<pb n="067"/>
<div type="adhyāya" n="2">
<head>अर्थालङ्कारो नाम द्वितीयः परिच्छेदः ।</head>
<div type="sūtra" n="1">
<lg>
  <l>
    <seg type="pāda">[41b]वैशिष्ट्यमस्मिन् किमपीक्षमाणैः</seg>
    <seg type="pāda">सद्भिः समेत्य क्रियतां प्रयत्नः ।</seg>
  </l>
  <l>
    <seg type="pāda">इति प्रयुक्तः प्रयते नियोगं</seg>
    <seg type="pāda">तमेक आख्यातुमशक्तरूपः ॥</seg>
  </l>
</lg>
<p>तदेवं भार्गविभागं [परिच्छिद्य संप्रत्यर्थ]लङ्कारं सर्वमार्गसाधारणं शासितुमुपक्रमते—</p>
<lg type="mula" xml:id="KāĀ.2.1">
  <l>काव्यशोभाकरान् धर्मानलङ्कारान् प्रचक्षते ।</l>
  <l>ते चाद्यापि विकल्प्यन्ते कस्तान् कार्त्स्‍न्येन वक्ष्यति ॥ १ ॥</l>
</lg>
<p>काव्यस्य पद्यगद्यमिश्रात्मकस्य यथोक्तस्य शोभां सौन्दर्यं कुर्वन्ति ये धर्मा गुणास्तान् । अनुवादोऽयम् । अलङ्कारान् प्रचक्षते कथयन्ति । तद्विद इति विधिः । ये केचित् काव्यशोभाकरा विशेषास्ते अलङ्कारा विज्ञेया इति यावत् । अलंक्रियते शोभां नीयते काव्यमेभिः शरीरनिष्ठहारादिभिरित्यलङ्काराः । एवंलक्षणा अलङ्काराः, कियन्तस्त इत्याह—ते चेत्यादि । ते चालङ्काराः किमपि दीर्घं कालमारभ्याद्यापि इदानीं यावद्विकल्प्यन्ते प्रभिद्यन्ते, अभियुक्तैरयमयमिति प्रतिपुरुषमपरापरोक्तिविशेषानिवृत्तेः, न त्वियत्ता लभ्यते । ततश्‍च तानेवमनन्तालङ्कारान् कार्त्स्‍न्येन लक्षितान् कृत्स्‍नान् को नाम पुरुषोऽर्वाग्दर्शी इदानीन्तनदर्शी वक्ष्यति वक्तुं शक्‍नुयात् । नैव निरवशेषमभिधातुमीदृशः कश्‍चिदीष्ट इत्यर्थः ॥</p>
</div>
<div type="sūtra" n="2">
<p>यद्येवमानन्त्यात् कार्त्स्‍न्ये न वक्तुं न शक्यन्ते, किमिदानीं क्रियतामित्याह—</p>
<lg type="mula" xml:id="KāĀ.2.2">
  <l>किं तु बीजं विकल्पानां पूर्वांचार्यैः प्रदर्शितम् ।</l>
  <l>तदेव प्रतिसंस्कर्तुमयमस्मत्परिश्रमः ॥ २ ॥</l>
</lg>
<p>किं त्वपि त्वित्यर्थान्तरविवक्षायां तदाह—बीजमित्यादि । विकल्पानामलङ्कारप्रभेदानां जात्युपमारूपकादीनां बीजं प्रतिनियतं सकलव्यक्तिव्यापि सामान्यं रूपम् । यतः प्रभेदा विविधास्तदनुसृताः प्रवर्तन्ते । पूर्वाचार्यैश्‍चिरन्तनैः काव्यलक्षणकारैः मेधाविश्यामवादि[प्रभृति]भिः प्रदर्शितम् निर्दिष्टं यत्तदेव नान्यत् । प्रतिसंस्कर्तुं संक्षेपेण <pb n="068"/> परिस्फुटं यथावदभिधातुमयं प्रकृतः अस्माकं परिश्रमो यत्‍नो वर्तते, नतु सर्वमलङ्कारमभिधातुम् । आनन्त्यादशक्तेश्च । किं तु परिमिताः केचिदलङ्काराः पूर्वाचार्योपदिष्टाः प्रतिसंस्क्रियन्ते । तथा च वक्ष्यति— <cit><quote><lg>
  <l>पन्थाः स एष विवृतः परिमाणवृत्या</l>
  <l>संक्षिप्यविस्तरमनन्तमलंक्रियाणाम्</l>
</lg></quote> <ref cRef="KāĀ.2.267">[२. २६७]</ref></cit> इत्यादि ॥</l>
</lg>
</div>
<div type="sūtra" n="3">
<p>पूर्वं श्‍लेषादयः शब्दालङ्कारा मार्गनियताः कथिताः । इदानीं सर्वमार्गसाधारणा अलंकारा उच्यन्त इति दर्शयन्नाह—</p>
<lg type="mula" xml:id="KāĀ.2.3">
  <l>काश्चिन्मार्गविभागार्थमुक्ताः प्रागप्यलंक्रियाः ।</l>
  <l>साधारणमलङ्कारजातमन्यन्निरूप्यते ॥ ३ ॥</l>
</lg>
<p>काश्‍चिदलंक्रियाः केचिदलङ्काराः श्‍लेषप्रसादादयः न सर्वाः, प्रागपि प्रथमे परिच्छेदेऽपि उक्ताः श्‍लिष्टा[दयः] न केवलमिदानीमुच्यन्ते । प्राक् किमर्थमुक्ता इत्याह—मार्गविभागार्थमिति । मार्गयार्वैदर्भगौड़ीययोर्विभागो विवेकः उक्तलक्षणः अर्थः प्रयोजनं यस्मिन् वचन इति क्रियाविशेषणम् । श्‍लेषादिषु हि कथितेषु तत्स्वभावो वैदर्भमार्गः प्रतीयते । तद्विपर्ययस्वभावश्‍च गोड़ीय इति श्‍लेषाद्यलङ्कारवचनात् मार्गविभागो जायते । नान्ययेति श्‍लेषादिववनं मार्गविभागार्थं सम्पद्यते । किमिदानों वाच्यमित्याह—साधारणमित्यादि । वैदर्भादिषु सर्वमार्गेषु साधारणं सामान्यं न प्रागिवासाधारणम् । अलङ्कारजातम् अर्थालङ्कारवृन्दम् अन्यत् इदानीं निरूप्यते शिष्यत इति ॥</p>
</div>
<div type="sūtra" n="4">
<p>यथोद्देशं निर्दिदिक्षुस्तावदलङ्कारानुद्दिशति—</p>
<lg type="mula" xml:id="KāĀ.2.4">
  <l>स्वभावाख्यानमुपमा रूपकं दीपकावृती ।</l>
  <l>आक्षेपोऽर्थान्तरन्यासो व्यतिरेको विभावना ॥ ४ ॥</l>
</lg>
</div>
<div type="sūtra" n="5">
<lg type="mula" xml:id="KāĀ.2.5">
  <l>समासातिशयोत्प्रेक्षा हेतुः सूक्ष्मो लवः क्रमः ।</l>
  <l>प्रेयोरसवदूर्जस्वि पर्यायोक्तं समाहितम् ॥ ५ ॥</l>
</lg>
</div>
<div type="sūtra" n="6">
<lg type="mula" xml:id="KāĀ.2.6">
  <l>उदात्तापह्नुतिश्‍लिष्टविशेषास्तुल्ययोगिता ।</l>
  <l>विरोधाप्रस्तुतस्तोत्रे व्याजस्तुतिनिदर्शने ॥ ६ ॥</l>
</lg>
</div>
﻿<pb n="069"/>
<div type="sūtra" n="7">
<lg type="mula" xml:id="KāĀ.2.7">
  <l>सहोक्तिः परिवृत्त्याशीः संकीर्णमथ भाविकम् ।</l>
  <l>इति वाचामलङ्काराः स्मर्यन्ते पूर्वसूरिभिः ॥ ७ ॥</l>
</lg>
<p>दीपकमावृतिरावृत्तिश्च औणादिक इकारः । समासश्‍च समासोक्तिः । अतिशयश्च अतिशयोक्तिः उत्प्रेक्षा च । उदात्तम्, अपह्नुतिः, श्‍लिष्टम्, विशेषश्‍च । विरोधोऽप्रस्तुत स्तोत्रं च । व्याजस्तुतिः निदर्शनं च, परिवृत्तिराशीः संकीर्णं च । अथ भाविकं च इत्येते यथोक्ताः अलङ्काराः उक्तलक्षणाः स्मर्यन्ते आम्‍नायन्ते पूर्वसूरिभिः आद्यैराचार्यैः रामशर्मादिभिः काव्यालङ्कारकारैः । कस्येत्याह—वाचामिति । काव्यानां सम्बन्धिनः ॥</p>
</div>
<div type="sūtra" n="8">
<p>तत्र स्वभावोक्तिं तावन्निदर्शयन्नाह—</p>
<lg type="mula" xml:id="KāĀ.2.8">
  <l>नानावस्थं पदार्थानां रूपं साक्षाद् विवृण्वती ।</l>
  <l>स्वभावोक्तिश्‍च जातिश्‍चेत्याद्या सालंकृतिर्यथा ॥ ८ ॥</l>
</lg>
<p>पदार्थानां वस्तूनां जातिक्रियागुणद्रव्याणां रूपं स्वभावम् । किंविशिष्टम् ? नानावस्थं नाना विचित्रा न त्वेकैव काचित्, अवस्था दशा यस्य तादृशमनेकप्रकारं साक्षात् अञ्जसा अभिधानव्यापारेण न तु सामर्थ्यात् । विवृण्वती प्रकाशयन्ती सती या प्रवर्तते सा तादृश्यलंकृ[42b]तिः । आद्या प्रथमा अलङ्कारेष्विह स्वभावोक्तिर्नाम वेदितव्या, जातिर्नाम वा । अनेन संज्ञाद्वयेन अयमलङ्कारो व्यवह्नियते । स्वभावं पदार्थानां विचित्रं वक्तीति स्वभावोक्तिः । जातेः पदार्थस्वरूपस्य तथा तथा प्रतिपादकत्वेन तादर्थ्याज्जातिः । यथेत्युदाहरति । यथेदं तथान्यदपि तादृशं सर्वमेव द्रष्टव्यम् । न त्विदमेवेत्यर्थः । एवमुत्तरत्राप्यनुगन्तव्यम् ॥</p>
</div>
<div type="sūtra" n="9">
<lg type="mula" xml:id="KāĀ.2.9">
  <l>तुण्डैराताम्रकुटिलैः पक्षैर्हरितकोमलैः ।</l>
  <l>त्रिवर्णराजिभिः कण्ठैरेते मञ्जुगिरः शुकाः ॥ ९ ॥</l>
</lg>
<p>एते प्रत्यक्षवर्तिनः शुकाः तुण्डैः चञ्चुभिः आताम्रैः लोहितैः, कुटिलैः वक्रैश्‍च, पक्षैश्‍च हरितवर्णैः, कोमलैः मृदुभिः कण्ठैश्‍च, त्रिभिर्वर्णैः सितासितलोहितैः राजिभिः लक्षिताः । मञ्जर्मधुरा गीः शब्दो येषां ते मञ्जुगिरः । इयं शुकजातेः पदार्थस्य विचित्रं स्वरूपं वक्तीति जातिस्वभावोक्तिरीदृशी द्रष्टव्या ॥</p>
﻿<pb n="070"/>
<p><q><lg>
  <l>विशालाः श्रोणिषु क्षामा मध्ये दीर्घा विलोचने ।</l>
  <l>पयोधरैरसंक्षिप्तैस्तास्तु रम्या वरस्त्रियः ॥</l>
</lg></q> इत्यपरमुदाहणम् ॥</p>
</div>
<div type="sūtra" n="10">
<p>[क्रिं]यास्वभावोक्तिमुदाहरन्नाह—</p>
<lg type="mula" xml:id="KāĀ.2.10">
  <l>कलक्वणितगर्भेण कण्ठेनाघूर्णितेक्षणः ।</l>
  <l>पारावतः परिक्षिप्य रिरंसुश्‍चुम्बति प्रियाम् ॥ १० ॥</l>
</lg>
<p>पारावतः प्रियां पारावतीं चुम्बति रिरंसू रन्तुकामः परिक्षिप्य परिभ्रम्य कलमव्यक्तमधुरं क्वणितं शब्दो गर्भोऽन्तर्वर्ती यस्मिन् तेन कण्ठेन लक्षितः । आधूणिते भ्रमिते ईक्षणे नेत्रे यस्य स तथा । इह क्वणनाघूर्णनादेः क्रियापदार्थस्य स्वभावः प्रकाश्यत इति क्रियास्वभावोक्तिरेवंविधा विज्ञेयेति ।</p>
<p><q><lg>
  <l>वेपते श्‍वसिति का[म्यत्यलं] पश्यति रोदिति ।</l>
  <l>बिभेति हरति स्वाङ्गं बाला नवसमागमे ॥</l>
</lg></q> इत्यपरमुदाहरणम् ॥</p>
</div>
<div type="sūtra" n="11">
<p>गुणस्वभावोक्तिं निदर्शयन्नाह—</p>
<lg type="mula" xml:id="KāĀ.2.11">
  <l>बध्‍नन्नङ्गेषु रोमाञ्चं कुर्वन् मनसि निर्वृतिम् ।</l>
  <l>नेत्रे चामीलयन्‍नेव प्रियास्पर्शः प्रवर्तते ॥ ११ ॥</l>
</lg>
<p>प्रियायाः प्रणयिन्याः स्पर्शो गुणः पृथिव्यादिभूताश्रयत्वात् । स प्रवर्तते । कथम् ? अङ्गेषु प्रियस्य गात्रेषु रोमाञ्चं रोमहर्षं बध्‍नन् उत्पादयन् मनस्यन्तरात्मनि निर्वृतिं कुर्वन्नानन्दममन्दं सन्दधानः । नेत्रे च प्रियतमस्य दृशौ हर्षभरसञ्चरे आमीलयन् मुकुलयन्नेव । एष इत्यपि पाठः । प्रवर्ततामिति प्रकृतम् । अत्र स्पर्शाख्यस्य गुणपदार्थस्य स्वरूपं रोमाञ्चादि विचित्रं [43a]निर्वृत्तमिति गुणस्वभावोक्तिरियमेवंरुपाअनुसर्तव्येति ।</p>
<p><q><lg>
  <l>अक्ष्णोराघूर्णनं वाक्यं स्खलद्रागं कपोलयोः ।</l>
  <l>मदः करोति नारीणां भ्रुवोर्वल्गु च वल्गितम् ॥</l>
</lg></q> इत्यपरमुदाहरणम् ॥</p>
</div>
﻿<pb n="071"/>
<div type="sūtra" n="12">
<p>द्रव्यस्वभावोक्तिमुदाहरति—</p>
<lg type="mula" xml:id="KāĀ.2.12">
  <l>कण्ठे कालः करस्थेन कपालेनेन्दुशेखरः ।</l>
  <l>जटाभिः स्‍निग्धताम्राभिराविरासीद् वृषध्वजः ॥ १२ ॥</l>
</lg>
<p>वृषध्वजः शङ्करः आविरासीत् प्रकाशीबभूव । कण्ठे कालः कालकूटलक्षणो यस्य कण्ठेकालो वा सप्तम्या अलुक् । इन्दुरर्धचन्द्रः शेखर उत्तंसो यस्य । करस्थेन हस्तवर्तिना कपालेन भिक्षापात्रेण स्‍निग्धाभिरपरुषाभिस्ताम्राभिः पाटलाभिर्जटाभिश्‍च लक्षित इति योज्यम् । शङ्कराख्यस्य द्रव्यस्य नानाप्रकारं स्वरूपमिंहोपवर्णितमिति द्रव्यपदार्थस्वभावोक्तिरित्थम्भूता बोद्धव्येति ।</p>
<p><q><lg>
  <l>स्वेदबिन्दुमदुद्भिन्नपुलकं लोलमाकुलम् ।</l>
  <l>तद्दर्शनादभूदङ्गमङ्गं तस्या नतभ्रुवः ॥</l>
</lg></q> इत्यपरमुदाहरणम् ॥</p>
</div>
<div type="sūtra" n="13">
<p>एवं स्वभावोक्तिं प्रतिपाद्य निगमयन्नाह—</p>
<lg type="mula" xml:id="KāĀ.2.13">
  <l>जातिक्रियागुणद्रव्यस्वभावाख्यानमीदृशम् ।</l>
  <l>शास्त्रेष्वस्यैव साम्राज्यं काव्येष्वप्येतदीप्सितम् ॥ १३ ॥</l>
</lg>
<p>जातिः क्रिया गुणो द्रव्यं च तेषां स्वभावो लक्षणं नानावस्थस्तस्याख्यानमाख्यायतेऽनेनेतीदृशमेवंजातीयं द्रष्टव्यमिति शेषः । क्वास्य विनियोग इत्याह—शास्त्रेष्वित्यादि । शास्त्रेषु आन्वीक्षिंक्यादिषु विद्यास्थानेषु । अस्यैव स्वभावाख्यानस्यालङ्कारस्य नान्यस्योपमादेः साम्राज्यं प्राधान्यम्, तस्यैव तत्र प्रायः प्रयोगात् । काव्येष्वपि सर्गबन्धादिष्वेतत् स्वभावाख्यानमीप्सितमिष्टम्, तत्रापि यथावसरं प्रयुक्तस्य शोभाकरत्वात् । अपिशब्दान्न केवलं शास्त्रेष्वित्याचष्टे ॥</p>
</div>
<div type="cakra"> <!-- Upamācakra goes from 2.14 to 2.65 !-->
<div type="sūtra" n="14">
<p>स्वभावोक्त्यनन्तरोद्दिष्टत्वात्तन्निर्देशानन्तरमुपमां विवृणवन्नाह—</p>
<lg type="mula" xml:id="KāĀ.2.14">
  <l>यथाकथञ्चित् सादृश्यं यत्रोद्भूतं प्रतीयते ।</l>
  <l>उपमा नाम सा तस्याः प्रपञ्चोऽयं प्रदर्श्यते ॥ १४ ॥</l>
</lg>
<p>एवमुत्तरत्राप्यनुसर्तव्यम् । यत्र विषये सादृश्यं पदार्थयोः कयोश्‍चित्साम्यं यथाकथञ्चित् येन केनचित् प्रकारेण, गुणादिना सर्वथा साम्यस्य दुर्लभत्वात् । तत्त्वे[चैक्य]-﻿<pb n="072"/>प्रसङ्गात् । प्रतीयते गम्यते शब्दादर्थतो वा यथासम्भवम् । ननु रूपकेऽपि सादृश्यं प्रतीयत इति लक्षणसंकर इति चेदाह—उद्भूतमिति । व्यक्तम्, भेदस्य परिस्फुटत्वादुपमानोपमे[43b]ययोः । रूपके तु तत्त्वारोप इत्यसङ्करः । अत एव वक्ष्यति—<cit><quote>उपमैव तिरोभूतभेदा रूपकमिष्यते ॥</quote> <ref cRef="KāĀ.2.66">[२.६६]</ref></cit> इति । सा सादृश्योक्तिरुपमानामालंक्रिया वेदितव्या । उपमितिः साधर्म्यकथनमुपमेति कृत्वा । तस्या एवंलक्षणायाः अयं प्रस्तुतः प्रपञ्चः विचित्रः प्रभेदः प्रदर्श्यते उदाह्रियते ॥</p>
</div>
<div type="sūtra" n="15">
<lg type="mula" xml:id="KāĀ.2.15">
  <l>अम्भोरुहांमवाताम्रं मुग्धे करतलं तव ।</l>
  <l>इति धर्मोपमा साक्षात् तुल्यधर्मनिदर्शनात् ॥ १५ ॥</l>
</lg>
<p>मुग्धे बाले ! प्रियामन्त्रण[मेतत् ।] तव करतलं हस्तोपरिभागः आताम्रमरुणम् । किमिव ? अम्भोरुहमिव कमलमिव इतीयमेवंजातीया धर्मोपमा ज्ञेया । कुतः ? करतलाम्भोरुहयोर्द्वयोः समानस्य धर्मस्य गुणस्याताम्रलक्षणस्य निदर्शनात् प्रतिपादनात् कारणात् । कथम् ? साक्षाद्वाचकव्यापारेणाताम्रपदप्रयोगात्, न त्वर्थात् । ततः शब्दोपात्तत्वात् साधारणस्य धर्मस्य । तेनैवेयं व्यपदिश्यते नान्यथा, तथा विवक्षितत्वात् ॥</p>
</div>
<div type="sūtra" n="16">
<lg type="mula" xml:id="KāĀ.2.16">
  <l>राजीवमिव ते वक्त्रं नेत्रे नीलोत्पले इव ।</l>
  <l>इयं प्रतीयमानैकधर्मा वस्तूपमैव सा ॥ १६ ॥</l>
</lg>
<p>ते तव वक्त्रं मुखं राजीवमिव पद्ममिव, नेत्रे चक्षुषी नीलोत्पले इवेति एवंविधा या सा वस्तूपमैव । धर्मिण एव साक्षादादानात् । तेनैवं व्यपदिश्यते । न धर्मेण तस्य साक्षादग्रहणात् । कथं तर्हि तदवसाय इत्याह—प्रतीयमानेत्यादि । प्रतीयमानस्य उपात्तस्य वस्तुनो राजीवादेस्तदव्यभिचारादर्थाद् गम्यमान एकः समानो धर्मः कान्त्यादिलक्षणो गुणो यस्याः । सेयमीदृशी वस्तूपमेति प्रकृतम् ॥</p>
</div>
<div type="sūtra" n="17">
<lg type="mula" xml:id="KāĀ.2.17">
  <l>त्वदाननमिवोन्निद्रमरविन्दमभूदिति ।</l>
  <l>सा प्रसिद्धिविपर्यासाद्विपर्यासोपमेष्यते ॥ १७ ॥</l>
</lg>
﻿<pb n="073"/>
<p>उन्निद्रं विकसितमरविन्दं पद्मं तवाननं मुखमिवाभूत् । ईदृशी या सादृश्योक्तिः सा विपर्यासोपमेष्यते कविभिः । पद्ममुपमानमुपमेयं मुखमिति या प्रसिद्धिः निरुढिस्तस्याः विपर्यासाद् वैपरीत्यात् कारणात् । पद्मस्योपमेयीकरणात् वक्त्रस्योपमानीकृतेः ततो विपर्यासोपमैवेदृशी द्रष्टव्या । कान्त्यादिविशेषश्‍चाननम्यात्र कश्‍चिद् विवक्षित इति गम्यते । अन्यथा किं विपर्यासेनेति ॥</p>
</div>
<div type="sūtra" n="18">
<lg type="mula" xml:id="KāĀ.2.18">
  <l>तवाननमिवाम्भोजमम्भोजमिव ते मुखम् ।</l>
  <l>इत्यन्योन्योपमा सेयमन्योन्योत्कर्षशंसिनी ॥ १८ ॥</l>
</lg>
<p>तवाननमिवाम्भोजं पद्मम् । अम्भोजमिव ते तव मुखमिति । एवं जातीया अन्योन्योपमेष्यते । अन्योन्यस्य परस्परस्य मुखस्याम्भोजस्य चान्योन्येन तेनैव द्वयेन उपमानात् साम्यकथनात् । सा चेयमन्योन्यस्य मुखस्याम्भोजस्य चोत्कर्षं विशेषं कान्त्यादिलक्षणं शंसति प्रकाशयति । अन्योन्येनैवेतद् द्वयं समानं [44a]नान्येन केनचिदिति द्वयोरतिशयः कश्‍चिदवसीयत इति । अनेन <cit><quote><lg>
  <l>उपमानोपमेयत्वं यत्र पर्यायतो भवेत् ।</l>
  <l>उपमेयोपमां नाम ब्रुवते तां यथोदिताम् ॥</l>
</lg></quote> <ref cRef="KāA.3.37">[काव्यालङ्कारे ३.३७]</ref></cit> इति परेष्टोपमेयोपमा पृथगुपमायामन्तर्भाविता ॥</p>
</div>
<div type="sūtra" n="19">
<lg type="mula" xml:id="KāĀ.2.19">
  <l>त्वन्मुखं कमलेनैव तुल्यं नान्येन केनचित् ।</l>
  <l>इत्यन्यसाम्यव्यावृत्तेरियं सा नियमोपमा ॥ १९ ॥</l>
</lg>
<p>तव मुखं कमलेनैव तुल्यम् । नान्येन केनचित् कमलव्यतिरिक्तेन वस्तुनेति । एवंविधा या सादृश्योक्तिः सेयं नियमोपमा कथ्यते । नियमस्य साक्षादुपादानात् । यदाह—अन्यसाम्यव्यावृत्तेरिति । कमलादन्येन केनचिद्वस्तुना साम्यस्य सादृश्यस्य व्यावृत्तेर्व्यवच्छेदात् कारणात् । तेनैव च नियमेन व्यपदिश्यते, नान्यथेति ॥</p>
</div>
<div type="sūtra" n="20">
<lg type="mula" xml:id="KāĀ.2.20">
  <l>पद्मं तावत् तवान्वेति मुखमन्यच्च तादृशम् ।</l>
  <l>अस्ति चेदस्तु तत्कारीत्यसावनियमोपमा ॥ २० ॥</l>
</lg>
﻿<pb n="074"/>
<p>तव मुखं कतृ पद्मं कर्मभूतम् । अन्वेत्यनुगच्छति पद्मेन तुल्यं तावत् । एतन्निश्चितम् । वाचोयुक्तौ वा । अन्यच्चापरमपि किञ्चिद्वस्तु तादृशं पद्मसमम् । तत्कारि त्वन्मुखान्वयकारि त्वदाननस्योपमानमस्ति चेत् यदि भवेत्, अस्तु भवतु न वार्यत इति एवंरूपा यासौ तादृशी अनियमोपमा स्मर्यते तज्ज्ञैः । पद्मेनैव तुल्यमित्यस्य नियमस्यानपेक्षणात्, अन्यस्यापि तादृशस्याभ्यनुज्ञानादिति ॥</p>
</div>
<div type="sūtra" n="21">
<lg type="mula" xml:id="KāĀ.2.21">
  <l>समुच्चयोपमाप्यस्ति न कान्त्यैव मुखं तव ।</l>
  <l>ह्लादनाख्येन चान्वेति कर्मणेन्दुमितीदृशी ॥ २१ ॥</l>
</lg>
<p>क्वचिदेकत्र क्रियादावनेकपदार्थातिसर्जनं समुच्चयः । तन्मुखेनोपमा समुच्चयोपमाप्यस्ति वक्ष्यमाणा, न केवलं पूर्वाक्ताः । कीदृशी ? तव मुखं कर्तृभूतमिन्दुमन्वेत्यनुगच्छति । न कान्त्यैव न सौम्यत्वेन गुणेन केवलेन, किं तु ह्लादनाख्येन प्रीणनेन च कर्मणा क्रियया अन्वेति ईदृशी एवंप्रकारावस्थया ह्लादनमित्याख्या संज्ञा यस्य कर्मण इति विग्रहः । कान्त्या ह्लादकत्वेन च त्वन्मुखमिन्दुनोपमीयत इत्यर्थ इति ॥</p>
</div>
<div type="sūtra" n="22">
<lg type="mula" xml:id="KāĀ.2.22">
  <l>त्वय्येव त्वन्मुखं दृष्टं दृश्यते दिवि चन्द्रमाः ।</l>
  <l>इयत्येव भिदा नान्येत्यसावतिशयोपमा ॥ २२ ॥</l>
</lg>
<p>तव मुखं त्वय्येव भवत्यामेव दृष्टम्, न दिवि । चन्द्रमाश्‍चन्द्रस्तु दिवि नभस्येव दृश्यते, न त्वयि । इयत्येव परिमाणभिन्नाश्रयतामात्रलक्षणा भिदा भेदो विद्यते नान्या काचिद् एतद्‌व्यतिरिक्ता । अन्यथा सर्वथा साम्यमेवानयोरित्यनेकभेदसम्भवे अपि अतिशयस्येदृशस्य विवक्षया कविनानयोः साम्यकथनातिशयपरत्वेनातिशयोपमा आख्यायत इति ॥</p>
</div>
<div type="sūtra" n="23">
<lg type="mula" xml:id="KāĀ.2.23">
  <l>मय्येवास्या मुखश्रीरित्यलमिन्दोर्विकत्थनैः ।</l>
  <l>पद्मेऽपि सा यदस्त्येवेत्यसावुत्प्रेक्षितोपमा ॥ २३ ॥</l>
</lg>
<p>यस्या मृगदृशो मुखश्रीर्वदनकान्तिर्मय्येव वर्तते, नान्यत्रेत्येवंरूपैर्विकत्थनैः श्‍लाघयाऽलम् । कृतमिन्दोश्‍चन्द्रस्य । [44b] न विकत्थनीयमित्थमिन्दुना । किमिति ? यद् यस्मात् । सा मुखश्रीः पद्मेऽपि न केवलमिन्दौ । अस्त्येव न नास्ति । इत्युत्प्रेक्षया असतोऽपि तथाविकत्थनस्याध्यासेन वदनमिन्दुनोपमीयत इति । उत्प्रेक्षितोपमैवासौ तादृशी वेदितव्येति ॥</p>
</div>
﻿<pb n="075"/>
<div type="sūtra" n="24">
<lg type="mula" xml:id="KāĀ.2.24">
  <l>यदि किञ्चिद् भवेत्पद्ममुद्भ्रु विभ्रान्तलोचनम् ।</l>
  <l>तत् ते मुखश्रियं धत्तामित्यसावद्भुतोपमा ॥ २४ ॥</l>
</lg>
<p>उद्धृते भ्रुवौ विभ्रान्ते च लोचने यस्मिन् । तत्तादृशं किञ्चित् किमपि यदि भवेत् क्वचित् तदीदृशं ते तव सुन्दरि मुखश्रियं धत्तां न निषिध्यते । किं त्वाश्‍चर्यमिदं दुर्लभमीदृशमिति । अभूतोद्भावनेन वदनपद्मेनोपमीयत इति । असावियमेवंभूता अद्भुतोपमा ज्ञातव्येति ॥</p>
<lg type="mula" xml:id="KāĀ.2.25">
  <l>शशीत्युत्प्रेक्ष्य तन्वङ्गि ! त्वन्मुखं त्वन्मुखाशया ।</l>
  <l>इन्दुमप्यनुधावामीत्येषा मोहोपमा स्मृता ॥ २५ ॥</l>
</lg>
<p>तन्वङ्गीति प्रियामन्त्रणम् । अयमसौ शशी चन्द्र इति तव मुखमुत्प्रेक्ष्य अध्यवसाय चन्द्रबुद्ध्यानुधावामि । न केवलमेषा भ्रान्तिः । किं तु त्वन्मुखाशया तवाननमिदमिति त्वद्वदनबुद्ध्या इन्दुमप्यनुधावामीति अनुगच्छामि । अयमपरो विपर्यासः । इत्येवं मोहेन भ्रान्त्या चन्द्रमुखयोरुपमानोपमेयभावप्रतीतिरिति । एषा इयमीदृशी मोहोपमाख्यायत इति ॥</p>
</div>
<div type="sūtra" n="26">
<lg type="mula" xml:id="KāĀ.2.26">
  <l>किं पद्ममन्तर्भ्रान्तालि किं ते लोलेक्षणं मुखम् ।</l>
  <l>मम दोलायते चित्तमितीयं संशयोपमा ॥ २६ ॥</l>
</lg>
<p>अन्तर्भ्रान्तौ अलो भ्रमरौ यस्मिन् तदीदृशं पद्मं किमिदम् । लोले चले ईक्षणे लोचने यस्मिन् तादृशं वा तवेदं मुखम् । इति मम चित्तं मनो दोलायते दोलेवाचरति । एवं पद्मद्वयपरिग्रहात् संशेत इत्यर्थः । इतीयमीदृशी संशयावेशेन पद्ममुखेनौपम्यावगमात् संशयोपमा प्रतीयत इति ॥</p>
</div>
<div type="sūtra" n="27">
<lg type="mula" xml:id="KāĀ.2.27">
  <l>न पद्मस्येन्दुनिग्राह्यस्येन्दुलज्जाकरी द्युतिः ।</l>
  <l>अतस्त्वन्मुखमेवेदमित्यसौ निर्णयपमा ॥ २७ ॥</l>
</lg>
<p>पद्मस्य द्युतिः कान्तिः इन्दोर्लज्जाकरी न भवति । नेन्दुं ह्नेपयतीत्यर्थः । किं विशिष्टस्य इन्दुना निग्राह्यस्य अभिभवनीयस्य । तदुदये सङ्कोचात् । इदमत्र कारणम् यदि तु पद्ममिदमभविष्यत्, नेन्दुमह्रेपयिष्यत् । ह्रेपयति च । अतोवसीयते तव मुख-﻿<pb n="076"/>मेवेदं तस्यैव तादृशत्वात् न पद्ममिति । असावियमेवंविधा निर्णयोपमा विज्ञायते मुखमिदं न पद्ममिति निश्‍चयमुखेनोपमावगमादिति ॥</p>
</div>
<div type="sūtra" n="28">
<lg type="mula" xml:id="KāĀ.2.28">
  <l>शिशिरांशुप्रतिद्वन्द्वि श्रीमत् सुरभिगन्धि च ।</l>
  <l>अम्भोजमिव ते वक्त्रमिति श्‍लेषोपमा स्मृता ॥ २८ ॥</l>
</lg>
<p>तव वक्त्रमम्भोजमिव शिशिरांशोश्‍चन्द्रस्य प्रति[45a]द्वन्द्वि प्रत्यनीकं मुखस्य तत्समानकान्तित्वात् । अम्भोजस्य च तदुदये सङ्कोचभजनात् । शब्दश्‍लेषः । श्रीमत् कान्तियुक्तं मुखमम्भोजं च श्रीर्देवता तत्र वसतीति श्रुतेः । अयमपि शब्दश्‍लेषः । उभयोरपि कान्तियोगादर्थश्‍लेषो वा । सुरभिरिष्टो गन्धोऽस्येति सुरभिगन्धि द्वयमपीत्यर्थश्‍लेषः । चकारः समुच्चये । इत्येवं श्‍लेषपरिग्रहणे चन्द्रवक्त्रयोरुपमाप्रयोगात् श्‍लेषोपमैवेदृशी मतेति ।</p>
</div>
<div type="sūtra" n="29">
<lg type="mula" xml:id="KāĀ.2.29">
  <l>सरूपशब्दवाच्यत्वात् सा समानोपमा यथा ।</l>
  <l>बालेवोद्यानमालेयं सालकाननशोभिनी ॥ २९ ॥</l>
</lg>
<p>इयमुद्यानमाला प्रमदवनराजिर्बालेव स्त्रीव । कथं ? सालकाननशोभिनी । बाला तावत् सहालकेन केशसन्निवेशविशेषेण वर्तते यत् सालकमाननं तेन शोभते सालकाननशोभिनी । उद्यानमालापिं सालानां वृक्षविशेषाणां काननेन वनेन शोभते । एवंरूपा या सा तादृशी समानोपमा समाख्यायते । कुतः सरूपेण सदृशेन स्वरूपतो नार्थतः तस्य भेदात्, यथोक्तमनन्तरम् । शब्देन सालकाननशोभिनीत्येवंविधेन वाच्यत्वात्, प्रकाश्यत्वात् तस्या इति गम्यते । यथेति निदर्शने । ननु श्‍लेषोपमैवेयं, सालकाननशोभिनीति शब्दश्‍लेषात् । सा च पूर्वमुक्ता, तत्किमनया ? को वा तयोर्भेदः ? उच्यते । पूर्वं श्‍लेषाप्रयोगेऽप्युपमा गम्यते । अम्भोजमिव ते वक्त्रमिति श्‍लेषानुवेधादृते व्यापदिश्यते । इह तु श्‍लेषानुत्प्रेक्षायामुपमैव नावसीयते । बालेवोद्यानमालेति । श्‍लेषाभिधान एव केवलमवगम्यते सालकाननशोभिनीति । अतस्तादृशेन शब्देनेयमुच्यते । अत एवाह—सरूपशब्दवाच्यत्वादिति । ततः समानोपमैवेयमाख्यायते, न श्‍लेषोपमेत्यलं प्रपञ्चेन ॥</p>
</div>
<div type="sūtra" n="30">
<lg type="mula" xml:id="KāĀ.2.30">
  <l>पद्मं बहुरजश्चन्द्रः क्षयी ताभ्यां तवाननम् ।</l>
  <l>समानमपि सोत्सेकमिति निन्दोपमा मता ॥ ३० ॥</l>
</lg>
﻿<pb n="077"/>
<p>बहूनि रजांसि पांसवो यस्मिन् इति । चन्द्रः क्षयी क्षयोऽपचयोऽस्येति । ताभ्यामेवंभूताभ्यां पद्मचन्द्राभ्यां कान्त्यादिना समानं तुल्यमपि सत्तवाननं सोत्सेकमुत्कर्षयुक्तं प्रतिविशिष्टं वर्तते । रजःशब्दस्य दोषेऽपि वृत्तेः । बहुरजस्त्वस्य शब्दलक्षणेन दोषरूपस्य क्षयित्वस्य च तत्राभावात्, एवंविधा निन्दोपमा मता स्मृता । कथञ्चिंन्निन्दितेन पद्मा[45b]दिनोपमावस्तुन आननस्य विवक्षितोत्कर्षत्वात् ॥</p>
</div>
<div type="sūtra" n="31">
<lg type="mula" xml:id="KāĀ.2.31">
  <l>ब्रह्मणोऽप्युद्भवः पद्मश्चन्द्रः शम्भुशिरोद्धृतः ।</l>
  <l>तौ तुल्यौ त्वन्मुखेनेति सा प्रशंसोपमेष्यते ॥ ३१ ॥</l>
</lg>
<p>यो विश्‍वं सृजति तस्यापि ब्रह्मणः स्रष्टुरुद्भवत्यस्मादित्युद्भवः पद्म इत्यतिशये अपिशब्दः । नारायणनाभिनलिनयोनिः पितामह [इति] श्रुंतेः । चन्द्रः शम्भोः शङ्करस्य शिरसा मौलिना धृतः । तावेवं श्‍लाघनीयौ पद्मचन्द्रौ तव मुखेन तुल्यौ कान्त्यापि साधर्म्येण ताभ्यां तस्योपमितेस्तेन तुल्यौ भवतः । एवंविधा या सा प्रशंसोपमेष्यते, यथोक्तविशेषयोगेन प्रशंसास्पदाभ्यां पद्मचन्द्राभ्यामाननस्योपमानादिति ॥</p>
</div>
<div type="sūtra" n="32">
<lg type="mula" xml:id="KāĀ.2.32">
  <l>चन्द्रेण त्वन्मुखं तुल्यमित्याचिख्यासु मे मनः ।</l>
  <l>स गुणो वास्तु दोषो वेत्याचिख्यासोपमा मता ॥ ३२ ॥</l>
</lg>
<p>तव मुखं चन्द्रेण तुल्यमित्येवमाख्यातुमिच्छति मम मनः कर्तृ । ननु चन्द्रः क्षयादिदूषितः, मुखं त्वखण्डमण्डलं तत्किमेवमुच्यत इति चेत्—सत्यं यदाह—स इत्यादि । सोऽयं, चन्द्रमुखयोस्तुल्यतावादः गुणो वास्तु [उचितो] वा भवतु, दोषो वास्तु अनुचितो वा भ[वतु] । नेदृशं विमर्शमपेक्षते मे, मनः । केवलमभिधातुमभिलषतीति । एवमाचिख्यासामुखेन, सादृश्यप्रकाशनादाचिख्यासोपमेतीदृशी मतेष्टेति । निन्दोपमाद्युदाहरणेन चानेन <cit><quote><lg>
  <l>यदुक्तं त्रिप्रकारत्वं तस्याः कैश्चिन्महात्मभिः ।</l>
  <l>निन्दाप्रशंसाचिख्यासाभेदात् तत्राभिधीयते ॥</l>
</lg>
<lg>
  <l>सामान्यगुणनिर्देशात् त्रयमप्युदितं ननु ।</l>
  <l>मालोपमादि तत्सर्वं न ज्यायान् विस्तरो वृथा ॥</l>
</lg></quote> <ref cRef="KāA.2.36-38">[काव्यालङ्कार २. ३७-३८]</ref></cit> ﻿<pb n="078"/> इति मतान्तरं निरस्तम् । एवं हि— <cit><quote><lg>
  <l>समानवस्तुन्यासेन प्रतिवस्तूमपेष्यते ।</l>
  <l>यथेवानभिधानेऽपिं गुणसाम्यप्रतीतितः ॥</l>
</lg></quote> <ref cRef="KāA.2.34">[काव्यलङ्कारे २. ३४]</ref></cit> इत्यादिना प्रतिंवस्तूपमादिरपि कथं न वृथा स्यात्, सामान्यगुणनिर्देशेनैव गतार्थत्वात् ? अर्थप्रपञ्चार्थमेतदिष्यते [चेत्,] तदिंहापि समानमिति यत्किञ्चिदेतत् ॥</p>
</div>
<div type="sūtra" n="33">
<lg type="mula" xml:id="KāĀ.2.33">
  <l>शतपत्रं शरच्चन्द्रस्तवाननमिति त्रयम् ।</l>
  <l>परस्परविरोधोति सा विरोधोपमा मता ॥ ३३ ॥</l>
</lg>
<p>शतपत्रं पद्मं शरदि चन्द्रः तवाननमित्येतद् वस्तुत्रयं त्रयोऽवयवा अस्येति । परस्परेणान्योन्येन सह परस्परस्य वा विरोधिं प्रतिद्वन्द्वि समानगुणत्वात्, कान्त्यादिविशेषणयोगात् । इत्येवंविधा या सा विरोधोद्भावनेन साधर्म्यवर्णनाद् विरोधोपमा मतेति ॥</p>
</div>
<div type="sūtra" n="34">
<lg type="mula" xml:id="KāĀ.2.34">
  <l>न जातु शक्तिरिन्दोस्ते मुखेन प्रतिगर्जितुम् ।</l>
  <l>कलङ्किनो जड़स्येति प्रतिषेधोपमैव सा ॥ ३४ ॥</l>
</lg>
<p>तव मुखेन सह प्रतिगर्जितुं स्पर्द्धां कर्तुमिन्दोः । न जातु न क[46a]दाचिदपि शक्तिः सामर्थ्यमस्ति । कलङ्किनो जड़स्य कलङ्कित्वात् जड़त्वाच्चेत्यर्थः । कलङ्को मृगलाञ्छनलक्षणो दोषः । जाड्यं शैत्यमकौशलं चेति शब्दच्छलेन दोषोक्तिः । मुखं तु निंष्कलङ्कं विदग्धं चेति । कथमनेन [स]दृशं इति निषेधद्वारेण साधर्म्यावगमात् । प्रतिषेधोपमैव सा या ईदृशीति ॥</p>
</div>
<div type="sūtra" n="35">
<lg type="mula" xml:id="KāĀ.2.35">
  <l>मृगेक्षणाङ्कं ते वक्त्रं मृगेणैवाङ्कितः शशी ।</l>
  <l>तथापि सम एवासौ नोत्कर्षीति चटूपमा ॥ ३५ ॥</l>
</lg>
<p>तन्वि ! तव वक्त्रं मृगस्येक्षणमेकदेशोऽत्यन्तसाम्येनाभेदविवक्षया अङ्कश्चिह्नं यस्य तत्तथा । शशी तु मृगेणैव सकलेनाङ्कितो लक्षितः ततश्चाधिक्यं शशिनः प्राप्तं तथापि नाधिकः । नोत्कर्षी । किं तु सम एव मुखेनासौ शशी । इत्येवं चटुना प्रियालापप्रकारेणेदृशेन सादृश्यप्रकाशनात् चटूपमेदृशी द्रष्टव्येति ॥</p>
</div>
﻿<pb n="079"/>
<div type="sūtra" n="36">
<lg type="mula" xml:id="KāĀ.2.36">
  <l>न पद्मं मुखमेवेदं न भृङ्गौ चक्षुषी इमे ।</l>
  <l>इति विस्पष्टसादृश्यात् तत्त्वाख्यानोपमैव सा ॥ ३६ ॥</l>
</lg>
<p>पद्ममुखयोर्भृङ्गचक्षुषोश्च विस्पष्टं परिस्फुटं यत्सादृश्यं कान्तिंचञ्चलत्वादिलक्षणं, तस्मादभेदशङ्कापूर्वकमेवंविधमुच्यते । न पद्ममेतत् किं । तु मुखमेवेदम् । एतौ चात्र [न] भृङ्गौ, किं तर्हि ? चक्षुषी इमे । इत्येवंरूपा या सा तत्त्वाख्यानोपमा ख्याता । पद्मादीनामविपरीतस्य रूपस्य परिदीपनेन साम्यावसायात् ।</p>
<p>निर्णयोपमाया अस्याश्च को भेद ? उभयत्रापि तत्त्वनिश्चयाविशेषात् । यद्यपि तत्त्वनिश्चयस्तुल्यः, तथापि संशयच्छेदेन निश्चयः, इह तु विपर्यासनिरासेनेति महान् भेदः । अन्यत्राप्येवं क्वचित् कथञ्चित् अपेक्षाविशेषाद् व्याख्येयो भेद इति ॥</p>
</div>
<div type="sūtra" n="37">
<lg type="mula" xml:id="KāĀ.2.37">
  <l>चन्द्रारविन्दयोः कक्ष्यामतिक्रम्य मुखं तव ।</l>
  <l>आत्मनैवाभवत् तुल्यमित्यसाधारणोपमा ॥ ३७ ॥</l>
</lg>
<p>चन्द्रस्यारविन्दस्य च कक्ष्यां पदवीं तुल्यताम् अतिक्रम्य अवधूय तयोरवकर्षात् । आत्मना स्वरूपेणैव तुल्यम् अभवत्, अनन्यसामान्यगुणयोगात् । इत्येवंरूपासाधारणताभिधानद्वारेण सादृश्यप्रतीतेः असाधारणोपमा निगद्यत इति ॥</p>
</div>
<div type="sūtra" n="38">
<lg type="mula" xml:id="KāĀ.2.38">
  <l>सर्वपद्मप्रभासारः समाहृत इव क्वचित् ।</l>
  <l>त्वदाननं विभातीति तामभूतापमां विदुः ॥ ३८ ॥</l>
</lg>
<p>क्वचित् एकत्रस्थाने समाहृतः प्रचितः सर्वेषां पद्मानां प्रभास्वभावः सारो हृदयमिव तवाननं विभातीत्येवं भूता या तामभूतोपमां विदुः स्मरन्ति तद्विदः । अभूतेनासना क्वचित् समाहृतेन सर्वपद्मप्रभासारेण आननस्योपमितेरिति ॥</p>
</div>
<div type="sūtra" n="39">
<lg type="mula" xml:id="KāĀ.2.39">
  <l>[46b]चन्द्रबिम्बादिव विषं चन्दनादिव पावकः ।</l>
  <l>परुषा वागितो वक्त्रादित्यसम्भावितोपमा ॥ ३९ ॥</l>
</lg>
<p>मञ्जुभाषिणि ! इतः तव वक्त्रात् एकान्तमधुरात् वाक भारती परुषा निष्ठुरा निष्क्रामति चन्द्रबिम्बात् अमृतमयात् विषमिव चन्दनाच्च एकान्तशिशिंरात् पावकः <pb n="080"/> अग्निरिव । नैतत्संभाव्यत इति असम्भावनाभिप्रायेण सारूप्यनिरूपणात् असम्भावितोपमैवेदृशी दृश्येति ॥</p>
</div>
<div type="sūtra" n="40">
<lg type="mula" xml:id="KāĀ.2.40">
  <l>चन्दनोदकचन्द्रांशुचन्द्रकान्तादिशीतलः ।</l>
  <l>स्पर्शस्तवेत्यतिशयं प्रथयन्ती बहूपमा ॥ ४० ॥</l>
</lg>
<p>वराङ्गि ! तव स्पर्शः स्पृश्यतेऽसाविति चन्दनोदकं चन्द्रांशुः चन्द्रकान्तश्च मणिविशेषः । आदिग्रहणेन अन्यस्यापि हिमादेः शीतवस्तुनः परिग्रहः । तद्वत् शीतलः शिशिर इत्येवं बहुभिरुपमानात् बहूपमेयमीदृशी । नन्वेकेनापि शैत्यप्रतीतेः किं बहुभिरित्याह—अतिशयं प्रथयन्तीति । अतिशयं प्रियास्पर्शस्य शैत्यगतमुत्कर्षं कमपि प्रकाशयन्ती प्रवर्तते । ततो बहूपादानमीदृशं विवक्षितमिति बहूपमोपकल्प्यत इति ॥</p>
</div>
<div type="sūtra" n="41">
<lg type="mula" xml:id="KāĀ.2.41">
  <l>इन्दुबिम्बादिवोत्कोर्णं पद्मगर्भादिवोद्धृतम् ।</l>
  <l>तव तन्वङ्गि ! वदनमित्यसौ विक्रियोपमा ॥ ४१ ॥</l>
</lg>
<p>तन्वङ्गि ! तव वदनम् इन्दुबिम्बादुत्कीर्णम् निर्मायोत्क्षिप्तमिव, पद्मगर्भात् अम्भोरुहकुहरात् उद्धृतमिव, सृष्टिद्वारेण उत्कीर्णमिव कान्तिसर्वस्वमयत्वात् । इत्येवंरूपा या असौ तादृशी विक्रियोपमा इष्यते । चन्द्रादिविकारविशेषपरिग्रहेण उपमानोपमेयभावोद्भावनादिति ॥</p>
</div>
<div type="sūtra" n="42">
<lg type="mula" xml:id="KāĀ.2.42">
  <l>पूष्ण्यातप इवाह्नीव पूषा व्योम्‍नीव वासरः ।</l>
  <l>विक्रमस्त्वय्यधाल्लक्ष्मीमिति मालोपमा मता ॥ ४२ ॥</l>
</lg>
<p>पूष्णि सूर्यातपः प्रकाशविशेषो यथा लक्ष्मीमधात्, स च पूषा वासरे यथा, सोऽपि वासरो यथा व्योम्‍नि आकाशे लक्ष्मीमधादिति प्रकृतं, तथा त्वयि राजनि विक्रमः शौर्यं लक्ष्मीं श्रियमधात् अकृत । इत्येवमुपमावस्तूनां पौर्वापर्येण घटनात् मालोपमायाः क्रमः प्रकारोऽयमीदृशः प्रतिपत्तव्य इति ॥</p>
</div>
<div type="sūtra" n="43">
<lg type="mula" xml:id="KāĀ.2.43">
  <l>वाक्यार्थेनैव वाक्यार्थः कोऽपि यद्युपमीयते ।</l>
  <l>एकानेकेवशब्दत्वे सा वाक्यार्थोपमा द्विधा ॥ ४३ ॥</l>
</lg>
﻿<pb n="081"/>
<p>वाक्यस्यार्थः क्रियाकारकसम्बन्धविशेषः । तेनैव पदार्थमात्रेण वाक्यार्थ उक्तलक्षणः कोऽपि विवक्षितः कश्‍चित् यद्युपमीयते सदृशः कथ्यते, सा सादृशी वाक्यार्थोपमा मता । सा च द्विधा भिद्यते । कथम् ? एकोऽनेकश्‍च इवशब्दः सादृश्यसूचको यत्र तद्भावस्तत्त्वं तस्मिन् । कारणात्तस्मादिति गम्यते ॥</p>
</div>
<div type="sūtra" n="44">
<lg type="mula" xml:id="KāĀ.2.44">
  <l>त्वदाननमधीराक्षमाविर्दशनदीधिति ।</l>
  <l>भ्रमद्भृङ‍गमिवालक्ष्यकेसरं भाति पङ‍कजम् ॥ ४४ ॥</l>
</lg>
<p>त्वदा[47a]ननम् अधीरे लोले अक्षिणी यत्र । आविर्भृता दशनदीधितयो दन्तकान्तयो यस्मिन् तदीदृशं भातीति । एवं तावद् वाक्यमुपमेयभूतम् । किमिवेत्याह—भ्रमन्तौ भ्रमरौ यस्मिन्नालक्ष्याणि [ईषत्]प्रकटानि केसराणि यत्र तादृशं पङ्कजमिवेति द्वितीयं वाक्यमुपमाभूतमियमेकेवशब्दा वाक्यार्थोपमा बोद्धव्येति ॥</p>
</div>
<div type="sūtra" n="45">
<p>अनेकेवशब्दान्निदर्शयन्नाह—</p>
<lg type="mula" xml:id="KāĀ.2.45">
  <l>नलिन्या इव तन्वङ‍ग‍यास्तस्याः पद्ममिवाननम् ।</l>
  <l>मया मधुव्रतेनेव पायं पायमरम्यत ॥ ४५ ॥</l>
</lg>
<p>तस्यास्तन्वङ‍ग‍याः कस्याश्‍चिदिष्टाया आननं पायं पायम् अभीक्ष्णं पीत्वा निषेव्य मया अरम्यत क्रीड़ितमिति उपमेयार्थमेकं वाक्यं तावन्नलिन्या इव पद्ममिव मधुव्रतेनेवेति द्वितीयमुपमारूपं वाक्यमियमनेकेवशब्दा वाक्यार्थोपमा ज्ञातव्येति ॥</p>
</div>
<div type="sūtra" n="46">
<lg type="mula" xml:id="KāĀ.2.46">
  <l>वस्तु किञ्चिदुपन्यस्य न्यसनात्तत्सधर्मणः ।</l>
  <l>साम्यप्रतीतिरस्तोति प्रतिवस्तूपमा यथा ॥ ४६ ॥</l>
</lg>
<p>किञ्चिद् विवक्षितं पुरुषादि वस्तु उपक्षिप्य उपन्यस्य तेनोपन्यस्तेन वस्तुना सधर्मणस्तुल्यस्य वस्तुनोऽन्यस्य न्यसनात् अभिधानाद्धेतोः साम्यस्य तयोर्द्वयोः सादृश्यस्य प्रतीतिः अवसायोऽस्ति इति हेतोः प्रतिवस्तूपमा ईदृशी इष्यते, प्रतिवस्तुना तथाविधेन अर्थान्तरेण प्रस्तुतस्य वस्तुनस्तुल्यताप्रतिपत्तेः । यथेत्युदाहरति ॥</p>
</div>
<div type="sūtra" n="47">
<lg type="mula" xml:id="KāĀ.2.47">
  <l>नैकौऽपि त्वादृशोऽद्यापि जायमानेषु राजसु ।</l>
  <l>ननु द्वितीयो नास्त्येव पारिजातस्य पादपः ॥ ४७ ॥</l>
</lg>
﻿<pb n="082"/>
<p>जगति चिरमारभ्य जायमानेषु राजसु मध्ये त्वादृशः त्वमिव गुणवान् एकोऽपि राजा, प्रागेवानेकः । अद्यापि न विद्यते न केवलं प्राक्, इत्येवं तावद् वस्तूपन्यस्तमेतत् । नन्वित्यादिना प्रतिवस्तूपन्यासः । नन्वित्यनुमतौ । पारिजातस्य दिव्यवृक्षविशेषस्य द्वितीयः समानः पादपो नास्त्येव । यथा पारिजात एको वृक्षजातिषूत्तमः तथा त्वं राजस्विति द्वयोः साम्यप्रतीतिरस्तीति योज्यम् ॥</p>
</div>
<div type="sūtra" n="48">
<lg type="mula" xml:id="KāĀ.2.48">
  <l>अधिकेन समीकृत्य हीनमेकक्रियाविधौ ।</l>
  <l>यद् ब्रुवन्ति स्मृता सेयं तुल्ययोगोपमा यथा ॥ ४८ ॥</l>
</lg>
<p>अधिकेन केनचित् जात्यादिना हीनं किञ्चिदेकस्याः क्रियाया विधौ सम्पादने समीकृत्य समानीकृत्य ब्रुवन्ति प्रयुञ्चते कवयो यत् । सामान्योक्तिरियं यदिति । यद्वेदृशं वचनं किं तत् ? सेयमीदृशी तुल्ययोगोपमा स्मृतेति विशेषः । एकक्रियासम्बद्धस्य द्वयोः साधारणत्वात् तद्‌द्वारेण उपमा तुल्ययोगोपमा । यथेत्युदाहरति ॥</p>
</div>
<div type="sūtra" n="49">
<lg type="mula" xml:id="KāĀ.2.49">
  <l>दिवो जागर्ति रक्षायै पुलोमारिर्भवान् भुवः ।</l>
  <l>असुरास्तेन हन्यन्ते सावलेपास्त्वया नृपाः ॥ ४९ ॥</l>
</lg>
<p>पुलोमारिः देवराजः प्रमादनिद्राविगमात् जा[47b]गर्ति कार्येष्ववधत्ते । किमर्थम् ? दिवः स्वर्गलोकस्य रक्षायै परिपालनार्थम् । भुवः पृथिव्या रक्षायै भवान् विवक्षितः कश्‍चिन्नरेश्‍वरो जागर्तीत्युत्प्रेक्ष्यम् । तेन पुलोमारिणा सावलेपा दृप्ता असुरा हन्यन्ते, त्वया च नृपाः सावलेपा हन्यन्ते । अत्र देवराजस्य अधिकस्य नृपस्य च कस्यचित् तदपेक्षया जात्यादिना हीनस्य रक्षाद्येकक्रियायोगस्तुल्य इति तद्‌द्वारेण तयोः साम्यावगतेस्तुल्ययोगोपमा ईदृशी द्रष्टव्येति ॥</p>
</div>
<div type="sūtra" n="50">
<lg type="mula" xml:id="KāĀ.2.50">
  <l>कान्त्या चन्द्रमसं धाम्‍न सूर्यं धैर्येण चार्णवम् ।</l>
  <l>राजन्ननुकरोषीति सैषा हेतूपमा स्मृता ॥ ५० ॥</l>
</lg>
<p>राजन्नित्यामन्त्रणम् । कान्त्या सौम्यतया चन्द्रमसम् अनुकरोषि । तेन तुल्योऽसीत्यर्थः । धाम्‍ना तेजसा सूर्यमनुकरोषि । धैर्येण स्थित्या अर्णवं सागरमनुकरोषि । एवंविधा या सैषा तादृशी हेतूपमा स्मृता तज्ज्ञैः । कान्त्यादिहेतूपन्यासेन साम्यप्रतीतेरिति ॥</p>
</div>
<div type="sūtra" n="51">
<p>कथमत्र व्यवस्था ? किमवश्यमुपमानोपमेययोरेकलिङ‍गत्वम्, अभिन्नवचनता <pb n="083"/> च ? अन्यथापीत्यत्राह—</p>
<lg type="mula" xml:id="KāĀ.2.51">
  <l>न लिङ‍गवचने भिन्ने न हीनाधिकतापि वा ।</l>
  <l>उपमादूषणायालं यत्रोद्वेगो न धीमताम् ॥ ५१ ॥</l>
</lg>
<p>लिङ‍गमिदं प्रसिद्धमङ‍गसन्निवेशादिलक्षणं स्त्रीत्वादि । वचनमेकवचनादि । ते द्वे भिन्ने विजातीये । हीनतोपमावस्तुनो जात्यादिना अधिकतापि वा । सर्वमेतत् उपमायां दूषणाय विरोधार्थं नालं न समर्थमित्युत्सर्गः । तत्रापवादमाह—यत्रेत्यादि । यत्र क्वचिद् विषये धीमतां कवीनामुद्वेगोऽप्रीतिरसम्मतिर्न भवति तादृशि प्रहते प्रयोगमार्गे नायं दोषः । यस्त्वप्रहतोऽशिष्टो विषयः तत्रायं दोष इत्यर्थादुक्तं भवति । तं च दर्शयिष्यतीति ॥</p>
</div>
<div type="sūtra" n="52">
<p>तदुदाहरति—</p>
<lg type="mula" xml:id="KāĀ.2.52">
  <l>स्त्रीव गच्छति षण्डोऽयं वक्त्येषा स्त्री पुमानिव ।</l>
  <l>प्राणा इव प्रियोऽयं मे विद्या धनमिवार्जिता ॥ ५२ ॥</l>
</lg>
<p>अयं षण्डः षण्डकः स्त्रीव गच्छति तच्चेष्टानुवृत्तेः । एषा स्त्री पुमानिव पुरुष इव वक्ति तादृशप्रागल्भ्ययोगात् । अत्र लिङ‍गनानात्वमुपमानोपमेययोः । अयं विवक्षितः कश्‍चिन्मम प्रिय इष्टः प्राणा इव । विद्या व्याकरणादयः अर्जिता धनमिवेति वचनभेदः । एवंविधे समुचिते विषये लिङ‍गवचनभेदो नोपमां दूषयति । प्रत्युत रसावह इति ॥</p>
</div>
<div type="sūtra" n="53">
<p>हीनाधिकतामुदाहरन्नाह—</p>
<lg type="mula" xml:id="KāĀ.2.53">
  <l>भवानिव महीपाल ! देवराजो विराजते ।</l>
  <l>अलमंशुमतः कक्षामारोढुं तेजसा नृपः ॥ ५३ ॥</l>
</lg>
<p>महीपालेत्यामन्त्रणम् । भवानिव देवराजो विराजत इति । हीनेनाधिक[48a]उपमीयते । अयं नृपो विवक्षितः कश्‍चित् । अंशुमतः सूर्यस्य कक्षां पदवीं समताम् आरोढुमलं शक्तः । तेजसा हेतुनेति । अधिकेन हीन उपमितः । अत्यन्तभद्रतामेकान्ततेजस्वितां च प्रतीतामाश्रित्य अयमेवंविधः प्रयोगः । तथा भावनायांशोभत इत्यवसेयम् ॥</p>
</div>
﻿<pb n="084"/>
<div type="sūtra" n="54">
<p>तदीदृशं सर्वं सुन्दरमिति दर्शयति—</p>
<lg type="mula" xml:id="KāĀ.2.54">
  <l>इत्येवमादेः सौभाग्यं न जहात्येव जातुचित् ।</l>
  <l>अस्ति च क्वचिदुद्वेगः प्रयोगे वाग्विदां यथा ॥ ५४ ॥</l>
</lg>
<p>इत्येवमनन्तरोक्तं लक्ष्ममादिर्यस्यान्यस्यापि तज्जातीयस्य लक्ष्यजातस्य तद् [वर्णनं] न जातुचित् न कदाचिदपि सौभाग्यं शोभां जहाति त्यजत्येव । सदैव सुभगमीदृशमित्यर्थः । भिन्नलिङ‍गवचनादि किञ्चिदुद्वेगकरं विपश्‍चितामिति कथयतिक्वचित् प्रयोगे लक्ष्ये न सर्वत्र । उद्वेगे वैमुख्यमनादरः । अस्ति, च न केवलं नास्ति । वाग्विदां शब्दहृदयज्ञानां कवीनाम् । यथेत्युदाहरति ॥</p>
</div>
<div type="sūtra" n="55">
<lg type="mula" xml:id="KāĀ.2.55">
  <l>हंसीवःधवलश्‍चन्द्रः सरांसीवामलं नभः ।</l>
  <l>भर्तृभक्तो भटः श्‍वेव खद्योतो भाति भानुवत् ॥ ५५ ॥</l>
</lg>
<p>हंसीव धवलश्‍चन्द्र इति लिङ‍गभेदः । सरांसीवामलं नभ इति वचनभेदः । भर्तृभक्तो भटः श्‍वेवेति हीनेन जात्यादिना अधिक उपमितः । खद्योतो ज्योतिरिङ्गणः भाति भानुवत् इत्यधिकेन हीन उपमीयत इति ॥</p>
</div>
<div type="sūtra" n="56">
<p>एवंविधं हेयमिति दर्शयति—</p>
<lg type="mula" xml:id="KāĀ.2.56">
  <l>ईदृशं वर्ज्यते सद्भिः कारणं तत्र चिन्त्यताम् ।</l>
  <l>गुणदोषविचाराय स्वयमेव मनीषिभिः ॥ ५६ ॥</l>
</lg>
<p>ईदृशम् इत्थंमूतं सद्भिः कविभिरुचितविद्वद्भिः वर्ज्यते नाद्रियते । नियतं तावदेतत् । किं कारणमिति चेत् ? अत्रेदृशस्य वर्जने कारणं तु निमित्तं पुनः किञ्चित् स्वयमेव चिन्त्यतां निरूप्यताम् । नात्रास्माकमभिनिवेशः । अयमाशयः । ईदृशमशिष्टेष्टमप्रतीतं न सौभाग्यभाजनम् । अतश्‍चोद्वेगकरत्वाद् वर्ज्यते । न च ते पर्यनुयोगमर्हन्ति, प्रमाणत्वात् सर्वथा तेषाम् । केवलं तत्प्रयोगमार्गः प्रकृतिसुभगोऽस्माभिरनुगम्यते । यदि पुनस्तैराद्रियेत, के वयं वर्जयितुम् ? सुभगमेव तदेदृशं तल्लक्षणत्वादिह सौभाग्यस्येति । तथा च व[क्ष्य]ते <cit><quote>शिष्टेष्टस्तु न दुष्यतीति<quote> <ref cRef="KāĀ.3.148">[३.१४८]</ref></cit> । इत्थं चैतदुद्वेजनीयम् ।</p>
﻿<pb n="085"/>
<lg>
  <l>चन्द्रो हंस इवाभाति नभः सर इवामलम् ।</l>
  <l>भटो बन्धुरिव स्‍निग्ध खद्योतो भाति दीपवत् ॥</l>
</lg>
<p>प्रतीतमीदृशं सदा तत्समुचित[मनु]द्वेजनीयमेव, तद्विपर्ययात्तु पूर्वकमरञ्जकम् । अनेन [48b] च सर्वेण— <cit><quote><lg>
  <l>हीनताऽसम्भवो लिङ‍गवचोभेदौ विपर्ययः ।</l>
  <l>उपमानाधिकत्वं च तेनासदृशतापि च ॥</l>
  <l>त एत उपमादोषाः सप्त मेधाविनोदिताः ।</l>
</lg></quote> <ref cRef="KāA.2.39-40">[काव्यालङ्कारे २. ३९–४०]</ref> इति मतान्तरमनैकान्तीकृतम् ।</p>
</div>
<div type="sūtra" n="57">
<p>यद्यप्युपमानोपमेयभूतं वस्तु चन्द्रमुखादिशब्दवाच्यम्, तथापि इवादिशब्दव्यतिरेकेण सादृश्यमभिव्यक्ति न यातीति तदभिव्यञ्जकान् शब्दान् व्यवहारं व्युत्पत्तये दर्शयन्नाह—</p>
<lg type="mula" xml:id="KāĀ.2.57">
  <l>इववद्वायथाशब्दाः समाननिभसन्निभाः ।</l>
  <l>तुल्यसंकाशनोकाशप्रकाशप्रतिरूपकाः ॥ ५७ ॥</l>
</lg>
</div>
<div type="sūtra" n="58">
<lg type="mula" xml:id="KāĀ.2.58">
  <l>प्रतिपक्षप्रतिद्वन्द्विप्रत्यनीकविरोधिनः ।</l>
  <l>सदृक्सदृशसंवादिसजातीयानुवादिनः ॥ ५८ ॥</l>
</lg>
</div>
<div type="sūtra" n="59">
<lg type="mula" xml:id="KāĀ.2.59">
  <l>प्रतिबिम्बप्रतिच्छन्दसरूपसमसम्मिताः ।</l>
  <l>सलक्षणसदृक्षाभसपक्षोपमितोपमाः ॥ ५९ ॥</l>
</lg>
</div>
<div type="sūtra" n="60">
<lg type="mula" xml:id="KāĀ.2.60">
  <l>कल्पदेशीयदेश्यादिः प्रख्यप्रतिनिधी अपि ।</l>
  <l>सवर्णतुलितौ शब्दौ ये च तुल्यार्थवाचिनः ॥ ६० ॥</l>
</lg>
</div>
<div type="sūtra" n="61">
<lg type="mula" xml:id="KāĀ.2.61">
  <l>समासश्‍च बहुव्रीहिः शशाङ‍कवदनादिषु ।</l>
  <l>स्पर्धते जयति द्वेष्टि द्रुह्यति प्रतिगर्जति ॥ ६१ ॥</l>
</lg>
</div>
<div type="sūtra" n="62">
<lg type="mula" xml:id="KāĀ.2.62">
  <l>आक्रोशत्यवजानाति कदर्थयति निन्दति ।</l>
  <l>विड़म्बयति संरुन्ध्दे हसतीष्यत्यसूयति ॥ ६२</l>
</lg>
</div>
﻿<pb n="086"/>
<div type="sūtra" n="63">
<lg type="mula" xml:id="KāĀ.2.63">
  <l>तस्य मुष्णाति सौभाग्यं तस्य कान्तिं विलुम्पति ।</l>
  <l>तेन सार्धं विगृह्णाति तुलां तेनाधिरोहति ॥ ६३ ॥</l>
</lg>
</div>
<div type="sūtra" n="64">
<lg type="mula" xml:id="KāĀ.2.64">
  <l>तत्पदव्यां पदं धत्ते तस्य कक्षां विगाहते ।</l>
  <l>तमन्वेत्यनुबध्‍नाति तच्छीलं तन्निषेधति ॥ ६४ ॥</l>
</lg>
</div>
<div type="sūtra" n="65">
<lg type="mula" xml:id="KāĀ.2.65">
  <l>तस्य चानुकरोतीति शब्दाः सादृश्यसूचिनः ।</l>
  <l>उपमायामिमे प्रोक्ताः कवीनां बुद्धिसौख्यदाः ॥ ६५ ॥</l>
</lg>
<p>इवश्च वच्च यथा च ते शब्दाश्चेति विग्रहः । समाननिभसन्निभाः पूर्ववच्चार्थः । शब्दा इति वक्ष्यमाणमपेक्ष्य पुंस्त्वमिति ॥ तुल्यादिष्वप्यनन्तरो[क्‍तेषु तथैव] वाच्यमिति । सदृशादिकमपि पूर्ववत् सुगममिति ॥ सलक्षणादीनामपि सैव रीतिः ॥ आदिशब्देन बहुजादिपरिग्रहः ।</p>
<p><q><l>अयं कुणालो बहुसागरः प्रियः [?]</l></q> इत्यादि च लक्ष्यमालक्ष्यमिति ॥ सवर्णेत्यादि । ये चान्यूनं सममर्थं वदन्ति सधर्मसाधारणसच्छायादयोऽनुक्ताः तेऽपि शब्दाः सादृश्यसूचिन इत्यवेक्षणीयम् । शशाङ्क इव वदनं यस्याः सा तथा । आदि शब्देनोत्पलाक्ष्यादिपरिग्रहः । तेषु प्रयोगेषु समासश्च बहुव्रीहिरन्यपदार्थः । सादृश्यसूचक इत्यपेक्षमिति ॥ स्पर्द्धत इत्यादि सुगममिति । एते सर्वे शब्दा यथोक्ताः सादृश्यम् उपमानोपमेययोः साम्यं सूचयन्ति व्यञ्जयन्तीति सादृश्यसूचिनः प्रतिपत्तव्या इति उपमाप्रपञ्चः ॥</p>
</div>
<trailer>॥ उपमाचक्रम् ॥</trailer>
</div> <!-- end upamācakra !-->
<div type="cakra"> <!-- rūpakacakra goes from 2.66 to 2.96 !-->
<div type="sūtra" n="66">
<p>रूपकं निरूपयन्नाह—</p>
<lg type="mula" xml:id="KāĀ.2.66">
  <l>उपमैव तिरोभूतभेदा रूपकमुच्यते ।</l>
  <l>यथा बाहुलता पाणिपद्मं चरणपल्लवम् ॥ ६६ ॥</l>
</lg>
<p>उपमैव यथोक्तलक्षणा रूपकमिष्यते तज्ज्ञैः । न कश्चित् तर्हि विशेषः तयोर्नाममात्रं भिद्यत इत्याह—तिरोभूतभेदेति । तिरोभूतोऽप्रकटो भेदो नानात्वम् उपमानोप-﻿<pb n="087"/>मेययोरभेदारोपणात् यस्यां तथाभूता सती रूपकं नाम अलङ्कारः कल्प्यत इति भेदोद्भवाभिभवप्रभावितं नानात्वम् अनयोर्व्यञ्जनेन शब्दाभेदमात्रं रूपयति । उपमा[नोपमेययो]रभेदमारोपयति इति रूपकम् । यथेत्युदाहरति—बाहुर्लतातुल्यो लतारूपेण निरूप्यते इत्यभेदारोपः । तिरोहितो भेदः । नतूद्भेदः । बाहुर्लते एवेति [49a] । पाणिरेव पद्मं चरण एव पल्लवमित्यभेदाध्यासः पूर्ववदिति ॥</p>
</div>
<div type="sūtra" n="67">
<lg type="mula" xml:id="KāĀ.2.67">
  <l>अङ्गुल्यः पल्लवान्यासन् कुसुमानि नखार्चिषः ।</l>
  <l>बाहू लते वसन्तश्रीस्त्वं नः प्रत्यक्षचारिणी ॥ ६७ ॥</l>
</lg>
<p>हे वसन्तश्रीः कुसुमागमलक्ष्मीः ! त्वं भवती नः अस्माकम् प्रत्यक्षेऽर्थसाक्षात्कारिणि ज्ञाने चरसि प्रतिभासि । न परोक्षवर्तिनी । प्रत्यक्षं यथा भवति तथा चरसीति क्रियाविशेषणोपपदाद्वा क्रियार्थाद्विधिः । कथयामि तावत् पल्लवानि किसलयसम्पदस्तानि ताम्रतादेस्तवाङ्गुल्य आसन् अभूवन् अदृश्यन्त इति यावत् । यानि चेमानि पल्लवसङ्गतानि कुसुमानि तानि तव नखार्चिषः कररुहरुचयः शौक्ल्यादिना, लते च द्वे विवक्षिंते केचित् तव बाहु[भूते] मार्दवादेः । इति प्रत्यक्षाङ्गत्वात् त्वं नश्चाक्षुषी । यद्वा, वराङ्गि ! प्र[त्यक्ष]चारिणी वसन्तश्रीस्त्वमेवास्माकम्, किमन्यया अप्रत्यक्षया । यास्तवाङ्गुल्य[स्ताः] पल्लवान्यासन् । नखार्चिषश्च कुसुमानि । बाहू ते लते । ततस्त्वं नश्चाक्षुषी प्रत्यक्षा वसन्तश्रीः । शेषं पूर्ववत् ॥</p>
</div>
<div type="sūtra" n="68">
<p>किं नामेदं व्यवह्रियत इत्याह—</p>
<lg type="mula" xml:id="KāĀ.2.68">
  <l>इत्येतदसमस्ताख्यं समस्तं पूवरूपकम् ।</l>
  <l>स्मितं मुखेन्दोर्ज्योत्स्‍नेति समस्तव्यस्तरूपकम् ॥ ६८ ॥</l>
</lg>
<p>इत्येतदीदृशम् अस[म]स्तमित्याख्या संज्ञा यस्येत्यसमस्ताख्यं व्यस्तं नाम रूपकं प्रतिपत्तव्यम्, उपमानोपमेयरोरकृतसमासत्वात् । यत्र समासः । तत् किमाख्यायते ? पूर्वरूपकं बाहू लतेत्यादि । कृतसमासं प्रथममुदाहरणम् । समस्तं तादृशं वेदितव्यम्, समासयोगात् । मुखमिवेन्दुर्मुखेन्दुरिति समस्तम् । स्मितं लीलाहसितं ज्योत्स्‍ना चन्द्रिकेति व्यस्तम् । अतश्च समस्तं तद् व्यस्तं चेति समस्तव्यस्तं नामेदृशं रूपकमवगन्तव्यमिति ॥</p>
</div>
﻿<pb n="088"/>
<div type="sūtra" n="69">
<lg type="mula" xml:id="KāĀ.2.69">
  <l>ताम्राङ्गुलिदलश्रेणि नखदीधितिकेसरम् ।</l>
  <l>ध्रियते मूर्ध्‍नि भूपालैर्भवच्चरणपङ्कजम् ॥ ६९ ॥</l>
</lg>
<p>राजन्, भवतश्चरण एव पङ्कजं भूपालैः ध्रियते धार्यते मूर्ध्नि शिरसि । किम्भूतम् ? ताम्राङ्गुलयो दलश्रेणिः पत्रपंक्तिर्यस्य । नखानां दीधितयः किरणाः केसराणि यत्र तादृशं ध्रियते इति प्रकृतम् ॥</p>
</div>
<div type="sūtra" n="70">
<p>कतमदेतद्रूपकमित्याह—</p>
<lg type="mula" xml:id="KāĀ.2.70">
  <l>अङ्गुल्यादौ दलादित्वं पादे चारोप्य पद्मताम् ।</l>
  <l>तद्योग्यस्थानविन्यासादेतत् सकलरूपकम् ॥ ७० ॥</l>
</lg>
<p>एतदनन्तरोक्तमीदृशं सकलरूपकम् आख्यायते । सकलस्याङ्गिनः पादस्याङ्गस्य चाङ्गुल्यादीनां रूपणात् । अङ्गुलिरादिर्यस्या नखदीधितेस्तत्र दलमादिर्यस्य केसरस्य तस्य भावः तत्त्वं तदारोप्य इत्यङ्गरूप[49b]णमुक्तम् । पादे च पद्मतामारोप्य उपचर्येति अङ्गिरूपणं तस्येदृशस्य पद्मस्य योग्यमुचितम् । स्थीयते इति स्थानम् आधारो मूर्द्धा तत्र विन्यासात् निवेशनात् । सकलरूपकमेतदिति प्रकृतम् ॥</p>
</div>
<div type="sūtra" n="71">
<lg type="mula" xml:id="KāĀ.2.71">
  <l>अकस्मादेव ते चण्ङि ! स्फुरिताधरपल्लवम् ।</l>
  <l>मुखं मुक्तारुचो धत्ते धर्माम्भःकणमञ्जरीः ॥ ७१ ॥</l>
</lg>
<p>चण्डि कोपने ! ते तव मुखं स्फुरिताधरपल्लवं स्फुरितः कोपकम्पनः अधरः ताम्रतादेः पल्लवो यस्येति । घर्माम्भःकणाः प्रणयकोपजन्मानः स्वेदबिन्दव एव मञ्जयः कुसुमस्तबकाः शौक्ल्यादिना । यदाह—मुक्तारुच इति । मुक्तानां रुचयो दीप्तयो यासां ता धत्ते । अकस्मादेव विना व्यलीकेन केनचित् तादृशेन, कोऽयमस्थानकोप इति ॥</p>
</div>
<div type="sūtra" n="72">
<p>कतरदेतत् रूपकमित्याह—</p>
<lg type="mula" xml:id="KāĀ.2.72">
  <l>मञ्जरीकृत्य घर्माम्बु पल्लवीकृत्य चाधरम् ।</l>
  <l>नान्यथाकृतमत्रास्यमतोऽवयवरूपकम् ॥ ७२ ॥</l>
</lg>
<p>धर्माम्बु मञ्जरीत्वेन परिकल्प्य । अधरं चैकदेशं पल्लवीकृत्य पल्लवोऽयमिति रूपयित्वा । आस्यं मुखम् अङ्गि अन्यथा नःकृतम् । पद्मादित्वेन न रूपितमत्र प्रयोगे । ﻿<pb n="089"/> अतः कारणादवयवरूपकमीदृशमवयवस्याधरादे रूपणादिति ॥</p>
</div>
<div type="sūtra" n="73">
<lg type="mula" xml:id="KāĀ.2.73">
  <l>वल्गितभ्रु गलद्‌धर्मजलमालोहितेक्षणम् ।</l>
  <l>विवृणोति मदावस्थामिदं वदनपङ्कजम् ॥ ७३ ॥</l>
</lg>
<p>वल्गिते आरेचिते भ्रुवौ । गलच्च घर्मजलम् । आलोहिते च ईक्षणे यत्र तदिदं वदनं पङ्कजं मदस्य मधुपानजनितस्य हर्षविशेषस्य अवस्थाम् ईदृशविकारलीलाजनितलक्षणां दशां विवृणोति प्रकाशयतीति ॥</p>
</div>
<div type="sūtra" n="74">
<p>किमेतद् रूपकमुच्यते इत्याह—</p>
<lg type="mula" xml:id="KāĀ.2.74">
  <l>अविकृत्य मुखाङ्गानि मुखमेवारविन्दताम् ।</l>
  <l>आसीद् गमितमत्रेदमतोऽवयविरूपकम् ॥ ७४ ॥</l>
</lg>
<p>मुखस्य अङ्गिनः अङ्गानि अवयवान् नेत्रादीन् अविकृत्य रूपयित्वा मुखमेवाङ्गि अरविन्दतां गमितमासीत् पद्मत्वेन रूपितम् । अत्र लक्ष्ये । अतोऽवयविरूपकमिदमीदृशम्, अवयविन एव रूपितत्वादिति ॥</p>
</div>
<div type="sūtra" n="75">
<lg type="mula" xml:id="KāĀ.2.75">
  <l>मदपाटलगण्डेन रक्तनेत्रोत्पलेन ते ।</l>
  <l>मुखेन मुग्धे ! सोऽप्येष जनो रागमयः कृतः ॥ ७५ ॥</l>
</lg>
<p>मदेन पाटलौ गण्डौ कपोलौ रक्ते च नेत्रे उत्पले यत्र तेन ते मुखेन सोऽप्येष जनो यः त्वत्प्रसादैकवृत्तिः परमुखेनात्मानमाह कश्चित्कामुको रागमयो रागविकारः किमपि रक्तः कृतः न केवलं स्वयं रक्तमित्यपि शब्दः । मुग्ध इत्यामन्त्रणम् इति ॥</p>
</div>
<div type="sūtra" n="76">
<lg type="mula" xml:id="KāĀ.2.76">
  <l>एकाङ्गरूपकं चैतदेवं द्विप्रभृतीन्यपि ।</l>
  <l>अङ्गानि रूपयन्त्यत्र योगायोगौ भिदाकरौ ॥ ७६ ॥</l>
</lg>
<p>एतच्च एकाङ्गरूपकम् एकस्यैव नेत्रलक्ष्मस्याङ्गस्य रूपणात् । एवम् अनेन प्रकारेण द्विप्रभृतीन्यपि न केवलमेकम् । द्वे त्रीणि चत्वारि इति यथासम्भवमङ्गानि अवयवान् रूपयन्ति यथायोगमर्थान्तररूपेण आरोप्य प्रयुञ्जते कवयः । अत्राङ्गरूपणे योगः सङ्गतिः अङ्गानामयोगश्च विरोधः । भिदाकरौ रूपकभेदव्यवस्थापकौ । योगायोग[50a]भेदेनैतद्रूपकं व्यवह्नियते । न तु पूर्ववत् संख्याभेदेनेत्यर्थः ॥</p>
</div>
﻿<pb n="090"/>
<div type="sūtra" n="77">
<lg type="mula" xml:id="KāĀ.2.77">
  <l>स्मितपुष्पोज्ज्वलं लोलनेत्रभृङ्गमिदं मुखम् ।</l>
  <l>इति पुष्पद्विरेफाणां सङ्गत्या युक्तरूपकम् ॥ ७७ ॥</l>
</lg>
<p>स्मितं पुष्पं शौक्ल्यादिना तेन उज्ज्वलं सुभगं लोले नेत्रे भृङ्गौ चञ्चलत्वादिना यस्य मुखस्येतीदृशम् [युक्त]रूपकमाख्यायते । ननु कथम् ? पुष्पाणां द्विरेफाणां च सङ्गत्या परस्परसम्बन्धादिति ॥</p>
</div>
<div type="sūtra" n="78">
<lg type="mula" xml:id="KāĀ.2.78">
  <l>इदमार्द्रस्मितज्योत्स्‍नं स्‍निग्धनेत्रोत्पलं मुखम् ।</l>
  <l>इति ज्योत्स्‍नोत्पलायोगादयुक्तं नाम रूपकम् ॥ ७८ ॥</l>
</lg>
<p>इदं मुखम् आर्द्रं स्‍निग्धं स्मितं ज्योत्स्‍ना, स्‍निग्धे नेत्रे उत्पले [च] यस्य इत्येवंविधमयुक्तं नाम रूपकम् । कुतः ज्योत्स्‍नया उत्पलस्य अयोगात् विरोधात्, ज्योत्स्‍नायामुत्पलस्य सङ्कोचादिति ॥</p>
</div>
<div type="sūtra" n="79">
<lg type="mula" xml:id="KāĀ.2.79">
  <l>रूपणादङ्गिनोऽङ्गानां रूपणारूपणाश्रयात् ।</l>
  <l>रूपकं विषमं नाम ललितं जायते यथा ॥ ७९ ॥</l>
</lg>
<p>अङ्गिनोऽवयविनः रूपणात् यथायोगम् अर्थान्तरीकरणात् । अङ्गानां रूपणमरूपणं च तयोराश्रयणम् [तस्माद्][आ]श्रयात् अपेक्षणाद्रूपणादरूपणाच्चेत्यर्थः । ततो विषमं रूपकं ललितं चारुजायते । यथेत्युदाहरति ॥</p>
</div>
<div type="sūtra" n="80">
<lg type="mula" xml:id="KāĀ.2.80">
  <l>मदरक्तकपोलेन मन्मथस्त्वन्मुखेन्दुना ।</l>
  <l>नर्तितभ्रूलतेनालं मर्दितुं भुवनत्रयम् ॥ ८० ॥</l>
</lg>
<p>भुवनत्रयं मर्दितुं जेतुम् अलम् समर्थो मन्मथः । केन ? मदेन रक्तौ कपोलौ यस्य नर्तिते भ्रुवौ लते लोलतादिना येन तेन तव मुखेन इन्दुना करणेन च मुखस्याङ्गिनो रूपणं भ्रूलक्षणस्य च तदङ्गस्य रूपणमेव । कपोलरूपस्य त्वङ्गस्यारूपणमिति ॥</p>
</div>
<div type="sūtra" n="81">
<lg type="mula" xml:id="KāĀ.2.81">
  <l>हरिपादः शिरोलग्‍नजह्नुकन्याजलांशुकः ।</l>
  <l>जयत्यसुरनिःशङ्कसुरानन्दोत्सवध्वजः ॥ ८१ ॥</l>
</lg>
<p>हरेर्विष्णोः विक्रममाणस्य पादो जयति विपक्षमभिभवति । शिरस्यग्रे भागेऽङ्गुलीदेशे लग्नमवस्थितं जह्नुकन्याजलम् । ब्रह्मणा किल तदानीम् अर्घीकृतं गाङ्गम् <pb n="091"/> उदकम् । अंशुकं पताकारूपं यत्र स तथा । असुरेभ्यो हरिनिर्जितेभ्यो निःशंका निर्भयास्तदुपक्रमशङ्काविगमात् । ये सुराः, तेषामानन्दः प्रीतिरुत्सवो महस्तत्रोच्छ्रितो ध्वजः केतुरिति ।</p>
</div>
<div type="sūtra" n="82">
<p>किमिदं रूपकं व्यवह्रियत इत्याह—</p>
<lg type="mula" xml:id="KāĀ.2.82">
  <l>विशेषणसमग्रस्य रूपं केतोर्यदीदृशम् ।</l>
  <l>पादे तदर्पणादेतत् सविशेषणरूपकम् ॥ ८२ ॥</l>
</lg>
<p>विशेषणेन उपाधिना पताकोत्सवसम्भवरूपेण समग्रस्य सूक्तस्य केतोर्ध्वजस्य यदीदृशस्य अनन्तरोक्तप्रकारं रूपं स्वभावः तस्यार्पणादारोपात् पादे वैष्णवेऽयं ध्वज इति एतदीदृशं सविशेषणं नाम रूपकं व्यपदिश्यत इति ॥</p>
</div>
<div type="sūtra" n="83">
<lg type="mula" xml:id="KāĀ.2.83">
  <l>न मीलयति पद्मानि न नभोऽप्यवगाहते ।</l>
  <l>त्वन्मुखेन्दुर्ममासूनां हरणाय व्यवस्यति ॥ ८३ ॥</l>
</lg>
<p>तव मुखम् इन्दुः, पद्मानि न मीलयति न संकोचयति [50b] नभोऽपि नावगाहते । किं तर्हि करोति ? मम असूनां प्राणानां हरणायैव व्यवस्यति प्रयतते । किमिदमिति ॥</p>
</div>
<div type="sūtra" n="84">
<p>तद् व्याचष्टे—</p>
<lg type="mula" xml:id="KāĀ.2.84">
  <l>अक्रिया चन्द्रकार्याणामन्यकार्यस्य च क्रिया ।</l>
  <l>अत्र सन्दर्श्यते यस्माद्विरुद्धं नाम रूपकम् ॥ ८४ ॥</l>
</lg>
<p>चन्द्रकार्याणां पद्मनिमीलनादीनाम् अक्रिया अकरणम् । अन्यस्य शस्त्रादेर्यत् कार्यं प्राणहरणं तस्य क्रिया अत्र प्रयोगे सन्दर्श्यते प्रतिपाद्यते यस्मात्, अतो विरुद्धं नामेदृशं रूपकमवगन्तव्यम् इति ॥</p>
</div>
<div type="sūtra" n="85">
<lg type="mula" xml:id="KāĀ.2.85">
  <l>गाम्भीर्येण समुद्रोऽसि गौरवेणासि पर्वतः ।</l>
  <l>कामदत्वाच्च लोकानामसि त्वं कल्पपादपः ॥ ८५ ॥</l>
</lg>
<p>गाम्भीर्येणानुत्तानचित्ततया समुद्रोऽसि । गौरवेण गुणलक्षणेन पर्वतोऽसि । लोकानां कामम् इष्टं ददासीति कामदत्वाच्च कल्पपादपोऽसि इति कश्चित् स्तूयत् इति ॥</p>
</div>
<div type="sūtra" n="86">
﻿<pb n="092"/>
<p>किमिदं रूपकमित्याह—</p>
<lg type="mula" xml:id="KāĀ.2.86">
  <l>गाम्भीर्यप्रमुखैरत्र हेतुभिः सागरो गिरिः ।</l>
  <l>कल्पद्रुमश्च क्रियते तदिदं हेतुरूपकम् ॥ ८६ ॥</l>
</lg>
<p>अत्र प्रयोगे गाम्भीर्यं प्रमुखमादि येषां गौरवादीनां तैः हेतुभिः कारणैः कश्चित् विवक्षितः पुरुषः सागरः क्रियते, गिरिश्च कल्पद्रुमश्च क्रियते रूप्यते यतः, तत् तस्मात् इदम् एवंविधं हेतुरूपकम् अवसेयम् । तदिदमनन्तरोक्तं हेतुरूपकमिति योज्यम् ॥</p>
</div>
<div type="sūtra" n="87">
<lg type="mula" xml:id="KāĀ.2.87">
  <l>राजहंसोपभोगार्हं भ्रमरप्रार्थ्यसौरभम् ।</l>
  <l>सखि वक्त्राम्बुजमिदं तवेति श्‍लिष्टरूपकम् ॥ ८७ ॥</l>
</lg>
<p>सखि, तव वक्त्राम्बुजमिदं चारु [राज]हंसोपभोगार्हम् । पद्मं तावत् राजहंसैः पक्षिविशेषैः उपभोगं निषेवणम् अर्हति, तदुपभोग्यमिति यावत् । तव वक्त्राम्बुजं तु राजहंसैः नृपवरैः उपभोगमर्हतीति शब्दश्‍लेषः । उभयमपि भ्रमरैः प्रार्थ्यम् अभिलषणीयं सौरभं गन्धविशेषोऽस्येति भ्रमरप्रार्थ्यसौरभमित्यर्थश्‍लेषः । ईदृशं श्‍लिष्टरूपकमिष्टम्, श्‍लेषानुविद्धत्वात् इति ॥</p>
</div>
<div type="sūtra" n="88">
<lg type="mula" xml:id="KāĀ.2.88">
  <l>इष्टं साधर्म्यवैधर्म्यदर्शनाद् गौणमुख्ययोः ।</l>
  <l>उपमाव्यतिरेकाख्यं रूपकद्वितयं यथा ॥ ८८ ॥</l>
</lg>
<p>उपमारूपकं व्यतिरेकरूपकमिति रूपकद्वितयमिदमपरमिष्टं शिष्टैः । उपमेति व्यतिरेक इति वा आख्या संज्ञा तदेकदेशत्वाद्यस्येति विग्रहः कृतः । गौणस्य आरोपितस्य मुखस्य च प्रधानस्यानुपचितस्य साधर्म्यं साम्यं वैधर्म्यम् असाम्यं च तयोर्दशनात् प्रकाशनात् कारणात् । यथेति उदाहरति—</p></div>
<div type="sūtra" n="89">
<lg type="mula" xml:id="KāĀ.2.89">
  <l>अयमालोहितच्छायो मदेन मुखचन्द्रमाः ।</l>
  <l>सन्नद्धोदयरागस्य चन्द्रस्य प्रतिगर्जति ॥ ८९ ॥</l>
</lg>
<p>अयं मुखचन्द्रमाः, आलोहिता छाया प्रभा यस्य स तथा । केन ? मदेन हेतुना सन्नद्धोऽवस्थितः उदयकालभावी रागो यस्य तस्य चन्द्रस्य प्रतिगर्जति तेनोपमीयते । गौणमुख्ययोरिह रक्ततासाधर्म्यादुपमारूपकमीदृशं दृश्यमिति ॥</p>
</div>
<div type="sūtra" n="90">
﻿<pb n="093"/>
<lg type="mula" xml:id="KāĀ.2.90">
  <l>चन्द्रमाः पीयते देवैर्मया त्वन्मुखचन्द्रमाः ।</l>
  <l>असमग्रोऽप्यसौ शश्वदयमापूर्णमण्डलः ॥ ९० ॥</l>
</lg>
<p>[51a] चन्द्रमा मुख्यः पीयते देवैरमृतमयत्वात् पर्यायेण सुरैः चन्द्रः पीयते यतः क्रमेणापचीयत इति श्रुतेः । अत एवासमग्रोऽप्यसौ मुख्यश्चन्द्रः । न केवलं समग्र एवेत्यपिशब्दः । मया तव मुखचन्द्रमाः पीयते निषेव्यते । तथाप्ययं तव मुखचन्द्रमाः आपूर्णमखण्डं मण्डलं यस्येत्यापूर्णमण्डलः शश्वत् अनवरतं न कदाचित् अन्यथेति गौणमुख्ययोर्वैधर्म्यात् व्यतिरेकरूपकमिदमीदृशमिति ॥</p>
</div>
<div type="sūtra" n="91">
<lg type="mula" xml:id="KāĀ.2.91">
  <l>मुखचन्द्रस्य चन्द्रत्वमित्थमन्योपतापिनः ।</l>
  <l>न ते सुन्दरि ! संवादीत्येतदाक्षेपरूपकम् ॥ ९१ ॥</l>
</lg>
<p>सुन्दरि ! तव मुखचन्द्रस्येत्थमेवमिति आत्मसंवेद्यतामुपतापस्य दर्शयति । अन्यमिमं जनमुपतापयतः । परमुखेन आत्मानमाह—चन्द्रत्वं न संवादि न यथार्थमेकान्तशीतत्वाच्चन्द्रस्यास्य च तद्विपरीतत्वात् । इतीदृशं चन्द्रत्वनिषेधादाक्षेपरूप[क]मवसेयमिति ॥</p>
</div>
<div type="sūtra" n="92">
<lg type="mula" xml:id="KāĀ.2.92">
  <l>मुखेन्दुरपि ते चण्डि ! मां निर्दहति निर्दयम् ।</l>
  <l>भाग्यदोषो ममैवेति तत् समाधानरूपकम् ॥ ९२ ॥</l>
</lg>
<p>चण्डि निर्दये ! एकान्तप्रीतिकरः तव मुखेन्दुः अतिनिर्दयम् अत्यर्थं मां निर्दहति । नैतद्युज्यत इत्ययोगमपिशब्दः सूचयति । न केवलम् इन्दुरिंति वा [अपि] शब्दः समुच्चिनोति । अथवा किं न युज्यते ? संभाव्यते सर्वमीदृशमपि भाग्यपरावृत्तौ, यदाह—भाग्यदोषो ममैव इति ममैवायं भाग्यदोषः अभाग्यं यदेवं भवति । न तव मुखचन्द्रस्यायं दोषः । इत्येवंरूपं यत् तदीदृशं समाधानरूपकमित्थं समाधानाभिधानादिति ॥</p>
</div>
<div type="sūtra" n="93">
<lg type="mula" xml:id="KāĀ.2.93">
  <l>मुखपङ्कजरङ्गेऽस्मिन् भ्रूलता नर्तकी तव ।</l>
  <l>लीलानृत्तं करोतीति रस्यं रूपकरूपकम् ॥ ९३ ॥</l>
</lg>
<p>सुन्दरि ! तव भ्रूलता लोलतादिना । सा च नर्तकी चित्तहरत्वादिना लीलाप्रधानं शृङ्गारमयं नृत्तं वर्णितरूपं करोति । कुत्र ? मुखं पङ्कजं कान्त्यादिना तच्च रङ्गो <pb n="094"/> नृत्यभूमिः । तत्रास्मिन्नितिं प्रत्यक्षवर्तिनि । ईदृशं रूपकरूपकं रम्यं मनोज्ञं लतीकृतायाः भ्रुवो नर्तकीकरणात् पङ्कजीकृतस्य च मुखस्य सङ्गीकृतेरिति ॥</p>
</div>
<div type="sūtra" n="94">
<lg type="mula" xml:id="KāĀ.2.94">
  <l>नैतन्मुखमिदं पद्मं न नेत्रे भ्रमराविमौ ।</l>
  <l>एतानि केसराण्येव नैता दन्तार्चिषस्तव ॥ ९४ ॥</l>
</lg>
<p>तव एतत् मुखं न भवति । किं तर्हि पद्मम् इदम् । एते च अत्र नेत्रे न भवतः । किं तर्हि ? भ्रमराविमौ । एताश्च दन्तार्चिषो न भवन्ति किं तु केसराण्येतानि इति ॥</p>
</div>
<div type="sūtra" n="95">
<p>तद् व्याचष्टे—</p>
<lg type="mula" xml:id="KāĀ.2.95">
  <l>मुखादित्वं निवत्यव पद्मादित्वेन रूपणात् ।</l>
  <l>उद्भावितगुणोत्वकर्षं तत्त्वापह्नवरूपकम् ॥ ९५ ॥</l>
</lg>
<p>मुखमादिर्यस्य नेत्रादेः तस्य भावः । तत्त्वम् । तद् विनिवर्त्यैव अपहृत्यैव । न तु मुखादिकमेवैतत् पद्मादिकमिति तत्त्वम् [51b] अपलाप्यते [अत]एवाक्षेपरूपकविलक्षणमेतत् । पद्ममादिर्यस्य भ्रमरादेः तस्य, भावः तेन लक्षितस्य रूपणात् परिकल्पनात् । मुखादेरिति गम्यते । तत्त्वापह्नवरूपकमीदृशं तत्त्वस्य वस्तुरूपस्य अपह्नवेन रूपकमिति । किमेवमाविष्कृतं स्यादित्याह—उद्भावितः प्रकाशितः । गुणस्य कान्त्यादेरुत्कर्षा[ति]शयो येन यत्र वा तत्तथोक्तमिति ॥</p>
</div>
<div type="sūtra" n="96">
<p>कि[मि]यन्त एव रूप[क]भेदाः ? नेत्यपर्यवसायेन उपमासामान्येन निगमयन्नाह—</p>
<lg type="mula" xml:id="KāĀ.2.96">
  <l>न पर्यन्तो विकल्पानां रूपकोपमयोरतः ।</l>
  <l>दिङ्‍मात्रं दर्शितं धीरैरनुक्तमनुमीयताम् ॥ ९६ ॥</l>
</lg>
<p>रूपकस्योपमायाश्च विकल्पाः प्रभेदाः सामान्यलक्षणव्याप्ताः । तेषां पर्यन्तोऽवसानं नास्ति यतस्ततः कारणात्, दिङ्‍मात्रं सर्वविकल्पव्यापकसामान्यलक्षणानुगतविशेषरूपं कियदपि लक्ष्यं शेषविकल्पानुगमद्वारं दर्शितम् उक्तं धीरैः कविभिरिति परमुखेनाचष्टे । शेषमतिदिशति—अनुक्तमिहानुपात्तं विकल्पजातं सामान्यविशेष-﻿<pb n="095"/>लक्षणात्मकं तादृशमुक्तविकल्पानुसारेणानुमीयताम् ऊह्यताम् । तस्याप्येवंप्रकारत्वात् शक्यमनया दिशा तदप्यवसातुमभियुक्तैरिति ॥</p>
</div>
<div type="sūtra" n="">
<p>तद्यथा— <lg>
  <l>तव तन्वङ्गि ! वदनमिन्दुना तुल्यमित्ययम् ।</l>
  <l>अभिधत्तां जनो नाहमुत्सहे वक्तुमीदृशम् ॥</l>
</lg> अनुत्साहोपमा । <lg>
  <l>गुञ्जद्भृङ्गमिवाम्भोजं सशीत्कारं मुखं तव ।</l>
  <l>इति वक्तुमनुत्साहो न युक्तः कलभाषिणि ॥</l>
</lg> अयुक्तोपमा । <lg>
  <l>पयोधरयुगे तन्वि ! तव चक्राह्वयद्वयम् ।</l>
  <l>अविभक्तमिवाभाति भासुरं कुङ्कुमश्रिया ॥</l>
</lg> विशेषोपमा । एवमन्येप्युपमाविकल्पा अभ्यूह्याः ।</p>
<p><lg>
  <l>मुखेन्दावेव ते तन्वि ! रागपक्ष्मविचक्षणम् ।</l>
  <l>कामः केवलमाधत्ते धनुः कुसुमसायकम् ॥</l>
</lg> नियमरूपकम् । <lg>
  <l>अङ्गनासरसीं रम्यामुन्निद्रमुखपङ्कजाम् ।</l>
  <l>शमनासाद्य [?] सन्तापं कथमेष गमिष्यति ॥</l>
</lg> आशंसारूपकम् । <lg>
  <l>अनिच्छयैव ते तन्व्यास्तस्या वदनपङ्कजम् ।</l>
  <l>विरहय्य विमूढ़ाद्य मनः किमनुतप्यसे ॥</l>
</lg> अनुशयरूपकम् । एवमपरेऽपि रूपकविकल्पा ऊहितव्याः । इति रूपकप्रपञ्चः ॥</p>
</div>
<trailer>॥ इति रूपकचक्रम् ॥</trailer>
</div> <!-- end rūpakacakra !-->
<div type="sūtra" n="97">
<p>दीपकं परिदीपयन्नाह—</p>
<lg type="mula" xml:id="KāĀ.2.97">
  <l>जातिक्रियागुणद्रव्यवाचिनैकत्रवर्तिना ।</l>
  <l>सर्ववाक्योपकारश्‍चेत् तदाहुर्दीपकं यथा ॥ ९७ ॥</l>
</lg>
<p>[52a] जातिवाचिना क्रियाभिधायिना गुणप्रकाशिना द्रव्याभिलापिना वा शब्देन वाक्यावयवभूतेन केनचित् एकत्र वाक्यस्यादौ मध्येऽन्ते वा वर्तमाने[न] कर्तृभूतेन सर्वस्याभिमतस्य कस्यचिद् वाक्यस्य क्रियाकारकसम्बन्धाभिधायिनः <pb n="096"/> पदसन्तानस्यार्थद्वारेण सा[धन]संभवादुपकारः साध्यसाधनभावेन तदपेक्षालक्षणश्चेत् यदि भवति तदेवंरूपं दीपकमाहुः उपदिशन्ति तद्विदः । सर्व वाक्यं दीपयत्युपकरोतीति दीपकम् । यथेत्युदाहरति ॥</p>
</div>
<div type="sūtra" n="98">
<lg type="mula" xml:id="KāĀ.2.98">
  <l>पवनो दक्षिणः पणें जीणें हरति वीरुधाम् ।</l>
  <l>स एवावनताङ्गीना मानभङ्गाय कल्पते ॥ ९८ ॥</l>
</lg>
<p>पवनो दक्षिणो मलयानिलः । वीरुधां लतानां गुल्मानां वा सम्बन्धि पणें शीर्णं हरति क्षिपति, नताङ्गीनां मानवतीनां नवाय प्रत्यग्राय मानस्य विषयस्य वामताविशेषस्य भङ्गाय विगमार्थं च कल्पते संपद्यते । किम् ? पवनो दक्षिण इत्यपेक्षते । इह पवनजातिवाचिनादिवर्तिना सर्वमेतत् वाक्यमुपक्रियत इति जात्यादिदीपकमीदृशमवसेयम् ॥</p>
</div>
<div type="sūtra" n="99">
<lg type="mula" xml:id="KāĀ.2.99">
  <l>चरन्ति चतुरम्भोधिवेलोद्यानेषु दन्तिनः ।</l>
  <l>चक्रवालाद्रिकुञ्जेंषु कुन्दभासो गुणाश्च ते ॥ ९९ ॥</l>
</lg>
<p>ते तव दन्तिनो जयकुञ्जराः चतुर्णां पूर्वादीनाम् अम्भोधीनां वेलोद्यानेषु वेलायां वेलारूपाणि वा उद्यानानीति समासः । चरन्ति क्रीड़न्ति चक्रवालाद्रेर्लोकालोकाचलस्य कुञ्जेषु सिद्धाध्यासितेषु प्रदेशेषु कुन्दस्येव भासो दीप्तयो येषामिति कुन्दभासो विशदाः, तव गुणाश्च त्यागसत्यशौर्यादयः । किम् ? चरन्ति श्रुतिपथमवतरन्ति उदधिवासिनामिति कश्चित् राजा स्तूयते । अत्र चरन्तीति क्रियावाची प्रथमप्रयुक्तः सर्वमेतद्वाक्यमुपकरोतीति क्रियादीपकमेवंजातीयं विज्ञेयमिति ॥</p>
</div>
<div type="sūtra" n="100">
<lg type="mula" xml:id="KāĀ.2.100">
  <l>श्यामलाः प्रावृषेण्याभिर्दिशो जीमूतपंक्तिभिः ।</l>
  <l>भुवश्च सुकुमाराभिर्नवशाद्वलराजिभिः ॥ १०० ॥</l>
</lg>
<p>प्रावृषेण्याभिः वर्षासमयवर्तिनीभिः जीमूतपंक्तिभिः मेघमालाभिः दिशः श्यामलाः नीलाः वर्तन्ते । सुकुमाराभिः शाद्वलराजिभिः शष्पोद्गमैः । भुवश्च भूमयः किम् ? श्यामला इत्यपेक्षते । इह श्यामला इति पूर्ववर्तिना गुणवाचिना सर्वमिदं वाक्यमुपक्रियते इति गुणादिदीपकमित्थंभूतं विभाव्यमिति ॥</p>
</div>
﻿<pb n="097"/>
<div type="sūtra" n="101">
<lg type="mula" xml:id="KāĀ.2.101">
  <l>विष्णुना विक्रमस्थेन दानवानां विभूतयः ।</l>
  <l>क्वापि नीताः कुतोऽप्यासन्नानीता देवतर्द्धयः ॥ १०१ ॥</l>
</lg>
<p>विक्रमस्थेन बलिबन्धसंनद्धेन विक्रममाणेन दानवानां विभूतयः श्रियः । क्वापि क्वचित् इदन्तया अनिर्देश्ये स्थाने नीताः । [52b] नाशिता इति यावत् । देवतानामृद्धयो विभूतयः । कुतोऽपि स्थानादव्यपदेश्यात् । आनीता आसन् । अभूवन् । उत्पादिता इति यावत् । इह विष्णुना इति द्रव्यशब्दोऽयं सर्वमेतद्वाक्यमुपजीवयतीति द्रव्यादिदीपकमेवंविधं बोद्धव्यमिति ॥</p>
</div>
<div type="sūtra" n="102">
<p>कतमान्येतानि दीपकानीत्याह—</p>
<lg type="mula" xml:id="KāĀ.2.102">
  <l>इत्यादिदीपकान्युक्तान्येवं मध्यान्तयोरपि ।</l>
  <l>वाक्ययोर्दर्शयिष्यामः कानिचित् तानि तद्यथा ॥ १०२ ॥</l>
</lg>
<p>इत्येवंरूपाणि वाक्यादौ प्रयुक्तान्यादिदीपकान्युक्तानि जात्यादिभेदेन चत्वारि वेदितव्यानि । एवमनेन प्रकारेण तानि दीपकानि का[नि]चित् कतिपयानि न सर्वाणि वाक्ययोः वाक्यद्वयस्य काव्यरूपस्य मध्येऽन्ते च दर्शयिष्याम उदाहरिष्यामः । तद् यथेति निदर्शयन्ति ॥</p>
</div>
<div type="sūtra" n="103">
<lg type="mula" xml:id="KāĀ.2.103">
  <l>नृत्यन्ति निचुलोत्सङ्गे गायन्ति च कलापिनः ।</l>
  <l>ब नन्ति च पयोदेषु दृशो हर्षाश्रुगर्भिणीः ॥ १०३ ॥</l>
</lg>
<p>कलापिनो मयृरा नृत्यन्ति गायन्ति च निचुलानाम् अभिंनवमञ्जरीपुञ्जरञ्जितानाम् उत्सङ्गे विटपरूपे पयोदेषु जलधरोत्सवजन्महर्षाश्रु गर्भोऽन्तर्वर्ति यासां ता दृशश्चक्षूं षि बध्‍नन्ति नियच्छन्ति च । कलापिन इत्यपेक्षते । इह कलापिन इत्यनेन जातिवाचिना वाक्यमध्यवर्तिना सर्वमेतद्वाक्यमुपक्रियत इति जातिमध्यदीपकम् ईदृशं दृश्यमिति ॥</p>
</div>
<div type="sūtra" n="104">
<lg type="mula" xml:id="KāĀ.2.104">
  <l>मन्दो गन्धवहः क्षारो वह्निरिन्दुश्च जायते ।</l>
  <l>चर्चाचन्दनपातश्च शस्त्रपातः प्रवासिनाम् ॥ १०४ ॥</l>
</lg>
<p>मन्दो गन्धवहो मृदुः पवनः प्रवासिनां विरहिणां क्षारो जायते, व्यथाहेतु <pb n="098"/> त्वात् । इन्दुश्च वह्निः अग्निः जायते, दाहकत्वात् । चर्चारूपश्च स्थासकस्वभावः चन्दनस्य पातोऽनुलेपश्च शस्त्रपातोऽसिपातो जायते, दुःखजनकत्वात् । इह जायत इति क्रियापदेन मध्यवर्तिना सर्ववाक्योपकार इति क्रियामध्यदीपकमीदृशं वेदितव्यमिति । गुणदीपकं द्रव्यदीपकं च मध्यवर्ति नोदाहृतम् । अत एव कानिचिदित्युक्तम् । तत्तु यथा— <lg>
  <l>दहत्यपि नरेन्द्राणां मनांसि तव वक्रमः ।</l>
  <l>निर्वापयति चेतांसि सुदृशां संशयः श्रियः ॥</l>
</lg>
<lg>
  <l>कृतो [ज्ञान]मयः श्रीमान् प्रकाशः सर्वदर्शिना ।</l>
  <l>हृतं च सर्वदिग्व्यापिं दुर्जयं जगतां तमः ॥</l>
</lg> इति ॥</p>
</div>
<div type="sūtra" n="105">
<lg type="mula" xml:id="KāĀ.2.105">
  <l>जलं जलधरोद्गीर्णं कुलं गृहशिखण्डिनाम् ।</l>
  <l>चलं च तड़ितां दाम बलं कुसुमधन्वनः ॥ १०५ ॥</l>
</lg>
<p>जलधरैः उद्गीर्णं विमुक्तं जलं गृहेषु शिखण्डिनां कुलं वृन्दं तडितां च दाम गुणः चलं सर्वमेतत् वस्तु मनोज्ञं कुसुमधन्वनः कामस्य बलम् अनीकं जगद्विजयिनः आत्मोदयानुगुणत्वात् । इह बलमात्रं जलधरोद्गीर्णजलादिभेदत्रयानुगत[मपोढप्रत्येक]विशेषं विवक्षिंतमिति जात्यन्तदीपकमेतत्, तेन सर्ववाक्योपकारादिति ॥</p>
</div>
<div type="sūtra" n="106">
<lg type="mula" xml:id="KāĀ.2.106">
  <l>त्वया कर्णोत्पलं कर्णे स्मरेणास्त्रं शरासने ।</l>
  <l>मयापि मरणे चेतस्त्रयमेतत् समं कृतम् ॥ १०६ ॥</l>
</lg>
<p>वराङ्गि, त्वया कर्णे कर्णोत्पलम् अवतंसकुवलयं कृतं यदा तदैव स्मरेण शरासने धनुषि कृतम् अस्त्रं शरः, मया च रागवेगमूर्च्छितेन मरणे दशम्यां दशायां चेतः कृतमित्येतत्त्रयम् । त्रिभिरेभिरस्माभिरेतेषु त्रिंषु समं युगपत् कृतमिति क्रियान्तदीपकमिदं कृतमित्यन्तवर्तिना क्रियावचनेन सर्ववाक्योपकृतेरिति ॥</p>
</div>
<div type="sūtra" n="">
<p>इहापि गुणद्रव्यलक्षणमन्तदीपकद्वयं न निदर्शितं तदपि यथा—﻿<pb n="099"/>
<lg>
  <l>सम्भारमकरोद्वोधेस्तत्त्वज्ञानमजीनत् ।</l>
  <l>उज्जहार जगद् दुःखान्मुनीन्द्र भवतः कृपा ॥</l>
</lg>
<lg>
  <l>दिगन्तबद्धनिर्घोषं ममन्थ क्षीरसागरम् ।</l>
  <l>विगलन्मथनायासं लेभे लक्ष्मीमधोक्षजः ॥</l>
</lg> इति ॥</p>
</div>
<div type="sūtra" n="107">
<lg type="mula" xml:id="KāĀ.2.107">
  <l>शुक्लः श्वेतार्चिषो वृद्ध‍यै पक्षः पञ्चशरस्य सः ।</l>
  <l>स च रागस्य रागोऽपि यूनां रत्युत्सवश्रियः ॥ १०७ ॥</l>
</lg>
<p>शुक्लः पक्षः श्‍वेतार्चिषः चन्द्रस्य वृद्ध‍यै उपचयार्थं प्रवर्तते । स श्‍वेतार्चिः पञ्चशरस्य वृद्ध‍यै । स पञ्चशरो यूनां रागस्य वृद्ध‍यै । रागोऽप्यसौ रत्युत्सवश्रियो वृद्ध‍यै कल्पते । रतिः सम्भोग एवोत्सवः प्रीतिलक्षणत्वात् । तस्य श्रीः उत्कर्षः स एव वा श्रीः विभूतिरूपत्वात् योज्यम् ॥</p>
</div>
<div type="sūtra" n="108">
<p>किमिदं दीपकमित्याह—</p>
<lg type="mula" xml:id="KāĀ.2.108">
  <l>इत्यादिदीपकत्वेऽपि पूर्वपूर्वव्यपेक्षिणी ।</l>
  <l>वाक्यमाला प्रयुक्तेति तन्मालादीपकं मतम् ॥ १०८ ॥</l>
</lg>
<p>इत्येवंविधं यत्तन्मालादीपकं मतम् इष्टम् । ननु क्रियादिदीपकमेतद् वृद्ध‍यै इति क्रियावाचिनादिवर्तिना सर्ववाक्योपकारादित्याह—आदिदीपकत्वेऽपीति । यद्यप्यादिदीपकमेतत्तथापि विशेषापेक्षया मालादीपकमुच्यते । कः पुनरसौ विशेषः येनैवं व्यपदिश्यत इत्याह—पूर्वेत्यादि । वाक्यानां श्‍वेतार्चिषो वृद्ध‍यै शुक्लः पक्षो भवति, स च पञ्चशरस्य वृद्ध‍यै भवतीत्येवमादीनां माला पंक्तिः पूर्वं पूर्वं यथोक्तेन विधिना अपेक्षमाणा प्रयुक्तेति । अयमत्र विशेषोऽपेक्षितः । तस्मान्मालादीपकमीदृशमाख्यायते, नादिदीपकमिति ॥</p>
</div>
<div type="sūtra" n="109">
<lg type="mula" xml:id="KāĀ.2.109">
  <l>अवलेपमनङ्गस्य वर्धयन्ति बलाहकाः । </l>
  <l>कर्शयन्ति तु धर्मस्य मारुतोद्धुतशोकराः ॥ १०९ ॥</l>
</lg>
<p>अनङ्गस्य अवलेपं दर्पं वर्धयन्ति उपचिन्वन्ति बलाहकाः । मारुतोद्धूतशीकराः <pb n="100"/> [53b] मारुतैरुद्धूता विकीर्णाः शीकरा जलकणा येषां येरिति वा विग्रहः । घमेस्य तु निदाघस्य पुनः अवलेपं कर्षयन्ति कृ[शं कुर्व]न्ति इति ॥</p>
</div>
<div type="sūtra" n="110">
<p>तद् व्याचष्टे—</p>
<lg type="mula" xml:id="KāĀ.2.110">
  <l>अवलेपपदेनात्र बलाहकपदेन च ।</l>
  <l>क्रिये विरुद्धे संयुक्ते तद्विरुद्धार्थदीपकम् ॥ ११० ॥</l>
</lg>
<p>अवलेपपदेन व्याप्यभूतेन बलाहकपदेन कर्तृवाचिना सह विरुद्धे परस्परव्याहते क्रिये वर्द्धनकर्षणे संप्रयुक्ते सम्बद्धे अवलेपविषयत्वात्, बलाहककर्तृकत्वाच्च भवतः यतः तत्तस्मात् विरुद्धार्थदीपकमीदृशमिदम् । यद्वेदृशं तद् विरुद्धार्थदीपकमिति योज्यत् ॥</p>
</div>
<div type="sūtra" n="111">
<lg type="mula" xml:id="KāĀ.2.111">
  <l>हरत्याभोगमाशानां गृह्णाति ज्योतिषां गणम् ।</l>
  <l>आदत्ते चाद्य मे प्राणानसौ जलधरावली ॥ १११ ॥</l>
</lg>
<p>आशानां दिशाम् आभोगं विस्तारं हरति गृह्णाति । ज्योतिषां नक्षत्राणां गणं गृह्णाति हरति । योऽहमेवं विरहविधुरः, तस्य मे मम प्राणान् आदत्ते गृह्णाति । असौ इयं जलधरावली मेघपंक्तिरिति ॥</p>
</div>
<div type="sūtra" n="112">
<p>तद् विवृणोति—</p>
<lg type="mula" xml:id="KāĀ.2.112">
  <l>अनेकशब्दोपादानात् क्रियैकैवात्र दीप्यते ।</l>
  <l>यतो जलधरावल्या तस्मादेकार्थदीपकम् ॥ ११२ ॥</l>
</lg>
<p>अनेकस्य हरत्यादेः शब्दस्य क्रियापदस्य पर्यायरूपस्य उपादानात् प्रयोगेण एकैवापघातलक्षणा क्रिया दीप्यते उपक्रियते जलधरावल्या कर्तृभूतया यतः तस्मादेकार्थदीपकमीदृशमवसेयमिति ॥</p>
</div>
<div type="sūtra" n="113">
<lg type="mula" xml:id="KāĀ.2.113">
  <l>हृद्यगन्धवहास्तुङ्गास्तमालश्यामलत्विषः ।</l>
  <l>दिवि भ्रमन्ति जीमूता भुवि चैते मतङ्गजाः ॥ ११३ ॥</l>
</lg>
<p>जीमूता मेघाः दिवि नभसि भ्रमन्ति अमी । मतङ्गजा हस्तिनश्च एते भुवि भ्रमन्ति । हृद्यो मनोहरो गन्धवहः पवनो येषाम् जीमूतानां ते, तथा हृद्यं गन्धं <pb n="101"/> मदमयं वहन्ति क्षिपन्ति समन्तादिति हृद्यगन्धवहाः मतङ्गजा इति शब्दश्‍लेषः । हृद्यो वा मदमिश्रः गन्धवहः पवनो येषामित्यर्थश्‍लेषः । तुङ्गा महान्तः तमालवत् श्यामला नीला [त्विट् कान्तिर्येषां ते ।] उभयेऽपीत्यर्थश्‍लेषः ॥</p>
</div>
<div type="sūtra" n="114">
<p>तद् विभजते—</p>
<lg type="mula" xml:id="KāĀ.2.114">
  <l>अत्र धर्मैरभिन्नानामभ्राणां दन्तिनां तथा ।</l>
  <l>भ्रमेणैकेन सम्बन्ध इति श्‍लिष्टार्थदीपकम् ॥ ११४ ॥</l>
</lg>
<p>अत्र प्रयोगे धर्मैर्हृद्यगन्धवहत्वादिभिः गुणैरभिन्नानां समानामभ्राणां हस्तिनां च भ्रमेणैव एकेन कर्मणा दीपकेन सम्बन्धः साध्यसाधनलक्षणः प्रतीयत इति हे/?/तोः श्‍लिष्टार्थदीपकमीदृशम्, श्‍लेषानुगतत्वात् इति ॥</p>
</div>
<div type="sūtra" n="115">
<p>[54a]अनुक्तान् दीपकविकल्पान् अतिदिशन्निगमयति—</p>
<lg type="mula" xml:id="KāĀ.2.115">
  <l>अनेनैव प्रकारेण शेषाणामपि दीपके ।</l>
  <l>विकल्पानामनुगतिर्विधातव्या विचक्षणैः ॥ ११५ ॥</l>
</lg>
<p>अनेनव अनन्तरोक्तेन प्रकारेण विधिना दीपके दीपकविषयाणां शेषाणामनुक्तानामपि विकल्पानां भेदानामनुगतिरवबोधः । विधातव्या क्रियतां विचक्षणैः कविभिरिति ॥ सा चानुगतिरेवं विधातव्या—</p>
<lg>
  <l>अधरस्तव तन्वङ्गि ! रागः साक्षादिवेक्ष्यते ।</l>
  <l>हृदयं रञ्जयत्येष प्राणान् हरति यन्मम ॥</l>
</lg> <p>उपमादीपकम् ।</p>
<lg>
  <l>हरन्ति हरिणाक्षीणां दृष्टयो रागलालसाः ।</l>
  <l>वदन्तीव जनान्मुक्तेरायता वयमर्गलाः ॥</l>
</lg> <p>उत्प्रेक्षादीपकम् ।</p>
<lg>
  <l>न खङ्गधारा निशिता निशाता नापि सायकाः ।</l>
  <l>हरन्ति [च] मम प्राणान् मृगाक्षि तव विभ्रमाः ॥</l>
</lg> <p>आक्षेपदीपकम् ।</p>
<p>एवमन्येऽपि दीपकविकल्पा अनुगन्तव्या इति ॥</p>
<trailer>॥ इति दीपकचक्रम् ॥</trailer>
</div>
<div type="sūtra" n="116">
<pb n="102"/>
<p>आवृत्तिमधिकृत्याह—</p>
<lg type="mula" xml:id="KāĀ.2.116">
  <l>अर्थावृत्तिः पदावृत्तिरुभयावृत्तिरेव च ।</l>
  <l>दीपकस्थान एवेष्टमलङ‍कारत्रयं यथा ॥ ११६ ॥</l>
</lg>
<p>अर्थस्य अभिधेयस्य आवृत्तिः पुनः पुनरुद्भावनम् । पदस्य शब्दस्य आवृतिः भूयः समुच्चारणम् । उभयस्यार्थस्य पदस्य चावृत्तिरप्यावृत्तिश्चेति । एवंलक्षणम् अलङ‍कारत्रयम् आवृत्तिविशेषात्मकमिष्टं दीपकस्य स्थाने विषय एव नान्यत्र । दीपकेनापि तादृशार्थप्रतीतिसम्भवात् नार्थतः तयोः भेद इति दीपकस्थान एवेष्टमित्युक्तम् । अन्ये त्वेकत्र दीपकस्थान इति विशेषेण व्याचक्षते तदसारम् । एवं हि अर्थावृत्तिरेव दीपकस्थाने स्यात्, न शेषमावृत्तिद्वयम् । आवृत्तित्रयमपि च दीपकस्थान इत्युक्तं शास्त्रकृता दीपकस्थान एवेष्टमलङ‍कारत्रयमिति साक्षादमिधानात् । ततः शास्त्रविरुद्धमेव व्याख्यानम् । तस्माद्दीपकावृत्त्योः समानो विषयः, उभयथापि तदर्थावगमसम्भवात् । प्रयोगतस्त्वनयोर्भेदः । न चैवमवगन्तव्यम्- यदि सोऽर्थो दीपकेनापि गम्यते किमनयेति दीपकसमानत्वादस्य पर्यनुयोगस्य । दीपकवच्चास्यापि शिष्टैरिष्टत्वात् कथमियमतिरिच्यते ? तेषां सर्वथेह प्रमाणत्वात् । कथं न दिष्टातिक्रमः ? तस्मात् अर्थाभेदेऽपि दीपकवदियमप्यनुगम्यते, द्वयोरप्यलङ‍कारतयेष्टत्वात् । अत एवोक्तम्— दीपकस्थान एवेष्टमिति । शिष्टैरितिगम्यते । तस्मादभिन्नस्थानत्वेऽपि प्रयोगभेदा[54b]दुभयमपीष्टं शिष्टैरित्यलमतिविमर्देन इति ॥</p>
</div>
<div type="sūtra" n="117">
<lg type="mula" xml:id="KāĀ.2.117">
  <l>विकसन्ति कदम्बानि स्फुटन्ति कुटजोद्गमाः ।</l>
  <l>उन्मीलन्ति च कन्दल्यो दलन्ति ककुभानि च ॥ ११७ ॥</l>
</lg>
<p>कदम्बानि मुकुलानि विकसन्ति । कुटजानां कुटजरूपा वा उद्गमाः कुड्‌मलानि स्फुटन्ति विकसन्ति । कन्दल्यश्च कुसुमान्युन्मीलन्ति विकसन्ति । ककुभानि कोरकाणि च दलन्ति विकसन्ति । इत्यर्थावृत्तिरियमुदाहृता । विकासलक्षणस्यैकस्यार्थस्यानेकैः पर्यायैरभीक्ष्णमाविष्करणादिति । दीपकेनाप्ययमर्थः प्रकाश्यते । तद्यथा—</p>
<lg>
  <l>विकसन्ति कदम्बानि तथैव कुटजोद्नमाः ।</l>
  <l>सुगन्धयश्च कन्दल्यः कलानि ककुभानि च ॥ इति ।</l>
</lg>﻿ <pb n="103"/>
</div>
<div type="sūtra" n="118">
<lg type="mula" xml:id="KāĀ.2.118">
  <l>उत्‍कण्ठयति मेघानां माला वर्गं कलापिनाम् ।</l>
  <l>यूनां चोत्कण्ठयत्यद्य मानसं मकरध्वजः ॥ ११८ ॥</l>
</lg>
<p>कलापिनां वर्गमुत्कण्ठयति उद्‌ग्रीवयति मेघानां माला यूनां च मानसं मकरध्वजः उत्कण्ठयति पर्युत्सुकयति अद्य प्रावृषि । पदावृत्तेरिदमुदाहरणम् । पदस्यैवोत्कण्ठयतीत्यस्यावृत्तेः । अर्थस्य तु भेदादयमप्यर्थो दीपकेन परिदीप्यते । तद्यथा—</p>
<lg>
  <l>उत्कण्ठयति मेघानां माला वर्गं कलापिनाम् ।</l>
  <l>यूनां च रागसर्वस्वं मानसं मकरध्वजः ॥ इति ॥</l>
</lg>
</div>
<div type="sūtra" n="119">
<lg type="mula" xml:id="KāĀ.2.119">
  <l>जित्वा विश्‍वं भवानत्र विहरत्यवरोधनैः ।</l>
  <l>विहरत्यप्सरोभिस्ते रिपुवर्गो दिवं गतः ॥ ११९ ॥</l>
</lg>
<p>विश्‍वं जगत् जित्वा अत्र महीमण्डले अद्य च अधुना अवरोधनैः अन्तःपुरसुन्दरीभिः सह भवान् विहरति रमते । तव रिपुवर्गो दिवं स्वर्गं तवासिधारापथेन गतः सह अप्सरोभिः दिव्याङ्गनाभिः सह विहरति इत्युभयावृत्तिर्निदर्शिता, विहरति इत्यर्थस्य पदस्यावृत्तेरिति ॥</p>
</div>
<div type="sūtra" n="">
<p>इदमपि दीपकस्य स्थानम् । तद्यथा—</p>
<lg>
  <l>जित्वा विश्‍वं भवानत्र विहरत्यवरोधनैः ।</l>
  <l>रम्याभिरप्सरोभिस्ते रिपुवर्गो दिवं गतः ॥ इति ।</l>
</lg>
<p>अत एव दीपकस्थान एवेष्टमलङ‍कारत्रयमिति सामान्येनोक्तम् ॥</p>
<trailer>॥ इति आवृत्तिचक्रम् ॥</trailer>
</div>
<div type="sūtra" n="120">
<p>आक्षेपमुपक्षिपन्नाह—</p>
<lg type="mula" xml:id="KāĀ.2.120">
  <l>प्रतिषेधोक्तिराक्षेपस्त्रैकाल्यापेक्षया त्रिधा ।</l>
  <l>अथास्य पुनराक्षेप्यभेदानन्त्यादनन्तता ॥ १२० ॥</l>
</lg>
<p>प्रतिषेधस्योक्तिर्वचनमित्यनूद्य आक्षेप इति विधीयते । स च त्रिधा त्रिभिः प्रकारैस्तावद् भिद्यते । कथम् । त्रयोऽतीतानागतवर्तमानाः कालास्त्रैकाल्यम् । तस्या पेक्षया <pb n="104"/>
आश्रयणेन हेतुना भूताक्षेपः/?/, भविष्यदापेक्षः, वर्तमानापेक्ष इति । अत्र त्रिधाभेदानन्तरमस्याक्षेपस्य अनन्तता अनवसितभेदता । कुतः ? आक्षेपस्य निषेधस्यार्थसा[55a]मान्यस्य भेदाः विकल्पा आक्षेपरूपा वा भेदाः । तेषामानन्त्यादपर्यवसानात् कारणादिति ॥</p>
<lg type="mula" xml:id="KāĀ.2.121">
  <l>अनङ्गः पञ्चभिः पौष्पैर्विश्‍वं व्यजयतेषुभिः ।</l>
  <l>इत्यसंभाव्यमथवा विचित्रा वस्तुशक्तयः ॥ १२१ ॥</l>
</lg>
<p>पौष्पैः पुष्पमयैः एकान्तमृदुभिस्तैरपि पञ्चभिः स्वल्पैरिषुमिः शरैः स पञ्चेषुरनङ्गः विश्‍वं जगत् सर्वं व्यजयत विजितवानिति असम्भाव्यमयुक्तमेतत् । कथमस्याः सामग्र्याः कार्यमीदृशं संभाव्यते ? अथवा किं न सम्भाव्यते ? यतो वस्तूनां पदार्थानां शक्तयः विचित्रा नानाप्रकारा अचिन्त्यास्तदेषामपि तादृशी शक्तिर्भवेत् । न किञ्चिद्वाधकमिति ॥</p>
</div>
<div type="sūtra" n="">
<p>कोऽयमाक्षेप इत्याह—</p>
<lg type="mula" xml:id="KāĀ.2.122">
  <l>इत्यनङ्गजयायोगबुद्धिर्हेतुबलादिह ।</l>
  <l>प्रवृत्त्यैव यदाक्षिप्ता वृत्ताक्षेपस्तदीदृशः ॥ १२२ ॥</l>
</lg>
<p>इत्येवमनन्तरोक्तस्य अनुरूपस्य च हेतोः कारणस्य पौष्पपञ्चशरत्वादेः । बलात् सामर्थ्यात् प्रवृत्ता भूतैवानङ्गजयायोगबुद्धिः । अनङ्गस्य जयो विश्ववशीकरणम् । तस्यायोगोऽसम्भावना तत्र बुद्धिः अनङ्गो व्यजयतेत्यसम्भाव्यमित्येवाकाराक्षिप्ता निषिद्धा । हेतुबलादित्यत्राप्यपेक्षणीयम् । भाववदभावस्यापि सहेतुकत्वात् । हेतुबलं चात्र विचित्रवस्तुशक्तिदर्शनम् । यद् यतः तत् तस्मात् ईदृशः एवंप्रकारो वृत्तस्याक्षेपो भूतकालाक्षेपोऽवसेय इति ॥</p>
<lg type="mula" xml:id="KāĀ.2.123">
  <l>कुतः कुवलयं कर्णे करोषि कलभाषिणि ।</l>
  <l>किमपाङ्गमपर्याप्तमस्मिन् कर्मणि मन्यसे ॥ १२३ ॥</l>
</lg>
<p>कलभाषिणि मञ्जुवचने ! प्रियामन्त्रणम् । कर्णे कुवलयम् अवतंसोत्पलम् कुतः कस्मात् करोपि ? वृथैव तत् क्रियते, अपाङ्गेन कर्णपूरकार्याचरणादित्याहकिमित्यादि । अपाङ्गं नयनोपान्तम् अस्मिन् प्रस्तुते कर्मणि कर्णावतंसोत्पलकृत्ये <pb n="105"/>
अपर्याप्तम् असमर्थम् मन्यसे ? किमिति क्षेपे प्रश्‍ने वा । नैवं मन्तव्यं पर्याप्तमिदमस्मिन् कर्मणीति ॥</p>
</div>
<div type="sūtra" n="">
<p>तद् व्याचष्टे—</p>
<lg type="mula" xml:id="KāĀ.2.124">
  <l>स वर्तमानाक्षेपोऽयं कुर्वत्येवासितोत्पलम् ।</l>
  <l>कर्णे काचित् प्रियेणैवं चाटुकारेण रुध्यते ॥ १२४ ॥</l>
</lg>
<p>सोऽयमीदृशो वर्त[मा]नस्य करणस्य आक्षेपः । वर्तमानकालविषयो निषेधः । कथम् ? काचित् प्रिया कर्णे स्वस्मिन् असितोत्पलमिन्दीवरं कुर्वती कुर्वाणेव, न कृतवती करिष्यन्ती वा । रुध्यते आक्षिप्यते प्रियेण चाटुकारेण प्रियाचरणचतुरेण । एवमनन्तरोक्तेन प्रकारेण यतस्तस्माद्वर्तमानाक्षेपोऽयमिति निगमनीयम् इति ॥</p>
<lg type="mula" xml:id="KāĀ.2.125">
  <l>सत्यं ब्रवीमि न त्वं मां द्रष्टं वल्लभ ! लप्स्यसे ।</l>
  <l>अन्यचुम्बनसंक्रान्तलाक्षारक्तेन चक्षुषा ॥ १२५ ॥</l>
</lg>
<p>[55b]वल्लभ ! सत्यं नियतमिदम् अहं त्वां ब्रवीमि मा अन्यथा मंस्थाः । किं तदित्यादि । नेत्यादि । अन्यथा प्रतियोषिता अन्यस्या वा विलासलाक्षारागरञ्जिताधरपल्लवया । चुम्बनात् वक्त्रयोगात् संक्रान्तः संचरितो लाक्षारागो यत्र तेन चक्षुषा मां द्रष्टुं त्वं न लप्स्यसे नाहमीदृशं व्यतिकरमपरेव सोढुं शक्नोमि । तदैव मे लोकान्तरप्रस्थानम् । ईदृशीयं सृष्टिः किं करवाणीति ॥</p>
</div>
<div type="sūtra" n="">
<p>तद् विवृणोति—</p>
<lg type="mula" xml:id="KāĀ.2.126">
  <l>सोऽयं भविष्यदाक्षेपः प्रागेवातिमनस्विनी ।</l>
  <l>कदाचिदपराधोऽस्य भावीत्येवमरुन्ध्द यत् ॥ १२६ ॥</l>
</lg>
<p>यद् यस्मात् अतिमनस्विनी सर्वथा दोषमर्षणपराङ्मुखस्वभावा काचित् प्रणयिनी कदाचिदस्य पुनरपराधो व्यलीकं भावी भवेदिति शङ्कमाना प्रागेवानागतविधायितयारुन्ध्द आक्षिपत् । एवमनन्तरोक्तेन प्रकारेण । तस्मात्सोऽयमीदृशः भविष्यदाक्षेपो भविष्यत एव दर्शनलाभादेराक्षेपादिति ॥</p>
<lg type="mula" xml:id="KāĀ.2.127">
  <l>तव तन्वङि्ग ! मिथ्यैव रूढ़मङ्गषु मार्दवम् ।</l>
  <l>यदि सत्यं मृदून्येव किमकाण्डे रुजन्ति माम् ॥ १२७ ॥</l>
</lg>﻿ <pb n="106"/>
<p>तन्वङ्गि ! तवाङ्गेषु मार्दवं सौकुमार्यं मिथ्यैव असत्यमपि रूढ़ं प्रसिद्धमासीत् । मिथ्याप्रसिद्धिरेवेयं यत् तवाङ्गानि मृदूनि इति यावत् । तथाहि यदि सत्यं परमार्थतो मृद्वङ्गानि भवेयुः, नोपचारमात्रम् । सत्यमिति भवनक्रियाविशेषणम् । मां किं कस्मात् रुजन्ति पीडयन्ति । अकाण्डे अकस्मात् । क्रूरकार्यं हि पीड़नम् । तत्कथं मादवे युज्यत इति ॥</p>
</div>
<div type="sūtra" n="">
<p>कतमोऽयमाक्षेप इत्याह—</p>
<lg type="mula" xml:id="KāĀ.2.128">
  <l>धर्माक्षेपोऽयमाक्षिप्तमङ्गनागात्रमार्दवम् ।</l>
  <l>कामुकेन यदत्रैवं कर्मणा तद्विरोधिना ॥ १२८ ॥</l>
</lg>
<p>यद् यस्मात् अत्र प्रयोगे कामुकेन केनचित् चाटुकारेण कर्तृभूतेन तद्विरोधिना प्रतिद्वन्द्विना कर्मणा[न]ङ्गरुजारूपेण करणभूतेनाङ्गनाया गात्रेषु मार्दवमेवमुक्तेन प्रकारेणाक्षिप्तं निषिद्धम् । तस्मादयमीदृशो धर्मस्याक्षेप इति ॥</p>
<lg type="mula" xml:id="KāĀ.2.129">
  <l>सुन्दरी सा न वेत्येष विवेकः केन जायते ।</l>
  <l>प्रभामात्रं हि तरलं दृश्यते न तदाश्रयः ॥ १२९ ॥</l>
</lg>
<p>सा विवक्षिता काचित् सुन्दरी भवतीति तावन्निश्चयरूपो विवेकः विभागप्रतिपत्तिः । न वा सा भवतीत्यभावनिर्णयलक्षणो विवेकः । एषोऽयं केन हेतुना जायते ?  न केनचिदित्यर्थः । किं कारणमित्याह— प्रभेत्यादि । हिर्यस्मादर्थे । तत्र तस्यां तरलम् उज्ज्वलम् प्रभा कान्तिः धर्म एव मात्रं न धर्मी दृश्यते गृह्यते । यदाह—नाश्रय इति । प्रभानाम्नो धर्मस्य आश्रयः अधिकरणं देहे न दृश्यते । [56a] तत्कथमयं विवेक इति प्रकृतमुपसंहार्यमिति ॥</p>
</div>
<div type="sūtra" n="">
<p>तद्विभजते—</p>
<lg type="mula" xml:id="KāĀ.2.130">
  <l>धर्म्याक्षेपोऽयमाक्षिप्तो धर्मी धर्मं प्रभाह्वयम् ।</l>
  <l>अनुज्ञायैव यद्रूपमत्याश्चर्य विवक्षता ॥ १३० ॥</l>
</lg>
<p>यद् यस्मात् अत्र विषये रूपं वर्णसंस्थानात्मकं भूतगुणम् अत्याश्चर्यम् अत्यन्ताद्भतम्, एवं नामेदं प्रतिविशिष्टं यदाश्रयोऽपि तत्र लावण्यराशौ निमग्नो न <pb n="107"/>
दृश्यते इति वक्तुम् इच्छता चाटुकारेण केनचिदाक्षिप्तो धर्मी आश्रयः । धर्मं गुणं प्रभाह्वयं कान्त्यभिधानम[नु]ज्ञाय अनाक्षिप्य । प्रभेत्याह्वयो नाम यस्येति विग्रहः । तस्माद्धर्मिण आक्षेपो निराशः ॥</p>
<lg type="mula" xml:id="KāĀ.2.131">
  <l>चक्षुषी तव रज्येते स्फुरत्यधरपल्लवः ।</l>
  <l>भ्रुवौ च भुग्‍ने न तथाप्यदुष्टस्यास्ति मे भयम् ॥ १३१ ॥</l>
</lg>
<p>चण्डि ! चक्षुषी तव इमे रज्येते रोषरागमागच्छतः । अधरश्च पल्लवोऽयं स्फुरति कोपकम्पमनुगच्छति । भ्रुवौ च इमे भुग्ने जिह्मभावमाभजतः । कामं तथापि । अदुष्टस्यानिरागसो मे मम भयं त्रासो नास्ति । सापराधो हि बिभीयात् । किमहमवाच्यो बिभेमीति ॥</p>
</div>
<div type="sūtra" n="">
<p>तद्विवृणोति—</p>
<lg type="mula" xml:id="KāĀ.2.132">
  <l>स एष कारणाक्षेपः प्रधानं कारणं भियः ।</l>
  <l>स्वापराधो निषिद्धोऽत्र यत् प्रियेण पटीयसा ॥ १३२ ॥</l>
</lg>
<p>यद् यस्मात् पटीयसा दोषपरिहारचतुरेण प्रियेण भियो भयस्य प्रधानम् उचितं कारणम् अन्यद् भवदपि अनुचितं स्वस्य स्वो वा अपरावो दोषो निषिद्धः अत्र प्रयोगे । तस्मात् स एष ईदृशः कारणस्य [आ]क्षेपो विज्ञेय इति ॥</p>
<lg type="mula" xml:id="KāĀ.2.133">
  <l>दूरे प्रियतमः सोऽयमागतो जलदागमः ।</l>
  <l>दृष्टाश्च फुल्ला निचुला न मृता चास्मि किं न्विदम् ॥ १३३ ॥</l>
</lg>
<p>प्रियतमो दूरे प्रेषितो वर्तते । योऽसौ विरहिणीप्राणप्रयाणसमयः सोऽयं जलदागमोऽप्यागतः । फुल्ला निचुला वञ्जुला मञ्जुमञ्जरीजालजटिलशिरसो दृष्टा दृष्टिकटवः । एवं [सन्निहित]समग्रमरणकारणा साहं न च मृतास्मि । किं न्विदं विधिविलसितं दीर्घदुःखभाजनतां नीता वयम् अमुना दग्धदैवेनेति ॥</p>
</div>
<div type="sūtra" n="">
<p>तद् व्याचष्टे—</p>
<lg type="mula" xml:id="KāĀ.2.134">
  <l>कार्याक्षेपः स कार्यस्य मरणस्य निवर्तनात् ।</l>
  <l>तत्कारणमुपन्यस्य दारुणं जलदागमम् ॥ १३४ ॥</l>
</lg>﻿ <pb n="108"/>
<p>तस्य मरणस्य कारणं दारुणम् अतिदुःसहं जलदागममुत्फुल्लनिचुलं प्रियवियोगसचिवमुपन्यस्य प्रतिपाद्य कार्यस्य मरणस्य निवर्तनात् न मृतास्मीति सोऽयमीदृशः कार्यस्याक्षेपः प्रतिपत्तव्य इति ॥</p>
<lg type="mula" xml:id="KāĀ.2.135">
  <l>न चिरं तापाय तव यात्रा भविष्यति ।</l>
  <l>यदि यास्यसि यातव्यमलमाशङ‍कयात्र ते ॥ १३५ ॥</l>
</lg>
<p>वल्लभ ! तव यात्रा गमनं चिरं दीर्घं मम तापाय दुःखार्थं न भविष्यति । स्वल्पोऽपि तापस्त्वया विना मृताया न मे सम्भवति । जीवन्ती हि तमनुभवेत् । न च मरणसुखं परित्यज्य काचित्सचेतना दुःख[56b]भावमीदृशं प्रतीच्छतीति पञ्चतां सूचयतीति । अत्र च वस्तुनि ते तव शङ्क्या अन्यथासम्भावनयालं नान्यथा शङ्कनीयं नियतमेतत । तस्मात् यदि यास्यसि यातव्यं गम्यतां किं स्थीयत इति ॥</p>
</div>
<div type="sūtra" n="">
<p>तद् व्याचष्टे—</p>
<lg type="mula" xml:id="KāĀ.2.136">
  <l>इत्यनुज्ञामुखेनैवं कान्तस्याक्षिप्यते गतिः ।</l>
  <l>मरणं सूचयन्त्यैव सोऽनुज्ञाक्षेप इष्यते ॥ १३६ ॥</l>
</lg>
<p>इत्युक्तेन विधिना अनुज्ञामुखेन अनुमतिद्वारेणैवं यातव्यमिति कान्यस्य गतिः आक्षिप्यते मरणमात्मनः सूचयन्त्या भङ्ग्या कथयन्त्यैव प्रियया । इदमाक्षेपनिमित्तम् । तस्मात् स तादृशोऽनुज्ञाक्षेप इष्यते तज्ज्ञैरिति ॥</p>
<lg type="mula" xml:id="KāĀ.2.137">
  <l>धनं च बहु लभ्यं ते सुखं क्षेमं च वर्त्मनि ।</l>
  <l>न च मे प्राणसन्देहस्तथापि प्रिय ! मा स्म गाः ॥ १३७ ॥</l>
</lg>
<p>बहु प्रभूतं धनं लभ्यं ते तवास्तु । अनेन योगो दर्शितः । क्षेमश्च लब्धधनरक्षणलक्षणः । सुखं च वर्त्मनि क्लेशाभावात् भवतु नाम । न च मे त्वद्वियुक्तायाः प्राणसन्देहो मरणमप्युपगतम् । तथाप्येवं गमनपरिपन्थिनिमित्ताभावेऽपि प्रिय मा स्म गाः न गन्तव्यम् । एवं तावन्मयेष्टमिंति अव्याहतप्रण्यप्रसरा काचिदाक्षिपति ॥</p>﻿ <pb n="109"/>
<p>तद् व्याचष्टे—</p>
<lg type="mula" xml:id="KāĀ.2.138">
  <l>प्रत्याचक्षाणया हेतून् प्रिययात्रां विबध्नतः ।</l>
  <l>प्रभुत्वेनैव रुद्धस्तत् प्रभुत्वाक्षेप इष्यते ॥ १३८ ॥</l>
</lg>
<p>प्रियस्य यात्रां विबध्‍नतो विरुद्धान् हेतून् अयोगक्षेमादीन् तत्प्रतिपक्षप्रकाशनेन प्रत्याचक्षाण्या निवारयन्त्या गन्तुकामस्य कस्यचित् प्रभुत्वेनैव कान्तविषयेण स्वातन्त्र्येण रुद्ध आक्षिंप्तो यतस्तत् तस्मादीदृश एवंजातीयः प्रभुत्वाक्षेप इष्यत इति ॥</p>
<lg type="mula" xml:id="KāĀ.2.139">
  <l>जीविताशा बलवती धनाशा दुर्बला मम ।</l>
  <l>गच्छ वा तिष्ठ वा कान्त ! स्वावस्था तु निवेदिता ॥ १३९ ॥</l>
</lg>
<p>जीविंते प्राणेष्वाशा आसक्तिः बलवती गरीयसी । मम धनेष्वाशा अभिलाषः पुनर्दुर्बला तन्वी । धनादपि मे जीवितं प्रियमिंत्यर्थः । ततो नाहं जीवितव्ययेन त्वद्यात्रासाध्यं धनमभिलषामि । त्वं पुनर्यथेच्छसि तथा कुरु । गच्छ वा तिष्ठ वा । न किंचित् मम अनया चिन्तया । तदपि किं त्वमीच्छसीत्याह— स्वावस्था तु निवेदिंतेति । स्वाभिप्रायः पुनर्मया दर्शित एव, न मे जीविताद्धनं दयितम्, यतः प्राणमूल्येन तदुपादास्ये । जीवितमेवा[भिलषामि] । न किञ्चिन्मे तेन धनेनेति ॥</p>
</div>
<div type="sūtra" n="">
<p>तद्विभजते—</p>
<lg type="mula" xml:id="KāĀ.2.140">
  <l>असावनादराक्षेपो यदनादरवद्वचः ।</l>
  <l>प्रियप्रयाणं रुन्धत्या प्रयुक्तमिह रक्तया ॥ १४० ॥</l>
</lg>
<p>[यत्] यस्मादिह प्रयोगे रक्तया कयाचित् प्रियस्य प्रयाणं रुन्धत्या आक्षिपन्त्या अनादरवदनादरोऽस्मिन्नस्तीति आस्थाशून्यं वचो वचनं गच्छ वा तिष्ठ वा इति प्रयुक्तम्, तस्मात् असौ ईदृशोऽनादराक्षेपः ॥</p>
<lg type="mula" xml:id="KāĀ.2.141">
  <l>गच्छ गच्छसि चेत् कान्त ! पन्थानः सन्तु ते शिवाः ।</l>
  <l>ममापि जन्म तत्रैव भूयाद् यत्र गतो भवान् ॥ १४१ ॥</l>
</lg>
<p>[57a] कान्त, गच्छसि चेत् । यदि निश्चितं गमनम्, गच्छ । किं स्थीयते, [ते तव] पन्थानः शिवाः सुखावहाः सन्तु इदमाशास्महे । इदं चापरम्, ममापि <pb n="110"/>
तद्विंरहग्रहापहृतजीवितायाः जन्म प्रादुर्भावस्तत्रैव भूयात्, यत्र देशे गतो भवान् । न केवलं तव तत्र गमनमित्यपि शब्दः ॥</p>
</div>
<div type="sūtra" n="">
<p>तत्प्रतिपादयति—</p>
<lg type="mula" xml:id="KāĀ.2.142">
  <l>इत्याशीर्वचनाक्षेपो यदाशीर्वादवर्त्मना ।</l>
  <l>स्वावस्थां सूचयन्त्यैव कान्तयात्रा निषिध्यते ॥ १४२ ॥</l>
</lg>
<p>यस्मादित्येवमाशीर्वादवर्त्मना इष्टाशंसनमुखेन कान्तस्य [यात्रा] गमनं निषिध्यते । स्वामवस्थां निधनप्राप्तिं कान्तप्रयाणकारणां सूचयन्त्या सव्याजमावेद्यन्त्या कयाचित् प्रियया । तस्मात् आशीर्वचनाक्षेपस्तादृश इति ॥</p>
<lg type="mula" xml:id="KāĀ.2.143">
  <l>यदि सत्यैव ते यात्रा काप्यन्या मृग्यतां त्वया ।</l>
  <l>अहमद्यैव रुद्धास्मि रन्ध्रापेक्षेण मृत्युना ॥ १४३ ॥</l>
</lg>
<p>ते तव यात्रा गमनं सत्यैव नियतैव यदि [न] वचनमात्रं, तदा कापि काचिदन्या प्रिया मृग्यताम् अन्विष्यताम् त्वया स्त्रीवधवल्लभेन । पूर्णो ममावधिः । यदाहअद्यैव न कालान्तरे साहं रुद्धा क्रोड़ीकृता अस्मि मृत्युना रन्ध्रं त्वद्विरहादिलक्षणम् अवकाशम् अपेक्षमाणेन । त्यज्यतामस्मत्प्रत्याशा । न चाहं तव किञ्चिदिति ॥</p>
</div>
<div type="sūtra" n="">
<p>तदभिधत्ते—</p>
<lg type="mula" xml:id="KāĀ.2.144">
  <l>इत्येवं परुषाक्षेपः परुषाक्षरपूर्वकम् ।</l>
  <l>कान्तस्याक्षिप्यते यस्मात् प्रस्थानं प्रेमनिध्‍नया ॥ १४४ ॥</l>
</lg>
<p>इत्येवं परुषं निरपेक्षमक्षरं वचनं पूर्वं यस्मिन् आक्षेप इति क्रियाविशेषणम् । कान्तस्य प्रस्थानं यात्रा आक्षिप्यते । प्रेमनिंध्‍नया कयाचिदनुरागपरवशया यस्मात् ततः परुषाक्षेप एष इति ॥</p>
<lg type="mula" xml:id="KāĀ.2.145">
  <l>गन्ता चेद् गच्छ तूर्णं ते कर्णौ यन्ति पुरा रवाः ।</l>
  <l>आर्तबन्धुमुखोद्गीर्णाः प्रयाणप्रतिबन्धिनः ॥ १४५ ॥</l>
</lg>
<p>गन्ता गच्छसि चेत् । गच्छ तूर्णं शीघ्रं मा विलम्बिंष्ठाः, यतोऽमङ्गलपरिहारः स्यात् । यदाह—आर्तानामेतन्मरणशोका तुराणां बन्धूनां मुखैरुद्गीर्णा मुक्ता रवा <pb n="111"/>
आक्रन्दाः प्रयाणं प्रतिबध्‍नन्तः तव कर्णं पुरा यन्ति यास्यन्ति यावत् ते नोत्तिष्ठन्ति तावदेव गच्छेति ॥</p>
</div>
<div type="sūtra" n="">
<p>तद्विभजते—</p>
<lg type="mula" xml:id="KāĀ.2.146">
  <l>साचिव्याक्षेप एवैष यदत्र प्रतिषिध्यते ।</l>
  <l>प्रियप्रयाणं साचिव्यं कुर्वत्यैवातिरक्तया ॥ १४६ ॥</l>
</lg>
<p>यद्यस्मात् । अत्र प्रयाणे सा[चि]व्यं सहायभावं कुर्वत्यैव कयाचिंत् अतिंरक्तया प्रियस्य प्रयाणं निपुणं प्रतिषिध्यते । ततः साचिव्ययोगादेष ईदृशः साचिव्याक्षेप एवेति ॥</p>
<lg type="mula" xml:id="KāĀ.2.147">
  <l>गच्छेति वक्तुमिच्छामि मत्प्निय ! त्वत्प्रियैषिणी ।</l>
  <l>निर्गच्छति मुखाद् वाणी मा गा इति करोमि किम् ॥ १४७ ॥</l>
</lg>
<p>मम प्रिय वल्लभ ! तव प्रियं प्रयाणमिच्छन्ती सती गच्छेति वक्तुमिच्छामि । तथाप्यनिच्छन्त्या एव मे मुखात् मा गास्त्वमिति वाणी [57b] वचनं निर्गच्छति । किमहं करोमि । न मे कश्चित् तावद्दोषः । त्वत्प्रियं मत्प्रियैषिणीति पाठे गच्छेत्येतत् तव प्रियं वक्तुमिच्छामि मम प्रियमिच्छन्ती वाणी मा गा इति निर्गच्छतीति व्याख्येयमिति ॥</p>
</div>
<div type="sūtra" n="">
<p>तद्विवृणोतिं—</p>
<lg type="mula" xml:id="KāĀ.2.148">
  <l>यत्नाक्षेपः स यत्नस्य कृतस्यानिष्टवस्तुनि ।</l>
  <l>विपरीत फलोत्पत्तेरानर्थक्योपदर्शनात् ॥ १४८ ॥</l>
</lg>
<p>स तादृशः यत्नाक्षेपो ज्ञेयः । अतः अनिष्टे वस्तुनि प्रियप्रयाणे तत्सिद्धये कृतस्य यत्नस्य श्रमस्ये[ति यावत्] गच्छेति वक्तुमिच्छामीति विपरीतं विरुद्धं मा गा इति वचनरूपं फलं कार्यमुत्पन्नम् । तस्योत्पत्तेः कारणात् स यत्नोऽनर्थको जातः । तस्मादानर्थक्योपदर्शनात् प्रकाशनाद् यत्नाक्षेपः स इति निगमयितव्यम् ॥</p>
<lg type="mula" xml:id="KāĀ.2.149">
  <l>क्षणं दर्शनविघ्‍नाय पक्ष्मास्पन्दाय कुप्यतः ।</l>
  <l>प्रेम्णः प्रयाणं ते ब्रूहि मया तस्येष्टमिष्यते ॥ १४९ ॥</l>
</lg>﻿ <pb n="112"/>
<p>ते तव प्रयाणक्षणं दर्शनस्य विघ्नाय पक्ष्मास्पन्दाय चक्षुनिंमेषाय कुप्यतः प्रेम्णः स्‍नेहस्य ब्रूहि कथय । वचनविषयस्य सम्बन्धित्वेन वितक्षितत्वात् षष्ठी । किमेवमित्याह— यत् तस्य प्रेम्णोपदिष्टमनुमतं किञ्चित् तन्मयेष्यते । नाहं स्वतन्त्रा किं तवाविदितम् ? तस्मात् प्रेमैव भावय । तच्चेदनुमन्यते के वयमन्यथाकर्तुमिति ॥</p>
</div>
<div type="sūtra" n="">
<p>तदुद्भावयति—</p>
<lg type="mula" xml:id="KāĀ.2.150">
  <l>अयं परवशाक्षेपो यत्प्रेमपरतन्त्रया ।</l>
  <l>तया निषिध्यते यात्रा तस्यार्थस्योपसूचनात् ॥ १५० ॥</l>
</lg>
<p>अयमीदृशः परवशाक्षेपः कुतः प्रेमपरतन्त्रया स्‍नेहनिघ्नया तया प्रियया कयाचित् यात्रा प्रियस्य निषिध्यते इति यदेतत् तस्येदृशस्यार्थस्य वस्तुन उपसूचनादुद्भावनादिंति ॥</p>
<lg type="mula" xml:id="KāĀ.2.151">
  <l>सहिष्ये विरहं नाथ ! देह्यदृश्याञ्जनं मम ।</l>
  <l>यदक्तनेत्रां कन्दर्पः प्रहर्ता मां न पश्यति ॥ १५१ ॥</l>
</lg>
<p>नाथ ! तव विरहं दुःसहमप्यहं सहिष्ये यापयामि । किं तु अ[दर्शनसाधन]मञ्जनं किञ्चिन्मे देहि । किं तेन ? येनादृश्याञ्जनेनाक्ते स्पृष्टे नेत्रे यस्यास्तां मां न पश्यति कन्दर्पः कामः प्रहर्ता हन्ता । अपश्यतः कथं प्रहरेदिति ॥</p>
</div>
<div type="sūtra" n="">
<p>तत्प्रकाशयति—</p>
<lg type="mula" xml:id="KāĀ.2.152">
  <l>दुष्करं जीवितोपायमुपन्यस्योपरुध्यते ।</l>
  <l>पत्युः प्रस्थानमित्याहुरुपायाक्षेपमीदृशम् ॥ १५२ ॥</l>
</lg>
<p>दुष्करं दुर्लभं जीवितस्योपायं अदृश्याञ्जनरूपमुपन्यस्य पत्युः प्रस्थानमुपरुध्यते इति हेतोरीदृशमुपायाक्षेपमाहुस्तद्विद इति ॥१</p>
<note>१. अत्र</note>
<lg>
  <l>मुग्धा कान्तस्य यात्रोक्तिश्रवणादेव मूर्छिता ।</l>
  <l>बुध्वा वक्ति प्रियं दृष्ट‍वा किं चिरेणागतो भवान् ॥</l>
</lg>
<lg>
  <l>इति तत्कालसंभूतमूर्छयात्तिप्यते गतिः ।</l>
  <l>कान्तस्य कातराक्ष्या यन्मूर्छाक्षेपः स ईदृशः ॥</l>
</lg>
<note>इति श्‍लोकद्वितयं मूले क्वचिदधिकं दृश्यते ।</note>﻿ <pb n="113"/>
<lg type="mula" xml:id="KāĀ.2.153">
  <l>प्रवृत्तैव प्रयामीति वाणी वल्लभ ! ते मुखात् ।</l>
  <l>अयतापि त्वयेदानीं मन्दप्रेम्णा ममास्ति किम् ॥ १५३ ॥</l>
</lg>
<p>वल्लभ ! ते तव मुखात् प्रवृत्ता एव तावत्प्रयामीति वाणी वचनम् । तदेवं मन्दप्रेम्णा मन्दं प्रेमा अस्येति निरपेक्षेण त्वया कथञ्चित् अयता अगच्छतापि सता[58a] इदानीं मम किमस्ति कार्यम् ? न किञ्चित् । [मनसि शिथिलादरस्य तव] गमनमगमनं चेदानीं तुल्यमिति ॥</p>
</div>
<div type="sūtra" n="">
<p>तद्विवृणोति—</p>
<lg type="mula" xml:id="KāĀ.2.154">
  <l>रोषाक्षेपोऽयमुद्रिक्तस्‍नेहनिर्यन्त्रणात्मया ।</l>
  <l>संरब्धया प्रियारब्धं प्रयाणं यन्निवार्यते ॥ १५४ ॥</l>
</lg>
<p>यद् यस्मात् उद्रिक्तेनाधिमात्रेण स्‍नेहेन निर्यन्त्रण उद्दामः आत्मा चित्तं यस्याः तया अत एव संरब्धया आविष्कृतरोषया प्रियेणारब्धं कर्तुमभिप्रेतं प्रयाणं निवार्यते । तस्मादयमीदृशो रोषाक्षेपः, कोपावेशेन निषेधादिति ॥</p>
<lg type="mula" xml:id="KāĀ.2.155">
  <l>नाघ्रातं न कृतं कर्णे स्त्रीभिर्मधुनि नार्पितम् ।</l>
  <l>त्वद्‌द्विषां दीर्घिकास्वेव विशीर्णं जीर्णमुत्पलम् ॥ १५५ ॥</l>
</lg>
<p>स्त्रीभिर्नाघ्रातं न च कर्णे कृतं श्रवणावतंसकृत्ये नियुक्तम् । मधुनि च नार्पितम् । एतावानेवोत्पलस्योपयोगः । केवलं तव द्विषामरातीनां हतानां दीर्घिकास्वेव शून्यासु विशीर्णं परिक्षतं जीर्णं परिणतं उत्पलमभवदिति ॥</p>
</div>
<div type="sūtra" n="">
<p>तदाविष्करोति—</p>
<lg type="mula" xml:id="KāĀ.2.156">
  <l>असावनुक्रोशाक्षेपः सानुकोशमिवोत्पले ।</l>
  <l>व्यावृत्य कर्म तद्योग्यं शोच्यावस्थोपवर्णनात् ॥ १५६ ॥</l>
</lg>
<p>असौ तादृशः अनुक्रोशाक्षेपो ज्ञेयः । कुतः ? उत्पले उत्पलविषये सानुक्रोशमिव सकरुणमिव । उत्पलेऽचेतने साक्षादनुक्रोशाभावादिव [शब्द] प्रयोगः । व्यावर्तनक्रियाविशेषणं चैतत् । यदाह—तस्योत्पलस्य योग्यमुचिंतं कर्म घ्राणादि व्यावृत्य निराकृत्य नाघ्रातमित्यादिना शोच्यायाः क्रियापदस्यावस्थाया विशीर्णत्वादेरुपदर्शनादिति ॥१</p>
<note>१. अत्र अमृतात्मनीत्यादि [२. १५९-६०] श्‍लोकद्वयमिति केचित् ॥</note>﻿ <pb n="114"/>
<lg type="mula" xml:id="KāĀ.2.157">
  <l>अर्थो न सम्भृतः कश्चिन्न विधा काचिदर्जिता ।</l>
  <l>न तपः सञ्चितं किञ्चिद् गतं च सकलं वयः ॥ १५७ ॥</l>
</lg>
<p>कञ्चिद् विवक्षितोऽर्थो धनं न सम्भृतः नोपार्जितः । विद्यापि काचित् आन्वीक्षिक्यादिर्नार्जिता । तपश्च धर्मः किञ्चित् अभिमतं न सञ्चितम् । गतम् अतीतं च सकलं वयः पुरुषायुषम् अपुरुषार्थोपयोगेन । किमेवमात्मैवमात्मना वञ्चितः ॥</p>
</div>
<div type="sūtra" n="">
<p>तद्विभजते—</p>
<lg type="mula" xml:id="KāĀ.2.158">
  <l>असावनुशयाक्षेपो यस्मादनुशयोत्तरम् ।</l>
  <l>अर्थार्जनादेर्व्यावृत्तिर्दर्शितेह गतायुषा ॥ १५८ ॥</l>
</lg>
<p>यस्मात् अर्थस्यार्जनमादिर्यस्य विद्यार्जनादेः तस्य व्यावृत्तिः अभावः [दर्शिता] कथम् ? अनुशयः पश्चाताप उत्तरोऽधिको यस्मिन् दर्शन इति क्रियाविशेषणम् । गतायुषा गतवयसा पुंसा केनचित् । तस्मात् असौ ईदृशोऽनुशयाक्षेप इति ॥</p>
<lg type="mula" xml:id="KāĀ.2.159">
  <l>अमृतात्मनि पद्मानां द्वेष्टरि स्‍निग्धतारके ।</l>
  <l>मुखेन्दौ तव सत्यस्मिन्नपरेण किमिन्दुना ॥ १५९ ॥</l>
</lg>
<p>तव मुखे इन्दौ सति अस्मिन् प्रत्यक्षवर्तिनि इतरेण मुखेन इन्दुना किमधिकं कार्यम् ? न किञ्चित् । अमृतमिवात्मा स्वरूपमेकान्तप्रीतिकरत्वात् यस्य मुखेन्दोः स तथा । अमृतं सुधैव [58b] आत्मा यस्येन्दोरिति शब्दश्‍लेषः । पद्मानां द्वेष्टा मुखेन्दुः तत्सदृशत्वादिन्दुश्च तत्सं[को]चकारित्वात् । अयमपि शब्दश्‍लेषः । स्‍निग्धे रक्ते तारके नेत्रमध्यभागे ततो वा समुदायोपलक्षणाच्चक्षुषी यस्य मुखेन्दोः । स्‍निग्धाः तारका रोहिण्यादयो यस्येन्दोरिति शब्दश्‍लेष एव । एवम[क्षी]णगुणे मुखेणे मुखेन्दौ सति किमितरेणेन्दुनेति प्रत्याम्नायः ॥</p>
</div>
<div type="sūtra" n="">
<p>तद् व्याचष्टे—</p>
<lg type="mula" xml:id="KāĀ.2.160">
  <l>इति मुखेन्दुराक्षिप्तो गुणान् गौणेन्दुवर्तिनः ।</l>
  <l>तत्समान् दशयित्वेह श्‍लिष्टाक्षेपस्तथाविधः ॥ १६० ॥</l>
</lg>﻿ <pb n="115"/>
<p>इति एवं तत्समान् मुखेन्दुसाधारणान् गुणान् अमृतात्मत्वादीन् गौणे मुखेन्दौ वर्तमानान् दर्शयित्वा प्रतिपाद्य मुखेन्दुराक्षिप्तः किमिन्दुनेति । तस्मात् श्‍लिष्टाक्षेपः तथाविधः तादृशोऽवगन्तव्यः श्‍लेषप्रयोगादिति ॥</p>
<lg type="mula" xml:id="KāĀ.2.161">
  <l>किमयं शरदम्भोदः किं वा हंसकदम्बकम् ।</l>
  <l>रुतं नू पुरसंवादि श्रूयते तन्न तोयदः ॥ १६१ ॥</l>
</lg>
<p>अयं दृश्यमानः किं शरदि शरदो वा अम्मोदः, किं वा आहोस्वित् हंसानां कदम्बकं वृन्दमिदम् ? भवतु, विदितम् । नूपुरनिनादसदृशमनुरुतं श्रूयते यतः, तत् तस्मात् नायं तोयदः किं तु हंसकदम्बकमेवेति ॥</p>
</div>
<div type="sūtra" n="">
<p>तत् कथयति—</p>
<lg type="mula" xml:id="KāĀ.2.162">
  <l>इत्ययं संशयाक्षेपः संशयो यन्निवर्त्यते ।</l>
  <l>धर्मेण हंससुलभेनास्पृष्टघनजातिना ॥ १६२ ॥</l>
</lg>
<p>यत् यस्मात् संशयः, शरदम्भोदो हंसकदम्बकं वेति सन्देहो न निवर्त्यते हंसे हंसेन वा सुलभेन तत्रैव सम्भवात् । धर्मेण गुणेन नूपुरसंवादिना रुतेनास्पृष्टा तत्रासम्भवात्, घनजातिः मेघो येन तेन हेतुना कर्तृभूतेन वा । तस्मादित्ययमीदृशः संशयाक्षेप इति ॥</p>
<lg type="mula" xml:id="KāĀ.2.163">
  <l>चित्रमाक्रान्तविश्वोऽपि विक्रमस्ते न तृप्यति ।</l>
  <l>कदा वा दृश्यते तृप्तिरुदीर्णस्य हविर्भुजः ॥ १६३ ॥</l>
</lg>
<p>चित्रमद्भतमेतत् । आक्रान्तममिभूतं विश्‍वं जगद्येन स तथाभूतोऽपि तव विक्रमः शौर्यं न तृप्यति नाभिलाषपर्यन्तमधिगच्छति । अथवा किं चित्रम् ?  उदीर्णस्याधिमात्रस्य हविर्भुजोऽग्‍नेः कदा तृप्तिर्दृश्यते ? न कदाचित् । तथा विक्रमस्तव जगदाक्रम्यापि न तृप्यतीति योज्यम् ।</p>
<p>तद् व्याचष्टे—</p>
<lg type="mula" xml:id="KāĀ.2.164">
  <l>अयमर्थान्तराक्षेपः प्रक्रान्तो यन्निवर्त्यते ।</l>
  <l>विस्मयोऽर्थान्तरस्येह दर्शनात् तत्सधर्मणः ॥ १६४ ॥</l>
</lg>﻿ <pb n="116"/>
<p>यत् यस्मात्प्रक्रान्तः प्रस्तुतो विस्मयो निवर्त्यते अर्थान्तरस्याग्‍नेः । तेन विक्रमेण सधर्मणस्तुल्यस्य दर्शनादवगमात् । ततोऽर्थान्तराक्षेपोऽयम्, अर्थान्तरेण तादृशेन विस्मयस्य निषेधादिति ॥</p>
<lg type="mula" xml:id="KāĀ.2.165">
  <l>न स्तूयसे नरेन्द्र ! त्वं ददासीति कदाचन ।</l>
  <l>स्वमेव मत्वा गृह्णन्ति यतस्त्वद्धनमर्थिनः ॥ १६५ ॥</l>
</lg>
<p>नरेन्द्र, ददासि त्वं धनमर्थिभ्य इति कथञ्चन केनापि प्रकारेण न स्तूयसे । किं कारणम् ? यतः कारणात् [59a] तव धनमर्थिनः स्वम् आत्मीयमेव मत्वा गृह्णन्ति । नास्येदं धनम् अस्माकमेवेदम्, वयमुपभोक्तारः केवलमस्मदर्थं रक्षति । यद्वा अस्य धनं तदस्माकमपि सर्वसाधारणविभवत्वादस्येति ॥</p>
</div>
<div type="sūtra" n="">
<p>तद् ब्रवीति—</p>
<lg type="mula" xml:id="KāĀ.2.166">
  <l>इत्येवमादिराक्षेपो हेत्वाक्षेप इति स्मृतः ।</l>
  <l>अनयैव दिशान्येऽपि विकल्पाः शक्यमूहितुम् ॥ १६६ ॥</l>
</lg>
<p>इत्येवमनन्तरोक्तः प्रकारः आदिर्यस्येति एवमादिराक्षेपः हेत्वाक्षेप इति स्मृतः तज्जैः । हेतूपन्यासेन निषेधात् । शेषानाक्षेपविकल्पानतिदिशन्ति गमयन्ति । अनयैव अनन्तरदर्शितया दिशा आक्षेपविकल्पगत्या अन्येऽप्यनुक्ता विकल्पा आक्षेपप्रभेदा ऊहितुमनुगन्तुं शक्यम् ।</p>
<p>ननु वाच्यलिङ्गत्वात् तव्यादेः विकल्पो इत्यपेक्ष्य शक्या इति युक्तम् । उच्यते, इह शक्यमिति सामान्यविवक्षया प्रयुज्यते । ततः किं शक्यमिति विशेषापेक्षायां विकल्पा इति सं[भ]न्स्यते । तत्र यद्यपि बहुत्वं पुंस्त्वं च गम्यते, तथापि पदसंस्कारकालापेक्षितमन्तरङ्गमव्यक्तपुंस्त्वम्, एकवचनं च उत्तरकालभावि । तेन बहिरङ्गं बहुवचनं चन बाधितुं शक्नोति । अयं च न्यायोऽन्यत्रापि यथासम्भवमनुसर्तव्य इति ॥</p>
</div>
<div type="sūtra" n="">
<p>ते चैवमभ्यूह्याः—</p>
<lg>
  <l>काचिदेषा सुरस्त्रीणां कथञ्चिदिह दृश्यते ।</l>
  <l>नाकलोकाश्रया नैषा निमेषाभिज्ञलोचना ॥</l>
</lg>
<p>विपर्यासाक्षेपः ॥</p>﻿ <pb n="117"/>
<lg>
  <l>इयमाद्या विधेः सृष्टिर्मर्त्यस्त्रीषु विलोक्यते ।</l>
  <l>रूपमीदृक् कुतस्तासामियं काचित्सुराङ्गना ॥</l>
</lg>
<p>निश्चयाक्षेपः ॥</p>
<lg>
  <l>न प्रसीदसि तन्वङ्गि ! प्राणैरपि ममार्पितैः ।</l>
  <l>किमतः परमादेयं यदेवमपि निष्ठुरा ॥</l>
</lg>
<p>प्रसादाक्षेपः ॥</p>
</div>
<div type="sūtra" n="">
<p>एवमपरेऽप्याक्षेपविकल्पाः समुन्नेयाः ॥</p>
<trailer>॥ इत्याक्षेपचक्रम् ॥</trailer>
<p>अर्थान्तरन्यासमुपन्यस्यति—</p>
<lg type="mula" xml:id="KāĀ.2.167">
  <l>ज्ञेयः सोऽर्थान्तरन्यासो वस्तु प्रस्तुत्य किञ्चन ।</l>
  <l>तत्साधनसमर्थस्य न्यासो योऽन्यस्य वस्तुनः ॥ १६७ ॥</l>
</lg>
<p>विवक्षितं किञ्चिद्वस्तु अर्थरूपं प्रस्तुत्याभिधाय तस्य प्रस्तुतस्य वस्तुनः साधने समर्थस्य योग्यस्यान्यस्य वस्तुनः कस्यचित् न्यासः प्रयोगो यः, स एवंलक्षणोऽर्थान्तरन्यासो नामालङ्कारो ज्ञेयः प्रतिपत्तव्यः । प्रतिवस्तूपमा[या] अस्य च को भेदः उभयत्राप्यर्थान्तरोपन्यासात् ? महान् भेदः । तत्र हि सदृशस्यार्थान्तरस्योपन्यासः केवल[59b]मपेक्षते, न साधनभूतस्य । अत्र तु साधनरूपस्यैवार्थान्तरस्य । सादृश्यं भवतु मा [वा] भूत्, न तदपेक्षते । अत एवोक्तं तत्साधनसमर्थस्येति ॥</p>
</div>
<div type="sūtra" n="">
<p>एवंलक्षणोऽर्थान्तरन्यासः किंप्रभेद इत्याह—</p>
<lg type="mula" xml:id="KāĀ.2.168">
  <l>विश्वव्यापी विशेषस्थः श्‍लेषाविद्धो विरोधवान् ।</l>
  <l>अयुक्तकारो युक्तात्मा युक्तायुक्तो विपर्ययः ॥ १६८ ॥</l>
</lg>
<p>विश्‍वं जगत्सर्वं व्याप्‍नोति सर्वत्र सम्भवादिति विश्वव्यापी । विशेषे क्वचित् विषये तिष्ठति न विश्‍वं व्याप्‍नोति विशेषस्थः । श्‍लेषः एकार्थता एकशब्दता वा तेनाविद्धोऽनुगतः श्‍लेषाविद्धः । विरोधः परस्परव्याघातो विद्यतेऽस्मिन्निति विरोधवान् । अयुक्तम् अनुचितं करोतीति अयुक्तकारी । अयुक्त इत्यर्थः । युक्तः समुचितः <pb n="118"/>
आत्मा स्वरूपं यस्य स तथा । युक्त इति यावत् । युक्तश्चासौ कथञ्चिदयुक्तश्चेति युक्तायुक्तः । विपर्ययोऽयुक्तयुक्त इति ॥</p>
<lg type="mula" xml:id="KāĀ.2.169">
  <l>इत्येवमादयो भेदाः प्रयोगेष्वस्य लक्षिताः ।</l>
  <l>उदाहरणमालैषां रूपयुक्त्यै निदर्श्यते ॥ १६९ ॥</l>
</lg>
<p>इत्येवम् अनन्तरोक्तो विचित्रो भेद आदिर्येषां यथासम्भवमविरोधादीनां ते भेदाः विकल्पाः प्रयोगेषु काव्येषु लक्षिताः दृष्टाः कविभिः अस्य अर्थान्तरन्यासस्य सम्बन्धिनः । एषां भेदानां रूपस्य स्वभावस्य युक्त्यै प्रत्यवगमार्थम् । उदाहरणानां प्रयोगाणां माला वर्गो निदर्श्यते इति ॥</p>
<lg type="mula" xml:id="KāĀ.2.170">
  <l>भगवन्तौ जगन्नेत्रे सूर्याचन्द्वमसावपि ।</l>
  <l>पश्य गच्छत एवास्तं नियतिः केन लङ्घ्यते ॥ १७० ॥</l>
</lg>
<p>भगवन्तौ गुणराशा । जगतो लोकस्य नेत्र चक्षुषी, प्रकाशकरत्वात् । सूर्याचन्द्रमसावपि, किमुतान्यद् वस्तुजातम् ? अस्तमुदयविपर्ययमभावं गच्छत एव । न पुनस्तत्रैव तिष्ठतः । पश्य । कथमेतत् ? किमत्र चित्रम् ! नियतिर्भावानामनपायिनी व्यवस्था काचित्, उदयः सर्व एव व्ययनिष्ठ इति । सा केन नाम वस्तुना लङ्घ्य विक्रमितुं शक्यते ? न केनचित् । सर्वमेवेह वस्तूदितमवश्यं व्येति । ततः सूर्याचन्द्रमसोरपि तथाभावो नाद्भ‍ुत इति प्रस्तुतं वस्तु साधितम् । अयं च विश्वव्यापी, तथाभावस्य सर्वत्रगत्वादिति ॥</p>
<lg type="mula" xml:id="KāĀ.2.171">
  <l>पयोमुचः परीतापं हरन्त्येव शरीरिणाम् ।</l>
  <l>नन्वात्मलाभो महतां परदुःखोपशान्तये ॥ १७१ ॥</l>
</lg>
<p>एते पयोमुचो मेघाः शरीरिणां स्थावरजङ्गमानां परीतापं ज्वरं हरन्ति शमयन्ति । किमेतत् ? न हि तेषाममी किञ्चित्प्रत्युपकुर्वन्ति । किमेवमुच्यते ? ननु प्रसिद्धावनुमतौ वा । महताम् उत्ता[ना]नां न क्षुद्राणां तेषामात्मकल्याणेऽप्यकल्पत्वात् [60a] आत्मलाभ उदयः परेषां सर्वेषामेव सम्भूतानामसम्भूतानां च दुःखस्य तापस्य उपशान्तये निवर्तनार्थं जायते । स्थितिरेषा महताम् । इदमेव च तेषां माहात्म्यम् । अन्यथा स्वार्थपरे जगति कस्तेषां विशेषो यदि तेऽपि तथैव स्युः ? ततः पयोमुचः <pb n="119"/>
प्रत्युपकारनिरपेक्षाः जगत्तापं नुदन्तीति उपपादितम् । अयं च विशेषस्थो महतामेव तथात्वात् [न] विश्वव्यापीति ॥</p>
<lg type="mula" xml:id="KāĀ.2.172">
  <l>उत्पादयति लोकस्य प्रीतिं मलयमारुतः ।</l>
  <l>ननु दाक्षिण्यसम्पन्नः सर्वस्य भवति प्रियः ॥ १७२ ॥</l>
</lg>
<p>मलयमारुतो दक्षिणः पवनः लोकस्य जगतः प्रीतिमुत्पादयति । किं पुनः कारणं येनायं सर्वेषां प्रिय इति साधयन्नाह- नन्वित्यादि । नन्वित्यनुमतौ । दाक्षिंण्यं परच्छन्दानुवर्तित्वम् । सर्वप्रीतिजननानुगुणो गुणः पौरुषेयः, दक्षिणदेशभवत्वं चेति शब्दश्‍लेषः । तेन सम्पन्नः सुभगः सर्वस्य जनस्य प्रियो भवति । न कस्यचिदप्रियः । कथमनुकूलवर्ती कस्यचिदप्रियोऽप्रीतिकरः स्यात् । तस्मान्मलयजमारुतो दक्षिणः सर्वेषां प्रीतिंमुत्पादयतीति समर्थितम् । अयं च श्‍लेषाविद्धो दाक्षिण्यसंपन्न इत्यस्य श्‍लिष्टत्वादुक्तेन विधिनेति ॥</p>
<lg type="mula" xml:id="KāĀ.2.173">
  <l>जगदानन्दयत्येष मलिनोऽपि निशाकरः ।</l>
  <l>अनुगृह्णाति हि परान् सदोषोऽपि द्विजेश्वरः ॥ १७३ ॥</l>
</lg>
<p>एष निशाकरश्चन्द्रो मलिनोऽपि कलङ्कयोगात् अशुद्धोऽपि जगत् लोकमाह्लादयति प्रीणयति । विरुद्धमेतत्, कथं सकलङ्कः प्रीतिकरोऽदोषस्य तथाभावात् । तत्साधयतिभवत्येवम् । हिः यस्मादर्थे । यतः सदोषोऽपि कथञ्चित् कलङ्कवानपि न केवलमदोषः । द्विजेश्वरश्चन्द्रो विप्रश्‍चेति श्‍लेषः । स त्विह तु न विवक्षितः, विरोधस्यैवाभिधित्सितत्वात् । अनुगृह्णाति उपकरोति ह्लादयति परान् धर्मोपदेशादिना । तस्मान्मलिनोऽपि निशाकरो जगदाह्लादयतीत्युपपद्यते । अयं च विरोधवान् । उक्तेन विधिना विरोधदर्शनादिति ॥</p>
<lg type="mula" xml:id="KāĀ.2.174">
  <l>मधुपानकलात् कण्ठान्निर्गतोऽप्यलिनां ध्वनिः ।</l>
  <l>कटुर्भवति कर्णस्य कामिनां पापमीदृशम् ॥ १७४ ॥</l>
</lg>
<p>मधुनः कुसुमासवस्य पानेन कलान्मधुरात् कण्ठान्निर्गतोऽलिनां मधुलिहां मधुरोऽपि ध्वनिः कामिनां विरहिणा [60b]मपि कर्णस्य कटुरुद्वेजनीयोऽत्यन्तोत्कण्ठाकरत्वाद् भवति । एतच्चायुक्तम् । कथमीदृशः प्रीतिकरो ध्वनिः उद्वेजयति तत्साध्यते-﻿ <pb n="120"/>
किं न युक्तम्, यतः पापमीदृशं कामिनां रागिणाम् एवंरूपं कर्म यतोऽयमेवंविधो मधुरो ध्वनिः अन्यथा प्रतिभाति । किमत्र क्रियताम् ! तस्मात्सम्भवत्येतदिति साधितम् । अयमयुक्तकारी मधुरस्य ध्वनेः उद्वेगहेतुत्वायोगादिति ॥</p>
<lg type="mula" xml:id="KāĀ.2.175">
  <l>अयं मम दहत्यङ्गमम्भोजदलसंस्तरः ।</l>
  <l>हुताशनप्रतिनिधिर्दाहात्मा ननु युज्यते ॥ १७५ ॥</l>
</lg>
<p>अम्भोजानां कमलानां दलानि पत्राणि तेषां तन्मयो वा संस्तरः तल्पम् । अयम् अनुभूयमानः मम अङ्गं देहं दहति तापयति । युक्तं चैतत् । कथम् ? हुताशनस्य अग्‍नेः प्रतिनिधिः सदृशः पाटलत्वात् दाहात्मा दाहस्वभावो रक्तपद्मपत्रसंस्तरो युज्यते नन्विति साधितम् । अयं च युक्तात्मा कथितेन विधिना दाहकत्वयोगादिति ॥</p>
<lg type="mula" xml:id="KāĀ.2.176">
  <l>क्षिणोतु कामं शीतांशुः किं वसन्तो दुनोति माम् ।</l>
  <l>मलिनाचरितं कर्म सुरभेर्नन्वसाम्प्रतम् ॥ १७६ ॥</l>
</lg>
<p>कामं नामाभ्युपगमे शीतांशुश्चन्द्रः मां क्षिणोतु तापयतु युक्तमेतत् । वसन्तः किं कस्मात् मां दुनोति तापयति ? नैतद् युक्तम् । इदं त्वयुक्तमिति साधयन्नाहमलिनेत्यादि । मलिनेन कलङ्किना शीतांशुना आचरितम् अनुष्ठितं कर्म क्रिया तापलक्षणम् असाम्प्रतम् अयुक्तम् । ननु कस्य ? सुरभेर्वसन्तस्य सुरभेश्चाभिलषितस्येति श्‍लेषः । कथं दुष्टानुष्ठितं कर्म निर्दोषो जुषति । तस्मात् क्षिणोतु शीतांशुः । वसन्तः किं दुनोतीति पूर्वं समर्थितम् । अयं युक्तायुक्तः, शीतांशुना तापस्य योगात् वसन्तेनायोगादुक्तेन विधिनेति ॥</p>
<lg type="mula" xml:id="KāĀ.2.177">
  <l>कुमुदान्यपि तापाय किमङ्ग ! कमलाकरः ।</l>
  <l>नहीन्दुगृह्येषूग्रेषु सूर्यगृह्यो मृदुर्भवेत् ॥ १७७ ॥</l>
</lg>
<p>तापाय पीड़ार्थं कल्पन्ते । अयुक्तमेतदिति अपिशब्देनायोगः सूच्यते । चन्द्रपक्षाणां तापकारित्वायोगात् । किमङ्ग किं पुनः कमलाकरः तापाय न भवेत् । भवत्येव । युक्तमेतत् । किं तदयुक्तमिदं तु युक्तमिति साधयति- नहीत्यादि । इन्दोः एकान्तशीतस्य गृह्येषु पक्षेषु कुमुदेषूग्रेषु तापकारिषु, सूर्यस्य एकान्ततप्तस्य गृह्यः आयत्तः <pb n="121"/>
कमलाकरो मृदुः शीतो भवेत् । कथमेवं सम्भवात् ? तस्मात् कुसुदानां तापकरत्वम् अयुक्तम् । कमलाकरस्य तु युक्तमिति साधितम् । अयं तु विपर्ययो युक्तायुक्त इति ॥</p>
</div>
<div type="sūtra" n="">
<p>[61a] आदिग्रहणसंगृहीताः केचिद्भेदा उदाह्रियन्ते ॥</p>
<lg>
  <l>सुखाय सुधियां लक्ष्मीर्न कदाचिदशर्मणे ।</l>
  <l>किमुत श्रीः सुखप्राप्‍त्ये जायते न विपश्चिताम् ॥</l>
</lg>
<p>अविरुद्धोऽयम् ॥</p>
<lg>
  <l>सुखाय विपदः सन्तु सम्पदोऽपि सुखाय ते ।</l>
  <l>दुर्नयप्रस्थितानां हि सम्पदोऽपि विपत्तयः ॥</l>
</lg>
<p>अविरुद्धविरुद्धोऽयम् ॥</p>
<lg>
  <l>अपकारोऽप्युपात्तेषु हिताय किमु सत्कृतिः ।</l>
  <l>कृपाध्यासितचित्तानामीदृशी महतां स्थितिः ॥</l>
</lg>
<p>एवमन्येप्यादिशब्दसंगृहीताः प्रभेदा ऊहितव्या इति ॥</p>
<trailer>॥ अर्थान्तरन्यासचक्रम् ॥</trailer>
<p>व्यतिरेकमाविष्कुर्वन्नाह—</p>
<lg type="mula" xml:id="KāĀ.2.178">
  <l>शब्दोपात्ते प्रतीते वा सादृश्ये वस्तुनोर्द्वयोः ।</l>
  <l>तत्र यद् भेदकथनं व्यतिरेकः स कथ्यते ॥ १७८ ॥</l>
</lg>
<p>विवक्षितयोः कयोश्चिद् द्वयोर्वस्तुनोरर्थयोः सादृश्ये कथञ्चित् तुल्यत्वे शब्देन वाचकेन साक्षादुपात्ते प्रतिपादिते सति शब्दाद्वा उपात्ते गृहीते प्रतिपत्तिप्रतीते वा । अशब्दोपात्तेऽपि शब्दोपात्तार्थबलात् प्रकरणादेर्वा ज्ञाने न केवलं शब्दोपात्ते । द्वयी खलु प्रतीतिः सम्भवति । शाब्दी नैयायिकी च, अन्यथा प्रतीत्यसंभवात् । यदुक्तम्—</p>
  <l>नहि प्रतीतिः सुलभा शब्दन्यायविलङ्घिनीइति ।</l>
<ref>[१. ७५]</ref>
<p>तत्र तयोर्वस्तुनोर्विषये भेदस्य कस्यचिद्विशेषणस्य तत्सम्बन्धिनः कथनमभिधानं यदीत्यनूद्य स व्यतिरेकः कथ्यत इति विधीयते ॥</p>﻿ <pb n="122"/>
<p>तमुदाहरन्नाह—</p>
<lg type="mula" xml:id="KāĀ.2.179">
  <l>धैर्यलावण्यमाहात्म्यप्रमुखैस्त्वमुदन्वतः ।</l>
  <l>गुणैस्तुल्योऽसि भेदस्तु वपुषैवेदृशेन ते ॥ १७९ ॥</l>
</lg>
<p>धैर्यं निर्विकारत्वं लावण्यं सौन्दर्यं लवणरसत्वं च माहात्म्यं गुणलक्षणं वैपुल्यं च प्रमुखम् आदिर्येषामेवमादीनां तैर्गुणैः त्वं विवक्षितः कश्चित् । उदन्वतः समुद्रस्य तुल्योऽसि । सादृश्यमुक्तम् । भेदं दर्शयन्नाह- भेदस्त्वित्यादि । भेदस्तु विशेषको वपुषा ईदृशेन दृश्यमाने[न] करचरणादिमता रुचिरेण वपुषा शरीरेणैव नान्यथा । तस्येदृशं वपुर्नास्तीति ॥</p>
</div>
<div type="sūtra" n="">
<p>तद् व्याचष्टे—</p>
<lg type="mula" xml:id="KāĀ.2.180">
  <l>इत्येकव्यतिरेकोऽयं धर्मेणैकत्रवर्तिना ।</l>
  <l>प्रतीतिविषयप्राप्तेर्भेदस्योभयवर्तिनः ॥ १८० ॥</l>
</lg>
<p>इत्येवंप्रकारो यः सोऽयमेकव्यतिरेको विज्ञेयः । कुतः ? एकत्रवर्तिना पुंसि एकत्र वर्तमानेन धर्मेण स्वभावेनेदृशेन वपुरात्मना शब्दोपात्तेन हेतुना उभयवर्तिनः पुरुषोदन्वतोः, तस्य भेदस्य विंसदृशत्वस्य प्रतीतेः । [61b] प्रतीतिर्वा विषयो गोचरः, तस्य तत्र वा प्राप्तेः कारणात् । प्रतीयमानत्वादिति यावत् ॥</p>
<lg type="mula" xml:id="KāĀ.2.181">
  <l>अभिन्नवेलौ गम्भीरावम्बुराशिर्भवानपि ।</l>
  <l>असावञ्जनसंकाशस्त्वं तु चामीकरच्छविः ॥ १८१ ॥</l>
</lg>
<p>अम्बुराशिः सागरः । भवानपि त्वं चाभिन्नवेलौ । अभिन्ना अनतिक्रान्ता वेला मर्यादा याभ्यामिति । गम्भीरावगाधस्वभावाविति सादृश्यम् । भेदमाहअसावम्बुराशिरञ्जनसंकाशः अञ्जनेन तुल्यः । कृष्ण इति यावत् । त्वं तु भवान् पुनः चामीकरस्य सुवर्णस्येव च्छविर्वर्णोऽस्येति चामीकरच्छविर्गौर इति यावत् ॥</p>
</div>
<div type="sūtra" n="">
<p>तद्विवृणोति—</p>
<lg type="mula" xml:id="KāĀ.2.182">
  <l>उभयव्यतिरेकोऽयमुभयोर्भेदकौ गुणौ ।</l>
  <l>कार्ष्ण्यं पिशङ्गता चोभौ यत् पृथग् दर्शिताविह ॥ १८२ ॥</l>
</lg>﻿ <pb n="123"/>
<p>यत् यस्मात्कार्ष्ण्यं श्यामत्वं पिश[ङ्ग]ता गौरत्वं चेत्येतौ गुणौ धर्मौ उभयोरम्बुराशिपुरुषयोरसाधारणत्वेन भेदकौ विसदृशत्वकरौ पृथग् दर्शितौ शब्देनोपात्तौ इह प्रयोगे, तस्मादयमुभयव्यतिरेकः प्रतिपत्तव्य इति ॥</p>
<lg type="mula" xml:id="KāĀ.2.183">
  <l>त्वं समुद्रश्च दुर्वारौ महासत्त्वौ सतेजसौ ।</l>
  <l>इयता युवयोर्भेदः स जलात्मा पटुर्भवान् ॥ १८३ ॥</l>
</lg>
<p>त्वं भवान् समुद्रश्च युवां दुर्वारो । दुष्करं वाः पानीयं यस्य समुद्रस्य, पुरुषस्तु दुर्वारोऽव्याहतप्रसरः । शब्दश्‍लेषः । महासत्त्वौ महान्तः सत्त्वाः मकरादयः । महान्ति वा सत्वानि यत्र समुद्रे । महात्सत्वं वीर्यंम् यस्य पुंसः । शब्दश्‍लेषः । सतेजसौ सह तेजसा वह्निना वाड़वेन वर्तते समुद्रः । पुरुषस्तु सह तेजसा अनुभावेन वर्तते । अत्रापि शब्दः श्‍लिष्यते । साम्यमेतत् भिन्दन्नाह । इयता एतावन्मात्रेण युवयोः समुद्रस्य तव च भेदो वैलक्षण्यं लक्ष्यते । समुद्रो जलात्मा जलमुदकमात्मा यस्य जडश्चाचिद्रूप आत्मा यस्येति शब्दच्छलम् । भवान् पटुः कुशलः प्राप्त इति ॥</p>
</div>
<div type="sūtra" n="">
<p>तद्विभजते—</p>
<lg type="mula" xml:id="KāĀ.2.184">
  <l>स एष श्‍लेषरूपत्वात् सश्‍लेष इति गृह्यताम् ।</l>
  <l>साक्षेपश्च सहेतुश्च दर्श्यते तदपि द्वयम् ॥ १८४ ॥</l>
</lg>
<p>स एष ईदृशो व्यतिरेकः सह श्‍लेषेण वर्तते सश्‍लेष इत्येवं गृह्यतां व्यवह्रियताम् । कुतः श्‍लेषो यथोक्तरूपः स्वभावो यस्य तस्य भावः तस्मात् । सहाक्षेपेण सह च हेतुना तिष्ठतीति साक्षेपश्च सहेतुश्चेति द्वावपरौ व्यतिरेकौ विद्येते । तदप्येतद् द्वयं न केवलमन्यत् । दर्श्यते उदाहृ/?/यते ॥</p>
<lg type="mula" xml:id="KāĀ.2.185">
  <l>स्थितिमानपि धीरोऽपि रत्नानामाकरोऽपि सन् ।</l>
  <l>तव कक्ष्यां न यात्येव मलिनो मकरालयः ॥ १८५ ॥</l>
</lg>
<p>भवानिव स्थितिमान् मर्यादावानपि धीरोऽपि निर्विकारोऽपि रत्नानां मुक्ताप्रबालानाम् आकरो निलयोऽपि सन् तव कक्ष्यां समतां न यात्येव मकरालयः । समुद्रो मलिनः अशुद्धः । त्वं तु परिशुद्ध इति साक्षेपोऽयमीदृशो व्यतिरेकः प्रतिपत्तव्यः । न यातीति निषेधनादिति ॥</p>﻿ <pb n="124"/>
<lg type="mula" xml:id="KāĀ.2.186">
  <l>वहन्नपि महीं कृत्स्‍नां सशैलद्वीपसागराम् ।</l>
  <l>भर्तृभावाद्भ‍ुजङ्गानां शेषस्त्वत्तो निकृष्यते ॥ १८६ ॥</l>
</lg>
<p>शैलैः समन्तकूटादिभिर्द्वीपैः सिंहलप्रमुखैः सागरैर्दक्षिणप्रभृतिभिः सह वर्तमानां कृत्स्‍नाम् अशेषां महीं त्वमिव वहन् बिभ्रदिति श्‍लेषः । [शेषः] फणिपतिरनन्तः त्वत्तो निकृष्यते हीयते, भवानेव ततोऽतिरिच्यते । कुतः ? भुजङ्गा नागा विटाश्चेति शब्दच्छलेन दोषोक्तिः । तेषां भर्तृभावात् स्वामित्वात् तस्य । त्वं तु साधूनां भर्ता इति सहेतुरयं व्यतिरेको भर्तृभावादिति हेतूपन्यासात् ॥</p>
</div>
<div type="sūtra" n="">
<p>शब्दोपात्ते प्रतीते वा सादृश्य <ref>[२. १७८]</ref> इत्युक्तं तत्र कतरोऽयं व्यतिरेक इत्याह-</p>
<lg type="mula" xml:id="KāĀ.2.187">
  <l>शब्दोपादानसादृश्यव्यतिरेकोऽयमीदृशः ।</l>
  <l>प्रतीयमानसादृश्योऽप्यस्ति सोऽनुविधीयते ॥ १८७ ॥</l>
</lg>
<p>शब्देनोपादानं प्रत्यय उपादीयतेऽनेनेति शब्दोपादानं यस्य तत् सादृश्यं वस्तुद्वयस्य तुल्यत्वं यत्र व्यतिरेके स तथोक्तः । अयं प्रकान्तः । ईदृशः उक्तप्रकारः प्रतिपत्तव्यः । प्रतीयमानः शब्दोपादानमन्तरेण अर्थप्रकरणादेर्गम्यमानं सादृश्यं यत्र सोऽप्यस्ति व्यतिरेको न केवलं पूर्वः । स प्रतीयमानसादृश्योऽनुविधीयते ॥</p>
</div>
<div type="sūtra" n="">
<p>इदानीमुदाह्रियते—</p>
<lg type="mula" xml:id="KāĀ.2.188">
  <l>त्वन्मुखं कमलं चेति द्वयोरप्यनयोर्भिदा ।</l>
  <l>कमलं जलसंरोहि त्वन्मुखं त्वदुपाश्रयम् ॥ १८८ ॥</l>
</lg>
<p>तव मुखं कमलं चेति [द्वे समाने हृद्ये] वस्तुनी, कान्त्याद्युपचारात् प्रतीयमानसादृश्ये, अनयोर्द्वयोः भिदा भेदः कथ्यते । कमलं जले संरोहति जायते [इति] जलसंरोहि । तव मुखं त्वदुपाश्रयं त्वमुपाश्रयोऽधिकरणं यस्येति आश्रयभेदकथनमनयोर्वैसादृश्यम् । कान्त्यादिना तु सदृश इति ॥</p>
<lg type="mula" xml:id="KāĀ.2.189">
  <l>अभ्रूविलासमस्पृष्टमदरागं मृगेक्षणम् ।</l>
  <l>इदं तु नयनद्वन्द्वं तव तद्गुणभूषितम् ॥ १८९ ॥</l>
</lg>
<p>मृगस्येवेक्षणं भ्रुवोर्विलासो नर्तनं विद्यतेऽस्मिन्निति भ्रूविलासमस्पृष्टोऽस्वीकृतो मदस्य मदकरो रागोऽनेनेति । अस्पृष्टमदरागमिदं प्रत्यक्षम् । तुशब्दो भेदं द्योतयति । <pb n="125"/>
तव नयनयोर्द्वन्द्वं युगलं ताभ्यां भ्रूविलास/?/मद[62b]रागाभ्यां भूषितमलंकृतं मृगेक्षणनयनद्वन्द्वयोश्च लोहितादिसादृश्यं प्रतीयत इति ॥</p>
</div>
<div type="sūtra" n="">
<p>पूर्वस्य व्यतिरेकस्यास्य च को विशेष इत्याह—</p>
<lg type="mula" xml:id="KāĀ.2.190">
  <l>पूर्वस्मिन् भेदमात्रोक्तिरस्मिन्नाधिक्यदर्शनम् ।</l>
  <l>सदृशव्यतिरेकश्च पुनरन्यः प्रदर्श्यते ॥ १९० ॥</l>
</lg>
<p>पूर्वस्मिन् त्वन्मुखं कमलं चेत्यादौ भेदो विसदृशत्वमात्रमेव । अतिशयप्रकाशशून्यत्वात् । तस्योक्तिः कथनं कमलं जलसंरोहि त्वन्मुखं त्वदुपाश्रयमिति । अस्मिन् प्रयोगे पुनराधिक्यस्यातिशयस्य दर्शनं प्रतिपादनं प्रतिपत्तिर्वा न पूर्ववद् भेदमात्रोक्तिः । भ्रूविलासादिलक्षणो गुणो नयनद्वन्द्वस्यास्ति न मृगेक्षणस्येति आधिक्यदर्शनम् । तस्मादनयोः प्रयोगयोः प्रतीयमानसादृश्ययोर्व्यतिरेके समानेऽपि अयं विशेषः सादृश्ये वस्तुद्वयस्य साम्ये शब्दोपात्ते सति व्यतिरेकः सदृशपक्षपाती । चकारः किञ्चिदित्यर्थे । पुनरन्यः केवलं पूर्वोक्तः । शब्दोपात्तसादृश्योऽयं चापरो विशिष्टः प्रदर्श्यत इति ॥</p>
<lg type="mula" xml:id="KāĀ.2.191">
  <l>त्वन्मुखं पुण्डरीकं च फुल्ले सुरभिगन्धिनी ।</l>
  <l>भ्रमभ्र्दमरमम्भोजं लोलदृष्टि मुखं तु ते ॥ १९१ ॥</l>
</lg>
<p>तव मुखं पुण्डरीकं पद्मं च द्वे इमे वस्तुनी फुल्ले प्रबुद्धे सुरभिरिष्‍टो गन्धोऽनयोरिति सुरभिगन्धिनी । समासान्त इकारः । शब्दोपात्तमीदृशं सादृश्यं तत्पदप्रयोगात् । अत एव प्रतीतसादृश्ये व्यतिरेकाधिकारेऽस्मिन् कथमकस्मादयमुत्तीर्णः शब्दोपात्तसादृश्यो व्यतिरेकः पतित इति शङ्कापरिहारार्थं पुनः प्रस्तावं कर्तुं सादृश्यव्यतिरेकश्च पुनरन्यः प्रदर्श्यत इति उक्तं विवरिष्यति । इमं व्यतिरेकं पूर्वत्रेत्यादिना भिनत्ति । भ्रमन्तौ भ्रमरौ यस्मिन् अम्भोजे तत्तथा लोले चञ्चले दृष्टी चक्षुषी यत्र तादृशं मुखं ते तव । तुशब्दो भेदं द्योतयति इति ॥</p>
<lg type="mula" xml:id="KāĀ.2.192">
  <l>चन्द्रोऽयमम्बरोत्तंसो हंसोऽयं तोयभूषणः ।</l>
  <l>नभो नक्षत्रमालीदमिदमुत्कुमुदं पयः ॥ १९२ ॥</l>
</lg>
<p>अयं दृश्यमानश्चन्द्रोऽम्बरस्य नभस उत्तंसः शेखरः तत्सदृशत्वात् । अयमध्यक्षो हंसस्तोयस्य भूषणो भूषयतीति नन्दिग्रहीत्यादिना ल्युः । भूषणं वा अलङ्कार-﻿ <pb n="126"/>
वस्तु करणे ल्युट् । नभ इदमन्तरीक्षं नक्षत्रमालि तारकाधारि । मलमल्लधारणे । नक्षत्राणां वा माला वृन्दं विद्यते अस्मिन्निति मत्वर्थी/?/यः । इदमपरोक्षं पयः सरः उद्गतानि कुमुदानि अस्मिन्नित्युत्कुमुदमिति ॥</p></div>

<div type="sūtra" n="129">
<p>[63a] अयं च प्रतीतसादृश्यो व्यतिरेको न पुनर्वचनोपात्तसादृश्य इति दर्शयन्नाह—</p>
<lg type="mula" xml:id="KāĀ.2.193">
  <l>प्रतीयमानसौक्ष्म्यादिसाम्ययोर्वियदम्भसोः ।</l>
  <l>कृतः प्रतीतशुद्ध‍योश्च मेदोऽस्मिन् चन्द्रहंसयोः ॥ १९३ ॥</l>
</lg>
<p>सौक्ष्म्यमच्छत्वमादिर्यस्य नीलत्वादेः । तेन तदेव वा साम्यं सादृश्यम् अशब्दोपात्तम् अम्बरादेर्वस्तुनः तदव्यभिचारादर्थात् प्रतीयमानं गम्यमानं ययोस्तयोर्वियच्चाम्भश्‍चेति । वियदम्भसोर्भेदो विशेषः कृतः । नक्षत्रमालि नभः पयः उत्कुमुदमिति साक्षात् प्रतिपादितः । प्रतीता न्यायलब्धा न वाचनिकी शुद्धिः शौक्ल्यं ययोस्तयोः । हंसश्च चन्द्रश्‍चेति तयोः हंसचन्द्रयोर्भेदः । कुतः ? चन्द्रोऽयमम्बरोत्तंसः हंसोऽयं तोयभूषणः इति शब्दोपात्तः, न न्यायात् इति ॥</p></div>

<div type="sūtra" n="194">
<p>नन्वयमपि सादृश्यव्यतिरेक एव, चन्द्रहंसयोर्नभःपयसोश्च शुद्ध‍यादिना सदृशयोर्यथोक्तभेदकथनात् । तत्किं पूर्वक एव सादृश्यव्यतिरेक उच्यते इत्याशङ्क्याह—</p>
<lg type="mula" xml:id="KāĀ.2.194">
  <l>पूर्वत्र शब्दवत्साम्यमुभयत्रापि भेदकम् ।</l>
  <l>भृङ्गनेत्रादितुल्यं तत् सदृशव्यतिरेकता ॥ १९४ ॥</l>
</lg>
<p>पूर्वत्र त्वन्मुखं पुण्डरीकं चेत्यादौ, उभयत्रापि मुखे पुण्डरीके च सादृश्यं शब्दवत् । शब्दो वाचकोऽस्मिन् इति शब्दोपात्तमिति यावत् । चन्द्रोऽयमित्यादौ तु प्रतीतं न वचनलब्धम्, भृङ्गश्च नेत्रं च तदादिर्यस्य तल्लोलत्वस्य तत्तुल्यं सदृशं सत् भेदकं मुखपुण्डरीकयोरसाम्यनिमित्तमुक्तम्, तत्तस्मात् सदृशव्यतिरेकतापूर्वक एव तन्मुखमित्यादिः सादृश्यव्यतिरेक उच्यते, नानन्तरश्चन्द्रोऽयमित्यादि । तत्र शब्दवत्सादृश्याभावात् । शब्दवता च सादृश्येन सदृशव्यतिरेकव्यवहारस्य कर्तुमिष्टत्वात् ।</p>﻿ <pb n="127"/>
<p>अथवा द्वयोरपि सदृशव्यतिरेकता व्याख्यायते । पूर्वत्रेत्यादि चन्द्रोऽयमित्यादौ प्रतीतं सादृश्यं न शब्दवत् यथा विवृतं पूर्वत्र । त्वन्मुखमित्यादौ च शब्दवत् । इयता भेदः । भेदकं भृङ्गनेत्रादि । नक्षत्रकुमुदाम्बरतोयपरिगृहीतिरादिशब्देन । तदेतदुभयत्रापि त्वन्मुखमित्यादौ चन्द्र इत्यादौ च तुल्यं सदृशं वर्तते । तस्मात् सदृशव्यतिरेकता उभयत्रापीत्यपेक्ष्यते । उदाहरणद्वयमपीदं सदृशव्यतिरेकः । सदृशपदार्थकृतो व्यतिरेकः सदृशव्यतिरेक इति कृत्वा । एतदर्थं च सदृशव्यतिरेकश्च पुनरन्यः प्रदर्श्यते इति <ref>[ 2. 190 ]</ref> पादान्तरं द्रष्टव्यम् ॥</p></div>

<div type="sūtra" n="195">
<lg type="mula" xml:id="KāĀ.2.195">
  <l>अरत्नालोकसंहार्यमहार्यं सूर्यरश्मिभिः ।</l>
  <l>दृष्टिरोधकरं यूनां यौवनप्रभवं तमः ॥ १९५ ॥</l>
</lg>
<p>यूनां तरुणानाम् । प्रभवत्यस्मादिति प्रभवः । यौवनं द्वितीयं वयः प्रभवः कारणं यस्य तत्तमोऽन्धकारं सदसद्विवेकविबन्धकत्वाद् अज्ञानम् । रत्नानां मणीनामालोकैः दीप्तिभिः संहार्यं भेद्यं न तथा अरत्नालोकसंहार्यम् । सूर्यस्य रश्मिभिरभीषुभिः अवार्यमनपनेयम् । दृष्टेः सदसद्दर्शनस्य रोधं विबन्धं करोति [इति] दृष्टिरोधकरं यूनां विषममिदं तम इति ॥</p></div>

<div type="sūtra" n="196">
<p>तद् व्याचष्टे—</p>
<lg type="mula" xml:id="KāĀ.2.196">
  <l>स्वजातिव्यतिरेकोऽयं तमोजातेरिदं तमः ।</l>
  <l>दृष्टिरोधितया तुल्यं भिन्‍नैर्धर्मैरदर्शि यत् ॥ १९६ ॥</l>
</lg>
<p>यद् यस्मात् तमोजातेः प्रसिद्धाया बहिर्ध्वान्तस्य तुल्यमिदमनन्तरोक्तं तमः । कथम् ? दृष्टिरोधितया हेयोपादेयदर्शनविबन्धकत्वेन हेतुना । अन्यैः दृष्टिरोधितायाः सकाशात् भिन्‍नैः अरत्नालोकसंहार्यत्वादिभिर्धर्मैः हेतुभूतैः भिन्‍नं विलक्षणं तमोजातेरित्युत्प्रेक्ष्यते । अदर्शि यद् दर्शितमुक्तम् । तस्मात् स्वजातिव्यतिरेकोऽयमीदृशः । तस्याः/?/ तमोजातेः प्रसिद्धायाः कथञ्चिद् व्यतिरिक्तत्वाद् एवंविधस्य तमस इति ॥</p>
<trailer>॥ इति व्यतिरेकचक्रम् ॥</trailer>﻿ <pb n="128"/>
<p>विभावनामुद्भावयन्नाह—</p>
<lg type="mula" xml:id="KāĀ.2.197">
  <l>प्रसिद्वहेतुव्यावृत्या यत्किञ्चित् कारणान्तरम् ।</l>
  <l>यत्र स्वाभाविकत्वं वा विभाव्यं सा विभावना ॥ १९७ ॥</l>
</lg>
<p>यथोक्तौ प्रसिद्धस्य लोकप्रतीतस्य साक्षाद्दर्शनात् किञ्चित्कार्यं प्रति हेतोः कारणस्य कस्यचिद् व्यावृत्या निरासेनापक्षेपात् । कथं तर्हि कार्यसम्भव इत्याहयत्किञ्चिदनुरूपंतत्र कारणान्तरं प्रसिद्धात् कारणादन्यन्निमित्तं विभाव्यम् अवगम्यते । यत्र कारणान्तरमपि नापेक्ष्यते तत्र का गतिरित्याह- स्वाभाविकत्वं वेति । स्वाभाविकं नैसर्गिकं वस्तुधर्मसिद्धं तस्य भावः तत्त्वम् । स्वाभाविकं वा । न केवलं कारणान्तरं कार्यस्योत्प्रेक्ष्यते । विभाव्यं [चिन्तनीयं] सा तादृशी तल्लक्षणा विभावना ज्ञेया । विभाव्यते प्रकाश्यते कारणान्तरं स्वाभाविकत्वं वा अनया अस्यामिति वा विभावना तथाविधोक्तिरिति ।</p>
<p>तमुदारहरन्नाह—</p>
<lg type="mula" xml:id="KāĀ.2.198">
  <l>अपीतक्षीबकादम्बमसंमृष्टामलाम्बरम् ।</l>
  <l>अप्रसादितसूक्ष्माम्बु जगदासीन्मनोहरम् ॥ १९८ ॥</l>
</lg>
<p>पीताः पीतवन्तः । बहुलवचनात् कर्तरि क्तः । आरम्भे वा । अथवा वनाय पीतप्रतिबद्धवत्साम्</p>
<ref>[रघुवंशे २. १]</ref>
<p>इतिवत् । न तथा अपीता अकृतमधुपानाः सन्तः क्षीबाः मत्ताः कादम्बाः कलहंसाः असंमृष्टम् अपरिशोधितम् सत् अमलम् अनाविलम् अम्बरम् आकाशम्, कतकादिभिः अप्रसादितम् अनपनीतकालुष्यं सत् सूक्ष्मम् अच्छम अम्बु च यत्र जगति तन्मनोहरं सुभगमासीत् अभूदिति ।</p>
<lg type="mula" xml:id="KāĀ.2.199">
  <l>अनञ्जितासिता दृष्टिर्भ्रूरनावर्जिता नता ।</l>
  <l>अरञ्जितोऽरुणश्‍चायमधरस्तव सुन्दरि ॥ १९९ ॥</l>
</lg>﻿ <pb n="129"/>
<p>[64a] सुन्दरि ! तव दृष्टिः अनञ्जिता अञ्जनशलाकया यथास्थानमस्पृष्टा सती असिता कृष्णा । भ्रूश्च अनावर्जिता प्रयत्नेन केनचित् अनामिता सती नता वक्रा । अरञ्जितो[ऽपि] लाक्षारसरागादिना अरुणो लोहितः अधरश्चायं [दृश्यमानः । एतत्] सर्वम् अलौकिकं तवेति ॥</p>
</div>
<div type="sūtra" n="200">
<p>नन्वेतन्मदादिकं मधुपानादिहेतुकम्, तत्कथं तेन विभावयितुमुत्सहते ?  हेतुफलभावस्य सर्वत्र प्रतिनियमदर्शनात् । तदेतद् व्याहतमुच्यते । न च काव्येऽपि तादृशात्प्रकरणादन्यत्र विरुद्धमाद्रियते । यद् वक्ष्यति दोषपरिसंख्याने देशकालकलालोकन्यायागमविरोधे <ref>[३. ३१८]</ref> एतदाशङ्क्य ब्रवीति-</p>
<lg type="mula" xml:id="KāĀ.2.200">
  <l>यदपीतादिजन्म स्यात् क्षीबत्वाद्यन्यहेतुजम् ।</l>
  <l>अहेतुकं च तस्येह विवक्षेत्यविरुद्धता ॥ २०० ॥</l>
</lg>
<p>क्षीबत्वमादिर्यस्यामलत्वादेः श्‍लोकद्वयनिर्दिष्टस्य कार्यस्य तत्तथा यत् क्षीबत्वादिकार्यं पीतादेरपरः शरदागमयौवनोदयलक्षणो हेतुर्यस्येत्यन्यहेतुकं स्याद् भवेत्, अत एव नास्य पीतादेर्जन्मोत्पत्तिरित्यपीतादिजन्म, तदतद्धेतुत्वयोरेकत्र विरोधात् । आदिशब्देन संसृष्टादिकारणं वाक्यद्वयोपात्तं गृह्यते । अत एव [अन्य]हेतुकं च, प्रसिद्धहेतुव्यावृत्तेन अस्य हेतुरस्तीति । न चैवं शङ्कनीयम्, अन्यहेतुकं हि सहेतुकम् । तत्कथमहेतुकं स्यात् ? सहेतुकत्वाहेतुकत्वयोरेकत्र समावेशायोगादिति । नहि येन सहेतुकं तैनेवाहेतुकमुच्यते, यतो विरोधः स्यात् । प्रसिद्धकारणव्यावृत्तेरहेतुकम् । अन्यहेतुकत्वात्तु सहेतुकमिति पर्यायेणाविरोधः । यथा पादवानेवापादश्च, कस्यचित्पादस्याभावात् । तस्य तादृशस्य कार्यस्येह प्रयोगविवक्षा प्रतिपादनाभिंलाषः । साक्षात्तथानुक्तस्यापि सामर्थ्यात् प्रसिद्धस्येतरस्यैवाहेतोरभावेऽनुपपत्तेरवगमः । स्वाभाविकत्वं तु इह न विवक्षितम् । वक्ष्यमाणैव सा विभावना । न च काव्ये सर्वत्र शाब्द्येव प्रतिपत्तिः । सामर्थ्यभाविन्या अपि तस्या दर्शनादिति विस्तरेण प्रथमे परिच्छेदे प्रतिपादितम् । या पुनः शब्दं न्यायं च तादृशं ना[पे]क्षते [सा] सुदुर्लभा । यदुक्तं नहि प्रतीतिः सुलभा शब्दन्यायविलङ्घिनीति <ref>[१. ७५]</ref> । यत एवमिति तस्मादविरुद्धता दृष्टिविरोधः प्राग्भावितो नास्ति अपीतक्षीबेत्यादाविति ॥</p>
<lg type="mula" xml:id="KāĀ.2.">
  <l>वक्त्रं निसर्गसुरभि वपुरव्याजसुन्दरम् ।</l>
  <l>अकारणरिपुश्चन्द्रो निर्निमित्तं सुहृत्पुमान् ॥ २०१ ॥</l>
</lg>﻿ <pb n="130"/>
<p>सुन्दरि ! [64b] वक्त्रं तव निसर्गेण स्वभावादेव सुरभि सुगन्धि, न मुखवासादिना । वपुश्चाव्याजे[न] प्रयत्‍नेन तादृशेन विना सुन्दरम् अभिरूपम् । अकारणेन विनापकारेण केनचित् चन्द्रो रिपुः वर्तते, व्यथाहेतुत्वाद् विरहिणाम् । स विवक्षितः कश्चित् पुमान् निर्निमित्तं सुहत् मित्रं वर्तते, तथाविधसम्भवोपकारकभावाद् इति ॥</p>
</div>
<div type="sūtra" n="202">
<p>कतमेयं विभावनेति विवृणोति—</p>
<lg type="mula" xml:id="KāĀ.2.202">
  <l>निसर्गादिपदैरत्र हेतुः साक्षान्निवर्तितः ।</l>
  <l>उक्तं च सुरभित्वादिफलं तत् सा विभावना ॥ २०२ ॥</l>
</lg>
<p>निसर्गादिभिः पदैः शब्दैः कर्तृभूतैः करणैर्वा । आदिशब्देनाव्याजादिपरिग्रहः । हेतुः कारणं सुरभित्वादिः मुखवासादिलक्षणः साक्षाद्वाचकव्यापारेण, न सामर्थ्यात् । निवर्तितो निषिद्धः फलं च तस्य सुरभिसुन्दरत्वादिग्रहणेनोपादीयते । उक्तं साक्षादेव । ततः किमित्याह- तत् सा विभावनेति । यत एवं ततस्तस्मात् स्वाभाविकफला विभावना ज्ञातव्या । या परैः</p>
<lg>
  <l>हेतोर्निषेधनात् तस्य यत् फलस्य विभावनम् ।</l>
  <l>ज्ञेया विभावनेनैवासावेवं कथ्यते यथा ॥</l>
</lg>
<ref>[ ]</ref>/?/ <p>इत्युक्ता । न तु पूर्वं कारण विना विभावनैव सा कथितेन विधिना । ननु सर्वथा हेतुनिषेधे कथं फलस्योदयः ? स्वभावादिति चेत्- कोऽयं स्वभावः, फलस्य तस्यान्यस्य वा ? न तावदस्य स्वयमेव निषेधात् । स्वाभाविकफलाभ्युदयात् । फलस्यापि स्वभावः सतोऽसतो वा ? सतस्तावत् स्वभावो न हेतुः । स्वभाववत् तदव्यतिरेकात् फलस्यापि सिद्धत्वात् । स्वभावात् फलं ज्ञायत इति रिक्ता वाचोयुक्तिः । न च भावस्वभावयोर्भेदः । तत्त्वग्रहणान्निःस्वभावत्वप्रसङ्गात् । तस्येति सम्बन्धायोगाच्च । विकल्पनिर्मितस्त्वपरीक्षाक्षमो न निषिध्यते । भेदः फलस्य स्वभाव इति ।१ असतोऽपि सुतरां न हेतुः । तदव्यतिरेकेण तद्वत्स्वभावस्यास्याप्यसत्त्वात् । कथं स्वभावात् फलं भवति ? न ह्यसतो जनकत्वमतिप्रसङ्गात् । तत्कथं स्वाभाविकविभावनेयं <pb n="131"/>
न विरुद्ध‍यते । काव्ये च तथाविधप्रस्तावव्यतिरेकेण विरुद्धं नाद्रियत इति उक्तम् । उच्यते । इहाप्यदृष्टादिकं निमित्तं तथाविधमस्त्येव वस्तुनः । तथापि लोकस्तदुपेक्षमाणः प्रसिद्धं च कारणम् तादृशम्अपश्यन् स्वाभाविकं फलमिति व्यवहरति । लोकव्यवहारान्न विरोधि [65a] च काव्यमिति । तदनुसारेण स्वाभाविकं फलं विभाव्यते । शास्त्रीयोऽपि चायं स्वाभाविकफलवादः यदाहुः—</p>
<lg>
  <l>कः पद्मनालदलकेशरकर्णिकानां संस्थानवर्णरचनामृदुतादिहेतुः ।</l>
  <l>पत्राणि केऽत्र रचयन्ति पतत्त्रिणां वा स्वाभाविकं जगदिदं नियतं तथैव ॥ इति ।</l>
</lg>
<p>तस्माल्लोकशास्त्रानुरोधेनैतदुक्तं तत्परायणत्वात् काव्यस्येति । अलमतिगहनेन ॥</p>
<trailer>॥ इति विभा/?/नाचक्रम् ॥</trailer>
<p>समासोक्तिं व्यक्तीकुर्वन्नाह—</p>
<lg type="mula" xml:id="KāĀ.2.203">
  <l>वस्तु किञ्चिदभिप्रेत्य तत्तुल्यस्यान्यवस्तुनः ।</l>
  <l>उक्तिः संक्षिप्तरूपत्वात् सा समासोक्तिरिष्यते ॥ २०३ ॥</l>
</lg>
<p>किञ्चिदिष्टं वस्त्वभिप्रेत्य मनसिकृत्य तेन अभिप्रेतेन वस्तुना तुल्यस्य सदृशस्य अन्यस्य वस्तुनः कस्यचिन्न विसदृशस्य । ततस्तत्प्रतीत्यसम्भवात् । सदृशेनैव तु तदुपलक्षणा उक्तिरन्यपरा या अन्यस्यैव तन्त्रा, अ[न्य]स्य प्रतीतेः । सा तल्लक्षणा समासोक्तिः इष्यते तज्ज्ञैः । कुतः ? संक्षिप्तं विवक्षितवस्त्वपेक्षया स्वल्पं रूपं स्वभावो यस्याः तद्भावः तत्त्वम् तस्मात् । ततोऽन्वर्थेयं संज्ञा संक्षेपोक्तिः समासोक्तिरिति कृत्वा । तस्मादियं गुणीभता अर्थान्तरं [स्फुटयति] न तु स्वार्थतन्त्रा । इयमेव चान्यैः ध्वनिरिति व्यवह्रियते । यदाहुः—</p>
<lg>
  <l>यत्रार्थः शब्दो वा तमर्थमुपसर्जनीकृतस्वाथौ ।</l>
  <l>व्यङ्क्तः काव्यविशेषः स ध्वनिरिति सूरिभिः कथितः । इति ॥</l>
</lg>
<ref>[ध्वनिकारिकायाम् १. १३]</ref>﻿ <pb n="132"/>
<p>तामुदाहरन्नाह—</p>
<lg type="mula" xml:id="KāĀ.2.204">
  <l>पिबन्मधु यथाकामं भ्रमरः फुल्लपङ्कजे ।</l>
  <l>अप्यसन्नद्धसौरभ्यं पश्य चुम्बति कुड्‌मलम् ॥ २०४ ॥</l>
</lg>
<p>फुल्ले प्रबुद्धे पङ्कजे स्थितं मधु मकरन्दं यथाकामम् इच्छानुरूपं पिबन् भ्रमरः । असन्नद्धं सौरभ्यमस्मिन्निति असन्नद्धसौरभ्यम् अनुपजाततादृशगुणं कुड्‌मलं चुम्बति । पश्य यथा अस्यातिलोलता । इत्यामुखयति कञ्चित् । शब्दार्थस्तावदयमीदृशः प्रतिभाति ॥</p>
</div>
<div type="sūtra" n="205">
<p>भावार्थमत्र दर्शयन्नाह—</p>
<lg type="mula" xml:id="KāĀ.2.205">
  <l>इति प्रौढाङ्गनाबद्धरतिलीलस्य रागिणः ।</l>
  <l>कस्याञ्चिदपि बालायामिच्छावृत्तिर्विभाव्यते ॥ २०५ ॥</l>
</lg>
<p>इति इह वाक्ये प्रयुक्ते प्रौढ़ायाम् आरूढ़मन्मथविभ्रमविमर्दभूमौ अङ्गनायां बद्धा निवेशिता रतिः सम्भोग एव लीला विभ्रमो येन यस्य वा तस्य रागिणः । कस्याञ्चित् बालायाम् प्रथमवयोवर्तिन्याम् अप्रौढ़ायां कस्याञ्चिद्विषये इच्छाया रागस्य वृत्तिः प्रसरो विभाव्यते प्रतीयते । न तु साक्षादुच्यते । ततोऽयमेवार्थो विधेयत्वात् प्रधानम् । शब्दार्थस्तूपसर्जनीभूतस्तत्परत्वाभावाद्वाक्यस्येति ॥</p>
</div>
<div type="sūtra" n="206">
<p>समासोक्तेः प्रभेदं दर्शयन्नाह—</p>
<lg type="mula" xml:id="KāĀ.2.206">
  <l>विशेष्यमात्रभिन्नापि तुल्याकारविशेषणा ।</l>
  <l>अस्त्यसावपराप्यस्ति भिन्नाभिन्नविशेषणा ॥ २०६ ॥</l>
</lg>
<p>[65b] यत्किञ्चिद् वस्तु सामान्याकारप्रतीतमीदृशमिदं नान्यथेति कुतश्चिद् व्यवच्छिद्य केनचिद् गुणादिना व्यवस्थाप्यते तद्विशेष्यम् । तदेव तन्मात्रमुपाधिभेदव्यवच्छेदात् भिन्नमतुल्यं यस्यां सा तथा विशेष्यमात्रेण वा भिन्ना अवयवधर्मस्य समुदाये न्यासात् । विजातीयविशेष्यापि सती तुल्याकारमभिन्नं विशेषणमुपाधिरस्यामिति तुल्याकारविशेषणा या सापीयं समासोक्तिरस्ति । न केवलम् अन्या । यदाहअपराप्यस्ति न केवलमेषा । कीदृशी ? भिन्नं किञ्चिदभिन्नं च विशेषणमुपाधिरस्यामिति भिन्नाभिन्नविशेषणा । विशेष्यं तु उभयत्राभिन्नमिति ॥</p>﻿ <pb n="133"/>
<p>तदुभयमुदाहरति—</p>
<lg type="mula" xml:id="KāĀ.2.207">
  <l>रूढ़मूलः फलभरैः पुष्णन्ननिशमर्थिनः ।</l>
  <l>सान्द्रच्छायो महावृक्षः सोऽयमासादितो मया ॥ २०७ ॥</l>
</lg>
<p>योऽयं महान् वृक्षः कालमियन्तं प्रार्थितः, स आसादितः प्राप्तः प्रसन्नेन विधिनोपानीतः । रूढं परिणतं मूललं जटालक्षणं यस्य महावृक्षस्य, रूढ़मविकलं निजप्रकृतिलक्षणं बलम् मूलम् [तस्य] राज्यमूलत्वात् । यस्य पुंसः । फलानां वृक्षोचितानां च कालानां च सम्पदां भरैः सन्दोहैरर्थिनः फलं काङ्क्षिणः पुष्णन्नुपकुर्वन महावृक्षः पुरुषश्च यथाक्रमम् सान्द्रा निरन्तरा छाया आतपच्छेदलक्षणा यस्य सान्द्रा पर्याप्ता देहप्रभास्वभावा अङ्गरूपा कीर्तिलक्षणा वा यस्य पुंसः सोऽयमासादित इति । इयं विशेष्यमात्रभिन्ना तुल्याकारविशेषणा । विशेष्यवृक्षस्य विवक्षितात् पुरूषात् भिन्नन्वात् रूढ़मूलत्वादेश्च विशेषणस्योक्तेन प्रकारेणाभिन्नत्वादिति ॥</p>
<lg type="mula" xml:id="KāĀ.2.208">
  <l>अनल्पविटपाभोगः फलपुष्पसमृद्धिमान् ।</l>
  <l>सच्छायः स्थैर्यवान् दैवादेष लब्धो मया द्रुमः ॥ २०८ ॥</l>
</lg>
<p>एषोऽभिलषिऽतोऽर्थः । दैवात् कुतश्चित् भागधेयात् लब्धः प्राप्तो मया । विटपानां विटपरुपो वा आभोगः प्रसारोऽनल्पो महान् यस्य द्रुमस्य । फलानि पुष्पाणि च समृद्धयः श्रियः वृक्षोचिताः [यस्य] । सहाच्छायया चन्द्रा र्कालोकविलोकरूपया वर्तते सच्छायो द्रुमः । पुरुषस्तु पूर्वोक्तया कान्त्यादिरूपच्छायया युक्त इति सच्छायः । स्थैर्यवान् द्रुमो वातादिभिरनुत्पाट्यत्वात् । पुरुषस्तु विपक्षैर्दुर्द्धर्षत्वात् । एषा विशेष्यमात्रभिन्ना भिन्नविशेषणा, विवक्षितात् पुरुषाद्विशेष्यात् द्रुमस्य विशेषस्य भिन्नत्वात् । अनल्पविटपाभोगत्वस्य फलपुष्पसमृद्धिमत्त्वस्य च द्रुम एव सम्भवात् । सच्छायतायाः स्थैर्यस्य चोभयत्रापि भावादुक्तेन विधिनेति ॥</p>
</div>
<div type="sūtra" n="">
<p>तदुभयं विवृणोति—</p>
<lg type="mula" xml:id="KāĀ.2.209">
  <l>उभयत्र पुमान् कश्चिद्वृक्षत्वेनोपवर्णितः ।</l>
  <l>सर्वे साधारणा धर्माः पूर्वत्रान्यत्र तु द्वयम् ॥ २०९ ॥</l>
</lg>﻿ <pb n="134"/>
<p>उभयत्र उभयो रूढ़मूल इत्यादौ अनल्पविटपाभोग इत्यादौ च प्रयोगयोः पुमान् पुरुषः कश्चित् अभिमतः वृक्षत्वेन वृक्षगुणसाम्यात् द्रुमरूपेणोपवर्णितः संकीर्तितः तत्परत्वात् अनपेक्षितस्वार्थवृत्तेर्वृक्षादिशब्दस्य पुरुषविशेषप्रत्यायकत्वम् । भेदस्त्वियान् । पूर्वत्र रूढमूलमित्यादौ सर्वे ये केचित् तत्रोपात्ताः रूढ़मूलमित्यादयः साधारणास्तुल्या धर्मा विशेषणानि उभयत्रापि सम्भवात् । अन्यत्र तु अनन्तरोक्ते अनल्पविटपाभोग इत्यादौ पुनर्द्वयं साधारणमसाधारणं सच्छायत्वस्य स्थैर्यवत्तायाश्च उभयत्रापि सम्भवात् । अनल्पविटपाभोगत्वस्य पुष्पफलसमृद्धिमत्तायाश्च वृक्ष एव सम्भवादिति ॥</p>
<lg type="mula" xml:id="KāĀ.2.210">
  <l>निवृत्तव्यालसंसर्गो निसर्गमधुराशयः ।</l>
  <l>अयमम्भोनिधिः कष्टं कालेन परिशोष्यते ॥ २१० ॥</l>
</lg>
<p>अयम् अपरोक्षवृत्तिः अम्भोनिधिः सागरः कालेन संवर्तसमयेन परिशोष्यते विलयं नीयते । कष्टं बत इति खेदे । पुरुषः कालेन मृत्युना परिशोष्यते परासुः क्रियते । अम्भोनिधिः व्यालैः सर्पैः संसृष्टः । पुरुषस्तु, निवृत्तो व्यालैः दुष्टैः संसर्गोऽस्येति निवृत्तव्यालसंसर्गः । अम्भोनिधिः स्वभावलवणजललक्षणाशययुक्तः । पुरुषस्तु निसर्गेण स्वभावेन मधुरः सुरसः प्रीतिकरः आशयः चित्तं यस्येति निसर्गमधुराशयः । गाम्भीर्यादयस्तु गुणाः साधारणाः प्रतीयन्त एव । अन्यथा कथमम्भोनिधित्वेन पुरुषो वर्ण्यते ततश्चापूर्वोऽयमम्भोनिधिरिति ॥</p>
</div>
<div type="sūtra" n="211">
<p>तद् व्याचष्टे—</p>
<lg type="mula" xml:id="KāĀ.2.211">
  <l>इत्यपूर्वसमासोक्तिः पूर्वधर्मनिवर्तनात् ।</l>
  <l>समुद्रेण समानस्य पुंसो व्यावृत्तिसूचने ॥ २११ ॥</l>
</lg>
<p>इति ईदृक् अपूर्वसमासोक्तिः इष्यते । व्यावृत्तिसूचनेऽपरिशेषेण प्रतीतौ विषये । तेन समुद्रेण समानस्य पुंसः उभयोरपि शोषणलक्षणस्य विनाशस्य वृत्तेरुपात्तापेक्षया एतदुक्तम् । गाम्भीर्यादावपि समानस्येति गम्यत एव । समुद्रे अपूर्वस्य प्रसिद्धस्य धर्मस्य व्यालसंसर्गादेः निवर्तनात् निषेधात् निवृत्तव्याल इत्यादिना । अपूर्वसमासोक्तिरिति प्रकृतम् ॥</p>
<trailer>॥ इति समासोक्तिचक्रम् ॥</trailer>﻿ <pb n="135"/>
<p>अतिशयोक्तिमादर्शयन्नाह—</p>
<lg type="mula" xml:id="KāĀ.2.212">
  <l>विवक्षया विशेषस्य लोकसीमातिवर्तिनः ।</l>
  <l>असावतिशयोक्तिः स्यादलङ्कारोत्तमा यथा ॥ २१२ ॥</l>
</lg>
<p>विशेषस्य वस्तुगतस्य प्रकर्षस्य अतिमात्रस्य [66b] कस्यचिद्विवक्षया प्रतिपादनाभिप्रायेण हेतुना लोकस्य जगतः सीमा स्थितिः । तामतिवतितुं लंघयितुं शीलं यस्याः सा लोकसीमातिवर्तिनी । या इत्यनूद्य असौ सा तल्लक्षणा अतिशयोक्तिः स्यादिति विधीयते । विवक्षा या इति पाठे अतिशयस्य लोकसीमातिवर्तिनी या विवक्षा असौ अतिशयाक्तिरिति योजनीयम् । अतिशयस्य यथास्थिताद् वस्तुनः अविकलस्य उत्कर्षस्य प्रतिपादिका इति अतिशयोक्तिः । सा च इयमलङ्काराणामन्येषाम् उत्तमा प्रधाना, अत्यन्तमनोहरत्वात् । यथाहि वस्तुनो मनोज्ञस्य प्रकृत्या ततोऽपि अतिरिक्ता काप्यवस्था प्रतिसंस्क्रियते, सा नितरामनुरागमातनोतीति अलङ्काराधिराजत्वेनैषा अभिषिच्यते कविभिरिति ॥</p>
</div>
<div type="sūtra" n="213">
<p>एवं लक्षणतः प्रदर्श्य अतिशयोक्तिं लक्ष्यतः परिस्फुटयन्नाह—</p>
<lg type="mula" xml:id="KāĀ.2.213">
  <l>मल्लिकामालभारिण्यः सर्वाङ्गीणार्द्रचन्द्रनाः ।</l>
  <l>क्षौमवत्यो न लक्ष्यन्ते ज्योत्स्‍नायामभिसारिकाः ॥ २१३ ॥</l>
</lg>
<p>मल्लिकानां मालाः स्रजो बिभ्रतीति मल्लिकामालभारिण्यः । इष्टकेत्यादिना ह्रस्वः । अनेनोत्तमाङ्गशौक्ल्यमाहार्यं दर्शयति । सर्वम् अङ्गं व्याप्‍नोति सर्वाङ्गीणमार्द्रम् अश्यानं चन्दनं यासां तास्तथा । क्षौमवत्यः सितसूक्ष्माम्बरधारिण्यः । एतेन शेषाङ्गश्‍वैत्यमाहृतम् । अभिसारिका मदनशरताददह्यमानमनसः स्वयमेव कान्तान्तिकम् उपयान्त्यः स्त्रियः । ताश्च दुर्दिनाभिसारिकाः शरदभिसारिका इत्यादयो ह्य[न्य]त्रोक्ताः । इह शरदभिसारिकाः विवक्षिताः । यथाह— ज्योत्स्‍नायां न लक्ष्यन्त इति । नेपथ्यं च तदनुरूपं दर्शितम् । ज्योत्स्‍नायां चन्द्रिकायां न लक्ष्यन्ते, न निर्धार्यन्ते, एता अभिसारिकाश्चन्द्रिकेयमिति । एवमतिसान्द्रा चन्द्रिका यतस्तत्र वस्त्वन्तरं तादृशं न विभाव्यत इति । वस्तुतः तथात्वाभावेऽपि विशेषस्तादृशः कल्प्यते । यथा यथावस्थितवस्त्वतिवृत्तिसन्दशितेदृशातिशयालोकवेलाविलङ्घिनी इयमतिमनोहरा जायते तद्विदामिति ॥</p>﻿ <pb n="136"/>
<p>कस्यात्र विशेषो विवक्षित इति विवृण्वन्नाह—</p>
<lg type="mula" xml:id="KāĀ.2.214">
  <l>चन्द्रातपस्य बाहुल्यमुक्तमुत्कर्षवत्तथा ।</l>
  <l>संशयातिशयादीनां व्यक्तौ किञ्चिन्निदर्श्यते ॥ २१४ ॥</l>
</lg>
<p>चन्द्रस्य आतपो ज्योत्स्‍ना तस्य बाहुल्यं घनत्वम् तच्च उत्कर्षस्यास्तीति उत्कर्षमतिमात्रम् उक्तम् उद्भावितम् यतः तत्राभिसारिकाः कल्पितमल्लिकादिसिताकल्पाः । क्षीरसागरे तरन्त्यो [67a] हंससंहत्य इव न विभाव्यन्ते । यथेयमतिशयोक्तिः तथा एवं संशये संशयस्य वा अतिशयो विशेषः । संशयातिशयोक्तिः एकदेशेन समुदायोपलक्षणादिः यस्याम् । निश्चयातिशयोक्त्यादीनां तासाम् व्यक्तौ विशेषावगमनिमित्तं व्यक्त्यै वा व्यक्त्यर्थं किञ्चित् कियन्मात्रं लक्ष्यं निदर्श्यते उदाह्रियत इति ॥</p>
<lg type="mula" xml:id="KāĀ.2.215">
  <l>स्तनयोर्जघनस्यापि मध्ये मध्यं प्रिये तव ।</l>
  <l>अस्ति नास्तीति सन्देहो न मेऽद्यापि निवर्तते ॥ २१५ ॥</l>
</lg>
<p>प्रिये ! तव स्तनयोः पयोधरद्वयस्य जघनस्यापि नितम्बस्य मध्ये स्थाने मध्यं मूर्त्त देहावयवभूतमस्ति किं वा नास्तीत्युभयपक्षपाती सन्देहः संशयः । तत्परं चिरमारभ्य पश्यतो मे मम अद्यापि न निवर्तते । मध्यं तव नितम्बिनि इत्यपि पठ्यते । सुगमम् । तनीयसोऽपि तत्र मध्यस्य सूपलक्ष्यत्वात् संशयो जातु जायते तथाप्येवमतिभूमिमतिरोपितः कविना, यतः तद्विदः प्रमदमया जायन्ते । तदीदृशी संशयोक्तिरिति रमणीयेति ॥</p>
<lg type="mula" xml:id="KāĀ.2.216">
  <l>निर्णेतुं शक्यमस्तीति मध्यं तव नितम्बिनि ।</l>
  <l>अन्यथा नोपपद्येत पयोधरभरस्थितिः ॥ २१६ ॥</l>
</lg>
<p>नितम्बिनि ! तव मध्यं स्तनजघनयोरन्तरमस्तीति निर्णेतुं निश्चेतुं शक्यम् पार्यते । कथम् ? पयोधरयोः पयोधरलक्षणस्य भरस्य स्थितेरवस्थानस्य तदाधारमध्यव्यतिरेकेण अन्यथा प्रकारान्तरेण अनुपपत्तेरयोगात् । पयोधरभरः तावत् अवतिष्ठमानोऽतिस्थूलत्वात् साक्षादपेक्षते [मध्यरूपमाश्रयम् । तत्र] मध्ये सन्देहः । तदप्ययमेव निश्चाययति । विना तेनानुप[पद्य]मानावस्थान[त्वात्] काममतिक्षामम् <pb n="137"/>
मध्यं तत्रापि [उन्नेयम्] एव । अत्र निश्चयो जगतः । नैव/?/मन्यथानुपपत्तिमृते लभ्यतेः । तथापीयमतिगतिरीदृशी युक्ततया नीता कविनेति निश्चयातिशयोक्तिरीदृशी प्रीतिसर्वस्वं रसिकानामिति ॥</p>
<lg type="mula" xml:id="KāĀ.2.217">
  <l>अहो विशालं भूपाल ! भुवनत्रितयोदरम् ।</l>
  <l>माति मातुमशक्योऽपि यशोराशिर्यदत्र ते ॥ २१७ ॥</l>
</lg>
<p>भुवनानां स्वर्गादीनां त्रितयं त्रयोऽवयवा अस्येति तस्योदरं मध्यं विशालम् अतिविस्तीर्णम् अहो विस्मयनीयम् ! कथम् ? यत् यस्मात् भूपाल ! तव यशसां राशिः कीर्तिसन्दोहो मातुं परिच्छेतुम् इयत्तया अशक्योऽपि अत्र भुवनत्रितयोदरे माति पर्याप्तः तिष्ठति नातिरिच्यते । तस्मात् अतिप्रकाण्डमिदमिदानीं प्रतीयते सयुक्तिकमेवम् अस्माभिः । लोकस्तु प्रसिद्ध[67b]मात्रमनुधावति । बहुगुणसंकीर्तनं यशः । तच्च क्वचित् किञ्चित् । यदपि सर्वत्र तदपि न तथा जगत्त्रये माति, यथा [य]त्किञ्चिन्मूर्त्त[व]स्तु क्वचिदवकाशे । तथाप्येवं विशालं यशो विवक्षित्तं यत् तन्मानाद् भुवनोदरं साध्यते इति यशोऽतिशयोक्तिरेवंविधा विदग्धेति ॥</p>
</div>
<div type="sūtra" n="218">
<p>अतिशयोक्तिप्रशं[सा]मुखेन निगमयन्नाह—</p>
<lg type="mula" xml:id="KāĀ.2.218">
  <l>अलङ्कारान्तराणामप्याहुरेकं परायणम् ।</l>
  <l>वागीशमहितामुक्तिमिमामतिशयाह्वयाम् ॥ २१८ ॥</l>
</lg>
<p>इमामनन्तरोक्तामुक्तिमतिशय इत्याह्वयः संज्ञा यस्या इत्यतिशयाह्वयामतिशयोक्तिमिति यावत् । वागीशानां कवीनामुत्कर्षयोगात् । महितां पूजितामत्यन्तवल्लभाम् । अलङ्काराणां शेषाणामलङ्काराणामपि न केवलं काव्यस्य धर्मिणः । अतिशये वापिशब्दः । परायणमाश्रयमेकं प्रधानमाहुः कथयन्ति कवयः । तथाहि स्वभावोक्तिरपि विशेषोक्त्यनुगामिनी शोभते या यथावस्थितवस्तुस्वरूपपरिदीपनी । अन्यथा कथञ्चिदपि अतिशयाशंसनेन तन्मात्रकथने निर्जीव[ः/?/] कीदृशः काव्यालङ्कारः ? विशेषलक्षणत्वात्तस्य । किं पुनर्वक्रोक्तयस्तत्तद्विशेषरूपाः उपमारूपकादयः ? तस्मादलङ्काराणामपीयमलंक्रियाऽतिशयोक्तिरिति सूक्तमेतत् अलङ्कारा[न्तरा]णामप्येकं परायणमिति । आदिशब्द<ref>[१. २१४]</ref>संगृहीताः अतिशयोक्तिविकल्पाः केचिदुदाह्रि/?/यन्ते-﻿</p>
<pb n="138"/>
<lg>
  <l>परिरम्भेषु रम्भोरु ! पयोधरपराकृतम् ।</l>
  <l>नास्ति मध्यं तवेत्येतत् विपर्यस्यति मे मनः ॥</l>
</lg>
<p>विपर्यासातिशयोक्तिः ।</p>
<lg>
  <l>नीला नेत्रद्युतिः शुद्धा सुदत्या दन्तदीधितिः ।</l>
  <l>तस्याः संभिन्नयोर्दत्तो गङ्गायमुनयोः श्रियम् ॥</l>
</lg>
<p>उपमानुगतातिशयोक्तिः ।</p>
<lg>
  <l>मुखेन्दुहसितज्योत्स्‍नासङ्गतास्तव सुन्दरि ।</l>
  <l>निशाः प्रकाशमायान्ति निमग्‍नशशिमण्डलाः ॥</l>
</lg>
<p>रूपकानुगतातिशयोक्तिः ।</p>
<lg>
  <l>नीलया तव लोलाक्षि ! लोलया लोचनत्विषा ।</l>
  <l>आपूरिता दिशो भान्ति निशापरिगता इव ॥</l>
</lg>
<p>उत्प्रेक्षानुगतातिशयोक्तिः ।</p>
<p>एवमन्येऽप्यतिशयोक्तिविकल्पा अनुगन्तव्या इति ॥</p>
<trailer>॥ इत्यतिशयोक्तिचक्रम् ॥</trailer>
<p>उत्प्रेक्षामालक्षयन्नाह—</p>
<lg type="mula" xml:id="KāĀ.2.219">
  <l>अन्यथैव स्थिता वृत्तिश्‍चेतनस्येतरस्य वा ।</l>
  <l>अन्यथोत्प्रेक्ष्यते यत्र तामुत्प्रेक्षां विदुर्यथा ॥ २१९ ॥</l>
</lg>
<p>चेतनस्य सजीवस्य अचेतनस्य निर्जीवस्य वस्तुनः वृत्तिः अवस्था अन्यथैव विवक्षितप्रकारापेक्षया अन्येनैव रूपेण यथा भवति [तथा] स्थिता वर्तमाना सती यथावस्थानादन्येन प्रकारेण अन्यथा उत्प्रेक्ष्यते परिकल्प्यते [68a] यत्र उक्तौ तामेवंलक्षणामुत्प्रेक्षां विदुः विदन्ति कथयन्ति कवयः । उत्प्रेक्ष्यते अन्यथाक्रियते वस्तुस्थितिः अस्याम् अनया इति वा उत्प्रेक्षा । यथेत्युदाहरति ॥</p>
<lg type="mula" xml:id="KāĀ.2.220">
  <l>मध्यन्दिनार्कसन्तप्तः सरसीं गाहते गजः ।</l>
  <l>मन्ये मार्तण्डगृह्याणि पद्मान्युद्धर्तुमुत्सुकः ॥ २२० ॥</l>
</lg>﻿ <pb n="139"/>
<p>मध्यन्दिने मध्याह्ने अर्कः मार्तण्डः अतिप्रचण्डः । तेन सन्तप्तः दग्धो गजः तत्प्रतीकारकाङ्क्षी सरसीं जलाशयं गाहते प्रविशति इति यथावस्थितेयं चेतनस्य गजलक्षणस्य वस्तुनो वृत्तिरुक्ता । सेयमन्यथा स्थितस्य अन्यथा उत्प्रेक्षा । मार्त्तण्डस्य येन सन्तप्तः [तस्य] गृह्याणि पक्षाणि तत्पादोपजीवित्वात् पद्मानि उद्धर्तुम् उन्मूलयितुम् उत्सुकः समीहते गजः । यतः साक्षादपकर्तुम् अशक्तौ तदाश्रितापकारद्वारेणापि स एव प्रत्यपकृतः स्यात् । कृतसंतापसंपर्कः सुतरा[म]र्क इति ॥</p>
</div>
<div type="sūtra" n="">
<p>तद् व्याचष्टे—</p>
<lg type="mula" xml:id="KāĀ.2.221">
  <l>स्‍नातुं पातुं बिसान्यत्तुं करिणो जलगाहनम् ।</l>
  <l>तद्वैरनिष्क्रयायेति कविनोत्प्रेक्ष्य वर्ण्यते ॥ २२१ ॥</l>
</lg>
<p>स्‍नातुममन्दबहिस्ताग्शा/?/न्तये । पातुम् उदकम् । बिसान्यत्तं मृणालानि कषयितुम् अन्तस्तप्‍तेः क्षुत्तर्षलक्षणायाः परिक्षयार्थम् । करिणो मध्यन्दिनार्कसन्तप्तस्य जले जलस्य वा गाहनं सरःप्रवेशो वर्तते । यथास्थितेयं वस्तुनश्‍चेतनस्य वृत्तिः कीर्त्तिता । तत् तादृशं जलगाहनं वैरस्य सूर्यसन्तापकारिण्यपकाराशयस्य निष्क्रयाय तत्पक्षपद्मोद्धरणद्वारेण प्रतिकरणार्थम् इति एवम् अन्यथोत्प्रेक्ष्य अध्यारोप्य वर्ण्यते कथ्यते कविना यथा रसावहं भवतीति ॥</p>
<lg type="mula" xml:id="KāĀ.2.222">
  <l>कर्णस्य भूषणमिदं ममायतिनिरोधिनः ।</l>
  <l>इति कर्णोत्पलं प्रायस्तव दृष्‍ट्या विलङ्घ्यते ॥ २२२ ॥</l>
</lg>
<p>आयताक्षि ! तव दृष्ट्या लोललोचनेन कर्णोपान्तपातिन्या विजृम्भमाणकान्तिद्वारेण कर्णोत्पलं श्रवणावतंसकुवलयं विलङ्घ्यते तिरस्क्रियते, तत्कान्त्या लङ्घनसम्भावनया तथेत्युक्तम् । यद् वक्ष्यति । दृष्टेरंशुभिः स्पृश्येत न वेति <ref>[२. २२३]</ref> । किमित्येवं क्रियते ? ममायतिः विजृम्भणं तत्प्रसरं निरुन्धानस्य विघ्‍नयतः कर्णस्यापकारिणो भूषणं शोभाकरमिदमुत्पलं तन्मया लङ्घनीयम् इति कृत्वा । प्रायःशब्द इत्युत्प्रेक्षां सूचयति । अत्राचेतनस्य नयनांशुलक्षणस्य वस्तुनोऽन्यथास्थिता वृत्तिरन्यथोत्प्रेक्ष्य वर्ण्यत इति ॥</p>
</div>
<div type="sūtra" n="">
<p>नन्वत्र न तव दृष्ट्या कर्णोत्पलं स्पृश्यते नापि तत्कान्त्या, तथाप्यदर्शनात् । तत्कथमुत्प्रेक्ष्यते ? पूर्वत्र तु तथा जलगाहनदर्शनात् [68b]तादृगुत्प्रेक्षा सम्भवति । <pb n="140"/>
इह तु न किञ्चिद् बीजं तथोत्प्रेक्षायाः, सर्वथा दृष्टिकर्णोत्पलयोः संसर्गाभावादित्याह-</p>
<lg type="mula" xml:id="KāĀ.2.223">
  <l>अपाङ्गभागपातिन्या दृष्टेरंशुभिरुत्पलम् ।</l>
  <l>स्पृश्येत वा न वैवं तु कविनोत्प्रेक्ष्य कथ्यते ॥ २२३ ॥</l>
</lg>
<p>अपाङ्गभागः लोचनोपान्तदेशः तत्र पतन्त्या अवलोकयन्त्या दृष्‍टेरंशुभिः किरणैः उत्पलं श्रुतिवतंसं स्पृश्येत संसृज्येत । कस्याश्चिदुत्पलं स्पृश्यते । नापि तत्कान्त्या तथाप्यदर्शनात् । तत्कथमेवमुत्प्रेक्ष्यते ? पूर्वत्र तु तथा जलगाहनदर्शनात् चादृगुत्प्रेक्षासम्भावना । अङ्गनायाः सम्भाव्यमेतत् । अथ कथञ्‍चित् नेति निर्बन्धः, तदा न वा स्पृश्येत । नात्रास्माकमभिनिवेशः । कथं तर्हि तथोत्प्रेक्ष्यत इत्याह- एवं त्वित्यादि । तुशब्दोऽर्थान्तरविवक्षायाम् । एवमतिशयोक्त्या नयनांशुभिः स्पर्शं कर्णोत्पलसिद्धं कृत्वा अर्थान्तरं यथोक्तमुत्प्रेक्ष्यमनिमित्तं परिकल्प्य कविना कथ्यते प्रयुज्यते । ततश्चातिशयोक्तिप्रभावितेयमुत्प्रेक्षा कल्प्यते । अत एवोक्तम्—</p>
<lg>
  <l>अलङ्कारान्तराणामप्याहुरेकं परायणम् ।</l>
  <l>वागीशमहितामुक्तिमिमामतिशयाह्वयाम् ॥ इति ॥</l>
</lg>
<ref>[२.२१८]</ref>
<lg type="mula" xml:id="KāĀ.2.224">
  <l>लिम्पतीव तमोऽङ्गानि वर्षतीवाञ्जनं नभः ।</l>
  <l>इतीदमपि भूयिष्‍ठमुत्प्रेक्षालक्षणान्वितम् ॥ २२४ ॥</l>
</lg>
<p>तमः कर्तृ अङ्गानि वपूंषि लिम्पतीव, यथा कश्चिच्चन्दनादिना लिम्पति । नभः कर्तृ अञ्जनं वर्षतीव यथा देवो जलं वर्षति । इत्येवंरूपमिदमपि लक्ष्यं न केवलं पूर्वोक्तम् । उत्प्रेक्षाया लक्षणेन अन्यस्थिताया वस्तुवृत्तेरन्यथापरिकल्पनरूपेण अन्वितम् उपेतम् भूयिष्ठमत्यर्थम् । उत्प्रेक्षैव इयं न उपमा इति यावत् ॥१</p>
<note>१ अत्र</note>
<lg>
  <l>पिनष्टीव तरङ्गाग्रैरुदधिः फेनचन्दनम् ।</l>
  <l>तदादाय करैरिन्दुर्लिम्पतीव दिगङ्गनाः ॥</l>
</lg>
<p>इत्यार्षरामायणश्‍लोकं <ref>[युद्धका ४. ११५]</ref> केचिदधिक पठन्ति ।</p>﻿ <pb n="141"/>
<p>अन्ये तूपमात्मतां मन्यन्ते इत्युद्भाव्य निराकुर्वन्नाह—</p>
<lg type="mula" xml:id="KāĀ.2.226">
  <l>केषाञ्चिदुपमाभ्रान्तिरिवश्रुत्येह जन्यते ।</l>
  <l>नोपमानं तिङन्तेनेतित्यक्रम्याप्तभाषितम् ॥ २२५ ॥</l>
</lg>
<p>केषाञ्‍चिद् वादिनामिहोत्प्रेक्षायामुपमा इयमिति उपमाभ्रान्ति[ः/?/] विपर्यासो जन्यते । इवश्रुत्या इवशब्देन । इवशब्दोऽयमुपमासूचक इह उच्यते । तस्मादियमुपमेति भ्राम्यन्ति केचित् । इयं च कल्पना तावदागमविरुद्धेत्याह,- नेत्यादि । तिङ‍न्तेन आख्यातेन क्रियाप्रधानेन सह कस्यचित् उपमानं सादृश्यप्रतीतिर्नास्तीति यदाप्तानां यथा[र्थ]दर्शिनां२भाषितं वचनम् आगमः तल्लक्षणत्वादागमस्य । आप्तो[प]देशः प्रमाणमागम इति । तदतिक्रम्याप्रमाणीकृत्य इवशब्ददर्शनात् तैराप्तवचनमतिक्रान्तमुपमेति च भ्रान्तमिति । इवशब्दस्य आप्तवचनातिक्रमं भ्रान्तिजननं [69a]च प्रति कर्तृत्वं विवक्षितमिति ॥</p>
</div>
<div type="sūtra" n="">
<p>नन्वाप्तवचनं न्यायसंवादि प्रमाणम् । न पुनराप्तभाषितमिति विभीषिकामात्रेण । न चात्र काचिद् युक्तिः । केवलं श्रद्धामात्रमिति । युक्तिसंवादितामाप्तवादस्य दर्शयन्नाह</p>
<lg type="mula" xml:id="KāĀ.2.226">
  <l>उपमानोपमेयत्वं तुल्यधर्मव्यपेक्षया ।</l>
  <l>लिम्पतेस्तमसश्चासौ धर्मः को नु समीक्ष्यते ॥ २२६ ॥</l>
</lg>
<p>इदं तावदविवादास्पदमुपमानत्वं कस्यचिदुपमेयत्वं चा[न्यस्य] वस्तुनः तयोर्द्वयोस्तुल्यः साधारणो यो धर्मः क्रियालक्षणो गुणरूपो वा तस्य व्यपेक्षया समाश्रयेण हेतुना भवेत्, नान्यथा । यथेन्दुवदनयोः कान्त्यादितुल्यधर्मपरिग्रहेण । सा चेयं नीतिरिह नास्तीत्याह-लिम्परेरिति लिम्पतिरिह त्रिधैव सम्भवति, शब्दात्मकः क्रियास्वभावः कर्तृरूपश्चेति । शब्दस्तावन्नोपमानं तमसः, तयोस्तुल्यधर्मादर्शनात् । न हि लिम्पतिशब्दस्य तमसश्च क्रियारूपो गुणलक्षणो वा कश्चित् तुल्यो धर्मः प्रतिभाति, येनोपमानोपमेयभावः स्यात् चन्द्रमुखयोरिव । ततः क्रियारूपो लिम्पतिरुपमानं भवतु । तस्यापि तमसा तुल्यो न कश्चिद् धर्मोऽस्ति येनोपमा स्यादिति पश्यन् पृच्छति-लिम्पतेरुपमानस्य तमसश्चोपमेयस्य असौ तुल्यो धर्मः गुणः कः <note>२ महाभाष्ये ३.१.७</note>﻿ <pb n="142"/>
कीदृशः समीक्ष्यते दृश्यते ? न कश्चिन्निरूप्यमाणस्तादृशो धर्मो लभ्यत इत्यर्थः । नु इति वितर्के, अनुसमीक्ष्यत इति वैकं पदम् ॥</p>
</div>
<div type="sūtra" n="">
<p>अत्र पराभिप्रायमाशङ्कते—</p>
<lg type="mula" xml:id="KāĀ.2.227">
  <l>यदि लेपनमेवेष्टं लिम्पतिर्नाम कोऽपरः ।</l>
  <l>स एव धर्मो धर्मी चेत्यनुन्मत्तो न भाषते ॥ २२७ ॥</l>
</lg>
<p>लेपनमेव क्रियारूपमिष्टमिष्यते तुल्यो धर्मस्तयोरस्माभिरिति यदि मन्यसे तदा लेपनव्यतिरेकेण लिम्पतिर्नाम कोऽपरोऽवशिष्यते धर्मी, यस्यासौ धर्मः स्यात् ?  न तावत् शब्दस्य लेपनस्यातदाश्रितत्वेनातद्धर्मत्वात् तदर्थस्तु स्यात् । न चार्थ एव धर्मः वाच्यवाचकभावविलक्षणत्वाद् धर्मधर्मिभावस्य सर्ववादिनाम् । तदिदमापन्नं लेपनमेव धर्मो धर्मी चेति । तच्च विप्रतिषिद्धम् अस्वस्थभाषितमिहापनयन्नाह- स इत्यादि । स एव धर्म आश्रितो लेपनं नाम येनोपमीयते, स एव धर्मी च आश्रयो लेपनमेव यदुपमानीस्यात् । इत्येवं व्याहतमनुन्मत्तः स्वस्थचित्तो [69b] न भाषते न वक्‍ति । किंतु उन्मत्त एव विप्रतिषिद्धमभिधत्ते । तथाहि धर्मधर्मिणोराश्रिताश्रयलक्षणयोरभेदे तद्विरोधाद् भेदो लोकशास्‍त्रप्रसिद्धः कथमतिवर्तितुमनुसंधत्ते ? न शक्यते । अन्योऽप्युन्मत्तो लोकशास्त्रविरुद्धाभिधायी भवन्भवेत् । नहि तस्य शृङ्गमस्ति । कथं नोन्मत्तः । एवं तावल्लिम्पतितमसोरुपमानोपमेयभावो न घटत इति ॥</p>
</div>
<div type="sūtra" n="">
<p>यदि लिम्पतिः क्रियारूपो नोपमानं शब्दात्मकस्तु दूरोत्सारित एव कारकार्थः, तर्हि कर्तृलक्षणो लिम्पतिरुपमानं भवेत् । नायं पक्षो विरुद्ध‍यत इति परमतमुद्भाव्य निरस्यन्नाह—</p>
<lg type="mula" xml:id="KāĀ.2.228">
  <l>कर्तां यद्युपमानं स्यान्‍न्यग्भूतौऽसौ क्रियापदे ।</l>
  <l>स्वक्रियासाधनव्यग्रो नालमन्यदपेक्षितुम् ॥ २२८ ॥</l>
</lg>
<p>कर्ता लेपनक्रियां प्रति स्वतन्त्रः कारकविशेषः उपमानं तमसः स्यात् इति यदि मनुषे, नैषोऽपि पक्षोऽपरिहृतः । यत्रासौ कर्ता य उपमानीक्रियते स्वस्याः स्वस्य वा क्रियाया लेपनस्य साधने निर्वर्तने व्यग्रो व्यापृतः तत्रोपक्षीणसामर्थ्यः । अत एव क्रियापदे लिम्पतीत्यस्मिन् भावप्रधाने तिङ‍न्त इत्यतः क्रियाङ‍गत्वेनाप्रधानं क्रियाया एव साध्यत्वेन प्राधान्यम् । कारकार्थस्तु तदुपकरणं तत्सिद्धौ हेयत्वादप्रधानम् । सर्वत्रैव हि <pb n="143"/>
फलाभिसन्धिना प्रवृत्तेन पुरुषेणैतदन्यथानुपपत्त्या तदंशभावेनादेयः परिगृह्यते । फलनिष्पत्तौ तु न किञ्‍चित् । तेन फलमेव'तु उपादीयते । तदुक्तम्—</p>
<lg>
  <l>उपायाद्वापि येऽहेयास्तानुपायान् प्रचक्षते ।</l>
  <l>उपेयं तन्मतं यस्य सिद्धये तत्परिग्रहः ॥</l>
</lg>
<p>इति । अत एव भावाख्यातं कारकतिङ‍न्तं वा सर्वं क्रियाप्रधानं गीयते । तव्याद्यन्तं तु कारकावाचकं भावार्थं च सर्वमेव स्वभावतः सिद्धावस्था/?/प्रतीतेर्द्रव्यस्य प्रधानभावपरम् । अत एव सर्वत्र गम्यमानत्वाद् एतदपि गीयते- यत्र क्रियापदं न श्रयते तत्रास्तिर्भवतिपरः प्रयुज्यते इति । एतच्च विस्तरेण शब्दार्थचिन्ताविवृतौ चिन्तितमिति ततोऽवधार्यम् । सर्वमेतत् समभिसन्धायन्यग्भूतोऽसौ क्रियापद इत्युक्तम् । कथमतोऽन्यथैतत् कल्प्येत ? यत एवं तस्मादन्यदुपमेयाभिमतं तमो व्यपेक्षितुमुपमानभावेनाश्रयितुं नालं शक्नोति । कथमेका स्थाली पाकमेकं साधयन्ती तदैव पाकान्तरं साधयितुमीहते । उपमानं च प्रसिद्धसाधर्म्येण साध्यसाधनमुच्यते । यथा कान्तत्वेन प्रसिद्धेन चन्द्रेण मुखं कान्तं साध्यते, चन्द्र इव मुखं कान्तमिति । तद्वदिह लेपनक्रियासाधनपरायणः कर्ता न तमस्तथा साधयितुमुत्सहते, असम्भवात् । स्वक्रियापरित्यागेन तु उपमानं भवद् भवेत् । तदा लिम्पतीव तम इति संगच्छते । नहि लेपनक्रियामकुर्वन् लिम्पति नाम । तन्निमित्तत्वादस्य व्यपदेशस्य । अतिप्रसङ‍गाच्च । ततश्च यदि लिम्पति कथं तमस उपमानम्, अथोपमानं कथं लिम्पति इति व्याहतमेतत् ॥</p>
</div>
<div type="sūtra" n="">
<p>स्यादेतत् । यथा स्वक्रिया न विरुद्ध‍यते, उपमानं च तमसः स्यात् तथोच्यतेयो लेपनं करोति तेन तुल्यं तम इति सर्वं सुस्थम् । तदेतदुद्भाव्य निराकुर्वन्नाह—</p>
<lg type="mula" xml:id="KāĀ.2.229">
  <l>यो लिम्पत्यमुना तुल्यं तम इत्यपि शंसतः ।</l>
  <l>अङ्गानीति न सम्बद्धं सोऽपि मृग्यः समो गुणः ॥ २२९ ॥</l>
</lg>
<p>यः कश्चिद् देवदत्तादिर्लिम्पति लिपिक्रियामाचरति अमुना तेन लिपिक्रियाविशिष्टेन कर्त्रा तुल्यं तम इत्येवमपि यः शंसति घटनां मन्यते, तस्यैवं शंसतो योजयतो वादिनो मतेन यदेतल्लिम्पतीवाङ्गानीत्यत्राङ्गानीति व्याप्यपदं तत्सम्बद्धं न स्यात् असङ्गतं भवेत् । तथा हि यदा लेपनमात्रं व्याप्यनिरपेक्षमात्मसमवेतं भवनादिवत् करोतीति शस्यते, तदाङ्गानीति व्याप्यं केन सम्बध्यताम् ? लेपनेन कर्तृमात्रानु-﻿ <pb n="144"/>
बन्धिना । अलब्धसम्बन्धमर्थान्तरवदसङ्गतमङ्गं स्यादिति यावत् । ननु योऽङ्गानि लिम्पति तेन तुल्यं तमोविवक्षायां कथमसम्बन्धः ? नन्वेवमपि लेपनविषयमङ्गमर्थान्तरम् अपेक्षमाणः कर्ता कथमर्थान्तरं तमोऽपेक्षितुमीष्टे ? लेपनं तु आत्मगतं भवनादिवदङ्गवदनर्थान्तरमविनिर्भागवर्ति निर्वर्तयन्नपेक्षतापि तमः अम्युपगतमेतत् । इदमपि वा भवेत् कथञ्चित् । तथापि नोपमानोपमेयभावः, साधर्म्यादर्शनादिति । मूलमुद्धरन्नाह- सोऽपीत्यादि । पूर्वं साधर्म्यमभ्युपगम्य सर्वमुक्तं येन गुणेनोपमा सोऽपि समः साधारणो द्वयोः वृत्तेः, कान्त्यादिवत् । गुणो धर्मो मृग्यः अन्विष्यताम् । इह तावन्न दृश्यते । तथाहि लेपनं तावत् कर्तुरेव धर्मः न तमसः, केवलं तत्रोत्प्रेक्ष्यते नापि [70b] धर्मान्तरं साधारणम् इहास्ति, विवक्षितं वा । यद् वक्ष्यति न तथा लिम्पतौ लेपादन्यदत्र प्रतीय[ते] इति ॥</p>
</div>
<div type="sūtra" n="">
<p>कथमिव नास्तीति वैधर्म्यदृष्टान्तेन स्पष्टयन्नाह—</p>
<lg type="mula" xml:id="KāĀ.2.230">
  <l>यथेन्दुरिव ते वक्त्रमिति कान्तिः प्रतीयते ।</l>
  <l>न तथा लिम्पतौ लेपादन्यदत्र प्रतीयते ॥ २३० ॥</l>
</lg>
<p>इन्दुरिव ते वक्त्रमिति प्रयोगे कान्तिरुभयोः समो गुणः प्रतीयते दृश्यते यथा तथा तद्वत् । लिम्पतौ लेपनकर्तरि लेपाद्धर्मादन्यत्र । धर्मान्तरं तमस्तुल्यं न प्रतीयते, यत उपमा स्यात् । लेपस्तु लिम्पतावेव वर्तते न तमसीति किमाश्रयेयमुपमा स्यात् ॥</p>
</div>
<div type="sūtra" n="">
<p>तदेवं प्रमाणसंवाद्याप्तभाषितमतिक्रम्य कैश्चिदिवश्रुतिजनितभ्रान्तिरुपमीकृतेयमुत्प्रेक्षेति निगमयन्नाह—</p>
<lg type="mula" xml:id="KāĀ.2.231">
  <l>तदुपश्‍लेषणार्थोऽयं लिम्पतिर्ध्वान्तकर्तृकः ।</l>
  <l>अङ्गकर्मा च पुंसैवमुत्प्रेक्ष्यत इतीष्यताम् ॥ २३१ ॥</l>
</lg>
<p>यत एवं तत् तस्मादुपश्‍लेषणं लेपनक्रियारूपमर्थोऽभिधेयम् । ध्वान्तं च तमः कर्तृ अङ्गं च कर्म व्याप्यं यस्य स तादृशो लिम्पतिर्धातुरेवमुक्तेन प्रकारेण वस्तुनो लिम्पदपि तमोऽतिघनत्वात् लिम्पतीवेति उत्प्रेक्ष्यते परिकल्प्यते पुंसा कविना तदर्थस्योत्प्रेक्षितत्वात् । अभेदाव्यवसायेन शब्द उत्प्रेक्ष्यते इत्युक्तम् । ततश्चोत्प्रेक्षैवेयमित्येवमिष्यताम्, नोपमेति । तस्मादितीदमपि भूयिष्ठम् उत्प्रेक्षालक्षणान्वितमिति सिद्धम् । अयमेव न्यायो वर्षतीवाञ्जनं नभ इत्यत्राप्यनुगन्तव्यः ॥</p>﻿ <pb n="145"/>
<p>व्यवहारार्थमुत्प्रेक्षासूचकान् शब्दान् दर्शयन्नाह—</p>
<lg type="mula" xml:id="KāĀ.2.232">
  <l>मन्ये शङ्के ध्रुवं प्रायो नूनमित्येवमादिभिः ।</l>
  <l>उत्प्रेक्षा व्यजते शब्दैरिवशब्दोऽपि तादृशः ॥ २३२ ॥</l>
</lg>
<p>इत्येवंरूपः शब्दराशिरादिर्येषां तर्कयामि कल्पयामि उत्पश्यामि यथेत्येवमादीनां तैः शब्दैरुत्प्रेक्षा उक्तलक्षणा शब्दान्तरोक्ताप्यव्यक्ता सती व्यज्यते द्योत्यते । इवशब्दोप्युक्तेन विधिना तादृश उत्प्रेक्षाव्यञ्जकः । न केवलमेत इति ॥</p>
<trailer>॥ इत्युत्प्रेक्षाचक्रम् ॥</trailer>
<p>सूक्ष्मलेशसाधारणप्राधान्यकथने न हेतुं निदर्शयन्नाह—</p>
<lg type="mula" xml:id="KāĀ.2.233">
  <l>हेतुश्‍च सूक्ष्मलेशौ च वाचामुत्तमभूषणम् ।</l>
  <l>कारकज्ञापकौ हेतू तौ च नैकविधौ यथा ॥ २३३ ॥</l>
</lg>
<p>हेतुश्च सूक्ष्मो लेशश्चेति त्रयमेतद् वाचां काव्यानामुत्तमं प्रधानं भूषणम् अलङ्कारः । उत्तमभूषणमेवैतत्त्रयम् । नत्विदमेव अतिशयोक्त्यादेरपि तथाभावात् । एवं च ब्रुवता [यद्भामहोक्तिविरोधो] भवति, तन्निरस्तम् । [तथा च]—</p>
<lg>
  <l>हेतुश्च सूक्ष्मलेशौ च नालङ्कारतया मताः ।</l>
  <l>समुदायाभिधेयस्य वक्रोक्त्या नाभिधानतः ॥ इति ।</l>
</lg>
<ref>[काव्यालङ्कारे २.८६]</ref>
<p>इह जनको बीजादिर्गमकश्च धूमादिरिति हेतुद्वयं दृश्यते । तत्र कतमोऽयं हेतुः ?  द्विविधोऽप्यत्र गृहीत इत्याह- कारकेत्यादि । कारको भावाभावरूपस्य कार्यस्य जनकः, ज्ञापकश्च सत एव कस्यचित् सम्बन्धात् [71a]कुतश्चित्प्रतिपादक इति कारकज्ञापकौ हि भुवि ज्ञेयौ । तौ च कारकज्ञापकौ । नैको विचित्रो विधः प्रकारो ययोरिति नैकविधौ भवतः । जन्यकार्यवैचित्र्यात् । यथेत्युदाहरति ॥</p>
<lg type="mula" xml:id="KāĀ.2.234">
  <l>अयमान्दोलितप्रौढचन्दनद्रुमपल्लवः ।</l>
  <l>उत्पादयति सर्वत्र प्रीतिं मलयमारुतः ॥ २३५ ॥</l> <!-- THIS SHOULD BE २३४ !-->
</lg>﻿ <pb n="146"/>
<p>अयमनुभूयमानो मलयमारुतो दक्षिणोऽनिलः सर्वत्र लोकस्य प्रीतिं प्रमोदमुत्पादयति करोति । किंविशिष्टः ? आन्दोलितानि आकम्पितानि अप्रौढ़ानि अभिनवानि चन्दनद्रुमाणां पल्लवानि येन स तादृशः सुरभिः शिशिरो मृदुश्च उत्पादयति इति प्रकृतम् ॥</p>
</div>
<div type="sūtra" n="">
<p>ननु किमत्र भूषणम् ? केवलमनेनैतत् क्रियते इति स्वरूपकथनमात्रम् । विशेषस्तु न कश्चित् । विशेषरूपश्चालङ्कार इति विशेषं योजयन्नाह—</p>
<lg type="mula" xml:id="KāĀ.2.235">
  <l>प्रीत्युत्पादनयोग्यस्य रूपस्यात्रोपबृंहणम् ।</l>
  <l>अलङ्कारतयोद्दिष्टं निवृत्तावपि तत् समम् ॥ २३५ ॥</l>
</lg>
<p>प्रीतेरुत्पादने करणे योग्यास्यानुरूपस्य स्वभावस्यान्दोलितेत्यादिनोद्भावितस्य सुरभित्वादेरुपबृंहणं प्रतिसंस्करणं यदेतत्, तदत्र प्रयोगेऽ[लं]कारतया काव्यभूषणरूपेण उद्दिष्टं विवक्षितं विशेषरूपत्वात् । न पुनरनेनैतत् क्रियते इत्यर्थमात्रं तस्य अलङ्कार्यत्वात् । अयं भावकार्यः कारकहेतुरपाकृतः, प्रीतिसत्ताकरणात् । यदेतद्भावकारि दर्शितं रूपं तदिदं निवत्तावभावेऽपि कार्य न केवलं भावे । समं तुल्यम्, अभावस्यापि कस्यचित् तेन करणादिति ॥</p>
</div>
<div type="sūtra" n="">
<p>तददाहरति—</p>
<lg type="mula" xml:id="KāĀ.2.236">
  <l>चन्दनारण्यमाधूय स्पृष्ट‍वा मलयनिर्भ्‍क/?/रान् ।</l>
  <l>पथिकानामभावाय पवनोऽयमुपस्थितः ॥ २३६ ॥</l>
</lg>
<p>चन्दनानामरण्यं वनमाधूय आन्दोलयित्वा सौरभ्यं मान्द्यं चानेन सूचितम् । शैत्यमुद्भावयति- मलये महीधरे निर्भ्करान् सानुदेशपातिनी वारिधाराः स्पष्ट‍वा आमृश्य अयं दक्षिणः पवनो मनोहरः पथिकानां विरहिणामभावाय निधनार्थमुपस्थितो विजम्भत इति ॥</p>
</div>
<div type="sūtra" n="">
<p>कथमेवंप्रीतिकरो मारुतो मृत्यवे भवतीत्याह—</p>
<lg type="mula" xml:id="KāĀ.2.237">
  <l>अभावसाधनायालमेवंभूतो हि मारुतः ।</l>
  <l>विरहज्वरसम्भूतमनोज्ञारोचके जने ॥ २३७ ॥</l>
</lg>﻿ <pb n="147"/>
<p>एवंभूत आधूतचन्द[ना]रण्यः स्पृष्टमलयनिर्भ्‍करो रम्यो मारुतः अभावस्य दशम्याः दशायाः साधनाय करणार्थम् अलं समर्थः । हिशब्दो वाचोयुक्तौ प्रसिद्धौ वा । कस्मिन् विषये ? मनोज्ञानि रम्याणि रागजनकानि वस्तूनि मलयमारुतादीनि तेषु अरोचकं विद्वेषः । विरहः प्रियजनवियोगो ज्वरः सन्तापरूपत्वात् ततः संभूतं जातं मनोज्ञारोचकं यस्य जनस्य तस्मिन् विषये तस्या[71b]भावं साधयति । स हि तादृशः पवनो विरहज्वरमतितरां वर्द्धयन् निधनं विधत्ते विरहिणाम् । अयमभावकार्यः कारकहेतुः पथिकाभावकरणादिति ॥</p>
</div>
<div type="sūtra" n="">
<p>इह तावद्भावाभावरूपेण द्विधा कार्यम् । तत्राभावरूपं कार्यं निर्वर्त्यविकार्यप्राप्यभेदेन त्रिधा भिद्यते । अभावरूपं तु प्रागभावादिरूपेण चतुर्धा । तत्र भावत्रिविधे कार्ये हेतुव्यापारं निरूपयन्नाह—</p>
<lg type="mula" xml:id="KāĀ.2.238">
  <l>निर्वर्त्ये च विकार्ये च हेतुत्वं तदपेक्षया ।</l>
  <l>प्राप्ये तु कर्मणि प्रायः क्रियापेक्षैव हेतुता ॥ २३८ ॥</l>
</lg>
<p>निर्वर्त्यं यदसदेव प्रागभावरूपेण व्यवस्थितं क्रियते घटादिवत् । यस्य सत एव अवस्थान्तरं क्रियते तद्विकार्यम् । लूयमानकाण्डादिवत् । तस्मिन् निर्वर्त्ये विकार्ये च कर्मणि विषये हेतुत्वं कारकत्वं तयोर्निर्वर्त्यविकार्ययोरपेक्षया समाश्रयणेन हेतुत्वं जनकत्वं द्रष्टव्यम्, द्वयोस्तथोत्पाद्यत्वात् । वस्तुस्वरूप एव कारकव्यापारो न क्रियामात्रे । प्राप्यते क्रियया संबध्यते केवलं न निर्वत्यते नापि विक्रियते वेदवदध्ययनेनेति प्राप्यम् । तत्र कर्मणि व्याप्ये हेतुता कारकत्वं क्रियां व्यापारं तद्विषयामपेक्षते आश्रयतीति । क्रियापेक्षैव न कर्मस्वरूपापेक्षा । अत्रापि क्रियासंबन्धनं रूपान्तरं क्रियत इति विकार्यत्वम् अस्तीति चेदाह—प्राय इति । यद्यपि वस्तुगतिरीदृशी तथापि प्रायो बाहुल्येनैव प्रतीयत इत्यर्थः ॥</p>
</div>
<div type="sūtra" n="">
<p>कीदृशो निर्वत्यहेतुरिति पूर्वोक्तमनुस्मारयन् आह—</p>
<lg type="mula" xml:id="KāĀ.2.239">
  <l>हेतुर्निर्वर्तनीयस्य दर्शितः शेषयोर्द्वयोः ।</l>
  <l>दत्त्वोदाहरणद्वन्द्वं ज्ञापको वर्णयिष्यते ॥ २३९ ॥</l>
</lg>
<p>हेतुर्निर्वर्तनीयस्य कर्मणो भावरूपस्याभावरूपस्य च हेतुः कारको दर्शित उदाहृतः । संप्रति शेषयोरनुक्तयोर्द्वयोः । विकार्यप्राप्ययोः सम्बन्धि उदाहरणयोर्द्वन्द्वं युगलं दत्त्वा प्रदर्श्य पश्चात् ज्ञापको हेतुर्वर्णयिष्यते उदाहरिष्यत इति ॥</p>﻿ <pb n="148"/>
<lg type="mula" xml:id="KāĀ.2.240">
  <l>उत्प्रवालान्यरण्यानि वाप्यः सम्फुल्लपङ्कजाः ।</l>
  <l>चन्द्रः पूर्णश्च कामेन पान्थदृष्टेर्विषं कृतम् ॥ २४० ॥</l>
</lg>
<p>उद्गतानि प्रवालानि पल्लवानि येषां तान्यरण्यानि वनानि । संफुल्लं विकसितं पङ्कजं यासां ताश्च वाप्यो दीर्घिकाः । चन्द्रः पूर्णः पर्याप्तः । सर्वमेतन्मनोज्ञं वस्तु पान्थानां विरहिणां विरहज्वरसम्भूतमनो[विकारयुक्त]ा/?/नां दृष्टेश्चक्षुषो विषम् अविषह्यत्वात् कृतं विषरूपेण परिणामितम् कामेन मन्मथेन, तद्वशात् । तेषां तद्दृष्टिमूर्छाकरत्वात् । जितमन्मथानां तु किं तैरितिं कामेनेत्युक्तम् । अयं विकार्यहेतुः कामः, तेन तादृशाम् अरण्यादीनां सतामेव पान्थदृष्टिविषरूपेण विकृतत्वादि[72a]ति ॥</p>
<lg type="mula" xml:id="KāĀ.2.241">
  <l>मानयोग्यां करोमीति प्रियस्थाने कृतां सखीम् ।</l>
  <l>बाला भ्रूभङ्गजिह्माक्षी पश्यति स्फुरिताधरम् ॥ २४१ ॥</l>
</lg>
<p>मानः प्रातिकूल्यं प्रियविषयं भ्रूभेदाव्याहारादिरूपं तत्र योग्ये दृष्टे तस्मिन् मानं निर्वाहयामि न वेत्येवंरूपमीमांसाभ्यासो वा तां करोमीति कर्तृं प्रागेव माननिर्वाहं परीक्षमाणा सती बाला काचिदङ्गना भ्रुवोर्भङ्गेन विकारलीलया जिह्ममारोपकोपकुटिलम् अक्षि यस्याः सा तादृशी पश्यति । स्फुरिताधरम् स्फुरितः कृतरोषलोलोऽधरो यस्मिन् दर्शन इति क्रियाविशेषणम् । किं पश्यति ? प्रियस्य जीवितनाथस्य स्थाने भूमिकायां कृतां व्यवस्थापिताम् अयमसौ मे प्रिय इति तद्रूपेण परिकल्पितां सखींम् काञ्चित् पश्यतीति प्रकृतिं प्राप्य हेतुरयं निर्वर्तनविकारव्यतिरेकेण सखीविषयस्य दर्शनमात्रस्य बालया साधनादिति । एवं कारकहेतुस्रिधोदाहृतः ॥</p>
</div>

<div type="sūtra" n="">
<p>ज्ञापकमुदाहरन्नाह—</p>
<lg type="mula" xml:id="KāĀ.2.242">
  <l>गतोऽस्तमर्को भातीन्दुर्यान्ति वासाय पक्षिणः ।</l>
  <l>इतीदमपि साध्वेव कालावस्थानिवेदने ॥ २४२ ॥</l>
</lg>
<p>अर्कः सूर्यः अस्तम् अदर्शनं गतः । भाति इन्दुः चन्द्र उदितः । पक्षिणश्च वासाय निलयार्थं वासं वा यान्ति इतस्ततः । इत्येवंविधमिदं लक्ष्यमनपेक्षिततादृशविशेषं स्वरूपकथनमात्रमपि प्रागेव प्रतिसंस्कृतमन्यत् साधु समीचीनं भूषणमेव नान्यथा । कुत्र ? कालस्यावस्था अत्र प्रदोषलक्षणा तस्या निवेदनेज्ञापने सूर्यास्तमयादिना <pb n="149"/>
हि तदव्यभिचारिणा रजनीमुखमाख्यायते । इति ज्ञापकहेतुरयं द्रष्टव्य इति । अनेन चेदं निषिद्धम्—</p>
<lg>
  <l>गतोऽस्तमर्को भातीन्दुर्यान्ति वासाय पक्षिणः ।</l>
  <l>इत्येवमादि किं काव्यं वार्तामेनां प्रचक्षते ॥ इति ।</l>
</lg>
<ref>[काव्यालङ‍कारे २. ८७]</ref>
<lg type="mula" xml:id="KāĀ.2.243">
  <l>अवध्यैरिन्दुपादानामसाध्यैश्चन्दनाम्भसाम् ।</l>
  <l>देहोष्मभिः सुबोधं ते सखि ! कामातुरं मनः ॥ २४३ ॥</l>
</lg>
<p>इन्दोः पादानामत्यन्तशिशिराणां किरणानाम् अवध्यैस्तैरनपनेयैः चन्दनाम्भसां मलयजरसचर्चोपचाराणामसाध्यैरवध्यैः प्रत्युत उद्दीपनैः यैर्देहस्योष्मभिः सन्तापैर्निमित्तैः तव कामेनातुरं मन्मथमथितम् मनः सुबोधं सुज्ञातं व्यक्तमवगम्यते । व्यवहितमपि तादृशां देहोष्मणां तथाविधमनोनान्तरीयकत्वात् । सखीत्यामन्त्र्यते ॥</p>
</div>
<div type="sūtra" n="244">
<p>पन्थानमेवमनुसरद्भिरयमलङ्कारः काव्येषु लक्षणीय इत्यतिदिशन्नाह-</p>
<lg type="mula" xml:id="KāĀ.2.244">
  <l>इति लक्ष्याः प्रयोगेषु रम्या ज्ञापकहेतवः ।</l>
  <l>अभावहेतवः केचित् व्याक्रियन्ते मनोरमाः ॥ २४४ ॥</l>
</lg>
<p>इत्येवंविधिना ज्ञापकाश्च ते हेतवश्चेति ज्ञापकहेतवो रम्या मनोहराः प्रयोगेषु काव्येषु लक्ष्या ज्ञातव्याः स्वयं च प्रयोक्तव्याः । तद् यथा—</p>
<lg>
  <l>[72b] निर्वृतिं परमां वक्ति वक्त्रं तव नितम्बिनि !</l>
  <l>स्विन्नमुद्भिन्नमन्दाक्षमामीलल्लोललोचनम् ॥</l>
</lg>
<lg>
  <l>जृम्भितं श्वसितं कम्पः कार्श्यं मूर्छाकुलं वचः ।</l>
  <l>वदन्ति तव तन्वङ्गि ! विरहज्वरवेदनाम् ॥</l>
</lg>
<lg>
  <l>दृष्टिरामन्थरा ताम्रा ताम्यत्तरलतारका ।</l>
  <l>रागाभिभवमाचष्टे मृगाक्षि ! तव दुर्जयम् ॥</l>
</lg>
<lg>
  <l>वराङ्गि ! तव दुर्वारमुखरस्तोकदूषणः ।</l>
  <l>सुरतोत्सवसंकल्पमाकल्पः कथयत्ययम् ॥ इति ।</l>
</lg>﻿ <pb n="150"/>
<p>एवं भावस्वभावहेतुरुदाहृतः । इदानीमभावाश्च हेतवश्चेति अभावहेतवः केचित् कतिपये न सर्वे, विकल्पानामानन्त्याद्, व्याक्रियन्ते उदाह्रियन्ते मनोरमा रसावहा इति ॥</p>
<lg type="mula" xml:id="KāĀ.2.245">
  <l>अनभ्यासेन विद्यानामसंसर्गेण धीमताम् ।</l>
  <l>अनिग्रहेण चाक्षाणां जायते व्यसनं नृणाम् ॥ २४५ ॥</l>
</lg>
<p>विद्यानां गुणदोषविवेकभूमीनां त्रयीप्रभृतीनाम् चतुर्वर्गशास्त्राणां विदन्त्याभिः चतुर्वर्गमिति कृत्वा, अनभ्यासेन श्रुतचिन्ताभावनालक्षणस्याभियोगस्याभावेन । अनभ्यस्तविद्योऽपि यदि वृद्धोपसेवी, तावतार्थेन मोक्ष्यते । यथोक्तम्—</p>
<lg>
  <l>न सज्जनाद् दूरतरः क्वचिद् भवेत्, भजेत साधून् विनयक्रमानुगः ।</l>
  <l>स्पृशन्त्ययत्‍नेन हि तत्समीप[गं] विसर्पणास्तद्गुणपुष्परेणवः ॥</l>
</lg>
<p>इति । तदपि नास्तीत्याह- धीमतां शास्त्रज्ञानां नयव्यवहारिणामसंसर्गेण संसर्गस्य संगतेरभावेन धीमत्संसर्गरहितोऽपि यदि प्रविनीतः स्यात्, न विपद्यते । तदपि नास्ति । अक्षाणामिन्द्रियाणां चक्षुरादीनामापायिकविष[य]प्रवृत्तिरोधरूपस्य निग्रहस्य जयस्याभावेन च हेतुना नृणां पुसां व्यसनं विपत्तिर्जायते । नात्र संशयः । तस्माद्विद्याभ्यासादिमता पुंसा भाव्यम् । अत्र विद्याभ्या[साद्यै]रनुत्पादात् व्यसनं भावरूपं कार्यमुद्भवतीति भावकार्यः प्रागभावः कारकहेतुरिति ॥</p>
<lg type="mula" xml:id="KāĀ.2.246">
  <l>गतः कामकथोन्मादो गलितो यौवनज्वरः ।</l>
  <l>क्षतो मोहश्‍च्युता तृष्णा कृतं पुण्याश्रमे मनः ॥ २४६ ॥</l>
</lg>
<p>कामो विषयो भोगः । तस्य तत्र वा कथा साभिलाषोऽभिलापः चेष्टा च तादृशी प्रशमपरिपन्थिनी । सैवोन्मादो विभ्रमः, विकारप्रपञ्चलक्षणत्वात् । स तावद् गतो विरतः । यौवनं तारुण्यम् कार्यपक्षपातिविनयस्थ्यविरुद्धमन्यन्तरागपरिदाहकत्वात् ज्वरः । सोऽपि गलितो विगतः । मोहः संसारे दुःखात्मके सुखमिति विपर्यासः । सोऽपि क्षतः क्षीणः । तृष्णापि तदनुसारिणी विषयाशक्तिलक्षणा च्युता नष्टा । ततश्च पुण्याश्रमे धर्मविषये विरागैकरसे मनः [73a] चित्तं कृतं निवेशितमिति <pb n="151"/>
कश्चित्पश्चिमवयोवर्ती [73a] निर्विण्णः कथयति । अत्र कामोन्मादादीनामुत्पन्नानामेवास्तमयाद् धर्ममार्गे मतिर्जातेति भावकार्यः प्रध्वंसाभावः कारकहेतुरुदाहृत इति ॥</p>
<lg type="mula" xml:id="KāĀ.2.247">
  <l>वनान्यमूनि न गृहाण्येता नद्यो न योषितः ।</l>
  <l>मृगा इमे न दायादास्तन्मे नन्दति मानसम् ॥ २४७ ॥</l>
</lg>
<p>अमूनि इमानि दृश्यमानानि वनान्यरण्यानि शान्तानि न गृहाण्यनेकादीनवदीनान्येताश्च लक्ष्यमाणा नद्यो निम्नगाः भिषेकादिक्षमा न योषितो विषयविषमूर्छाभूमयः । इमे च मृगा तृणोदकमात्रवृत्तयः तपस्विजनायमाना न दायादाः तनया[दि]स्‍नेहबन्धानर्थहेतवः । यत एवमेतत्सर्वं कल्याणमुपस्थितं कुतश्चिद् दैवात्, तत् तस्मान्मे मानसं नन्दति परं प्रीत्युत्सवमनुभवति इति कश्चित् गृहचारकविरक्तमतिः वनप्रस्थं कञ्चिदासाद्य अभिनन्दति । अत्र वनगृहादीनामन्योन्यस्मिंन्नभावात् उक्तेन विधिना मनोनन्दनमुत्पद्यत इति भावकार्योऽयमितरेतराभावः कारकहेतुरादर्शित इति ॥</p>
<lg type="mula" xml:id="KāĀ.2.248">
  <l>अत्यन्तमसदार्याणामनालोचितचेष्टितम् ।</l>
  <l>अतस्तेषां विवर्धन्ते सततं सर्वसम्पदः ॥ २४८ ॥</l>
</lg>
<p>आर्याणां सतामत्यन्तमेकान्तेनासन्नास्ति अनालोचितं सदसदित्यविचारितं दोषरूपं चेष्टितं चरितम् । सर्वदा विमृश्यकारिण एव ते, तल्लक्षणत्वादार्याणाम् । अन्यथा तद्भावहानेः । यत एवमतः कारणात् तेषामार्याणां सततं नित्यं सर्वाः सम्पदः विभूतयः ऐहिक्यः साम्परायिक्यश्च वर्द्धन्ते प्रकर्षं गच्छन्तिं । स्थितिरेषा सताम् । इह सर्वथा अनालोचितचेष्टिताभावात्सम्पद्धनं फलमुपजायते इति भावकार्योऽत्यन्ताभावः कारकहेतुर्निदर्शित इति ॥</p>
<lg type="mula" xml:id="KāĀ.2.249">
  <l>उद्यानसहकाराणामनुद्भिन्ना न मञ्जरी ।</l>
  <l>देयः पथिकनारीणां सतिलः सलिलाञ्जलिः ॥ २४९ ॥</l>
</lg>
<p>उद्याने प्रमदवने सहकाराणां चूतानां मञ्जरी कलिका अनुद्भिन्ना उदिता न किम् ? नैव । ततः किमित्याह- देय इत्यादि । पथिकनारीणां विरहिणीनां मनोज्ञवस्तुदर्शनज्वलितविरहानलदग्धानां लोकान्तरं गतानामिदानीं सतिलस्तथास्थितेस्तिलसंयुक्तः सलिलस्य अञ्जलिर्देयो दीयतां, किमद्यापि प्रतीक्ष्यते ? इहानुद्भेदप्रागभावः <pb n="152"/>
उद्भेदरूपः पथिकनारीनिधनस्य जनक इति अभावकार्यः प्रागभावः कारकहेतुः आविष्कृतः । प्रध्वंसाभावादयस्त्रयोऽभावहेतवोऽभावकार्या नोदाहृतास्त उदाह्रियन्ते—</p>
<lg>
  <l>अदृष्ट्या हरिणीदृष्टस्तस्यास्तत्त[दनु]स्तरन् ।</l>
  <l>व्यर्थजीवितसंकल्पः सोऽयमञ्चति पञ्चताम् ॥</l>
</lg>
<lg>
  <l>[73b]पद्मिनीयं न सा तन्वी पद्ममेतन्न तन्मुखम् ।</l>
  <l>इन्दीवरमिदं चक्षुर्न्न तदित्यसवो गताः ॥</l>
</lg>
<lg>
  <l>न कदाचिदभूत्तन्व्यास्तस्या विनयविभ्रमः ।</l>
  <l>इति ध्यायन्नयं लोकः परैति परलोकताम् ॥</l>
</lg>
<p>ज्ञापकहेतुश्च कश्चित् अभावोऽभावविष[य]ः प्रदर्श्यते—</p>
<lg>
  <l>भ्रूभङ्गविगमस्तन्वि ! तव कोपविपर्ययम् ।</l>
  <l>अस्य जीवितमाचष्टे दृष्टेः प्रकृतिमादिशन् ॥ इति ।</l>
</lg>
<p>अभावहेतुप्रस्तावमुपसंहरन्नाह—</p>
<lg type="mula" xml:id="KāĀ.2.250">
  <l>प्रागभावादिरूपस्य हेतुत्वमिह वस्तुनः ।</l>
  <l>भावाभावस्वरूपस्य कार्यस्योत्पादनं प्रति ॥ २५० ॥</l>
</lg>
<p>प्रागभाव आदिर्यस्य प्रध्वंसाभावादेः तद्रूपं स्वभावो यस्य वस्तुनः पदार्थस्य । व्यावृत्तानुवृत्तबुद्धिग्राह्यत्वाद् अभावस्यापि भाववद्वस्तुत्वं न विरुध्यते । हेतुत्वं कारकत्वमिह प्रस्तावे दर्शितमिति शेषः । कतरत्कार्यमधिकृत्येत्याह- भावेत्यादि । भावो विधिरभावः प्रतिषेधः । तदुभयं स्वरूपमात्मा यस्य तस्य [भावा]भावस्वरूपस्य चेति प्रत्येकं योज्यम् । नत्वेकमुभयात्मकम् इति कार्यस्य फलस्य उत्पादनं प्रतिक्रियामुद्दिश्य इति ॥</p>
</div>
<div type="sūtra" n="">
<p>चित्रहेतूनधिकृत्याह—</p>
<lg type="mula" xml:id="KāĀ.2.261">
  <l>दूरकार्यंस्तत्सहजः कार्यानन्तरजस्तथा ।</l>
  <l>अयुक्तयुक्तकारी चेत्यसंख्याश्चित्रहेतवः ॥ २५१ ॥</l>
</lg>﻿ <pb n="153"/>
<p>दूरं हेतुव्यापारविषयान्तरगतकार्यं यस्य स तथा । तेन कार्येणात्मीयेन सह युगपज्जायते तत्सहजः फलसमानकालभावीत्यर्थः । कार्यं प्रथममुत्पद्यते, तस्या[न]न्तरं पश्चाद्धेतुर्जायते इति कार्या[न]न्तरजः । तथा समुच्चये । अयुक्तमनुचितं कार्यं करोति युक्तमनुरूपं करोतीति च राशिद्वयम् । अयुक्तकारी युक्तकारी चेत्यर्थः । अयुक्तयुक्तकार्यौ चेत्यपिं पाठः । तत्रैवं व्याख्येयम्- अयुक्तं युक्तं च कार्यं ययोः प्रत्येकं तावत् युक्तायुक्तकार्यौ । अयुक्तकार्यो युक्तकार्यश्चेत्यर्थः । इत्येवंप्रकाराश्चित्राः प्रसिद्धहेतुविपरीता अपूर्वरूपा आश्चर्यभूताः हेतवोऽसंख्याता अनवधयो विकल्पानामानन्त्यादिति ॥</p>
</div>
<div type="sūtra" n="">
<p>नन्वेवंभूते न कश्चिन्मुख्यो हेतुरुपलक्ष्यते । तत्कथमेतत्सम्भव इत्याह—</p>
<lg type="mula" xml:id="KāĀ.2.252">
  <l>तेऽमी प्रयोगमार्गेषु गौणवृत्तिव्यपाश्रयाः ।</l>
  <l>अत्यन्तसुन्दरा इष्टास्तदुदाहृतयो यथा ॥ २५२ ॥</l>
</lg>
<p>ते अमी अनन्तरोक्ता दूरकार्यादयश्चित्रा हेतवः न मुख्या इष्यन्ते । किं तर्हि ?  गौणी गुणनिवृत्ता प्रसिद्धिविषयविपरीता समारोपिता वृत्तिर्व्यवस्था हेतुभावस्वभावाः व्यपाश्रयोऽधिष्ठानं येषां तस्यां वा ये व्यापाश्रया गौणा इति यावत् । प्रयोगाः काव्यानिं मार्गाः पन्थानः । अथ विशेषव्याप्तिहेतुत्वात् तेषु सर्गबन्धादिषु [74a] प्रयुक्ता अत्यन्तम् एकान्तेन सुन्दरा मनोहरा दृष्ठा लक्षिताः । के पुनस्ते ? येषां चित्रहेतूनामुदाहृतयः प्रयोगा उदाह्रियन्त इति कृत्वा । ताः किम् ? प्रतिपाद्यन्त इति शेषः । यथेति निदर्शयति ॥</p>
<lg type="mula" xml:id="KāĀ.2.253">
  <l>त्वदपाङ्गाह्वयं जैत्रमनङ्गास्त्रं यदङ्गने ।</l>
  <l>मुक्तं तदन्यतस्तेन सोऽप्यहं मनसि क्षतः ॥ २५३ ॥</l>
</lg>
<p>अङ्गने ! अङ्गजस्य कामस्य अस्त्रम् आयुधं जैत्रम् जगज्जयशीलं तवापाङ्गमपाङ्गदर्शनमित्याह्वयोऽभिधानमस्येति त्वदपाङ्गाह्व्यं यदिदं तत् त्वया मुक्तं क्षिप्तमन्यतोः अन्यस्मिन् जिगीषिते पुरुषे क्वचित् तेनान्यतो मुक्तेन सोऽप्यहं यो न लक्षीकृतः मनसि कृतो हतः । न केवलं यत्र मुक्तं स एवेत्यपिशब्दः । तदेतच्चित्रम् । प्रसिद्धं ह्यस्त्रं यत्र प्रयुज्यते तं विषयं क्षिणोति । इदं त्वव्यापारगौरवं वस्तु हिनस्ति इति दूरकार्यः चित्रहेतुरीदृशः प्रतिपत्तव्य इति ॥</p>﻿ <pb n="154"/>
<lg type="mula" xml:id="KāĀ.2.254">
  <l>आविर्भवति नारीणां वयः पर्यस्तशैशवम् ।</l>
  <l>सहैव विविधैः पुंसामङ्गजोन्मादविभ्रमैः ॥ २५४ ॥</l>
</lg>
<p>नारीणां वयः पर्यस्तं क्षिप्तं तदुपमादिनोदयात् शैशवं बाल्यमनेनेति पर्यस्तशैशवं यौवनमिति यावत् । अङ्गजः काम उन्मादो विकारहेतुत्वात् । तस्य विभ्रमाः तदनुरूपा दशाविशेषास्तैः कार्यभूतैर्विविधैर्नानाप्रकारैः चक्षुःप्रीतिमनःसङ्गसंकल्पोत्पत्तिनिद्राभङ्गादिभिः१ पुंसां सम्बन्धिभिः सह युगपदेवापूर्वाचारः समाविर्भवति उदेतीति चित्रमेतत् । प्रतीतो हि हेतुः कार्यात् पूर्वभावी तदुत्पादयति । अयं तु हेतुः सहैव कार्येण जायसे इति कार्यसहजश्चित्रो हेतुरेवंविधो बोद्धव्यः ॥</p>
<lg type="mula" xml:id="KāĀ.2.255">
  <l>पश्‍चात् पर्यस्य किरणानुदीर्णं चन्द्रमण्डलम् ।</l>
  <l>प्रागेव हरिणाक्षीणामुदीर्णो रागसागरः ॥ २५५ ॥</l>
</lg>
<p>हरिणाक्षीणां रागः पुरुषाभिलाषः । सागरो वैपुल्पादिना । प्रागेव यावन्नेन्दुरुदेति उदीर्णो वृद्धिमगमत् । पश्चाद्रागसागरोदयानन्तरं किरणान् पर्यस्य दिक्षु विक्षिप्य उदीर्णमुदितं चन्द्रस्य मण्डलमित्यपूर्वोऽयं हेतुः । यः कार्यादूर्ध्वमुदेति इति कार्यान्तरजश्चित्रहेतुरेवंरूप इति ॥</p>
<lg type="mula" xml:id="KāĀ.2.256">
  <l>राज्ञां हस्तारविन्दानि कुड्‍मलीकुरुते कुतः ।</l>
  <l>देव ! त्वच्चरणद्वन्द्वरागबालातपः स्पृशन् ॥ २५६ ॥</l>
</lg>
<p>देव ! तव चरणयोर्द्वन्द्वस्य युगलस्य रागो बालश्चासौ आतपश्चेति बालातपः तरुणतरणिकिरणसुन्दरः, लोहितत्वादिति । राज्ञां हस्तारविन्दानि कान्त्यादिना स्पृशन् अभिसारित्वेनामृशन् सन् कुतः कस्मात् कुड्‍मलीकुरुते मुकुलयति । अञ्चलिप्रणामत्वेनायुक्तमेतत् । बालातपो हि पद्मोन्मीलनहेतुः । अयं त्वपूर्वो [74b] बालातपो यः पद्मानि निमीलयतीति । अनुचितकार्यकरणात् अयुक्तकारी चित्रहेतुरेवंविध इति ॥</p>
<note><lg>
  <l>१. दृङ्‍मनःसड्गसंकल्पा जागरः कृशतारतिः ।</l>
  <l>ह्नीत्यागोन्मादमूर्च्छान्ता इत्यनङ्गदशा दश ॥</l>
</lg></note>﻿ <pb n="155"/>
<lg type="mula" xml:id="KāĀ.2.257">
  <l>पाणिपद्मानि भूपानां सङ्कोचयितुमीशते ।</l>
  <l>त्वत्पादनखचन्द्राणामर्चिषः कुन्दनिर्मलाः ॥ २५७ ॥</l>
</lg>
<p>देव ! तव पादानां नखाश्चन्द्राः कान्त्यादिना तेषामर्च्चिषः किरणाः कुन्दकुसुमनिर्मलाः शुद्धाः भूपानां राज्ञां पाणीन् पद्मानि कान्त्यादिना सङ्कोचयितुं प्रणतिकरसम्पुटरूपेण मीलयितुमीशते कल्पन्ते । युक्तकारी चित्रहेतुरेवंविधः, चन्द्रतः पङ्कजसंकोचस्योचितत्वादिति ॥</p>
<p>हेतुमुपसं[हरन्नाह]—</p>
  <l>इति हेतुविकल्पस्य दर्शिता गतिरीदृशी ।</l>
<p>इति कथितेन विधिना हेतोर्विकल्पस्य प्रभेदस्य सामान्यरूपानुगतस्य गतिः स्वरूपमीदृशी कथितरूपा दर्शिता प्रतिपादिता ॥</p>
<trailer>॥ इति हेतुचक्रम् ॥</trailer>
<p>सूक्ष्ममालक्षयन्नाह—</p>
<lg type="mula" xml:id="KāĀ.2.258">
  <l>इङ्गिताकारलक्ष्योऽर्थः सौक्ष्म्यात् सूक्ष्म इति स्मृतः ॥ २५८ ॥</l>
</lg>
<p>संप्रति सूक्ष्मो लक्ष्यते । इङ्गितं कस्यचिदन्तर्गस्य भावस्य ज्ञापनार्थं तादृशि प्रस्तावे बुद्धिपूर्वकं क्रियमाणं तादृशं कायिकं चेष्टितम् । आकारस्तु स्वयमेव भावानुरूपमाविर्भवन् तत्सूचकमवस्थान्तरं शरीरस्येत्यनयोर्भेदः । ताभ्यां लक्ष्यो गम्योऽर्थः कश्चिदन्तर्मात्राधिरूढः सुरतोत्सवादिः सूक्ष्मः इति स्मृतो विज्ञायते तज्ज्ञैः । कुतः ?  शब्दालोकातिवर्तिनो वस्तुनः कायविज्ञप्तिमात्रेण तादृशेन लक्ष्यतया सौक्ष्म्यात् सूक्ष्मत्वात् तथाविधैरेव ग्रहणादिति ॥</p>
</div>
<div type="sūtra" n="259">
<p>[इङ्गितलक्ष्य]सूक्ष्ममुदाहरति—</p>
<lg type="mula" xml:id="KāĀ.2.259">
  <l>कदा नौ सङ्गमो भावीत्याकीर्णे वक्‍तुमक्षमम् ।</l>
  <l>अवेत्य कान्तमबला लीलापद्मं न्यमीलयत् ॥ २५९ ॥</l>
</lg>﻿ <pb n="156"/>
<p>आकीर्णे जनसंबाधे स्थाने नौ आवयोः सङ‍गमो योगः कदा कस्यां वेलायां भावी भविष्यतीति वक्तुं वाचा प्रतिपादयितुं भयत्रपिष्णुतया अक्षमम् अशक्तं कान्तं रमणम् आकारात् तथाविधादवेत्य ज्ञात्वा लीलार्थं पद्मं विभ्रमकमलं करतलगतं न्यमीलयत् अबला काचिद् विलासिनीति ॥</p>
</div>
<div type="sūtra" n="260">
<p>तद् विवृणोति—</p>
<lg type="mula" xml:id="KāĀ.2.260">
  <l>पद्मसंमीलनादत्र सूचितो निशि सङ‍गमः ।</l>
  <l>आश्वासयितुमिच्छन्त्या प्रियमङ्गजपीडितम् ॥ २६० ॥</l>
</lg>
<p>अत्र प्रयोगे निशि रात्रौ संगमः सुरतरूपः संकल्पात्मना सूक्ष्मो व्यवस्थितः, पद्मस्य संमीलनात् । मुकुलीकरणात् इङ्गितविशेषान्निमित्तात् । सूचितः प्रकाशितः । कान्तस्य किमेवं स्यादित्याह- आश्वासयितुमित्यादि । प्रियं वल्लभमङ्गजेन कामेन पीड़ितमाकुलीकृतम् इङ्गितग्रहणे निपुणं भावसमर्पणेनाश्वासयितुमाशापत्रिकादानेन व्यवस्थापयितुमिच्छन्त्या बालया [75a] सूचित इति प्रकृतम् । अयमिङ्गित- सूक्ष्मो दर्शितः, पद्मसम्मीलनात् उत्पलकृतस्य कायकर्मण इङ्गितरूपत्वादिति ॥</p>
</div>
<div type="sūtra" n="261">
<p>आकारसूक्ष्ममुदाहरन्नाह—</p>
<lg type="mula" xml:id="KāĀ.2.261">
  <l>त्वदर्पितदृशस्तस्या गीतगोष्ठ्यामवर्धत ।</l>
  <l>उद्दामरागतरला छाया कापि मुखाम्बुजे ॥ २६१ ॥</l>
</lg>
<p>गीतलक्षणगोष्ठी विनोदस्तस्यां त्वयि अर्पिता व्यापारिता दृक् दृष्टिः यस्या यया वा तस्या मुखाम्बुजे कान्त्यादिना उद्दामेन उदीर्णेन रागेण रत्यभिप्रायेण तरला उज्ज्वला रक्तच्छाया कान्तिः कापि विशिष्टा या निधुवनानन्दोत्सवमन्तर्वर्तिनमाविष्करोति । अवर्धन व्यजृम्भत । अयमाकारसूक्ष्मो निर्दिष्टः, तादृशो मुखच्छायायाः स्वयमेव तथाविधाभिप्रायवशादबुद्धिपूर्वमाविर्भावादिति ॥</p>
</div>
<div type="sūtra" n="262">
<p>तद् व्याचष्टे—</p>
<lg type="mula" xml:id="KāĀ.2.262">
  <l>इत्यनुद्भिन्नरूपत्वाद्रत्युत्सवमनोरथः ।</l>
  <l>अनुल्लंघ्यैव सूक्ष्मत्वमभूदत्र व्यवस्थितः ॥ २६२ ॥</l>
</lg>﻿ <pb n="157"/>
<p>इत्युक्तेन प्रकारेण रतिः सुरतमुत्सवो महः प्रीतिविशेषलक्षणत्वात् तस्मिन् मनोरथोऽभिलाषः । सूक्ष्मत्वं दुरुपलक्षणत्वमनुल्लङ्घ्य अनतिक्रम्यैव सूक्ष्म एव व्यवस्थितो भावरूपेणाभूत् । कुतः ? अनुद्भिन्नमशब्दप्रकाशितमव्यकं रूपं स्वभावो यस्य रत्युत्सवमनोरथस्य तस्य भावः तत्त्वं तस्मात् । अत्राप्याकारसूक्ष्मप्रयोगे न केवलम् इङ्गितसूक्ष्मलक्ष्ये कदेत्यादाविति ॥</p>
<trailer>॥ इति सूक्ष्मचक्रम् ॥</trailer>
<p>लेशमादर्शयन्नाह- यो लव इत्युद्दिष्टः—</p>
<lg type="mula" xml:id="KāĀ.2.263">
  <l>लेशो लेशेन निर्भिन्नवस्तुरूपनिगूहनम् ।</l>
  <l>उदाहरण एवास्य रूपमाविर्भविष्यति ॥ २६३ ॥</l>
</lg>
<p>निर्भिन्नस्याकारात् तादृशात् कुतश्चित् प्रकटीभूतस्य वस्तुरूपस्यार्थात्मनः कस्यचिदनुरागादेर्लेशेन व्याजेन केनचित् निगूहनं कथञ्चित्संवरणमित्यनूद्य लेशो विधीयते । एवमप्यनभिव्यक्तस्वभाव इत्याह- उदाहरणे लक्ष्य एवास्य रूपं स्वभाव आविर्भविष्यति प्रकटती यास्यति । ततस्तत्रैव परिस्फुटमवगम्यतामिति ॥</p>
</div>
<div type="sūtra" n="264">
<p>तमुदाहरन्नाह—</p>
<lg type="mula" xml:id="KāĀ.2.264">
  <l>राजकन्यानुरक्तं मां रोमोद्भेदेन रक्षकाः ।</l>
  <l>अवगच्छेयुरा ज्ञातमहो शीतानीलं वनम् ॥ २६४ ॥</l>
</lg>
<p>राज्ञः कन्यायां कस्याञ्चिदनुरक्तमुद्भूताभिलाषम् मामवगच्छेयुर्जानीयुः रक्षकाः तत्परिपालनाधिंकृता वर्षवरादयः । कथम् ? रोम्णामुद्भेदेन हर्षणानुरागकार्यतया तज्ज्ञापकेन हेतुना । किमिदमासीदिति रोमाञ्चेन निर्भिन्नमनुरागलक्षणं वस्तुरूपमिह तावद्दर्शितम्, तदिदानीं कारणान्तरोपन्यासेन लेशेन निगूह्यते । आः स्मृतिप्रतिलम्भे, ज्ञातं भवतु दृष्टम् । अहो [75b]अतिशये । शीतोऽनिलो यस्मिन् तच्छीतानिलम् अहो यथेदं वनम् यतो रोमाञ्चो जायत इति रोमोद्भेदस्य शिशिरमारुतसंसर्गादप्युपपत्तेरन्यथासिद्ध‍या निर्भिन्नोऽनुरागो निगूढ़ इति स्पष्टरूपमीदृशम् ॥</p>﻿ <pb n="158"/>
<lg type="mula" xml:id="KāĀ.2.265">
  <l>आनन्दाश्रु प्रवृत्तं मे कथं दृष्ट‍वैव कन्यकाम् ।</l>
  <l>अक्षि मे पुष्परजसा वातोद्धृतेन दूषितम् ॥ २६५ ॥</l>
</lg>
<p>कन्यकां पतिम्वरां दृष्ट‍वैव दर्शनसमनन्तरमेवानन्दजनितमश्रु हर्षवाष्पः प्रवृत्तं जातं मे । कथमेतदयुक्तं बत संवृत्तमिति निर्भिन्नस्य वस्तुनोऽनुरागस्य लेशेन निगूहनमिदं क्रियते । आ ज्ञातमक्षि मे पुष्पाणां रजसा रेणुना वातैरुद्ध‍ूतेन प्रेरितेन दूषितमुपद्रुतम् इति अश्रुपातस्य रजोदूषणादपि सम्भवात् संवृत्तो लेशेन भावस्तादृश इति ॥</p>
<lg>
  <l>तामनुस्मृत्य पद्माक्षीमक्षि वाष्पायते मम ।</l>
  <l>श्रोत्रं सुभाषितानन्दममन्दमभिनन्दति ॥</l>
</lg>
<p>इत्यपरमुदारहणम् ॥</p>
</div>
<div type="sūtra" n="">
<p>लेशप्रकारमुपसंहृत्य प्रकारान्तरमस्य दर्शयन्नाह—</p>
<lg type="mula" xml:id="KāĀ.2.266">
  <l>इत्येवमादिस्थानेऽयमलङ्कारोऽतिशोभते ।</l>
  <l>लेशमेके विदुर्निन्दां स्तुतिं वा लेशतः कृताम् ॥ २६६ ॥</l>
</lg>
<p>इत्येवंरूपमनन्तरोक्तं राजकन्यादर्शनादि यस्य रागनिगूहनादेस्यस्मिन् स्थाने प्रस्तावे अयमलङ्कारो लेशः अतिशोभते, तस्यात्यन्तसुन्दरत्वात् इति स्वमतमुपसंहृतम् । एके अन्ये पुनर्निन्दां दोषोक्तिं लेशतो व्याजेन कथञ्चित् कृतां तादृशविषयां स्तुतिं वा गुणाविष्क्रियामीषत्प्रयुक्तां लेशं विदुः स्मरन्ति । अ[य]मपरो लेशप्रकार इति ॥</p>
</div>
<div type="sūtra" n="">
<p>तमुदाहरन्नाह—</p>
<lg type="mula" xml:id="KāĀ.2.267">
  <l>युवैव गुणवान् राजा योग्यस्ते पतिरूर्जितः ।</l>
  <l>रणोत्सवे मनः सक्तं यस्य कामोत्सवादपि ॥ २६७ ॥</l>
</lg>
<p>युवा तरुणः । विषयसम्भोगैकरसे विविधा[नन्दजु]षि वयसि वर्तमान एव गुणवान् विनयसम्पन्नः । एवम्भूतोऽपि, न यः कश्चित् । किं तु राजा मध्यमलोकपालः । ऊर्जितस्तेजस्वो महानुभावः तवायमेव योग्यः समुचितः पतिर्वरो वरारोहे ! पुण्येन महता प्राप्तः । यस्य विक्रमैकरसस्य रणे उत्सवे प्रीतिकरत्वान्मनः सक्तं निरतं कामोसवात्सुरतसुखादप्यधिकम्, न तस्यात्रास्था यथा समरमहोत्सवे इति ॥</p>﻿ <pb n="159"/>
<p>नन्वत्र सर्वथा गुण एव प्रतीयते नतु कश्चिद् दोषो यतो लेशतो निन्दा स्यादित्यत आह—</p>
<lg type="mula" xml:id="KāĀ.2.268">
  <l>वीर्योत्कर्षस्तुतिर्निन्दैवास्मिन् भावनिवृत्तये ।</l>
  <l>कन्यायाः कल्पते भोगान्निर्विविक्षोर्निरन्तरान् ॥ २६८ ॥</l>
</lg>
<p>वीर्यस्य विक्रमस्योत्कर्षोऽधिमात्राता तस्य स्तुतिः वर्णनं निन्दैव दोषोक्तिरेव जायते । कथम् ? यतः कन्याया निरन्तरानविच्छेदवर्तिनो भोगान् [76a] सुरतसुखानि विविक्षोरनुबुभूषोः सम्बन्धिनो भावस्य स्वीकाराभिप्रायस्यास्मिन् यथोपवर्णिते पुंसि तन्मनोरथप्रतिकूलवर्तिनि विषये वैमुख्याय कल्पते । ततो निन्दैवेयं जाता स्तुतिः, अन्यथा भावनिवृत्ययोगात् । नहि गुणवत्तया प्रतीतः परित्यज्यते किं तु दोषवानेव । तथा असौ अलीकरणरागव्यसनी सुरतसमरमहोत्सवपराङ्मुखः प्रतीतो यतस्तं विभावयतीति निन्दैवेयं लेशतः कृतेति ॥</p>
<lg>
  <l>[मुग्धो] नराधिपः सोऽयं निर्विकारः सुमेरुवत् ।</l>
  <l>आश्रितानामपि क्लेशैर्व्यथते यो न जातुचित् ॥</l>
</lg>
<p>इत्यपरमुदाहरणम् ॥</p>
<lg type="mula" xml:id="KāĀ.2.269">
  <l>चपलो निर्दयश्चासौ जनः किं तेन मे सखि ।</l>
  <l>आगःप्रमार्जनायैव चाटवो येन शिक्षिताः ॥ २६९ ॥</l>
</lg>
<p>चपलो दुर्विनीतः यत्किञ्चनकारी निर्दयः क्ररश्च । किं तेनैवं दुःखदायिना जनेन निर्गुणेन ? पुनस्तादृश एवासौ येनागसामपराधानां प्रतिक्षणभाविनामात्मीयानां प्रमार्जनाय परिशोधनार्थमेव केवलम्, नानुग्रहाय कस्मैचित्तादृशाय चाटवोऽनेकविधा लोलनप्रकाराः शिक्षिताः स्वभ्यस्ताः । किं तेन चाटुचुञ्चुटनेति निगमनीयम् ॥</p>
</div>
<div type="sūtra" n="">
<p>ननु दोष एवात्र सर्वथोक्तो न गुणः क्वचित् यतो लेशतः स्तुतिः स्यात् इत्यत आह—</p>
<lg type="mula" xml:id="KāĀ.2.270">
  <l>दोषाभासो गुणः कोऽपि दर्शितश्चाटुकारिता ।</l>
  <l>मानं सखीजनोद्दिष्टं कर्तुं रागादशक्तया ॥ २७० ॥</l>
</lg>﻿ <pb n="160"/>
<p>सखि ! त्वया किमतिदाक्षिण्येन अस्य दास्या भूयते ? अणुभिरपिन कदाचिदञ्‍च्यसे । मानिन्यो हि वयम् । किमपरमस्माकमस्त्रमिति सखीजनेनोद्दिष्टम् उपदिष्टम् मानमुन्नतिं चित्तस्य कर्तुमनुष्ठातुमशक्ततया कयाचिदङ्गनया । कुतः ? रागात् तद्विंषयाभिषङ्गान्मानविरोधिनो हेतोश्चाटुकारिता उपचारचातुर्यं नाम गुणो विशेषः कोऽपि कश्चिदुपात्तो नागरकजनोचितः कोऽपि वा कश्चिदेकः सर्वदोषवदाभासते । अपराधप्रमार्जनपरत्वेनैव प्रकाशनात् दोषाभासो दर्शितः । ततो लेशतः स्तुति[रि]यं कल्पत इति ।</p>
<lg>
  <l>नृशंसो नृपत्तिः सोऽयं व्यसनी नयनिस्पृहः ।</l>
  <l>दोषसंशोधनायैव त्यागो यस्य विजृम्भते ॥</l>
</lg>
<p>इत्यपरमुदाहरणम् ॥</p>
<trailer>॥ इति लेशचक्रम् ॥</trailer>
<p>क्रमं विवरीतुमुपक्रमते—</p>
<lg type="mula" xml:id="KāĀ.2.271">
  <l>उद्विष्टानां पदार्थानामनुदेशो यथाक्रमम् ।</l>
  <l>यथासंख्यमिति प्रोक्तं संख्यातं क्रम इत्यपि ॥ २७१ ॥</l>
</lg>
<p>उद्दिष्टानां पूर्वप्रयुक्तानामर्थानां वस्तूनां केषाञ्चिंद् यथाक्रममुद्देशक्रमानतिक्रमेण अनुदेशः प्रत्याम्‍नायः पुनरर्थान्तराश्रयेण परामर्शः [76b]यथासंख्यमिति यथासंख्यं प्रोक्तम् । यथासंख्यमित्यपेक्ष्य नपुंस[क]त्वम् तस्य विधेयत्वात् । अनुदेशस्यानूद्यतया अप्रधानत्वान्न तल्लिङ्गपरिग्रहः । प्रोक्तम् इति संख्यातमित्यपि प्रोक्तम् । क्रम इत्यपि प्रोक्त इति लिङ्गपरिणामेन योज्यम् । क्रम इत्यपि उपदिश्यत इति वा अध्याहार्यम् इति ॥</p>
</div>
<div type="sūtra" n="">
<p>तदुदाहरन्नाह—</p>
<lg type="mula" xml:id="KāĀ.2.272">
  <l>ध्रुवं ते चोरिता तन्वि स्मितेक्षणमुखद्युतिः ।</l>
  <l>स्‍नातुमम्भःप्रविष्टायाः कुमुदोत्पलपङ‍कजैः ॥ २७२ ॥</l>
</lg>
<p>तन्वि ! ते स्‍नातुमम्भ [प्रविष्टायाः] सरःप्रविष्टायाः स्मितं चेक्षणं च मुखं च तेषां द्युतिरित्युद्देशः कुमुदान्युत्पलानि पङ्कजानि च तैश्चोरिता मुषिता कुमुदैः स्मितद्युति-﻿ <pb n="161"/>
रुत्पलैरीक्षणद्युतिः पङ्कजैर्मुखद्युतिश्चोरितेति यथोद्देशमयमनुदेशः । वस्तुतोऽतथाभावाद् ध्रुवमित्युत्प्रेक्ष्यते ।</p>
<p>यद्येवमुत्प्रेक्षेयं कथं यथासंख्यमिति चेत् ? यद्येवं निरूप्यते, उपमाप्यत्र विद्यते, स्मितादीनां कुमुदादिभिः सादृश्यप्रतीतेः । तस्मा/?/द्यत्रालङ्कारान्तरमपि प्रतीयते, तत्रापि उद्देशानुरूपानुदेशसंख्यातमेवालङ्कारो व्यवह्रियते । तायैव मुख्यता, विवक्षितत्वात् । यत्र तु अलङ्कारान्तरं न गम्यते तत्र सुतरामेव क्रम इति विज्ञेयम् ॥</p>
<trailer>॥ इति क्रमः ॥</trailer>
<p>प्रेयोरसवदूर्जस्वीत्यलङ्कारत्रयं लक्षयन्नाह—</p>
<lg type="mula" xml:id="KāĀ.2.273">
  <l>प्रेयः प्रि/?/यतराख्यानं रसवद्रसपेशलम् ।</l>
  <l>ऊर्जस्वि रूढ़ाहङ्कारं युक्तोत्कर्ष च तत् त्रयम् ॥ २७३ ॥</l>
</lg>
<p>प्रियतरस्यातिशयेन प्रियस्यार्थरूपस्य कस्यचिदाख्यानं प्रतिपादनम् आख्यायते अनेनेत्यनूद्य प्रेय इति ज्ञाप्यते । रसेन शृङ्गारादिना प्रतिपाद्येन पेशलं मनोज्ञं रसवद् वाक्यं विज्ञेयम् । रूढ़ो दीप्तोऽहङ्कारः सौटीर्यं यत्र तादृशं वचनमूर्जस्वि ज्ञेयम् । तच्चैतत्त्रयं प्रेयो रसवत् ऊर्जस्वि च युक्तः सङ्गतः उत्कर्षोऽधिमात्रता येनेति युक्तोत्कर्षमत्यन्तप्रियमेकान्तरसवत् भृशमूर्जस्वीत्यर्थः । अयं चार्थः- अयमु[प]मादिभिरतिशयविधिभिरुक्तो युक्तोत्कर्ष इति ॥</p>
</div>
<div type="sūtra" n="">
<p>प्रेयस्तावदुदाहरन्नाह—</p>
<lg type="mula" xml:id="KāĀ.2.274">
  <l>अद्य या मम गोविन्द ! जाता त्वयि गृहागते ।</l>
  <l>कालेनैषा भवेत् प्रीतिस्तवैवागमनात् पुनः ॥ २७४ ॥</l>
</lg>
<p>गोविन्द विष्णो ! त्वयि गृहमिदमस्मदीयमतिधन्यमागते सति या प्रीतिः तुष्टिः अद्य अस्मिन् पुण्याहे मम जाता एषा इयं प्रीतिः कालेन पुनरीदृशेन शुभेन समयेन केनचित् तवैव नान्यस्य । कस्त्वा/?/दृशः ? आगमनादुपसंक्रमण[77a]महोत्सवात्‌कारणात् भवेत् जायते । /?/त्वदागमनमे[कारण]मस्याः, ज्योत्स्‍नाया/?/ इव चन्द्र इति ॥</p>﻿ <pb n="162"/>
<p>तद् व्याचष्टे—</p>
<lg type="mula" xml:id="KāĀ.2.275">
  <l>इत्याह युक्तं विदुरो नान्यतस्तादृशी धृतिः ।</l>
  <l>भक्तिमात्रसमाराध्यः सुप्रीतश्च ततो हरिः ॥ २७५ ॥</l>
</lg>
<p>इत्येतदनन्तरोक्तं युक्तं प्राप्तकालमाह ब्रवीति विदुरो नरोत्तमः कश्चिदेवमभिधानः । यतो नैव गोविन्दागमनादृतेऽन्यतः कुतश्चिदपि तादृशी गोविन्दागमनभाविनी धृतिः प्रीतिर्जायते । यतो युक्तमाहेत्यपीक्षणीयं ततः ईदृशात् प्राप्तकालात् । सुप्रीतोः अत्यन्तप्रसन्नो हरिर्विष्णुरभूत् । किमेतावता सुप्रीतः स्यात् ? नकिञ्चिद् गृहागताय तस्मै तथाविधायातिथये तादृशं वस्तूपहृतं यतः सुप्रीतः स्यादित्याह- भक्तिरीदृशी वचनादिरूपा यथाभाविनी सेवा सैव तन्मात्रम् बहिर्वस्तूपहाराद्यनपेक्षणात् । तेन समाराध्यः प्रतिपूजनीयो यतस्तस्मात् तत एव भक्तेः सुप्रीत इति निगमनीयम् ॥</p>
<lg type="mula" xml:id="KāĀ.2.276">
  <l>सोमः सूर्यो मरुद् भूमिर्व्योम होतानलो जलम् ।</l>
  <l>इति मूर्त्तीरतिक्रम्य त्वां द्रष्टुं देव ! के वयम् ॥ २७६ ॥</l>
</lg>
<p>होता यजमानः । इत्येवंभूतानि रूपाणि व्यक्तानि अष्टौ मूर्त्तीस्तवातिक्रम्य मु[क्त्वा] देव ! त्वामत्यन्ताव्यक्तपरमतत्त्वं योगिभिरपि महद्भिरगम्यं द्रष्टुं साक्षात्कर्तु के वयमितरे प्राणिनः ? नैवास्मादृशोऽगोचरो देवः । सोमादीनि व्यक्तानि रूपाणि देवस्य यदि वयं पश्येम इति ॥</p>
</div>
<div type="sūtra" n="">
<p>तद्विभजन्नाह—</p>
<lg type="mula" xml:id="KāĀ.2.277">
  <l>इति साक्षात्कृते देवे राज्ञो यद्रातवर्मणः ।</l>
  <l>प्रीतिप्रकाशनं तच्च प्रेय इत्यनुगम्यताम् ॥ २७७ ॥</l>
</lg>
<p>इतीदृशं यत् प्रीतिप्रकाशनं तत् प्रेयोवचनम् प्रकाश्यतेऽनेनेति कृत्वा रातवर्मणः तन्नाम्‍नो रघुवंशजन्मनो राज्ञः सम्बन्धि तत्प्रयुक्तत्वात् । देवे शंकरे परमभक्तिसमाराधिते प्रसन्ने किल दत्तदर्शने साक्षात्कृते दृष्टे सति । तेनेत्यर्थाद् गम्यते । तच्च तादृशं वचनमीश्वरविषयं रातवर्मप्रयुक्तं प्रेय इत्येवग/?/नुगम्यतां ज्ञातव्यमिति ॥</p>
<trailer>॥ इति प्रेयश्चक्रम् ॥</trailer>﻿ <pb n="163"/>
<p>रसवदुदाहरन्नाह—</p>
<lg type="mula" xml:id="KāĀ.2.278">
  <l>मृतेति प्रेत्य संगन्तुं यया मे मरणं मतम् ।</l>
  <l>सैवावन्ती मया लब्धा कथमत्रैव जन्मनि ॥ २७८ ॥</l>
</lg>
<p>इयं किल प्रेयसी मृता स्वर्गमगमदिति हेतोः प्रेतलोकान्तरे क्वचित् <b>ययानया</b>
संगन्तुं योगार्थं मरणं देहविसर्जनं मतमिष्टं मम । मृत्वाप्यवश्यं तया संगंस्ये इति । सैव या परासुः किलासीत् नान्या अवन्ती अवन्तिराजतनया मया [अयातजीवि]तेन तथाव्यवसितेनात्रैव जन्मनि न प्रेत्य कथं लब्धा, किमिद[77b]मद्भुतम् । नास्ति भाग्यानां दुष्करम् । उदयनः किल वत्सराजः अवन्तिराजसुतायां वासवदत्तायामासक्तः राज्यचिन्ताविमुखोऽवर्तत इति मन्त्रिभिः सा क्वचिन्‍निगूह्य मृतेति ख्यापिता । स च तद्विरहमसहमानोऽतिरक्ततयाऽनुमरणं तत्सङ्गमवर्त्म व्यवससौ । ततस्तैः पुनर्जह्रे इति कथोदाहृता ॥</p>
</div>
<div type="sūtra" n="">
<p>ननु प्रीतिरियं पूर्वोदाहृता । तत्किमनयेति विशेषं दर्शयन्नाह—</p>
<lg type="mula" xml:id="KāĀ.2.279">
  <l>प्राक् प्रीतिर्दर्शिता सेयं रतिः शृङ्गारतां गता ।</l>
  <l>रूपबाहुल्ययोगेन तदिदंरसवद्वचः ॥ २७९ ॥</l>
</lg>
<p>प्राक् प्रेयस्यलङ्कारे प्रीतिस्तुष्टिः पुरुषविषया दर्शिता । या <b>पुनरियमनन्तरम्</b>
उदाहृता सा त्वियंरतिः स्‍त्रीविषयानुरक्तिः भावविशेषः शृङ्गाररसयोनिस्तादृशविभावजन्यस्तथाविधानुभावगम्यः । यदाह—शृङ्गारतां शृङ्गाराख्यरसविशेषत्वं गता तद्रूपेण परिणता । कुतः ? रूपस्य स्वभावास्यात्मीयस्य संकल्पविशेषलक्षणस्य बाहुल्येनोदीर्णतया अत्युपचयेन सह योगेन सम्बन्धेन हेतुना । एतदुक्तं भवति- रतिरियमव्यक्ता अनुपचिता अन्तस्तत्त्वेन वर्तमाना संकल्पविशेषस्वभावा भाव उच्यते । अत एव विकारो मानसो भाव इत्यमिधीयते । सैव यदा समुदीर्णा अनुभावात् कुतश्चिन्नाटिकाभिनयादिलक्षणात् व्यक्तिमायाति तदा शृङ्गारो नाम रसः सम्पद्यत इत्यत एवोच्यते- अभिव्यक्ता भावा एव रसाख्यां प्रतिलभन्ते । विस्तरस्तु तच्छास्‍त्रात् । वक्ष्यमाणेषु रौद्रादिषु रसेषु क्रोधादिभावपरिणामविशेषरूपेष्वप्ययं न्यायोऽनुगन्तव्य इत्यलं विस्तरेण । तत्तस्मादिदमीदृशं वचः काव्यं रसवद्विज्ञेयम्, शृङ्गार[र]सयोगात् । यद्वेदृशं तद्रसवद्वचनमिति योज्यम् ॥</p>﻿ <pb n="164"/>
<lg type="mula" xml:id="KāĀ.2.280">
  <l>निगृह्य केशैष्वाकृष्टा कृष्णा येनाग्रतो मम ।</l>
  <l>सोऽयं दुःशासनः पापो लब्धः किं जीवति क्षणम् ॥ २८० ॥</l>
</lg>
<p>येन दुरात्मना ममाग्रतः पुरस्तात् केशेषु निगृह्य अवष्टभ्य कृष्णा द्रौपदी प्रिया आकृष्टा आक्षिप्ता परिभूता, सोऽयमेप पापो दुरात्मा दुःशासनो मया भीमेन लब्धः प्राप्तः किं क्षणमेकं जीवति ? नैव जीवितुं लभते । एष मया हतो वर्तते कौरवाणां पश्यताम् । त्रिभुवनमपि संहतमेतत्परित्राणे न समर्थमिति भीमो गर्जति ॥</p>
</div>
<div type="sūtra" n="">
<p>कोऽयं रस इति दर्शयन्नाह—</p>
<lg type="mula" xml:id="KāĀ.2.281">
  <l>इत्यारुह्य परां कोटिं क्रोधो रौद्रात्प्रतां गतः ।</l>
  <l>भीमस्य पश्यतः शत्रुमित्येतद्रसवद्वचः ॥ २८१ ॥</l>
</lg>
<p>इति उक्तेन प्रकारेण परां कोटिं प्रकर्षनिष्टामारुह्य प्राप्य अनुभावेनाभिव्यक्तिमागम्य क्रोधो भावविशेषो रौद्रात्मतां रौद्ररसविशेषम्वभावतां गतः । कस्यासौ क्रोधो य एवमवदत् ? भीमस्य शत्रुं दुःशासनं पश्यतः । अनेन तादृशवस्तुस्वभावो विभावो भावयोनिः सूचित इत्येवंविधं वचः काव्यं रसवद्रौद्ररसयोगादिति ।</p>
<lg type="mula" xml:id="KāĀ.2.282">
  <l>अजित्वा सार्णवामुर्वीमनिष्ट्वा विविधैर्मखैः ।</l>
  <l>अदत्त्वा चार्थमर्थिम्यो भवेयं पार्थिवः कथम् ॥ २८२ ॥</l>
</lg>
<p>उर्वीं महीं सार्णवां सहार्णवैर्वर्तत इति चतुःसमुद्रपर्यन्तामजित्वा अनिर्जित्य अनात्मसात्कृत्वा तज्जयलब्धया च धनसम्पदा विविधैविचित्रैः शास्‍त्रोक्तैरश्वमेधविश्वजिद्‌वाजपेयराजसूयादिभिर्मखैर्यागविशेषैः करणभूतैः यागसामान्ये तद्विशेषस्य साधकतमत्वात् । अनिष्ट्वा यजनमकृत्वा अर्थिभ्यश्च वनीयकेभ्योऽर्थ यथार्थं यथाकाममदत्त्वा अप्रतिपाद्य अहं राजधर्मशून्यः कथं पार्थिवः पृथिवीपतिः भवेयम् ? नैव, पृथिवीजयादिलक्षणत्वात् पार्थिवताया इति ॥</p>
</div>
<div type="sūtra" n="">
<p>कतरोऽयं रस इति विवृण्वन्नाह—</p>
<lg type="mula" xml:id="KāĀ.2.283">
  <l>इत्युत्साहः प्रकृष्टात्मा तिष्ठन्वीररसात्मना ।</l>
  <l>रसवत्त्वं गिरां तासां समर्थयितुमीश्वरः ॥ २८३ ॥</l>
</lg>﻿ <pb n="165"/>
<p>इत्युक्तेन विधिना उत्साहो भावविशेषः प्रकृष्ट आत्मा अस्येति प्रकृष्टात्मा परां कोटिमारूढ़ोऽभिव्यक्तत्वात् । वीरश्चासो रसश्च तस्य स एवात्मा स्वभावः तेन लक्षितः तिष्ठन् वर्तमानो वीररसतामापन्नः । तासामनन्तरोक्तानां गिरां काव्यरूपाणां रसवत्त्वं वीररसयोगितां समर्थयितुं कर्तुमीश्वरः समर्थ इति ॥</p>
<lg type="mula" xml:id="KāĀ.2.284">
  <l>यस्याः कुसुमशय्यापि कोमलाङ्ग्या रुजाकरी ।</l>
  <l>साधिशेते कथं देवी हुताशनवतीं चिताम् ॥ २८४ ॥</l>
</lg>
<p>यस्या देव्याः कोमलमङ्गमस्या इति कोमलाङ्ग्याः मार्दवगुणेनैव केवलेन निर्मिताया अत एव कुसुममयी शय्या कुसुमशय्या पुष्पतल्पमत्यन्तकोमलं किमुतान्यत् ?  रुजाकरी पीड़ाहेतुः । सेयमेकान्तसुकुमारदेहा देवी हुताशनवतीमनलज्वालाकरालां चितां चितिमन्तशय्यां कथं नामाधिशेते ? तस्य मार्दवस्य किमिदं शयनम् ? हा दग्धदैव ! किमिदं व्यवसितं त्वया इति ॥</p>
</div>
<div type="sūtra" n="">
<p>कतमोऽयं रस इति प्रकटयति—</p>
<lg type="mula" xml:id="KāĀ.2.285">
  <l>इति कारुण्यमुद्रिक्तमलङ्कारतया स्मृतम् ।</l>
  <l>तथापरेऽपि बीभत्सहास्याद्भुतभयानकाः ॥ २८५ ॥</l>
</lg>
<p>इति कथितेन [पथा] यथा कारुण्यं शोको भावविशेषः कारुण्याख्यरसविशेषाश्रयः उद्रिक्तमभिव्यक्तमागतं करुणरसात्मना वर्तमानमलङ्कारतया काव्यभूषणत्वेन स्मृतम् इष्टं तज्ज्ञैरिति । तथेत्यादि । यथा रतिक्रोधोत्साहशोकोद्रेकरूपाश्च[78b]त्वारो [शृङ्गार]रौद्रवीरकरुणा रसा निदर्शितास्तथाऽपरे शेषाश्चत्वारो जुगुप्साहासविस्मयभयभावोद्भावस्वभावाः, बीभत्सश्च हास्यश्च अद्भ‍ुतश्च भयानकश्चेति बीभत्सहास्याद्भुतभयानका रसा निदर्श्यन्त इति शेषः ॥</p>
<lg type="mula" xml:id="KāĀ.2.286">
  <l>पायं पायं तवारीणां शोणितं पाणिसम्पुटैः ।</l>
  <l>कौणपाः सह नृत्यन्ति कबन्धैरन्त्रभूषणाः ॥ २८६ ॥</l>
</lg>
<p>देव ! तवारीणां त्वत्कृपाणकृतान्तपीतजीवितानां शोणितं रक्तं पाणिसम्पुटैः अञ्जलिभिः पायं पायमभीक्ष्णं पीत्वा मत्ताः कौणपाः राक्षसा अन्त्राणि भूषणानि रक्तकुसुमदामायमानानि येषामित्यन्त्रभूषणाः कबन्धैः विशिरोभिः शरीरैः सह <pb n="166"/>
तवारीणामित्यपेक्षणीयम् । नृत्यन्ति [इति] उत्प्रेक्षा, तेषा/?/मपि नृत्ययोगात् । अत्र जुगुप्साख्यो भावः तादृशविभावजनितः, अनुभावेन तद्रूपेणाभिव्यक्तः । विकृतरूपबीभत्सरसस्वभावतामनुभवन्नलङ्कारत्वेनेष्ट इति द्रष्टव्यम् ॥</p>
<lg type="mula" xml:id="KāĀ.2.287">
  <l>इदमम्लानमालाया लग्‍नं स्तनतटे तव ।</l>
  <l>छाद्यतामुत्तरीयेण नवं नखपदं सखि ॥ २८७ ॥</l>
</lg>
<p>सखि ! तवाद्यापि अम्लाना प्रत्यग्रा परिणयोत्सवनिवेशिता माला कुसुमदामानि यस्या इत्यम्लानमालायाः । अन्ये तु पुरुषायितपरिश्रमेण म्लानमालत्वेऽपि अम्लानमालाया इति विशेषणमुपहासपरम् इति व्याचक्षते । स्तनस्य तटे प्रदेशे लग्‍नं व्यवस्थितं नखपदमिदं दृश्यमानं मयूरपदकशशप्लुतकादिरूपं१ नवमभिनवमा/?/र्द्रं छाद्यतां संव्रियतामुत्तरीयेण संव्यानेन । किमेवमतित्वरितम् । आनन्दिताः सखि !  वयम् । साधु कुतम् । अत्रानुचितार्थदर्शनविभावात् कृतो हासाख्यो भावः समुद्रिक्तरूपो हास्यरसतामागतः । काव्यशोभाकरमिदं विज्ञेयम् ॥</p>
<lg type="mula" xml:id="KāĀ.2.288">
  <l>अंशुकानि प्रवालानि पुष्पं हारादिभूषणम् ।</l>
  <l>शाखाश्च मन्दिराण्येषां चित्रं नन्दनशाखिनाम् ॥ २८८ ॥</l>
</lg>
<p>एषां नन्दने उद्यान शाखिनाम् अंशुकानि वस्त्राणि प्रवालानि पल्लवानि हारादि च भूषणमलङ्कारः पुष्पम् । आदिशब्देनाङ्गदकुण्डलादिपरिग्रहः । शाखाश्च विचित्रसंनिवेशविशेषाः । मन्दिराणि प्रासादाः । [अ]हो चित्रमिदमपूर्वमिदं दृष्टम् ! इह विस्मयो नाम भावः परिस्फुटीभूतोऽद्भ‍ुतरसतामासेवत इति वेदितव्यम् ॥</p>
<lg type="mula" xml:id="KāĀ.2.289">
  <l>इदं मघोनः कुलिशं धारासन्निहितानलम् ।</l>
  <l>स्मरणं यस्य दैत्यस्त्रीगर्भपाताय कल्पते ॥ २८९ ॥</l>
</lg>
<p>मघोनः शक्रस्य कुलिशं वज्रमिदं दृश्यते । धारासु कोटिषु सन्निहितो व्यवस्थितोऽनलोऽग्‍निरस्येति धारासन्नि[79a]हितानलम् । यस्य कुलिशस्य स्मरणं किमु दर्शनम् ? दैत्यानामसुराणामन्तर्वत्‍न्यो याः स्त्रियस्तासामतिभयग्रस्तानां गर्भाणां पाताय नाशार्थं कल्पते सम्पद्यते । यस्य स्मरणादप्यसुरस्त्रीणां गर्भाः पतन्ति तदिदं कुलिशमिति <note>१. वात्स्या/?/यनीये कामसूत्रे २. ४. १९-२०</note>﻿ <pb n="167"/>
प्रकृतम् । अत्र भयाख्यो भावः समुद्भूतो भयानकरसरूपेण तिष्ठन्नलङ्कारः स्मृत इत्यवसेयम् ॥</p>
</div>
<div type="sūtra" n="">
<p>नन्वियं रसवत्ता प्रागेव माधुर्यप्रस्तावे दर्शिता । तत् किं पुनरुच्यत इति चेदाह—</p>
<lg type="mula" xml:id="KāĀ.2.290">
  <l>वाच्यस्याग्राम्यतायोनिर्माधुर्ये दर्शितो रसः ।</l>
  <l>इह त्वष्टरसायत्ता रसवत्ता स्मृता गिराम् ॥ २९० ॥</l>
</lg>
<p>वाच्यस्य काव्याधेयवस्तुनः सम्बधिनी सा ग्राम्यता असभ्यता योनिः प्रभवः अस्येति अग्राम्यतायोनिः । गमकत्वाद्वाच्यस्येति सापेक्षत्वेऽपि समस्यते । रसोऽर्थरसः । माधुर्ये शब्दार्थसाधारणे विभज्यमाने दर्शितः कामं सर्वोऽप्यलङ्कार <ref>[१.६२]</ref> इत्यादिना । इह तु रसवदलङ्कारेऽष्टौ यथोक्ता रसास्तेष्वायत्ता प्रतिबद्धा रसवत्ता रसयोगिता अष्टरसा इति यावत् । गिरां काव्यानां सम्बन्धिनः स्मृता अभिमता इति ।</p>
<lg>
  <l>रतिर्हासश्च शोकश्च क्रोधोत्साहौ भयं तथा ।</l>
  <l>जुगुप्सा विस्मयश्चेति स्थायिभावाः प्रकीर्तिता ॥</l>
</lg>
<ref>[नाट्यशास्त्रे ६. १८]</ref>
<lg>
  <l>शृङ्गारहास्यकरुणा रौद्रवीरभयानकाः ।</l>
  <l>वीभत्साद्भ‍ुतसंज्ञौ चेत्यष्टौ नाट्यरसाः स्मृताः ॥</l>
</lg>
<ref>[नाट्यशास्त्रे ६. १६]</ref>
<p>इति भावरससंग्रहश्लोकाविति ॥</p>
<trailer>॥ इति रसवच्चक्रम् ॥</trailer>
<p>ऊर्जस्वि निदर्शयन्नाह—</p>
<lg type="mula" xml:id="KāĀ.2.291">
  <l>अपक/?/र्ताहमस्मीति हृदि ते मा स्म भूद्भयम् ।</l>
  <l>विमुखेषु न मे खङ्गः ग्रहर्तुं जातु वाञ्छति ॥ २९१ ॥</l>
</lg>
<p>अहमस्यापकर्ता प्रतिकूलवर्ती प्राप्तश्चेदानीमनेनास्मि भवामीति हेतोस्ते तव हृदि चित्ते भयं त्रासो मृतोऽस्मीति मा स्म भूत् मा भैषीः । न त्वां हन्मि । नहि जातु <pb n="168"/>
कदाचिदपि मे मम खड्गो विमुखेषु समरनिरास्थेषु अप्रतिप्रहरत्सु अप्रहर्तृषु क्रमितुं वाञ्छति । नास्त्यस्येदृशी स्थितिः यद्विमुखेषु प्रहरतीति ॥</p>
</div>
<div type="sūtra" n="292">
<p>तद्विवृणोति—</p>
<lg type="mula" xml:id="KāĀ.2.292">
  <l>इति मुक्तः परो युद्धे निरुद्धो दर्पशालिना ।</l>
  <l>पुंसा केनापि तज्ज्ञेयमूर्जस्वीत्येवमादिकम् ॥ २९२ ॥</l>
</lg>
<p>इत्यनन्तरोक्तेन क्रमेण पुंसा केनापि केनचित् अनिर्दिष्टगोत्रनामधेयेन दर्पशालिना सौटीर्यसम्बन्धितेन युद्धे निरुद्धः प्राप्तः परः शत्रुः मुक्तस्त्यक्तो न हतः । यदीदृशं वचनं तदेवमादिकमन्यदपि तादृशम् -</p>
<lg>
  <l>प्राणा[न्] जुहौमि युद्धाग्‍नौ यद्यरातिर्ममोर्जितः ।</l>
  <l>न सीतार्पणकार्पण्यम्लानः प्राणिमि रावणः ॥</l>
</lg>
<p>[79b] इत्याद्यूर्जस्वीत्यवज्ञेयमवगन्तव्यमिति ॥</p>
<trailer>॥ इति ऊर्जस्वि ॥</trailer>
<lg type="mula" xml:id="KāĀ.2.293">
  <l>अर्थमिष्टमनाख्याय साक्षात्तस्यैव सिद्वये ।</l>
  <l>यत्प्रकारान्तराख्यानं पर्यायोक्तं तदीदृशम् ॥ २९३ ॥</l>
</lg>
<p>इष्टमभिमतमर्थं कञ्चित्प्रियसमागमादिलक्षणं साक्षादञ्जसा वाचकव्यापारेण अनाख्याय अप्रतिपाद्य तस्यैवेष्टस्यार्थस्य सिद्धये निष्पत्त्यर्थं प्रकारान्तरस्य तत्मिद्ध‍यनुगुणस्य अन्यस्यार्थस्याख्यानम् आख्यायतेऽनेनेति वाक्यं तादृशम् इति अनूद्य तदीदृशं वचनं पर्यायोक्तमिष्टं मनीषिभिरिति विधिः ॥</p>
</div>
<div type="sūtra" n="294">
<p>तदुदाहरति—</p>
<lg type="mula" xml:id="KāĀ.2.294">
  <l>दशत्यसौ परभृतः सहकारस्य मञ्जरीम् ।</l>
  <l>तमहं वारयिष्यामि युवाभ्यां स्वैस्मा/?/स्यताम् ॥ २९४ ॥</l>
</lg>
<p>परभृतः कोकिलोऽसावयं सहकारस्य सम्बन्धिनीं मञ्जरीं कलिकां दशति भिनत्ति । तमहं परभृतं वारयिष्यामि गत्वा, युवाभ्यां दम्पतीभ्यां स्वैरं स्वतन्‍त्रम् <pb n="169"/>
आस्यतां स्थीयताम् । अलं मदपेक्षयेति ॥</p>
</div>
<div type="sūtra" n="295">
<p>तद् व्याचष्टे—</p>
<lg type="mula" xml:id="KāĀ.2.295">
  <l>सङ्गमय्य सखीं यूना सङ्केते तद्रतोत्सवम् ।</l>
  <l>निर्वर्तयितुमिच्छन्त्या कयाप्यपसृतं तथा ॥ २९५ ॥</l>
</lg>
<p>सङ्केते कृतसंविदि कस्मिंश्चित् स्थाने सखीमात्मनो यूना केनचित् सह सङ्गमय्य सङ्गतां कृत्वा तयो रतोत्सवं रहो निर्वर्तयितुं साधयितुमीच्छन्त्या कयापि कयाचिद् विदग्धया संख्या तथा अनन्तरोक्तेन प्रकारेण परभृतवारणव्यपदेशेनापसृतं ततः सङ्केतादिति ॥</p>
<trailer>॥ इति पर्यायोक्‍तम् ॥</trailer>
<p>समाहितमालक्षयन्नाह—</p>
<lg type="mula" xml:id="KāĀ.2.296">
  <l>किञ्चिदारभमाणस्य कार्य दैववशात् पुनः ।</l>
  <l>तत्साधनसमापत्तिर्या तदाहुः समाहितम् ॥ २९६ ॥</l>
</lg>
<p>किञ्चित्कार्यं प्रसादनादिकमारभमाणस्य साधयितुं सज्जीभूतस्य पुंसो दैववशात् विधिबलात् कारणात् न तु स्वसामर्थ्यात् । तस्य सिषाधयिषितस्य कार्यस्य साधनं साध्यते अनेनेति तस्य पुनरपरस्य प्रत्ययस्य कस्यचित्समापत्तिः सन्निधानं या तदेवंलक्षणं समाहितमाहुः ब्रुवते कवय इति ॥</p>
</div>
<div type="sūtra" n="297">
<p>तदुदाहरति—</p>
<lg type="mula" xml:id="KāĀ.2.297">
  <l>मानमस्या निराकर्तुं पादयोर्मे नमस्यतः ।</l>
  <l>उपकाराय दिष्ट्यैतदुदीर्णं घनगर्जितम् ॥ २९७ ॥</l>
</lg>
<p>अस्याः प्रियाया मानं प्रतिकूलवर्तितां निराकर्तुं पादयोरेनामस्या वा नमस्यतः नमतो मे ममोपकाराय आरब्धकार्यानुग्रहार्थं घनस्य मेघस्य गर्जितं मन्मथनिर्भर्त्सितमिव मानिनीमानदुःसहमुदीर्णम् उदितं दिष्ट्येत्यानन्दनिवेदनमिष्टसिद्धेः । इह मान-﻿<pb n="170"/> निराकरणं कार्यमारब्धम्, तत्र विधिवशाद् घनगर्जितमपरं साधनं च समापन्नमिति लक्षणं योज्यम् ॥</p>
  <trailer>॥ इति समाहितम् ॥</trailer>
<p>उदात्तमादर्शयन्नाह—</p>
<lg type="mula" xml:id="KāĀ.2.298">
  <l>आशयस्य विभूतेर्वा यन्महत्वमनुत्तरम् ।</l>
  <l>उदात्तं नाम तं प्राहुरलङ्कारं मनीषिणः ॥ २९८ ॥</l>
</lg>
<p>आशयस्याभिप्रायस्य कस्यचिद्विभूतेः सम्पदो वा यन्महत्वमौदार्यमनुत्तरं नास्मादुत्तरमधिकमस्ति प्रकर्ष[80a]निष्ठाधिष्ठानत्वादिति । तमलङ्कारं निरतिशयोदात्तत्वप्रकाशनरूपमुदात्तं नाम प्राहुर्मनीषिणः कवय इति ॥</p>
<lg type="mula" xml:id="KāĀ.2.299">
  <l>गुरोः शासमत्येतुं न शशाक स राघवः ।</l>
  <l>यो रावणशिरश्छेदकार्यभारेऽप्यविक्लवः ॥ २९९ ॥</l>
</lg>
<p>गुरोः पितुर्दशरथस्य शासनं राज्यमिदं मया भरताय दत्तं त्वया वनमावस्तव्यमित्याज्ञामत्येतुं लङ्घितुं न शशाक न समर्थोऽभूत् विनयपरवशतया स राघवो रामः । किमसावित्थमकिञ्चित्करो यत् स्वभाव्यं राज्यमन्यस्मै दीयमानमात्मानं च वने क्षिप्यमाणमपेक्षते ? नैवम् । गुरुभक्तिः कापि सा तस्येत्याह- य इत्यादि । यो राघवः रावणस्य दशकन्धरस्य राक्षसराजस्य दासीकृतत्रैलोक्यस्य शिरसां छेदः कार्य त्रैलोक्यार्थमनुष्ठेयत्वात् तदेव भारोऽतिदुर्वहत्वात् । तत्रापि किम् ? पुनरात्मविपक्षनिग्रहमात्रेऽविक्लवः शक्तः स तादृशः गुरोराज्ञां नातिचक्रामेत्याशयमाहात्म्यं विनयोत्कर्षराज्यलोभानभिभवादिलक्षणमालक्ष्यत इति ॥</p>
<lg type="mula" xml:id="KāĀ.2.300">
  <l>रत्नभित्तिषु संक्रान्तैः प्रतिबिम्बशतैर्वृतः ।</l>
  <l>ज्ञातो लङ्केश्वरः कृच्छ्रादाञ्जनेयेन तत्त्वतः ॥ ३००</l>
</lg>
<p>पद्मरागादिरत्नविकारा भित्तयः कुड्यानि रत्‍नभित्तयस्तासु संक्रान्तैरुदितैः प्रतिबिम्बानां प्रतिशरीराणां शतैर्वृतः परिक्षिप्तो लङ्केश्वरो [रा]वणः आञ्जनेयेन हनूमता सीतान्वेषणार्थ तत्र गतेनायं रावणः, प्रतिबिम्बान्येतानीति तत्त्वतः सम्यग् ज्ञातो <pb n="171"/>
निर्धारितः कृच्छ्राद्यत्‍नेन निपुणं निरूपयता न भ/?/टित्येवेति भूतिमहत्त्वमनतिशयमुक्तं गृहाण्यपि रत्‍नमयानि इति ॥</p>
</div>
<div type="sūtra" n="301">
<p>तदुभयं विवृण्वन्नाह—</p>
<lg type="mula" xml:id="KāĀ.2.301">
  <l>पूर्वत्राशयमाहात्म्यमत्राभ्युदयगौरवम् ।</l>
  <l>सुव्यञ्जितमिति व्यक्तमुदात्तद्वयमप्यदः ॥ ३०१ ॥</l>
</lg>
<p>पूर्वत्र गुरोरित्यादौ प्रयोगे आशयस्य चित्तस्य माहात्म्यमत्युदात्तत्वमुक्तरूपम् । अत्रा[न]न्तरे रत्‍नभित्तिष्वित्यादौ अभ्युदयस्य विभूतेर्गौरवं माहात्म्यमुक्तरूपं सुव्यञ्जितमाख्यातमितीदृशमिति वा हेतोरदस्तदुदात्तयोर्द्वयमपि नैकम् । आशयोपात्तं च व्यक्तं परिस्फुटमभवदिति ॥</p>
<trailer>॥ इत्युदात्तम् ॥</trailer>
<p>अपह्नु/?/तिमधिकृत्याह—</p>
<lg type="mula" xml:id="KāĀ.2.302">
  <l>अपह्नुतिरपह्नुत्य किञ्चिदन्यार्थदर्शनम् ।</l>
  <l>न पञ्चेषुः स्मरस्तस्य सहस्रं पत्रिणामिति ॥ ३०२ ॥</l>
</lg>
<p>किञ्चिद्वस्तुरूपमपह्नुत्य निराकृत्य नेदमिति, अन्यस्यार्थस्य धर्मरूपस्य वा दर्शनं विधानं यदित्यनूद्य सापह्नुतिरित्यभिधीयते । तामुदाहरति- [80b] स्मरः कामः पञ्चेषवोऽस्येति पञ्चेषुर्न भवतीति । इषूणां पञ्चत्वं धर्मोऽत्रापह्नूयते । न स्मर इषवो वा । यदाह—तस्य स्मरस्य पत्रिणामिषूणां सम्बन्धि सहस्रं सहस्रसंख्यता । अन्यथा कथं भुवनत्रयं जयेदिति । अन्यस्य सहस्रसंख्यालक्षणस्यार्थस्य धर्मान्तरस्य दर्शनमितीदृशी धर्मापह्नतिरवसेयेति ॥</p>
<lg type="mula" xml:id="KāĀ.2.306">
  <l>चन्दनं चन्द्रिका मन्दो गन्धवाही च दक्षिणः ।</l>
  <l>सेयमग्‍निमयी सृष्टिः शीता किल परान् प्रति ॥ ३०३ ॥</l>
</lg>
<p>चन्दनं मलयजं चन्द्रिका ज्योत्स्‍ना मन्दो मृदुर्गन्धवाही पवनो दक्षिण इति यदेतत् सेयमीदृशी सृष्टिः स्रष्टुरग्‍निमयी दहनस्वभावा अस्माकम् [कृते] । परान् प्रति <pb n="172"/>
अन्येषां किलेयं सृष्टिः शीताह्लादकरी । किलशब्देन१ श्रुतगम्यतां शीततायाः सूचयति । दुष्टताया एवानुभवगम्यत्वात् । विरहविप्लुतचित्तः कश्चित्कामुकः कथयतीति ॥</p>
</div>
<div type="sūtra" n="304">
<p>केयमपह्नुतिरित्याह—</p>
<lg type="mula" xml:id="KāĀ.2.304">
  <l>शैशिर्यमभ्युपेत्यैव परेष्वात्मनि कामिना ।</l>
  <l>औष्ण्यप्रदर्शनात्तस्य सैषा विषयनिह्नुतिः ॥ ३०४ ॥</l>
</lg>
<p>तस्य चन्दनादेर्वस्तुनः परेष्वन्येषु स्वस्थेषु विषये शैशिर्यं शैत्यमभ्युपेत्याग्‍निकृत्यापह्नुत्या एवात्मनि विषये केनचित् कामिना वियुक्तेन औष्ण्यस्य चन्दनादिगतस्य प्रदर्शनादुद्भावनात्कारणात् सैषा तादृशी विषयापह्नुतिः । विषये क्वचिद्वस्तुरूपापह्नुतेः, न सर्वत्रेति ॥</p>
</div>
<div type="sūtra" n="305">
<lg type="mula" xml:id="KāĀ.2.305">
  <l>अमृतस्यन्दिकिरणश्चन्द्रमा नाम नो मतः ।</l>
  <l>अन्य एवायमर्थात्मा विषनिष्यन्दिदीधितिः ॥ ३०५ ॥</l>
</lg>
<p>अमृतं सुधा स्यन्दन्ते स्रवन्तीत्यमृतस्यन्दिनः किरणाः अस्येति अमृतस्यन्दिकिरणः पदार्थविशेषश्चन्द्रमा नाम नोऽस्माकं मतः प्रसिद्धः । अयं तु अन्य एवार्थात्मा पदार्थः । कुतः ? विषममृतविरुद्धं निष्यन्दमानाः क्षरन्त्यो दीधितयः किरणा अस्येति विषनिष्यन्दिनो दीधितयो यतस्तस्मात्कथमयं चन्द्रस्तद्विरुद्धलक्षण इति कश्चिद्विरही विप्लवत इति ॥</p>
</div>
<div type="sūtra" n="306">
<p>इयं कतमापह्नुतिरित्याह—</p>
<lg type="mula" xml:id="KāĀ.2.306">
  <l>इति चन्द्रत्वमेवेन्दोर्निवर्त्यार्थान्तरात्मना ।</l>
  <l>उक्तः स्मरार्तेनेत्येष स्वरूपापह्नुतिर्मता ॥ ३०६ ॥</l>
</lg>
<p>इत्युक्तेन विधिना इन्दोश्चन्द्रत्वममृतमयत्वं स्वरूपं निवर्त्यापह्नुत्यार्थान्तरात्मना विषरूपेणोक्तः उद्भावित इन्दुः । उक्तमित्यपि पाठः । तत्र चन्द्रत्वमुक्तं स्वरूपेण निवर्त्य रूपान्तरेणोक्तमिति योज्यम् । स्मरार्तेन कामातुरेण विरहिणा केनचिदिति हेतोः स्वरूपापह्नुतिरेषा [मता] ज्ञेया, चन्द्रस्वरूपस्या[81a]पह्नुतेरिति ॥</p>
</div>

<div type="sūtra" n="307">
<note>१. मयि शीतेति मुद्रितपुस्तकेषु/?/ । शीता किलेति रत्नश्रियः । एष एव वादिजङ्घाला/?/द्यभिमतः पाठः ।</note>﻿ <pb n="173"/>
<p>ननूपमापह्नुतिरिह संगृहीता । सा हि कथञ्चिदन्तर्भूतोपमेष्यते । यदाहुः—</p>
<lg>
  <l>अपह्नुतिरभीष्टा च किञ्चिदन्तर्गतोपमा ।</l>
  <l>भूतार्थापह्नवादेषा क्रियते सामिधा यथा ॥</l>
</lg>
<ref>[काव्यालङ्कारे ३. २१]</ref>
<p>लक्ष्यं चेदं दत्तम् ।</p>
<lg>
  <l>नेयं विरौति भृङ्गाली मदेन मुखरा मुहुः ।</l>
  <l>अयमाकृष्यमाणस्य कामस्य धनुषो ध्वनिः ॥ इति ।</l>
</lg>
<ref>[ काव्यालङ्कारे ३. २२]</ref>
<p>इदं त्वनीदृशमपह्नुतिलक्षणमित्याशङ्क्याह—</p>
<lg type="mula" xml:id="KāĀ.2.307">
  <l>उपमापह्‌नुतिः पूर्वमुपमास्वेव दर्शिता ।</l>
  <l>इत्यपह्‌नुतिभेदानां लक्ष्यो लक्ष्येषु विस्तरः ॥ ३०७ ॥</l>
</lg>
<p>उपमापह्नुतिरीदृशी पूर्वमुपमाविकल्पेष्वेव दर्शिता अन्तर्भाविता ।</p>
<lg>
  <l>न जातु शक्तिरिन्दोस्ते मुखेन प्रतिगर्जितुम् ।</l>
  <l>कलङ्किनो जड़स्येति प्रतिषेधोपमैव सा ॥</l>
</lg>
<ref>[ २. ३४ ]</ref>
<p>इति संगृहीता । तन्नास्याः पृथग्लक्षणं लक्ष्यं चोच्यते । इति कथितपथानुसारेण अपह्नुतेर्भेदानां विकल्पानां विस्तरः प्रपञ्चो लक्ष्यो द्रष्टव्यः । लक्ष्येषु प्रयोगेषु सर्गबन्धादिषु स्वयं चैते प्रयोक्तव्याः । तद्यथा—</p>
<lg>
  <l>जगदेतत् प्रियासर्वं न जगन्नाम किञ्चिन ।</l>
  <l>तथापि चित्तसन्तोषं नासादयसि न प्रियाम् ॥</l>
</lg>
<p>सर्वापह्नुतिः ।</p>
<lg>
  <l>प्रिया नैवेयमन्यैव काचिदाभाति भामिनी ।</l>
  <l>न हि सा निरनुक्रोशमेवं निरनुषेवते ॥</l>
</lg>
<p>हेत्वपह्नुतिः ।</p>﻿ <pb n="174"/>
<lg>
  <l>न स्तनद्वयमेतत्ते भारः कोऽप्येष दुर्वहः ।</l>
  <l>कथं प्राणिमि तन्वङ्गि ! भृशमेतेन ताम्यसि ॥</l>
</lg>
<p>चटुप्रधानापह्नुतिः ।</p>
<p>एवमन्येऽप्यपह्नुतिभेदाः कल्पनीया इति ॥</p>
  <trailer>॥ इत्यपह्नुतिः ॥</trailer>
<p>क्रमप्राप्तं श्लिष्टं लक्षयति—</p>
<lg type="mula" xml:id="KāĀ.2.308">
  <l>श्‍लिष्टमिष्टमनेकार्थमेकरूपान्वितं वचः ।</l>
  <l>तदभिन्नपदं भिन्नपदप्रायमिति द्विधा ॥ ३०८ ॥</l>
</lg>
<p>यद् वचो वचनमनेको भिन्नोऽर्थोऽभिधेयं यस्येत्यनेकार्थम् । एकेन समानेन रूपेण शब्दस्वभावेन अन्वितं युक्तं सरूपम् इत्यनूद्य श्लिष्टं तदिष्टं स्मर्यत इति विधीयते । तच्चैवं लक्षणं श्लिष्टं द्विधा प्रकारद्वयेन भिद्यते । कथम् ? अभिन्नमेकं पदं सुबन्ततिङन्तरूपं यत्र तदभिन्नपदमविकृतशब्दं भिन्नमनेकम्, पदं भङ्गेन योजनात्, प्रायमधिकं यत्र तद् भिन्नपदप्रायम् । तेन वा प्रायमधिकं किञ्चिदभिन्नमिति प्रायोग्रहणेन सूचयति । अनेन रूपेण द्विधेति प्रकृतम् ॥</p>
</div>
<div type="sūtra" n="309">
<p>उदाहरन्नाह—</p>
<lg type="mula" xml:id="KāĀ.2.309">
  <l>असावुदयमारूढ़ः कान्तिमान् रक्तमण्डलः ।</l>
  <l>राजा हरति लोकस्य हृदयं मृदुभिः करैः ॥ ३०९ ॥</l>
</lg>
<p>असावयं राजा चन्द्रो नृपतिश्च । तत्र चन्द्रस्तावदुदयं पर्वतमारूढ़ः । नृपतिस्तूदयमभ्युदयं राज्यरूपमारूढ़ः प्राप्तः । चन्द्रः कान्तिमान् सौम्यः । नृपतिः कान्तिमानभिरूपः । चन्द्रो रक्तमरुणमुद[81b]यावस्थाभावित्वान्मण्डलं बिम्बमस्येति रक्तमण्डलः । नृपतिस्तु रक्तमनुरक्तं स्‍निग्धं मण्डलममात्यादिप्रकृतिवृन्दं यस्येति रक्तमण्डलः । लोकस्य हृदयं जनस्य मनः प्रीतियोगेन हरति रञ्जयति । चन्द्रो मृदुभिः शीतैः करैः किरणैर्हरति । नृपतिस्तु मृदुभिरनुद्वेजनीयैः करैरुचितषड्भागादिस्वभावैः हरति । इति श्लिष्टमभिन्नपदं भङ्गेन विना यथावस्थानमुभयत्र पदयोजनादिति ॥</p>﻿ <pb n="175"/>
<lg type="mula" xml:id="KāĀ.2.310">
  <l>दोषाकरेण सम्ब ध्नन्नक्षत्र/?/पथवर्तिना ।</l>
  <l>राज्ञा प्रदोषो मामित्यमप्रियं किं न बाधते ॥ ३१० ॥</l>
</lg>
<p>प्रदोषो रजनीमुखम्, प्रकृष्टोऽधिको दोषो लोभादिरस्येति प्रदोषश्च कश्चित् पुरुषो विवक्षितः । दोषा रात्रिराकर आश्रयस्तत्र दर्शनात् । यस्य दोषाकर इति तत्सन्निधौ दृष्टेः, दोषाकरेण चन्द्रेण, दोषाणां क्रौर्यादीनामाकरः स्थानं तेन नृपेण । नक्षत्रपथे व्योम्‍नि वतते नक्षत्रपथवर्तिना चन्द्रेण, क्षत्रस्य पन्थाः क्षत्रपथः क्षात्रो धर्मः शिष्टपालनदुष्टनिग्रहादिरूपः, न तथाऽक्षत्रपथस्तद्वर्तिना राजधर्मातिक्रमिणा नृपेण संबध्‍नन् सङ्गच्छमानः । मामित्थमनेन प्रकारेण अप्रियं न विद्यते प्रियाऽस्येति विरहिणं प्रदोषः क्षणदावतारः । किं कस्मात् न बाधते न तापयति ? बाधत एव । अप्रियं न प्रियमप्रियं द्वेष्यं किं न बाधते नापकरोति ? निगृह्णात्येव प्रदोषः प्रकृष्टदोषः पुरुषः कश्चित् । इदं भिन्नपदप्रायं श्‍लिष्टमुक्तेन विधिना प्रदोष इत्यादीनां भिन्नत्वाद् राज्ञा इत्यस्याभेदादिति ॥</p>
</div>
<div type="sūtra" n="">
<p>अलङ्कारान्तरगोचरः श्लेषोऽपि । स प्रागुक्त इति दर्शयन्नाह—</p>
<lg type="mula" xml:id="KāĀ.2.311">
  <l>उपमारूपकाक्षेपव्यतिरेकादिगोचराः ।</l>
  <l>प्रागेव दर्शिताः श्लेषा दर्श्यन्ते केचनापरे ॥ ३११ ॥</l>
</lg>
<p>उपमा रूपकमाक्षेपः व्यतिरेकश्चादिर्यस्य दीपकार्थान्तरन्यासादेः स गोचरो विषयो येषां ते श्लेषाः प्रागेवोपमाप्रस्तावादिषु दर्शिताः । ततः सम्प्रति नोच्यन्ते । तत्रोपमागोचरः श्लेषः शिशिरांशुप्रतिद्वन्द्वीत्यादिना <ref>[२.२८]</ref> दर्शितः । रूपकोपघ्नः राजहंसोपभोगार्हमित्यादिना <ref>[२.८७]</ref> । आक्षेपविषयः अमृतात्मनि पद्मानामित्यादिना <ref>[२.१५९]</ref> । व्यतिरेकाश्रयः त्वं समुद्रश्च दुर्वारावित्यादिना <ref>[२.१८३]</ref> । दीपकाधिकरणो हृद्यगन्धवहा इत्यादिना<ref>[२.११३]</ref> । एवमन्येऽप्यर्थान्तरन्यासादिगोचरा द्रष्टव्याः । ये तु पूर्वं नोक्तास्ते अपरेऽन्ये केचन कियन्तो निदर्श्यन्ते प्रतिपाद्यन्त इति ॥</p>
</div>
<div type="sūtra" n="">
<p>के पुनस्त इति दर्शयन्नाह—</p>
<lg type="mula" xml:id="KāĀ.2.312">
  <l>अस्त्यभिन्नक्रियः कश्चिदविरुद्धक्रियोऽपरः ।</l>
  <l>विरुद्धकर्मा चास्त्यन्यः श्‍लेषो नियमवानपि ॥ ३१२ ॥</l>
</lg>﻿ <pb n="176"/>
<p>अभिन्ना एका क्रिया यत्र स तादृशः कश्चिदस्ति श्लेषः । अविरुद्धे सहभाविन्यौ क्रिये यस्मिन् स तद्रु/?/पोऽपरोऽन्यः कश्चिदस्ति । विरुद्धे कर्मणी क्रिये यत्र स चान्यः कश्चिदस्ति । श्लेष इति सर्वत्र सम्बध्यते । नियमोऽवधारणमस्मिन्नस्तीति नियमवानपि विद्यते कश्चित् ॥</p>
<lg type="mula" xml:id="KāĀ.2.313">
  <l>नियमाक्षेपरूपोक्तिरविरोधी विरोध्यपि ।</l>
  <l>तेषां निदर्शनेष्वेव रूपव्यक्तिर्भविष्यति ॥ ३१३ ॥</l>
</lg>
<p>नियमस्याक्षेपो निषेधो रूपं स्वभावो यस्यां तथाविधोक्तिरभिधानं यत्र तादृशोऽप्यस्ति कश्चित् । नात्र विरोधो/?/ऽस्तीत्यविरोधी । सोऽप्यस्ति । विरोधोऽसङ्गतिरत्र विद्यत इति विरोधी । सोऽप्यस्ति । नामसङ्कीर्तनमात्रेण न ज्ञायन्त इत्याह- तेषां श्लेषाणामभिन्नक्रियादीनां निदर्शनेषु लक्ष्येष्वेव नाभिधानमात्रेण रूपस्य प्रतिनियतस्य लक्षणस्य व्यक्तिः प्रत्यवगमो भविष्यति । ततो यथाक्रमं निदर्श्यन्त इति ॥</p>
<lg type="mula" xml:id="KāĀ.2.314">
  <l>स्वभावमधुराः स्‍निग्धाः शंसन्त्यो रागमुल्बणम् ।</l>
  <l>दृशो दूत्यश्च कर्षन्ति कान्ताभिः प्रेषिताः प्रियम् ॥ ३१४ ॥</l>
</lg>
<p>कान्ताभिर्नायिकाभिः वासकशय्याभिः प्रेषिताः प्रयुक्ता दृशो दृष्टयो दूत्यश्च निसृष्टार्थादय[ः/?/] स्वभावेनैव मधुराः सुभगा उभय्योऽपि स्‍निग्धाः । प्रेमरसभाविता दृशः दूत्यस्त्वपरुषाः । रागं भावमुल्बणमुदीर्णमन्तर्गतमाकारविशेषेण शंसन्त्यः सूचयन्त्यो दृशः । दूत्यस्तु रागमुल्बणं नायिकानुरक्तिमधिकां चतुरमाचक्षाणाः कर्षन्ति वशीकुर्वन्ति प्रियं वल्लभम्, यत्र प्रेषिताः । अयमभिन्नक्रियः श्लेषः, कर्षणलक्षणयैकया क्रियया दृशां दूतीनां च सम्बन्धादिति ॥</p>
<lg type="mula" xml:id="KāĀ.2.315">
  <l>मधुरा रागवर्धिन्यः कोमलाः कोकिलागिरः ।</l>
  <l>आकर्ण्यन्ते मदकलाः श्‍लिष्यन्ते चासितेक्षणाः ॥ ३१५ ॥</l>
</lg>
<p>असितेक्षणाः स्त्रियः कोकिलानां गिरश्च वाचः । मधुराः मनोहराः द्वय्योऽपि । रागं रक्तिभावं वर्धयन्ति रागवर्धिन्यः उभय्योऽपि । कोमलाः कोकिलागिरः श्रवणानुद्वेजनीयत्वात्, असितेक्षणास्तु सुखस्पर्शत्वात् । कोकिलागिरो मदेन समयकृतेन हर्षविशेषेण कलाः पुष्टाः । असितेक्षणास्तु मदेन मधुपानजनितेन कलाः विह्वलाः । <pb n="177"/>
कोकिलागिर आकर्ण्यन्ते श्रूयन्ते । असितेक्षणास्तु श्लिष्यन्ते आलिङ्ग्यन्ते । [82b] अयमविरुद्धक्रियः श्‍लेषः, आकर्णनश्लेषणयोः सहभावादिति ॥</p>
<lg type="mula" xml:id="KāĀ.2.316">
  <l>रागमादर्शयन्नेष वारुणीयोगवर्धितम् ।</l>
  <l>पराभवति घर्मांशुरङ्गजस्तु विजृम्भते ॥ ३१६ ॥</l>
</lg>
<p>एष घर्मांशुरादित्यः पराभवत्यस्तमेति । अङ्गजस्तु कामो विजृम्भते समुद्भवति । वारुण्या प्रतीच्या दिशा योगेन सङ्गमेन वर्धितमुपबृंहितं रागमरुणिमानम् आदर्शयन् धर्मांशुः पराभवतीति प्रकृतम् । अङ्गजस्तु वारुण्या मदिरया योगेन पानलक्षणेन वर्धितं रागं रतिभावमादर्शयन् विभ्रमैराविष्कुर्वन् विजृम्भत इति प्रक्रान्तम् । अयं विरुद्धक्रियः श्लेषः, पराभवविजृम्भणयोरस्तमयोदयरूपयोः परस्परविरोधात् इति ॥</p>
<lg type="mula" xml:id="KāĀ.2.317">
  <l>निस्त्रिंशत्वमसावेव धनुष्येवास्य वक्रता ।</l>
  <l>शरेष्वेव नरेन्द्रस्य मार्गणत्वं च वर्तते ॥ ३१७ ॥</l>
</lg>
<p>अस्य नरेन्द्रस्य कस्यचिन्निस्त्रिंशत्वम् असौ खङ्ग एव वर्तते न म[न]सि निस्त्रिंशत्वम् । असित्वं क्रौर्यं चेति श्लिष्टम् । धनुष्येव वक्रता । न चेतसि वक्रता । नतत्वं शाठ्यं चेति श्‍लिष्टिः । शरेषु बाणेष्वेव मार्गणत्वं नात्मनि । मार्गणत्वं शरत्वं याचकत्वं चेति श्‍लिष्यते । अयं नियमवान् श्‍लेषः । असावेवेत्यवधारणप्रयोगादिति ॥</p>
<lg type="mula" xml:id="KāĀ.2.319">
  <l>पद्मानामेव दण्डेषु कण्टकस्त्वयि रक्षति ।</l>
  <l>अथवा दृश्यते रागिमिथुनालिङ्गनेष्वपि ॥ ३१८ ॥</l>
</lg>
<p>देव ! त्वयि रक्षति जगतीं पद्मानां [एव] दण्डेषु नालेषु कण्टको दृश्यते, न राज्ये । कण्टकः कार्कश्यलक्षणः, पद्मदण्डेषु राजविपक्षश्‍चेति श्‍लिष्टत्वात् । अयं नियम आक्षिप्यते । अथवा कथम् नियम्यते ? यतो रागिणां वा मिथुनानि स्त्रीपुंसयुग्मलक्षणानि तेषामन्योन्यालिङ्गनेष्वपि विषये[षु] कण्टकः रागजनितपुलकरूपो दृश्यते । तत्कथमेवमवधार्यत इति नियमाक्षेपरूपोक्तिरयं श्‍लेष इति ॥</p>
<lg type="mula" xml:id="KāĀ.2.319">
  <l>महीभृद्भ‍ूरिकटकस्तेजस्वी नियतोदयः ।</l>
  <l>दक्षः प्रजापतिश्चासीत् स्वामी शक्तिधरश्च सः ॥ ३१९ ॥</l>
</lg>﻿ <pb n="178"/>
<p>स विवक्षितः कश्चिन्महीभृत्पर्वतः राजा च, भूरयो महान्तः कटकाः सानवो यस्य पर्वतस्य । भूरिर्विशालः कटकः स्कन्धावारः हस्ताभरणविशेषो वा यस्य स भूरिकटको राजा । तेजस्वी रविः प्रभावविशेषयुक्तश्च नियतः प्रतिदिनमुदयः प्रभावलक्षणो यस्य स नियतोदयो रविः, नियतः स्थिरः उदयो राज्यरूपो यस्य स नियतोदयो राजा । दक्षो नाम प्रजापतिर्विधाता कश्चित् । राजा च दक्षः शूरः प्रजानां लोकानां च [83a] पतिः अधिपः स्वामी कार्त्तिकेयः प्रभुश्च, शक्तिः आयुधविशेषः तां धारयतीति शक्तिधरः स्कन्दः । शक्तिमुत्साहमन्त्रप्रभावरूपां धारयतीति शक्तिधरो राजा । आसीदभूत् । अयमविरोधी श्लेषः । महीभृद्भूरिकटकत्वादीनामुभयत्राप्यव्याहतेरिति ॥</p>
<lg type="mula" xml:id="KāĀ.2.320">
  <l>अच्युतोऽप्यवृषोच्छेदी राजाप्यविदितक्षयः ।</l>
  <l>देवोऽप्यविबुधो जज्ञे शङ्करोऽप्यभूजङ्गवान् ॥ ३२० ॥</l>
</lg>
<p>अच्युतो विष्णुः, न्यायभ्रंशाभावात् । स्थिरश्च । तत्र यदाऽच्युतो विष्णुस्तदा वृषस्य वृषभस्य अरिष्टनाम्‍नस्तेनोच्छेदाद् अवृषोच्छेदित्वं विरुद्धम् । पक्षान्तरे तु अविरुद्धम्, वृषस्य धर्मस्य राज्ञा अनुच्छेदात् । राजा चन्द्रः, नृपश्च । तत्र चन्द्रस्य अविदितः क्षयोऽनेनेत्यविदितक्षयत्वं विरुद्धम्, दक्षशापेन कृष्णपक्षे क्षीयमाणत्वात् । पक्षान्तरे तु राज्यापचयाभावादव्याघातः । देवो गतिदेवो विबुधः । सम्मतिदेवश्च राजा । तत्र गतिदेवः कथमविबुधः, असुर इति विरुध्यते । सम्मतिदेवस्तु राजा, विबुधाः पण्डिता विगता यतः । न तथा अविबुधः बुधयुक्तः पण्डितमण्डलमण्डितास्थानमण्डपः । शङ्करस्त्रिलोचनः, शान्तिकरश्च । तत्र त्रिनेत्रः फणिधरनद्धजटाजूटः सारसनीकृतनागः कुण्डलीकृतपन्नगः कथमभुजङ्गवान् इति विरोधः । राजा तु धूर्तसंसर्गाभावाद् अभुजङ्गवानिति युज्यते । जज्ञे विदितः क्रियाविदित इति सर्वत्र सम्बन्धनीयम् । अयं विरोधी श्लेष उदाहृतः ॥</p>
<trailer>॥ इति श्‍लेषवक्रम् ॥</trailer>
<p>विशेषोक्तिमाविष्कुर्वन्नाह—</p>
<lg type="mula" xml:id="KāĀ.2.321">
  <l>गुणजातिक्रियादीनां यत्तु वैकल्यदर्शनम् ।</l>
  <l>विशेषदर्शनायैव सा विशेषोक्तिरिष्यते ॥ ३२१ ॥</l>
</lg>﻿ <pb n="179"/>
<p>गुणश्च जातिश्च क्रिया च आदिशब्देन द्रव्यपरिग्रहः । तेषां वैकल्यस्याभावस्य दर्शनं वचनं यत्तत् । किमर्थम् ? विशेषस्यातिशयस्य कस्यचित्कार्यविषयस्य दर्शनाय प्रतिपादनार्थमेव । अत एव विशेषपरत्वात् सा तल्लक्षणा विशेषोक्तिरिष्यते मनीषिभिरिति ॥</p>
</div>
<div type="sūtra" n="322">
<p>तामुदाहरन्नाह—</p>
<lg type="mula" xml:id="KāĀ.2.322">
  <l>न कठोरं न वा तीक्ष्णमायुधं पुष्पधन्वनः ।</l>
  <l>तथापि जितमेवासीदमुना भुवनत्रयम् ॥ ३२२ ॥</l>
</lg>
<p>पुष्पधन्वनः कामस्यायुधं कुसुम[म]न्यद्वा तादृशं न कठोरं न कठिनम् न च अतितीक्ष्णं न च निशातं यथान्यत्, आयुधमयोमयं तेजितं खङ्गा/?/दि तथाप्येवमपीति विशेषविवक्षायाम् । यदाह—अमुना पुष्यधन्वना आयुधेन वा भुवनानां स्वर्गादीनां त्रयं कृत्स्‍नं जगत् जितमाक्रान्तमेव नाजितमपि आसीदभवत् । [83b] अहो चित्रम् !  इह काठिन्यतैक्ष्ण्यलक्षणस्यायुधत्वेन प्रसिद्धस्य निषेधेनानङ्गास्त्रस्य जगज्जैत्रस्य विशेषः कोऽप्याविष्कृतो जगज्जयकार्यविषयः । तादृशमपीदं जगद्विजयसमर्थमहो यथेदं प्रतिविशिष्टमिति ॥</p>
</div>
<div type="sūtra" n="323">
<lg type="mula" xml:id="KāĀ.2.323">
  <l>न देवकन्यका नापि गन्धर्वकुलसम्भवा ।</l>
  <l>तथाप्येषा तपोभङ्गं विधातुं वेधसोऽप्यलम् ॥ ३२३ ॥</l>
</lg>
<p>इयं देवानां कन्यका योषिन्न भवति । सम्भवत्यस्मादिति सम्भवः । गन्धर्वाणां देवविशेषाणां कुलं वंशः सम्भवः, तत्र वा सम्भूतिरस्या इति गन्धर्वकुलसम्भवा न भवति । सा हि स्त्रीजातिरत्यन्ताभिरूपा । तथापि पूर्ववत् विशेषविवक्षायाम् । यदाह—एषा स्त्री या न तज्जातिः । वेधसोऽपि येन सृष्टा, यो वा वीतरागः प्रागेवान्यस्य । तपसो विषयसंयमस्य भङ्गं निवृत्तिं विधातुं कर्तृमलं समर्था । किमिदं रूप चातुर्यम् । इह देवजात्यादे रूपोत्कर्षवत्त्वनिवृत्त्या विशेषः, मानुष्यप्येवंविधा या प्रजापतिमपि रागपरवशं करोतीति दर्शितः ॥</p>
</div>

<div type="sūtra" n="324">
<lg type="mula" xml:id="KāĀ.2.324">
  <l>न बद्धा भ्रूकुटिर्नापि स्फुरितो दशनच्छदः ।</l>
  <l>न च रक्ताभवद् दृष्टिर्जितं च द्विषतां कुलम् ॥ ३२४ ॥</l>
</lg>﻿ <pb n="180"/>
<p>केनचिद् धीरेण भ्रूकुटिर्भ्रूभङ्गः कोपजन्मा न बद्धा न रचिता । दशनच्छदश्च अधरो न स्फुरितः कोपान्न कम्पि । दृष्टिश्च रक्ता रोषारुणा नाभवत् । तथापि च द्विषतां कुलम् अरिवर्गः जितं भग्‍नम् । चित्रमेतत् । अत्र भ्रुकुटीबद्धदशनच्छदस्फुरणादेः क्रियाया विगमेन निर्विकाररिपुविजयलक्षणो विशेषो दर्शित इति ॥</p>
</div>

<div type="sūtra" n="325">
<lg type="mula" xml:id="KāĀ.2.325">
  <l>न रथा न च मातङ्गा न हया न च पत्तयः ।</l>
  <l>स्त्रीणामपाङ्गदृष्ट्यैव जीयते जगतां त्रयम् ॥ ३२५ ॥</l>
</lg>
<p>रथाः स्यन्दना न सन्ति । न मातङ्गा हस्तिनः सन्ति । न च हया अश्‍वाः । नापि पत्तयः पदातयः । चतुरङ्गमनीकमिदं जयोपकरणम् । तथापि स्त्रीणामपाङ्गदृष्ट्या कटाक्षेणैव केवलं जगतां त्रयं त्रिभुवनं जीयते वशीक्रियते । अत्र रथादिलक्षणद्रव्याभावेन जगत्त्रयविजयलक्षणो विशेषः स्त्रीकटाक्षस्याविष्कृत इति ॥</p>
</div>
<div type="sūtra" n="326">
<p>विशेषोक्तेर्विकल्पान्तरं दर्शयन्नाह—</p>
<lg type="mula" xml:id="KāĀ.2.326">
  <l>एकचक्रो रथो यन्ता विकलो विषमा हयाः ।</l>
  <l>आक्रामत्येव तेजस्वी तथाप्यर्को जगत्त्रयम् ॥ ३२६ ॥</l>
</lg>
<p>एकं चक्रमस्येत्येकचक्रो रथः । कथं वहति ? यन्ता सारथिश्चारुणलक्षणः अङ्गविकलः । कथं कर्मण्य ? हया रथ्याश्च विषमाः सप्त । कथं धौरेयाः ? तथाप्यर्कः तेजस्वी प्रतापविशेषयुक्तो यतस्तस्मात् जगतां त्रयमाक्रामत्यभिभवति । तेजस्तत्रनिमित्तमिति ॥</p>
</div>
<div type="sūtra" n="327">
<p>[केयं] विशेषोक्तिरित्याह—</p>
<lg type="mula" xml:id="KāĀ.2.327">
  <l>सैषा हेतुविशेषोक्तिस्तेजस्वीति विशेषणात् ।</l>
  <l>अयमेव क्रमोऽन्येषां भेदानामपि कल्पने ॥ ३२७ ॥</l>
</lg>
<p>सैषा अनन्तरोक्ता तादृशी हेतुविशेषोक्तिर्नाम विज्ञायते । कुतः ? तेजस्वीत्यर्क [84a]स्य विशेषणाद्धेतुरूपात् । तेजस्वित्वात् जगत्त्रयमाक्रामतीति । इमामवान्तरभेदविकल्पनादिशमतिदिशन्नाह- अयमित्यादि । अयमेवानन्तरोक्तः क्रमो न्यायः हेत्वपेक्षया हेतुविशेषोक्तिरित्येवंजातीयः अन्येषामपि भेदानां विशेषोक्तिविकल्पानां कल्पने प्रयोगेऽनुगन्तव्यः । ते चैवं कल्पनीयाः-</p>﻿ <pb n="181"/>
<lg>
  <l>न विषं विषमं किञ्चिंन्न च पाशोऽस्ति तादृशः ।</l>
  <l>मूर्च्छयन्तिं मृगाक्षीणां बध्‍नन्ति [च] दृशो जगत् ॥</l>
</lg>
<p>अविरुद्धक्रियाविशेषोक्तिः ॥</p>
<lg>
  <l>न शस्त्रं निशितं किञ्चित्तादृशं नापि चामृतम् ।</l>
  <l>स्त्रीणां कोपः प्रसादश्च हन्ति जीवयति क्षणम् ॥</l>
</lg>
<p>विरुद्धक्रियाविशेषोक्तिः ॥</p>
<lg>
  <l>न किञ्चिन्मार्दवं तन्वि ! स्तनयोर्न च नम्रता ।</l>
  <l>तथापि च तथैताभ्यां जनोऽयमतिरज्यते ॥</l>
</lg>
<p>चाटुविशेषोक्तिः ॥</p>
</div>
<div type="sūtra" n="">
<p>दिशा अनया अन्येप्यूहनीया विकल्पा इति ॥</p>
<trailer>॥ इति विशेषोक्तिचक्रम् ॥</trailer>
<p>तुल्ययोगितां योजयन्नाह—</p>
<lg type="mula" xml:id="KāĀ.2.328">
  <l>विवक्षितगुणोत्कृष्टैर्यत् समीकृत्य कस्यचित् ।</l>
  <l>कीर्तनं स्तुतिनिन्दार्थं सा मता तुल्ययोगिता ॥ ३२८ ॥</l>
</lg>
<p>विवक्षितः प्रतिपादयितुमिष्टः कश्चिद्नुणो धर्मः साधुरसाधुर्वा तेनोत्कृष्टैरधिमात्रैः प्रसिद्धैः कैश्चिद्वस्तुभिः सह समीकृत्य वस्तुतोऽसाम्येऽपि तथाभावमारोप्य कस्यचिदर्थस्य पुरुषादेः कीर्तनमाख्यानम् । किमर्थम् ? स्तुतिः प्रशंसा निन्दा जुगुप्सा चार्थः प्रयोजनं यस्मिन् कीर्तने तत्तथा समीकृतस्य स्तुत्यर्थं निन्दार्थं वा, सा तल्लक्षणा तुल्ययोगिता स्मृता । तेन गुणेन तादृशां तुल्ययोगिताप्रतिपादनात्, तादर्थ्येन तुल्ययोगिता तथाविधोक्तिरिति ॥</p>
</div>
<div type="sūtra" n="">
<p>तामुदाहरन्नाह—</p>
<lg type="mula" xml:id="KāĀ.2.329">
  <l>यमः कुबेरो वरुणः सहस्राक्षो भवानपि ।</l>
  <l>बिभ्रत्यनन्यविषयां लोकपाल इति श्रुतिम् ॥ ३२९ ॥</l>
</lg>﻿ <pb n="182"/>
<p>यमो दक्षिणस्या दिशः पतिः । कुवेर उतरस्याः । [वरुणः पश्चिमायाः] सहस्राक्षः शक्रः प्राच्याः । भवानपि त्वं च । एते[भ्योऽन्ये] नास्या विषयः । इत्यनन्यविषयां लोकपाल इत्येवंरूपां श्रुतिं शब्दं बिभ्रति वहन्ति, सर्वैस्तैर्लोकरक्षणात् । अत्र लोकपालत्वेन विवक्षितेन गुणेन उत्कृष्टैर्यमादिभिः समीकृत्य राज्ञः कस्यचित् कीर्तनस्मृत्यर्थमिति योजनीयम् ॥</p>
<lg type="mula" xml:id="KāĀ.2.330">
  <l>सङ्गतानि मृगाक्षीणां तडिद्विलसितानि च ।</l>
  <l>क्षणद्वयं न तिष्ठन्ति घनारब्धान्यपि स्वयम् ॥ ३३० ॥</l>
</lg>
<p>मृगाक्षीणां सङ्गतानि प्रेमाणि त[डि]तां विद्युतां विलसितानि च यथायोगं घनैर्मेघैरारब्धानि घनं निरन्तरमारब्धान्यपि । किं पुनरन्यानि ? स्वयमात्मना प्रकृतिचापल्यात्, न तु कारणवैगुण्येन घनारब्धत्वात् क्षणद्वयमपि द्वाव[84b]पि क्षणौ न तिष्ठन्ति । किं पुनश्चिरम् ? यदि परमेकं क्षणं तिष्ठन्ति । इह विवक्षितेन गुणेन क्षणमात्रास्थायित्वेनोत्कृष्टैः प्रतीतैस्तड़िद्विलसितैः समीकृत्य स्त्रीप्रेम्णामतिचपलतया निन्दार्थं कीर्तनमिति लक्षणं योजनीयम् ॥</p>
<trailer>॥ इति तुल्ययोगिताचक्रम् ॥</trailer>
<p>विरोधं निदर्शयन्नाह—</p>
<lg type="mula" xml:id="KāĀ.2.">
  <l>विरुद्धानां पदार्थानां यत्र संसर्गदर्शनम् ।</l>
  <l>विरोधसाधनायैव स विरोधः स्मृतो यथा ॥ ३३१ ॥</l>
</lg>
<p>विरुद्धानामन्योन्यप्रतिद्रन्द्विनां पदार्थानां क्रियागुणादीनां संसर्गस्य सन्निधेः दर्शनमवगमो यत्रोक्तिप्रकारे । किमर्थम् ? विरोधस्य विप्रतिषेधस्य साधनाय सविशेषं प्रत्यायनार्थमेव । अत एव विरोधप्रधानत्वात् स उक्तिविशेषः विरोध इति स्मृतः कथ्यते कविभिः । यथेत्युदाहरति ॥</p>
<lg type="mula" xml:id="KāĀ.2.332">
  <l>कूजितं राजहंसानां वर्धते मदमञ्जुलम् ।</l>
  <l>क्षीयते च मयूराणां रुतमुत्क्रान्तसौष्ठवम् ॥ ३३२ ॥</l>
</lg>﻿ <pb n="183"/>
<p>अरुणचरणचञ्चवो हंसविशेषा राजहंसाः । तेषां कूजितम् निनदः मदेन सामयिकेन हर्षोत्कर्षेण मञ्जुलं मधुरं वर्धते विजृम्भते । मयूराणां च रुतं कूजितं पुनरुत्क्रान्तमपगतं सौष्ठवमुत्कर्षो यतः, तत् क्षीयते निवर्तते । वृद्धिक्षययोः क्रियापदार्थयोः विरुद्धयोर्मिथः संसर्गस्यैकत्र सन्निधेर्दर्शनमिति लक्षणं योज्यम् ॥</p>
<lg type="mula" xml:id="KāĀ.2.333">
  <l>प्रावृषेण्यैर्जलधरैरम्बरं दुर्दिनायते ।</l>
  <l>रागेण पुनराक्रान्तं जायते जगतां मनः ॥ ३३३ ॥</l>
</lg>
<p>जलधरैः प्रावृषि भवैः कारणैः अम्बरमाकाशं दुर्दिनायते भिन्नाङ्गं जायते । जगतां मनः पुनस्तै रेव रागेण रतिभावेनाक्रान्तं विषयीकृतं रक्तं जायते । अत्र दुर्दिनत्वरक्तत्वयोर्विरागरागरूपयोः गुणपदार्थयोः विरोधप्रतिपत्तिरिति लक्षणं योज्यम् ॥</p>
<lg type="mula" xml:id="KāĀ.2.334">
  <l>तनुमध्यं पृथुश्रोणि रक्तौष्ठमसितेक्षणम् ।</l>
  <l>नतनाभि वपुः स्त्रीणां कं न हन्त्युन्नतस्तनम् ॥ ३३४ ॥</l>
</lg>
<p>तनु कृशं मध्यम् । पृथुर्महीयसी श्रोणिः नितम्बो रक्तश्चौष्ठोऽधरः । असितं कृष्णमीक्षणमक्षि । नता निम्‍ना नाभिः । उन्नतौ स्तनौ यत्र तादृशं स्त्रीणां वपुः शरीरं कं नाम नरं [न] हन्ति चक्षुःप्रीतिमनःसङ्गादिक्रमेण दशमीं दशां कं न नयति ?  सर्वमेतादृशं जनं हन्ति । अत्र तनुमध्यपृथुश्रोणिप्रभृतीनां शरीरावयवद्रव्याणां परस्परविरोधिनां संसर्गदर्शनमिति लक्षणं योजनीयम् ॥</p>
<lg type="mula" xml:id="KāĀ.2.335">
  <l>मृणालबाहु रम्भोरु पद्मोत्पलमुखेक्षणम् ।</l>
  <l>अपि ते रूपमस्माकं तन्वि ! तापाय कल्पते ॥ ३३५ ॥</l>
</lg>
<p>मृणालवद्बाहू रम्भा कदली तद्वदूरू पद्ममिव मुखमुत्पलवदीक्षणे यत्र तत्तादृशमत्यन्तशीतवस्तुसरूपमपि रूपं ते तव सम्बन्धि तन्वि ! तापाय तप्त्यर्थमस्माकं कल्पते [85a] भवति । किमिदं विरुद्धम् ? अत्र शीतगुणस्य तद्वतो वा द्रव्यस्य बाहुप्रभृतेः तत्समुदायस्य वा रूपस्य शरीरद्रव्यस्य तापेनोष्णताकारिकर्मणा सह विरोध इति द्रष्टव्यम् ॥</p>
<lg type="mula" xml:id="KāĀ.2.336">
  <l>उद्यानमारुतोद्ध‍ूताश्‍चूतचम्पकरेणवः ।</l>
  <l>उदश्रयन्ति पान्थानामस्पृशन्तोऽपि लोचने ॥ ३३६ ॥</l>
</lg>﻿ <pb n="184"/>
<p>उद्यानेषु मारुतैरुद्ध‍ूताश्‍चूतानां चम्पकानां च रेणवः पौष्पाः परागाः । पान्थानां विरहिणां लोचनमस्पृशन्तोऽपि दूर एव दृश्यमाना उदश्रयन्ति । उदस्रवन्तीत्यपि पठ्यते । उभयत्रापि रोदयन्तीत्यर्थः । तच्च विरुद्धम् । स्पृशतामेव रेणूनां नयनजलोद्गमनिमित्तत्वात् । कथमस्पृशन्त उदश्रयन्ति ? अत्र स्पर्शनिषेधोदश्रयणयोः क्रिययोर्विरोध इति द्रष्टव्यम् । कूजितमित्यादेः [<ref>२.३३२</ref>] अस्य च को विशेषः । उभयत्रापि क्रियाविरोधात् । तत्र भिन्नाधिकरणयोः क्रिययोर्विरोधः । इह त्वभिन्नाधिकरण्योरिति महान् विशेषः । अन्यत्राप्येवंप्रकारत्वाद्विशेषस्थितेरिति ॥</p>
<lg type="mula" xml:id="KāĀ.2.337">
  <l>कृष्णार्जुनानुरक्ताऽपि दृष्टिः कर्णावलम्बिनी ।</l>
  <l>याति विश्वसनीयत्वं कस्य ते कलभाषिणी ॥ ३३७ ॥</l>
</lg>
<p>कलभाषिणि ! ते दृष्टिः कस्य नाम विश्वसनीयत्वम् विस्रब्धतां याति ? न कस्यचित् । कुतः ? यतः कृष्णे नारायणे कृष्णायां द्रौपद्यां वा अर्जुने धनञ्जये चानुरक्ता सती कर्णं तद्विपक्षमङ्गराजमवलम्बते भजते, तस्माद्विरुद्धपक्षपातिनी कथमियं विश्वास्वा खलेति शब्दच्छलेन विरोधः प्रतीयते । वस्तुतस्तु दृष्टिः कृष्णा श्यामा क्वचिदर्जुना धवला अनुरक्ता ताम्रा च स्‍निग्धा वा कर्णं च श्रुतिपथमायातत्वादवलम्बत इत्यविरोधः । श्‍लेषानुविद्धोऽयमीदृशो विरोधः प्रतिपत्तव्य इति ॥</p>
</div>
<div type="sūtra" n="">
<p>विरोधमुपसं[हरति]—</p>
  <l>इत्यनेकप्रकारोऽयमलङ्कारः प्रतायते ।</l>
<p>इति कथितेन क्रमेणायं विरोधोऽलङ्कारोऽनेको विचित्रः प्रकारो विकल्पोऽस्येति अनेकप्रकारः प्रतायते प्रसरति प्रतीयते लक्ष्यते वा ।</p>
<p>अपरोऽपि प्रकारः कश्चिदुदाह्रियते—</p>
<lg>
  <l>सद्वयोऽप्यद्वयः सोऽयमुन्मुखोऽप्यनताननः ।</l>
  <l>कर्कशोऽपि मृदुस्पर्शः स्तनभारो मृगीदृशाम् ॥ इति ।</l>
</lg>
<trailer>॥ इति विरोधचक्रम् ॥</trailer>
<p>अप्रस्तुतस्तोत्रमादर्शयन्नाह—</p>
<lg type="mula" xml:id="KāĀ.2.338">
  <l>अप्रस्तुतप्रशंसा स्यादप्रक्रान्तेपु या स्तुतिः ॥ ३३८ ॥</l>
</lg>﻿ <pb n="185"/>
<p>अप्रक्रान्ते तु अप्रकृत एव बहिस्तत्त्वेन कस्मिंश्चिद्वस्तुनि बुद्धिस्थे विषये या स्तुतिः संराधनमित्यनूद्य सा अप्रस्तुतप्रशंसा स्यादिति विधीयते, यदुद्देशेऽप्रस्तुतस्तोत्रमुक्तम् । अप्रक्रान्तेप्सितस्तुतिरिति पाठेऽप्रक्रान्तस्येप्सितस्येष्टस्य वस्तुनः कस्यचिदप्रक्रान्ता वा तद्विषयत्वात् । स्तुतिरिति [85b] व्याख्येयं शेषं समानम् ॥</p>
</div>
<div type="sūtra" n="">
<p>तामुदाहरन्नाह—</p>
<lg type="mula" xml:id="KāĀ.2.339">
  <l>सुखं जीवन्ति हरिणा वनेष्वपरसेविनः ।</l>
  <l>जलैरयत्नसुलभैस्तृणदर्भाङ्कुरादिभिः ॥ ३३९ ॥</l>
</lg>
<p>जलैर्दर्भाङ्कु/?/रैस्तृणोद्गमैः । आदिशब्देन तरुपल्लवादिभिरर्थैरुपकरणैर्वा अयत्नेन सेवापरिक्लेशादि[राहित्येन] सुलभैः [सुख]प्राप्यैरकृच्छ्राधिगतैरमृतायमानैरपरमन्यं कञ्चिदसेवमानाः परचित्ताराधनदुःखानभिज्ञाः स्वाधीनवृत्तयः सुखं निराकुलं [हरिणाः] वनेषु जीवन्ति । अपि नाम तादृशी वृत्तिरस्माकमपि स्यात् ? प्रतिपक्षपातः खलु प्रजायते । तादृशीं कल्याणीं वृत्तिं कल्पयतो हरिणेषु ईर्ष्या लक्ष्यत इति ॥</p>
<lg type="mula" xml:id="KāĀ.2.340">
  <l>सेयमप्रस्तुतैवात्र मृगवृत्तिः प्रशस्यते ।</l>
  <l>राजानुवर्तनक्लेशनिर्विण्णेन मनस्विना ॥ ३४० ॥</l>
</lg>
<p>सेयमनन्तरोक्ता मृगाणां वृत्तिरयत्नसुलभजलदर्भाङ्कुररूपा जीविका, वर्तन्ते जीवन्त्यनयेति कृत्वा । अप्रस्तुता अप्रक्रान्तैव, न प्रस्तुतापि तादृशप्रकरणाभावात् । प्रशस्यते संराध्यते अत्र प्रयोगे केनचिद् राज्ञोऽनुवर्तनम् सेवा तदेव क्लेशः दुःखरूपत्वात् । ततो निर्विण्णेनातिविरक्तेन मनस्विनोदात्तेन केनचित्ततोऽप्रस्तुतापीयमीदृग्विषया [स्तुतिः] काव्यशोभाकरत्वादलङ्कारः । अयमपरोऽत्र उदाह्नियते—</p>
<lg>
  <l>सुखिनस्ते महात्मानः संतोषपरिभाविताः ।</l>
  <l>सुखाभासैः परिक्लेशैर्वर्जितात्मपरिग्रहैः ॥</l>
</lg>
<lg>
  <l>इत्थमप्रक्रमेणैवमनिवृत्तिः प्रशस्यते ।</l>
  <l>धनार्जनादिसंक्लेशनिर्वेदवशवर्तिना ॥</l>
</lg>
<p>समासोक्तेरियं कथं भेद्यते, उभयत्राप्यन्यदभिप्रेत्यावान्तराभिधानात् ? तत्र सदृशम एवार्थान्तरमभिधीयते । इह तु विसदृशमिति महान् भेदः । विसदृशात् कथमर्थान्तर-﻿ <pb n="186"/>
प्रतीतिरिति चेत् ? सदृशादपि कथम् ? अर्थप्रकरणादेरिति१ चेदिहाप्येवमस्तु । तत्र तादृशी प्रतीतिरिहेदृशीति न किञ्चिद्विरुध्यते । अन्ये त्विह प्रशस्यमेवाभिधीयते । तत्र तु निन्द्यमपीति विशेषं व्याचक्षते । तथैकान्तिको भेदोऽनयोर्निदशितः स्यादिति ॥</p>
<trailer>॥ इत्यप्रस्तुतस्तोत्रम् ॥</trailer>
<p>व्याजस्तुतिमाधकृत्याह—</p>
<lg type="mula" xml:id="KāĀ.2.341">
  <l>यदि निन्दन्निव स्तौति व्याजस्तुतिरसौ मता ।</l>
  <l>दोषाभासा गुणा एव लभन्ते ह्यत्र सन्निधिम् ॥ ३४१ ॥</l>
</lg>
<p>निन्दन्निव दोषमाचक्षाण इव स्तौति गुणं भाषते यदि चेत्, असावेवंलक्षणा व्याजस्तुतिर्मता इष्टा । कथमत्र गुणाः प्रतीयन्ते ? यतस्तुतिरियं गुणाविष्क्रियालक्षणा स्यादिति ब्रवीति । हिर्यस्मादर्थे । यदत्रोक्तिविशेषे दोषवदाभासन्ते प्रतिभान्ति तादृशपदोपादानादेर्दोषाभासा गुणा एव शौर्यादयो न दोषोऽपि कश्चित् । अत एव लेश[86a]स्तुतेरियं भिद्यते । तत्र हि दोषे गुणः कश्चिदेव प्रती[य]ते । यदुक्तम्—</p>
  <l>दोषाभासो गुणः कोऽपि दर्शितश्चाटुकारिता ।</l>
<ref>[२. २००]</ref>
<p>इति । सन्निधिमवस्थानं लभन्ते प्रतीयन्त इति यावत् । अत्र व्याजस्तुतौ । ततः स्तुतिरेवेयम् सर्वथा [न] निन्दा काचिदपीति२ ॥</p>
</div>
<div type="sūtra" n="">
<p>तामुदाहरन्नाह—</p>
<lg type="mula" xml:id="KāĀ.2.342">
  <l>तापसेनापि रामेण जितेयं भूतधारिणी ।</l>
  <l>त्वया राज्ञापि सैवेयं जिता मा भून्मदस्तव ॥ ३४२ ॥</l>
</lg>
<note>१. तुल संयोगो विप्रयोगश्च साहचर्यं विरोधिता । अर्थः प्रकरणं लिङ्गं शब्दस्यान्यस्य सन्निधिः ॥ सामर्थ्यमौचिती देशः कालो व्यक्तिः स्वरादयः । शब्दार्थस्यानवच्छेदे विशेषस्मृतिहेतवः ॥ -वाक्यपदीये</note>
<note>२. अत्र श्‍लोकव्याख्यायां किमपि त्रटितमिति प्रतिभाति ।</note>﻿ <pb n="187"/>
<p>रामेण दाशरथिना भार्गवेण वा तापसेन चतुरङ्गबलहीनेन तपस्विनापि । अ[नादरं] सूचयत्यपिशब्दः । कथञ्चिदनुगृहीतमुनिरूपेण जन्मान्तरोपात्ततपःप्रभावयोगाद्वा । तापसेनेति श्‍लिष्टम् । अत्र एवेयं श्‍लेषानुगतैव प्रवर्तते । यद्वक्ष्यतिइति श्‍लेषानुविद्धानामित्यादि<ref>[२.३४५]</ref> । इयं भूतधारिणी पृथिवी जिता आक्रान्ता । त्वया तु चतुरङ्गबलपरिवारिणा राज्ञा नराविपेनापि सता । नातःपरमिहाधिकं पदम् अस्तीत्यपिशब्देन सूचयति । सैवेयं जिता तापसेन जिता एव । नान्या तदहमजयं पृथिवीमिति मदोऽहङ्कारस्तव मा भूत् । कोऽत्र विशेष इति चेत्-निन्दनेन च । महानुभावेन जितसमस्तमहीमण्डलेन सकलनरेन्द्रचूड़ामणिना गुणारामेण रामेण समीकृत्य परया स्तुत्या संयोजितो राजा कश्चिदिति व्याजस्तुतिरीदृशी सुतरां रमणीयेति ॥</p>
<lg type="mula" xml:id="KāĀ.2.343">
  <l>पुंसः पुराणादाच्छिद्य श्रीस्त्वया परिभुज्यते ।</l>
  <l>राजन्निक्ष्वाकुवंश्यस्य किमिदं तव युज्यते ॥ ३४३ ॥</l>
</lg>
<p>पुराणाज्जीर्णादकिंञ्चित्करात् पुंसः पुरुषात् कुतश्चित्, पुराणाच्च पुंसो विष्णोरिति श्‍लिष्टम् । आच्छिद्यावहृत्य श्रीरभ्युदयो राज्यश्रीश्च देवतेति श्‍लिष्टम् । त्वया परिभुज्यते निषेव्यते । तदिदमीदृशं कर्म परदाराच्छेदरूपं तवेक्ष्वाकुवंश्यस्य तद्भवस्य मनुकुलजन्मनः । इक्ष्वाकुवंशप्त्येत्यपि पठ्यते । तत्रेक्ष्वाकूणां ते वा वंशोऽस्येत्यन्यपदार्थः । यदुपज्ञेयं वर्णाश्रमाचारस्थितिलक्षणा लोकयात्रा प्रवर्तते । किं युज्यते ? नैवेदं युक्तं तवेदृशवंशसम्भवस्येत्यर्थः । राजन्नित्यामन्त्र्यते । इह पुराणादकिञ्चित्करात्पुंसः श्रीः सम्पत् आच्छिद्यते इति निन्द्यत एव । पुराणात् पुंसो विष्णोः श्रीः विभूतिर्देवतेति च श्‍लिष्टा । आच्छिद्यते । तामपि पुरुषोत्तमा[दा]क्रम्याकृष्यत इति वीर्योत्कर्षाविष्कृतेः स्तूयत एव कश्चिन्नृपतिः । तदियं सर्वथा श्‍लेषमुपजीवतीति ॥</p>
<lg type="mula" xml:id="KāĀ.2.344">
  <l>भूजङ्गभोगसंसक्ता कलत्रं तव मेदिनी ।</l>
  <l>अहङ्कारः परां कोटिमारोहति कुतस्तव ॥ ३४४ ॥</l>
</lg>
<p>तव कलत्रं भार्यां [86b] कलत्रमिव कलत्रं मेदिनी, पालनादिना । मेदिनी पृथिवी जघन्यजातीया च स्त्री । भुजङ्गशब्देनात्र श्‍लेषः, फणधरो धूर्तश्च विवक्षित इति श्‍लिष्टम् । तस्य भोगः यथाक्रमं कामः संभोगश्चेति पुनः श्‍लिष्टम् । तत्र संसक्ता व्यवस्थिता तेन सा ध्रियते इति श्रुतेः । निरता चेत्युभयत्र योज्यम् । यत एवं तत् कुतः <pb n="188"/>
कस्मादुत्कर्षादहंकारः अहमत्राधिक इत्यभिमानः तव परां कोटिमधिमात्रतामारोहति ?  न युक्तमित्यमहङ्कर्तुं तवेति । निन्देव स्तुतिरियमखिलमहीतलाधि[पत्य]वर्णनलक्षणा अत्र लक्ष्यत इति ॥</p>
</div>
<div type="sūtra" n="">
<p>अपरे अप्येवं श्‍लेषानुगता विकल्पा द्रष्टव्या इति निगमयन्नाह—</p>
<lg type="mula" xml:id="KāĀ.2.345">
  <l>इति श्‍लेषानुविद्धानामन्येषां चोपलक्ष्यताम् ।</l>
  <l>व्याजस्तुतिप्रकाराणामपर्यन्तः प्रविस्तरः ॥ ३४५ ॥</l>
</lg>
<p>इति कथितेन पथा श्‍लेषेणोक्त[रू]पेणानुविद्धानां युक्तानां व्याजस्तुतेः प्रकाराणां विकल्पानामन्येषां च शेषाणामपि प्रविस्तरः प्रपञ्चोऽपर्यन्तः अपरिमितः प्रयोगेषु लक्ष्यतां द्रष्टव्यः । इह तु दिङ्‌मात्रं दर्शितम् । विकल्पाः केचिदपरे निदर्श्यन्ते—</p>
<lg>
  <l>बिभर्ति सकलामुर्वीमुरगः स्वपदच्युतः ।</l>
  <l>भवानासाद्य साम्राज्यं राजन् किमभिमन्यसे ॥</l>
</lg>
<lg>
  <l>मायावशेन लोकोऽयमावर्जितमतिस्त्वया ।</l>
  <l>त्वद्यशोमुखरः कृष्णचरितः किं चिकित्ससे ॥</l>
</lg>
<lg>
  <l>श्रुतिः कुवलयं धत्ते लीलया हरिणीदृशंम् ।</l>
  <l>विक्रमेण भवानेतन्महता किं तव स्मयः ॥ इति ।</l>
</lg>
<trailer>॥ इति व्याजस्तुतिः ॥</trailer>
<p>निदर्शनमुपदर्शयन्नाह—</p>
<lg type="mula" xml:id="KāĀ.2.346">
  <l>अर्थान्तरप्रवृत्तेन किञ्चित्तत्सदृशं फलम् ।</l>
  <l>सदसद्वा निदर्श्येत यदि तत् स्यान्निदर्शनम् ॥ ३४६ ॥</l>
</lg>
<p>अर्थान्तरे निदर्श्यापेक्षया अन्यस्मिन् क्वचिदुचिते कार्ये प्रवृत्तेन तत्साधयता केनचिद्वस्तुना हेतुभूतेन कर्तृभूतेन तेनार्थान्तरेण सदृशं तुल्यं फलं किञ्चित् सदिष्टमसद् अनिष्टं वा निदर्श्येत प्रतिपाद्येत यदि, तदेवंलक्षणं निदर्शनं स्यादिति विधीयते । अर्थान्तरस्य वृत्तेनेत्यपि पाठः । तत्रार्थान्तरस्य कस्याचिद्व‍ृत्तेन कर्मणा सदृशमिति व्याख्येयम् । शेषं समानम् ॥</p>﻿ <pb n="189"/>
<p>उदाहरन्नाह—</p>
<lg type="mula" xml:id="KāĀ.2.347">
  <l>उदयन्नेव सविता पद्मेष्वर्पयति श्रियम् ।</l>
  <l>विभावयितुमृद्धीनां फलं सुहृदनुग्रहम् ॥ ३४७ ॥</l>
</lg>
<p>सविता रविरुदयन्नेवोदयमासादयन्नेव पद्मेषु श्रियं विकाशरूपामर्पयति निधत्ते । उदयपूर्वकेण पद्मविकाशेनार्थान्तरेण सदृशं फलं निदर्शयति-सुहृदामाश्रितान मनुग्रहमुपकारं नाम फल[87a]कार्यमृद्धीनामभ्युदयानां विभावयितुं दर्शयितुमिति सत्फलमिदं निदर्शितं सुहृदनुग्रहम्याभीक्ष्णत्वादि[ति] ॥</p>
</div>
<div type="sūtra" n="">
<p>असत्फलं निदर्शयन्नाह—</p>
<lg type="mula" xml:id="KāĀ.2.348">
  <l>याति चन्द्रांशुभिः स्पृष्टा ध्वान्तराजिः पराभवम् ।</l>
  <l>सद्यो राजविरुद्धानां सूचयन्तो दुरन्तताम् ॥ ३४८ ॥</l>
</lg>
<p>चन्द्रस्यांशुभिः स्पृष्टा भिन्ना ध्वान्तस्य तमसो राजिः संघातः पराभवं निधनं याति पराभूयत इति यावत् । सद्यस्तत्क्षणम् । किं कुर्व/?/ती ? राजा चन्द्रो नृपतिश्चेति श्‍लिष्टम् । तेन विरुद्धानां केषाञ्चित् दुष्टो विपद्रूपोऽ[न्तोऽ]वसानं यस्य तद्भावस्तत्ताम् अनर्थनिष्ठतां सूचयन्तीति । राजविरोधहेतुकमसत्फलमेतद् दर्शितम् पराभवस्यानिष्टत्वात् ॥</p>
<trailer>॥ इतिं निदर्शनचक्रम् ॥</trailer>
<p>सहोक्तिं परिवृत्तिं च प्रतिपादयन्नाह—</p>
<lg type="mula" xml:id="KāĀ.2.349">
  <l>सहोक्तिः सहभावस्य कथनं गुणकर्मणाम् ।</l>
  <l>अर्थानां यो विनिमयः परिवृत्तिस्तु सा यथा ॥ ३४९ ॥</l>
</lg>
<p>गुणानां कर्मणां च सम्बन्धिनः सहभावस्य युगपत् सत्तायाः कथनं प्रतिपादनं यदित्यनूद्य सहोक्तिः सा विज्ञेयेति विधीयते । अर्थानां गुणक्रियादीनां विनिमयो व्यत्ययः इत्यनूद्य परिवृत्तिविधीयते । यथेत्युदाहरति ॥</p>
<lg type="mula" xml:id="KāĀ.2.350">
  <l>सह दीर्घा मम श्वासैरिमाः संप्रति रात्रयः ।</l>
  <l>पाण्डुराश्च ममैवाङ्गैः सह ताश्चन्द्रभूषणाः ॥ ३५० ॥</l>
</lg>﻿ <pb n="190"/>
<p>संप्रति विरहातुरस्य मम श्वासैर्निश्वसितैः सह दीर्घा आयता इमा रात्रयो वर्तन्ते । ममैवाङ्गैरवयवैर्विरहविधुरैः सह पाण्डुराश्चन्द्रो भूषणमासामिति चन्द्रभूषणाः । पाण्डुरत्वे निमित्तमिदमुक्तम् । अत्र दै[र्घ्य]स्य पाण्डुरत्वस्य चोभयसम्बन्धिनः सहभाव उक्तः । निश्वासा रात्रयश्च दीर्घा अङ्गानि रात्रयश्च पाण्डुरा युगपद्भवन्तीति ॥</p>
<lg type="mula" xml:id="KāĀ.2.351">
  <l>वर्धते सह पान्थानां मूर्छया चूतमञ्जरी ।</l>
  <l>पतन्ति च समं तेषामसुभिर्मलयानिलाः ॥ ३५१ ॥</l>
</lg>
<p>पान्थानां वियोगिनां मूर्च्छया मोहनतया सह[चूतस्य] मञ्जरी सहकारकलिका वर्धते । तेषां पान्थानामसुभिः प्राणैः समं सह मलयानिलाः दक्षिणमरुतः पतन्ति च । अत्र वर्धनयोः पतनयोश्च उभयाधारयोः क्रिययोः सहभावोऽमिहितः । सहजचित्रहेतुगर्भा चेयं सहोक्तिरिति ॥</p>
<lg type="mula" xml:id="KāĀ.2.352">
  <l>कोकिलालापसुभगाः सुगन्धिवनवायवः ।</l>
  <l>यान्ति सार्धं जनानन्दैर्वृद्धिं सुरभिवासराः ॥ ३५२ ॥</l>
</lg>
<p>कोकिलानामालापैः सुभगा मनोहराः सुगन्धयो वनवायवो येषामिति सुगन्धिवनवायवः सुरभेर्वसन्तस्य वासरा दिवसा जनानामानन्दैः प्रीतिभिः सार्धं सह वृद्धिं यान्ति । वर्धन्त इति यावत् । अत्रोभयाधिकरणयोर्वर्धनक्रिययोः सहभावो दर्शितः । इयमभिन्न[क्रिया] । क्रियान्तरात्तु भिन्नक्रिया इत्यनयोर्भेदः प्रतिपत्तव्य इति ॥</p>
</div>
<div type="sūtra" n="">
<p>सहोक्तिमुप[संहरति]—</p>
  <l>इत्युदाहृतयो दत्ताः सहोक्तेरत्र काश्चन ।</l>
<p>इत्युक्तेन विधिना [87b] सहोक्तेरुदाहृतयः प्रयोगाः काश्चन कतिपये न सर्वा, दत्ता दर्शिताः अत्र शास्त्रे । शेषाः प्रयोगाः सुलक्षणीयाः ॥</p>
<trailer>॥ इति सहोक्तिः ॥</trailer>
<p>परिवृत्तिं निदर्शयन्नाह—</p>
<lg type="mula" xml:id="KāĀ.2.353">
  <l>क्रियते परिवृत्तेश्‍च किञ्चिद्रूपनिरूपणम् ॥ ३५३ ॥</l>
</lg>﻿ <pb n="191"/>
<p>संप्रति परिवृत्तेश्च परिवृत्तेरपि रूपस्य निरूपणं किञ्चित् संक्षिप्तं क्रियत इति ॥</p>
<lg type="mula" xml:id="KāĀ.2.354">
  <l>शस्त्रप्रहारं ददता भुजेन तव भूभुजाम् ।</l>
  <l>चिरार्जितं हृतं तेषां यशः कुमुदपाण्डुरम् ॥ ३५४ ॥</l>
</lg>
<p>तव भुजेन भुजगराजभोगायमानेन शस्त्रैः कृपाणादिभिः प्रहारं ददता प्रयच्छता भूभुजां राज्ञाम् । पूजानुग्रहनिन्दा[घात]दानस्य दानत्वाभावात् न चतुर्थी । चिरं दीर्घमर्जितं सञ्चितं कुमुदवत् पाण्डुरं यशस्तेषां भूभुजां सम्बन्धि हृतं गृहीतम् । अत्र प्रहारेण कर्मणा यशोरूपो गुणो विनिर्मितः । इतीदृशी परिवृत्तिरनुगन्तव्या ।</p>
<lg>
  <l>जगतां प्रीतिसर्वस्वं [धैर्यं मतिम]तामपि ।</l>
  <l>कटाक्षमात्रमुत्सृज्य गृह्णन्ति हरिणीदृशः ॥</l>
</lg>
<p>इत्यपरमुदाहरणम् ।</p>
<trailer>॥ इति परिवृत्तिः ॥</trailer>
<p>आशिषमाविष्कुर्वन्नाह—</p>
<lg type="mula" xml:id="KāĀ.2.">
  <l>आशीर्नामाभिलषिते वस्तुन्याशंसनं यथा ।</l>
  <l>पातु वः परमं ज्योतिरवाङ्मनसगोचरः ॥ ३५५ ॥</l>
</lg>
<p>अभिलषिते वाञ्छिते वस्तुनि क्वचित् क्रियाविशेषे आशंसनं प्रार्थनमित्यनूद्य आशीर्नाम विज्ञायत इति विधीयते । यथेत्युदाहरति— परमं पारमार्थिकं सकलकल्पनामलविकलं ज्योतिः संवेदनं सर्वपदार्थतत्त्वप्रकाशकत्वात् वाचो मनसश्चाविकल्पत्वात् न गोचरो न विषय इत्यवाङ्मनसगोचरः । अवाङ्मनसगोचरमित्यपि पठ्यते । तत्र न विद्यते वाङ्मनसयोर्गोचरो विषयभावो ग्राहकत्वमस्येति व्याख्येयम् । वो युष्मान् पातु रक्षतु । अत्राभिलषितं रक्षणमाशस्यत इति ।</p>
<lg>
  <l>पायादपायतो लोकं लोकविद्नुणसागरः ।</l>
  <l>नैरात्म्याद्वयसंवित्तेर्विजितावरणद्वयः ॥</l>
</lg>﻿ <pb n="192"/>
<p>इत्यपरमुदाहरणम्</p>
<trailer>इत्याशीश्चक्रम्</trailer>

<div type="sūtra" n="356">
<p>यत्र तेनैव तदुपमीयते स तद्धर्मः तस्यान्यत्र क्वचिदवृत्तेरनन्वयनाम अलङ्कारः । यदाहुः—</p>
<lg>
  <l>यत्र तेनैव तस्य स्यादुपमानोपमेयता ।</l>
  <l>असादृश्यविवक्षातस्तमित्याहुरनन्वयम् ॥</l>
</lg>
<lg>
  <l>ताम्बूलरागवलयं स्फुरद्दशनदीधिति ।</l>
  <l>इन्दीवराभनयनं तवेव वदनं तव ॥</l>
</lg>
<ref>[काव्यालङ्कारे ३. ४५-६]</ref>
<p>यत्रोपमानेन सहाभेदः, भेदश्च स्तुतिपरः परिदीप्यते ससंदेहो नामासावलङ्कारः कल्पितः । यथोक्तम्—</p>
<lg>
  <l>उपमानेन तत्त्वं च भेदं च वदतः पुनः ।</l>
  <l>ससंदेहं वचः स्तुत्यै ससंदेहं विदुर्बुधाः ॥</l>
</lg>
<lg>
  <l>किमयं शशी न स दिवापि राजते कुसुमायुधो न धनुरस्य कौसुमम् ।</l>
  <l>इति विस्मयाद् विमृशतोऽपि मे मतिस्त्वयि वीक्षिते न लभतेऽर्थनिश्चयम् ॥</l>
</lg>
<ref>[काव्यालङ्कारे ३. ४३-४]</ref>
<p>अपरश्चोपमारूपकं नामालङ्कारः । तदुक्तम्—</p>
<lg>
  <l>उपमानेन तद्भावमुपमेयस्य साधयन् ।</l>
  <l>यां वदत्युपमामेतदुपमारूपकं यथा ॥</l>
</lg>
<lg>
  <l>समग्रगगनायाममानदण्डो रथाङ्गिनः ।</l>
  <l>पादो जयति सिद्धस्त्रीमुखेन्दुनखदर्पणः ॥ इति ।</l>
</lg>
<ref>[काव्यालङ्कारे ३. ३५-६]</ref>﻿ <pb n="193"/>
<p>त्रयमप्येतन्न संगृहीतमित्याशङ्क्य संग्रहं दर्शयन्नाह—</p>
<lg type="mula" xml:id="KāĀ.2.356">
  <l>अनन्वयससंदेहावुपमास्वेव दर्शितौ ।</l>
  <l>उपमारूपकं चापि रूपकेष्वेव दर्शितम् ॥ ३५६ ॥</l>
</lg>
<p>अनन्वयश्च [स]संदेहश्च द्वावप्येतौ उपमासु उपमाविकल्पेषु एव दर्शितो अन्तर्भावितौ तल्लक्षणयोगात् । तथाहि, अनन्वयस्ताव[त्—</p>
  <l>च]न्द्रारविन्दयोः कक्ष्यामतिक्रम्य मुखं तव ।</l>
  <l>आत्मनैवाभवत्तुल्यम्</l> <ref>[२. ३७]</ref>
<p>इत्यात्मनोपमितत्वात्, मुखस्योपमैव । न चाभेदे कथमुपमानोपमेयभाव इति शङ्कनीयम्, अनन्वयेऽतिप्रसङ्गात् । न ह्यनन्वय इति व्यपदेशान्तरमात्रेणोपमानोपमेयभावस्तत्र निवर्तते, प्रतीतिविरोधात् । अथाभेदेऽपि भेदकल्पनया तद्भावः, इहाप्येवमस्तु । अत एवासाधारणोपमेयमात्मनैवोपमितेरन्यस्यानपेक्षणादन्यत्वप्रदर्शनव्याजेन चन्द्रारविन्दाभ्यां वदनमुपमितमिति व्याचक्षते । तथा कथमसाधारणोपमेति चिन्त्यम् । ससंदेहोऽपि-</p>
  <l>किं पद्ममन्तर्भ्रान्तालि किं ते लोलेक्षणं मुखम् ।</l>
  <l>मम दोलायते चित्तम्</l> <ref>[२. २६]</ref>
<p>इति संशयमुखेन व्यक्तं सादृश्यप्रतीतेः ससंशयोपमैव । न च मन्तव्यम्—</p>
  <l>किमयं शशी न स दिवापि राजते</l>
<ref>[काव्यालङ्कारे ३.४४]</ref>
<p>इति [स्तुति]परो भेदो न दर्शित इति । एवं नाम कान्तिसंपन्नं मुखं यत् पद्मं तद्व्यवसीयत इति स्तुतेरपि प्रतीतेः । प्रायश्चापरा अप्युपमाः स्तुतिगर्भाः, चन्द्रादिप्रतिविशिष्टवस्तुसादृश्योद्भावनात् । न चायं तत्र[ा/?/वश्यं] स्तुतिपरो भेदः कथ्यते, अन्यथापि प्रयोगदर्शनात् । तद् यथा—</p>
<lg>
  <l>एषा किंशुकराजी राजति दावानलो ज्वलन् किमयम् ।</l>
  <l>विरहविनाशोत्पाते याता किमकालसन्ध्येयम् ॥ इति ॥</l>
</lg>﻿ <pb n="194"/>
<lg>
  <l>अयमालोहितच्छायो मदेन मुखचन्द्रमाः ।</l>
  <l>सन्नद्धोदयरागस्य चन्द्रस्य प्रति गर्जति ॥</l>
</lg>
<ref>[२. ८९]</ref>
<p>इति मुखस्य चन्द्रत्वेन रूपणात् । साम्यप्रतीतिगर्भात् रूपकेषु रूपकविकल्पेष्वेव दर्शितमन्तर्भावितम् । रूपकविकल्प [88b] एव कश्चिदुपमारूपकाख्यः । यथा व्यतिरेकगर्मी रूपकविकल्पो व्यतिरेकरूपकमाख्यायते । तदेतत्त्रयं यथालक्षणमुपमारूपकसंगृहीतमिति न किञ्चित् [तिर]ष्क्रियते ॥</p>
</div>
<div type="sūtra" n="357">
<p>उत्प्रेक्षावयवो नाम पृथगलङ्कारः परैरिष्यते । यदुक्तम्—</p>
<lg>
  <l>श्‍लिष्टस्यार्थेन संयुक्तः किञ्चिदुत्प्रेक्षायान्वितः ।</l>
  <l>रूपकार्थेन च पुनरुत्प्रेक्षावयवो यथा ॥</l>
</lg>
<lg>
  <l>तुल्योदयोऽवसानत्वाद्गतेऽस्तं प्रति भास्वति ।</l>
  <l>वासाय वासरः ल्कान्तो विशतीव तमोगुहाम् ॥ इति ।</l>
</lg>
<ref>[काव्यालङ्कारे ३.४७-४८]</ref>
<p>सोऽप्युत्प्रेक्षाविशेषत्वात् उत्प्रेक्षासंगृहीत इति दर्शयन्नाह—</p>
  <l>उत्प्रेक्षाभेद एवासावुत्प्रेक्षावयवोऽपि यः ।</l>
<p>यः परैरुत्प्रेक्षावयवः पृथगुक्तः असौ सोऽपि चायमुत्प्रेक्षाया भेदो विशेषः कश्चित् । ततस्तत्संगृहीत एवेति नासंग्रहः कश्चित् ।</p>
<p>संसृष्टिं व्याचष्टे—</p>
<lg type="mula" xml:id="KāĀ.2.357">
  <l>नानालङ्कारसंसृष्टिः संसृष्टिस्तु निगद्यते ॥ ३५७ ॥</l>
</lg>
<p>नाना अनेकस्यालङ्कारस्य संसृष्टिः संसर्गः एकत्रोक्तौ सन्निधानं संसृष्टिस्तु निगद्यते विधीयते, यदुद्देशं संकीर्णमुक्तम् । तुशब्देनैतदाह—जात्यादीनामिव नास्याः पृथग्लक्षणम् । तेषामेव तु द्वयोर्बहूनां वा संसर्गलक्षणेयमिति ॥</p>
</div>
<div type="sūtra" n="358">
<p>कथमनेकस्यालङ्कारस्य एकत्रोक्तौ अवस्थानमिति सापेक्षत्वनिरपेक्षत्वरूपं प्रकारद्वयं दर्शयन्नाह—</p>﻿ <pb n="195"/>
<lg type="mula" xml:id="KāĀ.2.358">
  <l>अङ्गाङ्गिभावावस्थानं सर्वेषां समकक्षता ।</l>
  <l>इत्यलङ्कारसंसृष्टेलेक्षणीया द्वयी गतिः ॥ ३५८ ॥</l>
</lg>
<p>अङ्गमुपकारकम् । अङ्गि च उपकार्यम् । तयोर्भावोऽङ्गाङ्गिभावः साध्यसाधनत्वम् । तेनावस्थानं सन्निधानम् । सर्वेषां ये तत्रोपात्ताः । समो कक्षा बलं येषां तेषां भावः समकक्षता अङ्गाङ्गिभावमन्तरेण स्वातन्त्र्येणावस्थानं चेति- एवंरूपा द्वयी द्विविधा गतिव्यवस्था [लक्षणीया] द्रष्टव्या । कुत्रालङ्कारे ? संसृष्ट्यलङ्कारे विषय इति ॥</p>
</div>
<div type="sūtra" n="359">
<lg type="mula" xml:id="KāĀ.2.359">
  <l>आक्षिपन्त्यरविन्दानि मुग्धे ! तव मुखश्रियम् ।</l>
  <l>कोशदण्डसमग्राणां किमेषामस्ति दुष्करम् ॥ ३५९ ॥</l>
</lg>
<p>मुग्धे ! तव मुखस्य श्रियं शोभामरविन्दानि पद्मान्याक्षिपन्ति । त्वन्मुखसदृशानि इति यावत् । इयमुपमा । कथमेतदिति साध्यते- कोशः पद्मगर्भो धनसम्भारश्च, दण्डो नालं चतुरङ्गबलमिति च श्‍लिष्टम् । ताभ्यां समग्राणां पर्याप्तानामेषामरविन्दानां दुष्करम् असाध्यं कार्यं किमस्ति किञ्चित् ? सर्वमेव साध्यं यत्त्वन्मुखश्रियमप्याक्षिपन्ति इत्यङ्गाङ्गिभाव[ा/?/]वस्थानवत्याः संसृष्टेरुदाहरणमेतत्, उपमायाः साध्यत्वेनाङ्गितयावस्थानात् । [89a] कोशेत्यादेश्चार्थान्तरन्यासस्य श्‍लेषानुविद्धस्य साधनत्वेनाङ्गतया स्थितेरित्यलङ्कारत्रयं संसृष्टमङ्गाङ्गिभूतं वर्णितम् । उपमा अर्थान्तरन्यास इत्यलङ्कारद्वयं वा । श्‍लेषस्त्वर्थान्तरन्यासात्मनैव अवस्थितः, न पृथक् संख्यायत इति ।</p>
<p>समकक्षा तु संसृष्टिः नोदाहृता । सा त्वेवं द्रष्टव्या—</p>
<lg>
  <l>स्तनोन्नता तनुः स्त्रीणां लोललोचनमाननम् ।</l>
  <l>वचांसि च मधूनीव कथयन्ति न विक्रियाम् ॥ इति ।</l>
</lg>
<p>इयं जात्युपमासंसृष्टिः समकक्षेति ॥१</p>
<note>१. अत्र केचन मूल एव</note>
<lg>
  <l>लिम्पतीव तमोऽङ्गानि वर्षतीवाञ्जनं नभः ।</l>
  <l>असत्पुरुषसेवेव दृष्टिर्निस्फलतां गता ॥</l>
</lg>
<p>इति भासशूद्रकस्वीकृतं श्‍लोकं समकक्षाया उदाहरणत्वेन पठन्ति ।</p>﻿ <pb n="196"/> 
<p>कोशदण्डेत्यादिना यद्यर्थान्तरन्यासोऽङ्गतयोपन्यस्तः किं तत्र श्‍लेषेण ? अथ श्‍लेषः, स एवास्तु किमर्थान्तरन्यासेन ? तदयं न श्‍लेषो नार्थान्तरन्यासः शुद्धः । न चैतद्‌द्वयरूपा संसृष्टिरङ्गाङ्गिभावाप्रतीतेरनयोस्तदुदाहरणं चेदमुपमाया एव । [तम्याः] त्वङ्गित्वेनावसायादस्य त्वङ्गताप्रतीतेरित्यत आह—</p>
<lg type="mula" xml:id="KāĀ.2.360">
  <l>श्लेषः सर्वासु पुष्णाति प्रायो वक्रोक्तिषु श्रियम् ।</l>
  <l>भिन्नं द्विधा स्वभावोक्तिर्वक्रोक्तिश्‍चेति वाङ्‌मयम् ॥ ३६० ॥</l>
</lg>
<p>श्‍लेषोऽयमुक्तलक्षणः स्वभावोक्ति जात्यपरपर्यायां मुक्त्वा सर्वासूपमादिषु न कस्याञ्चिदेव, पदार्थस्वभावस्य यथावस्थानात् । अन्यथा तथा तथा परिकल्पनरूपासु वक्रासूक्तिषु श्रियं शोभां पुष्णात्यावहति प्रायो बाहुल्येन । क्वचिदप्रयोगादस्य प्राय इत्याह । तथा चालङ्कारा जातिवर्ज्याः सर्वे श्‍लेषानुगता एव प्रायः प्रागुदाहृता । जातौ वा क्वचित् प्रयोगात् प्राय इत्युक्तम् । तदयमप्यर्थान्तरन्यासः वक्रोक्तिस्वभावः श्‍लेषगर्भोऽङ्गतयोपन्यस्त इति । श्‍लेषैकदेशे एकोऽलङ्कारः । भेदविवक्षया वा अलङ्कारद्वयमिति द्रष्टव्यम्, यथोक्तं प्राक् । सर्वमिदमलङ्कारजातम् अनेनैव राशिद्वयेन व्यवहार लाघवार्थं संगृह्णन्नाह- वाङ्‌मयं सर्वमेतदलङ्कारजातं द्विधा, नान्यप्रकारावस्थामवतिष्ठते । कथम् ? स्वभावोक्तिर्जातिः पूर्वोक्तलक्षणा यथावस्थितविचित्रपदार्थपरिदीपनरूपा, वक्रोक्तिश्च वस्तुस्वभावस्य तथातथान्यथाभिधानस्वभावा पूर्वोक्तविचित्रप्रभेदा उपमादिरुक्तिश्चेत्यनेन रूपेण द्विधेति प्रकृतम् ॥</p>
<trailer>॥ इति संसृष्टिः ॥</trailer>
</div>
<div type="sūtra" n="361">
<p>भाविकत्वमुद्भावयन्नाह—</p>
<lg type="mula" xml:id="KāĀ.2.361">
  <l>भाविकत्वमिति प्राहुः प्रबन्धविषयं गुणम् ।</l>
  <l>भावः कवेरभिप्रायः काव्येष्वासिद्धि यः स्थितः ॥ ३६१ ॥</l>
</lg>
<p>प्रबन्धः पद्यगद्यमिश्रात्मकस्त्रिविधः सन्तानः प्रबध्यते विरच्यतेऽसाविति । स विषयो यस्य स प्रबन्धविषयः काव्यसमुदायगोचरः । नैकदेशाधिकरणं तं प्रबन्धविषयं गुणं वि[89b]शेषम् । अनुवादोऽयं भाविकत्वमिति । भाविकं नाम स्वार्थिकत्वादस्य विधेः । प्राहुरामनन्ति सूरय इति विधिः । सोऽपि न ज्ञायते कीदृशोऽपौ प्रबन्धविषयो <pb n="197"/>
गुणः यदनुवादेन भाविकत्वं विहितमिति तं प्रभवतः स्वरूपतश्च दर्शयन्नाह- भाव इत्यादि । कवेः प्रबन्धकर्तुरभिप्रायः प्रबन्धनिर्वाहकः प्रयत्नविशेषो विकल्पात्मकः । यदाह—काव्येषु प्रबन्धेषु साध्येषु साधनरूपेण आसिद्धि प्रथमतः प्रभृति प्रबन्धविषयां सिद्धिं समाप्तिमधिकृत्य यः स्थितः तत्त्वव्यापकः स तादृशो भावस्तावत् प्रभवस्तस्य गुणस्य । अत एवासौ प्रबन्धविषयः । प्रबन्धसाधकभावसन्ता[ना]नुवर्तित्वात्, न प्रादेशिकः । ततश्च सर्वालङ्कार[ा/?/श्रय]भूतोऽसावादिमध्यान्तेषु प्रबन्धमनुवर्तते । एवं प्रभवतस्तावदुक्तः असौ गुण इति ॥</p>
</div>
<div type="sūtra" n="362">
<p>सम्प्रति स्वरूपतस्तं विभजन्नाह—</p>
<lg type="mula" xml:id="KāĀ.2.362">
  <l>परस्परोपकारित्वं सर्वेषां वस्तुपर्वणाम् ।</l>
  <l>विशेषणानां व्यर्थानामक्रिया स्थानवर्णना ॥ ३६२ ॥</l>
</lg>
</div>
<div type="sūtra" n="363">
<lg type="mula" xml:id="KāĀ.2.363">
  <l>व्यक्तिरुक्तिक्रमवशाद्गम्भीरस्यापि वस्तुनः ।</l>
  <l>भावायत्तमिदं सर्वमिति तद्गाविकं विदुः ॥ ३६३ ॥</l>
</lg>
<p>वस्तुनः प्रबन्धार्थस्य समुदायस्य पर्वाण्येव यथा नगरवर्णनादयः । वस्तुनि च तानि पर्वाणीति वा । वस्तुपर्वणां काव्यार्थसंघातसन्धीनाम् अङ्गानि समुदायपर्वणामिव परस्परस्योपकारित्वमन्योन्याङ्गाङ्गिभावेन सापेक्षाणामवस्थानम् । न तु स्वतन्त्राणामयःशलाकानामिव परस्परासंघट्टनम् । तथाभावातिरेके प्रबन्धो नारभ्येत । ततश्च कथमस्य प्रबन्धविषयता गुणस्य ? प्रबन्धविषयं च यावत किञ्चिद् विशेष्यं सम्भवति तत्र यानि विशेषणानि तेषां विशेषणानामुपाधीनां व्यर्थानां ***विगतोऽर्थः प्रयोजनं प्रस्तुते क्वचिदुपयोगो येषां यतो वा तेषां प्रकृतानुपयोगिनां कार्ये विवक्षिते क्वचिदङ्गभावमभजताम् अक्रिया तादृशं कञ्चिदर्थमनपेक्ष्य विशेषणमित्येवाप्रयोगः । किं तु सार्थकानां प्रकृते क्वचिद् कथञ्चित् उपयोगिनामेव क्रिया कस्यचिद्वस्तुनो यात्रादेः [?] स्थाने समुपनतेऽवसरे प्राप्तकालं वर्णनम् । तादृशं हि वर्णनमतिशोभते । यदाह भारविः—</p>
  <l>मुखरतावसरे हि विराजते</l>
<ref>[किरातार्जुनीये ५. १६]</ref>﻿ <pb n="198"/>
<p>इति । न त्वप्राप्तावसरं वर्णयितव्यमित्येवं ज्ञेयम् । अत्र क्वचिदस्थाने वर्णनं तस्य सौभाग्योपहतत्वाद् गम्भीरस्यापि दुर्बोधस्य न केवलमविषयस्य वस्तुनः धर्मादिरूपस्यार्थस्य प्रस्तावोपनतस्य व्यक्तिः सुखप्रतिपत्तिः । कृताया उक्तेः प्रतिपादनस्य क्रमः प्रकारस्तादृशः करतलाम[50a]लकवत् अर्थप्रकाशनकौशलस्वभावः तस्य वशात् सामर्थ्यात् । अत्र च सर्वत्र भाव एव सत्कवीनां प्रमाणम् । स हि सर्वमीदृशमुचितं विचिनोति, तद्विपर्ययं तु दुर्भगं न स्पृशति, यदाह—भावायत्तमिदं सर्वम् । इतीदमनन्तरोक्तं सर्वं वस्तु पूर्व[व]दुपकारादिलक्षणं विशेषचतुष्टयं भावे प्रबन्धव्यापिनि उचितानुचितविवेकवेधसि मनसि कवेरायत्तं प्रतिबद्धम्, तत्कार्यत्वादिति हेतोः । तत्सर्वमनन्तरोक्तं विदुर्विदन्ति तद्विदः कवयः ।</p>
<p>ननु जात्यादिकमपि भाविंकमेव, न हि तस्यापि विना भावेन अभिनिवृत्तिः । तत्किमिदमेव भाविकम् ? उच्यते- पद्येऽप्येवम् । तथापि यो भाव[ः/?/] प्राबन्धिको विशिष्टः, तदायत्तमिह भाविकमभिप्रेतम् । अत एवोक्तम्-काव्येष्वासिद्धि यः स्थितः <ref>[२.३६१]</ref> इतिं, जात्यादिकं तु प्रादेशिकभावाधीनम् । न हि प्रबन्धानुवर्तिना एकेन भावेन जात्यादिकं जन्यते प्रतिदेशमन्योन्यभावाभिनिवर्त्यत्वात् तस्य । तस्मात् तदन्वर्थैस्तैस्तैरभिधानैर्यथोक्तेन विधिना व्यवह्रियते न भाविकमिति ॥</p>
<trailer>॥ इति भाविकम् ॥</trailer>

<div type="sūtra" n="364">
<p>ये काव्यधर्माः शास्त्रान्तरे स[न्ध्य]ङ्गादि[शब्द]व्यवहृताः त इह तल्लक्षणयोगादलङ्कारेषु संगृहीता इतिं दर्शयन्नाह—</p>
<lg type="mula" xml:id="KāĀ.2.364">
  <l>यच्च सन्ध्यङ्गवृत्त्यङ्गलक्षणाद्यागमान्तरे ।</l>
  <l>व्यावर्णितमिदं चेष्टमलङ्कारतयैव नः ॥ ३६४ ॥</l>
</lg>
<p>वक्‍तॄणां[?] वक्तव्यान्तरसमुच्चये सन्धयो- मुखं प्रतिमुखं गर्भोऽवमर्शो निर्वहणमिति पञ्चोक्ताः१ । तत्र उपक्षेपः परिकरः परिन्यासो विलोभनं युक्तिः प्राप्तिः समाधानं विधानं परिभावना उद्भेदः करणं भेद इति मुखाङ्गानि । विलासः परिसर्पो विधूतं तापनं नर्म नर्भद्युतिः प्रगमनं विरोधः पर्युपासनं पुष्पं वज्रभुपन्यासो <note>१. तुल भारतीयनाट्यशास्त्रं १९. ३७-६७</note>
<pb n="199"/>
वर्णसंहार इति प्रतिमुखाङ्गानि । अ[भू]ताहरणं मार्गो रूपमुदाहरणं क्रमः संग्रहोऽनुमानं [प्रार्थना]१ आक्षिप्तकं तोटकमधिबलमु[द्वे]गः संभ्रम इति गर्भाङ्गानि । अवपात उत्पातः२ सम्फेटः विद्रवः शक्तिः व्यवसायः प्रसादो द्युतिः खेदो निषेधो विरोध आदानं छलनं प्ररोचनेत्यवमर्शाङ्गानि । सन्धिर्निरोधो ग्रथनं निर्णयः परिभाषणं द्युतिः प्रसाद आनन्दः समय उपगूहनं भाषणं पूर्वभावः काव्यसंहारः प्रशस्तिरिति निर्वहणाङ्गानि ।</p>
<p>वृत्तयो-भारती सात्त्वती कैशिकी आरभटी चेति चतस्रः३ । तासां प्रत्येकं चत्वार्यङ्गानि । तत्र भारत्याः प्ररोचना आंमुखं वीथी शिल्पकं चेत्यङ्गचतुष्टयम् । सात्वत्या उत्थापकः परिवर्तकः संलापकः संघात्यश्चेति । कैशिक्या [नर्म] नर्मस्फिञ्जो नर्मस्फोटो नर्मगर्भश्चेति । आरभट्याः संक्षिप्तकोऽवपातो वस्तूत्थापनं संफेटश्चेत्यङ्गचतुष्टयम् ।</p>
<p>लक्षणानि-भूषणमक्षरसंघातः शोभा उदाहरणं हेतुः संशयः दृष्ठान्तः प्राप्तिः [अभि] प्रायो निदर्शनं निरुक्तकं सिद्धिः विशेषणं गुणातिपातोऽतिशयः तुल्यतर्कः पदोच्चयो दृष्टान्तमुपदिष्टं विचारो विपर्ययो भ्रंशोऽनुनयो माला दाक्षिण्यं गर्हणमर्थापत्तिः प्रसिद्धिः पृच्छा सारूप्यं मनोरथो लेशः संक्षोभो गुणकीर्तनमनुक्तसिद्धिः प्रियवचनमिति षट्‌त्रिंशदुक्तानि४ ।</p>
<p>एषां तु स्वरूपमिह विस्तरभयादनधिकाराच्च न निर्दिश्यते । तदागमान्तरादेवानुगन्तव्यम् । तदेतदादिर्यस्यान्यस्यापि तादृशस्य लास्याङ्गवीथ्यङ्गादेस्तत्तथा [व्या]वर्णितमधिकारे विस्तरेण अनेकधा चर्चितम् । आगमान्तरेऽन्यस्मिन् शास्त्रे भरतादौ । इदं च सर्वं न केवलं पूर्वोक्तम् । काव्यशोभाकरत्वेन तल्लक्षणयोगादलङ्करणाद् वा अलङ्कार इत्येव । न सन्ध्यङ्गादित्वेन काव्यार्थत्वेन वा पृथगलङ्कारात् । काव्यशोभाकरं हि तथा तादृशं कथमलङ्कारतामतिक्रामेत् ? इष्टमनुगतमस्माकं क्रियाकल्प [एतदिति स्वी]क्रियताम् । अतस्तादृशं सर्वमलङ्कारसंगृहीतमिति । नाससंग्रहः कश्चिदिहेति भावः । अत एव वक्ष्यति—</p>
  <l>संक्षिप्य विस्तरमनन्तमलंक्रियाणाम्</l> <ref>[२.३६५]</ref>
<note>१. इयं मातृकायां नास्ति ।</note> <note>२. अयं नाट्यशास्त्रे नास्ति ।</note>
<note>३. भारताये नाट्यशास्त्रे २०. १./?/७३ ।</note> <note>४. तत्रैव १६.१.४२/?/ ।</note>﻿ <pb n="200"/>
<p>इति । न च काव्यशरीरालङ्कारव्यतिरिक्तः कश्चित् काव्यधर्मः सम्भवति यस्ताभ्याम् असंगृहीतः स्यात् । तदिह यथालक्षणमाभ्यां संगृहीतमिति न किञ्चित् क्षीयते ॥</p>
</div>
<div type="sūtra" n="365">
<p>एवं यथाप्रतिज्ञातमलङ्कार[बाहुल्य]वर्जं पूर्वाचार्योपदर्शितपरिमितालङ्कारविकल्पबीजप्रतिसंस्करणं सम्पाद्य निगयमयन्नाह—</p>
<lg type="mula" xml:id="KāĀ.2.365">
  <l>पन्थाः स एष विवृतः परिमाणवृत्त्या संक्षिप्य विस्तरमनन्तमलंक्रियाणाम् ।</l>
  <l>वाचामतीत्य विषयं परिवर्तमानानभ्यास एव विवरीतुमलं विशेषान् ॥ ३६५ ॥</l>
</lg>
<p>स इति प्रक्रान्तः एषोऽयं निगम्यमानः । स इति वा पूर्वं प्रतिज्ञातः एष प्रसाधितः । स एष पन्था लक्ष्यलक्षणविकल्परूपो मार्गः । कस्य ? अलंक्रियाणाम् । अलङ्काराणां जात्यादीनां सम्बन्धी विवृतः प्रतिसंस्कृतः । अस्माभिरिति गम्यते । गम्यमानार्थस्य च शब्दस्य प्रयोगं प्रति कामचार [91a] इत्युक्तम् । जात्यादयोऽलङ्काराः सामान्यविशेषलक्ष्यलक्षणप्रभेदतः प्रतिपादिता इति यावत् । कथं पुनरनन्ता अलङ्काराः प्रतिपादयितुं शक्या इत्याशङ्का । यदुक्तम्—</p>
<lg>
  <l>ते चाद्यापि विकल्प्यन्ते कस्तान् कार्त्स्‍न्येन वक्ष्यति ।</l>
  <l>किं तु बीजं विकल्पानां पूर्वाचार्यैः प्रदर्शितम् ।</l>
  <l>तदेव प्रतिसंस्कर्तुमयमस्मत्परिश्रमः ॥</l>
</lg>
<ref>[२.१-२]</ref>
<p>तदेवानुसरन्नाह-परिमाणेत्यादि । अलंक्रियाणामलङ्काराणां विस्तरं प्रपञ्चं लक्ष्यलक्षणविकल्पात्मकम्, अनन्तमपरिमितं संक्षिप्य संगृह्य</p>
  <l>काव्यशोभाकरान् धर्मानलङ्कारान् प्रचक्षते</l> <ref>[२.१]</ref>
<p>इति सकलविकल्पव्यापकेन सामान्यलक्षणेन सास्‍नादिमत्त्वेनेवानन्तं गोप्रभेदं निःशेषं संगृह्य । परिमाणस्य परिमितेर्वृत्त्या सद्भावेन पञ्चत्रिंशदलङ्काररूपेण परिमाणीकृत्य परि[माप्य] इति यावत् । विवृत इति प्रकृतम् । न चैतद् व्याहतमाशङ्कनीयम् । यद्यपरिमितोऽलङ्कारविस्तरः कथमिह परिमित उक्त इति ? योऽसावपरिमितोऽलङ्कार-﻿ <pb n="201"/>
विस्तरोऽनुक्तो वर्तते स एवालङ्कारविस्तरः परिमित उक्तस्तज्जातीयत्वादित्यविरोधः । वस्तुतस्तु योऽनुक्तोऽलङ्कारविस्तरोऽपरिमितः सोऽन्य एव । यस्त्वयमुक्तः परिमितो विस्तरः सोऽप्यन्य एव । यदि पुनरेतावानलङ्कारविस्तरः, तदा अनन्ता अलङ्कारा इति विरुद्ध‍येत, परिमितत्वादस्य विस्तरस्य । [अत्रो]क्तालङ्कारविस्तरस्याभ्यासानुसारेण तस्याप्य[नुक्ता]लङ्कारविस्तरस्यावगमसम्भवादनन्तोऽलङ्कारविस्तरोऽयं परिमाणवृत्त्या विवृत इत्युक्तम् । यदाह—वाचामित्यादि । ये विशेषालङ्कारा वाचां गिरां विषयं गोचरमतीत्यातिक्रम्य वर्तन्ते, तान् वाचां विषयमतीत्य परिवर्तमानान् वस्तुतो विद्यमानान् इह चानुक्तानिति यावत् । अभ्यासः यथोक्तालङ्कारानुसारी स्वयं काव्यप्रयोगविषयोऽभियोग एव यथावत् कवीनाम्, नान्यत् किञ्चित् विवरीतुं प्रयोगद्वारेण प्रकाशयितुमलं समर्थः । एतन्मार्गानुसारेण हि प्रयोगाभ्यासवतां कवीनां स्वयमेवोक्तिविशेषलक्षणास्तेऽलङ्काराः प्रयोगपथमुप[पद्य]न्ते । ततश्चायमेव मार्गस्तेषाम् अप्यवगमोपाय इत्यनेनैव ते संगृहीताः । अत्र एवोक्तम्- संक्षिप्य विस्तरमनन्तमलंक्रियाणां स एष पन्थाः प्रकाशित इति । तस्मादशेषालङ्कारविषयं परिज्ञानमिच्छ[द्भिर]य पन्था यथावदभ्यसनीय इति ॥</p>
  <trailer>॥ दण्डिकाव्यलक्षणटीकायां रत्नश्रीनाम्नि द्वितीयोऽर्थालङ्कारपरिच्छेदः ॥</trailer>﻿ <pb n="202"/>
</div> <!-- pariccheda !-->
