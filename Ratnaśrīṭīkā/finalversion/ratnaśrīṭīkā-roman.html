<!DOCTYPE html
  PUBLIC "-//W3C//DTD HTML 4.01//EN" "http://www.w3.org/TR/html4/strict.dtd">
<html xmlns="http://www.w3.org/1999/xhtml" xmlns:fn="http://www.w3.org/2005/xpath-functions" xml:lang="en">
   <head>
      <meta http-equiv="Content-type" content="text/html;charset=UTF-8"></meta>
      <link rel="stylesheet" type="text/css" href="../cssstylesheet.css"></link>
      <link rel="stylesheet" type="text/css" href="jquery-ui-1.10.3.custom.css"></link>
      <title></title>
   </head>
   <body>
      <div id="container" class="hyphenate">
         
         
         
         Kāvyādarśa
         Ratnaśrī      
         Daṇḍin
         Ratnaśrījñāna
         The National Endowment for the Humanities
         Sheldon Pollock
         
         prepared for SARIT by
         Andrew Ollett
         
         
         data entry by
         SWIFT Information Technologies, Mumbai
         
         
         
         2013-12-18
         SARIT: Search and Retrieval of Indic Texts
         
         Copyright Notice
         Copyright (C) SARIT
         
         Distributed by SARIT under a Creative Commons Attribution-ShareAlike 3.0
         Unported License. 
         
         Under this licence, you are free
         
         to Share — to copy, distribute and transmit the work
         to Remix — to adapt the work 
         
         
         Under the following conditions:
         
         
         Attribution — You must attribute the work in the manner specified by the author or
         licensor (but not in any way that suggests that they endorse you or your use of the
         work).
         Share Alike — If you alter, transform, or build upon this work, you may distribute
         the resulting work only under the same or similar license to this one.
         
         
         More information and fuller details of this license are given on the Creative Commons
         website.
         SARIT assumes no responsibility for unauthorised use that infringes the rights of
         any copyright owners, known or unknown.
         
         2013
         
         
         
         
         
         
         Kāvyalakṣaṇa of Daṇḍin (also known as Kāvyādarśa) with Commentary Called Ratnaśrī
         of Ratnaśrījñāna
         Edited by
         Prof. Anantalal Thakur and
         Prof. Upendra Jha
         Mithila Institute of Post-Graduate Studies and Research in Sanskrit Learning
         Darbhanga
         1957
         
         
         
         
         The printed edition that forms of the basis of this electronic edition is in the Devanāgarī
         script. The Devanāgarī version of this electronic edition was produced by double-keyboarding.
         The Romanized version was produced by automatic transliteration of the Devanāgarī
         version, using the standard IAST scheme of transliteration. Note that the printed
         edition is based on a single manuscript, and corrections to that manuscript are often
         made in the text rather than the apparatus. Some of the representational strategies
         of the printed edition (for example, printing a visarga within square brackets) are impossible to duplicate using the  Unicode symbols for
         Devanāgarī (because they involve the independent use of characters that cannot be
         used independently), and hence they are followed with a /?/ in the Devanāgarī version.
         These problems do not arise in the Romanized version, but because this version has
         been generated automatically, the problem-marker /?/ still appears. Note also that
         the word-division of both the Romanized and Devanāgarī text is precisely as found
         in the source edition (i.e., yadyapi rather than yady api).
         Daṇḍin's root-text is included in Ratnaśrījñāna's commentary. Daṇḍin's verses have
         the @type="mūla" (should one wish to extract them or display them separately or differently).
         I have organized the commentary into "blocks" (&lt;div @type="sūtra"&gt;) that more or less
         correspond to sūtras of the root text, although sometimes Ratnaśrījñāna comments on
         several verses at a time. A special case are the extended treatments of particular
         figures, which are organized into "circles" (cakras); these are also contained in the same "block" elements (&lt;div @type="sūtra"&gt;).
         Cross-references have been tagged with standard abbreviations, based on the list found
         in Dwivedi's edition (2007) of the Śṛṅgāraprakāśa.
         
         
         
         Initial conversion and validation.
         
         
         
         
         
         
         
         || śrīḥ&nbsp;||
         siṃhalācāryaratnaśrījñānakṛtayā ratnaśriyā ṭīkayā samalaṃkṛtam ācāryadaṇḍikṛtaṃ kāvyalakṣaṇam&nbsp;|
         
         
         First Pariccheda (Mārgavibhāga)
         mārgavibhāgo nāma prathamaḥ paricchedaḥ&nbsp;|
         
         
         
         caturmukhamukhāmbhojavanahaṃsavadhūrmama&nbsp;|
         mānase ramatāṃ nityaṃ sarvaśuklā sarasvatī&nbsp;|| 1&nbsp;||
         
         mātṛkāyā ādimaṃ patratritayaṃ pracyutam&nbsp;| tena ṭīkākarturmaṅgalāṃcaraṇaṃ vyākhyā cādimayoḥ
         ślokayoḥ pūrṇatayā, tṛtīyasya ca bhāgaśo naṣṭā&nbsp;| ādaśamaṃ patreṣu punarāṃśikī truṭiḥ&nbsp;|* * * * * * * *
         
         
         
         
         pūrvaśāstrāṇi saṃhṛtya prayogānupalakṣya ca&nbsp;|
         yathāsāmarthyamasmābhiḥ kriyate kāvyalakṣaṇam&nbsp;|| 2&nbsp;||
         
         * * * * * * * *
         
         
         
         
         
         iha śiṣṭānuśiṣṭānāṃ śiṣṭānāmapi sarvathā&nbsp;|
         vācāmeva prasādena lokayātrā pravartate&nbsp;|| 3&nbsp;||
         
         * * * *
         [ 4a ] doṣavibhāgato yathāvada ..........mallanāgo ........ vasthitilakṣaṇatvācca
         lokayātrāyātula॰ — tanmūlakatvācca lokayātrāyāḥ — kāmasūtre 1. 2. 16 iti&nbsp;| viśiṣṭā lokayātrā [a]bhipretā na tu yā kācit&nbsp;| sā [vākśāstrarūpe]ti tadabhāve
         yathoktalokayātrānupapatteśca anyatrāpi yathāsambhavaṃ sāmānyaśabdāt viśeṣaḥ prasattavyaḥ&nbsp;|
         prasādena prabhāvānna..........| ataeva caturvargaśāsanāt śāstrā[ṇāṃ] caturvargavidyāśrayatvāt
         vidyāśrayasthānānīti ca nirucyate&nbsp;| tāni ca [śruti]smṛtyādīni saṃskṛtamayānītyāha
         [śiṣṭānuśiṣṭānāmiti&nbsp;| śiṣṭāḥ] [śabdā]nuśāsanakṛtaḥ pāṇiniprabhṛtayaḥ&nbsp;| tairanuśiṣṭāḥ
         saṃskṛtāḥ prakṛtipratyayādivibhāgakalpanayā 'nvā[khyātāḥ] tāsāṃ vācāṃ, śrutismūtyādīni
         hi catu[rvargasādhanāni] [saṃ]skṛtamayāni dṛśyante&nbsp;|
         nanu bhāṣāntarairapi caturvargapratītilakṣaṇā lokayātrā pravartamānā dṛ[śyamānā]sti&nbsp;|
         tadapi śrutyādimūlamityatidiśannāha- śiṣṭā[nāma]pīti&nbsp;| śiṣṭānuśiṣṭebhyo bāhyāḥ śiṣṭāḥ
         pariśiṣṭāḥ&nbsp;| upayuktādanyaḥ śeṣa iti&nbsp;| tāsāṃ [pariśiṣṭānāṃ śāstravyavahāra]sthityā
         apabhraṃśasaṃgṛhītānām&nbsp;| yad vakṣyati—śāstreṣu saṃskṛtādanyadapabhraṃśatayoditam&nbsp;| iti&nbsp;| [1.36] evaṃ manyate...[i]damatra tāvat tātpa[ryam]........[lo]kayātrā śāstraprabhāvādeveti&nbsp;|
         tattu śāstraṃ saṃskṛtamayaṃ vā&nbsp;| bhāṣāntarasvabhāvaṃ prāyastu saṃskṛtamayaṃ dṛśyata
         iti&nbsp;| ata evāha- śi[ṣṭānuśiṣṭānāṃ.........evaṃ śāstrādeva sā&nbsp;| saṃskṛtetaralakṣaṇastu
         tadvikalpa eva&nbsp;| ataḥ sarvathā sarvaprakāreṇa ekāntena saṃskṛtādavaśiṣṭād vā śāstrādeva
         loka[yātrā pravartate&nbsp;|] kāvyaṃ cedaṃ caturvargalakṣaṇam&nbsp;| atrāpi guṇadoṣavivecane
         śāstraṃ śaraṇamityākūtam&nbsp;| vakṣyati ca—guṇadoṣānaśāstrajñaḥ [1.8]  ityādinā&nbsp;| yat punara[tra........kā]raṇamanyad vā yathā kathañcid ghuṇākṣaraprakhyaṃ
         dṛśyate tatrāpi śāstramastīti tadvidāṃ prayogapathānusārāt syāt&nbsp;| janmāntare vā kṛtaśāstrābhyā[saprati
         (4b) bu]ddhasaṃskārāṇāṃ pariniṣṭhitamapi syāt&nbsp;| yān sārasvatānanadhītapaṇḍitān vā
         vyavaharati lokaḥ&nbsp;| yadapi sarasvatīprasādāt kāvyakaraṇādikamiṣṭam, tadapi śāstrapra[bhāva]........prabhāvitatvāt&nbsp;|
         kiṃ bahunā ? sarvalokayātrā caturvargavyutpattilakṣaṇā śāstrādeva&nbsp;| tasmādidamapi
         kāvyaguṇadoṣavyutpattyarthaṃ karaṇīyameva, yataḥ parini[ṣṭhitaṃ kāvyaṃ jāya]ta iti
         bhāvaḥ&nbsp;||
         
         
         
         evamanvayeta lokayātrāṃ śāstramūlāṃ pratipādyaitadeva vyatirekeṇa draḍhayannāha—
         
         idamandhaṃ tamaḥ kṛtsnaṃ jāyeta bhūvanatrayam&nbsp;|
         yadi śabdāhvayaṃ jyotirā saṃsārānna dīpyate&nbsp;|| 4&nbsp;||
         
         yadanantaramuktaṃ lokayā[trā]...........jyotirālokaḥ śabdāhvayaṃ śāstrasaṃjñakaṃ caturvargaprakāśakatvāt&nbsp;|
         śabda ityāhvayo yasyeti vigrahe, yadi na dīpyate na prakāśate na syādityarthaḥ&nbsp;| ke...........ro
         'tra sattvalokaḥ&nbsp;| yaścaturvargamanutiṣṭhati tat maryādaṃ[?] ye tu muktāsteṣāṃ na
         saṃsārātmakatvam, nāpi caturvargānuṣṭhānam&nbsp;| sarva......[sva]rgamartyapātālalakṣaṇaṃ
         jagatrayaṃ sattvalokaḥ yasya caturvargapratipattiḥ sambhavati&nbsp;| idamiti&nbsp;| atya......tena
         vā tamo 'ndha[kāraḥ]........[la]kṣaṇalokayātrāvigamāt&nbsp;| apratipattikasaṃ[sārā]tmakaṃ
         syādityarthaḥ&nbsp;| kimekadeśena, netyāha- kṛts‍namiti&nbsp;| niravaśeṣaṃ nāṃśena tathāpya[lpam,
         netyā]ha- andhamiti&nbsp;| andhaṃ nirantarama[jñānatamoyogāt] caturvargapratipatteḥ kathañcidapyabhāvāt
         sarvathā nivṛttacaturvargajñānātmakaṃ jagat syāt&nbsp;| na ka[thañcid vastuprati]pattirbhavedityarthaḥ&nbsp;|
         yad vā, andhaṃtama.....[pṛ]ṣodarādidarśanāt siddham&nbsp;| arthastu sa eva&nbsp;| samādhiścaiṣa
         sarvathā 'jñāne nivṛtte sarvamatra gṛhyate [anva]yavyatirekābhyām&nbsp;| śāstrābhyāsaḥ
         kāvyaguṇadoṣavivekārthaṃ kriyata iti pūrvavadākūtam&nbsp;| ata evocyate—
         
         śāstrādeva hi sarvatra guṇadoṣa[vicāra]ṇam&nbsp;|
         vinā śāstreṇa yat......................&nbsp;||
         
         ......ghaṭakaṃ śāstraviśeṣa eṣa vastutaḥ&nbsp;| tatrāpi caturvargapratipatteḥ&nbsp;| yad vakṣyati—caturvargaphalāyattami[tyādi] [1.15]  ......[5a] kāvyamiti vyavati[ṣṭhate]...........ityalaṃ vistareṇa&nbsp;||
         
         
         
         śāstrameva prakārāntareṇānusaṃharannāha—
         
         ādirājayaśobimbamādarśaṃ prāpya vāḍmayam&nbsp;|
         teṣāmasannidhāne 'pi na svayaṃ paśya naśyati&nbsp;||5&nbsp;||
         
         ādayaḥ ādyāḥ pūrve rājānaḥ manvā[dyāḥ] teṣāmādirājānāṃ [guṇakhyāpakaṃ karma] yaśaskaratvād
         yaśa ityuktam&nbsp;| guṇā hi sākṣāt teṣāṃ śāstre kāvye vā varṇyante&nbsp;| guṇānāṃ tu prasiddhiḥ
         sarvalokakīrttanaṃ yaśaḥ&nbsp;| tadeva [śa]rīraṃ satpuruṣāṇāṃ........., śarīrapra[timatvāt&nbsp;|
         ta]duktam—
         
         api svadehāt kimutendriyārthād
         yaśodhanānāṃ hi yaśo garīyaḥ&nbsp;| iti&nbsp;|
         
         [raghuvaṃśe 14.35]
         tadetat&nbsp;| vāgiha itihāsakathādilakṣaṇā, ādirā[jayaśaḥ]kīrttanāt&nbsp;| tatsvabhāvamādarśaṃ
         darpaṇam vaimalyāt, prāpya tatra pratibhāya tatpratyayārūḍhaṃ svayamātmanā na naśyati
         nāpagacchati yasyeti vismāpayannabhimukhayati param&nbsp;| ko 'tra vismaya i[ti cet ?]
         teṣāmasannidhāne 'pīti teṣāmādirājānāṃ yeṣāṃ tadbimbam&nbsp;| asannidhāne 'pi abhāve 'pi&nbsp;|
         idamatra citraṃ yat tadvato 'pagame 'pi bimbaṃ nāpaiti&nbsp;| darpaṇe hi tāvad bimbaṃ dṛśyate
         [yāvad vastusa]nnidhānam&nbsp;| apagate tu tadvati śarīre 'paiti&nbsp;| so 'yaṃ prasiddhādarśavilakṣaṇo
         'pūrva eva kaścidādarśaḥ, yatrādirājalakṣaṇasya tadvato 'sannidhāvapi idānīm[api]
         bimbaṃ dṛśyate, na kevalaṃ sannidhāna ityapiśabdārthaḥ&nbsp;| atiśaye vā 'piśabdo vartate&nbsp;|
         asannidhāne 'pyaho dṛśyata ityatiśayaḥ&nbsp;| ata eva sarvā[tiśāyī] sanātanaḥ ko 'pyayamāloko
         lokayātrāpravṛttaye&nbsp;| kuto 'pyayamābhāti yaduta śāstraṃ nāmeti&nbsp;||
         
         
         
         śāstrād guṇadoṣaviveke sati ko guṇastad......āha—
         
         gaurgauḥ kāmadughā samyakprayuktā smaryate budhaiḥ&nbsp;|
         duṣprayuktā punargotvaṃ prayoktaḥ saiva śaṃsati&nbsp;||6&nbsp;||
         
         gaurvāk kāvyādisvabhāvā&nbsp;| samyak śāstrādiprabhāveṇa svarūpato 'rthataśca pariśuddhā prayuktā kṛtā prakāśitā satī puruṣeṇeti gamyate&nbsp;| kāma[dughā]......riti vakṣyamāṇamatrāpi
         sambandhanīyam&nbsp;| gauḥ saurabheyī smaryate ām‍nāyate budhairāptaiḥ&nbsp;| evamāptā upadiśanti,
         tasmādavitathametat&nbsp;| āptopadeśasya pramāṇatva[niścayāt][tadanusaraṇata]śceṣṭasiddhidarśanāt&nbsp;|
         yā vāgevaṃ kāmadhenurjātā suprayuktā satī saiva nānyā&nbsp;| duṣprayuktā punaḥ śāstravirodhāt
         svabhāvāśrayavaiguṇyenodbhāvitā tu sato gotvaṃ [paśutvaṃ śaṃ]sati khyāpayati prayoktuḥ
         puruṣasya&nbsp;| tataścāśāstrajño 'yaṃ puruṣākṛtiḥ paśuriti viduṣāṃ heyaḥ syādityanarthe
         patitaḥ&nbsp;| dūra evārthasiddhiḥ&nbsp;| tadiha ma[hada]ntaraṃ śāstra[jñānena bhavati&nbsp;| manuṣyatvā][5b]viśeṣe
         'pi śāstrajño deva iva pūjyate guṇānurāgibhiritarastu paśuriva dṛśyata iti&nbsp;||
         
         
         
         yata evaṃ sarvatra guṇadoṣavivekaḥ śāstrādeva&nbsp;| guṇaśca puruṣārthena yojayati doṣaśca
         [itareṇa, ataḥ] śāstrānusāreṇa guṇavat [kāvyamekāntataḥ] puruṣārthasādhanam&nbsp;| doṣastu
         svalpo 'pi śāstraprabhāvādevāpaneyaḥ&nbsp;| anyathā heyaṃ syāditi prakṛtamanubadhnan āha—
         
         tadalpamapi nopekṣyaṃ kāvyaṃ duṣṭaṃ kathañcana&nbsp;|
         syād vapuḥ sundaramapi śvitreṇaikena durbhagam&nbsp;|| 7&nbsp;||
         
         [duṣṭaṃ kāvyaṃ nope]kṣyaṃ kathañcanetyatrāpi yojyam&nbsp;| kenāpi prakāreṇa nopekṣaṇīyam&nbsp;|
         sarvathā 'paneyameva śāstradṛṣṭayā&nbsp;| anyathā heyaṃ syāt&nbsp;| tadeva prativastūpamayā
         sādhayannāhasyādityādi [vapuḥ śarīraṃ sundarama]pi varṇasaṃsthānasampannamapi prāgevāsundaram&nbsp;|
         ekena śvitreṇa kuṣṭhadoṣeṇa durbhagamaspṛśyaṃ heyaṃ syāt&nbsp;| sundaramapi śarīraṃ kuṣṭena
         svalpenāpyupa [pannaṃ heyaṃ yathā] tathā kaveḥ kāvyamayaṃ śarīraṃ śāśvataṃ sarvārthasādhanaṃ
         svalpenāpi śabdarūpeṇārthalakṣaṇena vā doṣeṇa śvitrakalpena pariharaṇīyaṃ syāt&nbsp;| prāgeva......ddhaṃ
         kāryaṃ karaṇīyam&nbsp;| doṣastu svalpo 'pi pariharaṇīyaḥ śāstradṛṣṭayeti&nbsp;|
         
         
         
         kriyata eva nirdoṣaṃ kāvyaṃ vināpi śāstreṇetyāśaṅkya sarvaṃ śāstrādeva guṇadoṣa[parijñānaṃ
         kartavyami]ti pūrvoktakrameṇārthaṃ prativastūpamayā samarthayannāha—
         
         guṇadoṣānaśāstrajñaḥ kathaṃ vibhajate janaḥ&nbsp;|
         kimandhasyādhikāro 'sti rūpabhedopalabdhiṣu&nbsp;|| 8&nbsp;||
         
         guṇā viśeṣā upādeyā arthāḥ puruṣārthasaṃgṛhītāstadviparītā doṣāḥ&nbsp;|......kāvyāpekṣayā
         tu śabdārthālaṅkārasvabhāvā guṇāḥ&nbsp;| doṣāstvapārthatvādayaḥ&nbsp;| śleṣaviparyāsādayaśca vaidarbhamārgāpekṣayā vakṣyamāṇāḥ&nbsp;| ata eva sāmānyenāha—guṇadoṣānaśāstrajñaḥ kathaṃ
         vibhajate janaḥiti&nbsp;| sarvamapi sā[mānyaṃ e]kasyāpyarthasya prakṛtāpekṣayā viśeṣaniṣṭhaṃ
         bhaviṣyatīti nipuṇeyaṃ vācoyuktiḥ&nbsp;| tān guṇadoṣān yo na vetti puruṣaḥ[sa] kathaṃ vibhajate
         [vibhaktānkaro]ti ete guṇāḥ [ete doṣā i]ti&nbsp;| ya[to guṇānāda]tte doṣāna hāsyati kathañcit&nbsp;|
         kiṃ na vibhajate, aśāstrajño yataḥ&nbsp;| śāstrādeva hi guṇadoṣā vivecyante&nbsp;| yaśca śāstraṃ
         guṇadoṣaviveka[viṣa][6a]yaṃ na vetti, kathaṃ tasyāpratipannopāyasya guṇadoṣavivekalakṣaṇamupeyaṃ
         setsyati&nbsp;| yathā tvasya rūpava......................kimandhasyetyādi&nbsp;| andhasya cakṣurvikalasya
         rūpabhedānāṃ nīlapītādīnāṃ rūpaviśeṣāṇāṃ upa[la]bdhiṣu darśane[ṣu nādhiṃkāraḥ&nbsp;| i
         ]ha sāmānyena rūpaṃ nāma kiñcidastīti śrutimātrakamapaśyataḥ syāt&nbsp;| na tu rūpaviśeṣasākṣātkā[raḥ&nbsp;|
         viśeṣajñānābhāve] na ca tat kvacidupayujyate&nbsp;| tato yadāhamanuṣṭhānā[?]bhāvād vibhāgena
         tu sarvātmanā śāstra......[vibha]jata ityāha&nbsp;| tadevamiyatā granthena śāstrādeva sarvaguṇadoṣavivekato
         nānyathā kāvye 'pi......
         
         
         
         
         ataḥ prajānāṃ vyutpattimabhisandhāya sūrayaḥ&nbsp;|
         vācāṃ vicitramārgāṇāṃ nibabandhuḥ kriyāvidhim&nbsp;|| 9&nbsp;||
         
         ataḥ kāraṇāt sūrayaḥ pūrvācāryāḥ kriyāvidhiṃ nibabandhuriti saṃbandha&nbsp;| kriyāvidhiṃ
         kriyākalpam.........[malla]nāgenatula॰ — kriyākalpaḥ kāvyakaraṇavidhiḥ kāvyālaṃkāra ityarthaḥ&nbsp;| — kāmasūtra [1. 3. 16] jayamaṅgalā — pṛḥ 36. vidyāsamuddeśe kriyākalpa iti kāvyālaṅkāra uktaḥ&nbsp;| tadanusāreṇānena kriyākalpaḥ kriyā
         .........[vidhī]yate 'neneti kriyāvidhiḥ&nbsp;| kriyākalpo 'pi evamiti nārthataḥ kaścid
         bhedaḥ&nbsp;| kāvyalakṣaṇaṃ śāstraṃ kṛtavantaḥ&nbsp;| [śāstrānusāreṇa mūrkho] 'pi pravartate&nbsp;|
         kiṃ punarbuddhimān lokaḥ&nbsp;| tasmāt sarvatra nmatamiti&nbsp;| vyutpattimabhisandhāya kāvye
         yathāvad guṇadoṣaparijñāna[hetubhiḥ śāstra]saṃgṛhītairguṇadoṣaviveko vyutpattiḥ tadupādānahāniphalā
         'bhidheyā&nbsp;| catuvarga iti ca nānāprakāraḥ sarvapuruṣārthaḥ saṃgṛhītaḥ&nbsp;| asyaiva tu
         [śāstrasya prameyaśca]turvargaḥ&nbsp;| tatpratipādakaṃ śāstraṃ tādarthyāt&nbsp;| etāvāneva ca
         puruṣārthaḥ&nbsp;| tatra sarvatra guṇāśca doṣāśca jñātavyāḥ&nbsp;| tatra guṇā vastutaḥ puruṣārthamayā
         eva&nbsp;| tatasta upāde[yāḥ] upādeyatayā [ca]jñeyāstathārthenājñātānāmupādānāsambhavāt&nbsp;|
         doṣāstu tadābhāsāstatsaṃbhavino heyāḥ&nbsp;| te 'pi heyatayā jñeyāstathā bhāvenājñātānāṃ
         hānāsaṃbhavāt&nbsp;| [6b] [vi]vekaśca samyak  śāstrādeva dṛṣṭārthādadṛṣṭārthād veti sarvaśāstrasthitireṣā&nbsp;| kāvyamapyetat trividhaṃ
         catu rvargarūpaṃ caturvargastadupāyaścānena rasāntaraparigraheṇa pratipādya[pratipā]dakatvāt&nbsp;|
         śabdātmakamapi kāvyaśarīraṃ caturvargastādarthyāt&nbsp;| upāyo 'pi tādarthyāccaturvargaḥ&nbsp;|
         
         mukhyastāvaccaturvargaḥ pumarthāśeṣasaṃgrahaḥ&nbsp;|
         tadupāye 'pi tādarthyācchāstreṣvapi [samādaraḥ]&nbsp;||
         
         iti saṃgrahaślokaḥ&nbsp;|
         kiṃ ca kāvyeneṣṭadevatāviṣayavicitrastotralakṣaṇena samyag‌viracitena dharmo 'prameyaḥ&nbsp;|
         tathātve ca kadācid varalābhādiko 'rthaḥ&nbsp;| sukha[m]pyetatpuruṣārtha[dvaya]niṣṭhamuktam&nbsp;|
         
         buddhastotragranthanavyāpṛtānāṃ bhaktiprahveṣvindriyeṣu dravatsu&nbsp;|
         ekaikasmin yaḥ kṣaṇe puṇyakośo nāsarvajñastaṃ pramātuṃ samarthaḥ&nbsp;|| iti&nbsp;|
         
         guṇajñarājādi[varṇanātoḥpyaryāti]śayaprāptistadarthācca dharmaḥ sukhaṃ ca sampatsyete&nbsp;|
         kiṃ bahunā, na so 'sti puruṣārthaḥ kaścid yaḥ kāvyāt parigṛhītāśrayaviśeṣā[nna jāyate&nbsp;|
         i]hānuṣaṅge guṇadoṣavibhāgaḥ karaṇīyaḥ&nbsp;| sa ca śāstrādeva nānyatheti vistareṇa pūrvameva
         pratipāditam&nbsp;| tataḥ kā[vyakriyā]vidhimiti prakṛtam&nbsp;| kasya vyutpattimabhisandhāyetyāha-prajānāmiti&nbsp;|
         lokasya santāne kā vyutpattiḥ kathaṃ [keṣāṃ ?] nāma...... [vyutpādanakri]yāmabhisandhāya
         kriyāvidhiṃ nibabandhurityāha-vācāṃ vicitramārgāṇāmiti&nbsp;| vicitro nānāprakāraḥ śabdālaṃkārā[rthālaṃkārādiyukto
         mārgaḥ] kāvyānyeva&nbsp;| tataḥ kāvyaviṣayāṃ lokakartṛkāṃ kāvyaguṇadoṣavibhāgavijñānalakṣaṇāṃ
         vyutpattimuddiśya [śāstranirmāṇam]&nbsp;| tatsaṃkṣepatvād idamapi saprayojanamiti karttavyameva&nbsp;|
         tataśca sāmānyena kāvyalakṣaṇaśāstrāj‌jñeya iyatā viśiṣyocyate&nbsp;||
         
         
         
         [kāvyala]kṣaṇamidānīṃ kartumārabhate—
         
         taiḥ śarīraṃ ca kāvyānāmalaṅkāraśca darśitaḥ&nbsp;|
         śarīraṃ tāvadiṣṭārthavyavacchinnā padāvalī&nbsp;|| 10&nbsp;||
         
         iha yoni kānicit kāvyāni saṃbhavanti teṣāṃ [śarīramalaṅkāraśca] taiḥ pūrvācāryaiḥ
         lokasya kāvyavyutpattaye kriyākalpe nibaddhe&nbsp;| tayoḥ kīdṛśaṃ śarīram [śabdarūpam&nbsp;|
         arthe][7a]nāviṣṭatvāt&nbsp;| yathā hi puruṣaśarīre hārakeyūrādiralaṃkāro nyasyate yena śobhate, tathā kāvyaśarīre [śabdamaye 'pyupamādirarpya]te, yataḥ śobhā&nbsp;| [va]kṣyate
         [ca]—kāvyaśobhākarān dharmānalaṃkārān pracakṣate&nbsp;|| iti&nbsp;| [2.1] paścādalaṅkāro vakṣyate&nbsp;| padānāṃ subantati[ṅantānāṃ āvalī śreṇī, tayā] paripūrṇaṃ
         kāvyaṃ [tasya] ślokādayo 'vayavā avāntaravākyāni&nbsp;| kavinā vaktumiṣṭe 'bhiprete 'rthe
         kasmiṃścid raghuvaṃśādau&nbsp;| vyavacchinnā gamakatve[na]...svīkṛtā&nbsp;| viśeṣe[ṇa]... ......[śarī]raṃ
         vijñeyamitīṣṭārthavyavacchinnā padāvalī prasiddhatvādanūdyāprasiddhaṃ śarīraṃ vidhīyate&nbsp;|
         yathā yaḥ.............
         
         
         
         [śa]rīraṃ katividhamityāha—
         
         padyaṃ gadyaṃ ca miśraṃ ca tat tridhaiva vyavasthitam&nbsp;|
         padyaṃ catuṣpadī tacca vṛttaṃ jātiriti dvidhā&nbsp;|| 11&nbsp;||
         
         yadanantaraṃ lakṣaṇataḥ kathitaṃ taccharīraṃ prabhedataḥ tridhaiva triprakārameva
         vyavasthitaṃ boddhavyam&nbsp;|.........[ke]valapadyātmakaṃ......[kevalagadyātmakaṃ gadyapadyobhayātmakaṃ
         ca]...
         ityanekena prakāreṇa tridhaiva vyavasthitamiti prakṛtam&nbsp;| tatra padyaṃ na jñāyate
         kiṃrūpamityata āha-padyaṃ catuṣpadītyādi&nbsp;|.........anūdya padyamiti jñā[payati catuṣpadī]
         tat padyaṃ jñeyamiti&nbsp;| tacca padyaṃ dvidhā dviprabhedamavaseyam&nbsp;| katham—vṛttaṃ jātirityanena
         rūpeṇa&nbsp;||
         
         
         
         tadapi na jñāyate kiṃ vṛttaṃ jāti[rvā kīdṛśī]ti&nbsp;| tadāha—
         
         chandovicityāṃ sakalastatprapañco nidarśitaḥ&nbsp;|
         sā vidyā naurvivikṣūṇāṃ gambhīraṃ kāvyasāgaram&nbsp;|| 12&nbsp;||
         
         tayorvṛttajā[tyoḥ prapañco] vicitraḥ prabhedaḥ vaktrādirūpaḥ, āryādilakṣaṇaśca sakalaḥ
         sarvo nidarśitaḥ lakṣaṇato lakṣitaśca pratipāditaḥ&nbsp;| kutra chando[vicityāṃ chandāṃsi]
         vicīyante [saṃgṛhyante yatra] yayā vā tasyām&nbsp;| sā ceyaṃ vidyā padyalakṣaṇasya kāvyaśarīrasya
         sādhikā&nbsp;| yadana[yā] prasādhyate tataḥ sāpyādareṇa draṣṭavyeti vakroktyā tadabhyāse
         śrotṛjanaṃ niyoja[yati- sā vidyeti] kāvyame[va sāgaraḥ tadvad]gambhīraṃ yataḥ,  bhāvārthagāmbhīryāt&nbsp;| na tu śabdagāmbhīryeṇa&nbsp;| anyathā pramādo na syāt&nbsp;| nānārasāmṛtatvāt&nbsp;|
         sūktaratnākaratvāt&nbsp;| akṛtadhiyāṃ ca [vairasyādhāyakatvāt] kāvyasāgaraṃ vi[vikṣūṇāṃ
         avagā]hitumicchatāṃ svayaṃ kartuṃ parakīyaṃ vā jñātumicchatāmityarthaḥ&nbsp;| sā chandovicitividyā
         naurūpā&nbsp;| sāpi jñātavyeti bhāvaḥ&nbsp;||
         
         
         
         saṃghātādyapi vṛttajātiprakāro 'sti chandaḥśāstroktaḥ [7b] [sa i]ha kiṃ na darśita
         iti cet, āha—
         
         muktakaṃ kulakaṃ kośaḥ saṃghāta iti tādṛśaḥ&nbsp;|
         sargabandhāṃśarūpatvādanuktaḥ padyavistaraḥ&nbsp;|| 13&nbsp;||
         
         ekaḥ ślokaḥ samāptārthaḥ svatantraḥ ślokāntaranirapekṣa iti muktakam, na tu nibaddhamiti
         sargabandhena [vaiṣamyaṃ] bandhe 'nibandhanāt&nbsp;| yad vakṣyati—sargabandhāṃśarūpatvāt [1.13] iti&nbsp;|
         ekakriyādvāreṇa parasparasāpekṣāḥ samāptārthāḥ pratyekamasamāptārthāḥ ślokāḥ kulakam&nbsp;|
         tadviśeṣa eva yugalakam&nbsp;| nānābhittayo bhinnakriyāḥ svatantrāḥ ślokāḥ kośavat sthā[pitāḥ
         kośaḥ]&nbsp;| ekāṃ bhittiṃ prāvṛḍādikāṃ varṇayituṃ samudāyena pravṛttā bhinnakriyāḥ ślokāḥ
         saṃghātaḥ&nbsp;| iti tādṛśaḥ&nbsp;| ityevaṃrūpaścaturvidhapadyaprakāro 'nukto [viśiṣya] pṛthagiha
         la[kṣaṇataḥ anuktaḥ akathita]styakta eva&nbsp;| kiṃ kāraṇam&nbsp;| sargabandhāṃśarūpatvāt sargabandhasya
         aṃśarūpā, ekadeśasvabhāvāsteṣāṃ bhāvastattvam&nbsp;| tasmāt te hi saṃ[gṛhītāḥ&nbsp;| na] muktatā[divyati]rekeṇa
         sargabandhaḥ se[tsya]ti, tantuvyatirekeṇa paṭavat&nbsp;| sa ca lakṣaṇata ucyata eva&nbsp;| tataste
         'pi tadavyatirekā[t] pṛthagasargaba[ndharūpa]to noktā ityarthaḥ&nbsp;|
         nanvevaṃ stotrāvadānaparikathādipadyaprapañco na saṃgṛhītaḥ syāt&nbsp;| saṃgṛhīta eva&nbsp;|
         [ukta]lakṣaṇayogāt......[saṃ]ghātaḥ āryā kośa iti saṃghātādisaṃjñāpravṛttimātreṇa
         saṃghātāditvaṃ sargabandhāṃśasya saṃghātāderata[stad‌rūpa]tvaṃ stotrādīnāṃ......&nbsp;|
         nahi sargabandhasya śiśupālavadhādināmāntarakaraṇamātreṇa sargabandhatvaṃ hīyate&nbsp;|
         tasmāt sttotrādirapi lakṣaṇa[taḥ saṃghā]tādisaṃgṛhītaḥ ...nahi karkādivyapadeśāntarayogādaśvatvaṃ
         hīyate, aśvaviśeṣāḥ karkādaya iti cet-stotrādayo 'pi yathālakṣa[ṇaṃ]......nimittaṃ(?)
         yathe[ha sarga]bandhe ca saṃghātādiḥ parimphuṭaṃ lakṣyata eva&nbsp;| tatra hi prāvṛḍvarṇanādiḥ saṃghātaḥ&nbsp;| mantrādyavasare ca yathā[muktakādistatho]ktaṃ prāk&nbsp;| muktakaṃ......[itya8a]tra
         parisphuṭamevetyalaṃ vistareṇa&nbsp;||
         
         
         
         kaḥ punaḥ sargabandho yasyāvathavāḥ saṃghātādaya ityāha—
         
         sargabandho mahākāvyamucyate tvasya lakṣaṇam&nbsp;|
         āśīrnamaskriyā vastunirdeśo vāpi tanmukham&nbsp;|| 14&nbsp;||
         
         yadetat prasiddhaṃ guṇataḥ sanniveśataśca mahākāvyamiti sargabandhaḥ...[sa]...vijñaya
         iti mahākāvyānuvādena sargabandho vidhīyate&nbsp;| sargaiḥ sargākhyaiḥ paricchedaviśeṣairbadhyate
         'sāviti sargabandhaḥ&nbsp;| tataścānekasargātmakaḥ sargabandho mahākāvyam&nbsp;| sargāśca saṃghātādicatuṣṭyasvabhāvā
         iti draṣṭavyam&nbsp;|
         athavā anyathāvatāryate&nbsp;| nanu muktakādayo mahākāvyasyāṃśāḥ, tat kimucyate—sargabandhāṃśarūpatvāt [1.13] ityāha—sargabandho mahākāvyamiti&nbsp;| sargabandha ityapi mahākāvyamucyate&nbsp;| tato ye
         [ma]hākāvyasyāṃśāste sargabandhasyāpītyavirodha ityarthaḥ&nbsp;| śeṣaṃ samānam&nbsp;|
         sargabandhasya tarhi kiṃ lakṣaṇaṃ yat tadaṃśasya saṃghātāderapi syādityāha—ucyate
         tvasya lakṣaṇam&nbsp;| tuśabdo bhinnakramaḥ&nbsp;| asya tu mahākāvyasya lakṣaṇaṃ svarūpamucyate&nbsp;|
         tuśabdenaitadāha-saṃghātādīnāmavayavānāṃ pṛthag lakṣaṇaṃ nocyate&nbsp;| avayavinastu mahākāvyasya
         lakṣaṇaṃ kriyate&nbsp;| tataste 'pi tallakṣaṇā eva, vastutastadavyatirekāditi&nbsp;| kiṃ punastaditi
         tadeva vaktumupakramate-āśīrityādi&nbsp;| tasya mahākāvyasya mukhamādiḥ āśīriṣṭāśaṃsanaṃ
         vā prayujyate, namaskriyā praṇāmo vā, prabandhasambandhinaḥ kasyacid vastuno 'rthasya
         nirdeśaḥ kathanaṃ vā kriyate iti vikalpena trividhaṃ mukhaṃ pratipattavyam&nbsp;| na samuccayena&nbsp;|
         tatra
         
         
         śrīmadviśuddhaguṇarat‍nanasa[mi]ddhamūrtti-
         rbrahmendraśekharitapādasarojareṇuḥ&nbsp;|
         
         
         śauddhodaniḥ sakalasattvahitaikadīkṣaḥ
         pāyādapāyabahulājjagadāvimukteḥ&nbsp;||
         
         
         ityevaṃvidhā āśīḥ&nbsp;|
         
         namastrayāya rat‍nānāṃ trailokya[mahitā]tmane&nbsp;|
         sthitāya suratadvairinaranāgendramauliṣu&nbsp;||
         
         ityevaṃvidhā namaskriyā&nbsp;| vastunirdeśastu
         
         śriyaḥ patiḥ śrīmati [śiśupālavadhe 1.1]
         
         ityādiḥ prasiddha eva&nbsp;|
         gadyamiśrabandhayorapyetadeva mukhaṃ draṣṭavyamiti&nbsp;||
         
         
         
         kimāśrayaṃ tadityāha—
         
         itihāsakathodbhūtamitaradvā sadāśrayam&nbsp;|
         catuvargaphalāyattaṃ caturodāttanāyakam&nbsp;|| 15&nbsp;||
         
         itihāsaḥ purāvṛttam, tatpratipādikā kathā rāmāyaṇādikā itihāsakathā tata udbhūtaṃ
         jātam, itihāsakathāśrayamityarthaḥ&nbsp;| kā[vyami]ti vakṣyati&nbsp;| kimitihāsakathāśrayameva
         mahākāvyaṃ kartavyam&nbsp;| netyāha-itaraditi&nbsp;| itihāsakathāśrayādaparaṃ vā&nbsp;| nātra niyamaḥ,
         viśiṣṭāśrayameva tu tat kartavyamiti- sadāśrayamiti&nbsp;| san śobhanaḥ adhiguṇarājacaritādilakṣaṇā
         āśrayo bhittiryasya tattathā&nbsp;| anena mahākāvyasya dvidhāśrayasampaduktā&nbsp;|
         caturviṣayatvaṃ pratipādayannāha—caturvargaphalāyattam caturṇāṃ dharmārthakāmamokṣāṇāṃ
         vargaḥ samūhaḥ, sa eva phalaṃ puruṣārthatpatvāt&nbsp;| tatrā 'bhyudayaniḥśreyasaheturdharmatula vai॰ sū॰ 1. 1. 2.&nbsp;| vidyābhūmyādīnāṃ yathānyāyamarjanamarjitānāṃ ca rakṣaṇamarthaḥ&nbsp;| nirapāyo viṣayopabhogaḥ
         kāmaḥ&nbsp;| [traikālika]sāṃsārikaduḥkhanivṛttirmokṣaḥ&nbsp;| vistarastu ta[tta]cchāstrebhyo
         draṣṭavyaḥ&nbsp;| tasminnāyattaṃ pratibaddhaṃ tadviṣayatvāt&nbsp;| atra na niyamo 'vaśyaṃ catvāro
         'pi puruṣārthā nibadhyanta iti&nbsp;| yathāsaṃbhavaṃ kvaciccaturvargaḥ, [kvaci]t trivarga
         iti  pratipattavyam&nbsp;| etacca svayameva vakṣyati—nyūnamapyatra yaiḥ kaiścit [1.20] ityādau&nbsp;| caturodāttanāyakam&nbsp;| caturaḥ kuśalaḥ utyāhaśaktyādiyogāt&nbsp;| udātta udārastyāgātiśayādisaṃbandhāt
         nāyakaḥ vipakṣaḥ pratipakṣaścapratipakṣo vijigīṣurityarthaḥ&nbsp;|&nbsp;| dvayorapi nāyakatvāt, yasmin tat tathā&nbsp;||
         
         
         
         punaḥ kiṃ viśiṣṭamityāha—
         
         nagarārṇavaśailartucandrārkodayavarṇanaiḥ&nbsp;|
         udyānasalilakrīḍāmadhupānaratotsavaiḥ&nbsp;|| 16&nbsp;||
         
         candraścārkaśca tayorudayaḥ&nbsp;| nagaraṃ ca arṇavaśca śailaśca ṛtuśca candrārkodayaśceti
         cārthaṃ kṛtvā teṣāṃ varṇanāni guṇodbhāvanāni iti ṣaṣṭhīsamāsaḥ&nbsp;| tāni ca yathāsambhavamādau
         madhye 'nte vā&nbsp;| na cānukramaniya[mena] etāni nibadhyanta iti evaṃparametat&nbsp;| tairalaṃkṛtamiti [1.18] vakṣyati&nbsp;| udyānaṃ salilaṃ ca tayoḥ krīḍā vihāraḥ&nbsp;| sā ca madhupānakaṃ ca ratotsavaśceti
         cārthaḥ&nbsp;| ratamevotsavaḥ prītiviśeṣaḥ, teṣāṃ tu kramo dṛśyate&nbsp;| anena sambhogātmakaḥ
         śrṛṅgāra uktaḥ&nbsp;| tairalaṃkṛtam&nbsp;||
         
         
         
         punarviśeṣayannāha—
         
         vipralambhairvivāhaiśca kumārodayavarṇanaiḥ&nbsp;|
         mantradūtaprayāṇājināyakābhyudayairapi&nbsp;|| 17&nbsp;||
         
         vipralambhā virahāḥ&nbsp;| ayaṃ vipralambhātmakaḥ śrṛṅgāraḥ&nbsp;| vivāhāḥ śāstroktā gandharvādayaḥ&nbsp;|
         kumārāṇāmudayā janmāni vadhanāni ca bālyādivayaḥprāptilakṣaṇāni&nbsp;| taiścālaṃkṛtam&nbsp;|
         mantraḥ kriyārambhadeśakālavibhāgapuruṣadravyasamyag‌vinipātakriyākāryasiddhilakṣaṇapañcāṅgātmakakāryaniścayaḥ&nbsp;|
         yadāha māghaḥ—
         
         sarvakāryaśarīreṣu muktvāṅgaskandhapañcakam&nbsp;|
         saugatānāmivātmānyo nāsti mantro mahībhṛtām&nbsp;|
          [śiśupālavadhe 2.28]  iti&nbsp;| vistarastu tacchāstrāt&nbsp;| dūtaḥ vāgmitvādiguṇayuktaḥ sandhānapravṛttaḥ puruṣaḥ&nbsp;|
         dūte sandhānamāyattaṃ care caryā prati[tī]ṣṭhatā&nbsp;| [kāmandakīyanītisāre 12.33] iti vacanāt&nbsp;| caraviśeṣaścāyam&nbsp;| prayāṇaṃ saṃgrāmādinimittaṃ gamanam&nbsp;| ājiviṃgrahaḥ
         sandhyabhāve&nbsp;| abhyudayaṃ vipakṣavijayādilakṣaṇa utsavaḥ&nbsp;| nāyakasya pratipakṣasya&nbsp;|
         eṣāma[pyā]nupūrvī dṛśyate&nbsp;| tairapi&nbsp;|
         
         
         
         
         alaṃkṛtamasaṃkṣiptarasabhāvanirantaram&nbsp;|
         sargairanativistīrṇaiḥ śravyavṛttaiḥ susandhibhiḥ&nbsp;|| 18&nbsp;||
         
         alaṃkṛtaṃ vibhūṣitam&nbsp;| asaṃkṣiptāḥ [9a]bhūyāṃsaḥ&nbsp;| rasāḥ śrṛṅgāravīrādayaḥ&nbsp;| bhāvā
         ratyutsavādayaḥ&nbsp;| vistarastu tacchāstrāt&nbsp;| tairnirantaraṃ vyāptam&nbsp;| sargairupetamiti [1.19] vakṣyati&nbsp;| anativistīrṇairnātimahadbhirmadhyamairityarthaḥ&nbsp;| śravyaṃ śruti[su]bhagaṃ
         vṛttaṃ padyamindravajrādikaṃ yeṣāṃ taiḥ&nbsp;| susandhibhiḥ śobhanaḥ spaṣṭaḥ sandhiḥ parasparasaṅgatatvam
         anyo 'nyavyapekṣā arthato yeṣāṃ taiḥ&nbsp;| parasparasaṃbaddhārthāḥ sargāḥ kartavyāḥ&nbsp;|
         natvayaḥśalākākalpā ityarthaḥ&nbsp;||
         
         
         
         
         sarvatra bhinnavṛttāntairupetaṃ lokarañjanam&nbsp;|
         kāvyaṃ kalpāntarasthāyi jāyate sadalaṃkṛti&nbsp;|| 19&nbsp;||
         
         bhinnaḥ prakṛtavṛttāpekṣayā anyavṛttalakṣaṇaḥ sargāṇāmanto 'vasānaṃ yeṣām&nbsp;| kiṃ kvacideva
         sarge netyāha-sarveṣu sargeṣu&nbsp;| sargāḥ prastutapadyāpekṣayā vṛttāntaraiḥ samāpanīyā
         ityarthaḥ&nbsp;| tai revaṃrūpaiḥ sargairupetaṃ yuktam&nbsp;| sadalaṃkṛti satyaḥ śobhanāḥ suprayuktatvāt&nbsp;|
         natvalaṃkṛtayaḥ svarūpeṇa śobhanā nāma&nbsp;| alaṃkṛtayaḥ śabdārthālaṃkārāḥ yasya yasmin
         vā tat tathā&nbsp;| satyo vā vidyamānā alaṃkṛtayo yasya tadevaṃvidhaṃ kāvyaṃ lokarañjanaṃ
         jāyate&nbsp;| lokaṃ rañjayati guṇasaṃpadā paritoṣayati iti lokarañjanam&nbsp;| tataśca pratigrāhakabhūyastvāt
         kalpāntaraṃ tiṣṭhantīti kalpāntarasthāyi.........[jā]yate bhavati pravacanavat yāvajjagat
         pravartata ityarthaḥ&nbsp;||
         
         
         
         nanu sarvatra mahākāvye caturvargādīnyaṅgāni yathoktāni na dṛśyante&nbsp;| kānicideva kvacid
         [dṛśyante]&nbsp;| tanna kiñcididānīṃ mahākāvyaṃ syādityāha—
         
         
         nyūnamapyatra yaiḥ kaiścidaṅgeḥ kāvyaṃ na varjyate&nbsp;|
         yadyupātteṣu sampattirārādhayati tadvidaḥ&nbsp;|| 20&nbsp;||
         
         atrokteṣvaṅgeṣu avayaveṣu yaiḥ kaiścid yathāsambhavaṃ tu madhupānakumārodayaparvatavarṇanādibhirnyūnaṃ
         rahita[ma]pi, na ke[va]laṃ pūrṇaṃ kāvyaṃ, mahākāvyaṃ na varjyate sadbhirupādīyata
         ityarthaḥ&nbsp;| na duṣyatītyapi pāṭhaḥ&nbsp;| astu sa eva&nbsp;| asyotsargasyāpavādamāhayadītyādi&nbsp;|
         upātteṣu [gṛhīte]ṣu sampattirvibhūtiḥ śabdārthasādguṇyalakṣaṇā&nbsp;| tadvidaḥ tāṃ kāvyasampattiṃ
         ye vidanti tān puruṣān ārādhayati rañjayati yadi, tadā navarjyate&nbsp;| arthopāttānyaṅgāni&nbsp;|
         yad vi[gatārthaṃ] tad heyamityarthād gamyate&nbsp;|
         
         
         
         atredaṃ cintyate&nbsp;| kathamatra kramaḥ&nbsp;| kiṃ pūrvavarṇitena nāyakena riporjayāt nāyakasyotkarṣaḥ
         kathyate&nbsp;| atha prāg‌varṇi[tasya ri]pornāyakena jayāt tadutkarṣaḥ khyāpyata iti&nbsp;|
         atra bhāmahaḥ pūrvakameva kramamicchati, dvitīyaṃ tu dveṣṭi—
         
         
         nāyakaṃ prāgupanyasya vaṃśavīryaśrutādibhiḥ&nbsp;|
         na tasyaiva vadhaṃ kuryādanyotkarṣābhidhitsayā&nbsp;||
         
         
         yadi kāvyaśarīrasya na sa vyāpitayeṣyate&nbsp;|
         na cābhyudayabhāk tasya mudhā ' 'dau grahaṇaṃ stave&nbsp;||
          [kāvyālaṅkāre 1.22-23]
         iti&nbsp;| daṇḍī tu prakāradvayamapi yuktamicchannāha—
         
         guṇataḥ prāgupanyasya nāyakaṃ tena vidviṣām&nbsp;|
         nirākaraṇamityeṣa mārgaḥ prakṛtisundaraḥ&nbsp;|| 21&nbsp;||
         
         nā[yakaṃ prati]pakṣaṃ prāk prathamamupanyasyābhidhāya guṇato guṇaiḥ śauryādibhirabhilakṣitaṃ
         nāyakaṃ pūrva varṇayitvetyarthaḥ&nbsp;| tena pūrvavarṇitena nāyakena vidviṣāṃ vipakṣāṇāṃ
         nirākaraṇamabhibha[vaḥ parāja]yaḥ kathyata iti eṣa mārgaḥ kramaḥ prakṛtyā sundaraḥ
         śobhanaḥ&nbsp;| svarūpasiddha ṛjurayaṃ krama iti manyate&nbsp;||
         
         
         
         dvitīyaṃ kramamāha, yo bhāmahena dviṣṭaḥ—
         
         vaṃśavīryaśrutādīni varṇayitvā riporapi&nbsp;|
         tajjayānnāyakotkarṣakathanaṃ ca dhinoti naḥ&nbsp;|| 22&nbsp;||
         
         
         ripo[rnāyakavi]pakṣasyāpi na kevalaṃ pratipakṣasya vaṃśo 'nvayaḥ vīrya vikramaḥ śrataṃ
         śāstrakauśalaṃ ādiryeṣāṃ tyāgasatyakṣāntyādīnāṃ tāni guṇavastūni varṇayitvā prakāśya
         [tasya] varṇitavaṃśādervipakṣasya jayād abhibhavāt kāraṇāt pratipakṣeṇa, nāyakasya
         pratipakṣasya utkarṣo viśeṣaḥ tasya kathanamabhidhānaṃ yat, tacca no 'smān dhinoti
         prīṇyati&nbsp;| cakārāt pūrvakaṃ ca&nbsp;| ayamapi kramo 'smākaṃ priya evetyarthaḥ&nbsp;|
         ayamabhiprāyaḥ—kāvyaṃ hi vakroktipradhānam&nbsp;| ayaṃ ca kramaḥ vakroktisvabhāvaḥ, yadvipakṣavarṇanadvāreṇa
         pratipakṣotkarṣakathanam&nbsp;| evaṃ nāmāyamuktṛṣṭaḥ, yadevaṃguṇo 'pi vipakṣo[ 'nena] nirjita
         iti&nbsp;| anyaśca varṇito 'nyasyotkarṣaḥ khyāpyata iti caturo 'yaṃ [na]yaḥ&nbsp;|tasmādayamasmān
         dhinotīti&nbsp;| kāvyeṣu hi dvāvapi varṇyete kevalaṃ paurvāparyayorvivādaḥ&nbsp;| atra hi pratipakṣotkarṣo
         vidheyaḥ&nbsp;| sa cobhayathā 'pi gamyata eva&nbsp;| hayagrīvavadhādau cāyaṃ [pra][10a]kāro
         dṛśyate ṛjunaiva krameṇa&nbsp;| pratipakṣotkarṣaḥ kiṃ na kathyate vakroktyā kiṃ na khyāpyate
         vakrīktipradhānatvāt kāvyasyeti cet&nbsp;| yatkiñcidetat&nbsp;| aśokavatiteti ādarśeaśokavanikācodyamidam&nbsp;|
         yaducyate kāvyaśarīrāvyāpakatvāt, anabhyudayabhāgitvācca vipakṣasya prāgunyāsavarṇane
         viphala iti&nbsp;| tadasat&nbsp;| kathaṃ pratipakṣotkarṣakhyāpanaparaṃ vipakṣavarṇanaṃ prākkriyamāṇaṃ
         viphalaṃ nā[ma]&nbsp;| evaṃ hi prākpratipakṣanāyakavarṇanam, tena ca vipakṣanāyakanirākaraṇamitīdamapi
         pratipakṣotkarṣārthaṃ kriyamāṇaṃ viphalaṃ syāt&nbsp;| atha pratipakṣotkarṣakathanārthatvāt
         nanunanu vatatprātvipa ādarśe caitat pratipa[kṣa]varṇanamapi pratipakṣotkarṣakhyāpanārthatvāt na mugheti na kaścid
         viśeṣo 'nyatrābhiniveśāt&nbsp;| tasmāt kāvyaśarīrāvyāptyanabhyudayabhāgino 'pi vipakṣasya
         prāk graha[ṇa]stavau na mudhaiva, pratipakṣotkarṣakhyāpanārthatvāt, pratipakṣavarṇanādivaditi
         dvayamapi sādhu dṛśyatāmiti&nbsp;||
         
         
         
         yat pūrvaṃ kāvyaśarīraṃ trividhoddiṣṭaṃ padyaṃ gadyaṃ ca miśraṃ ceti [1.11] tatraitā[vatā] padyaṃ nirdiṣṭam&nbsp;| gadyamadhikṛtyāha—
         
         apādaḥ padasaṃtāno gadyamākhyāyikā kathā&nbsp;|
         iti tasya prabhedau dvau
         
         na vidyate pādaḥ pādavyavasthā yasminniti na pādo vā apādaḥ pādasvabhāvo na bhavatī-tyarthaḥ&nbsp;| evalakṣaṇaṃ gadyam&nbsp;| padyaṃ tu pādasvabhāvaḥ padasantāna ityasaṅkaraḥ&nbsp;|
         katividhaṃ
         tadityāha—ākhyāyiketyādi&nbsp;| tasya gadyasya bhedau prakārau dvau vijñeyau&nbsp;| katham&nbsp;|
         ākhyāyikākathetyevaṃ[rū]pau&nbsp;| [na] anayorbhedaḥ&nbsp;| bhāmahamatena bhedamāha—
         
         tayorākhyāyikā kila&nbsp;|| 23&nbsp;||
         
         
         
         
         
         nāyakenaiva vācyānyā nāyakenetareṇa vā&nbsp;|
         svaguṇāviṣkriyādoṣo nātra bhūtārthaśaṃsataḥ&nbsp;|| 24&nbsp;||
         
         tayorākhyāyikākathayorayaṃ bhedaḥ kileti paramatasūcane&nbsp;| ākhyāyikā nāyakenaiva [svayam][10b]
         ucyate, yasya caritapratipādanārthamākhyāyikā pravṛttā&nbsp;| nānyeneti vaktṛniyamaḥ ākhyāyikāyām&nbsp;|
         taduktam—vṛttamākhyāyate yasyāṃ nāyakena svaceṣṭitam&nbsp;| iti&nbsp;| [kāvyālaṅkāre 1. 26]
         anyā kathā uktāyā ākhyāyikāyā anyatvāt&nbsp;| nāyakena vācyā yaccaritaprakāśanāya pravṛttā,
         itareṇa vā nāyakādanyena vā, tatsahāyādinā vācyeti na vaktṛniyamaḥ kathāyām&nbsp;| ayaṃ
         tāvadanayorbhedaḥ&nbsp;|
         na[nviya]mākhyāyikā svayaṃ nāyakenocyate na kathā&nbsp;| evaṃ hi svaguṇodbhāvanaprasaṅgaḥ&nbsp;|
         taccānucitamabhijātasya&nbsp;| taduktam-svaguṇāviṣkṛtiṃ kuryādabhijātaḥ kathaṃ janaḥ&nbsp;| iti&nbsp;| [kāvyālaṅkāre 1.29]
         atrāha—svaguṇāviṣkriyetyādi&nbsp;| ayaṃ tāvadadoṣaḥ&nbsp;| yataḥ svasyātmanaḥ sveṣāṃ vā guṇānāṃ
         vaṃśasya vīryādīnāmāviṣkriyā prastāvavaśāt kathanaṃ na doṣaḥ na duṣyati&nbsp;| kasya—bhūtaṃ
         yathāvṛttamarthaṃ svacā[ritrya]lakṣaṇaṃ śaṃsato bruvato nāyakasya&nbsp;| atrākhyāyikāyāṃ
         kathāyāṃ vā&nbsp;| tena hi yathāvṛttaṃ svacaritamamidheyaṃ doṣarūpaṃ guṇarūpamanyadvā,
         na viparītam&nbsp;| tat[a]viparītaṃ yathāvṛttamātmanaḥ kathayataḥ prastāvavaśaprāptaṃ svaguṇakathanaṃ
         kathamābhijātyaṃ hāpayet&nbsp;| pratyuta viparītāmidhāne ābhijātyaṃ hīyeta&nbsp;| ātmava[ñcana]rūpaṃ
         tu svaguṇāviṣkaraṇamanucitamābhijātye&nbsp;|
         
         nanu nātra doṣa ityetāvaduktam&nbsp;| guṇastu na kaścit&nbsp;| ayameva guṇo yo doṣābhāvaḥ&nbsp;|
         tallakṣaṇatvāttasya sarvatreti yat‌tkiñcidetam&nbsp;| a[nena] caitannirastaṃ bhaṅgayā yaduktaṃ
         bhāmahena, ākhyāyikāyāṃ sukhaduḥkharūpaṃ svacaritaṃ yathāvṛttamākhyāyate nāyakena na tu guṇarūpamiti&nbsp;|
         vṛttamākhyāyate yasyāṃ nāyakena svaceṣṭa[11a]nāditi&nbsp;|
         nanu sāmānyavacanametat&nbsp;| na tvayaṃ viśeṣo dṛśyate duḥkharūpaṃ svacaritaṃ vācyaṃ na
         guṇarūpamiti&nbsp;| arthādetaduktaṃ tena&nbsp;| yatpaścāt vakṣyati—svaguṇāviṣkṛtiṃ kuryādabhijātaḥ [kāvyālaṅkāre 1.29] iti&nbsp;| anyathā pūrvāparavirodhastatra syāt&nbsp;||
         
         
         
         kiṃ tarhi na yuktamiti svamatamāha—
         
         api tvaniyamo dṛṣṭastatrāpyanyairudīraṇāt&nbsp;|
         anyo vaktā svayaṃ veti kīdṛg vā bhedakāraṇam&nbsp;|| 25&nbsp;||
         
         kiṃ tvidamatra brūmaḥ&nbsp;| yaḥ pareṇa niyamaḥ kṛtaḥ ākhyāyikā nāyakenaiva vācyeti, sa
         nāsti&nbsp;| yatastatrākhyāyikāyāmapi na kevalaṃ kathāyām, aniyamaḥ nāyakenaiva vācyetyasya
         niyamasyābhāvo dṛṣṭaḥ upalabdhaḥ kṛtaḥ&nbsp;| anyairudīraṇāt nāyakādanyairapi tadanucarādibhirākhyāyikāyā
         udīraṇāt vacanāt&nbsp;| harṣacaritādikāyāmākhyāyikāyāmanyairapi nāyakacaritakathanadarśanāditi
         manyate&nbsp;| sarvathā kaviriha vaktā, tanmukhena nāyako vā, svātantryamatra kaveḥ&nbsp;| nanu
         bhāmahena kathāyāḥ parodīraṇamiṣṭaṃ, yadāha—anyaiḥ svacaritaṃ tasya nāyakena tu noditam&nbsp;| [kāvyālaṅkāre 1.29] iti&nbsp;| tatra kimucyate kathā nāyakenetareṇa vā vācyeti&nbsp;| anuktopālambho 'yam&nbsp;| etadeva
         siddhaṃ kathāyāmapyaniyamadarśanāt uktena nyāyenobhayathāpyadoṣāt&nbsp;| bhavatu vāyaṃ
         niyamaḥ ākhyāyikā nāyakenocyate kathā tvanyeneti&nbsp;| tathāpi naitāvatā ākhyāyikākathayorbhinnajātīyatvamiti
         paramatamabhyupagamyāpi tayorabhedamanyataḥ kathayannāha—anyo vaktetyādi&nbsp;| kathāyāmanyo
         vaktā, ākhyāyikāyāṃ svayamiti kīdṛk kiṃ nāmedaṃ tayorbhedasya vi[11b]jātīyatvasya
         kāraṇaṃ nimittam&nbsp;| naivedaṃ jātibhedasya kāraṇamityarthaḥ&nbsp;| anyathaivaṃvidhasya bhedasya sarvatra sulabhatvāt tāvatā vijātoyatve
         'tiprasaṅgaḥ syāditi bhāvaḥ&nbsp;| vācyaṃ hi dvayamapyetat&nbsp;| tat kenāpyucyatāṃ svayaṃ pareṇa[vā]
         yathāyogam&nbsp;| kimetāvatā jāterbhedaḥ syāt&nbsp;| arthatastvekaiva jātiriyaṃ nāmamātrāttu
         bhidyate&nbsp;| yadvakṣyati—ekā jātiḥ saṃjñādvayāṅkitā [1. 28]&nbsp;| evaṃ tarhīdamanayorbhedakāraṇam, yatra vaktrāparavaktrayo padyayorbhaviṣyadarthasūcakayoḥ
         praveśaḥ sāś‍vāsā ca yā sā ākhyāyikā&nbsp;| tadviparītā katheti&nbsp;| taduktam—vaktraṃ cāparavaktraṃ ca kālabhāvyarthaśaṃsi ca&nbsp;| [kāvyālaṅkāre 1. 26] iti&nbsp;| tathā—sāś‍vāsākhyāyikā matā&nbsp;| [kāvyālaṅkāre 1. 25]
         
         
         na vaktrāparavaktrābhyāṃ yuktā nāś‍vāsavatyapi&nbsp;|
         saṃskṛtāsaṃskṛtā ceṣṭā kathā 'pabhraṃśatā tathā&nbsp;|| iti&nbsp;||
          [kāvyālaṅkāre 1. 28]
         
         
         
         
         tadevaṃ tadud‌bhāvya pariharannāha—
         
         vaktraṃ cāparavaktraṃ ca sāś‍vāsatvaṃ ca bhedakam&nbsp;|
         cihnamākhyāyikāyāścet prasaṅgena kathāsvapi&nbsp;|| 26&nbsp;||
         
         
         
         
         
         āryādivat praveśaḥ kiṃ na vaktrāparavaktrayoḥ&nbsp;|
         bhedaśca dṛṣṭo lambhādirāś‍vāso vāstu kiṃ tataḥ&nbsp;|| 27&nbsp;||
         
         vaktraṃ cāparavaktraṃ ca padyadvayaṃ sahāś‍vāsena varttate tadbhāvaḥ tattvam&nbsp;| taccaitat
         trayam ākhyāyikāyāś‍ci‍hnaṃ lakṣaṇaṃ bhedakaṃ kathāyāḥ sakāśādviśeṣakaṃ cāpyasyāsya
         kathāyāmabhāvāditicenmanyase, nanu yataḥ [prasaṅgena] tatra gadyādhikārāt prastāvena
         bhāvyarthasūcanādilakṣaṇena hetubhūtena nādhikāritayā vaktrāparavaktrayoḥ kathāsvapi
         ākhyāyikāvat kiṃ kasmānna praveśaḥ na prayogaḥ syādevetyarthaḥ&nbsp;| kiṃvat ? āryādivat&nbsp;|
          āryāderiva yathāprastāvamanyasyāpi padyasya na stavādeḥ praveśādigrahaṇam, trayāṇāmapi
         padyatvenāviśeṣādayamapi niyamo nāstītyarthaḥ&nbsp;| tathāhi yadi tādṛśaḥ prastāvaḥ syāt,
         tadā kathāsvapi anayoḥ prabhedo na duṣyati, yathā ā[12a]ryādeḥ&nbsp;| ākhyāyikāyāmapi hi
         prasaṅgena tayoḥ praveśaḥ nādhikāritayā, [tatra] gadyādhikārāt
         tathā kathāyāmapi iti nedaṃ bhedakamasādhāraṇaṃ ci[ntanīyam&nbsp;| lambha]starhi bhedakaṃ
         cihnamastu kathāyāṃ tasyābhāvāt&nbsp;| atrāha—bhedaś‍cetyādi&nbsp;| lambhādirbhedo viśeṣaḥ&nbsp;|
         ādigrahaṇāt yava[?]viśrāmādivyavahāraḥ ākhyāyikāviṣayaḥ [kathāyāma]pi dṛṣṭaḥ&nbsp;| tataścāśvāso
         'pi yadi bhavet ko nāmātra doṣaḥ&nbsp;| lambhādirvā bhedo bhavatu, āśvāso vā vyavahāraḥ,
         kiṃ tataḥ tasmād vyavahāramātrāt, kiṃjātīyatvamanayorbhavet&nbsp;| naivārthabhedaḥ, abhedādityarthaḥ&nbsp;|
         paricchedā hi tatra sampannāḥ kartavyā itīdamatra tātparyam, vipannānāṃ heyatvāt&nbsp;|
         te ca lambhādivyapadeśyā vā bhavantu, āśvāsavyavahāryā veti svātantryamatra kaveḥ,
         viśeṣābhāvāt&nbsp;|
         nanu bhāmahakṛto niṣedho 'sti&nbsp;|na vaktrāparavaktrābhyāṃ yukto nāśvāsavatyapi&nbsp;| [kāvyālaṅkāre 1. 28] katheti&nbsp;|
         
         
         
         nanu daṇḍikṛto vidhirasti, lambhādirvāśvāso vā bhavatviti&nbsp;| tadapramāṇamiti cet&nbsp;| bhāmahakṛto niṣedhaḥ pramāṇamiti kośapānamatra karaṇīyaṃ syāt&nbsp;| dvayorapi śāstrakāratvāt
         prāmāṇyam, na vā kasyāpi&nbsp;| matabhedastatra bhavatviti cet ? astu tatkimasthānābhiniveśaḥ
         kriyate&nbsp;| yuktipuraskṛtaṃ tu daṇḍimataṃ dṛśyata iti&nbsp;||
         
         tatkathākhyāyiketyekā jātiḥ saṃjñādvayāṅkitā&nbsp;|
         atraivāntarbhaviṣyanti śeṣāścākhyānajātayaḥ&nbsp;|| 28&nbsp;||
         
         yata evaṃ nirūpyamāṇo nānayoḥ kaścijjātibhedo labhyate anyatra saṃjñābhedāt, tatastāvadekā
         jātiriyaṃ gadyajātiḥ&nbsp;| ākhyāyikeyaṃ katheyamiti anena saṃjñādvayena dvābhyāṃ nāmabhyāma[12b]ṅkitā
         lakṣitā vyavaharaṇīyā&nbsp;| na ca nāmabhedamātrakena jātibheda eva sarvathā syāt&nbsp;| brāhmaṇakṣatriyādibhede
         'pi manuṣyatvātteṣām&nbsp;| kriyābhedo 'tra saṃjñābhedanimittamiti cet—kiṃ vai sarvā naimittikī saṃjñā, yādṛcchikyapi hi sā dṛśyate,
         maṇḍapādivat&nbsp;| nimittaṃ vā kiṃcinmṛgyatāṃ yadi tena vinā dauḥsthyam&nbsp;| nanvapare 'pi
         gadyaprabhedā dṛśyante, kiṃ te noktā iti cedāha—atraivetyādi&nbsp;| śeṣāṃ ākhyānaparyāyā
         ye sambhavanti ākhyānajātayaḥ, ākhyānakaprabhedāḥ tā atraivānayoreva kathākhyāyikayorantarbhaviṣyanti
         gadyajātitvenābhedāt lakṣaṇataḥ&nbsp;| cakāraḥ [an]uktasamuccaye&nbsp;| tasmāt pṛthak tāsāṃ
         lakṣaṇaṃ noktam&nbsp;| tallakṣaṇenaiva kṛtalakṣaṇatvādityartha iti&nbsp;||
         
         
         
         ayaṃ tarhi viśeṣa ākhyāyikāyāḥ&nbsp;| sā hi—kanyāharaṇasaṃgrāmavipralambhodayānvitā&nbsp;| [kāvyālaṅkāre 1. 27] ākhyāyikā na katheti bhāmahaḥ&nbsp;| tatrāha—
         
         kanyāharaṇasaṃgrāmavipralambhodayādayaḥ&nbsp;|
         sargabandhasamā eva na te vaiśeṣikā guṇāḥ&nbsp;|| 29&nbsp;||
         
         kanyāyā haraṇaṃ saṃgrāmastannimitto 'nyo vā, vipralambho viyogaḥ, udayo 'bhyudayaḥ
         ripuvijayādilakṣaṇaḥ&nbsp;| ādiśabdena mattatāsuratotsavādiparigrahaḥ&nbsp;| nanu bhāmahena tāvaduktam—kanyāharaṇasaṃgrāmavipralambhodayānvitā&nbsp;| iti&nbsp;| [kāvyālaṅkāre 1. 27] tatkimapi sūcyate&nbsp;| evaṃ manyate&nbsp;| so 'pi niyamo [nāpo]hyate, adhikadarśanāt&nbsp;| upalakṣaṇaṃ
         vā tadvacanaṃ, te 'pi guṇāḥ [a]tha na vaiśeṣikāḥ, kathāyāḥ sakāśādākhyāyikāṃ na bhedayantītyarthaḥ&nbsp;|
         viśeṣā [bhe]dāḥ [yaiḥ] kathyante ākhyāyikāyāḥ, prayojanameṣāmiti vaiśeṣikāstathā na
         bhavantītyarthaḥ&nbsp;| kiṃ kāraṇam&nbsp;| yataḥ sargabandhe 'pi samānāḥ&nbsp;| sā[dhāraṇāḥ, teṣāṃ
         ta]trāpi darśanāt&nbsp;| tad yadi [kathā](13a)yāmapi yathāprastāvaṃ bhavanti ko niṣeddhā&nbsp;|
         bhāmaha iti cet&nbsp;| uktamatra, kiṃ carvitacarvaṇena&nbsp;| dṛśyante ca kathāyāṃ līlāvatītyādikāyāmapi
         te 'rthāstatkathaṃ bhintsyate ākhyāyikāṃ kathāta iti&nbsp;||
         
         
         
         
         yatra tarhi kaverabhiprāyeṇa kathanamaṅkanaṃ kiñcid dṛśyate sā ākhyāyikā tadanyā katheti
         bhāmahaḥ&nbsp;|kaverabhiprāyakṛtairaṅkanaiḥ kaiścidaṅkitā iti&nbsp;| [kāvyālaṅkāre 1. 27] tadetadubhayaṃ pariharannāha—
         
         kavibhāvakṛtaṃ cihnamanyatrāpi na duṣyati&nbsp;|
         mukhamiṣṭārthasaṃsiddhau kiṃ hi na syāt kṛtātmanām&nbsp;|| 30&nbsp;||
         
         kaveḥ prayokturbhāvenābhiprāyeṇa kṛtaṃ prayuktaṃ cihnamaṅkanam anyatrāpi kathāyāmapi
         sargabandhe 'pi vā, na kevalamākhyāyikāyām na duṣyati na doṣāya kalpate niṣedhābhāvāt&nbsp;|
         nanu niṣiddhameva [tad] bhāmahena kathāyām, ākhyāyikāmeva kabibhāvakṛtacihnavidhānāt&nbsp;| uktamatra&nbsp;| tenāpi ca niyamo
         na kṛtaḥ kācidaṅkiteti vacanāt&nbsp;| tasmādidamapi sargabandhādisādhāraṇaṃ na samarthayati
         kathāta ākhyāyikāyā bhedam&nbsp;| kirātādau ca lakṣmyā grahaṇādikaṃ kavibhāvakṛtaṃ cihnaṃ
         dṛśyate, syādetat ākhyāyikāyāmiti&nbsp;| tadasat&nbsp;| yasmānmusvamiṣṭārthasaṃsiddhau kiṃ hi
         na syāt kṛtātmanām&nbsp;| kṛtaḥ saṃskṛtaḥ vyutpanna ātmā cittaṃ yeṣāṃ, kṛtātmanāṃ sudhiyām&nbsp;|
         iṣṭasyārthasya svanāmāṅkanāderanyenāpadeśena vidagdhena krameṇa kiṃ nāma mukhamupāyo
         na syāt&nbsp;| sarvameva hi teṣāmiṣṭasiddhidvārībhavati kauśalaviśeṣāt&nbsp;| tasmād yadīcchanti
         kathāyāmanyatra vā sarvatredṛśaṃ kartumupāyajñāste [ku]rvantyeva, na cet na kvacidapīti&nbsp;|
         nedamapi bhedakaṃ cihnam&nbsp;| tasmā[13b]detadeva sthitam—tatkathākhyāyiketyekā jātiḥ saṃjñādvayāṅkitā iti&nbsp;| [1.28] syādetat, ākhyāyikā saṃskṛtenaiva dṛśyate&nbsp;| ākhyāyikāpi bhāṣāntareṇa dṛśyate, asaṃskṛtāpekṣayeti&nbsp;|
         kiṃ na kathā&nbsp;| atha saṃskṛtāpekṣayā bhāṣāntareṇa [na] dṛśyate ākhyāyikā sarvasaṃskṛtā
         kathāpyevamiti mābhūt kathā&nbsp;| atha miśrāpi kathā dṛśyate nākhyāyikā&nbsp;| tathā amiśrā
         sarvasaṃskṛtā sākhyāyikā syāt, kādambaryādivat&nbsp;| kathaṃ tarhi ākhyāyiketi vyapadiśyate iti cet&nbsp;| ata evaṃ saṃjñādvayāṅkitā ekā jātirityuktam&nbsp;|
         jātibhedo 'tra niṣidhyate, na saṃjñābhedaḥ&nbsp;| evaṃ kathāviśeṣaḥ ākhyāyikā syāt, na
         jātibhedaḥ&nbsp;| yathā kathāviśeṣāṇāṃ saṃjñābhedā yatheṣṭam&nbsp;| na ca bhāṣābheda—mātrādvijātīyatvam&nbsp;|
         kathānāmapi parasparavijātīyatvaprasaṅgāt etāvantaḥ syāt&nbsp;| kācit kathā saṃskṛtamayī&nbsp;|
         kācit prākṛtamayī&nbsp;| kācit apabhraṃśasvabhāvā&nbsp;| kācit bhūtabhāṣāmayī&nbsp;| kācit miśreti&nbsp;|
         yathā vācāṃ bhāṣābhede 'pi na kathātvaṃ hīyate gadyamayatvāt, prasaṅge tu padyapraveśaḥ,
         tathā saṃskṛtamayyā ākhyāyikāyāḥ kathātvaṃ na viruddhayate&nbsp;| ata evoktam&nbsp;| ekā jātiḥ
         kathājātireva yatheṣṭaṃ saṃjñā anubhavati, yathā manuṣyajātirekā kṣatriya jātisaṃjñām&nbsp;|
         bhāṣāntaramayīnāmapi kathānāṃ gadyenārthopakṣepaḥ lambhādiparicchedādau na dūṣyate
         niṣedhābhāvāt&nbsp;| bhāmahena niṣiddhamiti cet&nbsp;| daṇḍinā vihitamiti kiṃ na pratyeṣi&nbsp;| tasmāt kācit kathā [āśvāsādau] gadyākṣiptārthā, kācinna&nbsp;|
         [na]hyetāvatā ākhyāyikā kathātvaṃ nānubhavati&nbsp;| kathā vā ' 'khyāyikā[14a]saṃjñāmityekaiva
         jātiḥ saṃjñādvayāṅkiteti sūktameva&nbsp;||
         
         
         
         tadevaṃ lakṣaṇataḥ [praci]nvan kathāṃ, āśvāsādibhedaṃ ca gadyaṃ nirdiśya, tṛtīyaṃ
         miśrakāvye śarīramadhikṛtyāha—
         
         miśrāṇi nāṭakādīni teṣāmanyatra vistaraḥ&nbsp;|
         gadyapadyamayī kāpi campūrityabhidhīyate&nbsp;|| 31&nbsp;||
         
         nāṭakamādiryeṣām prakaraṇādīnāṃ tāni nāṭakādīni kāvyānītyatra miśrāṇi gadyapadyamayāni
         veditavyāni iti miśravidhiḥ&nbsp;| nanu kathādikamapi miśraṃ tatrāpi padyapraveśāt&nbsp;| prasaṅgena
         tatra padyapraveśaḥ, nādhikāritayā&nbsp;| ataevoktaṃ prasaṅgena kathāsvapīti [1.26]&nbsp;| nāṭakādiṣūbhayamapi adhikṛtamiti nāṭakānyeva miśrāṇi&nbsp;| kimeṣāṃ lakṣaṇaṃ lakṣaṇaprabhedo
         vetyata āha—teṣāmityādi&nbsp;| teṣāṃ nāṭakādīnāṃ miśrāṇāṃ miśraprabandhānāmanyatra bharatakohalādau
         nāṭyaśāstre vistaraḥ nāndīprarocanādisvarūpanirūpaṇādirūpaḥ prapañco 'dhikṛto neha&nbsp;|
         tatastato 'sau draṣṭavyaḥ&nbsp;| gadyapadyaprabandhastviha vistarato 'dhikṛtaḥ&nbsp;| sa coktaḥ&nbsp;|
         kiṃ nāṭakādikameva miśraṃ netyāha—gadyapadyetyādi&nbsp;| gadyapadyayovikāraḥ gadyapadyamayī
         miśrā campūrityapekṣya strītvam&nbsp;| yadāha campūriti&nbsp;| campūrnāma vidyate&nbsp;| kāpi kācidityasākalya[m]&nbsp;|
         apiśabdo na kevalaṃ pūrvakamiti samuccinoti&nbsp;| ayamapi miśraprakāro 'sti&nbsp;| yadvaccampūriti yāvat&nbsp;| sā ca jātakamālādamayantyādi&nbsp;||
         
         
         
         tadevaṃ śarīrabhedakṛtaṃ traividhyaṃ kāvyānāṃ parisamāpya bhāṣābhedakṛtaṃ cāturvidhyaṃ
         darśayannāha—
         
         tadidaṃ vāṅmayaṃ bhūyaḥ saṃskṛtaṃ prākṛtaṃ tathā&nbsp;|
         apabhraṃśaśca miśraṃ cetyāhurāptāścaturvidham&nbsp;|| 32&nbsp;||
         
         yat kāvyaśarīraṃ trividhamuktaṃ tadidaṃ vāṅmayaṃ kāvyaśarīraṃ bhūyaḥ punaścatvāro
         vidhāḥ prakārā bhāṣāmayā yasya [14b] tat pratyekaṃ caturvidhamāhurāmananti&nbsp;| āptā
         ācāryāḥ&nbsp;| kathaṃ—padyaṃ kāvyaśarīraṃ saṃskṛtaṃ śuddham, prākṛtaṃ śuddham, apabhraṃśaḥ
         śuddhaḥ, miśraṃ ca taiḥ paiśācikena cāśuddhyadhikā tu pṛthaguktā&nbsp;| [yathā] paścādvakṣyati,
         bhūtabhāṣāmayīmityādinā&nbsp;| evaṃ gadyaṃ miśraṃ ca kāvyaśarīraṃ yojyam&nbsp;| pūrvaṃ gadyapadyābhyāṃ
         miśramuktamidānīṃ saṃskṛtaprākṛtāpabhraṃśaiḥ pratyekaṃ trividhaṃ śarīraṃ miśramuktāmiti
         miśrayorbheda iti&nbsp;||
         
         
         
         saṃskṛtādīnāṃ svarūpaṃ pratipādayannāha,
         
         saṃskṛtaṃ nāma daivī vāganvākhyātā maharṣibhiḥ&nbsp;|
         tadbhavaṃ tatsamaṃ deśītyanekaḥ prākṛtakramaḥ&nbsp;|| 33&nbsp;||
         
         devānāmiyaṃ daivī vāk bhāṣā saṃskṛtamiti vijñāyate&nbsp;| yadyevaṃ kathamiha saṃskṛtaṃ
         jñātamiti cedāha—anvākhyātā maharṣibhiriti mahadbhirudāttairguṇamāhātmyāt ṛṣibhirmunibhirdeśabhāṣāvadbhiranvākhyātā
         anuśiṣṭā satīha saṃskṛtamiti jñātetyarthaḥ&nbsp;| tataścaikaprakāraṃ saṃskṛtaṃ, prākṛtaṃ
         tvanekaprakāram&nbsp;| yadāha, tadbhavamityādi&nbsp;| prākṛtasya kramaḥ prakāraḥ aneko bhinnaḥ
         kathaṃ tadbhavaṃ tasmāt saṃskṛtāt varṇānyatvena utpattiryasya tattadbhavaṃ śabdabhavamityarthaḥ&nbsp;|
         tacca mahindasindhavabahirādikaṃ yathoktaṃ harivṛddhena&nbsp;| tatsamam tena saṃskṛtena samaṃ tatsamam, prākṛtaśabdamapītyarthaḥ&nbsp;| tacca hariharakamalādikaṃ
         yathoktaṃ tatraiva&nbsp;| deśī prākṛtaṃ mahārāṣṭraprasiddham&nbsp;| taduktam—
         
         marahaṭṭhādesasaṃketaehi saddehi bhaṇṇae desī iti&nbsp;|
         tacca vokkaṇakaṃ kellicirihirahirasicchādikam&nbsp;|
         
         yathoktaṃ tatraiva&nbsp;| ityevamanena rūpeṇānekaḥ prākṛtakrama iti&nbsp;||
         
         
         
         kimatrotkṛṣṭaṃ prākṛtamityāha—
         
         
         mahārāṣṭrāyāṃ bhāṣāṃ prakṛṣṭaṃ prākṛtaṃ viduḥ&nbsp;|
         sāgaraḥ sūktaratnānāṃ setubandhādi yanmayam&nbsp;|| 34&nbsp;||
         
         mahārāṣṭrāḥ kuntalāmuralāsakavidarbhamahivācaratravaiśyādiprabhedāḥ (?) āśrayaḥ adhiṣṭhānaṃ
         yasyāmtāṃ mahā[15a] rāṣṭrāśrayāṃ bhāṣāṃ vācaṃ prakṛṣṭaṃ prākṛteṣu śobhanatamaṃ prākṛtaṃ
         viduḥ upadiśanti bahujñāḥ&nbsp;| taduktam—
         
         
         ūhaï a viviha bhāsā pariri (?) hiaaṃ ya mottūṇaṃ&nbsp;|
         marahaaṭhiayā a atthi gahiaṃ kaïllehi&nbsp;|| [?]
         
         
         iti&nbsp;| kutraitad dṛśyate iti cedāha-sāgara ityādi&nbsp;| setubandhaḥ pravarasenaracitaḥ&nbsp;|
         skandhakamaryaḥ ādiryasya mathanādestatsetubandhādi kāvyam yanmayaṃ yasya prākṛtasya
         vikāraḥ, tatprākṛtaṃ prakṛṣṭamiti prakṛtam&nbsp;| tatkāvyaṃ saditi praśaṃsayannāha—sāgaraḥ
         sūktaratnānāmiti&nbsp;| sūktāni śabdārthotkarṣayogāt&nbsp;| tānyeva prītikaratvādisādharmyeṇa
         ratnāni, teṣāṃ sāgara āspadam&nbsp;| ratnānāṃ hi sāgara āśrayaḥ, sūktānāṃ ca ratnakalpānāṃ
         tatkāvyamāśraya iti sāgara ukta iti&nbsp;| nanu prākṛtāntaramayamapi setubandhādi, tat
         kimucyate mahārāṣṭraprākṛtamayamiti&nbsp;| na cātra paṭhyate mahārāṣṭraprākṛtamayameveti&nbsp;|
         prādhānyāttat tanmayamuktam&nbsp;| yathā hayamayamanīkamiti tatennaśyata(?) ityevaṃparametat&nbsp;||
         
         
         
         nanu sāmānyabhāṣāpi prākṛtaprakārosti&nbsp;| yaduktaṃ harivṛddhena—
         
         aṇṇehi a eehi a sarisaṃ ca a hoi sāmaṇṇe iti&nbsp;|
         
         anyo 'stītyāha—
         
         saurasenī ca gauḍī ca lāṭī cānyā ca tādṛśī&nbsp;|
         yāti prākṛtamityeva vyavahāreṣu sannidhim&nbsp;|| 35&nbsp;||
         
         sūrasenāśrayā sauraseno, gauḍāśrayā gauḍī, lāta ityādarśe&nbsp;|lāṭādhiṣṭhānā lāṭī&nbsp;| anyā ca pāñcālīmāgadhītyādikā tādṛśī tathāvidhā evaṃprakārā sāmānyabhāṣā
         prākṛtamityanenaiva nām‍nā nāpabhraṃśa ityanena sannidhiṃ prayogaṃ yāti&nbsp;| kutra, vyavahāreṣu
         nāṭakādiṣu&nbsp;| vyavahriyate [śi]kṣaṇaṃ vyavahāraḥ [tatra] pravartate ebhiriti sā ca
         musumuria mūacchi[15b]acchiketyādikā yathoktaṃ harivṛddhena&nbsp;| evaṃ kṛtvā catasraḥ prākṛ[ta]mayyo bhāṣā darśitāḥ bhavanti&nbsp;| taduktam—
         
         
         
         saddabhavā saddasamā desītti a tiṇṇiyā a aṇṇehi&nbsp;|
         sāmaṇṇayā aï sahi āyā aaya itarāṇi āu&nbsp;|| iti&nbsp;|[?]
         
         
         vistarastu tacchāstrāt&nbsp;||
         
         
         
         apabhraṃśaḥ katama ityāha—
         
         ābhīrādigiraḥ kāvyeṣvapabhraṃśa iti smṛtāḥ&nbsp;|
         śāstre tu saṃskṛtādanyadapabhraṃśatayoditam&nbsp;|| 36&nbsp;||
         
         ābhīrā vāhikāḥ&nbsp;| ādiśabdena ḍhakkādiparigrahaḥ&nbsp;| teṣāṃ giro bhāṣā apabhraṃśa iti,
         apabhraṃśanām‍nā vyapadiśyanta iti sthitirvyavasthā&nbsp;| kutretyāha—kāvyeṣu gadyapadyamiśrātmakeṣu
         kaviprayogeṣu&nbsp;| apabhraṃśo 'pi prākṛtavaccaturdhā smaryate&nbsp;| yaduktam—
         
         śabdabhavaṃ śabdasamaṃ deśīyaṃ sarvaśabdasāmānyam&nbsp;|
         prākṛtavadapabhraṃśaṃ jānīhi caturvidhamāhitam&nbsp;|| iti
         
         tridhāpyām‍nāyate&nbsp;| yathoktam—aparaṃ triprakāratvaṃ śāstrasthityā prākṛtamapabhraṃśaḥ
         paiśācikaṃ ceti&nbsp;||
         
         
         
         saṃskṛtaṃ vāṅmayaṃ katamaditi sarvaṃ darśayannāha—
         
         saṃskṛtaṃ sargabandhādi prākṛtaṃ skandhakādi yat&nbsp;|
         osarādirapabhraṃśo nāṭakādi tu miśrakam&nbsp;|| 37&nbsp;||
         
         yat sargabandhādi tatsarvaṃ saṃskṛtaṃ vāṅmayaṃ veditavyam&nbsp;| ādiśabdena pṛthak saṃghātādiparigrahaḥ&nbsp;|
         yat skandhakādivāṅmayaṃ tatsarvaṃ prākṛtaṃ veditavyam&nbsp;| atrāpi ādiśabdena gāvyādyupādānaṃ
         setubandhādivad draṣṭavyam&nbsp;| hesarādīti ādarśeosarādīni kāvyāni yāni tāni sarvā[ṇya]pabhraṃśo vijñāyatām&nbsp;| tāni valayakarambakādīni&nbsp;|
         ādiśabdena rāsakādiparigrahaḥ&nbsp;| nāṭakādi tu yattat miśrakaṃ saṃskṛtādibhirveditavyam&nbsp;|
         ādiśabdena bhāṇakādiparigrahaḥ&nbsp;||
         
         
         
         kathādikaṃ kathamityāha—
         
         
         kathādiḥ sarvabhāṣābhiḥ saṃskṛtena ca paṭhyate&nbsp;|
         bhūtabhāṣāmayīṃ tvāhuradbhatārthāṃ bṛhatkathām&nbsp;|| 38&nbsp;||
         
         kathā ādiryasyākhyānakādeḥ sa kathādiḥ prabandhaḥ&nbsp;| sarvābhirbhāṣābhiḥ saṃskṛtaprākṛtāpabhraṃśapaiśācikā[di]bhiḥ&nbsp;|
         samuccayavikalpābhyāṃ yathāsambhavaṃ [16a]paṭhyate viracyate&nbsp;| saṃskṛtena ceti gatārthamapi
         pṛthaguktam&nbsp;| prādhānyakhyāpanārthaṃ na tu kevalārtham, prākṛtāderatrātipṛthagabhidhānaprasaṅgāt&nbsp;|
         yathā saṃskṛtaprākṛtāpabhraṃśākhyaṃ bhāṣātrayaṃ śuddhamapi prayuktaṃ dṛśyate, na tathā
         paiśācikam&nbsp;| bhāṣānugatameva tu dṛśyate cedāha&nbsp;| bhūtabhāṣāmayītyādi&nbsp;| bhūtabhāṣā
         paiśācikavāk tadvikārastanmayīṃ śuddhapaiśācikām&nbsp;| tuśabdo 'rthāntaravivakṣāyām&nbsp;|
         bṛhatkathāmāhuḥ kathayanti tadvidaḥ&nbsp;| kevalapaiśācikī bṛhatkathā dṛśyate ityarthaḥ&nbsp;|
         kiṃviśiṣṭāmityāha—adbhutārthāmiti&nbsp;| adbhutaḥ prakṛṣṭo nānāvidhaḥ apūrvaḥ artho 'bhidheyaṃ
         yasyāṃ tāmāhuriti prakṛtaṃ pradhānakathanaṃ caitat&nbsp;| ataevādbhutārthāmiti&nbsp;| na tvayameva,
         anyasyā api bhūtabhāṣāmayyā rat‍naprabhādikāyā darśanāt&nbsp;||
         
         
         
         yadetattrividhaṃ kāvyaśarīraṃ bhāṣābhedāccaturvidhamuktam, tadeva dvidhāviniyogabhedād
         darśayannāha—
         
         lāsyacchalinaśamyādi prekṣārthamitaratpunaḥ&nbsp;|
         śravyameveti saiṣāpi dvayī gatirudāhṛtā&nbsp;|| 39&nbsp;||
         
         lāsyaṃ śrṛṅgārapradhānaṃ nṛttam&nbsp;| taduktam—
         
         tāṇḍavamaśak‍nuvatyā narttitamāviddhakaraṇasaṃkīrṇam&nbsp;|
         priyakāriṇā priyāyā hareṇa lāsyaṃ purā sṛṣṭam&nbsp;|| iti&nbsp;|
         
         chalinaṃ [chadma]pradhānaṃ nṛttam&nbsp;| lasyā tālaviśeṣaprādhānyam&nbsp;| sā ca dakṣiṇapāṇipātalakṣaṇā&nbsp;|
         yathoktam—
         
         savyahastanipātaśca [la]syā tālastu vāmakaḥ&nbsp;|
         karayorubhayoḥ pātaḥ sannipāta iti smṛtaḥ&nbsp;||
         
         tatpratipādakaṃ kāvyaṃ lāsyādyaktaṃ tādarthyāt&nbsp;| ādiśabdena ca skandhakādi-parigrahaḥ&nbsp;| tadetat prekṣārtham&nbsp;| prekṣā prekṣaṇaṃ cakṣuṣā grahaṇam&nbsp;| tasyai idaṃ
         prekṣaivārthaḥ prayojanaṃ tadālambya pravṛttiryasya tat prekṣārtham&nbsp;| prekṣā tadarthasyābhinayapradhānatvāt
         prekṣaṇe viniyujyate, tatśrava[16b]ṇaṃ tu sadapi na vivakṣitam&nbsp;| tasmāllāsyāderitarat
         anyat sargabandhādi śravyameva śravaṇa eva viniyujyate, anabhineyārthatvāt, na prekṣaṇe
         iti&nbsp;| saiṣā evaṃ rūpā dvayī dvividhā gatirvyavasthā viniyogakṛtā udāhṛtā kathitā&nbsp;|
         tasya trividhasya kāvyasya na kevalaṃ caturvidhetyapi śabdaḥ&nbsp;| yaduktam—taiḥ śarīraṃ ca kāvyānāmalaṅkāraśca darśitaḥ [1.10] iti&nbsp;| tatreyatā śarīramalaṅkārādhiṣṭhānaṃ nirdiṣṭam&nbsp;||
         
         
         
         idānīmalaṅkāraṃ tasya nirdidikṣuḥ prasthānaṃ racayannāha—
         
         astyaneko girāṃ mārgaḥ sūkṣmabhedaḥ parasparam&nbsp;|
         tatra vaidarbhagauḍīyau varṇyete prasphuṭāntarau&nbsp;|| 40&nbsp;||
         
         girāṃ kāvyānāṃ mārgo racanāprakāraḥ, aneko bhinno vijātīyaḥ udīcyādidigdeśabhedena
         asti pravarttate&nbsp;| kimekāntavisadṛśo 'sau, netyāha—sūkṣmabhedaḥ parasparamiti&nbsp;| parasparamanyo
         yam sūkṣmaḥ svalpaḥ bhedo 'ntaraṃ yasya sa tathā&nbsp;| vijātīyatve 'pi sadṛśo 'sti mārgaḥ,
         gogavayādivadityutsargaḥ&nbsp;| tasyāpavādamāha—tatretyādi&nbsp;| tatra tasminnanekasmin mārge
         vaidarbhagauḍīyau prasphuṭāntarau&nbsp;| vidarbhā dākṣiṇātyāḥ, ekadeśena samudāyopalakṣaṇatvāt&nbsp;|
         teṣāmayaṃ vaidarbhaḥ&nbsp;| gauḍāḥ paurastyāḥ teṣāmayaṃ gauḍīyaḥ&nbsp;| tau mārgau prasphuṭau&nbsp;|
         mahadantaraṃ bhedo 'nayoriti prasphuṭāntarau&nbsp;| vijātīyatve 'pi śeṣo mārgo vaidarbheṇa
         sadṛśaḥ, gaveva gavayaḥ&nbsp;| gauḍīyastu visadṛśaḥ&nbsp;| gaveva karabhaḥ&nbsp;| vyaktibhedastvekaikasyāmapyanantaḥ
         pratikavisthitaḥ sa iha na vivakṣitaḥ&nbsp;| tad vakṣyati—tad‌bhedāstu na śakyante vak‍tuṃ pratikavisthitāḥ&nbsp;| iti&nbsp;| [1.101]
         yadi nāmaivaṃ tataḥ kimityāha—tataśca tāveva varṇyete vibhajyete&nbsp;| prasphuṭāntarayoḥ
         suvibhajatvāt&nbsp;| śeṣastu vaidarbhaprāyatvāt pṛthag nocyate&nbsp;|
         [17a] evaṃ ca kṛtvā yaduktaṃ bhāmahena—
         
         
         
         vaidarbhamanyadastīti manyante sudhiyo 'pare&nbsp;|
         tadeva ca kila jyāyaḥ sadarthamapi nāparam&nbsp;||
         
         gauḍīyamidametattu vaidarbhamiti kiṃ pṛthak&nbsp;|
         gatānugatikanyāyānnānākhyeyamamedhasām&nbsp;||
          [kāvyālaṅkāre 1.31-32] iti, tad bhaṅgyā nirastam&nbsp;| tathāhi—kaścitkāvyaracanāprakāraḥ śabdālaṃkāralakṣaṇo
         dākṣiṇātyānāṃ nijo vaidarbhamārga iti vyavahriyate, yathā yānaviśeṣo dakṣiṇamārga
         iti&nbsp;| tadviparītastu paurastyānāṃ kāvyaracanāprakāro gauḍīya iti vyapadiśyate&nbsp;| yathā
         dakṣiṇamārgavilakṣaṇo yānaprakāra uttaramārga iti&nbsp;| tataśca vāstavīyaṃ nānātā kathamamedhasām&nbsp;|
         yā hi bhrāntikṛtā sā bhavedamedhasāṃ viparītadṛśām, yathaikasminna[pi] candramasi&nbsp;|
         iyaṃ tu sumedhasāmapi, viparītadṛśāmeva, vastubhedakṛtatvāt sū[ryā]candramasoriva&nbsp;|
         tasmāt svabhāvata eva vilakṣaṇāvetau mārgau&nbsp;| yadvakṣyati—iti mārgadvayaṃ bhinnaṃ tatsvarūpanirūpaṇāt&nbsp;| iti&nbsp;| [1. 101]
         atha mataṃ kathaṃ tarhi paurastyeṣu vaidarbho dṛśyate padyasādhāraṇo yathā dākṣiṇātyānāmeva&nbsp;|
         dākṣiṇātyeṣu vā gauḍīya iti&nbsp;| tatkimetāvatā teṣāmasau nijaḥ syāt&nbsp;| teṣvasau dṛśyamāno
         'pi na nijaḥ dakṣiṇamārgavat, yathā dākṣiṇātyānām&nbsp;| nahi candanaṃ deśāntare dṛśyata
         iti tajjameva syāt&nbsp;| deśāntaradṛṣṭamapi hi malayajameva tat&nbsp;| tathā vaidarbhaḥ paurastyeṣu
         kathañcit dṛśyamāno 'pi vaidarbha eva, yo dākṣiṇātyānāṃ sahajaḥ&nbsp;| gauḍīyo 'pi dākṣiṇātyeṣu
         kathañcid dṛśyate tathāpi paurastyānāmevāsau nijatvāt&nbsp;| tadetau kāvyaracanāprakārau
         mārgau prakṛtivilakṣaṇo dakṣiṇātyairgauḍaiśca vyapadiśye[17b]te&nbsp;| nijatvād deśabhāṣādivat
         vaidarbhagauḍīya iti&nbsp;| etāvattu syāt&nbsp;|
         
         
         
         kiṃ lakṣaṇau tau ko vā 'nayoḥ prativiśiṣṭo bhedakadharma ityarthaḥ&nbsp;|prativiśiṣṭa iti tacca mārgadvayamidānīṃ vibhajyate&nbsp;| prativiśeṣe tu santaḥ pramāṇamiti
         vibhajannāha—
         
         ś‍leṣaḥ prasādaḥ samatā mādhuryaṃ sukumāratā&nbsp;|
         arthavyaktirudāratvamojaḥkāntisamādhayaḥ&nbsp;|| 41&nbsp;||
         
         
         ś‍liṣṭiḥ ś‍leṣo vārthagauravam&nbsp;| prasattiḥ prasādaḥ prakāśārthatā&nbsp;| samatā padyāpekṣayā
         [bandhatulyato]pādānam&nbsp;| mādhuryaṃ śabde arthe ca rasavattā&nbsp;| sukumāratā aparuṣākṣarabāhulyam&nbsp;|
         arthasyābhidheyasya vyaktiḥ śabdena nyāyena vā grahaṇam&nbsp;| anyathā duṣprāpatvād vakṣyati—nahi pratītiḥ subhagā śabdanyāyavilaṅghinī&nbsp;| iti&nbsp;| [1.75] udāratvaṃ prakṛṣṭatā kenacidarthena sanāthatvam&nbsp;| ojaḥ samāsavṛttibāhulyam&nbsp;| kāntiḥ
         sarvalokamanoharatvam&nbsp;| samādhirbhagavatpratītyanusāriṇī gauṇārthatā&nbsp;|
         
         
         
         
         iti vaidarbhamārgasya prāṇā daśaguṇāḥ smṛtāḥ&nbsp;|
         eṣāṃ viparyayaḥ prāyo dṛśyate gauḍavartmani&nbsp;|| 42&nbsp;||
         
         ityevaṃrūpā daśa guṇāḥ śabdālaṅkārasvabhāvāḥ prāṇāḥ jīvitaṃ smṛtā dṛśyanta iti yāvat&nbsp;|
         kasya vaidarbhamārgasya dākṣiṇātyakāvyapaddhateḥ sambandhinaḥ&nbsp;| tairhi vaidarbhamārgaḥ
         kāvyaśarīraṃ prāṇiti&nbsp;| tadabhāve tvasanneva&nbsp;| tataśca śabdālaṅkārabhūtaḥ ś‍leṣādidaśaguṇātmakaḥ
         kāvyaracanāviśeṣo dākṣiṇātyānāṃ svābhāviko vaidarbhamārga ityarthaḥ sampadyate&nbsp;| evaṃrūpastāvada‌vaidarbhamārgaḥ&nbsp;|
         gauḍīyaḥ kiṃrūpaḥ, tada‌‌viparītasvabhāva iti darśayannāha—eṣāmityādi&nbsp;| eṣāṃ ś‍leṣādīnāṃ
         viparyayo vipakṣo 'ś‍leṣādiḥ lakṣyate dṛśyate, kutra ? gauḍānāṃ vartmani kāvye&nbsp;| arthavyaktyā
         deḥ kasyacid guṇasya sādhāraṇatvāt prāya ityāha&nbsp;| bāhulyenetyarthaḥ&nbsp;| prāyograhaṇasaṃgṛhītaṃ
         sādhāraṇaguṇaṃ svayameva yathāvasaraṃ darśayiṣyati&nbsp;| svābhāvikasteṣāmeṣā raca[18a]nāprakāraḥ&nbsp;|
         vaidarbhastu kṛtrimo bhavanetyādarśekṛtrimabhāvena bhavediti bhāvaḥ&nbsp;||
         
         
         
         idānīṃ yathoddeśameṣāṃ nirdeśaṃ saviparyayaṃ sodāharaṇaṃ kurvannāha—
         
         ś‍liṣṭamaspṛṣṭaśaithilyamalpaprāṇākṣarottaram&nbsp;|
         śithilaṃ mālatīmālā lolālikalilā yathā&nbsp;|| 43&nbsp;||
         
         śithilasya bhāva śaithilyaṃ bandhalāghavam&nbsp;| aspṛṣṭaṃ tyaktam&nbsp;| aspṛṣṭaṃ śaithilyaṃ
          yena tadaspṛṣṭaśaithilyamityatra śliṣṭaṃ vidhīyate&nbsp;| yad dṛḍhabandhakāvyaṃ tat ś‍liṣṭaṃ
         ś‍leṣayogādveditavyamiti&nbsp;| svatantrasya dharmasyāsambhavāt dharminiṣṭhaḥ ś‍leṣo darśitaḥ
         prāk&nbsp;| tanmate vivakṣayā svaśabdenopāttaḥ&nbsp;| evaṃ prasādādiṣvapyanusarttavyam&nbsp;| ś‍leṣaviparyayaṃ
         darśayannāha—alpaprāṇetyādi&nbsp;| alpaprāṇāni vargaprathamādīni akṣarāṇi uttarāṇi bhūyāṃsi
         yasmin tairvottaramadhikaṃ tadanūdya śithilaṃ vidhīyate&nbsp;| alpaprāṇavarṇaprāyaṃ tacchithilaṃ
         ś‍liṣṭaviparītaṃ kāvyaṃ veditavyam iti&nbsp;| yathetyudāharati&nbsp;| yathedaṃ śithilaṃ tathānyadapyevaṃjātīyakaṃ
         draṣṭavyamiti yathāśabdārthaḥ&nbsp;| evamuttaratrāpyanugantavyam&nbsp;| mālatīmālā jātipuṣpastragiyaṃ
         lolaiḥ kusumasaurabhalolupairalibhirbhrabharaiḥ kalilā vyāptā ityarthaḥ&nbsp;||
         
         
         
         yadi śaithilyaṃ duṣṭamevaṃvidhaṃ gauḍairādṛtam, tadihāpi kenacit guṇena bhavitavyam
         anyathā sarvathā nirguṇaṃ kathamādriyata ityāha—
         
         anuprāsadhiyā gauḍaistadiṣṭaṃ bandhagauravāt&nbsp;|
         vaidarbhairmālatīdāma laṃghitaṃ bhramarairiti&nbsp;|| 44&nbsp;||
         
         taditi śithilamiṣṭamādṛtaṃ gauḍa़airanuprāso mādhuryasaṃgṛhītaḥ śabdālaṅkārastasya
         tasmin buddhyā 'nuprāsaḥ śabdaraso guṇo 'stīti tairevaṃvidhamiṣṭam&nbsp;| śaithilyaṃ tu
         doṣo na dṛṣṭaḥ&nbsp;| anuprāsadhiyetyanena caitat kathayati&nbsp;| anuprāso 'pi gauḍānāmevaṃvidho
         yaḥ śaithilyamā[18b]vahati&nbsp;| pāruṣyaṃ ceti&nbsp;| yadvakṣyati—
         
         ityādi bandhapāruṣyaṃ śaithilyaṃ ca niyacchati&nbsp;|
         ato naivamanuprāsaṃ dākṣiṇātyāḥ prayuñjate&nbsp;||
          [1.60] iti dākṣiṇātyeṣṭaṃ paścād darśayiṣyati&nbsp;| ś‍leṣamudāharannāha—vaidarbhaiḥ dākṣiṇātyairmālatīdāma
         laṃghitaṃ bhramarairiti īdṛśaṃ ś‍liṣṭa[miṣṭa]miti prakṛtam&nbsp;| kutaḥ ? bandhasya racanāyāgauravāt
         śaithilyāt kāraṇāt&nbsp;| arthastu pūrvaka eva&nbsp;| nanvatrāpi doṣo 'sti mādhuryalakṣaṇasyānuprāsasyābhāvāt&nbsp;|
         amādhuryaṃ lakṣaṇam (?)&nbsp;||
         
         
         
         prasādaḥ kīdṛśa ityāha—
         
         prasādavat prasiddhārthamindorindīvaradyutiḥ&nbsp;|
         lakṣma lakṣmīṃ tanototi pratītisubhagaṃ vacaḥ&nbsp;|| 45&nbsp;||
         
         
         prasiddhaḥ prakāśaḥ sugamo 'rtho 'bhidheyaṃ śabdārthā yasya tattathā&nbsp;| natu bhāvārthaḥ,
         tasya svabhāvagambhīratvāt&nbsp;| taduktam—
         
         kaverabhiprāyamaśabdagocaraṃ sphuratprakāśeṣu padeṣu kevalam&nbsp;|
         viśanti bhāvajñatayā kṛtaśramāḥ [prakāśayantyāśayamarthagauravam&nbsp;||] [?]
          iti&nbsp;| tataḥ prasiddhārthamanūdya prasādavatprasādaguṇayuktaṃ prasannaṃ vedivyamiti
         vidhīyate&nbsp;| kathayanneva udāharati- indoścandrasya lakṣma cihnam indīvaradyuti nīlotpalaśobhaṃ
         lakṣmīṃ śriyaṃ tanoti vistārayati indāveva&nbsp;| nīlotpalarucinā cihnena candraḥ śobhata
         ityarthaḥ&nbsp;| ityevaṃvidhaṃ vacaḥ kāvyam&nbsp;| pratītyā bhphaṭityarthāvagamena sutarāṃ manoharaṃ
         prasannamiti yāvat&nbsp;| bhāvārthagambhīraṃ tu yad bhavet tadapi prasannameva&nbsp;| śabdārthaprasatteḥ
         prativiśiṣṭameva ca tādṛśam&nbsp;| yadāha bhāraviḥ—
         
         pravarttate nākṛtapuṇyakarmaṇāṃ prasannagambhīrapadā sarasvatīti&nbsp;|
          [kirātārjunīye 14. 3]
         
         patantaḥ padmagarbheṣu lohitāḥ sūryaraśmayaḥ&nbsp;|
         caraṇeṣu varastrīṇāṃ śobha[nte vidru]mā iva&nbsp;||
         
         ityaparamudāharaṇam&nbsp;||
         
         
         
         prasādavipa[19a]ryayamitarasmin mārge darśayannāha—
         
         vyutpannamiti gauḍīyairnātirūḍhamapīṣyate&nbsp;|
         yathānatyarjunābjanmasadṛkṣāṅa‍ko balakṣaguḥ&nbsp;|| 46&nbsp;||
         
         gauḍīyaiḥ paurastyairnātirūḍhamapi atirūḍhamatyantaprasiddhārtham&nbsp;| tadviparītaṃ nātirūḍhamatyantāprasiddhārthamapi&nbsp;|
         na kevalamaprasiddhamityapiśabdaḥ&nbsp;| aprasiddhārthamiṣyata eva&nbsp;| yadyapi atiśayenāpya
         prasiddhārthaṃ gūḍha़āmidheyamaprasannataraṃ tadapīṣyate ityarthaḥ&nbsp;| kiṃ punaḥ kāraṇaṃ
         prasannaṃ parityajya aprasannamiṣyato niṣkāraṇametanna sambhāvyata iti cedāha—vyutpannamiti
         kṛtvā prasiddhaṃ sukaramevāyatne[nā]pūrvaśabdakalpanayā vyutpannaṃ saṃskṛtaṃ viśiṣṭaṃ
         tad vyutpannamanyai retādiṣyate itīdamatra kāraṇam&nbsp;| yathetyudāharati&nbsp;| valakṣāḥ śuklā gāvo raśmayo yasya sa valakṣaguścandraḥ atyarjunaṃ [ati]śuklaṃ [na] tathā 'natyarjunaṃ
         nīlam apsu janma yasya tadabjanma tacca nīlasannidhānānnīlotpalam&nbsp;| tena sadṛkṣaḥ
         samānaḥ [aṅa‍kaḥ] cihnaṃ yasya saḥ&nbsp;| tathā nīlotpalasamānacihnaścandra ityetāvatyarthe
         iyatī vyutpattiḥ kṛteti vyutpannā gauḍā iti&nbsp;||
         
         
         
         samatvaṃ nirdeśayannāha—
         
         samaṃ bandheṣvaviṣamaṃ te mṛdusphuṭamadhyamāḥ&nbsp;|
         bandhā mṛdusphuṭonmiśravarṇavinyāsonayaḥ&nbsp;|| 47&nbsp;||
         
         bandheṣu racanāsu viṣaye yadaviṣamam samam ādimadhyānteṣu caturṇāmapi pādānāṃ sajātīyabandhatvādityanūdya
         tatsamaṃ kāvyaṃ jñeyamiti vidhīyate&nbsp;| kiyantaste bandhā yeṣvaviṣamaṃ samaṃ syāditi
         cedāha—ta ityādi&nbsp;| te bandhā mṛdusphuṭamadhyamāḥ trayaḥ sambhavanti&nbsp;| mṛduraśithilaḥ
         komalaḥ&nbsp;| śithilakomalasya ś‍leṣaviparyayatvāt&nbsp;| yathoktaṃ prāk&nbsp;| mṛduśrutiriti yāvat&nbsp;|
         sphuṭo 'dhimātraśrutiḥ&nbsp;| kruddhodyasya sukumāraviparyayatvāt&nbsp;| yad vakṣyati—nyakṣeṇetyādi [1. 72] [19b] unmiśro madhyamaśrutiḥ&nbsp;| kaḥ punareṣāṃ prabhava ityāha—mṛdvityādi&nbsp;| mṛdavo
         mṛduśrutayaḥ kakārādayaḥ yathāsambhavam&nbsp;| sphuṭā adhimātraśrutayaḥ ghakārādayaḥ&nbsp;|
         unmiśrā mṛdusphuṭāḥ saṃsṛṣṭā ye varṇāsteṣāṃ vinyāso racanā yoniḥ prabhavo yeṣāṃ te
         tathā&nbsp;| te ca trayaḥ mṛdumadhyo 'dhimātrabhedena pratyekaṃ tridhā sambhavanti&nbsp;| sa[me]
         tu teṣāmevā[vā]ntaro bhedaḥ syāt&nbsp;| maulāstraya eva bandhāḥ&nbsp;| tatra padyaṃ gadyaṃ dvidhā&nbsp;|
         yadyekena bandhena samāpyate tadāpadyaikena bandhina samādhyate tathā ityākare&nbsp;| samaṃ kāvyam, vijātīyabandhakṛtavaiṣamyābhāvāt&nbsp;| ata evoktaṃ bandheṣvaviṣamamiti&nbsp;|
         sāmyaṃ pṛthagudāhṛtam&nbsp;||
         
         
         
         atha vijātīyabandhatvasaṅa‍karastadā viṣamaṃ kāvyaṃ jāyate vijātīyabandhakṛtavaiṣamyayogāt&nbsp;|
         tadevamudāharannāha—
         
         kokilālāpavācālo māmeti malayānilaḥ&nbsp;|
         ucchalacchīkarācchācchanirbhpharāmbhaḥkaṇokṣitaḥ&nbsp;|| 48&nbsp;||
         
         kokilānāmālāpaiḥ kūjitairvācālo mukharo mṛduvasante kokilālāpasya malayānilasya ca
         sambhavādevamuktam&nbsp;| ucchalantaḥ śīkarā yeṣāṃ vikīryamāṇakaṇānāmaccha-cchānāmatyantaprasannānāṃ nirbhpharāṇāṃ praśravaṇānāmambhasa udakasya kaṇaiḥ bindubhirukṣitaḥ
         siktaḥ śītaḥ malayānilo dakṣiṇamārutaḥ māmeti [mā]mupasarpatīti yojyam&nbsp;| etad‌dvaye
         mṛdusphuṭavijātīyavarṇasaṅa‍karād viṣamam&nbsp;| etadeva ca [vi]jātīyabandhapūritamarddhadvayaṃ
         kevalamṛdubandhaṃ kevalasphuṭabandhaṃ ca ś‍lokadvitayaṃ bhavat samodāharaṇaṃ sampadyate&nbsp;|
         tadyathā—
         
         
         kokilālāpavācālo māmeti malayānilaḥ&nbsp;|
         ājñāmuddāmakāmasya kālasya kathayanniva&nbsp;||
         
         
         bibhartti bhrāntimudbhūto bhramarāṇāṃ prabhañjanaḥ&nbsp;|
         ucchalacchīkarācchācchanirbhpharāmbhaḥkaṇokṣitaḥ&nbsp;||
         
         
         [kāraṇenā][ne]naivāryeṇa daṇḍinā pṛthaṅ nodāhṛtam&nbsp;||
         
         
         
         [20a] yattarhi pāde vijātīyavattvaṃ saṃkīrṇaṃ tadaviṣamamiti kaścit manyate tanniṣedhārthaṃ
         pādamātreṇāpi viṣamamudāharannāha—
         
         candanapraṇayodgandhirmando malayamārutaḥ&nbsp;|
         spardhate ruddhamaddhairyo vararāmāmukhānilaiḥ&nbsp;|| 49&nbsp;||
         
         candanānāṃ tarūṇāṃ praṇayaḥ paricayaḥ sādeśyāt&nbsp;| tatastenodgandhiḥ udgato gandho 'syeti
         candanaganvagarbhaḥ surabhiḥ śiśiro 'pi vā&nbsp;| nirastaṃ samādhiṃnirvikāratvaṃ yenopanītamanmathavikāratvāt
         sa mando mṛdurmalayamāruto dakṣiṇapavanaḥ&nbsp;| [vararāmāmukhānilai]ruttamastrīvadanaś‍vasanaiḥ
         saha sparddhate [tān] nigṛhṇāti surabhitayā mṛdutvena [ruddha]maddhairyatayā ca sāmyāt&nbsp;|
         sparddhāyāśca samānaviṣayatvāt tairupamīyata iti yāvat&nbsp;| atra tṛtīyapādena sphuṭatvena
         vijātīyena madhyamabandhaṃ pādatrayaṃ saṃsṛṣṭamiti viṣamamevedṛśam&nbsp;| etadeva sajātīyaikapādapraveśe
         samaṃ jāyate&nbsp;| tadyathā—
         
         
         candanapraṇayodgandhirmando malayamārutaḥ&nbsp;|
         spardhate manmathakṣībavararāmāmukhānilaiḥ&nbsp;|| iti&nbsp;|
         
         
         
         
         
         
         tadetad gauḍīyaṃ nigamayannāha—
         
         ityanālocya vaiṣamyamarthālaṅa‍kāraḍambarau&nbsp;|
         avekṣamāṇā vavṛte paurastyā kāvyapaddhatiḥ&nbsp;|| 50&nbsp;||
         
         
         itīdṛśaṃ vaiṣamyamasāmyaṃ vijātīyabandhasaṃkaralakṣaṇam anālocya adṛṣṭvāasvīkṛtyeti
         yāvat&nbsp;| kāvyapaddhatiḥ kāvyaracanā vavṛte pravarttate&nbsp;| kālasyehānantatvādadyāpi pravṛtteḥ&nbsp;|
         katamā paurastyā&nbsp;| puraḥ śabdena pūrvasyāṃ diśi deśe vā vyavasthito jana uktaḥ&nbsp;| tasmāttatra
         bhavā [paurastyā]&nbsp;| gauḍīyeti yāvat&nbsp;| bandhaviṣamamevaṃvidhaṃ kāvyaṃ gauḍa़āḥ kurvanti&nbsp;|
         na dākṣiṇātyā ityarthaḥ&nbsp;| kastarhitvayā kāvyapakṣaḥ svīkṛto yena kāvyapaddhatiriti
         yaducyata iti cedāha—arthālaṅa‍kāro jātyādi[20b]lakṣaṇaḥ ḍambaro 'kṣaraḍambaraḥ&nbsp;|
         'gauḍeṣvakṣaraḍambara' iti&nbsp;| tāvubhau [avekṣa]māṇā svīkurvatī vavṛte iti prakṛtam&nbsp;|
         dvayametat gauḍavartmani dṛśyate&nbsp;| śabdālaṅa‍kārastu bandhasāmyalakṣaṇo nekṣata ityarthaḥ&nbsp;|
         ete ca bandhāstrayo 'pi yathāvasaraṃ viniyuktāḥ śobhāmā[ta]nvantīti dākṣiṇātyairiṣyata
         eva&nbsp;|
         kecittu vyācakṣate—unmiśra ekaiko bandho dākṣiṇātyairiṣyate&nbsp;| na tu mṛduḥ sphuṭaśca
         śaithilyakṛcchrodyatvābhyāṃ duṣṭatvāditi&nbsp;| tadasat, mṛdubandhasyāpyaśithilasya sphuṭabandhasyāpi
         vā kṛcchrodyasya raghuvaṃśajātakamālādau dākṣiṇātyamahākavikāvyeṣu darśanāt&nbsp;| tadyathā—
         
         tāmbūlavallīpariṇaddhapūgāsvelālatāli[ṅgi]tacandanāsu&nbsp;|
         tamālapatrāstara[ṇā]su rantuṃ kaccinmanaste malayasthalīṣu&nbsp;||
          [raghuvaṃśe 6. 64]
         
         samīkṣyamāṇakṣatajaḥ kṣitīśaḥ kṣapācarairhemavapuścakāśe&nbsp;|
         sandhyābhitāmrairjalabhāranamraiḥ payodharairmerurivopagūḍhaḥ&nbsp;|| iti&nbsp;|
          [jātakamālāyām 8.41]
         etacca daṇḍināpyatyantasaṃrādhitamiti śrūyate&nbsp;| api ca kiyadiha vaktuṃ śakyate&nbsp;| sarvameva hi
         vaidarbhakāvyaṃ bandhatrayātmakamupalabhyate&nbsp;| tadanena vyākhyānena avaidarbhaḥ prasajyeta&nbsp;|
         nacaivam&nbsp;| dṛṣṭavirodhāt&nbsp;| tadana[va]gāhitagranthakārābhiprāyasyaitat vyākhyā[na]miti
         pratīmaḥ&nbsp;| tasmāttrayo 'pi bandhā yathāvasaramiṣyante dākṣiṇātyaiḥ, bandhavai[ṣa]myameva
         tu tairbahu manyate&nbsp;|
         yatpunaḥ—bandhaśaithilyadoṣastu darśitaḥ sa[rva]komala iti&nbsp;| [1.69]  yacca kṛcchrodyaṃ nyakṣeṇetyādi [1.72] tatsukumārāvasare cintitam&nbsp;| bandhaśaithilyakaro 'nuprāsaḥ, dīptamiti ca kṛcchrodyaṃ
         gauḍairbadhyate, na vaidarbhairityanyatra vā tatrārthaḥ&nbsp;| natvayaṃ mṛdusphuṭabandhaniṣedhaḥ&nbsp;|
         iti kiṃ kena saṃ[21a]gatam&nbsp;| tasmāt trayo 'pi bandhā dākṣiṇātyairiṣyante, bandhavaiṣamyaṃ
         tu neṣṭamiti&nbsp;||
         
         
         
         mādhuryaṃ nirdiśannāha—
         
         madhuraṃ rasavadvāci vastunyapi rasaḥ sthitaḥ&nbsp;|
         yena mādyanti dhīmanto madhuneva madhuvratāḥ&nbsp;|| 51&nbsp;||
         
         yatkāvyaṃ rasavatsarasamityanūdya madhuramiti vidhīyate&nbsp;| kva punarasau varttate yena
         yuktaṃ madhuraṃ syāt&nbsp;| śabde 'rthe ca&nbsp;| prakara[ṇa]sambhavāditi darśayannāha—vācītyādi&nbsp;|
         [vāci] śabde [vastuni a]rthe ca&nbsp;| rasaḥ sthitaḥ tiṣṭhati&nbsp;| ubhayaṃ rasavat madhuramityarthaḥ&nbsp;|
         kiṃ teneti cedāha—yenetyādi&nbsp;| yena rasena yena rasavatā kāvyena āsvāditena hetunā
         mādyanti prītiviśeṣaṃ nirviśanti dhīmantaḥ kavayo rasajñāḥ&nbsp;| kathamityāha—madhunetyādi&nbsp;|
         madhunā kusumāsavena madhuvratā bhramarā iva&nbsp;| madhu vrataṃ bhojanaṃ yeṣāmiti&nbsp;| yathā
         madhunātyantaṃ prīyante madhulihaḥ tathā kavayastādṛśena kāvyenetyarthaḥ&nbsp;||
         
         
         
         na jñāyate kīdṛśo 'sau iti viśeṣeṇa darśayannāha—
         
         yayā kayāpi śrutyā yat samānamanubhūyate&nbsp;|
         tadrūpādipadāsattiḥ sānuprāsā rasāvahā&nbsp;|| 52&nbsp;||
         
         yat padaṃ samānaṃ sadṛśaṃ padāntareṇānubhūyate śrūyate&nbsp;| kiṃ varṇāvṛtyā netyāha—yayā
         kayāpi śrutyeti&nbsp;| yena kenacit [kā]raṇena padāvayavabhūtena yathākathañcit sthānamātrāsaṃyogādikṛtasāmyena
         lakṣitaṃ sat tadrūpastathāvidhaḥ sadṛśapadalakṣaṇa ādiruttarottaravijātīyapadāpekṣayā
         yeṣāṃ padānāṃ tāni tadrūpādīni padāni tadvā rūpaṃ śabdarūpaṃ samānaṃ padamādirādiruttarottarāpekṣayā
         pūrvaṃ yeṣāmiti vigrahaḥ&nbsp;| teṣāmāsattirāsannatā yathākathañcit samānaśrutīnāṃ padānāmāsannatā
         rasamāvahati śrutisubhagatāmātanotīti rasāvahā bhavati&nbsp;| yathākathañcit samānaśrutīni
         padāni [21b]adūravarttīni kāvye rasavattāṃ saṃpādayanti yato madhuraṃ syāt&nbsp;| ayaṃ
         ca samānapadāsattirnāma samānaśrutirnāma vā  śabdarasaḥ dākṣiṇātyairatyantamiṣyate&nbsp;| anuprāso 'pi śabdaraso 'sti, sa kiṃ dākṣiṇātyairneṣyate&nbsp;|
         so 'pīṣyata ityāha-sānuprāseti&nbsp;| anuprāsasya lakṣaṇaṃ vakṣyati&nbsp;| saha tena varttate
         sānuprāsā, rasāvahā [ityane]nāvadhāryate&nbsp;| samānaśrutereva rasāvaheti&nbsp;| anuprāso 'pi
         ca rasamāvahati&nbsp;| tataśca śabdaraso dvividho darśito bhavati&nbsp;| samānapadāsattiranuprāsaśca&nbsp;|
         anayośca na sahabhāvaniyamaḥ&nbsp;| yathāsambhavaṃ kvacit kāvye samānapadāsattiḥ&nbsp;| kvacidanuprāsaḥ&nbsp;|
         kvacidubhayām&nbsp;| dvayena tu rahitaṃ virasaṃ kāvyaṃ na svādyate ka vibhiritīdṛśaṃ mādhuryaṃ
         dvividhaṃ pratipattavyam&nbsp;||
         
         
         
         samānapadāsattimudāharannāha—
         
         eṣa rājā yathā lakṣmīṃ prāptavān brāhmaṇapriyaḥ&nbsp;|
         tadāprabhṛti dharmasya loke 'sminnutsavo 'bhavat&nbsp;|| 53&nbsp;||
         
         kañcit rājānamuddiśyocyate&nbsp;| eṣa rājā ayaṃ nṛpaḥ yathā yataḥ prabhṛti rājyalakṣmīṃ
         prāptavān narādhipatāmadhigataḥ, tadā prabhṛti tata ārabhya dharmasya śrutismṛtivihitasya
         sanātanasya varṇāśramācāramārgasya lokayātrāyā utsavo 'bhyudayo nirviśaṅa‍kā pravṛttirabhavat&nbsp;|
         loke 'smin atra varṇāśramalakṣaṇe jagati&nbsp;| kutaḥ brāhmaṇapriyo yataḥ&nbsp;| brāhmaṇāḥ priyā
         asyeti&nbsp;| brāhmaṇapriyo hi tadvacanānuvarttī śāstravihitaṃ [dharmaṃ] pravarttayatītyarthaḥ&nbsp;|
         kvacidiha dīrghakṛtaṃ sādṛśyaṃ kvacit sthānakṛtaṃ kvacit saṃyogakṛtaṃ kvacit kathāñcidityanuva
         canagamyametat&nbsp;| ata evāha—yayā kayāpi śrutyā yatsamā[22a]namanubhūyate [1.52] iti&nbsp;|
         
         namaḥ sampannakṛtyāya buddhāya jagadarthine&nbsp;|
         kandarpavibhramacchedavedhase kleśavidviṣe&nbsp;||
          ityaparamudāharaṇam&nbsp;||
         
         
         
         asya samānaśrutilakṣaṇasya mādhuryasya gauḍavartmani viparyayaṃ darśayannāha—
         
         itīdaṃ nādṛtaṃ gauḍairanuprāsastu tatpriyaḥ&nbsp;|
         anuprāsādapi prāyo vaidarbhairidamīpsitam&nbsp;|| 54&nbsp;||
         
         itīdam evaṃbidhaṃ samānapadāsattilakṣaṇaṃ mādhuryaṃ gauḍa़airnādṛtam, na bahu manyate&nbsp;| teṣāmidamaviditamiti yāvat&nbsp;| nīrasaṃ tarhi teṣāṃ kāvyamiti cedāha—anuprāsastu tatpriya
         iti&nbsp;| teṣāṃ gauḍānāṃ priyo bahumānyaḥ&nbsp;| viditānuprāsa[sya] tu anuprāsa eva śabdarasaḥ&nbsp;|
         dākṣiṇātyānāṃ tu samānapadāsattilakṣaṇaḥ śabdarasaḥ preyānityāha—anuprāsādapītyādi&nbsp;|
         anuprāsādapyadhikamidaṃ samānapadāsattilakṣaṇaṃ mādhuryamīpsitamiṣṭaṃ vaidarbhairdākṣiṇātyaiḥ
         prāyo bāhulyena tatprayogāt&nbsp;| tataśca anuprāso 'pi tairiṣyata ityuktaṃ bhavati&nbsp;| na
         tu tathāsau priyasteṣāṃ yathā samānapadāsattiḥ&nbsp;| tādṛśaṃ hi mādhuryaṃ vyāpakaṃ sarvatra
         sambhavāt&nbsp;| anuprāsastu na tathā vyāpakaḥ kvacid darśanāt&nbsp;| ata eva prāya idamīpsitamityuktam&nbsp;|
         śabdarasastūbhayamapi&nbsp;| dvayena tu hīnaṃ nīrasaṃ nāsvādyate kavibhiriti&nbsp;||
         
         
         
         kaḥ punarasāvanuprāso yo gauḍānāṃ priyaḥ? dākṣiṇātyānāṃ cetyavasaraprāptamanuprāsaṃ
         lakṣaṇato lakṣyataśca darśayannāha—
         
         varṇāvṛttiranuprāsaḥ pādeṣu ca padeṣu ca&nbsp;|
         pūrvānubhavasaṃskārabodhanī yadyadūratā&nbsp;|| 55&nbsp;||
         
         varṇasya svaravyañjanalakṣaṇasya āvṛttiḥ punaḥpunaruccāraṇam ityanūdyānuprāso veditavya
         iti vighīyate&nbsp;| prathamastasya prathamaprayuktasyākṣarasya [22b] anu paścādāsa upakṣepaḥ
         prayogaḥ anuprāsaḥ&nbsp;| kvāsau sambhavītyāha—pādeṣvityādi&nbsp;| pādeṣu parvāpekṣayā padeṣu
         cetyetattu gadyāpekṣayā draṣṭavyam&nbsp;| dvayorapi kāvyatayādhikārāt&nbsp;| yadvakṣyati—etad gadyasya jīvitamiti&nbsp;| [1.80]
         anuṣṭubādau bṛhati ca vṛtte gadye ca sarvatra sannikarṣato draṣṭavyaḥ yataḥ pratyāsannatayā
         'nuprāso gṛhyeta&nbsp;| yadāha—pūrvānubhavetyādi&nbsp;| pūrvasya pūrvaprayuktasya varṇasya anubhavaḥ
         śrotreṇa grahaṇaṃ pūrvo vā pūrvaprayuktavarṇaviṣayatvāt tasya sambandhī tadanvitattvāt&nbsp;|
         pūrvānubhavenāhitaḥ saṃskāraḥ pūrvānubhavasaṃskāra iti vā madhyapadalopī samāsa eva&nbsp;|
         varṇaḥ tajjātīya iti vā ekākārasmārttavikalpajananaśaktilakṣaṇaḥ&nbsp;| tasya bodhanī prabodhikā
         svānurūpavikalpotpādanābhimukhyakāriṇī adūratā pratyāsannatā punastadvarṇānubhavasvabhāvā
         yadi bhavati tadā varṇāvṛttiranuprāsaḥ pādeṣu padeṣu ca sampatsyate&nbsp;| anyathā tathāvidhānubhavasaṃskāraprabodhābhāvāttādṛśavikalpānudayāt
         anuprāso na syāt&nbsp;| tasmāt sa evāyaṃ varṇa āvṛtta iti yāvatānuprāsapratītiḥ kramate tāvadantaraṃ
         karttavyam&nbsp;| ativyavadhāne tvanuprāso na labhyate&nbsp;| yadvakṣyati—na tu rāmāmukhāmbhoja [1.58] ityādi&nbsp;| atra cānubhava eva pramāṇam, yathoktaṃ prāk&nbsp;||
         
         
         
         yathākathañcitsamānapadāsattau eva lakṣyataḥ prakāśyaṃ anuprāsamudāharannāha—
         
         candre śaranniśottaṃse kundastabakavibhrame&nbsp;|
         indranīlanibhaṃ lakṣma sandadhātyalinaḥ śriyam&nbsp;|| 56&nbsp;||
         
         samānapadāsattau tu rasāvahatvaṃ prasaṅa‍genoktam&nbsp;| samānapadāsattirapi tu lakṣaṇa[23a]to
         lakṣyataśca prādhānyena prāguktā&nbsp;| indranīlanibham indranīlamaṇisadṛśaṃ nīlatvāt&nbsp;|
         lakṣma cihnam&nbsp;| alino bhramarasya śriyaṃ śobhāṃ saṃdavāti bibharti&nbsp;| kutra ? candrai
         śaṃśāṅa‍ke śaradi varṣātyaye śarado vā niśāyā rātreruttaṃse śiraśśekhare&nbsp;| uttaṃso
         mūrdhni śekhara ityabhidhānāt&nbsp;| kathamuttaṃsaścandro rūpyata ityāha—kundastabakavibhrameti&nbsp;|
         kundastabakasyaiva vibhramaḥ śobhā śauklyāt&nbsp;| yataḥ kusumasaṃdohasadṛśaścandrastataḥ
         śaranniśottaṃsatvena rūṣyate [tadanupāti] ca lakṣma nīlamaṇinopanīyate&nbsp;| atra candra
         kunda indra sanda itiṃ pādeṣvanuprāsaḥ&nbsp;||
         
         
         
         
         cāru cāndramasaṃ bhīru bimbaṃ paśyedamambare&nbsp;|
         manmano manmathaklāntaṃ nirdayaṃ kartumudyatam&nbsp;|| 57&nbsp;||
         
         mama manaścittaṃ manmathaklāntaṃ kāmāturaṃ nirdayamatyarthaṃ kartum&nbsp;| karotikriyāviśeṣaṇaṃ
         nirdayamiti&nbsp;| udyatamutthitamambare nabhasīdametat candramasa idaṃ cāndramasam aindavam
         bimbaṃ maṇḍalaṃ paśya bhīru priye&nbsp;| iti candrodayopanītāṃ svāmanaṅa‍ga[pīḍāṃ] bhaṅgyā
         nivedayati kaścit kāmī&nbsp;| bakārasya makārasahitasya, makārasya nakāreṇa saha, makārasya
         rephasyānyasya vā yathāsambhavamāvṛttiranuprāsaḥ pādeṣu&nbsp;|
         
         
         līlāsmitamitālāpakomalaṃ ramaṇīmukham&nbsp;|
         upāttapāṇi saṃraktalocanaṃloka[rañjana]m&nbsp;||
         
          ityaparamudāharaṇam&nbsp;||
         
         
         
         iṣṭamanuprāsamudāharannāha—
         
         
         ityanuprāsamicchanti nātidūrāntaraśrutim&nbsp;|
         na tu rāmāmukhāmbhojasadṛśaścandramā iti&nbsp;|| 58&nbsp;||
         
         ityevaṃrūpamanantaroktaprakāraṃ nātidūrāntaraśrutimanativiprakṛṣṭavyavadhānaśravaṇam&nbsp;|
         yāvatā pūrvānubhavasaṃskāraprabodhaḥ prabhavati tāvadantaraśrutimanuprāsamicchanti&nbsp;|
         sāmānyavacanādubhaye 'pi&nbsp;| [23b] nātidūramantaraṃ yasyāḥ sā śrutiryasyeti hyanyapadārthaḥ&nbsp;|
         kīdṛśaḥ punardūrāntaraśrutirneṣyata iti tamapi heyatvenodāharati—nātvityādi&nbsp;| rāmāṇāṃ
         strīṇāṃ mukhaṃ vadanamevāmbhojaṃ padmaṃ tena sadṛśaḥ samānaścandramāḥ śaśāṅa‍ka iti
         yojyam&nbsp;| atra rāmā ityayaṃ makāraḥ mukhāmbhojasadṛśaścandramā iti dūramāgamyāvṛttaḥ&nbsp;|
         tato 'yaṃ dūrāntaraśrutiranuprāso vyapadeśamātreṇa na tu grahaṇataḥ&nbsp;| tamīdṛśaṃ necchantyubhaye
         'pi&nbsp;| vaidarbhā ekāntena necchanti&nbsp;| gauḍa़aistu tādṛśo 'pīṣyata iti vā draṣṭavyam&nbsp;||
         
         
         
         aparo 'pyanuprāsaprakāro 'sti yaḥ ś‍leṣasaukumāryādiśabdālaṅa‍kāravirodhī&nbsp;| taṃ gauḍa़āḥ
         prayuñjate na vaidarbhā iti darśayannāha—
         
         smaraḥ kharaḥ khalaḥ kāntaḥ kāyaḥ kopaśca naḥ kṛśaḥ&nbsp;|
         cyuto māno 'dhiko rāgo moho jāto 'savo gatāḥ&nbsp;|| 59&nbsp;||
         
         smaraḥ kāmaḥ kharo nṛśaṃsaḥ pramāditvāt&nbsp;| kāntaḥ patiśca khalaḥ pratikūlavarttī vyalīkaśīlatvāt&nbsp;|
         kāyaḥ śarīram kṛśaḥ kṣīṇaḥ virahadaurbalyāt&nbsp;| kopaśca kāntaviṣayaḥ kṛśo nivṛttaḥ&nbsp;|
         mānaśca tadviṣayaḥ kiṃ teneti cetovaṣṭambhalakṣaṇaś‍cyato galitaḥ rāgādyabhibhūtatvāt&nbsp;|
         yadāha rāgo 'dhika iti&nbsp;| rāgo 'bhiṣaṅa‍gaḥ pativiṣayaḥ adhikaḥ prabalo varttate&nbsp;|
         tataśca moho mūrcchā jātaḥ pravṛttaḥ rāgapakṣatvāt&nbsp;| taduktam—
         
         tīvrābhiṣaṅa‍gaprabhaveṇa vṛttiṃ mohena saṃstambhayatendriyāṇām&nbsp;|
         ajñātabhartṛvyasanā muhūrtaṃ kṛtopakāreva ratirbabhūva&nbsp;|| iti&nbsp;|
          [kumārasambhave 3. 73]
         asavaḥ prāṇā gatā daśamī daśā jātāsmākamiti kācit virahiṇī virautītyartho yojanīyaḥ&nbsp;||
         
         
         
         
         
         ityādi bandhapāruṣyaṃ śaithilyaṃ ca niyacchati&nbsp;|
         ato naivamanuprāsaṃ dākṣiṇātyāḥ prayuñjate&nbsp;|| 60&nbsp;||
         
         ityādi kāvyam evaṃvidho 'nuprāso bandhasya racanāyāḥ pāruṣyaṃ yatra saukumāryaviparyayaḥ
         śaithilyaṃ ca ś‍leṣavipakṣaṃ cakārādvaiṣamyaṃ ca niyacchati svīkaroti yataḥ, ataḥ
         kāraṇāt, evamīdṛśamanuprāśaṃ na prayuñjate dākṣiṇātyā vaidarbhāḥ&nbsp;| gauḍāstu pra[24a]yuñjata
         ityarthāduktaṃ bhavati&nbsp;| tataścānuprāse 'pi vaidarbhagauḍīyayorasti kathañcidviśeṣa
         iti&nbsp;||
         
         
         
         anuprāsaviśeṣatvāttatprasaṅa‍gena yamakaṃ bhañjayannāha—
         
         āvṛttimeva saṃghātagocarāṃ yamakaṃ viduḥ&nbsp;|
         tattu naikāntamadhuramataḥ paścād vidhāsyate&nbsp;|| 61&nbsp;||
         
         varṇāvṛttimeva nānyat yamakaṃ viduḥ vidanti kathayanti tajjñāḥ iti paramukhena&nbsp;| tadvidagdhociteyaṃ
         vācoyuktiriti sarvatrānusaratvenām&nbsp;| ko 'nayorbheda ityāha—saṃghātagocarāmiti&nbsp;| ayamanayorbhedaḥ&nbsp;|
         ekavarṇaviṣayāvṛttiranuprāsaḥ&nbsp;| anekavarṇaviṣayā tu yamakamiti&nbsp;| saṃghātaḥ varṇasamudāyo
         gocaro viṣayo yasyā iti vigraha[ḥ/?/]&nbsp;| tat kiṃ nocyate ityāha—tattvityādi&nbsp;| tattu
         yamakam&nbsp;| tuśabdo 'rthāntaravivakṣāyām&nbsp;| ekāntena sākalyena sarveṇa, madhuraṃ ca sarvaṃ
         na bhavati, prāyo gūḍha़ārthatvena aprasannatvāt&nbsp;| tattu madhurameva yatprasannam&nbsp;|
         samānaśrutyanuprāsayostvekāntamadhuratā sarvathā prasannatvāt&nbsp;| ekāntamadhuraṃ cātra
         prastutam&nbsp;| ataḥ naikāntamadhurattvāt paścād duṣkare vidhāsyate pratipādayiṣyate&nbsp;|
         prabhedato lakṣaṇatastūktameveti&nbsp;||
         
         
         
         yaduktaṃ vāci vastunyapi rasaḥ sthita [1. 51] iti tatreyatā vāci raso darśitaḥ&nbsp;| samprati vastuni rasaṃ vivarītumupakramate—
         
         kāmaṃ sarvo 'pyalaṃkāro rasamarthe niṣiñcati&nbsp;|
         tathāpyagrāmyataivainaṃ bhāraṃ vahati bhūyasā&nbsp;|| 62&nbsp;||
         
         kāmamityabhyupagame yadi nāmetyarthaḥ&nbsp;| alaṅa‍kāro 'rthālaṅa‍kāraḥ jātyādiprabhedaḥ
         sarvo 'pi naika eva kaścit arthe vastuni rasaṃ mādhuryaṃ niṣiñcati āvahati&nbsp;| tathāpi
         evamapi iti viśeṣavivakṣāyāṃ tāṃ darśayati--agrāmyatetyādi&nbsp;| agrāmyatai[24b]vāsabhyataiva arthasya bhūyasātyarthaṃ vyāpakatvāt enaṃ rasaniṣekalakṣaṇaṃ bhāraṃ dhuraṃ vahati
         dhatte nānyat&nbsp;| tattva ādarśeyadyagrāmyataiva rasastat kiṃ bhedo nocyate, sāmānyaviśeṣabhāvena bhedasambhavāt&nbsp;|
         raso hi mādhuryasāmānyam, samānaśrutyanuprāsāgrāmyatādisādhāraṇatvena [tasya] pratīteḥ&nbsp;|
         samānaśrutyādestu viśeṣāvyāvṛttitayāvagamāt&nbsp;| anyadapyevaṃjātīyakamunneyam&nbsp;| jātyādyarthālaṅkāramuktamapi
         kāvyamagrāmyārthamekāntamadhuramityarthaḥ&nbsp;||
         
         
         
         kīdṛśī tāvad grāmyatā yadviparyayo 'grāmyatā vasturasaḥ syāditi grāmyatāpratipakṣeṇa
         agrāmyatāṃ darśayitukāmaḥ grāmyatāṃ tāvadudāharati—
         
         kanye kāmayamānaṃ māṃ na tvaṃ kāmayase katham&nbsp;|
         iti grāmyo 'yamarthātmā vairasyāyaiva kalpate&nbsp;|| 63&nbsp;||
         
         kanye bāle tvaṃ kāmayamānaṃ santaṃ māṃ kathaṃ kiṃ na kāmayase nābhilaṣasi&nbsp;| evaṃ nāma
         tvaṃ niṣṭhureti&nbsp;| ayamevaṃvidho 'rthātmā vasturūpaṃ grāmyaḥ avidagdhocitaḥ&nbsp;| tataśca
         vairasyāyaiva amādhuryārthameva kalpate sampadyate na kathamapi rasavattāyai&nbsp;| virasa
         eva tādṛśo 'rtha iti yāvat&nbsp;| vairasyaṃ ca na kāvyocitamiti nedṛśaṃ kavayaḥ spṛ[śa]ntītyākūtam&nbsp;||
         
         
         
         kīdṛśaṃ tarhi vasturūpamagrāmyam, yadrasāvahamityāha—
         
         kāmaṃ kandarpacaṇḍālo mayi vāmākṣi niṣṭhuraḥ&nbsp;|
         tbayi nirmatsaro diṣṭyetyagrāmyo 'rtho rasāvahaḥ&nbsp;|| 64&nbsp;||
         
         vāmākṣi mañjulocane iti priyāmantraṇam&nbsp;| kandarpaḥ kāma eva caṇḍālaḥ akāṇḍaprahāritvāt&nbsp;|
         mayi madviṣaye niṣṭhuraḥ krūraṃ praharatītyarthaḥ&nbsp;| kāmaṃ yadi nāma tathāpi sānugraha
         evāsmākaṃ yattvayi nirmatsaraḥ nirvairaḥ sānukrośastvāṃ na bādhate&nbsp;| ata evāhadiṣṭyeti
         ānandanivedanam&nbsp;| ayamasmākamānando mahān yattvayi na [25a] praharati&nbsp;| tvatsukhenaiva
         sukhitā vayam&nbsp;| kiṃ kandarpacaṇḍālena niṣṭhureṇāpi kṛtamiti vakroktyā ātmanastadviṣayamanugata[tvaṃ]
         tasyāśca vaimukhyamātmani darśayatīti ayamīdṛśo 'rthaḥ agrāmyaḥ sabhyaḥ kāvyocitaḥ
         tataśca rasāvahaḥ ekāntamaghuraḥ&nbsp;| evaṃvidho vastunyagrāmyatārasaḥ pratipattavyaḥ&nbsp;|
         aparamatrodāhriyate—
         
         
         nanvahaṃ praṇata eva, māninī sā bhavantamavadhīrya vartate&nbsp;|
         manmathastvamasi kiṃ na tanmathaḥ kutra vā na tava kāma ! vāmatā&nbsp;|| iti&nbsp;||
         
         
         
         
         yathārtho grāmyastathā śabdo 'pi grāmyo 'sti, so 'pi varjanīya iti darśayannāha—
         
         śabdepi grāmyatāstyeva sā sabhyetarakīrtanam&nbsp;|
         yathā yakārādipadaṃ ratyutsavanirūpaṇe&nbsp;|| 65&nbsp;||
         
         na kevalamarthe śabde vācake 'pi grāmyatāstveva na nāsti&nbsp;| kīdṛśītyāha—setyādi&nbsp;| sā
         grāmyatā sabhyetare asabhyā rathyāpuruṣāsteṣāṃ kīrtanaṃ yat kiyadasabhyasamudāhṛtaṃ
         vacanaṃ grāmyatā&nbsp;| padagatagrāmyatetyuktam&nbsp;| yatheti nidarśanena vyanakti—ratyutsavasya
         nidhuvanānandasya nirūpaṇe prakāśane karttavye yakārādipadaṃ yakāramādiryasya tacca
         tat padaṃ ceti vigrahaḥ&nbsp;| susiddhaṃ khalvetadaśiṣṭavacanam&nbsp;|tathāvidhaṃ sarvaṃ grāmyaṃ
         draṣṭavyam&nbsp;| nedameveti yathāśabdasyārthaḥ&nbsp;||
         
         
         
         anyaḥ śabde grāmyatāprakāro 'sti, so 'pi varjanīya iti vyutpādayannāha—
         
         padasandhānavṛttyā vā vākyārthatvena vā punaḥ&nbsp;|
         duṣpratītikaraṃ grāmyaṃ yathā yā bhavataḥ priyā&nbsp;|| 66&nbsp;||
         
         padayoḥ sandhānaṃ saṅgatirānantaryaṃ tasya vṛttyā sthityā&nbsp;| veti samuccaye&nbsp;| vākyasya
         padasamudāyasyāsa[ttyādiyukta][25b]syārthaḥ kriyākārakaviśeṣalakṣaṇamamidheyaṃ tad‌bhāvaḥ&nbsp;|
         sa eva vākyārthatvaṃ tena vā tena ca hetunā punaraparametat&nbsp;| na kevalaṃ pūrvakaṃ
         naikaikapadārthanirūpaṇena kiṃ tu vākyārthasya vibhāvanenetyarthaḥ&nbsp;| duṣṭāmasabhyāṃ
         śabdataḥ na tu vastutaḥ, tasyaiva vastunaḥ śabdāntareṇāduṣṭatvāt pratītimavagamaṃ
         karotīti duṣpratītikaraṃ vākyaṃ tataśca grāmyamasabhyaṃ vidyate&nbsp;| yathetyudāharaṇena
         spaṣṭyati&nbsp;| yā ityasya padasya bhavata ityanena padena sandhāne sati grāmyaṃ pratīyate&nbsp;|
         yā tava priyeti padāntarasandhāne nivartate&nbsp;| tadīdṛśaṃ padasandhānaṃ grāmyaṃ buddhyā
         pariharaṇīyamiti&nbsp;||
         
         
         
         vākyārthagrāmyamupaharati—
         
         paraṃ prahṛtya viśrāntaḥ puruṣo vīryavāniti&nbsp;|
         evamādi na śaṃsanti mārgayorubhayorapi&nbsp;|| 67&nbsp;||
         
         
         paraṃ śatruṃ prahṛtya hatvā vīryavān śūraḥ puruṣo viśrānto vyavasthita ityeko 'rthastāvadagrāmyaḥ&nbsp;|
         param atyarthaṃ prahṛtyābhihatya vīryavānupacitapradhānadhātuḥ puruṣaḥ viśrānto virataḥ
         patita ityaparo grāmyo vākyārthaḥ pratīyata iti vākyārthagrāmyametat&nbsp;| evamādīdṛśamarthagrāmyaṃ
         śabdagrāmyaṃ cobhayorapi vaidarbhagauḍīyayormārgayorekasminnapi na śaṃsanti nādriyante
         tadvida eva&nbsp;| tacca prāyograhaṇasaṃgṛhītam&nbsp;|
         
         kasyacit sahasotthānamagre vidadhato madāt&nbsp;|
         parāghātapravṛttasya patanāyaiva jāyate&nbsp;||
         
         iti vākyārthagrāmyodāharaṇamaparamiti&nbsp;||
         
         
         
         bhaginītyādeḥ kā gatirityāha—
         
         bhaginībha[26a]gavatyādi sarvatraivānumanyate&nbsp;|
         vibhaktamiti mādhuryamucyate sukumāratā&nbsp;|| 68&nbsp;||
         
         bhaginī bhagavatī subhagā durbhagetyādi sarvatraiva śāstre kāvye loke cānumanyate
         ādriyate&nbsp;| tatastādṛśamagrāmyaṃ sabhyameva&nbsp;| tataśca prayujyate eva kavibhiḥ&nbsp;||
         mādhuryaṃ nigamayannāha—vibhaktamityādi&nbsp;| ityanena prakāreṇa mādhuryaṃ vibhaktaṃ nirdiṣṭam&nbsp;|
         sukumāratedānīmucyate nirdiśyate tadanantaramupadiṣṭatvāditi&nbsp;||
         
         
         
         
         aniṣṭhurākṣaraprāyaṃ sukumāramiheṣyate&nbsp;|
         bandhaśaithilyadoṣo hi darśitaḥ sarvakomale&nbsp;|| 69&nbsp;||
         
         aniṣṭhurāṇi aparuṣāṇi akṣarāṇi varṇāḥ prāyāṇi bhūyāṃsi yasmiṃstathā aniṣṭhurairvākṣaraiḥ
         prāyaṃ samadhikaṃ kāvyamityanūdya sukumāramaparuṣamiṣyata iti vidhiḥ&nbsp;| niṣṭhurāṇi
         tu svalpānīti prāyagrahaṇena sūcitama&nbsp;| iheti vaidarbhamārge sarvāniṣṭhurākṣaraṃ kiṃ
         na sukumāramiṃṣyata iti cedāha—bandhetyādiṃ&nbsp;| hiryasmātsarvāṇiṃ akṣarāṇi komalāniṃ
         sukumārāṇi yasmiṃstattathā&nbsp;| sarvairevākṣaraiḥ komalaṃ tasmin kāvye bandhasya niveśanasya
         śaithilyaṃ lāghavaṃ tadeva doṣo vaikṛtaṃ darśita udāhṛtaḥ pūrvam&nbsp;| mālatīmālā lolāliṃkaliteti [1.43]&nbsp;| tasmādaniṣṭhurākṣaraprāyameva sukumāramiheṣyate na sarvāniṣṭhurākṣaramiti yojyama&nbsp;||
         
         
         
         
         sukumāratāmudāharannāha—
         
         maṇḍalīkṛtya barhāṇi kaṇṭhairmadhuragītibhiḥ&nbsp;|
         kalāpinaḥ pranṛtyanti kāle jīmūtamālini&nbsp;|| 70&nbsp;||
         
         varhāṇyaṅgaruhāṇiṃ maṇḍalīkṛtya chatrākāreṇa viṃtatya madhurā manoharā gītiḥkekālakṣaṇaṃ
         gānaṃ yeṣāṃ taiḥ kaṇṭhairlakṣitā madhuraṃ gāyanta ityarthaḥ&nbsp;| kalā[26b]pino mayūrāḥ
         pranṛtyanti jīmūtamālini meghadhāriṇi&nbsp;| malamalladhāraṇe&nbsp;| kāle samaye prāvṛṣīti yāvat&nbsp;||
         
         
         
         prativiśiṣṭasyānekasya kāvyadharmasyābhāve 'pi saukumāryaguṇādīdṛśaṃ kāvyamupādeyamiti
         saukumāryaṃ varṇayannāha—
         
         ityanūrjita evārtho nālaṅkāro 'pi tādṛśaḥ&nbsp;|
         sukumāratayaivaitadārohati satāṃ sukham&nbsp;|| 71&nbsp;||
         
         ityayamevaṃvidho 'rthaḥ abhidheyaśarīram&nbsp;| ūrjito dīptaḥ prativiśiṣṭaḥ&nbsp;| na tathā
         'nūrjita eva norjito 'pi&nbsp;| alaṃkārastarhi prativiśiṣṭastenedamādeyaṃ kāvyaṃ na saukumāryaguṇāditi
         cedāha—nālaṃkāro 'pi tādṛśa iti&nbsp;| alaṃkāro 'pyatra svabhāvoktilakṣaṇaḥ tādṛśastathābhūtaḥ
         prativiśiṣṭo na bhavati yādṛśo '[nya]tra&nbsp;| sa ca vibhāvanādiḥ&nbsp;| na kevalamartha ityapiśabdārthaḥ&nbsp;|
         ko 'trārthasyālaṅkārasya ca bhedaḥ yenocyate 'laṃkāro 'rthaścānūrjita iti&nbsp;| ya evārthaḥ
         sa evālaṃkārā 'smin gamyate&nbsp;| naitadevam&nbsp;| artho hi dharmī, svabhāvoktiścālaṃkāro
         dharmaḥ pratīyata iti mahān bhedaḥ, dharmadharmibhedasya suprasiddhatvāt&nbsp;| anyatrāpyevaṃvidho
         'tra bhedaḥ&nbsp;| tathāpi etadidamīdṛśaṃ kāvyaṃ sukumāratayaiva saukumāryeṇa kevalena
         śabdālaṃkāreṇa puraskṛtaṃ satāṃ vidagdhānāṃ mukham ānanam ārohati gocarīkaroti sukumāramityevedṛśaṃ
         kavibhirupādīyata iti yāvat&nbsp;| yadi punarartha ūjitā 'laṃkāraśca, sutarāṃ sukumāraṃ
         kāvyaṃ ramaṇīyamityākūtam&nbsp;||
         
         
         haṃsā bhramanti padmānāṃ kānane madama[27a]ntharāḥ&nbsp;|
         mañju[bhir]dhvanibhiḥ karṇaiścaraṇairvarṇavibhramaiḥ&nbsp;||
          ityaparamudāharaṇamiti&nbsp;||
         
         
         
         
         saukumāryaviparyayaṃ gauḍavartmani darśayannāha—
         
         dīptamityaparairbhūm‍nā kṛcchrodyamapi badhyate&nbsp;|
         nyakṣeṇa kṣapitaḥ pakṣaḥ kṣatriyāṇāṃ kṣaṇāditi&nbsp;|| 72&nbsp;||
         
         dīptamūrjitaṃ sāṭopametaditi manyamānairaparaiḥ paurastyaiḥ kṛcchrodyaṃ durvacaṃ kaṣṭoccāraṇamasukumārataramapi
         kāvyaṃ badhyate prayujyate na kevalasukumāramātramityapiṃśabdaḥ&nbsp;| bhūm‍nā prāyaḥ&nbsp;|
         tataśca sukumāramapi kiṃciduṣṇamadhunyāyena yenopayujyata iti sūcayati tadudāharati&nbsp;|
         nyakṣaṃ kāts‍nai nikṛṣṭhe ca iti vaijayantī&nbsp;|nyakṣeṇa niḥśeṣeṇa kṣapitaḥ nihataḥ kṣaṇāt sapadi stokena kālenetyarthaḥ&nbsp;| kṣatriyāṇāṃ
         rājñāṃ pakṣo vargaḥ paraśurāmeṇānyena vā kenaciditi gamyate&nbsp;| nanvetadvivakṣitaṃ kṛcchrodyamātraṃ
         tūdāhṛtamiti yathā tādṛśamityarthaḥ&nbsp;||
         
         
         
         arthavyaktiṃ vyākhyātumāha—
         
         arthavyaktiraneyatvamarthasya hariṇoddhṛtā&nbsp;|
         bhūḥ khurakṣuṇṇanāgāsṛglohitādudadheriti&nbsp;|| 73&nbsp;||
         
         arthasya kāvyābhidheyavastuno neyatvaṃ śabdato 'rthato vāpratītiranyathāvagamaḥ syāt&nbsp;|
         gatyantarābhāvāt&nbsp;| yadvakṣyati—na hi pratītiḥ sulabhā śabdanyāyavilaṃghinī&nbsp;| iti&nbsp;| [1. 75]
         neyatvabhedamanūdyārthavyaktirvidhīyate&nbsp;| tadudāharati&nbsp;| harītyādi, hariṇā varāharūpadhāriṇā
         viṣṇunā pṛthivī bhūruddhṛtā samuttāritā udadheḥ samudrāt&nbsp;| kiṃviśiṣṭāt&nbsp;| khurairmahāvarāhasyetyarthād‌gamyate&nbsp;|
         caraṇāgraiḥ kṣuṇṇānāṃ cūṇitānāṃ nāgānāmuragāṇāmasṛjā rudhireṇa lohitādaruṇāt [27b]
         itīdṛśamaneyaṃ kāvyam&nbsp;| atra hi nāgaśoṇitaṃ śabdopāttaṃ yadupādhikamaruṇatvamarṇavasya&nbsp;|
         nyāyopāttaṃ tu&nbsp;|
         
         ujjahāra khurakṣuṇṇamahoragakulākulāt&nbsp;|
         mahāvarāhaḥ pṛthivīmaruṇādarṇavāt kṣaṇamiti&nbsp;||
         atra yadyapi nāgarudhiramaśabdopāttaṃ yadupādhikalohitatvamudadheḥ, tathāpi khurakṣuṇṇamahoragakulākulādarṇavādaruṇādityukteḥ
         sāmarthyāt sphuṭaṃ nāgarudhiraṃ gamyate&nbsp;|  tathāvidhasyodadhernāgarudhirāvyabhicārāt&nbsp;| na hi sarvatra śābdī pratītiḥ kāvye,
         arthe api tasyā darśanāt&nbsp;| yadāha kālidāsaḥ—
         
         mahendramāsthāya mahokṣarūpaṃ yaḥ saṃprati prāptapinākilīlaḥ&nbsp;|
         cakāra bāṇairasurāṅganānāṃ gaṇḍasthalīḥ proṣitapatralekhāḥ&nbsp;|| iti&nbsp;|
          [raghuvaṃśe 6. 72]
         atra hi tena rājñā bāṇairasurāḥ samare hatā ityartho vivakṣitaḥ kavinā&nbsp;| na cāsuravadhaḥ
         śabdopāttaḥ&nbsp;| tathāpi asurāṅganānāṃ gaṇḍasthalīḥ proṣitapatralekhāścakāra bāṇairityukte
         sāmānyādasurā hatā iti nyāyopātto 'suravadhastādṛśasya patralekhāpravāsasyāsuravadhāvyabhicārāt&nbsp;|
         na cedṛśaṃ neyatvam, pratyuta vakroktirīdṛśī guṇa eva kāvyasya&nbsp;| tataḥ śabdena nyāyena
         vācinā yatrārtho netavyastādṛśaṃ neyaṃ vijñeyamanyathā tathāvidhaṃ kāvyaṃ sarvaṃ duṣyediti&nbsp;||
         
         
         
         neyamudāharannāha—
         
         mahī mahāvarāheṇa lohitāduddhṛtodadheḥ&nbsp;|
         itoyatyeva nirdiṣṭe neyatvamuragāsṛjaḥ&nbsp;|| 74&nbsp;||
         
         lohitādudadheruddhṛtā mahī mahāvarāhenetyukte kathaṃ lohitatvamudadheriti nayaṃ na
         tāvatsvābhāvikam&nbsp;| aupādhikaṃ tu bhavet&nbsp;| na copādhistādṛśaḥ śabdopātto nyāyalabdho
         vā yena lohitatvamudadheḥ syāt&nbsp;| [28a] yathoktaṃ prāk&nbsp;| tasmādabhiprāyamātrametat
         mayaivaṃ vivakṣitamiti&nbsp;| na caitāvatā pratītiḥ prāpyate, śabdasya nyāyasya tādṛśasyānupādānāt&nbsp;|
         yadi punaraparaḥ kaścittādṛśamarthaṃ kathañcit svayamabhyūhya gṛhṇīyāttasyaivāsau
         guṇaḥ&nbsp;| kāvyaṃ tu tādṛśaṃ dṛṣṭameva&nbsp;| ata eva lohitādudadherityetāvad vaktuṃ na tu
         tathāvidhaḥ kaścidviśeṣa upāttaḥ, yato nāgarudhiralohitatvamudadhergamyeta&nbsp;| yathoktaṃ
         prāk&nbsp;| tataśceyatyeva lohitādudadheruddhṛtā mahāvarāheṇa mahīti etāvatyeva nirviśeṣaśabdena
         nyāyena vā tādṛśena rahite vākye nirdiṣṭena prayujya uragāsṛjo nāgaraktasya nyetvaṃ
         mayaivaṃ vivakṣitamitiṃ vivakṣāmātragamyatvaṃ jāyate&nbsp;| na tu śabdopāttaṃ nyāyopāttaṃ
         vā nāgaśoṇitaṃ yadupādhiṃkamaruṇatvamarṇavasya&nbsp;| na ca tādṛśaṃ sulabhaṃ nyāyaśabdānāṃ
         rūḍha़syārthasya vivakṣāmātreṇa duṣprāpatvāt&nbsp;| tasmādīdṛśaṃ neyamavagamyaṃ pariṃharttaṃvyam
         iti&nbsp;||
         
         
         
         
         neyaṃ sarvaireva neṣyata iti darśayannāha—
         
         nedṛśaṃ bahu manyante mārgayorumayorapi&nbsp;|
         na hi pratītiḥ sulabhā śabdanyāyavilaṅghinī&nbsp;|| 75&nbsp;||
         
         īdṛśamanantaroktaprakāraṃ neyamubhayorapi vaidarbhagauḍīyayormārgayorvartmanoḥ&nbsp;| na
         vaidarbha eva&nbsp;| na bahu manyante nādriyante na prayujyante tadvidaḥ&nbsp;|
         tacca eṣāṃ viparyayaḥ prāyo lakṣyate gauḍavartmani&nbsp;| [1. 42] iti prāyograhaṇena saṃgṛhītaṃ kiṃ bahu manyata iti ce[28b]dāha—na hītyādi&nbsp;| hiśabdo
         yasmādarthe&nbsp;| yataḥ pratītirarthasyāvagamaḥ śabdaṃ vācakaṃ nyāyasāmarthyaṃ ca tādṛśamanupadarśanāllaṅghayati
         tyajatyanupādā[nā]diti, śabdanyāyaviṃlaṅghinī na sulabhā na prāpyate kasyacid viṃvakṣāmātreṇa
         tādṛśena&nbsp;| tasmānnecchanti mūlahāneḥ&nbsp;| nyāyopāttaḥ śabdopātto vā yo 'rtho na bhavati
         sa na pratīyate 'ntastattvamātreṇetyarthaḥ&nbsp;| tasmāt śabdādarthādvā pratītārthamaneyaṃ
         tadviparītaṃ tu neyamiti sthitam&nbsp;||
         
         
         
         udāratvaṃ nirdiśannāha—
         
         utkarṣavān guṇaḥ kaścidyasminnukte pratīyate&nbsp;|
         tadudārāhvayaṃ tena sanāthā sarvapaddhatiḥ&nbsp;|| 76&nbsp;||
         
         yasmin kasmiṃścit ukte prayukte kaścidvivakṣiṃto guṇo viśeṣastyāgādilakṣaṇa uktarṣavānadhimātraḥ
         pratīyate avagamyate tat kāvyamudārāhvayamudāraṃ nāma veditavyamiti vidhiḥ&nbsp;| udāramityāhvayaḥ
         saṃjñā yasyeti vigrahaḥ&nbsp;| yadyevaṃ sa evotkarṣavān guṇa udāro 'stu, kāvyaṃ kathamudāramucyate
         iti cedāha—tenetyādi&nbsp;| yatastenotkarṣavatā guṇena vācyatvenāpiṃ rūpeṇa sarvā paddhatiḥ
         sarvaṃ tatkāvyaṃ vivakṣitaṃ yatkiñcit sanāthā yuktā, tasmādudāraguṇayogāt sarvaṃ tat
         kāvyamudāramiti draṣṭavyam&nbsp;||
         
         
         
         
         tadudāharannāha—
         
         arthināṃ kṛpaṇā dṛṣṭiḥ stvanmukhe patitā sakṛt&nbsp;|
         tadavasthā punardeva nānyasya mukhamīkṣate&nbsp;|| 77&nbsp;||
         
         arthināṃ yācakānāṃ dṛṣṭiścakṣuḥ kṛpaṇā dīnā nirānandadaurgatyopahatatvāt yācñāmaraṇāvasthāprāptatvācca
         tvanmukhe vadane sakṛdekavāraṃ patitā pravṛttā satī tadavasthā sā [29a]kṛpaṇā avasthā
         yasyā iti vigrahaḥ&nbsp;| punastathaiva kṛpaṇā aprāptakāmatvādanyasya dāturmukhaṃ nekṣate
         na paśyati deveti kaścidrājā stūyate&nbsp;| tvāmekavāramarthitayā prāpya punaranyaṃ na
         yācate tvatta eva pūrṇamanorathatvāt&nbsp;| ākāramātreṇa vārthitāṃ jñātvā kṛtārthayasi
         yāvad yācñākṣarāṇi kṛpaṇāni nodgīrantītyarthaḥ&nbsp;||
         
         
         
         kaḥ punarihotkarṣavān guṇo yena sanāthaṃ sarva tatkāvyamudāraṃ syāditi vivṛṇvannāha—
         
         iti tyāgasya vākye 'smin‍nutkarṣaḥ sādhu lakṣyate&nbsp;|
         anenaiva pathānyacca samānanyāyamūhyatām&nbsp;|| 78&nbsp;||
         
         ityasminna[na]ntarokte vākye kāvye tyāgasya dānasya guṇotkarṣaḥ atiśayaḥ sādhu samyak
         parisphuṭaṃ kriyāviśeṣaṇaṃ, lakṣyate pratīyate&nbsp;| tasmāttadyogenotkarṣavatā guṇenedaṃ
         kāvyaṃ sarvaṃ sanāthamudāramākhyāyata iti yojyam&nbsp;| prakāramimamanyatrāti[di]śannāha—anenetyādi&nbsp;|
         anenaivoktena pathā vidhinā anyacca paramapi samānaḥ sadṛśaḥ nyāyaḥ prakāro yasya
         tat samānanyāyamevaṃjātīyakamū[hya]tāṃ svayamanugamyatām&nbsp;| diśo darśitatvācca śakyamanusartumīdṛśamiti
         bhāvaḥ&nbsp;| tadyathā—
         
         tvannāmagrahaṇādeva deva ! tvadariyoṣitaḥ&nbsp;|
         śokāruṇāni cakṣūṃṣi vahanti vidhavā iva&nbsp;|| iti&nbsp;|
         
         
         
         
         aparaprakāraṃ darśayannāha—
         
         ś‍lādhyairviśeṣaṇairyuktamudāraṃ kaiścidiṣyate&nbsp;|
         yathā līlāmbujakrīḍāsarohemāṅgadādayaḥ&nbsp;|| 79&nbsp;||
         
         ś‍lādhyairutkṛṣṭairviśeṣaṇairupādhibhiryuktaṃ saṃgatamudāraṃ kaiścidi[29b]ti paurastyairiṣyate&nbsp;| [tanmate] tadapyastviti bhāvaḥ&nbsp;| yathetyudāharati&nbsp;| līlārthamambujaṃ, krīḍārthaṃ
         saraḥ, hemamayamaṅgadamiti [sarvatra] madhyapadalopī samāsaḥ&nbsp;| līlāmbujakrīḍāsarohemā[ṅgadā......ā]diryeṣāṃ
         te&nbsp;| ime ś‍lāghyaviśeṣaṇayuktaprakārā līlādīnāṃ viśeṣaṇānāṃ ś‍lāghyatvāt&nbsp;| tadyogāt
         kāvyamudāraṃ draṣṭavyam&nbsp;| ādiśabdenādarśabhittimaṇimekhalākusumasrag‌vibhramamaṇḍanāṅgalekhādiparigrahaḥ&nbsp;||
         
         
         
         ojaḥ kiṃlakṣaṇamitiṃ nirdiśannāha—
         
         ojaḥ samāsabhūyastvametadgadyasya jīvitam&nbsp;|
         padye 'pyadākṣiṇātyānāmidamekaṃ parāyaṇam&nbsp;|| 80&nbsp;||
         
         samāsasyaikārthavṛtterbhūyastvaṃ bāhulyamityanūdya ojo vidhīyate&nbsp;| tadetadojaḥ samāsabāhulyalakṣaṇaṃ
         gadyasyoktarūpasya jīvitaṃ hṛdayaṃ sāraṃ na padyasya tatpradhānatvādnadyasyetiṃ&nbsp;|
         vaidarbhāṇāṃ dākṣiṇātyānām&nbsp;| gauḍānāṃ tu idamoja ekaṃ kevalaṃ parāyaṇaṃ śaraṇaṃ padye
         'pi viṣaye na kevalaṃ gadye tataścātrāpi matabheda iti&nbsp;||
         
         
         
         tasyaiva prakārāntaraṃ viṣayaṃ ca darśayannāha—
         
         tad gurūṇāṃ laghūnāṃ ca bāhulyālpatvamiśraṇaiḥ&nbsp;|
         uccāvacaprakāraṃ sad dṛśyamākhyāyikādiṣu&nbsp;|| 81&nbsp;||
         
         tadojaḥ uccāvaco vyākulaḥ aniyataḥ prakāro gatiḥ prayogo yasya taduccāvacaprakāraṃ
         sat bhavat dṛśyaṃ vijñeyamākhyāyikādiṃṣu gadyaprabandheṣu&nbsp;| ādiṃśabdena kathādiparigrahaḥ&nbsp;|
         kathamuccāvacaprakārāntaraṃ bhavatītyāha—gurūṇāṃ saṃyogaparāṇāṃ dīrghāṇāṃ ca laghūnāmakṣarā[30a]ṇāṃ
         ca bāhulyenopacayena alpatvenāsañcayena miśraṇaṃ samatvena cetyevaṃ bāhulyālpatvamiṃśraṇaiḥ
         kāraṇairuccāvacaprakāram&nbsp;| niyamābhāvāt kvacid gurūṇāṃ bāhulyaṃ laghūnāmalpatvaṃ,
         kvacillaghūnāṃ bāhulyaṃ gurūṇāmalpatvaṃ, kvacidubhayeṣāṃ samatvamitīyantaḥ prakārā
         bhaveyuriti&nbsp;||
         
         
         
         paurastyānāmojaḥpadyaviṣayamudāharannāha—
         
         astamastakaparyastasamastārkāṃśusaṃstarā&nbsp;|
         pīnastanasthitātāmrakamravastreva vāruṇī&nbsp;|| 82&nbsp;||
         
         
         vāruṇī paścimā dika&nbsp;| bhātīti gamyate&nbsp;| kibhūtā ? astasya parvatasya mastake śirasi
         śikhare paryastaḥ patitaḥ samasto niravaśeṣaḥ, dinapariṇateḥ tatra saṃhārāt&nbsp;| arkasyādityasyāṃśūnāṃ
         raśmīnāṃ saṃstaraḥ santāno yasyāmiti samāsabāhulyaṃ sāmānyena darśitam&nbsp;| viśe[ṣeṇā]tiprasaṅgāt&nbsp;|
         evaṃvidhā kathamiva bhātītyāha—pīnetyādi&nbsp;| pīne mahati stane payodhare sthitaṃ saktam
         ātāmraṃ lohitaṃ kamraṃ kāntaṃ vastraṃ vasanaṃ yasyāstatheti bhāti&nbsp;| iha lohitatvaṃ
         śabdopāttamātāmraśabdaprayogāt&nbsp;| pūrvaṃ tu nyāyopāttam, astaparvatapatitānāmādityaraśmīnāṃ
         lohitatvāvyabhicārāt&nbsp;| na cedṛśī neyaṃ yathoktaṃ prāk&nbsp;| ata evoktam—na hi pratītiḥ sulabhā śabdanyāyavilaṅghinī&nbsp;| [1. 75] astaparvataḥ stanasadṛśo vāruṇyāḥ&nbsp;| arkāṃśusaṃstara[statra] patitaḥ tāmravastratulya
         iti draṣṭa[30b]vyam&nbsp;||
         
         
         
         
         iti padye 'pi paurastyā badhnantyojasvinīgiraḥ&nbsp;|
         anye tvanākulaṃ hṛdyamicchantyojo girāṃ yathā&nbsp;|| 83&nbsp;||
         
         ityevaṃvidhā ahṛdyā ojasvinīḥ samāsabāhulyavatīḥ giraḥ śabdān padye 'pi kāvye, na
         kevalaṃ gadye&nbsp;| badh‍nanti racayanti paurastyā gauḍāḥ&nbsp;| dākṣiṇātyā api kvacit padye
         'pyojaḥ prayuñjate&nbsp;| tattu viśeṣavivakṣāyāṃ tuśabdaḥ&nbsp;| anākulamagahanam&nbsp;| ata eva
         hṛdyaṃ subhagam ojaḥ kathitalakṣaṇam icchanti prayuñ‍jate iti&nbsp;||
         
         
         
         kīdṛśaṃ tadityudāharati—
         
         payodharataṭotsaṅgalagnasandhyātapāṃśukā&nbsp;|
         kasya kāmāturaṃ ceto vāruṇī na kariṣyati&nbsp;|| 84&nbsp;||
         
         vāruṇī digaparā&nbsp;| kiṃbhūtā ? payodharo meghaḥ stanaśca&nbsp;| śabdaśleṣo 'yam&nbsp;| tasya taṭaḥ
         ekadeśaḥ sa evotsaṅgo madhyabhāgaḥ&nbsp;| tatra lagnaḥ sthitaḥ sandhyātapaḥ&nbsp;| dinapariṇatiḥ
         sa evāṃśukaṃ raktaṃ vastraṃ yasyāḥ sā tathābhūtā kasya nāma kāminaścetaścittaṃ kāmāturaṃ
         manmathākrāntaṃ na kariṣyati ? sarvasyaiva karoti rāgānukūlatvāttasyā avasthāyāḥ&nbsp;|
         tādṛśamanākulaṃ hṛdyamojaḥ prayuñ‍jate vaidarbhāḥ&nbsp;|
         
         
         salīlahasitajyots‍nākīlitādharapallavaḥ&nbsp;|
         mukhaṃ mṛgadṛśāṃ kasya hṛdayaṃ na hariṣyati&nbsp;||
         
         
         dhāvitā api te dantāḥ śyāmā mugdhe mudhā śramaḥ&nbsp;|
         mukhābjasaurabhākṛṣṭapratibimbitaṣaṭpadāḥ&nbsp;||
         
         
         vidagdhamadhuras‍nigdhamugdhasambhrāntalocanam&nbsp;|
         lalitabhrūlatollāsahāsahāri mukhaṃ tava&nbsp;||
          ityaparamudāharaṇatrayam&nbsp;||
         
         
         
         kāntaṃ vibhajaya[31a]nnāha—
         
         kāntaṃ sarvajagatkāntaṃ laukikārthānatikramāt&nbsp;|
         tacca vārtāmidhāneṣu varṇanāsvapi dṛśyate&nbsp;|| 85&nbsp;||
         
         sarvasya vaidarbhasyetarasya vā jagato janasya kāntaṃ manoharaṃ yat tat kāntaṃ vijñeyamitividhiḥ
         kuta evamityāha—laukikārthānatikramāditi&nbsp;| lokavidito 'rtho laukikam&nbsp;| tasya laukikasyārthasyābhidheyasyānatikramāt
         anuvṛtteḥ kāraṇāt&nbsp;| laukikārthānuvṛtterhi kāvyaṃ sādhāraṇaṃ sarveṣāṃ kāntaṃ bhavati&nbsp;|
         tasya viniyogaviṣayaṃ darśayannāha—taccetyādi&nbsp;| tacca kāntam&nbsp;| arthāntarasamuccaye
         cakāraḥ&nbsp;| tadāha—vārtābhidhāneṣu pravṛttinivedaneṣu varṇanāsvapi vastuguṇodbhāvinīṣu
         ca dṛśyate prayujyate&nbsp;||
         
         
         
         tadudāharati—
         
         gṛhāṇi nāma tānyeva taporāśirbhavādṛśaḥ&nbsp;|
         sambhāvayati yānyevaṃ pāvanaiḥ pādapāṃsubhiḥ&nbsp;|| 86&nbsp;||
         
         kenacit tapodhanena kaścid gṛhamedhī svagṛhāgatena vārtāpṛṣṭaḥ san abhidhatte gṛhāṇi
         gehāni nāma tānyevocyante 'rthato nāmataśca nānyāni&nbsp;| ata eva nāmetyuktam&nbsp;| saṃbhāvanāyāṃ
         vā nāmaśabdaḥ&nbsp;| katamāni ? yāni gṛhāṇi evamāgamanotsavena pādapāṃsubhiścaraṇareṇubhiḥ
         pāvanaiḥ pavitraiḥ jāhnavījalairiva saṃbhāvayati mānayati punāti bhavādṛśaḥ tvadvidhaḥ
         taporāśiḥ sākṣāddharmasañcayaḥ&nbsp;| tathābhidhaṃ vārtābhidhānaṃ sarvajagatkāntaṃ laukitvāt
         tādṛśasyārthasya&nbsp;| uktaṃ ca—
         
         
         agnicit kapilā sa[trī] rājā bhikṣumahādadhiḥ&nbsp;|
         [31b] dṛṣṭā mātā punantyete tvaṃ punaḥ smaraṇādapi&nbsp;|| iti&nbsp;|
         
         
         
         
         
         anayoranavadyāṅgi stanayojṛmbhamāṇyoḥ&nbsp;|
         avakāśo na paryāptastava bāhulatāntaram&nbsp;|| 87&nbsp;||
         
         anavadyāṅgi sarvāṅgasundari ! anayāḥ tava stanayoḥ jṛmbhamāṇayoḥ parivarddhamāṇyoḥ
         bāhulatāntaraṃ hṛdayaṃ paryāptaḥ paripūrṇaḥ avakāśaḥ sthānaṃ, [na] bhavati&nbsp;| svalpametatsthānaṃ
         yat bāhulatāntaraṃ nāma&nbsp;| atimātrastanaunnatyād ityayamapi laukika evārthaḥ&nbsp;| [ tataḥ
         sarvajagatkāntamīdṛśaṃ varṇanamiti&nbsp;||
         
         
         
         kīdṛśaṃ sambhāvyate yena sarvajagatkāntaṃ syāditi cedāha—
         
         iti saṃbhāvyamevaitadviśeṣākhyānasaṃskṛtam&nbsp;||
         kāntaṃ bhavati sarvasya lokayātrānuvartinaḥ&nbsp;|| 88&nbsp;||
         
         iti parata idamevaṃvidhaṃ viśeṣākhyānasaṃskṛtaṃ saṃbhāvyaṃ naiva loke na sambhāvyata
         eva laukikārthānusāreṇa prayuktatvāt&nbsp;| prakṛtāpekṣayā tayorviśeṣaḥ pādapāṃsūnāṃ ca
         pāvanatvaṃ stanayośca tādṛśavijṛmbhanaṃ viśeṣo 'tiśayaḥ tasyākhyānenodbhāvanenāsaṃskṛtaṃ
         vyutpannam&nbsp;| viśeṣo vā ākhyāyate yena tadeva saṃskṛtaṃ suprayuktatvāt&nbsp;| kāvyaṃ sambhāvyamiti
         prakṛtam&nbsp;| tataśca lokayātrānuvartinaḥ lokārthānusāriṇaḥ sarvavidagdhasyetarasya vā
         janasya kāntaṃ manoharam, tādṛśaṃ kāvyaṃ bhavati jāyate&nbsp;|
         
         adya jātā vayaṃ deva prāptāḥ sarvāśca siddhayaḥ&nbsp;|
         yadevaṃ puṇyayā spṛṣṭā dṛṣṭyā smitaprasannayā&nbsp;||
         
         
         [pra]paśyātmānametasminnujjvale gaṇḍamaṇḍale&nbsp;|
         darpaṇānayanaśrāntyā tanvi kiṃ dūyase mudhā&nbsp;||
          iti a[32a]paramudāharaṇayugalam&nbsp;||
         
         
         
         gauḍābhimataṃ vārtābhidhānaṃ varṇanaṃ ca darśayannāha—
         
         
         lokātīta ivātyarthamadhyāropya vivakṣitaḥ&nbsp;|
         yo 'rthastenātituṣyanti vidagdhā netare janāḥ&nbsp;|| 89&nbsp;||
         
         lokātīto 'laukika iva lokarañnāt&nbsp;| vyutpannāstu rajyante&nbsp;| ata eva ivaśabdaprayogaḥ&nbsp;|
         yo 'rtho 'tyarthamatimātramadhyāropyate parikalpyate, yathā ca sarvajagatkāntaṃ kāvyaṃ
         jāyate&nbsp;| adhyāropamātraṃ tu pūrvasminnapi vidyate iti atyarthamityuktam&nbsp;| vivakṣitaḥ
         prayuktaḥ kāvyarūpeṇa tena tathāvidhenārthena abhidheyena tathāvidhārthānuvartinā
         kāvyeneti yāvat&nbsp;| vidagdhā vyutpannā atituṣyanti anurajyante sutarāṃ tathāvidhoktyā,
         ahatabuddhitvāt&nbsp;| itare 'vidagdhā nātituṣyanti, tādṛśāmabhāvitasvabhāvatvāt&nbsp;| asaṃbhāvyametadatiprasaṅgo
         'yamiti nānurajyante ityarthaḥ&nbsp;| ata, eva sarvajagatkāntaṃ na bhavati, vidagdhānāmeva
         rañjanāt&nbsp;| yathetyudāharati—
         
         
         
         
         devadhiṣṇyamivārādhyamadyaprabhṛti no gṛham&nbsp;|
         yuṣmatpādarajaḥpātadhautānaḥśeṣakilviṣam&nbsp;|| 90&nbsp;||
         
         devāyatanamiva yathā adya prabhṛti etaddinamārabhya no 'smākaṃ gṛhamidamārādhyamupāsyaṃ
         yūjanīyaṃ kṛtam&nbsp;| yuṣmākaṃ pādayoścaraṇapadmayo rajasāṃ reṇūnāṃ pātena saṃsargeṇāghamarṣaṇena
         dhautamapanītaṃ niḥśeṣa samastaṃ kilviṣaṃ pāpaṃ yasmistathā&nbsp;| yata evaṃ tasmādārādhyamitiḥprakṛtam&nbsp;|
         vārtābhidhānamātramīdṛśamalauki kārthameva&nbsp;| tataśca sarvajagat‌kāntamiti&nbsp;||
         
         
         
         
         alpaṃ nimiṃtamākāśamanālocyaiva vedhasā&nbsp;|
         idamevaṃvidhaṃ bhāvi bhavatyāḥ stanajṛmbhaṇam&nbsp;|| 91&nbsp;||
         
         idaṃ pratyakṣam evaṃvidhamatiśayaṃ bhavatyāḥ tava stanayājṛ mbhaṇaṃ vyāpana bhāvi
         bhaviṣyatkālāpekṣayā anālocyādṛṣṭ‍vaivālpaṃ saṃkīrṇaṃ yathā na mātaḥ stanau, ākāśaṃ
         vyoma nirmitaṃ vihitaṃ vedhasā vidhinā yadyālocayiṣyannaivaṃ stokamākāśaṃ niramāsyat
         prathamaṃ tāvat jātavedā iti varṇanamasaṃskṛtameva&nbsp;|| nedṛśaṃ sarvajagatkāntaṃ laukikārthātikramāt&nbsp;||
         
         
         
         
         kiṃ tarhīdamucyata iti āha—
         
         idamatyuktirityuktametadgauḍopalālitam&nbsp;|
         prasthānaṃ prākpraṇotaṃ tu sāramanyasya vartmanaḥ&nbsp;|| 92&nbsp;||
         
         idamīdṛśamanantaroktaṃ kāvyamatyuktirityuktamākhyāyate tajjñairiti atyuktirnāmedamityarthaḥ&nbsp;|
         etadidamanantaroktaṃ gauḍaiḥ paurastyairupalālitamiṣṭamatyantaṃ na vaidarbhasaṃmatamityāha—prasthānamityādi&nbsp;|
         prākpraṇītaṃ pūrvamudāhṛtaṃ gṛhāṇi nāmetyādi prasthānaṃ prakāraḥ sāraṃ jīvitamanyasya
         vaidarbhasya vartmano mārgasya&nbsp;| tādṛśaṃ dākṣiṇātyaiḥ prayu[jya]ta iti yāvat&nbsp;||
         
         
         
         samādhimadhikṛtyāha—
         
         anyadharmastato 'nyatra lokasīmānurodhinā&nbsp;|
         samyagādhīyate yatra sa samādhiḥ smṛto yathā&nbsp;|| 93&nbsp;||
         
         anyasya vastunaḥ prakṛtāpekṣayā&nbsp;| dharmaḥ guṇaḥ prasiddhastatastasmānmukhyādanyatra
         gauṇaviṣaye samyak sādhu&nbsp;| lokasīmānuvartitvameva samyaktvamiha draṣṭavyam&nbsp;| ādhīyate
         'dhyāropyate yatra&nbsp;| kena ? lokasīmānurodhinā lokapratītyanuvartinā kavinā&nbsp;| yathā
         lokapratītiḥ samāda[33a]dhīta nānyathetyarthaḥ&nbsp;| sa evaṃvidho dharmaḥ samādhirnāma
         kāvye smṛto vijñeya iti vidhiḥ&nbsp;| samādhīyate 'dhyāropyate yasminniti samādhiḥ samāropaviṣaya
         ucyate&nbsp;| yadyapi samādhīyamānāddharmādanyo nāsti samādhiḥ tathāpi sāmānyaviśeṣabhāvena
         bhedavivakṣayā yatrānyadharmaḥ samādhīyate tat samādhirityuktam&nbsp;| gauṇaśabdavyavahāraḥ
         kāvyopayogī samādhiriti yāvat&nbsp;| yathetyudāharati&nbsp;||
         
         
         
         
         kumudāni nimīlanti kamalānyunmiṣanti ca&nbsp;|
         iti netrakriyādhyāsāllabdhā tadvācinī śrutiḥ&nbsp;|| 94&nbsp;||
         
         kumudāni kairavā nimīlanti nimiṣanti kamalāni padmāni unmiṣanti cetyatra katamo dharmaḥ
         samāhitaḥ ityāha—netretyādi&nbsp;| netrasya kriyā nimeṣonmeṣalakṣaṇā prasiddho dharmaḥ
         tasmāttato 'nyatra kumudādiṣu adhyāsāt samādhānāt samāropāt kāraṇāt&nbsp;| tadvācinī netrakriyābhidhāyinī
         śrutirnimīlantītyādikā labdhā prāptā prayukteti yāvat&nbsp;| arthānugāmitvācchabdasya ityevaṃbhūto
         bhāktaḥ śābdo vyavahāraḥ kāvye samādhināmnā khyāyate&nbsp;||
         
         
         
         
         kaściddharmaḥ gauṇaviṣaya eva śobhate kāvye na mukhyagocara iti daśayannāha—
         
         niṣṭhyūtodgīrṇavāntādi gauṇavṛttivyapāśrayam&nbsp;|
         atisundaramanyattu grāmyakakṣāṃ vigāhate&nbsp;|| 95&nbsp;||
         
         niṣṭhyūtaṃ vāntam, udgīrṇaṃ ca&nbsp;| ādiśabdena riktādiparigrahaḥ&nbsp;| tadīdṛśaṃ vacanaṃ
         gauṇī pradhā[33b]netarā nirūḍha़viṣayādviṣayāntaraparigrahalakṣaṇavṛttiprayogarūpā
         vyapāśrayo yasya tattathā&nbsp;| gauṇamiti yāvat&nbsp;| atisundaramatyantamanoharamalaṃkārarūpatvāt&nbsp;|
         anyattu itarat punaḥ gauṇavṛttyavyapāśrayāt mukhyamiti yāvat&nbsp;| grāmyakakṣām asabhyapadavīṃ
         vigāhate pratipadyate&nbsp;| grāmyamahṛdyamiti kāvye tadukteranucitatvāditi bhāvaḥ&nbsp;||
         
         
         
         tadudāharati—
         
         padmānyakāṃśuniṣṭhyūtāḥ pītvā pāvakavipruṣaḥ&nbsp;|
         bhūyo vamantīva mukhairudgīrṇāruṇareṇubhiḥ&nbsp;|| 96&nbsp;||
         
         pāvakavipruṣaḥ tejaḥkaṇikāḥ arkāṃśubhirādityakiraṇairniṣṭhyūtā nirastāḥ pītvā bhūyo
         'tyartham&nbsp;| ataśca vamantīva udgirantīva padmānītyutprekṣate mukhairudgīrṇā muktāḥ
         aruṇā lohitāḥ reṇavaḥ parāgā yairiti vigrahaḥ&nbsp;| utprekṣābījamanena sūcitam&nbsp;| sūryodaye
         hi vikasanti padmāni tejaḥkaṇān pivantīva lakṣyante raktānparāgānmuñcanti ca pītānagnikaṇān
         vamantīva dṛśyante&nbsp;| niṣṭhīvanādikaṃ hi sacetanakartṛkaṃ ś‍leṣmādikarmakam&nbsp;| mukhyakāvye
         ca tādṛśamanucitam&nbsp;| iha tvarkāṃśupadmamukhakartṛkaṃ tejo reṇukarmakaṃ prayuktamiti
         atisundaram&nbsp;| sacetanakarmakamapi yadi gauṇakartṛkaṃ prayujyeta tadā na grāsyam&nbsp;|
         yathā—niṣṭhyatamiti [34a] nāma bhāṣase hṛdayagatāṃ mudamudniranniti&nbsp;||
         
         
         
         
         iti hṛdyamahṛdyaṃ tu niṣṭhīvati vadhūriti&nbsp;|
         yugapannaikadharmāṇāmadhyāsaśca mato yathā&nbsp;|| 97&nbsp;||
         
         itīdṛśaṃ gauṇaṃ hṛdyam atisundaram&nbsp;| ahṛdyaṃ tu grāmyaṃ punarucyate—niṣṭhīvati vadhūriti
         sacetanāyāḥ ṣṭhīvanaṃ mukhyaṃ prasiddhameva&nbsp;| ekadharmasamādhirayaṃ darśitaḥ&nbsp;| yugapat ekakālam naikeṣāṃ bahūnāṃ dharmāṇā kriyādirūpāṇāmadhyāsaḥ samādhiśca mata iṣyate&nbsp;|
         cakāra uktasamuccaye&nbsp;| yathetyudāharati&nbsp;|
         
         
         
         gurugarbhetyādi—
         
         gurugabhabharalkāntāḥ stanantyo meghapaṅktayaḥ&nbsp;|
         acalādhityakotsaṅgamimāḥ samadhiśerate&nbsp;|| 98&nbsp;||
         
         gururgṛhītasāratvāt garbho 'ntarbhāgaḥ sa eva bharo bhāraḥ durvahatvāt tasya vā bharo
         'vasādaḥ&nbsp;| tena lkāntā glānāḥ stanantyaḥ lkāntyanurūpaṃ śabdaṃ kurvāṇāḥ meghapaṅktayaḥ
         payodamālā imā etā acalasya parvatasya adhityakāyāḥ uparibhūmerutsaṅgaṃ samadhiśerate
         'dhyāsate&nbsp;||
         
         
         
         kiyanto 'tra dharmā adhyastā iti darśayannāha—
         
         utsaṅge śayanaṃ sakhyāḥ stananaṃ gauravaṃ klamaḥ&nbsp;|
         itīme garbhiṇīdharmā bahavo 'nyatra darśitāḥ&nbsp;|| 99&nbsp;||
         
         sakhyāḥ kasyāścit utsaṅge śayanaṃ stananamārtarutaṃ gauravaṃ garbhakṛta[durbharatvā]dilakṣaṇaṃ
         tatkṛtaśca lkamaḥ glānirityete garbhiṇyā antarvat‍nyā dharmāḥ prasiddhā bahavo 'neke
         anyatra meghapaṅktiṣu.........darśitā adhyastā ityayamanekadharmasamādhiḥ&nbsp;||
         
         
         samādhiḥ so 'yaṃ vyāpakaḥ subhagaśceti [34b] praśaṃsāmukhena nigamayannāha—
         
         tadetat kāvyasarvasvaṃ samādhirnāma yo guṇaḥ&nbsp;|
         kavisārthaḥ samagro 'pi tamenamanugacchati&nbsp;|| 100&nbsp;||
         
         tadetadanantaroktaṃ kāvyas yathoktasya gadyapadyamiśrātmakasya sarvasvaṃ sāraṃ tatparāyaṇatvātkāvyasyeti
         sāmānyoktiriyam&nbsp;| kiṃ taditi nirminatti&nbsp;| samādhirnāma yo guṇa iti yo 'yamanantaraṃ
         vibhaktaḥ samādhirnāma samādhisamākhyo guṇo dharmastataśca samagraḥ sarvo 'pi naika
         eṃva, kavisārthaḥ kavijanaḥ tamenaṃ prakṛtaṃ samādhimanugacchati samāśrayati prayuṅkta
         iti yāvat&nbsp;| tataścobhayorapi vartmanorayaṃ sādhāraṇa itīdamapi prāyo guṇeṣu saṃgṛhītaṃ
         dṛṣṭamiti&nbsp;||
         
         
         
         
         tadevaṃ prasphuṭāntaratvaṃ mārgayoryathāpratijñātaṃ prasādhya nigamayannāha—
         
         iti mārgadvayaṃ bhinnaṃ tatsvarūpanirūpaṇāt&nbsp;|
         tadbhedāstu na śakyante vak‍tuṃ pratikavi sthitāḥ&nbsp;|| 101&nbsp;||
         
         iti yathoktena prakāreṇa mārgadvayaṃ vaidarbho gauḍīyaśca mārgaḥ bhinnaṃ prasphuṭāntarama&nbsp;|
         kutaḥ ? tasya mārgadvayasya svarūpam aviparītasvabhāvaḥ, ś‍leṣādisvarūpaṃ vidarbhamārgasya
         tadviparyayasvarūpaṃ gauḍīyasya&nbsp;| tasya nirūpaṇāt vivecanāt yathāvihitād hetoḥ&nbsp;| yadi
         mārgadvayaṃ vivicyate yathāvat tato labhyate parisphuṭamantaram&nbsp;| ye tu na vijānanti
         tairekīkṛtametat&nbsp;| tataścābhedo 'tra samāropitaḥ&nbsp;| bhedastu vāstava ityākūtam&nbsp;| yathoktaṃ
         prāk&nbsp;| kiyantastarhi prabhedā vaidarbhamārgasya kiyanto vā [35a] gauḍīyasya yataḥ
         parisphuṭamantaraṃ bhedasāmānyapraviśeṣamidaṃ taditi gamyata ityāha—tadbhedāstvityādi&nbsp;|
         tuśabdo 'rthāntaravivakṣāyām&nbsp;| tasya mārgadvayasya bhedā avāntarāḥ prakārāḥ&nbsp;| yathoktasāmānyalakṣaṇanyastā
         anantāḥ gavāśvaprabhedavat, kimāśrayāḥ ? pratikavi sthitāḥ kaviṃ kaviṃ prati pratikavi&nbsp;|
         ye kecidiha kavayaḥ sambhavanti mārgadvayānusāriṇaste tadāśrayā itastato vyavasthitāḥ&nbsp;|
         na tu kvacidekatra parisaṃkhyātāstiṣṭhanti&nbsp;| tasmāt vaktuṃ sākalyena vivarītuṃ na
         śakyante ānantyāditi bhāvaḥ&nbsp;||
         
         
         
         yadi tāvatsanti kiṃ na vaktuṃ śakyante ? vak‍tumaśakyāstu na santyeva te&nbsp;| tataśca
         yathoktamapi bhedasāmānyamasadiva&nbsp;|
         nirviśeṣaṃ ca sāmānyaṃ bhavecchaśaviṣāṇavat&nbsp;| ityeva śaṅkānaikāntikametat&nbsp;| sato 'pi kathañcid vaktumaśakyasya darśanāditi pratipādayannāha—
         
         ikṣukṣīraguḍādīnāṃ mādhuryasyāntaraṃ mahat&nbsp;|
         tathāpi na tadākhyātuṃ sarasvatyāpi śakyate&nbsp;|| 102&nbsp;||
         
         ikṣukṣīraguḍadrākṣādīnāṃ madhuradravyāṇāṃ mādhuryasya sāmānyadharmasya pratidravyaṃ
         viśeṣātmanā antaraṃ bhedo mahat parisphuṭam&nbsp;| tathāpi tadantaraṃ sarasvatyāpi vāgadhidevatayāpi
         ākhyātuṃ vaktuṃ vibhāgenāsyedṛśaṃ mādhuryamasyedṛśamiti na śakyate&nbsp;| prāgevānyena&nbsp;|
         kevalamanubhavagamyaṃ tat&nbsp;| sāmānyaśabdena madhuramiti tu vyapadiśyate&nbsp;| yadyapīkṣo
         ranyādṛśaṃ mādhuryaṃ kṣīrasyānyādṛśamityādi kathyate tathāpi na tathā śabdād gamyate
         yathānubhūyate parisphuṭaṃ tadantaram&nbsp;| na caitāvatā tadasadevānubhava[35b]siddhasya
         durapahna[va]tvāt&nbsp;| tathā mālatīmallikācampakapāṭalādīnāṃ saurabhyasya mahadantaraṃ
         tathāpi na tattathā vaktuṃ śakyate, yathānubhūyate&nbsp;| tathāvidhā hi vācikā śaktiḥ sāmānyaikatā
         nāma&nbsp;| ko nu paryanuyujyatām ? yathoktamācāryadharmakīrtinā sakalavidvajjanacūḍāmaṇinā—
         
         tadrūpaṃ sarvato bhinnaṃ tathā tatpratipādikā&nbsp;|
         na śrutiḥ kalpanā [vā]sti sāmānyenaiva vṛttitaḥ&nbsp;| iti&nbsp;||
          [pramāṇavarttike 3.90]
         yathā surabhikusu[māntarbhūtaṃ] pārijātaṃ syāt&nbsp;| yaduktaṃ sarasvatyāpi ca vaktuṃ na
         śakyata iti, [tat sādhu,] tayāpi vācakaśabdaśakteranyathā kartṛmaśakyatvāt&nbsp;| tadevaṃ
         mārgadvayasya prabhedāḥ yadyapi pratikavi sthitā vidyante vastutastathāpi vaktumāna[ntyā]t......
         atiprasaṅgācca na śakyante viśeṣeṇa pratyekam&nbsp;| naitāvatā na santyeva&nbsp;| sāmānyena
         tu mārgadvayasya vailakṣaṇyaṃ darśitameva vyaktam&nbsp;| prativyakti tu vaktuṃ ko nāma
         śaknuyāt&nbsp;| sarvatraiva lakṣaṇaśāstre sarvabhedavyāpi sāmānyalakṣaṇamucyate&nbsp;| na tu
         tadbhedāḥ parisaṃkhyāyante&nbsp;| atrāpi saiva vyavasthā kāvyalakṣaṇaśāstratvādasya&nbsp;| na
         tu yathoktaṃ sāmānyaṃ bhedalakṣaṇaparisphuṭābhamanusaradbhirabhiyuktaiste bhedā mārgadvayasaṃbhavino
         vivecayituṃ śakyante&nbsp;| yathedṛśaṃ nīlamīdṛśaṃ pītamiti vyutpādite[36a]na bhedalakṣaṇena
         vyaktamubhayasambhavinaḥ pratibhedā yathādarśanaṃ vibhajyante ityalaṃ vistareṇa&nbsp;||
         
         
         
         seyaṃ kāvyalakṣaṇaprayojanasvabhāvā kāvyaguṇadoṣavivekarūpā vyutpattiryāmabhisandhāya
         kriyāvidhiṃ nibabandhuḥ sūrayaḥ, tasya kiṃ prayojanamitīdānīmavasaraṃ prāpya prayojanaṃ
         varṇyannāha—
         
         naisargikī ca pratibhā śrutaṃ ca bahu nirmalam&nbsp;|
         amandaścābhiyogo 'syāḥ kāraṇaṃ kāvyasampadaḥ&nbsp;|| 103&nbsp;||
         
         naisargikī svābhāvikī janmāntarābhyāsa[sa]mbhavinī&nbsp;| sahajeti yāvat&nbsp;| pratibhā heyopādeyaparicchedalakṣaṇā&nbsp;|
         sā ca prakaraṇāt kāvyaviṣayā&nbsp;| sahajā śaktiriyam&nbsp;| utpādyāṃ darśayannāha—śrutaṃ cetyādi&nbsp;|
         śrutaṃ kāvyāṅgavidyāśravaṇaṃ śrutamayaṃ tacca vyākaraṇakriyākalpachandovicityādyanekavidyāviṣayatvāt, anekaśaḥ pravṛttatvācca bahu
         paryāptaṃ nirmalaṃ pariśuddham, ām‍nāyaviśuddhyā sandehaviparyāsavirahāt&nbsp;| evaṃ śrutamayaṃ
         jñānaṃ paripūrṇamabhidhāya cintāmayaṃ bhāvanāmayaṃ ca darśayannāha—amandaścābhiyoga
         iti&nbsp;| śrutasya cintanamūhāpohamukhena yathām‍nāyamaviparītārthaniścayanam&nbsp;| niścitasya
         ca bhāvanamabhyāsaḥ āvṛttiḥ sthirīkaraṇamiti dvividho 'bhiyogaḥ abhyāsaḥ&nbsp;| sa cāmandaḥ
         paryāptaḥ yāvad‌bhāvitatvāt&nbsp;| tadetattrayarūpā kāvyaviṣayā vyu[tpa][36b]ttiḥ&nbsp;| evaṃ
         hi kāvyaṃ vyutpannaṃ bhavati yadi tadaṅgaṃ vidyāsthānaṃ śrutaṃ cintitaṃ bhāvitaṃ ca
         yathāvad bhavet&nbsp;| anyathā kīdṛśī kāvyavyutpattiḥ sarvatropāyavyutpattilakṣaṇatvādupeyavyutpatteḥ&nbsp;|
         [tadṛte co]peyavyutpattirasūtrapaṭāt na hīyate&nbsp;| abhimānamātraṃ tu vijṛmbhatām&nbsp;| kastasya
         niṣeddhā ? tadevaṃvidhāḥ kāvyavyutpattiḥ kāraṇaṃ kāvyasampadaḥ kāvyaracanāyā niravadyāyāḥ
         hetuḥ&nbsp;| asyāḥ prastutāyā yadarthā kāvyavyutpattiḥ&nbsp;| parakīyakāvyaparijñānaṃ tu sulabhamevedṛśīṃ
         kāvyavyutpattimāśritavatā&nbsp;| tataśca kīrtilābhaḥ satkāraḥ anyo vā puruṣārtha iti gamyata
         eva&nbsp;| vakṣyati ca kīrtimīpsubhiḥ [1. 105] iti&nbsp;||
         
         
         
         nanu kecideva sahajaśaktiyuktāḥ&nbsp;| tatkimidānīṃ mā bhūdanyeṣāmiha pravṛttiḥ ? yenocyate
         naisargikī ca pratibhetyatra āha—
         
         
         na vidyate yadyapi pūrvavāsanā-
         guṇānubandhi pratibhānamadbhutam&nbsp;|
         
         
         śratena yatnena ca vāgupāsitā
         dhruvaṃ karotyeva kamapyanugraham&nbsp;|| 104&nbsp;||
         
         
         pūrvavāsanā janmāntarābhyāsāhitaḥ saṃskāraḥ abhyāsānubandhitvāt&nbsp;| yathoktamācāryaśūreṇa—
         
         
         abhyāsayogena śubhāśubhāni
         karmāṇi sātmyaiva bhavanti puṃsām&nbsp;|
         
         
         tathāvidhānyeva yadaprayatnā-
         jjanmāntare svap‍na ivācaranti&nbsp;|| iti&nbsp;|
         
          [jātakamālāyām pṛḥ 95]
         pūrvā cāsau pūrvajanmabhāvitatvāt, vāsanā ceti vigrahaḥ&nbsp;| saiva guṇo viśeṣaḥ, sadbhiḥ
         stutatvāt&nbsp;| [37a] tasyā vā guṇaḥ yathāpratyayaṃ prabodhaḥ svānurūpakāryajananābhimukhalakṣaṇo
         viśeṣastaṃ hetubhāvena anubadh‍nāti, apekṣata iti pūrvavāsanāguṇānubandhi&nbsp;| pratibhānaṃ
         prajñā tacca prakaraṇāt kāvyaviṣayakam&nbsp;| adbhutamāścaryaṃ lokasya kathamīdṛśaṃ pratibhānaṃ
         yatheti vismayajanakatvād durlabhaṃ vādbhutam&nbsp;| naisargikī pratibheti yāvat&nbsp;| yadyapina
         vidyate yeṣāṃ tairapi kāvyābhyāsaḥ karaṇīyaḥ&nbsp;| evaṃ nāsau niṣphalā bhaviṣyatītyāha—śrutenetyādi&nbsp;|
         śrutena kāvyāṅgavidyāviṣayeṇa śravaṇena bahunā nirmalena&nbsp;| yathoktaṃ prāk&nbsp;| yatnena
         cābhiyogena amandena yathoktaṃ pūrvam&nbsp;| karaṇena hetunā puruṣeṇopāsitā samārādhitā
         abhyasteti yāvat&nbsp;| vāk kāvyāṅgakriyākalpādividyālakṣaṇaviśiṣṭā arthātprakaraṇādvā
         tadanyathānupapattyā kāvyasampado 'rthaḥ sāmarthyam&nbsp;| kāvyavyutpattiprastāvaḥ prakaraṇam&nbsp;|
         yathoktam—
         
         
         arthaḥ prakaraṇaṃ liṅgaṃ śabdasyānyasya sannidhiḥ&nbsp;|
         sāmānyavāciśabdānāṃ viśeṣasthitihetavaḥ&nbsp;|| iti&nbsp;|
          [tula॰ vākyapadīyam]
         aparanyāyo yathāsambhavamiha sarvo 'nusartavyaḥ sāmānyoktibhūyastvāt&nbsp;| kamapi kañcit
         sahajaśaktyavirahe yādṛśaṃ tatkalpamanugrahaṃ kāvyaracanāsāma[rthyadāna]lakṣaṇam&nbsp;|
         dhruvamavaśyaṃ karo[37b]tyeva upāsituḥ puruṣasya&nbsp;| nātra sandehaḥ&nbsp;| tasmānnaisargikī
         pratibhā nāsti mameti nopāsitavyaiva sarasvatī&nbsp;| kāmadhenuravaśyamevānugrahīṣyatīti
         [dhyeyam]&nbsp;||
         
         
         
         
         
         tadastatandrairaniśaṃ sarasvatī
         śramādupāsyā khalu kīrtimīpsubhiḥ&nbsp;|
         
         
         kṛśe kavitve 'pi janāḥ kṛtaśramā
         vidagdhagoṣṭhīṣu vihartumīśate&nbsp;|| 105&nbsp;||
         
         
         yata evaṃ na niṣphalaṃ vāgupāsanaṃ tattasmāt kāraṇāt astatandrairanalaso bhūtvā aniśam
         anavaratam abhiyogāvicchedāt kramāt śrutacintābhāvanākrameṇa sampradāyasādguṇyārthavartinā
         yathoktaṃ prāk&nbsp;| upāsyā samārādhyā&nbsp;| abhyasanīyā yāvatprasīdati&nbsp;| yathoktamācāryamātṛceṭena—
         
         
         
         adhītya tāvat khilameva bhidyate
         kṛṣistu tasya śramaṇādvibhāvyate&nbsp;|
         
         
         tataḥ svacintāmayabījamupyate
         vicāraṇāṅgastu vivarddhate 'ṅkuraḥ&nbsp;||
         
         
         
         
         tataḥ prasādottamasasyamāpyate
         vidhānaparyāptamamandaniścayaiḥ&nbsp;|| iti&nbsp;|
         
         
         
         sarasvatī kāvyāṅgavidyālakṣaṇā prakaraṇāderyathoktaṃ prāk&nbsp;| khalu [ai]kāntena asaṃśayam
         vā&nbsp;| kīrtiḥ pariśuddhakāvyakriyālakṣaṇā pūrvoktā, kāvyasampadaḥ ekāntena kīrtihetutvāt&nbsp;|
         āvartate sa evārthaḥ punararthāntarāśrayāditi nyāyāt&nbsp;| tatsambhavā khyātirvā, guṇebhya
         eva prabhavanti kīrtaya iti vacanāt&nbsp;| tāmanaśvarīṃ satpuruṣatanumaśeṣajanasubhagāṃ
         vyāpinīṃ guṇādhirājavaijayantīmīpsubhi[ravāptu]kāmaiḥ pu[38a]ruṣaiḥ&nbsp;| upāsyeti prakṛtam&nbsp;|
         tathā lābhasatkārādikamapi draṣṭavyam&nbsp;| na tu [sā vāsanā] mama nāstīti ālasyamālambanīyaṃ
         tasyānarthahetutvāt&nbsp;| yathoktamācāryāśvaghoṣeṇa—
         
         
         
         ālasyaṃ yadi na bhavejjagatyanarthaḥ
         ko vidvāniha na bhaveddhaneśvaro vā&nbsp;||
         
         
         āla[sya]davaniriyaṃ sasāgarā [hi]
         saṃpūrṇā narapaśubhiśca nirdhanaiśca&nbsp;|| [ ]
         
         
          
         atha kathañcit svayaṃ kāvyakriyālasaścetat tādṛśaḥ tathāpi parakāvyakovidaḥ svayaṃ
         ca kiñcitkaraḥ tadvidāmādeyo bhaviṣyatīti sarvathāvaiphalyaparihāramāha—kṛśa ityādi&nbsp;|
         kavitve svayaṃ kāvyakaraṇe kṛśe mande 'pi sati sargabandhādyanirvahaṇāt&nbsp;| kṛśe vā
         asati kavitve 'pi muktakāderapi akaraṇāt&nbsp;| tathāpi darśanāt&nbsp;| bhinnā hi śaktiḥ puṃsām&nbsp;|
         yathoktam—
         
         
         
         ekastāvad racayitumalaṃ śrotumevāparastā-
         manyaḥ karttṛṃ tadubhayamapi jñātumeko 'bhiyuktaḥ&nbsp;|
         
         
         natvekasminnatiśayavatāṃ sannipāto guṇānā-
         mekaḥ sūte kanakamupalastatparīkṣākṣamo 'nyaḥ&nbsp;|| iti&nbsp;||
         
         
          
         
         kṛtaśramā yathāvidhānamupāsitavāco janāḥ puruṣāḥ kṛto 'nuṣṭhitaḥ śramaḥ śravaṇādilakṣaṇo
         vyavahāro yairiti [38b] vigrahaḥ, parakāvyakovidatvāt&nbsp;| vidagdhagoṣṭhīṣu vihartumīśate&nbsp;|
         vidagdhāḥ kavayaḥ teṣāṃ goṣṭhīṣu kāvyālāpeṣu vidyāramaṇīmekhalānūpura[śiñjiteṣu] sakalakalānadīviśrāmasamudreṣu
         nānārasabhāvābhinayamahānaṭeṣu śabdapārāyaṇamahārṇavaratnāṅkureṣu śāstrapariśramaphalodayamahotsaveṣu
         kavisāgarāmṛteṣu budhajanamanastaskareṣu vividhālaṅkārahāriṣu vandanīyeṣu vidagdhatābhūmisīmānteṣu
         vidvatsaraṇiprapābhūtātiśayeṣu svayaṃkṛteṣu adhyātmaśāstrakalākauśalavarṇaneṣu satāmuciteṣu
         tadekarūpeṣvapi pratipuruṣamapūrvapariṇāmitayā paramātmadeśīyeṣu sarasvatīprasādamahāvareṣu
         lakṣmīpūjābhājaneṣu nirudvegasukhasvabhāvatvāt kaivalyakalpeṣvatalabhāvagambhīratvāt
         parārthaprasattiguṇayogācca sāgareṣviva mahāhradeṣu satpuruṣacaritādarśabhittiṣu yaśaḥkusumāmodasurabhiṣu
         mahākavikīrtistambheṣu kiṃ bahunā saṃsārasārasandoheṣu&nbsp;|
         taduktam—
         
         saṃsāraviṣavṛkṣasya dvayamevāmṛtaṃ phalam&nbsp;|
         subhāṣitarasāsvādaḥ sadbhiśca saha saṅgatam&nbsp;|| iti&nbsp;||
         
         vihartumabhijñātatayā 'ntarbhavitumīśa[39a]te kalpante&nbsp;| akṛtaśramāṇāṃ tu pallavagrāhiṇāmavalepināmanātmavidāṃ
         vidagdhagoṣṭhīvihāra upahāsa eva syāt&nbsp;| yathoktamācāryamātṛceṭena—
         
         
         
         na paṭhyate sādhujano na sevyate
         na cintyate saṃsadi vaktumiṣyate&nbsp;|
         
         
         tathāvidhānāmata eva bhāratī
         daridralīleva bhṛśaṃ na śobhate&nbsp;||
         
         
         
         
         kathaṃ kathāmārgamahāmahodadhi-
         taṭāmbusevāsamaye 'pyaśikṣitāḥ&nbsp;|
         
         
         praveṣṭumicchanti taduttarottara-
         prakarṣapātālatalāśrayāṃ gatim&nbsp;||
         
         
         
         
         
         sthirodakeṣu vyavadātavikrama-
         staraṅgiṇīṃ yaḥ sahasā vigāhate&nbsp;|
         
         
         navāmbuvegoddhatarodhasaṃ gatiṃ
         tṛṇāśmanoranyatarāṃ sa gacchati&nbsp;||
         
         
         
         
         sudṛṣṭaśāstro 'pi hi sajjanākule
         vimṛṣya sādhuḥ sadasi pravartate&nbsp;|
         
         
         vaśīva sarvatra tu vītasaṃbhramaḥ
         samudvamatyeva khalaḥ svavāgviṣam&nbsp;||
         
         
         
         
         punaḥ prakarṣanti viśanti hṛt satāṃ
         harantyavaskandya naredravaddhuram&nbsp;|
         
         
         kṣipatyagādhe 'pi kathārṇave mukhaṃ
         nipītabhūyiṣṭhamidaṃ jagat khalaiḥ&nbsp;||
         
         
         
         
         vināgamaṃ tadvidupāsanaṃ vinā
         vinābhiyogaṃ pratibhāguṇaṃ vinā&nbsp;|
         
         
         vinābhiśāpaṃ mativibhramaṃ vinā
         na vaktumicchā puruṣasya jāyate&nbsp;|| iti&nbsp;|
         
         
         
         varamevamanadhītavidyo na pu[na]rdu radhītavidyaḥ&nbsp;| yathoktamācā[39b]ryakambalena—
         
         
         
         yaḥ sarvathā[ndha]stimirāhataśca
         tayorvaraṃ pūrvaka eva nūnam&nbsp;|
         
         
         andho 'hamasmītyavalepaśūnyo
         na bhā[nudṛ]ktaimiriko 'bhimānī&nbsp;|| iti&nbsp;||
         
         
         
         svayamevamupahataṃ tapasvinamaparāparadūṣaṇecchā bādhate&nbsp;| seyamanyā viḍambanā&nbsp;| yathoktamācāryamātṛceṭena—
         
         
         
         samātiriktavyasanī ya eṣa san
         parān parāhantyabhihatya vākśaraiḥ&nbsp;|
         
         
         sa pūtināsā kupitendriyaḥ svayaṃ
         vṛṇoti durgandhabhayena nāsikām&nbsp;||
         
         
         
         
         
         parāpacāreṣvatitīkṣṇacakṣuṣo
         nimīlitākṣaśca yatheṣṭaceṣṭite&nbsp;|
         
         
         rajasvalāḥ santa ime svayaṃ kathaṃ
         kiranti lokasya rajāṃsi sūca[kāḥ]&nbsp;||
         
         
         
         
         yathātathā śa[kya]midaṃ titikṣituṃ
         sadāgaso yaddhi tudantyaruntudāḥ&nbsp;|
         
         
         aduṣṭasandūṣaṇa[vaiśasaṃ tu] yat
         tadāsu[raṃ] kamya mano na kampayet&nbsp;||
         
         
         
         
         sataḥ prakāśānapi nekṣate guṇān
         kuto 'pi doṣānasato 'vagacchati&nbsp;|
         
         
         kutastadīdṛṅnayanaṃ samudgataṃ
         yadīkṣate 'sat sati na pravartate&nbsp;||
         
         
         
         
         tadapyalaṃ soḍhamapaṇḍitājjanā-
         danīkṣamāṇo hi [karoti duḥsaham]&nbsp;|
         
         
         guṇāntarajñastu jano 'tidurjanaḥ
         vahanti sādhūṃstadupekṣyatāṃ katham&nbsp;||
         
         
         
         
         guṇaughapuṇyasya tu pattanaṃ paraṃ
         guṇāntarajño jana eva kevalaḥ&nbsp;|
         
         
         tato 'pi yadyāpadiyaṃ samu[tthi]tā
         kva tarhi gacchantu parāyaṇā guṇāḥ&nbsp;||
         
         
         [40a]kiyadasaccaritamalena jihvāṃ limpāmaḥ&nbsp;| seyaṃ pūyatāmatyantaśīte[na] prasannena
         surabhiṇā bhuvana[pāvanena] saccaritapuṇyodakena&nbsp;|
         
         
         ṛjusvabhāvo 'pi badhyate śaṭhai-
         rna doṣavinnaiva na cāpyaruntudaḥ&nbsp;|
         
         
         nato na sarvatra gato na dīnatā-
         maho vicitrāḥ purūṣasya nītayaḥ&nbsp;||
         
         
         
         ﻿
         
         parāpavādeṣu nirātmavarṇavān
         gato niyuktānyaguṇeṣu vāgmitām&nbsp;|
         
         
         ripūnapi śreyasi dhātumīhate
         manasvinaśceyamalaukikī sthitiḥ&nbsp;||
         
         
         
         
         yathā yathā dūṣaṇatatparaḥ [para]-
         stathā tathā tadguṇalāpalālasaḥ&nbsp;|
         
         
         nitāntadākṣiṇyamahāmahodadhe-
         rmanasvinaḥ keyamatīva vāmatā&nbsp;||
         
         
         
         
         priyaṃvadaḥ kṣepakṛte kṣamāparaḥ
         [na kupyati] prāṇahare 'pi dakṣiṇaḥ&nbsp;|
         
         
         alaukikaṃ sarvamitīdamīdṛṣaṃ
         mahānubhāvaḥ kuta eṣa śikṣitaḥ&nbsp;||
         
         
         
         
         prasannavākkāyamanaḥkriyāpathaḥ
         punāti sākṣādiva dharmasañcayaḥ&nbsp;|
         
         
         śruto 'tha dṛṣṭaḥ samudāharan giraḥ
         sunītagarbhāḥ sujanaḥ smṛto 'pi vā&nbsp;||
         
         
         
         
         sa eṣa sādhurbhuvanaikapāvanaḥ
         prasannamṛgyaḥ kvacidatra dṛśyate&nbsp;|
         
         
         api sthirāṃ prītimi[māṃ] na saṃharet
         kalerguṇonmūlanadharmavarmitaḥ&nbsp;||
         
         
         
         
         punastathaiva sthitirūrjitāśrayā
         guṇotsavānāmapi nāma sambhavet&nbsp;|
         
         
         guṇaiśca yeṣāmiva sūryaraśmibhi-
         rnyalīyatādo[40b]ṣavipakṣavikramaḥ&nbsp;||
         
         
         
         
         nivṛttaniḥśeṣaviśeṣaviplavaṃ
         parasparaṃ sadguṇalolupaṃ jagat&nbsp;|
         
         
         yaśaskarīṃ tāṃ dhuramādipauruṣāṃ
         punaḥ pravṛttāṃ vidadhātu śāśvatīm&nbsp;||
         
         
         
         
         nirastadaurgatyasamṛddhiśīkaraḥ
         śubhodayāttṛptasamastasajjanaḥ&nbsp;|
         
         
         punastathā sadvaraśāstrasaṃkathā-
         vinodaramyaḥ sama[yaḥ] pravartatām&nbsp;||
         
         
         prakṛtamidānīṃ samāpyatām&nbsp;| tadevaṃ kāvyaracanākīrtaye kāvyavyutpattaye ca kāvyalakṣaṇaśāstrasya
         prayojanamiti&nbsp;|
         
         
         mataṃ khilaprāyamihāsti daṇḍinaḥ
         tadetadatra prakṛtaṃ parisphuṭam&nbsp;|
         
         
         itaḥ purastāt samameva vartate
         tadatra nāsmābhirabhāvito vidhiḥ&nbsp;||
         
         
         
         
         arthapradhānā pratikarmiteya-
         marthānvayā ' 'ste gaṇikeva ṭīkā&nbsp;|
         
         
         śabdapradhānā api labdhavarṇā
         [bhavanti niṣkāḥ sumanaḥ]prasiddhāḥ&nbsp;||
         
         
         
         
         svayaṃ nirāmodamapīha kiñcana
         prakarṣabhūmnā prathate sadāśrayāt&nbsp;|
         
         
         prasiddhatāṃ paśya janekṣaṇālayaṃ
         kalaṅkamindoḥ kiyatīmupāgamat&nbsp;||
         
         
         ācāryadaṇḍikṛtau kāvyalakṣaṇe mārgavibhāgaparicchedaṭīkā ratnaśrīrnāma samāptā&nbsp;||kṛtiriyaṃ siṃhalācārya ratnaśrījñānasya&nbsp;||
         
         saujanyaguṇadhoṣasya ghoṣalīgrāmasadmanaḥ&nbsp;|
         bhadantabuddhadevasya sānāthyamidamīdṛśam&nbsp;||
         
         
         ghoṣalīgrāmakāyasthadevadattakṛtātmanā&nbsp;|
         kṛtametanmayā yatnādīdṛśaṃ sadṛśaṃ dhiyaḥ&nbsp;||
         
         
         
         
         
         
         Second Pariccheda (Arthālaṅkāra)
         arthālaṅkāro nāma dvitīyaḥ paricchedaḥ&nbsp;|
         
         
         
         
         [41b]vaiśiṣṭyamasmin kimapīkṣamāṇaiḥ
         sadbhiḥ sametya kriyatāṃ prayatnaḥ&nbsp;|
         
         
         iti prayuktaḥ prayate niyogaṃ
         tameka ākhyātumaśaktarūpaḥ&nbsp;||
         
         
         tadevaṃ bhārgavibhāgaṃ [paricchidya saṃpratyartha]laṅkāraṃ sarvamārgasādhāraṇaṃ śāsitumupakramate—
         
         kāvyaśobhākarān dharmānalaṅkārān pracakṣate&nbsp;|
         te cādyāpi vikalpyante kastān kārts‍nyena vakṣyati&nbsp;|| 1&nbsp;||
         
         kāvyasya padyagadyamiśrātmakasya yathoktasya śobhāṃ saundaryaṃ kurvanti ye dharmā
         guṇāstān&nbsp;| anuvādo 'yam&nbsp;| alaṅkārān pracakṣate kathayanti&nbsp;| tadvida iti vidhiḥ&nbsp;| ye
         kecit kāvyaśobhākarā viśeṣāste alaṅkārā vijñeyā iti yāvat&nbsp;| alaṃkriyate śobhāṃ nīyate
         kāvyamebhiḥ śarīraniṣṭhahārādibhirityalaṅkārāḥ&nbsp;| evaṃlakṣaṇā alaṅkārāḥ, kiyantasta
         ityāha—te cetyādi&nbsp;| te cālaṅkārāḥ kimapi dīrghaṃ kālamārabhyādyāpi idānīṃ yāvadvikalpyante
         prabhidyante, abhiyuktairayamayamiti pratipuruṣamaparāparoktiviśeṣānivṛtteḥ, na tviyattā
         labhyate&nbsp;| tataś‍ca tānevamanantālaṅkārān kārts‍nyena lakṣitān kṛts‍nān ko nāma puruṣo
         'rvāgdarśī idānīntanadarśī vakṣyati vaktuṃ śak‍nuyāt&nbsp;| naiva niravaśeṣamabhidhātumīdṛśaḥ
         kaś‍cidīṣṭa ityarthaḥ&nbsp;||
         
         
         
         yadyevamānantyāt kārts‍nye na vaktuṃ na śakyante, kimidānīṃ kriyatāmityāha—
         
         kiṃ tu bījaṃ vikalpānāṃ pūrvāṃcāryaiḥ pradarśitam&nbsp;|
         tadeva pratisaṃskartumayamasmatpariśramaḥ&nbsp;|| 2&nbsp;||
         
         kiṃ tvapi tvityarthāntaravivakṣāyāṃ tadāha—bījamityādi&nbsp;| vikalpānāmalaṅkāraprabhedānāṃ
         jātyupamārūpakādīnāṃ bījaṃ pratiniyataṃ sakalavyaktivyāpi sāmānyaṃ rūpam&nbsp;| yataḥ prabhedā
         vividhāstadanusṛtāḥ pravartante&nbsp;| pūrvācāryaiś‍cirantanaiḥ kāvyalakṣaṇakāraiḥ medhāviśyāmavādi[prabhṛti]bhiḥ
         pradarśitam nirdiṣṭaṃ yattadeva nānyat&nbsp;| pratisaṃskartuṃ saṃkṣepeṇa parisphuṭaṃ yathāvadabhidhātumayaṃ prakṛtaḥ asmākaṃ pariśramo yat‍no vartate, natu
         sarvamalaṅkāramabhidhātum&nbsp;| ānantyādaśakteśca&nbsp;| kiṃ tu parimitāḥ kecidalaṅkārāḥ pūrvācāryopadiṣṭāḥ
         pratisaṃskriyante&nbsp;| tathā ca vakṣyati— 
         panthāḥ sa eṣa vivṛtaḥ parimāṇavṛtyā&nbsp;|
         saṃkṣipyavistaramanantamalaṃkriyāṇām&nbsp;||
          [2. 267] ityādi
         
         
         
         pūrvaṃ ś‍leṣādayaḥ śabdālaṅkārā mārganiyatāḥ kathitāḥ&nbsp;| idānīṃ sarvamārgasādhāraṇā
         alaṃkārā ucyanta iti darśayannāha—
         
         kāścinmārgavibhāgārthamuktāḥ prāgapyalaṃkriyāḥ&nbsp;|
         sādhāraṇamalaṅkārajātamanyannirūpyate&nbsp;|| 3&nbsp;||
         
         kāś‍cidalaṃkriyāḥ kecidalaṅkārāḥ ś‍leṣaprasādādayaḥ na sarvāḥ, prāgapi prathame paricchede
         'pi uktāḥ ś‍liṣṭā[dayaḥ] na kevalamidānīmucyante&nbsp;| prāk kimarthamuktā ityāha—mārgavibhāgārthamiti&nbsp;|
         mārgayārvaidarbhagauḍa़īyayorvibhāgo vivekaḥ uktalakṣaṇaḥ arthaḥ prayojanaṃ yasmin
         vacana iti kriyāviśeṣaṇam&nbsp;| ś‍leṣādiṣu hi kathiteṣu tatsvabhāvo vaidarbhamārgaḥ pratīyate&nbsp;|
         tadviparyayasvabhāvaś‍ca goḍa़īya iti ś‍leṣādyalaṅkāravacanāt mārgavibhāgo jāyate&nbsp;|
         nānyayeti ś‍leṣādivavanaṃ mārgavibhāgārthaṃ sampadyate&nbsp;| kimidānoṃ vācyamityāha—sādhāraṇamityādi&nbsp;|
         vaidarbhādiṣu sarvamārgeṣu sādhāraṇaṃ sāmānyaṃ na prāgivāsādhāraṇam&nbsp;| alaṅkārajātam
         arthālaṅkāravṛndam anyat idānīṃ nirūpyate śiṣyata iti&nbsp;||
         
         
         
         yathoddeśaṃ nirdidikṣustāvadalaṅkārānuddiśati—
         
         svabhāvākhyānamupamā rūpakaṃ dīpakāvṛtī&nbsp;|
         ākṣepo 'rthāntaranyāso vyatireko vibhāvanā&nbsp;|| 4&nbsp;||
         
         
         samāsātiśayotprekṣā hetuḥ sūkṣmo lavaḥ kramaḥ&nbsp;|
         preyorasavadūrjasvi paryāyoktaṃ samāhitam&nbsp;|| 5&nbsp;||
         
         
         udāttāpahnutiś‍liṣṭaviśeṣāstulyayogitā&nbsp;|
         virodhāprastutastotre vyājastutinidarśane&nbsp;|| 6&nbsp;||
         
         
         
         sahoktiḥ parivṛttyāśīḥ saṃkīrṇamatha bhāvikam&nbsp;|
         iti vācāmalaṅkārāḥ smaryante pūrvasūribhiḥ&nbsp;|| 7&nbsp;||
         
         dīpakamāvṛtirāvṛttiśca auṇādika ikāraḥ&nbsp;| samāsaś‍ca samāsoktiḥ&nbsp;| atiśayaśca atiśayoktiḥ
         utprekṣā ca&nbsp;| udāttam, apahnutiḥ, ś‍liṣṭam, viśeṣaś‍ca&nbsp;| virodho 'prastuta stotraṃ
         ca&nbsp;| vyājastutiḥ nidarśanaṃ ca, parivṛttirāśīḥ saṃkīrṇaṃ ca&nbsp;| atha bhāvikaṃ ca ityete
         yathoktāḥ alaṅkārāḥ uktalakṣaṇāḥ smaryante ām‍nāyante pūrvasūribhiḥ ādyairācāryaiḥ
         rāmaśarmādibhiḥ kāvyālaṅkārakāraiḥ&nbsp;| kasyetyāha—vācāmiti&nbsp;| kāvyānāṃ sambandhinaḥ&nbsp;||
         
         
         
         tatra svabhāvoktiṃ tāvannidarśayannāha—
         
         nānāvasthaṃ padārthānāṃ rūpaṃ sākṣād vivṛṇvatī&nbsp;|
         svabhāvoktiś‍ca jātiś‍cetyādyā sālaṃkṛtiryathā&nbsp;|| 8&nbsp;||
         
         padārthānāṃ vastūnāṃ jātikriyāguṇadravyāṇāṃ rūpaṃ svabhāvam&nbsp;| kiṃviśiṣṭam ? nānāvasthaṃ
         nānā vicitrā na tvekaiva kācit, avasthā daśā yasya tādṛśamanekaprakāraṃ sākṣāt añjasā
         abhidhānavyāpāreṇa na tu sāmarthyāt&nbsp;| vivṛṇvatī prakāśayantī satī yā pravartate sā
         tādṛśyalaṃkṛ[42b]tiḥ&nbsp;| ādyā prathamā alaṅkāreṣviha svabhāvoktirnāma veditavyā, jātirnāma
         vā&nbsp;| anena saṃjñādvayena ayamalaṅkāro vyavahniyate&nbsp;| svabhāvaṃ padārthānāṃ vicitraṃ
         vaktīti svabhāvoktiḥ&nbsp;| jāteḥ padārthasvarūpasya tathā tathā pratipādakatvena tādarthyājjātiḥ&nbsp;|
         yathetyudāharati&nbsp;| yathedaṃ tathānyadapi tādṛśaṃ sarvameva draṣṭavyam&nbsp;| na tvidamevetyarthaḥ&nbsp;|
         evamuttaratrāpyanugantavyam&nbsp;||
         
         
         
         
         tuṇḍairātāmrakuṭilaiḥ pakṣairharitakomalaiḥ&nbsp;|
         trivarṇarājibhiḥ kaṇṭhairete mañjugiraḥ śukāḥ&nbsp;|| 9&nbsp;||
         
         ete pratyakṣavartinaḥ śukāḥ tuṇḍaiḥ cañcubhiḥ ātāmraiḥ lohitaiḥ, kuṭilaiḥ vakraiś‍ca,
         pakṣaiś‍ca haritavarṇaiḥ, komalaiḥ mṛdubhiḥ kaṇṭhaiś‍ca, tribhirvarṇaiḥ sitāsitalohitaiḥ
         rājibhiḥ lakṣitāḥ&nbsp;| mañjarmadhurā gīḥ śabdo yeṣāṃ te mañjugiraḥ&nbsp;| iyaṃ śukajāteḥ padārthasya
         vicitraṃ svarūpaṃ vaktīti jātisvabhāvoktirīdṛśī draṣṭavyā&nbsp;||
         
         
         viśālāḥ śroṇiṣu kṣāmā madhye dīrghā vilocane&nbsp;|
         payodharairasaṃkṣiptaistāstu ramyā varastriyaḥ&nbsp;||
          ityaparamudāhaṇam&nbsp;||
         
         
         
         [kriṃ]yāsvabhāvoktimudāharannāha—
         
         kalakvaṇitagarbheṇa kaṇṭhenāghūrṇitekṣaṇaḥ&nbsp;|
         pārāvataḥ parikṣipya riraṃsuś‍cumbati priyām&nbsp;|| 10&nbsp;||
         
         pārāvataḥ priyāṃ pārāvatīṃ cumbati riraṃsū rantukāmaḥ parikṣipya paribhramya kalamavyaktamadhuraṃ
         kvaṇitaṃ śabdo garbho 'ntarvartī yasmin tena kaṇṭhena lakṣitaḥ&nbsp;| ādhūṇite bhramite
         īkṣaṇe netre yasya sa tathā&nbsp;| iha kvaṇanāghūrṇanādeḥ kriyāpadārthasya svabhāvaḥ prakāśyata
         iti kriyāsvabhāvoktirevaṃvidhā vijñeyeti&nbsp;|
         
         vepate ś‍vasiti kā[myatyalaṃ] paśyati roditi&nbsp;|
         bibheti harati svāṅgaṃ bālā navasamāgame&nbsp;||
          ityaparamudāharaṇam&nbsp;||
         
         
         
         guṇasvabhāvoktiṃ nidarśayannāha—
         
         badh‍nannaṅgeṣu romāñcaṃ kurvan manasi nirvṛtim&nbsp;|
         netre cāmīlayan‍neva priyāsparśaḥ pravartate&nbsp;|| 11&nbsp;||
         
         priyāyāḥ praṇayinyāḥ sparśo guṇaḥ pṛthivyādibhūtāśrayatvāt&nbsp;| sa pravartate&nbsp;| katham
         ? aṅgeṣu priyasya gātreṣu romāñcaṃ romaharṣaṃ badh‍nan utpādayan manasyantarātmani
         nirvṛtiṃ kurvannānandamamandaṃ sandadhānaḥ&nbsp;| netre ca priyatamasya dṛśau harṣabharasañcare
         āmīlayan mukulayanneva&nbsp;| eṣa ityapi pāṭhaḥ&nbsp;| pravartatāmiti prakṛtam&nbsp;| atra sparśākhyasya
         guṇapadārthasya svarūpaṃ romāñcādi vicitraṃ [43a]nirvṛttamiti guṇasvabhāvoktiriyamevaṃrupāanusartavyeti&nbsp;|
         
         akṣṇorāghūrṇanaṃ vākyaṃ skhaladrāgaṃ kapolayoḥ&nbsp;|
         madaḥ karoti nārīṇāṃ bhruvorvalgu ca valgitam&nbsp;||
          ityaparamudāharaṇam&nbsp;||
         
         
         
         
         dravyasvabhāvoktimudāharati—
         
         kaṇṭhe kālaḥ karasthena kapālenenduśekharaḥ&nbsp;|
         jaṭābhiḥ s‍nigdhatāmrābhirāvirāsīd vṛṣadhvajaḥ&nbsp;|| 12&nbsp;||
         
         vṛṣadhvajaḥ śaṅkaraḥ āvirāsīt prakāśībabhūva&nbsp;| kaṇṭhe kālaḥ kālakūṭalakṣaṇo yasya
         kaṇṭhekālo vā saptamyā aluk&nbsp;| indurardhacandraḥ śekhara uttaṃso yasya&nbsp;| karasthena
         hastavartinā kapālena bhikṣāpātreṇa s‍nigdhābhiraparuṣābhistāmrābhiḥ pāṭalābhirjaṭābhiś‍ca
         lakṣita iti yojyam&nbsp;| śaṅkarākhyasya dravyasya nānāprakāraṃ svarūpamiṃhopavarṇitamiti
         dravyapadārthasvabhāvoktiritthambhūtā boddhavyeti&nbsp;|
         
         svedabindumadudbhinnapulakaṃ lolamākulam&nbsp;|
         taddarśanādabhūdaṅgamaṅgaṃ tasyā natabhruvaḥ&nbsp;||
          ityaparamudāharaṇam&nbsp;||
         
         
         
         evaṃ svabhāvoktiṃ pratipādya nigamayannāha—
         
         jātikriyāguṇadravyasvabhāvākhyānamīdṛśam&nbsp;|
         śāstreṣvasyaiva sāmrājyaṃ kāvyeṣvapyetadīpsitam&nbsp;|| 13&nbsp;||
         
         jātiḥ kriyā guṇo dravyaṃ ca teṣāṃ svabhāvo lakṣaṇaṃ nānāvasthastasyākhyānamākhyāyate
         'nenetīdṛśamevaṃjātīyaṃ draṣṭavyamiti śeṣaḥ&nbsp;| kvāsya viniyoga ityāha—śāstreṣvityādi&nbsp;|
         śāstreṣu ānvīkṣiṃkyādiṣu vidyāsthāneṣu&nbsp;| asyaiva svabhāvākhyānasyālaṅkārasya nānyasyopamādeḥ
         sāmrājyaṃ prādhānyam, tasyaiva tatra prāyaḥ prayogāt&nbsp;| kāvyeṣvapi sargabandhādiṣvetat
         svabhāvākhyānamīpsitamiṣṭam, tatrāpi yathāvasaraṃ prayuktasya śobhākaratvāt&nbsp;| apiśabdānna
         kevalaṃ śāstreṣvityācaṣṭe&nbsp;||
         
         
          
         
         svabhāvoktyanantaroddiṣṭatvāttannirdeśānantaramupamāṃ vivṛṇavannāha—
         
         yathākathañcit sādṛśyaṃ yatrodbhūtaṃ pratīyate&nbsp;|
         upamā nāma sā tasyāḥ prapañco 'yaṃ pradarśyate&nbsp;|| 14&nbsp;||
         
         evamuttaratrāpyanusartavyam&nbsp;| yatra viṣaye sādṛśyaṃ padārthayoḥ kayoś‍citsāmyaṃ yathākathañcit
         yena kenacit prakāreṇa, guṇādinā sarvathā sāmyasya durlabhatvāt&nbsp;| tattve[caikya]-prasaṅgāt&nbsp;| pratīyate gamyate śabdādarthato vā yathāsambhavam&nbsp;| nanu rūpake 'pi sādṛśyaṃ
         pratīyata iti lakṣaṇasaṃkara iti cedāha—udbhūtamiti&nbsp;| vyaktam, bhedasya parisphuṭatvādupamānopame[43b]yayoḥ&nbsp;|
         rūpake tu tattvāropa ityasaṅkaraḥ&nbsp;| ata eva vakṣyati—upamaiva tirobhūtabhedā rūpakamiṣyate&nbsp;|| [2.66] iti&nbsp;| sā sādṛśyoktirupamānāmālaṃkriyā veditavyā&nbsp;| upamitiḥ sādharmyakathanamupameti
         kṛtvā&nbsp;| tasyā evaṃlakṣaṇāyāḥ ayaṃ prastutaḥ prapañcaḥ vicitraḥ prabhedaḥ pradarśyate
         udāhriyate&nbsp;||
         
         
         
         ambhoruhāṃmavātāmraṃ mugdhe karatalaṃ tava&nbsp;|
         iti dharmopamā sākṣāt tulyadharmanidarśanāt&nbsp;|| 15&nbsp;||
         
         mugdhe bāle ! priyāmantraṇa[metat&nbsp;|] tava karatalaṃ hastoparibhāgaḥ ātāmramaruṇam&nbsp;|
         kimiva ? ambhoruhamiva kamalamiva itīyamevaṃjātīyā dharmopamā jñeyā&nbsp;| kutaḥ ? karatalāmbhoruhayordvayoḥ
         samānasya dharmasya guṇasyātāmralakṣaṇasya nidarśanāt pratipādanāt kāraṇāt&nbsp;| katham
         ? sākṣādvācakavyāpāreṇātāmrapadaprayogāt, na tvarthāt&nbsp;| tataḥ śabdopāttatvāt sādhāraṇasya
         dharmasya&nbsp;| tenaiveyaṃ vyapadiśyate nānyathā, tathā vivakṣitatvāt&nbsp;||
         
         
         
         rājīvamiva te vaktraṃ netre nīlotpale iva&nbsp;|
         iyaṃ pratīyamānaikadharmā vastūpamaiva sā&nbsp;|| 16&nbsp;||
         
         te tava vaktraṃ mukhaṃ rājīvamiva padmamiva, netre cakṣuṣī nīlotpale iveti evaṃvidhā
         yā sā vastūpamaiva&nbsp;| dharmiṇa eva sākṣādādānāt&nbsp;| tenaivaṃ vyapadiśyate&nbsp;| na dharmeṇa
         tasya sākṣādagrahaṇāt&nbsp;| kathaṃ tarhi tadavasāya ityāha—pratīyamānetyādi&nbsp;| pratīyamānasya
         upāttasya vastuno rājīvādestadavyabhicārādarthād gamyamāna ekaḥ samāno dharmaḥ kāntyādilakṣaṇo
         guṇo yasyāḥ&nbsp;| seyamīdṛśī vastūpameti prakṛtam&nbsp;||
         
         
         
         tvadānanamivonnidramaravindamabhūditi&nbsp;|
         sā prasiddhiviparyāsādviparyāsopameṣyate&nbsp;|| 17&nbsp;||
         
         
         unnidraṃ vikasitamaravindaṃ padmaṃ tavānanaṃ mukhamivābhūt&nbsp;| īdṛśī yā sādṛśyoktiḥ
         sā viparyāsopameṣyate kavibhiḥ&nbsp;| padmamupamānamupameyaṃ mukhamiti yā prasiddhiḥ nirụdhistasyāḥ
         viparyāsād vaiparītyāt kāraṇāt&nbsp;| padmasyopameyīkaraṇāt vaktrasyopamānīkṛteḥ tato viparyāsopamaivedṛśī
         draṣṭavyā&nbsp;| kāntyādiviśeṣaś‍cānanamyātra kaś‍cid vivakṣita iti gamyate&nbsp;| anyathā kiṃ
         viparyāseneti&nbsp;||
         
         
         
         tavānanamivāmbhojamambhojamiva te mukham&nbsp;|
         ityanyonyopamā seyamanyonyotkarṣaśaṃsinī&nbsp;|| 18&nbsp;||
         
         tavānanamivāmbhojaṃ padmam&nbsp;| ambhojamiva te tava mukhamiti&nbsp;| evaṃ jātīyā anyonyopameṣyate&nbsp;|
         anyonyasya parasparasya mukhasyāmbhojasya cānyonyena tenaiva dvayena upamānāt sāmyakathanāt&nbsp;|
         sā ceyamanyonyasya mukhasyāmbhojasya cotkarṣaṃ viśeṣaṃ kāntyādilakṣaṇaṃ śaṃsati prakāśayati&nbsp;|
         anyonyenaivetad dvayaṃ samānaṃ [44a]nānyena kenaciditi dvayoratiśayaḥ kaś‍cidavasīyata
         iti&nbsp;| anena 
         upamānopameyatvaṃ yatra paryāyato bhavet&nbsp;|
         upameyopamāṃ nāma bruvate tāṃ yathoditām&nbsp;||
          [kāvyālaṅkāre 3.37] iti pareṣṭopameyopamā pṛthagupamāyāmantarbhāvitā&nbsp;||
         
         
         
         tvanmukhaṃ kamalenaiva tulyaṃ nānyena kenacit&nbsp;|
         ityanyasāmyavyāvṛtteriyaṃ sā niyamopamā&nbsp;|| 19&nbsp;||
         
         tava mukhaṃ kamalenaiva tulyam&nbsp;| nānyena kenacit kamalavyatiriktena vastuneti&nbsp;| evaṃvidhā
         yā sādṛśyoktiḥ seyaṃ niyamopamā kathyate&nbsp;| niyamasya sākṣādupādānāt&nbsp;| yadāha—anyasāmyavyāvṛtteriti&nbsp;|
         kamalādanyena kenacidvastunā sāmyasya sādṛśyasya vyāvṛttervyavacchedāt kāraṇāt&nbsp;| tenaiva
         ca niyamena vyapadiśyate, nānyatheti&nbsp;||
         
         
         
         padmaṃ tāvat tavānveti mukhamanyacca tādṛśam&nbsp;|
         asti cedastu tatkārītyasāvaniyamopamā&nbsp;|| 20&nbsp;||
         
         
         tava mukhaṃ katṛ padmaṃ karmabhūtam&nbsp;| anvetyanugacchati padmena tulyaṃ tāvat&nbsp;| etanniścitam&nbsp;|
         vācoyuktau vā&nbsp;| anyaccāparamapi kiñcidvastu tādṛśaṃ padmasamam&nbsp;| tatkāri tvanmukhānvayakāri
         tvadānanasyopamānamasti cet yadi bhavet, astu bhavatu na vāryata iti evaṃrūpā yāsau
         tādṛśī aniyamopamā smaryate tajjñaiḥ&nbsp;| padmenaiva tulyamityasya niyamasyānapekṣaṇāt,
         anyasyāpi tādṛśasyābhyanujñānāditi&nbsp;||
         
         
         
         samuccayopamāpyasti na kāntyaiva mukhaṃ tava&nbsp;|
         hlādanākhyena cānveti karmaṇendumitīdṛśī&nbsp;|| 21&nbsp;||
         
         kvacidekatra kriyādāvanekapadārthātisarjanaṃ samuccayaḥ&nbsp;| tanmukhenopamā samuccayopamāpyasti
         vakṣyamāṇā, na kevalaṃ pūrvāktāḥ&nbsp;| kīdṛśī ? tava mukhaṃ kartṛbhūtamindumanvetyanugacchati&nbsp;|
         na kāntyaiva na saumyatvena guṇena kevalena, kiṃ tu hlādanākhyena prīṇanena ca karmaṇā
         kriyayā anveti īdṛśī evaṃprakārāvasthayā hlādanamityākhyā saṃjñā yasya karmaṇa iti
         vigrahaḥ&nbsp;| kāntyā hlādakatvena ca tvanmukhamindunopamīyata ityartha iti&nbsp;||
         
         
         
         tvayyeva tvanmukhaṃ dṛṣṭaṃ dṛśyate divi candramāḥ&nbsp;|
         iyatyeva bhidā nānyetyasāvatiśayopamā&nbsp;|| 22&nbsp;||
         
         tava mukhaṃ tvayyeva bhavatyāmeva dṛṣṭam, na divi&nbsp;| candramāś‍candrastu divi nabhasyeva
         dṛśyate, na tvayi&nbsp;| iyatyeva parimāṇabhinnāśrayatāmātralakṣaṇā bhidā bhedo vidyate
         nānyā kācid etad‌vyatiriktā&nbsp;| anyathā sarvathā sāmyamevānayorityanekabhedasambhave
         api atiśayasyedṛśasya vivakṣayā kavinānayoḥ sāmyakathanātiśayaparatvenātiśayopamā
         ākhyāyata iti&nbsp;||
         
         
         
         mayyevāsyā mukhaśrīrityalamindorvikatthanaiḥ&nbsp;|
         padme 'pi sā yadastyevetyasāvutprekṣitopamā&nbsp;|| 23&nbsp;||
         
         yasyā mṛgadṛśo mukhaśrīrvadanakāntirmayyeva vartate, nānyatretyevaṃrūpairvikatthanaiḥ
         ś‍lāghayā 'lam&nbsp;| kṛtamindoś‍candrasya&nbsp;| [44b] na vikatthanīyamitthamindunā&nbsp;| kimiti
         ? yad yasmāt&nbsp;| sā mukhaśrīḥ padme 'pi na kevalamindau&nbsp;| astyeva na nāsti&nbsp;| ityutprekṣayā
         asato 'pi tathāvikatthanasyādhyāsena vadanamindunopamīyata iti&nbsp;| utprekṣitopamaivāsau
         tādṛśī veditavyeti&nbsp;||
         
         
         
         
         yadi kiñcid bhavetpadmamudbhru vibhrāntalocanam&nbsp;|
         tat te mukhaśriyaṃ dhattāmityasāvadbhutopamā&nbsp;|| 24&nbsp;||
         
         uddhṛte bhruvau vibhrānte ca locane yasmin&nbsp;| tattādṛśaṃ kiñcit kimapi yadi bhavet
         kvacit tadīdṛśaṃ te tava sundari mukhaśriyaṃ dhattāṃ na niṣidhyate&nbsp;| kiṃ tvāś‍caryamidaṃ
         durlabhamīdṛśamiti&nbsp;| abhūtodbhāvanena vadanapadmenopamīyata iti&nbsp;| asāviyamevaṃbhūtā
         adbhutopamā jñātavyeti&nbsp;||
         
         
         
         śaśītyutprekṣya tanvaṅgi ! tvanmukhaṃ tvanmukhāśayā&nbsp;|
         indumapyanudhāvāmītyeṣā mohopamā smṛtā&nbsp;|| 25&nbsp;||
         
         tanvaṅgīti priyāmantraṇam&nbsp;| ayamasau śaśī candra iti tava mukhamutprekṣya adhyavasāya
         candrabuddhyānudhāvāmi&nbsp;| na kevalameṣā bhrāntiḥ&nbsp;| kiṃ tu tvanmukhāśayā tavānanamidamiti
         tvadvadanabuddhyā indumapyanudhāvāmīti anugacchāmi&nbsp;| ayamaparo viparyāsaḥ&nbsp;| ityevaṃ
         mohena bhrāntyā candramukhayorupamānopameyabhāvapratītiriti&nbsp;| eṣā iyamīdṛśī mohopamākhyāyata
         iti&nbsp;||
         
         
         
         kiṃ padmamantarbhrāntāli kiṃ te lolekṣaṇaṃ mukham&nbsp;|
         mama dolāyate cittamitīyaṃ saṃśayopamā&nbsp;|| 26&nbsp;||
         
         antarbhrāntau alo bhramarau yasmin tadīdṛśaṃ padmaṃ kimidam&nbsp;| lole cale īkṣaṇe locane
         yasmin tādṛśaṃ vā tavedaṃ mukham&nbsp;| iti mama cittaṃ mano dolāyate dolevācarati&nbsp;| evaṃ
         padmadvayaparigrahāt saṃśeta ityarthaḥ&nbsp;| itīyamīdṛśī saṃśayāveśena padmamukhenaupamyāvagamāt
         saṃśayopamā pratīyata iti&nbsp;||
         
         
         
         na padmasyendunigrāhyasyendulajjākarī dyutiḥ&nbsp;|
         atastvanmukhamevedamityasau nirṇayapamā&nbsp;|| 27&nbsp;||
         
         padmasya dyutiḥ kāntiḥ indorlajjākarī na bhavati&nbsp;| nenduṃ hnepayatītyarthaḥ&nbsp;| kiṃ
         viśiṣṭasya indunā nigrāhyasya abhibhavanīyasya&nbsp;| tadudaye saṅkocāt&nbsp;| idamatra kāraṇam
         yadi tu padmamidamabhaviṣyat, nendumahrepayiṣyat&nbsp;| hrepayati ca&nbsp;| atovasīyate tava
         mukha-mevedaṃ tasyaiva tādṛśatvāt na padmamiti&nbsp;| asāviyamevaṃvidhā nirṇayopamā vijñāyate
         mukhamidaṃ na padmamiti niś‍cayamukhenopamāvagamāditi&nbsp;||
         
         
         
         śiśirāṃśupratidvandvi śrīmat surabhigandhi ca&nbsp;|
         ambhojamiva te vaktramiti ś‍leṣopamā smṛtā&nbsp;|| 28&nbsp;||
         
         tava vaktramambhojamiva śiśirāṃśoś‍candrasya prati[45a]dvandvi pratyanīkaṃ mukhasya
         tatsamānakāntitvāt&nbsp;| ambhojasya ca tadudaye saṅkocabhajanāt&nbsp;| śabdaś‍leṣaḥ&nbsp;| śrīmat
         kāntiyuktaṃ mukhamambhojaṃ ca śrīrdevatā tatra vasatīti śruteḥ&nbsp;| ayamapi śabdaś‍leṣaḥ&nbsp;|
         ubhayorapi kāntiyogādarthaś‍leṣo vā&nbsp;| surabhiriṣṭo gandho 'syeti surabhigandhi dvayamapītyarthaś‍leṣaḥ&nbsp;|
         cakāraḥ samuccaye&nbsp;| ityevaṃ ś‍leṣaparigrahaṇe candravaktrayorupamāprayogāt ś‍leṣopamaivedṛśī
         mateti&nbsp;|
         
         
         
         sarūpaśabdavācyatvāt sā samānopamā yathā&nbsp;|
         bālevodyānamāleyaṃ sālakānanaśobhinī&nbsp;|| 29&nbsp;||
         
         iyamudyānamālā pramadavanarājirbāleva strīva&nbsp;| kathaṃ ? sālakānanaśobhinī&nbsp;| bālā tāvat
         sahālakena keśasanniveśaviśeṣeṇa vartate yat sālakamānanaṃ tena śobhate sālakānanaśobhinī&nbsp;|
         udyānamālāpiṃ sālānāṃ vṛkṣaviśeṣāṇāṃ kānanena vanena śobhate&nbsp;| evaṃrūpā yā sā tādṛśī
         samānopamā samākhyāyate&nbsp;| kutaḥ sarūpeṇa sadṛśena svarūpato nārthataḥ tasya bhedāt,
         yathoktamanantaram&nbsp;| śabdena sālakānanaśobhinītyevaṃvidhena vācyatvāt, prakāśyatvāt
         tasyā iti gamyate&nbsp;| yatheti nidarśane&nbsp;| nanu ś‍leṣopamaiveyaṃ, sālakānanaśobhinīti
         śabdaś‍leṣāt&nbsp;| sā ca pūrvamuktā, tatkimanayā ? ko vā tayorbhedaḥ ? ucyate&nbsp;| pūrvaṃ
         ś‍leṣāprayoge 'pyupamā gamyate&nbsp;| ambhojamiva te vaktramiti ś‍leṣānuvedhādṛte vyāpadiśyate&nbsp;|
         iha tu ś‍leṣānutprekṣāyāmupamaiva nāvasīyate&nbsp;| bālevodyānamāleti&nbsp;| ś‍leṣābhidhāna
         eva kevalamavagamyate sālakānanaśobhinīti&nbsp;| atastādṛśena śabdeneyamucyate&nbsp;| ata evāha—sarūpaśabdavācyatvāditi&nbsp;|
         tataḥ samānopamaiveyamākhyāyate, na ś‍leṣopametyalaṃ prapañcena&nbsp;||
         
         
         
         padmaṃ bahurajaścandraḥ kṣayī tābhyāṃ tavānanam&nbsp;|
         samānamapi sotsekamiti nindopamā matā&nbsp;|| 30&nbsp;||
         
         
         bahūni rajāṃsi pāṃsavo yasmin iti&nbsp;| candraḥ kṣayī kṣayo 'pacayo 'syeti&nbsp;| tābhyāmevaṃbhūtābhyāṃ
         padmacandrābhyāṃ kāntyādinā samānaṃ tulyamapi sattavānanaṃ sotsekamutkarṣayuktaṃ prativiśiṣṭaṃ
         vartate&nbsp;| rajaḥśabdasya doṣe 'pi vṛtteḥ&nbsp;| bahurajastvasya śabdalakṣaṇena doṣarūpasya
         kṣayitvasya ca tatrābhāvāt, evaṃvidhā nindopamā matā smṛtā&nbsp;| kathañciṃnninditena padmā[45b]dinopamāvastuna
         ānanasya vivakṣitotkarṣatvāt&nbsp;||
         
         
         
         brahmaṇo 'pyudbhavaḥ padmaścandraḥ śambhuśiroddhṛtaḥ&nbsp;|
         tau tulyau tvanmukheneti sā praśaṃsopameṣyate&nbsp;|| 31&nbsp;||
         
         yo viś‍vaṃ sṛjati tasyāpi brahmaṇaḥ sraṣṭurudbhavatyasmādityudbhavaḥ padma ityatiśaye
         apiśabdaḥ&nbsp;| nārāyaṇanābhinalinayoniḥ pitāmaha [iti] śruṃteḥ&nbsp;| candraḥ śambhoḥ śaṅkarasya
         śirasā maulinā dhṛtaḥ&nbsp;| tāvevaṃ ś‍lāghanīyau padmacandrau tava mukhena tulyau kāntyāpi
         sādharmyeṇa tābhyāṃ tasyopamitestena tulyau bhavataḥ&nbsp;| evaṃvidhā yā sā praśaṃsopameṣyate,
         yathoktaviśeṣayogena praśaṃsāspadābhyāṃ padmacandrābhyāmānanasyopamānāditi&nbsp;||
         
         
         
         candreṇa tvanmukhaṃ tulyamityācikhyāsu me manaḥ&nbsp;|
         sa guṇo vāstu doṣo vetyācikhyāsopamā matā&nbsp;|| 32&nbsp;||
         
         tava mukhaṃ candreṇa tulyamityevamākhyātumicchati mama manaḥ kartṛ&nbsp;| nanu candraḥ
         kṣayādidūṣitaḥ, mukhaṃ tvakhaṇḍamaṇḍalaṃ tatkimevamucyata iti cet—satyaṃ yadāha—sa
         ityādi&nbsp;| so 'yaṃ, candramukhayostulyatāvādaḥ guṇo vāstu [ucito] vā bhavatu, doṣo vāstu
         anucito vā bha[vatu]&nbsp;| nedṛśaṃ vimarśamapekṣate me, manaḥ&nbsp;| kevalamabhidhātumabhilaṣatīti&nbsp;|
         evamācikhyāsāmukhena, sādṛśyaprakāśanādācikhyāsopametīdṛśī mateṣṭeti&nbsp;| nindopamādyudāharaṇena
         cānena
         
         yaduktaṃ triprakāratvaṃ tasyāḥ kaiścinmahātmabhiḥ&nbsp;|
         nindāpraśaṃsācikhyāsābhedāt tatrābhidhīyate&nbsp;||
         
         
         sāmānyaguṇanirdeśāt trayamapyuditaṃ nanu&nbsp;|
         mālopamādi tatsarvaṃ na jyāyān vistaro vṛthā&nbsp;||
          [kāvyālaṅkāra 2. 37-38]  iti matāntaraṃ nirastam&nbsp;| evaṃ hi— 
         samānavastunyāsena prativastūmapeṣyate&nbsp;|
         yathevānabhidhāne 'piṃ guṇasāmyapratītitaḥ&nbsp;||
          [kāvyālaṅkāre 2. 34] ityādinā pratiṃvastūpamādirapi kathaṃ na vṛthā syāt, sāmānyaguṇanirdeśenaiva gatārthatvāt
         ? arthaprapañcārthametadiṣyate [cet,] tadiṃhāpi samānamiti yatkiñcidetat&nbsp;||
         
         
         
         śatapatraṃ śaraccandrastavānanamiti trayam&nbsp;|
         parasparavirodhoti sā virodhopamā matā&nbsp;|| 33&nbsp;||
         
         śatapatraṃ padmaṃ śaradi candraḥ tavānanamityetad vastutrayaṃ trayo 'vayavā asyeti&nbsp;|
         paraspareṇānyonyena saha parasparasya vā virodhiṃ pratidvandvi samānaguṇatvāt, kāntyādiviśeṣaṇayogāt&nbsp;|
         ityevaṃvidhā yā sā virodhodbhāvanena sādharmyavarṇanād virodhopamā mateti&nbsp;||
         
         
         
         na jātu śaktirindoste mukhena pratigarjitum&nbsp;|
         kalaṅkino jaḍasyeti pratiṣedhopamaiva sā&nbsp;|| 34&nbsp;||
         
         tava mukhena saha pratigarjituṃ sparddhāṃ kartumindoḥ&nbsp;| na jātu na ka[46a]dācidapi
         śaktiḥ sāmarthyamasti&nbsp;| kalaṅkino jaḍasya kalaṅkitvāt jaḍatvāccetyarthaḥ&nbsp;| kalaṅko
         mṛgalāñchanalakṣaṇo doṣaḥ&nbsp;| jāḍyaṃ śaityamakauśalaṃ ceti śabdacchalena doṣoktiḥ&nbsp;|
         mukhaṃ tu niṃṣkalaṅkaṃ vidagdhaṃ ceti&nbsp;| kathamanena [sa]dṛśaṃ iti niṣedhadvāreṇa sādharmyāvagamāt&nbsp;|
         pratiṣedhopamaiva sā yā īdṛśīti&nbsp;||
         
         
         
         mṛgekṣaṇāṅkaṃ te vaktraṃ mṛgeṇaivāṅkitaḥ śaśī&nbsp;|
         tathāpi sama evāsau notkarṣīti caṭūpamā&nbsp;|| 35&nbsp;||
         
         tanvi ! tava vaktraṃ mṛgasyekṣaṇamekadeśo 'tyantasāmyenābhedavivakṣayā aṅkaścihnaṃ
         yasya tattathā&nbsp;| śaśī tu mṛgeṇaiva sakalenāṅkito lakṣitaḥ tataścādhikyaṃ śaśinaḥ prāptaṃ
         tathāpi nādhikaḥ&nbsp;| notkarṣī&nbsp;| kiṃ tu sama eva mukhenāsau śaśī&nbsp;| ityevaṃ caṭunā priyālāpaprakāreṇedṛśena
         sādṛśyaprakāśanāt caṭūpamedṛśī draṣṭavyeti&nbsp;||
         
         
         
         
         na padmaṃ mukhamevedaṃ na bhṛṅgau cakṣuṣī ime&nbsp;|
         iti vispaṣṭasādṛśyāt tattvākhyānopamaiva sā&nbsp;|| 36&nbsp;||
         
         padmamukhayorbhṛṅgacakṣuṣośca vispaṣṭaṃ parisphuṭaṃ yatsādṛśyaṃ kāntiṃcañcalatvādilakṣaṇaṃ,
         tasmādabhedaśaṅkāpūrvakamevaṃvidhamucyate&nbsp;| na padmametat kiṃ&nbsp;| tu mukhamevedam&nbsp;|
         etau cātra [na] bhṛṅgau, kiṃ tarhi ? cakṣuṣī ime&nbsp;| ityevaṃrūpā yā sā tattvākhyānopamā
         khyātā&nbsp;| padmādīnāmaviparītasya rūpasya paridīpanena sāmyāvasāyāt&nbsp;|
         nirṇayopamāyā asyāśca ko bheda ? ubhayatrāpi tattvaniścayāviśeṣāt&nbsp;| yadyapi tattvaniścayastulyaḥ,
         tathāpi saṃśayacchedena niścayaḥ, iha tu viparyāsanirāseneti mahān bhedaḥ&nbsp;| anyatrāpyevaṃ
         kvacit kathañcit apekṣāviśeṣād vyākhyeyo bheda iti&nbsp;||
         
         
         
         candrāravindayoḥ kakṣyāmatikramya mukhaṃ tava&nbsp;|
         ātmanaivābhavat tulyamityasādhāraṇopamā&nbsp;|| 37&nbsp;||
         
         candrasyāravindasya ca kakṣyāṃ padavīṃ tulyatām atikramya avadhūya tayoravakarṣāt&nbsp;|
         ātmanā svarūpeṇaiva tulyam abhavat, ananyasāmānyaguṇayogāt&nbsp;| ityevaṃrūpāsādhāraṇatābhidhānadvāreṇa
         sādṛśyapratīteḥ asādhāraṇopamā nigadyata iti&nbsp;||
         
         
         
         sarvapadmaprabhāsāraḥ samāhṛta iva kvacit&nbsp;|
         tvadānanaṃ vibhātīti tāmabhūtāpamāṃ viduḥ&nbsp;|| 38&nbsp;||
         
         kvacit ekatrasthāne samāhṛtaḥ pracitaḥ sarveṣāṃ padmānāṃ prabhāsvabhāvaḥ sāro hṛdayamiva
         tavānanaṃ vibhātītyevaṃ bhūtā yā tāmabhūtopamāṃ viduḥ smaranti tadvidaḥ&nbsp;| abhūtenāsanā
         kvacit samāhṛtena sarvapadmaprabhāsāreṇa ānanasyopamiteriti&nbsp;||
         
         
         
         [46b]candrabimbādiva viṣaṃ candanādiva pāvakaḥ&nbsp;|
         paruṣā vāgito vaktrādityasambhāvitopamā&nbsp;|| 39&nbsp;||
         
         mañjubhāṣiṇi ! itaḥ tava vaktrāt ekāntamadhurāt vāka bhāratī paruṣā niṣṭhurā niṣkrāmati
         candrabimbāt amṛtamayāt viṣamiva candanācca ekāntaśiśiṃrāt pāvakaḥ agniriva&nbsp;| naitatsaṃbhāvyata iti asambhāvanābhiprāyeṇa sārūpyanirūpaṇāt asambhāvitopamaivedṛśī
         dṛśyeti&nbsp;||
         
         
         
         candanodakacandrāṃśucandrakāntādiśītalaḥ&nbsp;|
         sparśastavetyatiśayaṃ prathayantī bahūpamā&nbsp;|| 40&nbsp;||
         
         varāṅgi ! tava sparśaḥ spṛśyate 'sāviti candanodakaṃ candrāṃśuḥ candrakāntaśca maṇiviśeṣaḥ&nbsp;|
         ādigrahaṇena anyasyāpi himādeḥ śītavastunaḥ parigrahaḥ&nbsp;| tadvat śītalaḥ śiśira ityevaṃ
         bahubhirupamānāt bahūpameyamīdṛśī&nbsp;| nanvekenāpi śaityapratīteḥ kiṃ bahubhirityāha—atiśayaṃ
         prathayantīti&nbsp;| atiśayaṃ priyāsparśasya śaityagatamutkarṣaṃ kamapi prakāśayantī pravartate&nbsp;|
         tato bahūpādānamīdṛśaṃ vivakṣitamiti bahūpamopakalpyata iti&nbsp;||
         
         
         
         indubimbādivotkorṇaṃ padmagarbhādivoddhṛtam&nbsp;|
         tava tanvaṅgi ! vadanamityasau vikriyopamā&nbsp;|| 41&nbsp;||
         
         tanvaṅgi ! tava vadanam indubimbādutkīrṇam nirmāyotkṣiptamiva, padmagarbhāt ambhoruhakuharāt
         uddhṛtamiva, sṛṣṭidvāreṇa utkīrṇamiva kāntisarvasvamayatvāt&nbsp;| ityevaṃrūpā yā asau
         tādṛśī vikriyopamā iṣyate&nbsp;| candrādivikāraviśeṣaparigraheṇa upamānopameyabhāvodbhāvanāditi&nbsp;||
         
         
         
         pūṣṇyātapa ivāhnīva pūṣā vyom‍nīva vāsaraḥ&nbsp;|
         vikramastvayyadhāllakṣmīmiti mālopamā matā&nbsp;|| 42&nbsp;||
         
         pūṣṇi sūryātapaḥ prakāśaviśeṣo yathā lakṣmīmadhāt, sa ca pūṣā vāsare yathā, so 'pi
         vāsaro yathā vyom‍ni ākāśe lakṣmīmadhāditi prakṛtaṃ, tathā tvayi rājani vikramaḥ śauryaṃ
         lakṣmīṃ śriyamadhāt akṛta&nbsp;| ityevamupamāvastūnāṃ paurvāparyeṇa ghaṭanāt mālopamāyāḥ
         kramaḥ prakāro 'yamīdṛśaḥ pratipattavya iti&nbsp;||
         
         
         
         vākyārthenaiva vākyārthaḥ ko 'pi yadyupamīyate&nbsp;|
         ekānekevaśabdatve sā vākyārthopamā dvidhā&nbsp;|| 43&nbsp;||
         
         
         vākyasyārthaḥ kriyākārakasambandhaviśeṣaḥ&nbsp;| tenaiva padārthamātreṇa vākyārtha uktalakṣaṇaḥ
         ko 'pi vivakṣitaḥ kaś‍cit yadyupamīyate sadṛśaḥ kathyate, sā sādṛśī vākyārthopamā
         matā&nbsp;| sā ca dvidhā bhidyate&nbsp;| katham ? eko 'nekaś‍ca ivaśabdaḥ sādṛśyasūcako yatra
         tadbhāvastattvaṃ tasmin&nbsp;| kāraṇāttasmāditi gamyate&nbsp;||
         
         
         
         tvadānanamadhīrākṣamāvirdaśanadīdhiti&nbsp;|
         bhramadbhṛṅa‍gamivālakṣyakesaraṃ bhāti paṅa‍kajam&nbsp;|| 44&nbsp;||
         
         tvadā[47a]nanam adhīre lole akṣiṇī yatra&nbsp;| āvirbhṛtā daśanadīdhitayo dantakāntayo
         yasmin tadīdṛśaṃ bhātīti&nbsp;| evaṃ tāvad vākyamupameyabhūtam&nbsp;| kimivetyāha—bhramantau
         bhramarau yasminnālakṣyāṇi [īṣat]prakaṭāni kesarāṇi yatra tādṛśaṃ paṅkajamiveti dvitīyaṃ
         vākyamupamābhūtamiyamekevaśabdā vākyārthopamā boddhavyeti&nbsp;||
         
         
         anekevaśabdānnidarśayannāha—
         
         nalinyā iva tanvaṅa‍ga‍yāstasyāḥ padmamivānanam&nbsp;|
         mayā madhuvrateneva pāyaṃ pāyamaramyata&nbsp;|| 45&nbsp;||
         
         tasyāstanvaṅa‍ga‍yāḥ kasyāś‍cidiṣṭāyā ānanaṃ pāyaṃ pāyam abhīkṣṇaṃ pītvā niṣevya mayā
         aramyata krīḍa़itamiti upameyārthamekaṃ vākyaṃ tāvannalinyā iva padmamiva madhuvrateneveti
         dvitīyamupamārūpaṃ vākyamiyamanekevaśabdā vākyārthopamā jñātavyeti&nbsp;||
         
         
         
         vastu kiñcidupanyasya nyasanāttatsadharmaṇaḥ&nbsp;|
         sāmyapratītirastoti prativastūpamā yathā&nbsp;|| 46&nbsp;||
         
         kiñcid vivakṣitaṃ puruṣādi vastu upakṣipya upanyasya tenopanyastena vastunā sadharmaṇastulyasya
         vastuno 'nyasya nyasanāt abhidhānāddhetoḥ sāmyasya tayordvayoḥ sādṛśyasya pratītiḥ
         avasāyo 'sti iti hetoḥ prativastūpamā īdṛśī iṣyate, prativastunā tathāvidhena arthāntareṇa
         prastutasya vastunastulyatāpratipatteḥ&nbsp;| yathetyudāharati&nbsp;||
         
         
         
         naikau 'pi tvādṛśo 'dyāpi jāyamāneṣu rājasu&nbsp;|
         nanu dvitīyo nāstyeva pārijātasya pādapaḥ&nbsp;|| 47&nbsp;||
         
         
         jagati ciramārabhya jāyamāneṣu rājasu madhye tvādṛśaḥ tvamiva guṇavān eko 'pi rājā,
         prāgevānekaḥ&nbsp;| adyāpi na vidyate na kevalaṃ prāk, ityevaṃ tāvad vastūpanyastametat&nbsp;|
         nanvityādinā prativastūpanyāsaḥ&nbsp;| nanvityanumatau&nbsp;| pārijātasya divyavṛkṣaviśeṣasya
         dvitīyaḥ samānaḥ pādapo nāstyeva&nbsp;| yathā pārijāta eko vṛkṣajātiṣūttamaḥ tathā tvaṃ
         rājasviti dvayoḥ sāmyapratītirastīti yojyam&nbsp;||
         
         
         
         adhikena samīkṛtya hīnamekakriyāvidhau&nbsp;|
         yad bruvanti smṛtā seyaṃ tulyayogopamā yathā&nbsp;|| 48&nbsp;||
         
         adhikena kenacit jātyādinā hīnaṃ kiñcidekasyāḥ kriyāyā vidhau sampādane samīkṛtya
         samānīkṛtya bruvanti prayuñcate kavayo yat&nbsp;| sāmānyoktiriyaṃ yaditi&nbsp;| yadvedṛśaṃ vacanaṃ
         kiṃ tat ? seyamīdṛśī tulyayogopamā smṛteti viśeṣaḥ&nbsp;| ekakriyāsambaddhasya dvayoḥ sādhāraṇatvāt
         tad‌dvāreṇa upamā tulyayogopamā&nbsp;| yathetyudāharati&nbsp;||
         
         
         
         divo jāgarti rakṣāyai pulomārirbhavān bhuvaḥ&nbsp;|
         asurāstena hanyante sāvalepāstvayā nṛpāḥ&nbsp;|| 49&nbsp;||
         
         pulomāriḥ devarājaḥ pramādanidrāvigamāt jā[47b]garti kāryeṣvavadhatte&nbsp;| kimartham
         ? divaḥ svargalokasya rakṣāyai paripālanārtham&nbsp;| bhuvaḥ pṛthivyā rakṣāyai bhavān vivakṣitaḥ
         kaś‍cinnareś‍varo jāgartītyutprekṣyam&nbsp;| tena pulomāriṇā sāvalepā dṛptā asurā hanyante,
         tvayā ca nṛpāḥ sāvalepā hanyante&nbsp;| atra devarājasya adhikasya nṛpasya ca kasyacit
         tadapekṣayā jātyādinā hīnasya rakṣādyekakriyāyogastulya iti tad‌dvāreṇa tayoḥ sāmyāvagatestulyayogopamā
         īdṛśī draṣṭavyeti&nbsp;||
         
         
         
         kāntyā candramasaṃ dhām‍na sūryaṃ dhairyeṇa cārṇavam&nbsp;|
         rājannanukaroṣīti saiṣā hetūpamā smṛtā&nbsp;|| 50&nbsp;||
         
         rājannityāmantraṇam&nbsp;| kāntyā saumyatayā candramasam anukaroṣi&nbsp;| tena tulyo 'sītyarthaḥ&nbsp;|
         dhām‍nā tejasā sūryamanukaroṣi&nbsp;| dhairyeṇa sthityā arṇavaṃ sāgaramanukaroṣi&nbsp;| evaṃvidhā
         yā saiṣā tādṛśī hetūpamā smṛtā tajjñaiḥ&nbsp;| kāntyādihetūpanyāsena sāmyapratīteriti&nbsp;||
         
         
         kathamatra vyavasthā ? kimavaśyamupamānopameyayorekaliṅa‍gatvam, abhinnavacanatā ca ? anyathāpītyatrāha—
         
         na liṅa‍gavacane bhinne na hīnādhikatāpi vā&nbsp;|
         upamādūṣaṇāyālaṃ yatrodvego na dhīmatām&nbsp;|| 51&nbsp;||
         
         liṅa‍gamidaṃ prasiddhamaṅa‍gasanniveśādilakṣaṇaṃ strītvādi&nbsp;| vacanamekavacanādi&nbsp;|
         te dve bhinne vijātīye&nbsp;| hīnatopamāvastuno jātyādinā adhikatāpi vā&nbsp;| sarvametat upamāyāṃ
         dūṣaṇāya virodhārthaṃ nālaṃ na samarthamityutsargaḥ&nbsp;| tatrāpavādamāha—yatretyādi&nbsp;|
         yatra kvacid viṣaye dhīmatāṃ kavīnāmudvego 'prītirasammatirna bhavati tādṛśi prahate
         prayogamārge nāyaṃ doṣaḥ&nbsp;| yastvaprahato 'śiṣṭo viṣayaḥ tatrāyaṃ doṣa ityarthāduktaṃ
         bhavati&nbsp;| taṃ ca darśayiṣyatīti&nbsp;||
         
         
         tadudāharati—
         
         strīva gacchati ṣaṇḍo 'yaṃ vaktyeṣā strī pumāniva&nbsp;|
         prāṇā iva priyo 'yaṃ me vidyā dhanamivārjitā&nbsp;|| 52&nbsp;||
         
         ayaṃ ṣaṇḍaḥ ṣaṇḍakaḥ strīva gacchati tacceṣṭānuvṛtteḥ&nbsp;| eṣā strī pumāniva puruṣa iva
         vakti tādṛśaprāgalbhyayogāt&nbsp;| atra liṅa‍ganānātvamupamānopameyayoḥ&nbsp;| ayaṃ vivakṣitaḥ
         kaś‍cinmama priya iṣṭaḥ prāṇā iva&nbsp;| vidyā vyākaraṇādayaḥ arjitā dhanamiveti vacanabhedaḥ&nbsp;|
         evaṃvidhe samucite viṣaye liṅa‍gavacanabhedo nopamāṃ dūṣayati&nbsp;| pratyuta rasāvaha
         iti&nbsp;||
         
         
         hīnādhikatāmudāharannāha—
         
         bhavāniva mahīpāla ! devarājo virājate&nbsp;|
         alamaṃśumataḥ kakṣāmārọdhuṃ tejasā nṛpaḥ&nbsp;|| 53&nbsp;||
         
         mahīpāletyāmantraṇam&nbsp;| bhavāniva devarājo virājata iti&nbsp;| hīnenādhika[48a]upamīyate&nbsp;|
         ayaṃ nṛpo vivakṣitaḥ kaś‍cit&nbsp;| aṃśumataḥ sūryasya kakṣāṃ padavīṃ samatām ārọdhumalaṃ
         śaktaḥ&nbsp;| tejasā hetuneti&nbsp;| adhikena hīna upamitaḥ&nbsp;| atyantabhadratāmekāntatejasvitāṃ
         ca pratītāmāśritya ayamevaṃvidhaḥ prayogaḥ&nbsp;| tathā bhāvanāyāṃśobhata ityavaseyam&nbsp;||
         
         
         
         tadīdṛśaṃ sarvaṃ sundaramiti darśayati—
         
         ityevamādeḥ saubhāgyaṃ na jahātyeva jātucit&nbsp;|
         asti ca kvacidudvegaḥ prayoge vāgvidāṃ yathā&nbsp;|| 54&nbsp;||
         
         ityevamanantaroktaṃ lakṣmamādiryasyānyasyāpi tajjātīyasya lakṣyajātasya tad [varṇanaṃ]
         na jātucit na kadācidapi saubhāgyaṃ śobhāṃ jahāti tyajatyeva&nbsp;| sadaiva subhagamīdṛśamityarthaḥ&nbsp;|
         bhinnaliṅa‍gavacanādi kiñcidudvegakaraṃ vipaś‍citāmiti kathayatikvacit prayoge lakṣye
         na sarvatra&nbsp;| udvege vaimukhyamanādaraḥ&nbsp;| asti, ca na kevalaṃ nāsti&nbsp;| vāgvidāṃ śabdahṛdayajñānāṃ
         kavīnām&nbsp;| yathetyudāharati&nbsp;||
         
         
         
         haṃsīvaḥdhavalaś‍candraḥ sarāṃsīvāmalaṃ nabhaḥ&nbsp;|
         bhartṛbhakto bhaṭaḥ ś‍veva khadyoto bhāti bhānuvat&nbsp;|| 55&nbsp;||
         
         haṃsīva dhavalaś‍candra iti liṅa‍gabhedaḥ&nbsp;| sarāṃsīvāmalaṃ nabha iti vacanabhedaḥ&nbsp;|
         bhartṛbhakto bhaṭaḥ ś‍veveti hīnena jātyādinā adhika upamitaḥ&nbsp;| khadyoto jyotiriṅgaṇaḥ
         bhāti bhānuvat ityadhikena hīna upamīyata iti&nbsp;||
         
         
         evaṃvidhaṃ heyamiti darśayati—
         
         īdṛśaṃ varjyate sadbhiḥ kāraṇaṃ tatra cintyatām&nbsp;|
         guṇadoṣavicārāya svayameva manīṣibhiḥ&nbsp;|| 56&nbsp;||
         
         īdṛśam itthaṃmūtaṃ sadbhiḥ kavibhirucitavidvadbhiḥ varjyate nādriyate&nbsp;| niyataṃ tāvadetat&nbsp;|
         kiṃ kāraṇamiti cet ? atredṛśasya varjane kāraṇaṃ tu nimittaṃ punaḥ kiñcit svayameva
         cintyatāṃ nirūpyatām&nbsp;| nātrāsmākamabhiniveśaḥ&nbsp;| ayamāśayaḥ&nbsp;| īdṛśamaśiṣṭeṣṭamapratītaṃ
         na saubhāgyabhājanam&nbsp;| ataś‍codvegakaratvād varjyate&nbsp;| na ca te paryanuyogamarhanti,
         pramāṇatvāt sarvathā teṣām&nbsp;| kevalaṃ tatprayogamārgaḥ prakṛtisubhago 'smābhiranugamyate&nbsp;|
         yadi punastairādriyeta, ke vayaṃ varjayitum ? subhagameva tadedṛśaṃ tallakṣaṇatvādiha
         saubhāgyasyeti&nbsp;| tathā ca va[kṣya]te śiṣṭeṣṭastu na duṣyatīti [3.148]&nbsp;| itthaṃ caitadudvejanīyam&nbsp;|
         
         
         candro haṃsa ivābhāti nabhaḥ sara ivāmalam&nbsp;|
         bhaṭo bandhuriva s‍nigdha khadyoto bhāti dīpavat&nbsp;||
         
         pratītamīdṛśaṃ sadā tatsamucita[manu]dvejanīyameva, tadviparyayāttu pūrvakamarañjakam&nbsp;|
         anena [48b] ca sarveṇa—
         
         hīnatā 'sambhavo liṅa‍gavacobhedau viparyayaḥ&nbsp;|
         upamānādhikatvaṃ ca tenāsadṛśatāpi ca&nbsp;||
         ta eta upamādoṣāḥ sapta medhāvinoditāḥ&nbsp;|
          [kāvyālaṅkāre 2. 39–40] iti matāntaramanaikāntīkṛtam&nbsp;|
         
         
         yadyapyupamānopameyabhūtaṃ vastu candramukhādiśabdavācyam, tathāpi ivādiśabdavyatirekeṇa
         sādṛśyamabhivyakti na yātīti tadabhivyañjakān śabdān vyavahāraṃ vyutpattaye darśayannāha—
         
         ivavadvāyathāśabdāḥ samānanibhasannibhāḥ&nbsp;|
         tulyasaṃkāśanokāśaprakāśapratirūpakāḥ&nbsp;|| 57&nbsp;||
         
         
         pratipakṣapratidvandvipratyanīkavirodhinaḥ&nbsp;|
         sadṛksadṛśasaṃvādisajātīyānuvādinaḥ&nbsp;|| 58&nbsp;||
         
         
         pratibimbapraticchandasarūpasamasammitāḥ&nbsp;|
         salakṣaṇasadṛkṣābhasapakṣopamitopamāḥ&nbsp;|| 59&nbsp;||
         
         
         kalpadeśīyadeśyādiḥ prakhyapratinidhī api&nbsp;|
         savarṇatulitau śabdau ye ca tulyārthavācinaḥ&nbsp;|| 60&nbsp;||
         
         
         samāsaś‍ca bahuvrīhiḥ śaśāṅa‍kavadanādiṣu&nbsp;|
         spardhate jayati dveṣṭi druhyati pratigarjati&nbsp;|| 61&nbsp;||
         
         
         ākrośatyavajānāti kadarthayati nindati&nbsp;|
         viḍambayati saṃrundhde hasatīṣyatyasūyati&nbsp;|| 62
         
         
         
         tasya muṣṇāti saubhāgyaṃ tasya kāntiṃ vilumpati&nbsp;|
         tena sārdhaṃ vigṛhṇāti tulāṃ tenādhirohati&nbsp;|| 63&nbsp;||
         
         
         tatpadavyāṃ padaṃ dhatte tasya kakṣāṃ vigāhate&nbsp;|
         tamanvetyanubadh‍nāti tacchīlaṃ tanniṣedhati&nbsp;|| 64&nbsp;||
         
         
         tasya cānukarotīti śabdāḥ sādṛśyasūcinaḥ&nbsp;|
         upamāyāmime proktāḥ kavīnāṃ buddhisaukhyadāḥ&nbsp;|| 65&nbsp;||
         
         ivaśca vacca yathā ca te śabdāśceti vigrahaḥ&nbsp;| samānanibhasannibhāḥ pūrvavaccārthaḥ&nbsp;|
         śabdā iti vakṣyamāṇamapekṣya puṃstvamiti&nbsp;|| tulyādiṣvapyanantaro[k‍teṣu tathaiva]
         vācyamiti&nbsp;| sadṛśādikamapi pūrvavat sugamamiti&nbsp;|| salakṣaṇādīnāmapi saiva rītiḥ&nbsp;||
         ādiśabdena bahujādiparigrahaḥ&nbsp;|
         ayaṃ kuṇālo bahusāgaraḥ priyaḥ [?] ityādi ca lakṣyamālakṣyamiti&nbsp;|| savarṇetyādi&nbsp;| ye cānyūnaṃ samamarthaṃ vadanti sadharmasādhāraṇasacchāyādayo
         'nuktāḥ te 'pi śabdāḥ sādṛśyasūcina ityavekṣaṇīyam&nbsp;| śaśāṅka iva vadanaṃ yasyāḥ sā
         tathā&nbsp;| ādi śabdenotpalākṣyādiparigrahaḥ&nbsp;| teṣu prayogeṣu samāsaśca bahuvrīhiranyapadārthaḥ&nbsp;|
         sādṛśyasūcaka ityapekṣamiti&nbsp;|| sparddhata ityādi sugamamiti&nbsp;| ete sarve śabdā yathoktāḥ
         sādṛśyam upamānopameyayoḥ sāmyaṃ sūcayanti vyañjayantīti sādṛśyasūcinaḥ pratipattavyā
         iti upamāprapañcaḥ&nbsp;||
         
         || upamācakram&nbsp;||
          
         
          
         
         rūpakaṃ nirūpayannāha—
         
         upamaiva tirobhūtabhedā rūpakamucyate&nbsp;|
         yathā bāhulatā pāṇipadmaṃ caraṇapallavam&nbsp;|| 66&nbsp;||
         
         upamaiva yathoktalakṣaṇā rūpakamiṣyate tajjñaiḥ&nbsp;| na kaścit tarhi viśeṣaḥ tayornāmamātraṃ
         bhidyata ityāha—tirobhūtabhedeti&nbsp;| tirobhūto 'prakaṭo bhedo nānātvam upamānopa-meyayorabhedāropaṇāt yasyāṃ tathābhūtā satī rūpakaṃ nāma alaṅkāraḥ kalpyata iti bhedodbhavābhibhavaprabhāvitaṃ
         nānātvam anayorvyañjanena śabdābhedamātraṃ rūpayati&nbsp;| upamā[nopameyayo]rabhedamāropayati
         iti rūpakam&nbsp;| yathetyudāharati—bāhurlatātulyo latārūpeṇa nirūpyate ityabhedāropaḥ&nbsp;|
         tirohito bhedaḥ&nbsp;| natūdbhedaḥ&nbsp;| bāhurlate eveti [49a]&nbsp;| pāṇireva padmaṃ caraṇa eva
         pallavamityabhedādhyāsaḥ pūrvavaditi&nbsp;||
         
         
         
         aṅgulyaḥ pallavānyāsan kusumāni nakhārciṣaḥ&nbsp;|
         bāhū late vasantaśrīstvaṃ naḥ pratyakṣacāriṇī&nbsp;|| 67&nbsp;||
         
         he vasantaśrīḥ kusumāgamalakṣmīḥ ! tvaṃ bhavatī naḥ asmākam pratyakṣe 'rthasākṣātkāriṇi
         jñāne carasi pratibhāsi&nbsp;| na parokṣavartinī&nbsp;| pratyakṣaṃ yathā bhavati tathā carasīti
         kriyāviśeṣaṇopapadādvā kriyārthādvidhiḥ&nbsp;| kathayāmi tāvat pallavāni kisalayasampadastāni
         tāmratādestavāṅgulya āsan abhūvan adṛśyanta iti yāvat&nbsp;| yāni cemāni pallavasaṅgatāni
         kusumāni tāni tava nakhārciṣaḥ kararuharucayaḥ śauklyādinā, late ca dve vivakṣiṃte
         kecit tava bāhu[bhūte] mārdavādeḥ&nbsp;| iti pratyakṣāṅgatvāt tvaṃ naścākṣuṣī&nbsp;| yadvā,
         varāṅgi ! pra[tyakṣa]cāriṇī vasantaśrīstvamevāsmākam, kimanyayā apratyakṣayā&nbsp;| yāstavāṅgulya[stāḥ]
         pallavānyāsan&nbsp;| nakhārciṣaśca kusumāni&nbsp;| bāhū te late&nbsp;| tatastvaṃ naścākṣuṣī pratyakṣā
         vasantaśrīḥ&nbsp;| śeṣaṃ pūrvavat&nbsp;||
         
         
         kiṃ nāmedaṃ vyavahriyata ityāha—
         
         ityetadasamastākhyaṃ samastaṃ pūvarūpakam&nbsp;|
         smitaṃ mukhendorjyots‍neti samastavyastarūpakam&nbsp;|| 68&nbsp;||
         
         ityetadīdṛśam asa[ma]stamityākhyā saṃjñā yasyetyasamastākhyaṃ vyastaṃ nāma rūpakaṃ
         pratipattavyam, upamānopameyarorakṛtasamāsatvāt&nbsp;| yatra samāsaḥ&nbsp;| tat kimākhyāyate
         ? pūrvarūpakaṃ bāhū latetyādi&nbsp;| kṛtasamāsaṃ prathamamudāharaṇam&nbsp;| samastaṃ tādṛśaṃ
         veditavyam, samāsayogāt&nbsp;| mukhamivendurmukhenduriti samastam&nbsp;| smitaṃ līlāhasitaṃ
         jyots‍nā candriketi vyastam&nbsp;| ataśca samastaṃ tad vyastaṃ ceti samastavyastaṃ nāmedṛśaṃ
         rūpakamavagantavyamiti&nbsp;||
         
         
         
         
         tāmrāṅgulidalaśreṇi nakhadīdhitikesaram&nbsp;|
         dhriyate mūrdh‍ni bhūpālairbhavaccaraṇapaṅkajam&nbsp;|| 69&nbsp;||
         
         rājan, bhavataścaraṇa eva paṅkajaṃ bhūpālaiḥ dhriyate dhāryate mūrdhni śirasi&nbsp;| kimbhūtam
         ? tāmrāṅgulayo dalaśreṇiḥ patrapaṃktiryasya&nbsp;| nakhānāṃ dīdhitayaḥ kiraṇāḥ kesarāṇi
         yatra tādṛśaṃ dhriyate iti prakṛtam&nbsp;||
         
         
         katamadetadrūpakamityāha—
         
         aṅgulyādau dalāditvaṃ pāde cāropya padmatām&nbsp;|
         tadyogyasthānavinyāsādetat sakalarūpakam&nbsp;|| 70&nbsp;||
         
         etadanantaroktamīdṛśaṃ sakalarūpakam ākhyāyate&nbsp;| sakalasyāṅginaḥ pādasyāṅgasya cāṅgulyādīnāṃ
         rūpaṇāt&nbsp;| aṅgulirādiryasyā nakhadīdhitestatra dalamādiryasya kesarasya tasya bhāvaḥ
         tattvaṃ tadāropya ityaṅgarūpa[49b]ṇamuktam&nbsp;| pāde ca padmatāmāropya upacaryeti aṅgirūpaṇaṃ
         tasyedṛśasya padmasya yogyamucitam&nbsp;| sthīyate iti sthānam ādhāro mūrddhā tatra vinyāsāt
         niveśanāt&nbsp;| sakalarūpakametaditi prakṛtam&nbsp;||
         
         
         
         akasmādeva te caṇṅi ! sphuritādharapallavam&nbsp;|
         mukhaṃ muktāruco dhatte dharmāmbhaḥkaṇamañjarīḥ&nbsp;|| 71&nbsp;||
         
         caṇḍi kopane ! te tava mukhaṃ sphuritādharapallavaṃ sphuritaḥ kopakampanaḥ adharaḥ
         tāmratādeḥ pallavo yasyeti&nbsp;| gharmāmbhaḥkaṇāḥ praṇayakopajanmānaḥ svedabindava eva
         mañjayaḥ kusumastabakāḥ śauklyādinā&nbsp;| yadāha—muktāruca iti&nbsp;| muktānāṃ rucayo dīptayo
         yāsāṃ tā dhatte&nbsp;| akasmādeva vinā vyalīkena kenacit tādṛśena, ko 'yamasthānakopa iti&nbsp;||
         
         
         kataradetat rūpakamityāha—
         
         mañjarīkṛtya gharmāmbu pallavīkṛtya cādharam&nbsp;|
         nānyathākṛtamatrāsyamato 'vayavarūpakam&nbsp;|| 72&nbsp;||
         
         dharmāmbu mañjarītvena parikalpya&nbsp;| adharaṃ caikadeśaṃ pallavīkṛtya pallavo 'yamiti
         rūpayitvā&nbsp;| āsyaṃ mukham aṅgi anyathā naḥkṛtam&nbsp;| padmāditvena na rūpitamatra prayoge&nbsp;|
          ataḥ kāraṇādavayavarūpakamīdṛśamavayavasyādharāde rūpaṇāditi&nbsp;||
         
         
         
         valgitabhru galad‌dharmajalamālohitekṣaṇam&nbsp;|
         vivṛṇoti madāvasthāmidaṃ vadanapaṅkajam&nbsp;|| 73&nbsp;||
         
         valgite ārecite bhruvau&nbsp;| galacca gharmajalam&nbsp;| ālohite ca īkṣaṇe yatra tadidaṃ vadanaṃ
         paṅkajaṃ madasya madhupānajanitasya harṣaviśeṣasya avasthām īdṛśavikāralīlājanitalakṣaṇāṃ
         daśāṃ vivṛṇoti prakāśayatīti&nbsp;||
         
         
         kimetad rūpakamucyate ityāha—
         
         avikṛtya mukhāṅgāni mukhamevāravindatām&nbsp;|
         āsīd gamitamatredamato 'vayavirūpakam&nbsp;|| 74&nbsp;||
         
         mukhasya aṅginaḥ aṅgāni avayavān netrādīn avikṛtya rūpayitvā mukhamevāṅgi aravindatāṃ
         gamitamāsīt padmatvena rūpitam&nbsp;| atra lakṣye&nbsp;| ato 'vayavirūpakamidamīdṛśam, avayavina
         eva rūpitatvāditi&nbsp;||
         
         
         
         madapāṭalagaṇḍena raktanetrotpalena te&nbsp;|
         mukhena mugdhe ! so 'pyeṣa jano rāgamayaḥ kṛtaḥ&nbsp;|| 75&nbsp;||
         
         madena pāṭalau gaṇḍau kapolau rakte ca netre utpale yatra tena te mukhena so 'pyeṣa
         jano yaḥ tvatprasādaikavṛttiḥ paramukhenātmānamāha kaścitkāmuko rāgamayo rāgavikāraḥ
         kimapi raktaḥ kṛtaḥ na kevalaṃ svayaṃ raktamityapi śabdaḥ&nbsp;| mugdha ityāmantraṇam iti&nbsp;||
         
         
         
         ekāṅgarūpakaṃ caitadevaṃ dviprabhṛtīnyapi&nbsp;|
         aṅgāni rūpayantyatra yogāyogau bhidākarau&nbsp;|| 76&nbsp;||
         
         etacca ekāṅgarūpakam ekasyaiva netralakṣmasyāṅgasya rūpaṇāt&nbsp;| evam anena prakāreṇa
         dviprabhṛtīnyapi na kevalamekam&nbsp;| dve trīṇi catvāri iti yathāsambhavamaṅgāni avayavān
         rūpayanti yathāyogamarthāntararūpeṇa āropya prayuñjate kavayaḥ&nbsp;| atrāṅgarūpaṇe yogaḥ
         saṅgatiḥ aṅgānāmayogaśca virodhaḥ&nbsp;| bhidākarau rūpakabhedavyavasthāpakau&nbsp;| yogāyoga[50a]bhedenaitadrūpakaṃ
         vyavahniyate&nbsp;| na tu pūrvavat saṃkhyābhedenetyarthaḥ&nbsp;||
         
         
         
         
         smitapuṣpojjvalaṃ lolanetrabhṛṅgamidaṃ mukham&nbsp;|
         iti puṣpadvirephāṇāṃ saṅgatyā yuktarūpakam&nbsp;|| 77&nbsp;||
         
         smitaṃ puṣpaṃ śauklyādinā tena ujjvalaṃ subhagaṃ lole netre bhṛṅgau cañcalatvādinā
         yasya mukhasyetīdṛśam [yukta]rūpakamākhyāyate&nbsp;| nanu katham ? puṣpāṇāṃ dvirephāṇāṃ
         ca saṅgatyā parasparasambandhāditi&nbsp;||
         
         
         
         idamārdrasmitajyots‍naṃ s‍nigdhanetrotpalaṃ mukham&nbsp;|
         iti jyots‍notpalāyogādayuktaṃ nāma rūpakam&nbsp;|| 78&nbsp;||
         
         idaṃ mukham ārdraṃ s‍nigdhaṃ smitaṃ jyots‍nā, s‍nigdhe netre utpale [ca] yasya ityevaṃvidhamayuktaṃ
         nāma rūpakam&nbsp;| kutaḥ jyots‍nayā utpalasya ayogāt virodhāt, jyots‍nāyāmutpalasya saṅkocāditi&nbsp;||
         
         
         
         rūpaṇādaṅgino 'ṅgānāṃ rūpaṇārūpaṇāśrayāt&nbsp;|
         rūpakaṃ viṣamaṃ nāma lalitaṃ jāyate yathā&nbsp;|| 79&nbsp;||
         
         aṅgino 'vayavinaḥ rūpaṇāt yathāyogam arthāntarīkaraṇāt&nbsp;| aṅgānāṃ rūpaṇamarūpaṇaṃ ca
         tayorāśrayaṇam [tasmād][ā]śrayāt apekṣaṇādrūpaṇādarūpaṇāccetyarthaḥ&nbsp;| tato viṣamaṃ
         rūpakaṃ lalitaṃ cārujāyate&nbsp;| yathetyudāharati&nbsp;||
         
         
         
         madaraktakapolena manmathastvanmukhendunā&nbsp;|
         nartitabhrūlatenālaṃ mardituṃ bhuvanatrayam&nbsp;|| 80&nbsp;||
         
         bhuvanatrayaṃ mardituṃ jetum alam samartho manmathaḥ&nbsp;| kena ? madena raktau kapolau
         yasya nartite bhruvau late lolatādinā yena tena tava mukhena indunā karaṇena ca mukhasyāṅgino
         rūpaṇaṃ bhrūlakṣaṇasya ca tadaṅgasya rūpaṇameva&nbsp;| kapolarūpasya tvaṅgasyārūpaṇamiti&nbsp;||
         
         
         
         haripādaḥ śirolag‍najahnukanyājalāṃśukaḥ&nbsp;|
         jayatyasuraniḥśaṅkasurānandotsavadhvajaḥ&nbsp;|| 81&nbsp;||
         
         harerviṣṇoḥ vikramamāṇasya pādo jayati vipakṣamabhibhavati&nbsp;| śirasyagre bhāge 'ṅgulīdeśe
         lagnamavasthitaṃ jahnukanyājalam&nbsp;| brahmaṇā kila tadānīm arghīkṛtaṃ gāṅgam udakam&nbsp;| aṃśukaṃ patākārūpaṃ yatra sa tathā&nbsp;| asurebhyo harinirjitebhyo niḥśaṃkā
         nirbhayāstadupakramaśaṅkāvigamāt&nbsp;| ye surāḥ, teṣāmānandaḥ prītirutsavo mahastatrocchrito
         dhvajaḥ keturiti&nbsp;|
         
         
         kimidaṃ rūpakaṃ vyavahriyata ityāha—
         
         viśeṣaṇasamagrasya rūpaṃ ketoryadīdṛśam&nbsp;|
         pāde tadarpaṇādetat saviśeṣaṇarūpakam&nbsp;|| 82&nbsp;||
         
         viśeṣaṇena upādhinā patākotsavasambhavarūpeṇa samagrasya sūktasya ketordhvajasya yadīdṛśasya
         anantaroktaprakāraṃ rūpaṃ svabhāvaḥ tasyārpaṇādāropāt pāde vaiṣṇave 'yaṃ dhvaja iti
         etadīdṛśaṃ saviśeṣaṇaṃ nāma rūpakaṃ vyapadiśyata iti&nbsp;||
         
         
         
         na mīlayati padmāni na nabho 'pyavagāhate&nbsp;|
         tvanmukhendurmamāsūnāṃ haraṇāya vyavasyati&nbsp;|| 83&nbsp;||
         
         tava mukham induḥ, padmāni na mīlayati na saṃkocayati [50b] nabho 'pi nāvagāhate&nbsp;|
         kiṃ tarhi karoti ? mama asūnāṃ prāṇānāṃ haraṇāyaiva vyavasyati prayatate&nbsp;| kimidamiti&nbsp;||
         
         
         tad vyācaṣṭe—
         
         akriyā candrakāryāṇāmanyakāryasya ca kriyā&nbsp;|
         atra sandarśyate yasmādviruddhaṃ nāma rūpakam&nbsp;|| 84&nbsp;||
         
         candrakāryāṇāṃ padmanimīlanādīnām akriyā akaraṇam&nbsp;| anyasya śastrāderyat kāryaṃ prāṇaharaṇaṃ
         tasya kriyā atra prayoge sandarśyate pratipādyate yasmāt, ato viruddhaṃ nāmedṛśaṃ
         rūpakamavagantavyam iti&nbsp;||
         
         
         
         gāmbhīryeṇa samudro 'si gauraveṇāsi parvataḥ&nbsp;|
         kāmadatvācca lokānāmasi tvaṃ kalpapādapaḥ&nbsp;|| 85&nbsp;||
         
         gāmbhīryeṇānuttānacittatayā samudro 'si&nbsp;| gauraveṇa guṇalakṣaṇena parvato 'si&nbsp;| lokānāṃ
         kāmam iṣṭaṃ dadāsīti kāmadatvācca kalpapādapo 'si iti kaścit stūyat iti&nbsp;||
         
         
         
         kimidaṃ rūpakamityāha—
         
         gāmbhīryapramukhairatra hetubhiḥ sāgaro giriḥ&nbsp;|
         kalpadrumaśca kriyate tadidaṃ heturūpakam&nbsp;|| 86&nbsp;||
         
         atra prayoge gāmbhīryaṃ pramukhamādi yeṣāṃ gauravādīnāṃ taiḥ hetubhiḥ kāraṇaiḥ kaścit
         vivakṣitaḥ puruṣaḥ sāgaraḥ kriyate, giriśca kalpadrumaśca kriyate rūpyate yataḥ, tat
         tasmāt idam evaṃvidhaṃ heturūpakam avaseyam&nbsp;| tadidamanantaroktaṃ heturūpakamiti yojyam&nbsp;||
         
         
         
         rājahaṃsopabhogārhaṃ bhramaraprārthyasaurabham&nbsp;|
         sakhi vaktrāmbujamidaṃ taveti ś‍liṣṭarūpakam&nbsp;|| 87&nbsp;||
         
         sakhi, tava vaktrāmbujamidaṃ cāru [rāja]haṃsopabhogārham&nbsp;| padmaṃ tāvat rājahaṃsaiḥ
         pakṣiviśeṣaiḥ upabhogaṃ niṣevaṇam arhati, tadupabhogyamiti yāvat&nbsp;| tava vaktrāmbujaṃ
         tu rājahaṃsaiḥ nṛpavaraiḥ upabhogamarhatīti śabdaś‍leṣaḥ&nbsp;| ubhayamapi bhramaraiḥ prārthyam
         abhilaṣaṇīyaṃ saurabhaṃ gandhaviśeṣo 'syeti bhramaraprārthyasaurabhamityarthaś‍leṣaḥ&nbsp;|
         īdṛśaṃ ś‍liṣṭarūpakamiṣṭam, ś‍leṣānuviddhatvāt iti&nbsp;||
         
         
         
         iṣṭaṃ sādharmyavaidharmyadarśanād gauṇamukhyayoḥ&nbsp;|
         upamāvyatirekākhyaṃ rūpakadvitayaṃ yathā&nbsp;|| 88&nbsp;||
         
         upamārūpakaṃ vyatirekarūpakamiti rūpakadvitayamidamaparamiṣṭaṃ śiṣṭaiḥ&nbsp;| upameti vyatireka
         iti vā ākhyā saṃjñā tadekadeśatvādyasyeti vigrahaḥ kṛtaḥ&nbsp;| gauṇasya āropitasya mukhasya
         ca pradhānasyānupacitasya sādharmyaṃ sāmyaṃ vaidharmyam asāmyaṃ ca tayordaśanāt prakāśanāt
         kāraṇāt&nbsp;| yatheti udāharati—
         
         
         ayamālohitacchāyo madena mukhacandramāḥ&nbsp;|
         sannaddhodayarāgasya candrasya pratigarjati&nbsp;|| 89&nbsp;||
         
         ayaṃ mukhacandramāḥ, ālohitā chāyā prabhā yasya sa tathā&nbsp;| kena ? madena hetunā sannaddho
         'vasthitaḥ udayakālabhāvī rāgo yasya tasya candrasya pratigarjati tenopamīyate&nbsp;| gauṇamukhyayoriha
         raktatāsādharmyādupamārūpakamīdṛśaṃ dṛśyamiti&nbsp;||
         
         
         
         
         candramāḥ pīyate devairmayā tvanmukhacandramāḥ&nbsp;|
         asamagro 'pyasau śaśvadayamāpūrṇamaṇḍalaḥ&nbsp;|| 90&nbsp;||
         
         [51a] candramā mukhyaḥ pīyate devairamṛtamayatvāt paryāyeṇa suraiḥ candraḥ pīyate
         yataḥ krameṇāpacīyata iti śruteḥ&nbsp;| ata evāsamagro 'pyasau mukhyaścandraḥ&nbsp;| na kevalaṃ
         samagra evetyapiśabdaḥ&nbsp;| mayā tava mukhacandramāḥ pīyate niṣevyate&nbsp;| tathāpyayaṃ tava
         mukhacandramāḥ āpūrṇamakhaṇḍaṃ maṇḍalaṃ yasyetyāpūrṇamaṇḍalaḥ śaśvat anavarataṃ na
         kadācit anyatheti gauṇamukhyayorvaidharmyāt vyatirekarūpakamidamīdṛśamiti&nbsp;||
         
         
         
         mukhacandrasya candratvamitthamanyopatāpinaḥ&nbsp;|
         na te sundari ! saṃvādītyetadākṣeparūpakam&nbsp;|| 91&nbsp;||
         
         sundari ! tava mukhacandrasyetthamevamiti ātmasaṃvedyatāmupatāpasya darśayati&nbsp;| anyamimaṃ
         janamupatāpayataḥ&nbsp;| paramukhena ātmānamāha—candratvaṃ na saṃvādi na yathārthamekāntaśītatvāccandrasyāsya
         ca tadviparītatvāt&nbsp;| itīdṛśaṃ candratvaniṣedhādākṣeparūpa[ka]mavaseyamiti&nbsp;||
         
         
         
         mukhendurapi te caṇḍi ! māṃ nirdahati nirdayam&nbsp;|
         bhāgyadoṣo mamaiveti tat samādhānarūpakam&nbsp;|| 92&nbsp;||
         
         caṇḍi nirdaye ! ekāntaprītikaraḥ tava mukhenduḥ atinirdayam atyarthaṃ māṃ nirdahati&nbsp;|
         naitadyujyata ityayogamapiśabdaḥ sūcayati&nbsp;| na kevalam induriṃti vā [api] śabdaḥ samuccinoti&nbsp;|
         athavā kiṃ na yujyate ? saṃbhāvyate sarvamīdṛśamapi bhāgyaparāvṛttau, yadāha—bhāgyadoṣo
         mamaiva iti mamaivāyaṃ bhāgyadoṣaḥ abhāgyaṃ yadevaṃ bhavati&nbsp;| na tava mukhacandrasyāyaṃ
         doṣaḥ&nbsp;| ityevaṃrūpaṃ yat tadīdṛśaṃ samādhānarūpakamitthaṃ samādhānābhidhānāditi&nbsp;||
         
         
         
         mukhapaṅkajaraṅge 'smin bhrūlatā nartakī tava&nbsp;|
         līlānṛttaṃ karotīti rasyaṃ rūpakarūpakam&nbsp;|| 93&nbsp;||
         
         sundari ! tava bhrūlatā lolatādinā&nbsp;| sā ca nartakī cittaharatvādinā līlāpradhānaṃ
         śṛṅgāramayaṃ nṛttaṃ varṇitarūpaṃ karoti&nbsp;| kutra ? mukhaṃ paṅkajaṃ kāntyādinā tacca
         raṅgo nṛtyabhūmiḥ&nbsp;| tatrāsminnitiṃ pratyakṣavartini&nbsp;| īdṛśaṃ rūpakarūpakaṃ ramyaṃ manojñaṃ
         latīkṛtāyāḥ bhruvo nartakīkaraṇāt paṅkajīkṛtasya ca mukhasya saṅgīkṛteriti&nbsp;||
         
         
         
         naitanmukhamidaṃ padmaṃ na netre bhramarāvimau&nbsp;|
         etāni kesarāṇyeva naitā dantārciṣastava&nbsp;|| 94&nbsp;||
         
         tava etat mukhaṃ na bhavati&nbsp;| kiṃ tarhi padmam idam&nbsp;| ete ca atra netre na bhavataḥ&nbsp;|
         kiṃ tarhi ? bhramarāvimau&nbsp;| etāśca dantārciṣo na bhavanti kiṃ tu kesarāṇyetāni iti&nbsp;||
         
         
         tad vyācaṣṭe—
         
         mukhāditvaṃ nivatyava padmāditvena rūpaṇāt&nbsp;|
         udbhāvitaguṇotvakarṣaṃ tattvāpahnavarūpakam&nbsp;|| 95&nbsp;||
         
         mukhamādiryasya netrādeḥ tasya bhāvaḥ&nbsp;| tattvam&nbsp;| tad vinivartyaiva apahṛtyaiva&nbsp;|
         na tu mukhādikamevaitat padmādikamiti tattvam [51b] apalāpyate [ata]evākṣeparūpakavilakṣaṇametat&nbsp;|
         padmamādiryasya bhramarādeḥ tasya, bhāvaḥ tena lakṣitasya rūpaṇāt parikalpanāt&nbsp;| mukhāderiti
         gamyate&nbsp;| tattvāpahnavarūpakamīdṛśaṃ tattvasya vasturūpasya apahnavena rūpakamiti&nbsp;|
         kimevamāviṣkṛtaṃ syādityāha—udbhāvitaḥ prakāśitaḥ&nbsp;| guṇasya kāntyāderutkarṣā[ti]śayo
         yena yatra vā tattathoktamiti&nbsp;||
         
         
         ki[mi]yanta eva rūpa[ka]bhedāḥ ? netyaparyavasāyena upamāsāmānyena nigamayannāha—
         
         na paryanto vikalpānāṃ rūpakopamayorataḥ&nbsp;|
         diṅ‍mātraṃ darśitaṃ dhīrairanuktamanumīyatām&nbsp;|| 96&nbsp;||
         
         rūpakasyopamāyāśca vikalpāḥ prabhedāḥ sāmānyalakṣaṇavyāptāḥ&nbsp;| teṣāṃ paryanto 'vasānaṃ
         nāsti yatastataḥ kāraṇāt, diṅ‍mātraṃ sarvavikalpavyāpakasāmānyalakṣaṇānugataviśeṣarūpaṃ
         kiyadapi lakṣyaṃ śeṣavikalpānugamadvāraṃ darśitam uktaṃ dhīraiḥ kavibhiriti paramukhenācaṣṭe&nbsp;|
         śeṣamatidiśati—anuktamihānupāttaṃ vikalpajātaṃ sāmānyaviśeṣalakṣaṇātmakaṃ tādṛśamuktavikalpānusāreṇānumīyatām ūhyatām&nbsp;| tasyāpyevaṃprakāratvāt
         śakyamanayā diśā tadapyavasātumabhiyuktairiti&nbsp;||
         tadyathā—
         
         tava tanvaṅgi ! vadanamindunā tulyamityayam&nbsp;|
         abhidhattāṃ jano nāhamutsahe vaktumīdṛśam&nbsp;||
         anutsāhopamā&nbsp;| 
         
         
         guñjadbhṛṅgamivāmbhojaṃ saśītkāraṃ mukhaṃ tava&nbsp;|
         iti vaktumanutsāho na yuktaḥ kalabhāṣiṇi&nbsp;||
         ayuktopamā&nbsp;| 
         
         
         payodharayuge tanvi ! tava cakrāhvayadvayam&nbsp;|
         avibhaktamivābhāti bhāsuraṃ kuṅkumaśriyā&nbsp;||
         viśeṣopamā&nbsp;| 
         
         evamanyepyupamāvikalpā abhyūhyāḥ&nbsp;|
         
         mukhendāveva te tanvi ! rāgapakṣmavicakṣaṇam&nbsp;|
         kāmaḥ kevalamādhatte dhanuḥ kusumasāyakam&nbsp;||
         niyamarūpakam&nbsp;| 
         
         
         aṅganāsarasīṃ ramyāmunnidramukhapaṅkajām&nbsp;|
         śamanāsādya [?] santāpaṃ kathameṣa gamiṣyati&nbsp;||
         āśaṃsārūpakam&nbsp;| 
         
         
         anicchayaiva te tanvyāstasyā vadanapaṅkajam&nbsp;|
         virahayya vimūḍha़ādya manaḥ kimanutapyase&nbsp;||
         anuśayarūpakam&nbsp;|
         
         evamapare 'pi rūpakavikalpā ūhitavyāḥ&nbsp;| iti rūpakaprapañcaḥ&nbsp;||
         
         || iti rūpakacakram&nbsp;||
          
         
          
         
         dīpakaṃ paridīpayannāha—
         
         jātikriyāguṇadravyavācinaikatravartinā&nbsp;|
         sarvavākyopakāraś‍cet tadāhurdīpakaṃ yathā&nbsp;|| 97&nbsp;||
         
         [52a] jātivācinā kriyābhidhāyinā guṇaprakāśinā dravyābhilāpinā vā śabdena vākyāvayavabhūtena
         kenacit ekatra vākyasyādau madhye 'nte vā vartamāne[na] kartṛbhūtena sarvasyābhimatasya
         kasyacid vākyasya kriyākārakasambandhābhidhāyinaḥ padasantānasyārthadvāreṇa sā[dhana]saṃbhavādupakāraḥ sādhyasādhanabhāvena tadapekṣālakṣaṇaścet
         yadi bhavati tadevaṃrūpaṃ dīpakamāhuḥ upadiśanti tadvidaḥ&nbsp;| sarva vākyaṃ dīpayatyupakarotīti
         dīpakam&nbsp;| yathetyudāharati&nbsp;||
         
         
         
         pavano dakṣiṇaḥ paṇeṃ jīṇeṃ harati vīrudhām&nbsp;|
         sa evāvanatāṅgīnā mānabhaṅgāya kalpate&nbsp;|| 98&nbsp;||
         
         pavano dakṣiṇo malayānilaḥ&nbsp;| vīrudhāṃ latānāṃ gulmānāṃ vā sambandhi paṇeṃ śīrṇaṃ harati
         kṣipati, natāṅgīnāṃ mānavatīnāṃ navāya pratyagrāya mānasya viṣayasya vāmatāviśeṣasya
         bhaṅgāya vigamārthaṃ ca kalpate saṃpadyate&nbsp;| kim ? pavano dakṣiṇa ityapekṣate&nbsp;| iha
         pavanajātivācinādivartinā sarvametat vākyamupakriyata iti jātyādidīpakamīdṛśamavaseyam&nbsp;||
         
         
         
         caranti caturambhodhivelodyāneṣu dantinaḥ&nbsp;|
         cakravālādrikuñjeṃṣu kundabhāso guṇāśca te&nbsp;|| 99&nbsp;||
         
         te tava dantino jayakuñjarāḥ caturṇāṃ pūrvādīnām ambhodhīnāṃ velodyāneṣu velāyāṃ velārūpāṇi
         vā udyānānīti samāsaḥ&nbsp;| caranti krīḍanti cakravālādrerlokālokācalasya kuñjeṣu siddhādhyāsiteṣu
         pradeśeṣu kundasyeva bhāso dīptayo yeṣāmiti kundabhāso viśadāḥ, tava guṇāśca tyāgasatyaśauryādayaḥ&nbsp;|
         kim ? caranti śrutipathamavataranti udadhivāsināmiti kaścit rājā stūyate&nbsp;| atra carantīti
         kriyāvācī prathamaprayuktaḥ sarvametadvākyamupakarotīti kriyādīpakamevaṃjātīyaṃ vijñeyamiti&nbsp;||
         
         
         
         śyāmalāḥ prāvṛṣeṇyābhirdiśo jīmūtapaṃktibhiḥ&nbsp;|
         bhuvaśca sukumārābhirnavaśādvalarājibhiḥ&nbsp;|| 100&nbsp;||
         
         prāvṛṣeṇyābhiḥ varṣāsamayavartinībhiḥ jīmūtapaṃktibhiḥ meghamālābhiḥ diśaḥ śyāmalāḥ
         nīlāḥ vartante&nbsp;| sukumārābhiḥ śādvalarājibhiḥ śaṣpodgamaiḥ&nbsp;| bhuvaśca bhūmayaḥ kim
         ? śyāmalā ityapekṣate&nbsp;| iha śyāmalā iti pūrvavartinā guṇavācinā sarvamidaṃ vākyamupakriyate
         iti guṇādidīpakamitthaṃbhūtaṃ vibhāvyamiti&nbsp;||
         
         
         
         
         viṣṇunā vikramasthena dānavānāṃ vibhūtayaḥ&nbsp;|
         kvāpi nītāḥ kuto 'pyāsannānītā devatarddhayaḥ&nbsp;|| 101&nbsp;||
         
         vikramasthena balibandhasaṃnaddhena vikramamāṇena dānavānāṃ vibhūtayaḥ śriyaḥ&nbsp;| kvāpi
         kvacit idantayā anirdeśye sthāne nītāḥ&nbsp;| [52b] nāśitā iti yāvat&nbsp;| devatānāmṛddhayo
         vibhūtayaḥ&nbsp;| kuto 'pi sthānādavyapadeśyāt&nbsp;| ānītā āsan&nbsp;| abhūvan&nbsp;| utpāditā iti yāvat&nbsp;|
         iha viṣṇunā iti dravyaśabdo 'yaṃ sarvametadvākyamupajīvayatīti dravyādidīpakamevaṃvidhaṃ
         boddhavyamiti&nbsp;||
         
         
         katamānyetāni dīpakānītyāha—
         
         ityādidīpakānyuktānyevaṃ madhyāntayorapi&nbsp;|
         vākyayordarśayiṣyāmaḥ kānicit tāni tadyathā&nbsp;|| 102&nbsp;||
         
         ityevaṃrūpāṇi vākyādau prayuktānyādidīpakānyuktāni jātyādibhedena catvāri veditavyāni&nbsp;|
         evamanena prakāreṇa tāni dīpakāni kā[ni]cit katipayāni na sarvāṇi vākyayoḥ vākyadvayasya
         kāvyarūpasya madhye 'nte ca darśayiṣyāma udāhariṣyāmaḥ&nbsp;| tad yatheti nidarśayanti&nbsp;||
         
         
         
         nṛtyanti niculotsaṅge gāyanti ca kalāpinaḥ&nbsp;|
         ba nanti ca payodeṣu dṛśo harṣāśrugarbhiṇīḥ&nbsp;|| 103&nbsp;||
         
         kalāpino mayṛrā nṛtyanti gāyanti ca niculānām abhiṃnavamañjarīpuñjarañjitānām utsaṅge
         viṭaparūpe payodeṣu jaladharotsavajanmaharṣāśru garbho 'ntarvarti yāsāṃ tā dṛśaścakṣūṃ
         ṣi badh‍nanti niyacchanti ca&nbsp;| kalāpina ityapekṣate&nbsp;| iha kalāpina ityanena jātivācinā
         vākyamadhyavartinā sarvametadvākyamupakriyata iti jātimadhyadīpakam īdṛśaṃ dṛśyamiti&nbsp;||
         
         
         
         mando gandhavahaḥ kṣāro vahnirinduśca jāyate&nbsp;|
         carcācandanapātaśca śastrapātaḥ pravāsinām&nbsp;|| 104&nbsp;||
         
         mando gandhavaho mṛduḥ pavanaḥ pravāsināṃ virahiṇāṃ kṣāro jāyate, vyathāhetu tvāt&nbsp;| induśca vahniḥ agniḥ jāyate, dāhakatvāt&nbsp;| carcārūpaśca sthāsakasvabhāvaḥ candanasya
         pāto 'nulepaśca śastrapāto 'sipāto jāyate, duḥkhajanakatvāt&nbsp;| iha jāyata iti kriyāpadena
         madhyavartinā sarvavākyopakāra iti kriyāmadhyadīpakamīdṛśaṃ veditavyamiti&nbsp;| guṇadīpakaṃ
         dravyadīpakaṃ ca madhyavarti nodāhṛtam&nbsp;| ata eva kānicidityuktam&nbsp;| tattu yathā—
         
         dahatyapi narendrāṇāṃ manāṃsi tava vakramaḥ&nbsp;|
         nirvāpayati cetāṃsi sudṛśāṃ saṃśayaḥ śriyaḥ&nbsp;||
         
         
         kṛto [jñāna]mayaḥ śrīmān prakāśaḥ sarvadarśinā&nbsp;|
         hṛtaṃ ca sarvadigvyāpiṃ durjayaṃ jagatāṃ tamaḥ&nbsp;||
          iti&nbsp;||
         
         
         
         jalaṃ jaladharodgīrṇaṃ kulaṃ gṛhaśikhaṇḍinām&nbsp;|
         calaṃ ca taḍa़itāṃ dāma balaṃ kusumadhanvanaḥ&nbsp;|| 105&nbsp;||
         
         jaladharaiḥ udgīrṇaṃ vimuktaṃ jalaṃ gṛheṣu śikhaṇḍināṃ kulaṃ vṛndaṃ taḍitāṃ ca dāma
         guṇaḥ calaṃ sarvametat vastu manojñaṃ kusumadhanvanaḥ kāmasya balam anīkaṃ jagadvijayinaḥ
         ātmodayānuguṇatvāt&nbsp;| iha balamātraṃ jaladharodgīrṇajalādibhedatrayānugata[mapoḍhapratyeka]viśeṣaṃ
         vivakṣiṃtamiti jātyantadīpakametat, tena sarvavākyopakārāditi&nbsp;||
         
         
         
         tvayā karṇotpalaṃ karṇe smareṇāstraṃ śarāsane&nbsp;|
         mayāpi maraṇe cetastrayametat samaṃ kṛtam&nbsp;|| 106&nbsp;||
         
         varāṅgi, tvayā karṇe karṇotpalam avataṃsakuvalayaṃ kṛtaṃ yadā tadaiva smareṇa śarāsane
         dhanuṣi kṛtam astraṃ śaraḥ, mayā ca rāgavegamūrcchitena maraṇe daśamyāṃ daśāyāṃ cetaḥ
         kṛtamityetattrayam&nbsp;| tribhirebhirasmābhireteṣu triṃṣu samaṃ yugapat kṛtamiti kriyāntadīpakamidaṃ
         kṛtamityantavartinā kriyāvacanena sarvavākyopakṛteriti&nbsp;||
         ihāpi guṇadravyalakṣaṇamantadīpakadvayaṃ na nidarśitaṃ tadapi yathā—
         
         sambhāramakarodvodhestattvajñānamajīnat&nbsp;|
         ujjahāra jagad duḥkhānmunīndra bhavataḥ kṛpā&nbsp;||
         
         
         digantabaddhanirghoṣaṃ mamantha kṣīrasāgaram&nbsp;|
         vigalanmathanāyāsaṃ lebhe lakṣmīmadhokṣajaḥ&nbsp;||
          iti&nbsp;||
         
         
         
         śuklaḥ śvetārciṣo vṛddha‍yai pakṣaḥ pañcaśarasya saḥ&nbsp;|
         sa ca rāgasya rāgo 'pi yūnāṃ ratyutsavaśriyaḥ&nbsp;|| 107&nbsp;||
         
         śuklaḥ pakṣaḥ ś‍vetārciṣaḥ candrasya vṛddha‍yai upacayārthaṃ pravartate&nbsp;| sa ś‍vetārciḥ
         pañcaśarasya vṛddha‍yai&nbsp;| sa pañcaśaro yūnāṃ rāgasya vṛddha‍yai&nbsp;| rāgo 'pyasau ratyutsavaśriyo
         vṛddha‍yai kalpate&nbsp;| ratiḥ sambhoga evotsavaḥ prītilakṣaṇatvāt&nbsp;| tasya śrīḥ utkarṣaḥ
         sa eva vā śrīḥ vibhūtirūpatvāt yojyam&nbsp;||
         
         
         kimidaṃ dīpakamityāha—
         
         ityādidīpakatve 'pi pūrvapūrvavyapekṣiṇī&nbsp;|
         vākyamālā prayukteti tanmālādīpakaṃ matam&nbsp;|| 108&nbsp;||
         
         ityevaṃvidhaṃ yattanmālādīpakaṃ matam iṣṭam&nbsp;| nanu kriyādidīpakametad vṛddha‍yai iti
         kriyāvācinādivartinā sarvavākyopakārādityāha—ādidīpakatve 'pīti&nbsp;| yadyapyādidīpakametattathāpi
         viśeṣāpekṣayā mālādīpakamucyate&nbsp;| kaḥ punarasau viśeṣaḥ yenaivaṃ vyapadiśyata ityāha—pūrvetyādi&nbsp;|
         vākyānāṃ ś‍vetārciṣo vṛddha‍yai śuklaḥ pakṣo bhavati, sa ca pañcaśarasya vṛddha‍yai
         bhavatītyevamādīnāṃ mālā paṃktiḥ pūrvaṃ pūrvaṃ yathoktena vidhinā apekṣamāṇā prayukteti&nbsp;|
         ayamatra viśeṣo 'pekṣitaḥ&nbsp;| tasmānmālādīpakamīdṛśamākhyāyate, nādidīpakamiti&nbsp;||
         
         
         
         avalepamanaṅgasya vardhayanti balāhakāḥ&nbsp;| 
         karśayanti tu dharmasya mārutoddhutaśokarāḥ&nbsp;|| 109&nbsp;||
         
         anaṅgasya avalepaṃ darpaṃ vardhayanti upacinvanti balāhakāḥ&nbsp;| mārutoddhūtaśīkarāḥ [53b] mārutairuddhūtā vikīrṇāḥ śīkarā jalakaṇā yeṣāṃ yeriti vā vigrahaḥ&nbsp;| ghamesya
         tu nidāghasya punaḥ avalepaṃ karṣayanti kṛ[śaṃ kurva]nti iti&nbsp;||
         
         
         tad vyācaṣṭe—
         
         avalepapadenātra balāhakapadena ca&nbsp;|
         kriye viruddhe saṃyukte tadviruddhārthadīpakam&nbsp;|| 110&nbsp;||
         
         avalepapadena vyāpyabhūtena balāhakapadena kartṛvācinā saha viruddhe parasparavyāhate
         kriye varddhanakarṣaṇe saṃprayukte sambaddhe avalepaviṣayatvāt, balāhakakartṛkatvācca
         bhavataḥ yataḥ tattasmāt viruddhārthadīpakamīdṛśamidam&nbsp;| yadvedṛśaṃ tad viruddhārthadīpakamiti
         yojyat&nbsp;||
         
         
         
         haratyābhogamāśānāṃ gṛhṇāti jyotiṣāṃ gaṇam&nbsp;|
         ādatte cādya me prāṇānasau jaladharāvalī&nbsp;|| 111&nbsp;||
         
         āśānāṃ diśām ābhogaṃ vistāraṃ harati gṛhṇāti&nbsp;| jyotiṣāṃ nakṣatrāṇāṃ gaṇaṃ gṛhṇāti
         harati&nbsp;| yo 'hamevaṃ virahavidhuraḥ, tasya me mama prāṇān ādatte gṛhṇāti&nbsp;| asau iyaṃ
         jaladharāvalī meghapaṃktiriti&nbsp;||
         
         
         tad vivṛṇoti—
         
         anekaśabdopādānāt kriyaikaivātra dīpyate&nbsp;|
         yato jaladharāvalyā tasmādekārthadīpakam&nbsp;|| 112&nbsp;||
         
         anekasya haratyādeḥ śabdasya kriyāpadasya paryāyarūpasya upādānāt prayogeṇa ekaivāpaghātalakṣaṇā
         kriyā dīpyate upakriyate jaladharāvalyā kartṛbhūtayā yataḥ tasmādekārthadīpakamīdṛśamavaseyamiti&nbsp;||
         
         
         
         hṛdyagandhavahāstuṅgāstamālaśyāmalatviṣaḥ&nbsp;|
         divi bhramanti jīmūtā bhuvi caite mataṅgajāḥ&nbsp;|| 113&nbsp;||
         
         jīmūtā meghāḥ divi nabhasi bhramanti amī&nbsp;| mataṅgajā hastinaśca ete bhuvi bhramanti&nbsp;|
         hṛdyo manoharo gandhavahaḥ pavano yeṣām jīmūtānāṃ te, tathā hṛdyaṃ gandhaṃ madamayaṃ vahanti kṣipanti samantāditi hṛdyagandhavahāḥ mataṅgajā iti śabdaś‍leṣaḥ&nbsp;|
         hṛdyo vā madamiśraḥ gandhavahaḥ pavano yeṣāmityarthaś‍leṣaḥ&nbsp;| tuṅgā mahāntaḥ tamālavat
         śyāmalā nīlā [tviṭ kāntiryeṣāṃ te&nbsp;|] ubhaye 'pītyarthaś‍leṣaḥ&nbsp;||
         
         
         tad vibhajate—
         
         atra dharmairabhinnānāmabhrāṇāṃ dantināṃ tathā&nbsp;|
         bhrameṇaikena sambandha iti ś‍liṣṭārthadīpakam&nbsp;|| 114&nbsp;||
         
         atra prayoge dharmairhṛdyagandhavahatvādibhiḥ guṇairabhinnānāṃ samānāmabhrāṇāṃ hastināṃ
         ca bhrameṇaiva ekena karmaṇā dīpakena sambandhaḥ sādhyasādhanalakṣaṇaḥ pratīyata iti
         hetoḥ ś‍liṣṭārthadīpakamīdṛśam, ś‍leṣānugatatvāt iti&nbsp;||
         
         
         [54a]anuktān dīpakavikalpān atidiśannigamayati—
         
         anenaiva prakāreṇa śeṣāṇāmapi dīpake&nbsp;|
         vikalpānāmanugatirvidhātavyā vicakṣaṇaiḥ&nbsp;|| 115&nbsp;||
         
         anenava anantaroktena prakāreṇa vidhinā dīpake dīpakaviṣayāṇāṃ śeṣāṇāmanuktānāmapi
         vikalpānāṃ bhedānāmanugatiravabodhaḥ&nbsp;| vidhātavyā kriyatāṃ vicakṣaṇaiḥ kavibhiriti&nbsp;||
         sā cānugatirevaṃ vidhātavyā—
         
         
         adharastava tanvaṅgi ! rāgaḥ sākṣādivekṣyate&nbsp;|
         hṛdayaṃ rañjayatyeṣa prāṇān harati yanmama&nbsp;|| upamādīpakam&nbsp;|
         
         
         haranti hariṇākṣīṇāṃ dṛṣṭayo rāgalālasāḥ&nbsp;|
         vadantīva janānmukterāyatā vayamargalāḥ&nbsp;|| utprekṣādīpakam&nbsp;|
         
         
         na khaṅgadhārā niśitā niśātā nāpi sāyakāḥ&nbsp;|
         haranti [ca] mama prāṇān mṛgākṣi tava vibhramāḥ&nbsp;|| ākṣepadīpakam&nbsp;|
         
         evamanye 'pi dīpakavikalpā anugantavyā iti&nbsp;||
         
         || iti dīpakacakram&nbsp;||
          
         
          
         
         
         āvṛttimadhikṛtyāha—
         
         arthāvṛttiḥ padāvṛttirubhayāvṛttireva ca&nbsp;|
         dīpakasthāna eveṣṭamalaṅa‍kāratrayaṃ yathā&nbsp;|| 116&nbsp;||
         
         arthasya abhidheyasya āvṛttiḥ punaḥ punarudbhāvanam&nbsp;| padasya śabdasya āvṛtiḥ bhūyaḥ
         samuccāraṇam&nbsp;| ubhayasyārthasya padasya cāvṛttirapyāvṛttiśceti&nbsp;| evaṃlakṣaṇam alaṅa‍kāratrayam
         āvṛttiviśeṣātmakamiṣṭaṃ dīpakasya sthāne viṣaya eva nānyatra&nbsp;| dīpakenāpi tādṛśārthapratītisambhavāt
         nārthataḥ tayoḥ bheda iti dīpakasthāna eveṣṭamityuktam&nbsp;| anye tvekatra dīpakasthāna
         iti viśeṣeṇa vyācakṣate tadasāram&nbsp;| evaṃ hi arthāvṛttireva dīpakasthāne syāt, na śeṣamāvṛttidvayam&nbsp;|
         āvṛttitrayamapi ca dīpakasthāna ityuktaṃ śāstrakṛtā dīpakasthāna eveṣṭamalaṅa‍kāratrayamiti
         sākṣādamidhānāt&nbsp;| tataḥ śāstraviruddhameva vyākhyānam&nbsp;| tasmāddīpakāvṛttyoḥ samāno
         viṣayaḥ, ubhayathāpi tadarthāvagamasambhavāt&nbsp;| prayogatastvanayorbhedaḥ&nbsp;| na caivamavagantavyam-
         yadi so 'rtho dīpakenāpi gamyate kimanayeti dīpakasamānatvādasya paryanuyogasya&nbsp;|
         dīpakavaccāsyāpi śiṣṭairiṣṭatvāt kathamiyamatiricyate ? teṣāṃ sarvatheha pramāṇatvāt&nbsp;|
         kathaṃ na diṣṭātikramaḥ ? tasmāt arthābhede 'pi dīpakavadiyamapyanugamyate, dvayorapyalaṅa‍kāratayeṣṭatvāt&nbsp;|
         ata evoktam— dīpakasthāna eveṣṭamiti&nbsp;| śiṣṭairitigamyate&nbsp;| tasmādabhinnasthānatve
         'pi prayogabhedā[54b]dubhayamapīṣṭaṃ śiṣṭairityalamativimardena iti&nbsp;||
         
         
         
         vikasanti kadambāni sphuṭanti kuṭajodgamāḥ&nbsp;|
         unmīlanti ca kandalyo dalanti kakubhāni ca&nbsp;|| 117&nbsp;||
         
         kadambāni mukulāni vikasanti&nbsp;| kuṭajānāṃ kuṭajarūpā vā udgamāḥ kuḍ‌malāni sphuṭanti
         vikasanti&nbsp;| kandalyaśca kusumānyunmīlanti vikasanti&nbsp;| kakubhāni korakāṇi ca dalanti
         vikasanti&nbsp;| ityarthāvṛttiriyamudāhṛtā&nbsp;| vikāsalakṣaṇasyaikasyārthasyānekaiḥ paryāyairabhīkṣṇamāviṣkaraṇāditi&nbsp;|
         dīpakenāpyayamarthaḥ prakāśyate&nbsp;| tadyathā—
         
         vikasanti kadambāni tathaiva kuṭajodnamāḥ&nbsp;|
         sugandhayaśca kandalyaḥ kalāni kakubhāni ca&nbsp;||
         ﻿ iti&nbsp;|
         
         
         
         
         ut‍kaṇṭhayati meghānāṃ mālā vargaṃ kalāpinām&nbsp;|
         yūnāṃ cotkaṇṭhayatyadya mānasaṃ makaradhvajaḥ&nbsp;|| 118&nbsp;||
         
         kalāpināṃ vargamutkaṇṭhayati ud‌grīvayati meghānāṃ mālā yūnāṃ ca mānasaṃ makaradhvajaḥ
         utkaṇṭhayati paryutsukayati adya prāvṛṣi&nbsp;| padāvṛtteridamudāharaṇam&nbsp;| padasyaivotkaṇṭhayatītyasyāvṛtteḥ&nbsp;|
         arthasya tu bhedādayamapyartho dīpakena paridīpyate&nbsp;| tadyathā—
         
         utkaṇṭhayati meghānāṃ mālā vargaṃ kalāpinām&nbsp;|
         yūnāṃ ca rāgasarvasvaṃ mānasaṃ makaradhvajaḥ&nbsp;|| 
          iti&nbsp;||
         
         
         
         jitvā viś‍vaṃ bhavānatra viharatyavarodhanaiḥ&nbsp;|
         viharatyapsarobhiste ripuvargo divaṃ gataḥ&nbsp;|| 119&nbsp;||
         
         viś‍vaṃ jagat jitvā atra mahīmaṇḍale adya ca adhunā avarodhanaiḥ antaḥpurasundarībhiḥ
         saha bhavān viharati ramate&nbsp;| tava ripuvargo divaṃ svargaṃ tavāsidhārāpathena gataḥ
         saha apsarobhiḥ divyāṅganābhiḥ saha viharati ityubhayāvṛttirnidarśitā, viharati ityarthasya
         padasyāvṛtteriti&nbsp;||
         idamapi dīpakasya sthānam&nbsp;| tadyathā—
         
         jitvā viś‍vaṃ bhavānatra viharatyavarodhanaiḥ&nbsp;|
         ramyābhirapsarobhiste ripuvargo divaṃ gataḥ&nbsp;||
          iti&nbsp;|
         ata eva dīpakasthāna eveṣṭamalaṅa‍kāratrayamiti sāmānyenoktam&nbsp;||
         
         || iti āvṛtticakram&nbsp;||
         
         
          
         
         ākṣepamupakṣipannāha—
         
         pratiṣedhoktirākṣepastraikālyāpekṣayā tridhā&nbsp;|
         athāsya punarākṣepyabhedānantyādanantatā&nbsp;|| 120&nbsp;||
         
         pratiṣedhasyoktirvacanamityanūdya ākṣepa iti vidhīyate&nbsp;| sa ca tridhā tribhiḥ prakāraistāvad
         bhidyate&nbsp;| katham&nbsp;| trayo 'tītānāgatavartamānāḥ kālāstraikālyam&nbsp;| tasyā pekṣayā
         āśrayaṇena hetunā bhūtākṣepaḥ, bhaviṣyadāpekṣaḥ, vartamānāpekṣa iti&nbsp;| atra tridhābhedānantaramasyākṣepasya
         anantatā anavasitabhedatā&nbsp;| kutaḥ ? ākṣepasya niṣedhasyārthasā[55a]mānyasya bhedāḥ
         vikalpā ākṣeparūpā vā bhedāḥ&nbsp;| teṣāmānantyādaparyavasānāt kāraṇāditi&nbsp;||
         
         
         
         anaṅgaḥ pañcabhiḥ pauṣpairviś‍vaṃ vyajayateṣubhiḥ&nbsp;|
         ityasaṃbhāvyamathavā vicitrā vastuśaktayaḥ&nbsp;|| 121&nbsp;||
         
         pauṣpaiḥ puṣpamayaiḥ ekāntamṛdubhistairapi pañcabhiḥ svalpairiṣumiḥ śaraiḥ sa pañceṣuranaṅgaḥ
         viś‍vaṃ jagat sarvaṃ vyajayata vijitavāniti asambhāvyamayuktametat&nbsp;| kathamasyāḥ sāmagryāḥ
         kāryamīdṛśaṃ saṃbhāvyate ? athavā kiṃ na sambhāvyate ? yato vastūnāṃ padārthānāṃ śaktayaḥ
         vicitrā nānāprakārā acintyāstadeṣāmapi tādṛśī śaktirbhavet&nbsp;| na kiñcidvādhakamiti&nbsp;||
         
         
         ko 'yamākṣepa ityāha—
         
         ityanaṅgajayāyogabuddhirhetubalādiha&nbsp;|
         pravṛttyaiva yadākṣiptā vṛttākṣepastadīdṛśaḥ&nbsp;|| 122&nbsp;||
         
         ityevamanantaroktasya anurūpasya ca hetoḥ kāraṇasya pauṣpapañcaśaratvādeḥ&nbsp;| balāt
         sāmarthyāt pravṛttā bhūtaivānaṅgajayāyogabuddhiḥ&nbsp;| anaṅgasya jayo viśvavaśīkaraṇam&nbsp;|
         tasyāyogo 'sambhāvanā tatra buddhiḥ anaṅgo vyajayatetyasambhāvyamityevākārākṣiptā
         niṣiddhā&nbsp;| hetubalādityatrāpyapekṣaṇīyam&nbsp;| bhāvavadabhāvasyāpi sahetukatvāt&nbsp;| hetubalaṃ
         cātra vicitravastuśaktidarśanam&nbsp;| yad yataḥ tat tasmāt īdṛśaḥ evaṃprakāro vṛttasyākṣepo
         bhūtakālākṣepo 'vaseya iti&nbsp;||
         
         
         
         kutaḥ kuvalayaṃ karṇe karoṣi kalabhāṣiṇi&nbsp;|
         kimapāṅgamaparyāptamasmin karmaṇi manyase&nbsp;|| 123&nbsp;||
         
         kalabhāṣiṇi mañjuvacane ! priyāmantraṇam&nbsp;| karṇe kuvalayam avataṃsotpalam kutaḥ kasmāt
         karopi ? vṛthaiva tat kriyate, apāṅgena karṇapūrakāryācaraṇādityāhakimityādi&nbsp;| apāṅgaṃ
         nayanopāntam asmin prastute karmaṇi karṇāvataṃsotpalakṛtyeaparyāptam asamartham manyase ? kimiti kṣepe praś‍ne vā&nbsp;| naivaṃ mantavyaṃ paryāptamidamasmin
         karmaṇīti&nbsp;||
         
         
         tad vyācaṣṭe—
         
         sa vartamānākṣepo 'yaṃ kurvatyevāsitotpalam&nbsp;|
         karṇe kācit priyeṇaivaṃ cāṭukāreṇa rudhyate&nbsp;|| 124&nbsp;||
         
         so 'yamīdṛśo varta[mā]nasya karaṇasya ākṣepaḥ&nbsp;| vartamānakālaviṣayo niṣedhaḥ&nbsp;| katham
         ? kācit priyā karṇe svasmin asitotpalamindīvaraṃ kurvatī kurvāṇeva, na kṛtavatī kariṣyantī
         vā&nbsp;| rudhyate ākṣipyate priyeṇa cāṭukāreṇa priyācaraṇacatureṇa&nbsp;| evamanantaroktena
         prakāreṇa yatastasmādvartamānākṣepo 'yamiti nigamanīyam iti&nbsp;||
         
         satyaṃ bravīmi na tvaṃ māṃ draṣṭaṃ vallabha ! lapsyase&nbsp;|
         anyacumbanasaṃkrāntalākṣāraktena cakṣuṣā&nbsp;|| 125&nbsp;||
         
         [55b]vallabha ! satyaṃ niyatamidam ahaṃ tvāṃ bravīmi mā anyathā maṃsthāḥ&nbsp;| kiṃ tadityādi&nbsp;|
         netyādi&nbsp;| anyathā pratiyoṣitā anyasyā vā vilāsalākṣārāgarañjitādharapallavayā&nbsp;| cumbanāt
         vaktrayogāt saṃkrāntaḥ saṃcarito lākṣārāgo yatra tena cakṣuṣā māṃ draṣṭuṃ tvaṃ na
         lapsyase nāhamīdṛśaṃ vyatikaramapareva sọdhuṃ śaknomi&nbsp;| tadaiva me lokāntaraprasthānam&nbsp;|
         īdṛśīyaṃ sṛṣṭiḥ kiṃ karavāṇīti&nbsp;||
         
         
         tad vivṛṇoti—
         
         so 'yaṃ bhaviṣyadākṣepaḥ prāgevātimanasvinī&nbsp;|
         kadācidaparādho 'sya bhāvītyevamarundhda yat&nbsp;|| 126&nbsp;||
         
         yad yasmāt atimanasvinī sarvathā doṣamarṣaṇaparāṅmukhasvabhāvā kācit praṇayinī kadācidasya
         punaraparādho vyalīkaṃ bhāvī bhavediti śaṅkamānā prāgevānāgatavidhāyitayārundhda ākṣipat&nbsp;|
         evamanantaroktena prakāreṇa&nbsp;| tasmātso 'yamīdṛśaḥ bhaviṣyadākṣepo bhaviṣyata eva darśanalābhāderākṣepāditi&nbsp;||
         
         
         
         tava tanvaṅiga ! mithyaiva rūḍha़maṅgaṣu mārdavam&nbsp;|
         yadi satyaṃ mṛdūnyeva kimakāṇḍe rujanti mām&nbsp;|| 127&nbsp;||
         
         tanvaṅgi ! tavāṅgeṣu mārdavaṃ saukumāryaṃ mithyaiva asatyamapi rūḍha़ṃ prasiddhamāsīt&nbsp;|
         mithyāprasiddhireveyaṃ yat tavāṅgāni mṛdūni iti yāvat&nbsp;| tathāhi yadi satyaṃ paramārthato
         mṛdvaṅgāni bhaveyuḥ, nopacāramātram&nbsp;| satyamiti bhavanakriyāviśeṣaṇam&nbsp;| māṃ kiṃ kasmāt
         rujanti pīḍayanti&nbsp;| akāṇḍe akasmāt&nbsp;| krūrakāryaṃ hi pīḍanam&nbsp;| tatkathaṃ mādave yujyata
         iti&nbsp;||
         
         
         katamo 'yamākṣepa ityāha—
         
         dharmākṣepo 'yamākṣiptamaṅganāgātramārdavam&nbsp;|
         kāmukena yadatraivaṃ karmaṇā tadvirodhinā&nbsp;|| 128&nbsp;||
         
         yad yasmāt atra prayoge kāmukena kenacit cāṭukāreṇa kartṛbhūtena tadvirodhinā pratidvandvinā
         karmaṇā[na]ṅgarujārūpeṇa karaṇabhūtenāṅganāyā gātreṣu mārdavamevamuktena prakāreṇākṣiptaṃ
         niṣiddham&nbsp;| tasmādayamīdṛśo dharmasyākṣepa iti&nbsp;||
         
         
         
         sundarī sā na vetyeṣa vivekaḥ kena jāyate&nbsp;|
         prabhāmātraṃ hi taralaṃ dṛśyate na tadāśrayaḥ&nbsp;|| 129&nbsp;||
         
         sā vivakṣitā kācit sundarī bhavatīti tāvanniścayarūpo vivekaḥ vibhāgapratipattiḥ&nbsp;|
         na vā sā bhavatītyabhāvanirṇayalakṣaṇo vivekaḥ&nbsp;| eṣo 'yaṃ kena hetunā jāyate ?  na
         kenacidityarthaḥ&nbsp;| kiṃ kāraṇamityāha— prabhetyādi&nbsp;| hiryasmādarthe&nbsp;| tatra tasyāṃ
         taralam ujjvalam prabhā kāntiḥ dharma eva mātraṃ na dharmī dṛśyate gṛhyate&nbsp;| yadāha—nāśraya
         iti&nbsp;| prabhānāmno dharmasya āśrayaḥ adhikaraṇaṃ dehe na dṛśyate&nbsp;| [56a] tatkathamayaṃ
         viveka iti prakṛtamupasaṃhāryamiti&nbsp;||
         
         
         tadvibhajate—
         
         dharmyākṣepo 'yamākṣipto dharmī dharmaṃ prabhāhvayam&nbsp;|
         anujñāyaiva yadrūpamatyāścarya vivakṣatā&nbsp;|| 130&nbsp;||
         
         yad yasmāt atra viṣaye rūpaṃ varṇasaṃsthānātmakaṃ bhūtaguṇam atyāścaryam atyantādbhatam,
         evaṃ nāmedaṃ prativiśiṣṭaṃ yadāśrayo 'pi tatra lāvaṇyarāśau nimagno na
         dṛśyate iti vaktum icchatā cāṭukāreṇa kenacidākṣipto dharmī āśrayaḥ&nbsp;| dharmaṃ guṇaṃ
         prabhāhvayaṃ kāntyabhidhānama[nu]jñāya anākṣipya&nbsp;| prabhetyāhvayo nāma yasyeti vigrahaḥ&nbsp;|
         tasmāddharmiṇa ākṣepo nirāśaḥ&nbsp;||
         
         
         
         cakṣuṣī tava rajyete sphuratyadharapallavaḥ&nbsp;|
         bhruvau ca bhug‍ne na tathāpyaduṣṭasyāsti me bhayam&nbsp;|| 131&nbsp;||
         
         caṇḍi ! cakṣuṣī tava ime rajyete roṣarāgamāgacchataḥ&nbsp;| adharaśca pallavo 'yaṃ sphurati
         kopakampamanugacchati&nbsp;| bhruvau ca ime bhugne jihmabhāvamābhajataḥ&nbsp;| kāmaṃ tathāpi&nbsp;|
         aduṣṭasyānirāgaso me mama bhayaṃ trāso nāsti&nbsp;| sāparādho hi bibhīyāt&nbsp;| kimahamavācyo
         bibhemīti&nbsp;||
         
         
         tadvivṛṇoti—
         
         sa eṣa kāraṇākṣepaḥ pradhānaṃ kāraṇaṃ bhiyaḥ&nbsp;|
         svāparādho niṣiddho 'tra yat priyeṇa paṭīyasā&nbsp;|| 132&nbsp;||
         
         yad yasmāt paṭīyasā doṣaparihāracatureṇa priyeṇa bhiyo bhayasya pradhānam ucitaṃ kāraṇam
         anyad bhavadapi anucitaṃ svasya svo vā aparāvo doṣo niṣiddhaḥ atra prayoge&nbsp;| tasmāt
         sa eṣa īdṛśaḥ kāraṇasya [ā]kṣepo vijñeya iti&nbsp;||
         
         
         
         dūre priyatamaḥ so 'yamāgato jaladāgamaḥ&nbsp;|
         dṛṣṭāśca phullā niculā na mṛtā cāsmi kiṃ nvidam&nbsp;|| 133&nbsp;||
         
         priyatamo dūre preṣito vartate&nbsp;| yo 'sau virahiṇīprāṇaprayāṇasamayaḥ so 'yaṃ jaladāgamo
         'pyāgataḥ&nbsp;| phullā niculā vañjulā mañjumañjarījālajaṭilaśiraso dṛṣṭā dṛṣṭikaṭavaḥ&nbsp;|
         evaṃ [sannihita]samagramaraṇakāraṇā sāhaṃ na ca mṛtāsmi&nbsp;| kiṃ nvidaṃ vidhivilasitaṃ
         dīrghaduḥkhabhājanatāṃ nītā vayam amunā dagdhadaiveneti&nbsp;||
         
         
         tad vyācaṣṭe—
         
         kāryākṣepaḥ sa kāryasya maraṇasya nivartanāt&nbsp;|
         tatkāraṇamupanyasya dāruṇaṃ jaladāgamam&nbsp;|| 134&nbsp;||
         
         tasya maraṇasya kāraṇaṃ dāruṇam atiduḥsahaṃ jaladāgamamutphullaniculaṃ priyaviyogasacivamupanyasya
         pratipādya kāryasya maraṇasya nivartanāt na mṛtāsmīti so 'yamīdṛśaḥ kāryasyākṣepaḥ
         pratipattavya iti&nbsp;||
         
         
         
         na ciraṃ tāpāya tava yātrā bhaviṣyati&nbsp;|
         yadi yāsyasi yātavyamalamāśaṅa‍kayātra te&nbsp;|| 135&nbsp;||
         
         vallabha ! tava yātrā gamanaṃ ciraṃ dīrghaṃ mama tāpāya duḥkhārthaṃ na bhaviṣyati&nbsp;|
         svalpo 'pi tāpastvayā vinā mṛtāyā na me sambhavati&nbsp;| jīvantī hi tamanubhavet&nbsp;| na
         ca maraṇasukhaṃ parityajya kācitsacetanā duḥkha[56b]bhāvamīdṛśaṃ pratīcchatīti pañcatāṃ
         sūcayatīti&nbsp;| atra ca vastuni te tava śaṅkyā anyathāsambhāvanayālaṃ nānyathā śaṅkanīyaṃ
         niyatametata&nbsp;| tasmāt yadi yāsyasi yātavyaṃ gamyatāṃ kiṃ sthīyata iti&nbsp;||
         
         
         tad vyācaṣṭe—
         
         ityanujñāmukhenaivaṃ kāntasyākṣipyate gatiḥ&nbsp;|
         maraṇaṃ sūcayantyaiva so 'nujñākṣepa iṣyate&nbsp;|| 136&nbsp;||
         
         ityuktena vidhinā anujñāmukhena anumatidvāreṇaivaṃ yātavyamiti kānyasya gatiḥ ākṣipyate
         maraṇamātmanaḥ sūcayantyā bhaṅgyā kathayantyaiva priyayā&nbsp;| idamākṣepanimittam&nbsp;| tasmāt
         sa tādṛśo 'nujñākṣepa iṣyate tajjñairiti&nbsp;||
         
         
         
         dhanaṃ ca bahu labhyaṃ te sukhaṃ kṣemaṃ ca vartmani&nbsp;|
         na ca me prāṇasandehastathāpi priya ! mā sma gāḥ&nbsp;|| 137&nbsp;||
         
         bahu prabhūtaṃ dhanaṃ labhyaṃ te tavāstu&nbsp;| anena yogo darśitaḥ&nbsp;| kṣemaśca labdhadhanarakṣaṇalakṣaṇaḥ&nbsp;|
         sukhaṃ ca vartmani kleśābhāvāt bhavatu nāma&nbsp;| na ca me tvadviyuktāyāḥ prāṇasandeho
         maraṇamapyupagatam&nbsp;| tathāpyevaṃ gamanaparipanthinimittābhāve 'pi priya mā sma gāḥ
         na gantavyam&nbsp;| evaṃ tāvanmayeṣṭamiṃti avyāhatapraṇyaprasarā kācidākṣipati&nbsp;||
         
         
         tad vyācaṣṭe—
         
         pratyācakṣāṇayā hetūn priyayātrāṃ vibadhnataḥ&nbsp;|
         prabhutvenaiva ruddhastat prabhutvākṣepa iṣyate&nbsp;|| 138&nbsp;||
         
         priyasya yātrāṃ vibadh‍nato viruddhān hetūn ayogakṣemādīn tatpratipakṣaprakāśanena
         pratyācakṣāṇyā nivārayantyā gantukāmasya kasyacit prabhutvenaiva kāntaviṣayeṇa svātantryeṇa
         ruddha ākṣiṃpto yatastat tasmādīdṛśa evaṃjātīyaḥ prabhutvākṣepa iṣyata iti&nbsp;||
         
         
         
         jīvitāśā balavatī dhanāśā durbalā mama&nbsp;|
         gaccha vā tiṣṭha vā kānta ! svāvasthā tu niveditā&nbsp;|| 139&nbsp;||
         
         jīviṃte prāṇeṣvāśā āsaktiḥ balavatī garīyasī&nbsp;| mama dhaneṣvāśā abhilāṣaḥ punardurbalā
         tanvī&nbsp;| dhanādapi me jīvitaṃ priyamiṃtyarthaḥ&nbsp;| tato nāhaṃ jīvitavyayena tvadyātrāsādhyaṃ
         dhanamabhilaṣāmi&nbsp;| tvaṃ punaryathecchasi tathā kuru&nbsp;| gaccha vā tiṣṭha vā&nbsp;| na kiṃcit
         mama anayā cintayā&nbsp;| tadapi kiṃ tvamīcchasītyāha— svāvasthā tu nivediṃteti&nbsp;| svābhiprāyaḥ
         punarmayā darśita eva, na me jīvitāddhanaṃ dayitam, yataḥ prāṇamūlyena tadupādāsye&nbsp;|
         jīvitamevā[bhilaṣāmi]&nbsp;| na kiñcinme tena dhaneneti&nbsp;||
         
         
         tadvibhajate—
         
         asāvanādarākṣepo yadanādaravadvacaḥ&nbsp;|
         priyaprayāṇaṃ rundhatyā prayuktamiha raktayā&nbsp;|| 140&nbsp;||
         
         [yat] yasmādiha prayoge raktayā kayācit priyasya prayāṇaṃ rundhatyā ākṣipantyā anādaravadanādaro
         'sminnastīti āsthāśūnyaṃ vaco vacanaṃ gaccha vā tiṣṭha vā iti prayuktam, tasmāt asau
         īdṛśo 'nādarākṣepaḥ&nbsp;||
         
         
         
         gaccha gacchasi cet kānta ! panthānaḥ santu te śivāḥ&nbsp;|
         mamāpi janma tatraiva bhūyād yatra gato bhavān&nbsp;|| 141&nbsp;||
         
         [57a] kānta, gacchasi cet&nbsp;| yadi niścitaṃ gamanam, gaccha&nbsp;| kiṃ sthīyate, [te tava]
         panthānaḥ śivāḥ sukhāvahāḥ santu idamāśāsmahe&nbsp;| idaṃ cāparam, mamāpi
         tadviṃrahagrahāpahṛtajīvitāyāḥ janma prādurbhāvastatraiva bhūyāt, yatra deśe gato
         bhavān&nbsp;| na kevalaṃ tava tatra gamanamityapi śabdaḥ&nbsp;||
         
         
         tatpratipādayati—
         
         ityāśīrvacanākṣepo yadāśīrvādavartmanā&nbsp;|
         svāvasthāṃ sūcayantyaiva kāntayātrā niṣidhyate&nbsp;|| 142&nbsp;||
         
         yasmādityevamāśīrvādavartmanā iṣṭāśaṃsanamukhena kāntasya [yātrā] gamanaṃ niṣidhyate&nbsp;|
         svāmavasthāṃ nidhanaprāptiṃ kāntaprayāṇakāraṇāṃ sūcayantyā savyājamāvedyantyā kayācit
         priyayā&nbsp;| tasmāt āśīrvacanākṣepastādṛśa iti&nbsp;||
         
         
         
         yadi satyaiva te yātrā kāpyanyā mṛgyatāṃ tvayā&nbsp;|
         ahamadyaiva ruddhāsmi randhrāpekṣeṇa mṛtyunā&nbsp;|| 143&nbsp;||
         
         te tava yātrā gamanaṃ satyaiva niyataiva yadi [na] vacanamātraṃ, tadā kāpi kācidanyā
         priyā mṛgyatām anviṣyatām tvayā strīvadhavallabhena&nbsp;| pūrṇo mamāvadhiḥ&nbsp;| yadāhaadyaiva
         na kālāntare sāhaṃ ruddhā kroḍa़īkṛtā asmi mṛtyunā randhraṃ tvadvirahādilakṣaṇam avakāśam
         apekṣamāṇena&nbsp;| tyajyatāmasmatpratyāśā&nbsp;| na cāhaṃ tava kiñciditi&nbsp;||
         
         
         tadabhidhatte—
         
         ityevaṃ paruṣākṣepaḥ paruṣākṣarapūrvakam&nbsp;|
         kāntasyākṣipyate yasmāt prasthānaṃ premanidh‍nayā&nbsp;|| 144&nbsp;||
         
         ityevaṃ paruṣaṃ nirapekṣamakṣaraṃ vacanaṃ pūrvaṃ yasmin ākṣepa iti kriyāviśeṣaṇam&nbsp;|
         kāntasya prasthānaṃ yātrā ākṣipyate&nbsp;| premaniṃdh‍nayā kayācidanurāgaparavaśayā yasmāt
         tataḥ paruṣākṣepa eṣa iti&nbsp;||
         
         
         
         gantā ced gaccha tūrṇaṃ te karṇau yanti purā ravāḥ&nbsp;|
         ārtabandhumukhodgīrṇāḥ prayāṇapratibandhinaḥ&nbsp;|| 145&nbsp;||
         
         gantā gacchasi cet&nbsp;| gaccha tūrṇaṃ śīghraṃ mā vilambiṃṣṭhāḥ, yato 'maṅgalaparihāraḥ
         syāt&nbsp;| yadāha—ārtānāmetanmaraṇaśokā turāṇāṃ bandhūnāṃ mukhairudgīrṇā muktā ravā
         ākrandāḥ prayāṇaṃ pratibadh‍nantaḥ tava karṇaṃ purā yanti yāsyanti yāvat te nottiṣṭhanti
         tāvadeva gaccheti&nbsp;||
         
         
         tadvibhajate—
         
         sācivyākṣepa evaiṣa yadatra pratiṣidhyate&nbsp;|
         priyaprayāṇaṃ sācivyaṃ kurvatyaivātiraktayā&nbsp;|| 146&nbsp;||
         
         yadyasmāt&nbsp;| atra prayāṇe sā[ci]vyaṃ sahāyabhāvaṃ kurvatyaiva kayāciṃt atiṃraktayā
         priyasya prayāṇaṃ nipuṇaṃ pratiṣidhyate&nbsp;| tataḥ sācivyayogādeṣa īdṛśaḥ sācivyākṣepa
         eveti&nbsp;||
         
         
         
         gaccheti vaktumicchāmi matpniya ! tvatpriyaiṣiṇī&nbsp;|
         nirgacchati mukhād vāṇī mā gā iti karomi kim&nbsp;|| 147&nbsp;||
         
         mama priya vallabha ! tava priyaṃ prayāṇamicchantī satī gaccheti vaktumicchāmi&nbsp;| tathāpyanicchantyā
         eva me mukhāt mā gāstvamiti vāṇī [57b] vacanaṃ nirgacchati&nbsp;| kimahaṃ karomi&nbsp;| na me
         kaścit tāvaddoṣaḥ&nbsp;| tvatpriyaṃ matpriyaiṣiṇīti pāṭhe gacchetyetat tava priyaṃ vaktumicchāmi
         mama priyamicchantī vāṇī mā gā iti nirgacchatīti vyākhyeyamiti&nbsp;||
         
         
         tadvivṛṇotiṃ—
         
         yatnākṣepaḥ sa yatnasya kṛtasyāniṣṭavastuni&nbsp;|
         viparīta phalotpatterānarthakyopadarśanāt&nbsp;|| 148&nbsp;||
         
         sa tādṛśaḥ yatnākṣepo jñeyaḥ&nbsp;| ataḥ aniṣṭe vastuni priyaprayāṇe tatsiddhaye kṛtasya
         yatnasya śramasye[ti yāvat] gaccheti vaktumicchāmīti viparītaṃ viruddhaṃ mā gā iti
         vacanarūpaṃ phalaṃ kāryamutpannam&nbsp;| tasyotpatteḥ kāraṇāt sa yatno 'narthako jātaḥ&nbsp;|
         tasmādānarthakyopadarśanāt prakāśanād yatnākṣepaḥ sa iti nigamayitavyam&nbsp;||
         
         
         
         kṣaṇaṃ darśanavigh‍nāya pakṣmāspandāya kupyataḥ&nbsp;|
         premṇaḥ prayāṇaṃ te brūhi mayā tasyeṣṭamiṣyate&nbsp;|| 149&nbsp;||
         
         te tava prayāṇakṣaṇaṃ darśanasya vighnāya pakṣmāspandāya cakṣuniṃmeṣāya kupyataḥ premṇaḥ
         s‍nehasya brūhi kathaya&nbsp;| vacanaviṣayasya sambandhitvena vitakṣitatvāt ṣaṣṭhī&nbsp;| kimevamityāha—
         yat tasya premṇopadiṣṭamanumataṃ kiñcit tanmayeṣyate&nbsp;| nāhaṃ svatantrā kiṃ tavāviditam
         ? tasmāt premaiva bhāvaya&nbsp;| taccedanumanyate ke vayamanyathākartumiti&nbsp;||
         
         
         tadudbhāvayati—
         
         ayaṃ paravaśākṣepo yatpremaparatantrayā&nbsp;|
         tayā niṣidhyate yātrā tasyārthasyopasūcanāt&nbsp;|| 150&nbsp;||
         
         ayamīdṛśaḥ paravaśākṣepaḥ kutaḥ premaparatantrayā s‍nehanighnayā tayā priyayā kayācit
         yātrā priyasya niṣidhyate iti yadetat tasyedṛśasyārthasya vastuna upasūcanādudbhāvanādiṃti&nbsp;||
         
         
         
         sahiṣye virahaṃ nātha ! dehyadṛśyāñjanaṃ mama&nbsp;|
         yadaktanetrāṃ kandarpaḥ prahartā māṃ na paśyati&nbsp;|| 151&nbsp;||
         
         nātha ! tava virahaṃ duḥsahamapyahaṃ sahiṣye yāpayāmi&nbsp;| kiṃ tu a[darśanasādhana]mañjanaṃ
         kiñcinme dehi&nbsp;| kiṃ tena ? yenādṛśyāñjanenākte spṛṣṭe netre yasyāstāṃ māṃ na paśyati
         kandarpaḥ kāmaḥ prahartā hantā&nbsp;| apaśyataḥ kathaṃ praharediti&nbsp;||
         
         
         tatprakāśayati—
         
         duṣkaraṃ jīvitopāyamupanyasyoparudhyate&nbsp;|
         patyuḥ prasthānamityāhurupāyākṣepamīdṛśam&nbsp;|| 152&nbsp;||
         
         duṣkaraṃ durlabhaṃ jīvitasyopāyaṃ adṛśyāñjanarūpamupanyasya patyuḥ prasthānamuparudhyate
         iti hetorīdṛśamupāyākṣepamāhustadvida iti&nbsp;||atra
         
         mugdhā kāntasya yātroktiśravaṇādeva mūrchitā&nbsp;|
         budhvā vakti priyaṃ dṛṣṭa‍vā kiṃ cireṇāgato bhavān&nbsp;||
         
         
         iti tatkālasaṃbhūtamūrchayāttipyate gatiḥ&nbsp;|
         kāntasya kātarākṣyā yanmūrchākṣepaḥ sa īdṛśaḥ&nbsp;||
         
         iti ś‍lokadvitayaṃ mūle kvacidadhikaṃ dṛśyate&nbsp;|﻿
         
         
         
         
         pravṛttaiva prayāmīti vāṇī vallabha ! te mukhāt&nbsp;|
         ayatāpi tvayedānīṃ mandapremṇā mamāsti kim&nbsp;|| 153&nbsp;||
         
         vallabha ! te tava mukhāt pravṛttā eva tāvatprayāmīti vāṇī vacanam&nbsp;| tadevaṃ mandapremṇā
         mandaṃ premā asyeti nirapekṣeṇa tvayā kathañcit ayatā agacchatāpi satā[58a] idānīṃ
         mama kimasti kāryam ? na kiñcit&nbsp;| [manasi śithilādarasya tava] gamanamagamanaṃ cedānīṃ
         tulyamiti&nbsp;||
         
         
         tadvivṛṇoti—
         
         roṣākṣepo 'yamudriktas‍nehaniryantraṇātmayā&nbsp;|
         saṃrabdhayā priyārabdhaṃ prayāṇaṃ yannivāryate&nbsp;|| 154&nbsp;||
         
         yad yasmāt udriktenādhimātreṇa s‍nehena niryantraṇa uddāmaḥ ātmā cittaṃ yasyāḥ tayā
         ata eva saṃrabdhayā āviṣkṛtaroṣayā priyeṇārabdhaṃ kartumabhipretaṃ prayāṇaṃ nivāryate&nbsp;|
         tasmādayamīdṛśo roṣākṣepaḥ, kopāveśena niṣedhāditi&nbsp;||
         
         
         
         nāghrātaṃ na kṛtaṃ karṇe strībhirmadhuni nārpitam&nbsp;|
         tvad‌dviṣāṃ dīrghikāsveva viśīrṇaṃ jīrṇamutpalam&nbsp;|| 155&nbsp;||
         
         strībhirnāghrātaṃ na ca karṇe kṛtaṃ śravaṇāvataṃsakṛtye niyuktam&nbsp;| madhuni ca nārpitam&nbsp;|
         etāvānevotpalasyopayogaḥ&nbsp;| kevalaṃ tava dviṣāmarātīnāṃ hatānāṃ dīrghikāsveva śūnyāsu
         viśīrṇaṃ parikṣataṃ jīrṇaṃ pariṇataṃ utpalamabhavaditi&nbsp;||
         
         
         tadāviṣkaroti—
         
         asāvanukrośākṣepaḥ sānukośamivotpale&nbsp;|
         vyāvṛtya karma tadyogyaṃ śocyāvasthopavarṇanāt&nbsp;|| 156&nbsp;||
         
         asau tādṛśaḥ anukrośākṣepo jñeyaḥ&nbsp;| kutaḥ ? utpale utpalaviṣaye sānukrośamiva sakaruṇamiva&nbsp;|
         utpale 'cetane sākṣādanukrośābhāvādiva [śabda] prayogaḥ&nbsp;| vyāvartanakriyāviśeṣaṇaṃ
         caitat&nbsp;| yadāha—tasyotpalasya yogyamuciṃtaṃ karma ghrāṇādi vyāvṛtya nirākṛtya nāghrātamityādinā
         śocyāyāḥ kriyāpadasyāvasthāyā viśīrṇatvāderupadarśanāditi&nbsp;||atra amṛtātmanītyādi [2. 159-60] ś‍lokadvayamiti kecit&nbsp;||
         
         
         
         
         artho na sambhṛtaḥ kaścinna vidhā kācidarjitā&nbsp;|
         na tapaḥ sañcitaṃ kiñcid gataṃ ca sakalaṃ vayaḥ&nbsp;|| 157&nbsp;||
         
         kañcid vivakṣito 'rtho dhanaṃ na sambhṛtaḥ nopārjitaḥ&nbsp;| vidyāpi kācit ānvīkṣikyādirnārjitā&nbsp;|
         tapaśca dharmaḥ kiñcit abhimataṃ na sañcitam&nbsp;| gatam atītaṃ ca sakalaṃ vayaḥ puruṣāyuṣam
         apuruṣārthopayogena&nbsp;| kimevamātmaivamātmanā vañcitaḥ&nbsp;||
         
         
         tadvibhajate—
         
         asāvanuśayākṣepo yasmādanuśayottaram&nbsp;|
         arthārjanādervyāvṛttirdarśiteha gatāyuṣā&nbsp;|| 158&nbsp;||
         
         yasmāt arthasyārjanamādiryasya vidyārjanādeḥ tasya vyāvṛttiḥ abhāvaḥ [darśitā] katham
         ? anuśayaḥ paścātāpa uttaro 'dhiko yasmin darśana iti kriyāviśeṣaṇam&nbsp;| gatāyuṣā gatavayasā
         puṃsā kenacit&nbsp;| tasmāt asau īdṛśo 'nuśayākṣepa iti&nbsp;||
         
         
         
         amṛtātmani padmānāṃ dveṣṭari s‍nigdhatārake&nbsp;|
         mukhendau tava satyasminnapareṇa kimindunā&nbsp;|| 159&nbsp;||
         
         tava mukhe indau sati asmin pratyakṣavartini itareṇa mukhena indunā kimadhikaṃ kāryam
         ? na kiñcit&nbsp;| amṛtamivātmā svarūpamekāntaprītikaratvāt yasya mukhendoḥ sa tathā&nbsp;|
         amṛtaṃ sudhaiva [58b] ātmā yasyendoriti śabdaś‍leṣaḥ&nbsp;| padmānāṃ dveṣṭā mukhenduḥ tatsadṛśatvādinduśca
         tatsaṃ[ko]cakāritvāt&nbsp;| ayamapi śabdaś‍leṣaḥ&nbsp;| s‍nigdhe rakte tārake netramadhyabhāge
         tato vā samudāyopalakṣaṇāccakṣuṣī yasya mukhendoḥ&nbsp;| s‍nigdhāḥ tārakā rohiṇyādayo yasyendoriti
         śabdaś‍leṣa eva&nbsp;| evama[kṣī]ṇaguṇe mukheṇe mukhendau sati kimitareṇenduneti pratyāmnāyaḥ&nbsp;||
         
         
         tad vyācaṣṭe—
         
         iti mukhendurākṣipto guṇān gauṇenduvartinaḥ&nbsp;|
         tatsamān daśayitveha ś‍liṣṭākṣepastathāvidhaḥ&nbsp;|| 160&nbsp;||
         
         iti evaṃ tatsamān mukhendusādhāraṇān guṇān amṛtātmatvādīn gauṇe mukhendau vartamānān
         darśayitvā pratipādya mukhendurākṣiptaḥ kiminduneti&nbsp;| tasmāt ś‍liṣṭākṣepaḥ tathāvidhaḥ
         tādṛśo 'vagantavyaḥ ś‍leṣaprayogāditi&nbsp;||
         
         
         
         kimayaṃ śaradambhodaḥ kiṃ vā haṃsakadambakam&nbsp;|
         rutaṃ nū purasaṃvādi śrūyate tanna toyadaḥ&nbsp;|| 161&nbsp;||
         
         ayaṃ dṛśyamānaḥ kiṃ śaradi śarado vā ammodaḥ, kiṃ vā āhosvit haṃsānāṃ kadambakaṃ vṛndamidam
         ? bhavatu, viditam&nbsp;| nūpuraninādasadṛśamanurutaṃ śrūyate yataḥ, tat tasmāt nāyaṃ toyadaḥ
         kiṃ tu haṃsakadambakameveti&nbsp;||
         
         
         tat kathayati—
         
         ityayaṃ saṃśayākṣepaḥ saṃśayo yannivartyate&nbsp;|
         dharmeṇa haṃsasulabhenāspṛṣṭaghanajātinā&nbsp;|| 162&nbsp;||
         
         yat yasmāt saṃśayaḥ, śaradambhodo haṃsakadambakaṃ veti sandeho na nivartyate haṃse
         haṃsena vā sulabhena tatraiva sambhavāt&nbsp;| dharmeṇa guṇena nūpurasaṃvādinā rutenāspṛṣṭā
         tatrāsambhavāt, ghanajātiḥ megho yena tena hetunā kartṛbhūtena vā&nbsp;| tasmādityayamīdṛśaḥ
         saṃśayākṣepa iti&nbsp;||
         
         
         
         citramākrāntaviśvo 'pi vikramaste na tṛpyati&nbsp;|
         kadā vā dṛśyate tṛptirudīrṇasya havirbhujaḥ&nbsp;|| 163&nbsp;||
         
         citramadbhatametat&nbsp;| ākrāntamamibhūtaṃ viś‍vaṃ jagadyena sa tathābhūto 'pi tava vikramaḥ
         śauryaṃ na tṛpyati nābhilāṣaparyantamadhigacchati&nbsp;| athavā kiṃ citram ?  udīrṇasyādhimātrasya
         havirbhujo 'g‍neḥ kadā tṛptirdṛśyate ? na kadācit&nbsp;| tathā vikramastava jagadākramyāpi
         na tṛpyatīti yojyam&nbsp;|
         
         
         tad vyācaṣṭe—
         
         ayamarthāntarākṣepaḥ prakrānto yannivartyate&nbsp;|
         vismayo 'rthāntarasyeha darśanāt tatsadharmaṇaḥ&nbsp;|| 164&nbsp;||
         
         yat yasmātprakrāntaḥ prastuto vismayo nivartyate arthāntarasyāg‍neḥ&nbsp;| tena vikrameṇa
         sadharmaṇastulyasya darśanādavagamāt&nbsp;| tato 'rthāntarākṣepo 'yam, arthāntareṇa tādṛśena
         vismayasya niṣedhāditi&nbsp;||
         
         
         
         na stūyase narendra ! tvaṃ dadāsīti kadācana&nbsp;|
         svameva matvā gṛhṇanti yatastvaddhanamarthinaḥ&nbsp;|| 165&nbsp;||
         
         narendra, dadāsi tvaṃ dhanamarthibhya iti kathañcana kenāpi prakāreṇa na stūyase&nbsp;|
         kiṃ kāraṇam ? yataḥ kāraṇāt [59a] tava dhanamarthinaḥ svam ātmīyameva matvā gṛhṇanti&nbsp;|
         nāsyedaṃ dhanam asmākamevedam, vayamupabhoktāraḥ kevalamasmadarthaṃ rakṣati&nbsp;| yadvā
         asya dhanaṃ tadasmākamapi sarvasādhāraṇavibhavatvādasyeti&nbsp;||
         
         
         tad bravīti—
         
         ityevamādirākṣepo hetvākṣepa iti smṛtaḥ&nbsp;|
         anayaiva diśānye 'pi vikalpāḥ śakyamūhitum&nbsp;|| 166&nbsp;||
         
         ityevamanantaroktaḥ prakāraḥ ādiryasyeti evamādirākṣepaḥ hetvākṣepa iti smṛtaḥ tajjaiḥ&nbsp;|
         hetūpanyāsena niṣedhāt&nbsp;| śeṣānākṣepavikalpānatidiśanti gamayanti&nbsp;| anayaiva anantaradarśitayā
         diśā ākṣepavikalpagatyā anye 'pyanuktā vikalpā ākṣepaprabhedā ūhitumanugantuṃ śakyam&nbsp;|
         nanu vācyaliṅgatvāt tavyādeḥ vikalpo ityapekṣya śakyā iti yuktam&nbsp;| ucyate, iha śakyamiti
         sāmānyavivakṣayā prayujyate&nbsp;| tataḥ kiṃ śakyamiti viśeṣāpekṣāyāṃ vikalpā iti saṃ[bha]nsyate&nbsp;|
         tatra yadyapi bahutvaṃ puṃstvaṃ ca gamyate, tathāpi padasaṃskārakālāpekṣitamantaraṅgamavyaktapuṃstvam,
         ekavacanaṃ ca uttarakālabhāvi&nbsp;| tena bahiraṅgaṃ bahuvacanaṃ cana bādhituṃ śaknoti&nbsp;|
         ayaṃ ca nyāyo 'nyatrāpi yathāsambhavamanusartavya iti&nbsp;||
         te caivamabhyūhyāḥ—
         
         kācideṣā surastrīṇāṃ kathañcidiha dṛśyate&nbsp;|
         nākalokāśrayā naiṣā nimeṣābhijñalocanā&nbsp;||
         viparyāsākṣepaḥ&nbsp;||
         
         
         
         iyamādyā vidheḥ sṛṣṭirmartyastrīṣu vilokyate&nbsp;|
         rūpamīdṛk kutastāsāmiyaṃ kācitsurāṅganā&nbsp;||
         niścayākṣepaḥ&nbsp;||
         
         
         
         na prasīdasi tanvaṅgi ! prāṇairapi mamārpitaiḥ&nbsp;|
         kimataḥ paramādeyaṃ yadevamapi niṣṭhurā&nbsp;||
         prasādākṣepaḥ&nbsp;||
          evamapare 'pyākṣepavikalpāḥ samunneyāḥ&nbsp;||
         
         
         || ityākṣepacakram&nbsp;||
         
         
          
         
         arthāntaranyāsamupanyasyati—
         
         jñeyaḥ so 'rthāntaranyāso vastu prastutya kiñcana&nbsp;|
         tatsādhanasamarthasya nyāso yo 'nyasya vastunaḥ&nbsp;|| 167&nbsp;||
         
         vivakṣitaṃ kiñcidvastu artharūpaṃ prastutyābhidhāya tasya prastutasya vastunaḥ sādhane
         samarthasya yogyasyānyasya vastunaḥ kasyacit nyāsaḥ prayogo yaḥ, sa evaṃlakṣaṇo 'rthāntaranyāso
         nāmālaṅkāro jñeyaḥ pratipattavyaḥ&nbsp;| prativastūpamā[yā] asya ca ko bhedaḥ ubhayatrāpyarthāntaropanyāsāt
         ? mahān bhedaḥ&nbsp;| tatra hi sadṛśasyārthāntarasyopanyāsaḥ kevala[59b]mapekṣate, na sādhanabhūtasya&nbsp;|
         atra tu sādhanarūpasyaivārthāntarasya&nbsp;| sādṛśyaṃ bhavatu mā [vā] bhūt, na tadapekṣate&nbsp;|
         ata evoktaṃ tatsādhanasamarthasyeti&nbsp;||
         
         
         evaṃlakṣaṇo 'rthāntaranyāsaḥ kiṃprabheda ityāha—
         
         viśvavyāpī viśeṣasthaḥ ś‍leṣāviddho virodhavān&nbsp;|
         ayuktakāro yuktātmā yuktāyukto viparyayaḥ&nbsp;|| 168&nbsp;||
         
         viś‍vaṃ jagatsarvaṃ vyāp‍noti sarvatra sambhavāditi viśvavyāpī&nbsp;| viśeṣe kvacit viṣaye
         tiṣṭhati na viś‍vaṃ vyāp‍noti viśeṣasthaḥ&nbsp;| ś‍leṣaḥ ekārthatā ekaśabdatā vā tenāviddho
         'nugataḥ ś‍leṣāviddhaḥ&nbsp;| virodhaḥ parasparavyāghāto vidyate 'sminniti virodhavān&nbsp;|
         ayuktam anucitaṃ karotīti ayuktakārī&nbsp;| ayukta ityarthaḥ&nbsp;| yuktaḥ samucitaḥ
         ātmā svarūpaṃ yasya sa tathā&nbsp;| yukta iti yāvat&nbsp;| yuktaścāsau kathañcidayuktaśceti
         yuktāyuktaḥ&nbsp;| viparyayo 'yuktayukta iti&nbsp;||
         
         
         
         ityevamādayo bhedāḥ prayogeṣvasya lakṣitāḥ&nbsp;|
         udāharaṇamālaiṣāṃ rūpayuktyai nidarśyate&nbsp;|| 169&nbsp;||
         
         ityevam anantarokto vicitro bheda ādiryeṣāṃ yathāsambhavamavirodhādīnāṃ te bhedāḥ
         vikalpāḥ prayogeṣu kāvyeṣu lakṣitāḥ dṛṣṭāḥ kavibhiḥ asya arthāntaranyāsasya sambandhinaḥ&nbsp;|
         eṣāṃ bhedānāṃ rūpasya svabhāvasya yuktyai pratyavagamārtham&nbsp;| udāharaṇānāṃ prayogāṇāṃ
         mālā vargo nidarśyate iti&nbsp;||
         
         
         
         bhagavantau jagannetre sūryācandvamasāvapi&nbsp;|
         paśya gacchata evāstaṃ niyatiḥ kena laṅghyate&nbsp;|| 170&nbsp;||
         
         bhagavantau guṇarāśā&nbsp;| jagato lokasya netra cakṣuṣī, prakāśakaratvāt&nbsp;| sūryācandramasāvapi,
         kimutānyad vastujātam ? astamudayaviparyayamabhāvaṃ gacchata eva&nbsp;| na punastatraiva
         tiṣṭhataḥ&nbsp;| paśya&nbsp;| kathametat ? kimatra citram ! niyatirbhāvānāmanapāyinī vyavasthā
         kācit, udayaḥ sarva eva vyayaniṣṭha iti&nbsp;| sā kena nāma vastunā laṅghya vikramituṃ
         śakyate ? na kenacit&nbsp;| sarvameveha vastūditamavaśyaṃ vyeti&nbsp;| tataḥ sūryācandramasorapi
         tathābhāvo nādbha‍uta iti prastutaṃ vastu sādhitam&nbsp;| ayaṃ ca viśvavyāpī, tathābhāvasya
         sarvatragatvāditi&nbsp;||
         
         
         
         payomucaḥ parītāpaṃ harantyeva śarīriṇām&nbsp;|
         nanvātmalābho mahatāṃ paraduḥkhopaśāntaye&nbsp;|| 171&nbsp;||
         
         ete payomuco meghāḥ śarīriṇāṃ sthāvarajaṅgamānāṃ parītāpaṃ jvaraṃ haranti śamayanti&nbsp;|
         kimetat ? na hi teṣāmamī kiñcitpratyupakurvanti&nbsp;| kimevamucyate ? nanu prasiddhāvanumatau
         vā&nbsp;| mahatām uttā[nā]nāṃ na kṣudrāṇāṃ teṣāmātmakalyāṇe 'pyakalpatvāt [60a] ātmalābha
         udayaḥ pareṣāṃ sarveṣāmeva sambhūtānāmasambhūtānāṃ ca duḥkhasya tāpasya upaśāntaye
         nivartanārthaṃ jāyate&nbsp;| sthitireṣā mahatām&nbsp;| idameva ca teṣāṃ māhātmyam&nbsp;| anyathā
         svārthapare jagati kasteṣāṃ viśeṣo yadi te 'pi tathaiva syuḥ ? tataḥ payomucaḥpratyupakāranirapekṣāḥ jagattāpaṃ nudantīti upapāditam&nbsp;| ayaṃ ca viśeṣastho mahatāmeva
         tathātvāt [na] viśvavyāpīti&nbsp;||
         
         
         
         utpādayati lokasya prītiṃ malayamārutaḥ&nbsp;|
         nanu dākṣiṇyasampannaḥ sarvasya bhavati priyaḥ&nbsp;|| 172&nbsp;||
         
         malayamāruto dakṣiṇaḥ pavanaḥ lokasya jagataḥ prītimutpādayati&nbsp;| kiṃ punaḥ kāraṇaṃ
         yenāyaṃ sarveṣāṃ priya iti sādhayannāha- nanvityādi&nbsp;| nanvityanumatau&nbsp;| dākṣiṃṇyaṃ
         paracchandānuvartitvam&nbsp;| sarvaprītijananānuguṇo guṇaḥ pauruṣeyaḥ, dakṣiṇadeśabhavatvaṃ
         ceti śabdaś‍leṣaḥ&nbsp;| tena sampannaḥ subhagaḥ sarvasya janasya priyo bhavati&nbsp;| na kasyacidapriyaḥ&nbsp;|
         kathamanukūlavartī kasyacidapriyo 'prītikaraḥ syāt&nbsp;| tasmānmalayajamāruto dakṣiṇaḥ
         sarveṣāṃ prītiṃmutpādayatīti samarthitam&nbsp;| ayaṃ ca ś‍leṣāviddho dākṣiṇyasaṃpanna ityasya
         ś‍liṣṭatvāduktena vidhineti&nbsp;||
         
         
         
         jagadānandayatyeṣa malino 'pi niśākaraḥ&nbsp;|
         anugṛhṇāti hi parān sadoṣo 'pi dvijeśvaraḥ&nbsp;|| 173&nbsp;||
         
         eṣa niśākaraścandro malino 'pi kalaṅkayogāt aśuddho 'pi jagat lokamāhlādayati prīṇayati&nbsp;|
         viruddhametat, kathaṃ sakalaṅkaḥ prītikaro 'doṣasya tathābhāvāt&nbsp;| tatsādhayatibhavatyevam&nbsp;|
         hiḥ yasmādarthe&nbsp;| yataḥ sadoṣo 'pi kathañcit kalaṅkavānapi na kevalamadoṣaḥ&nbsp;| dvijeśvaraścandro
         vipraś‍ceti ś‍leṣaḥ&nbsp;| sa tviha tu na vivakṣitaḥ, virodhasyaivābhidhitsitatvāt&nbsp;| anugṛhṇāti
         upakaroti hlādayati parān dharmopadeśādinā&nbsp;| tasmānmalino 'pi niśākaro jagadāhlādayatītyupapadyate&nbsp;|
         ayaṃ ca virodhavān&nbsp;| uktena vidhinā virodhadarśanāditi&nbsp;||
         
         
         
         madhupānakalāt kaṇṭhānnirgato 'pyalināṃ dhvaniḥ&nbsp;|
         kaṭurbhavati karṇasya kāmināṃ pāpamīdṛśam&nbsp;|| 174&nbsp;||
         
         madhunaḥ kusumāsavasya pānena kalānmadhurāt kaṇṭhānnirgato 'lināṃ madhulihāṃ madhuro
         'pi dhvaniḥ kāmināṃ virahiṇā [60b]mapi karṇasya kaṭurudvejanīyo 'tyantotkaṇṭhākaratvād
         bhavati&nbsp;| etaccāyuktam&nbsp;| kathamīdṛśaḥ prītikaro dhvaniḥ udvejayati tatsādhyate-kiṃ na yuktam, yataḥ pāpamīdṛśaṃ kāmināṃ rāgiṇām evaṃrūpaṃ karma yato 'yamevaṃvidho
         madhuro dhvaniḥ anyathā pratibhāti&nbsp;| kimatra kriyatām ! tasmātsambhavatyetaditi sādhitam&nbsp;|
         ayamayuktakārī madhurasya dhvaneḥ udvegahetutvāyogāditi&nbsp;||
         
         
         
         ayaṃ mama dahatyaṅgamambhojadalasaṃstaraḥ&nbsp;|
         hutāśanapratinidhirdāhātmā nanu yujyate&nbsp;|| 175&nbsp;||
         
         ambhojānāṃ kamalānāṃ dalāni patrāṇi teṣāṃ tanmayo vā saṃstaraḥ talpam&nbsp;| ayam anubhūyamānaḥ
         mama aṅgaṃ dehaṃ dahati tāpayati&nbsp;| yuktaṃ caitat&nbsp;| katham ? hutāśanasya ag‍neḥ pratinidhiḥ
         sadṛśaḥ pāṭalatvāt dāhātmā dāhasvabhāvo raktapadmapatrasaṃstaro yujyate nanviti sādhitam&nbsp;|
         ayaṃ ca yuktātmā kathitena vidhinā dāhakatvayogāditi&nbsp;||
         
         
         
         kṣiṇotu kāmaṃ śītāṃśuḥ kiṃ vasanto dunoti mām&nbsp;|
         malinācaritaṃ karma surabhernanvasāmpratam&nbsp;|| 176&nbsp;||
         
         kāmaṃ nāmābhyupagame śītāṃśuścandraḥ māṃ kṣiṇotu tāpayatu yuktametat&nbsp;| vasantaḥ kiṃ
         kasmāt māṃ dunoti tāpayati ? naitad yuktam&nbsp;| idaṃ tvayuktamiti sādhayannāhamalinetyādi&nbsp;|
         malinena kalaṅkinā śītāṃśunā ācaritam anuṣṭhitaṃ karma kriyā tāpalakṣaṇam asāmpratam
         ayuktam&nbsp;| nanu kasya ? surabhervasantasya surabheścābhilaṣitasyeti ś‍leṣaḥ&nbsp;| kathaṃ
         duṣṭānuṣṭhitaṃ karma nirdoṣo juṣati&nbsp;| tasmāt kṣiṇotu śītāṃśuḥ&nbsp;| vasantaḥ kiṃ dunotīti
         pūrvaṃ samarthitam&nbsp;| ayaṃ yuktāyuktaḥ, śītāṃśunā tāpasya yogāt vasantenāyogāduktena
         vidhineti&nbsp;||
         
         
         
         kumudānyapi tāpāya kimaṅga ! kamalākaraḥ&nbsp;|
         nahīndugṛhyeṣūgreṣu sūryagṛhyo mṛdurbhavet&nbsp;|| 177&nbsp;||
         
         tāpāya pīḍa़ārthaṃ kalpante&nbsp;| ayuktametaditi apiśabdenāyogaḥ sūcyate&nbsp;| candrapakṣāṇāṃ
         tāpakāritvāyogāt&nbsp;| kimaṅga kiṃ punaḥ kamalākaraḥ tāpāya na bhavet&nbsp;| bhavatyeva&nbsp;| yuktametat&nbsp;|
         kiṃ tadayuktamidaṃ tu yuktamiti sādhayati- nahītyādi&nbsp;| indoḥ ekāntaśītasya gṛhyeṣu
         pakṣeṣu kumudeṣūgreṣu tāpakāriṣu, sūryasya ekāntataptasya gṛhyaḥ āyattaḥ
         kamalākaro mṛduḥ śīto bhavet&nbsp;| kathamevaṃ sambhavāt ? tasmāt kusudānāṃ tāpakaratvam
         ayuktam&nbsp;| kamalākarasya tu yuktamiti sādhitam&nbsp;| ayaṃ tu viparyayo yuktāyukta iti&nbsp;||
         [61a] ādigrahaṇasaṃgṛhītāḥ kecidbhedā udāhriyante&nbsp;||
         
         sukhāya sudhiyāṃ lakṣmīrna kadācidaśarmaṇe&nbsp;|
         kimuta śrīḥ sukhaprāp‍tye jāyate na vipaścitām&nbsp;|| aviruddho 'yam&nbsp;||
         
         
         sukhāya vipadaḥ santu sampado 'pi sukhāya te&nbsp;|
         durnayaprasthitānāṃ hi sampado 'pi vipattayaḥ&nbsp;|| aviruddhaviruddho 'yam&nbsp;||
         
         
         apakāro 'pyupātteṣu hitāya kimu satkṛtiḥ&nbsp;|
         kṛpādhyāsitacittānāmīdṛśī mahatāṃ sthitiḥ&nbsp;||
         
         evamanyepyādiśabdasaṃgṛhītāḥ prabhedā ūhitavyā iti&nbsp;||
         
         || arthāntaranyāsacakram&nbsp;||
         
         
         
         
         vyatirekamāviṣkurvannāha—
         
         śabdopātte pratīte vā sādṛśye vastunordvayoḥ&nbsp;|
         tatra yad bhedakathanaṃ vyatirekaḥ sa kathyate&nbsp;|| 178&nbsp;||
         
         vivakṣitayoḥ kayościd dvayorvastunorarthayoḥ sādṛśye kathañcit tulyatve śabdena vācakena
         sākṣādupātte pratipādite sati śabdādvā upātte gṛhīte pratipattipratīte vā&nbsp;| aśabdopātte
         'pi śabdopāttārthabalāt prakaraṇādervā jñāne na kevalaṃ śabdopātte&nbsp;| dvayī khalu pratītiḥ
         sambhavati&nbsp;| śābdī naiyāyikī ca, anyathā pratītyasaṃbhavāt&nbsp;| yaduktam—
         
         nahi pratītiḥ sulabhā śabdanyāyavilaṅghinīiti&nbsp;|
          [1. 75]
         tatra tayorvastunorviṣaye bhedasya kasyacidviśeṣaṇasya tatsambandhinaḥ kathanamabhidhānaṃ
         yadītyanūdya sa vyatirekaḥ kathyata iti vidhīyate&nbsp;||
         
         
         tamudāharannāha—
         
         dhairyalāvaṇyamāhātmyapramukhaistvamudanvataḥ&nbsp;|
         guṇaistulyo 'si bhedastu vapuṣaivedṛśena te&nbsp;|| 179&nbsp;||
         
         dhairyaṃ nirvikāratvaṃ lāvaṇyaṃ saundaryaṃ lavaṇarasatvaṃ ca māhātmyaṃ guṇalakṣaṇaṃ
         vaipulyaṃ ca pramukham ādiryeṣāmevamādīnāṃ tairguṇaiḥ tvaṃ vivakṣitaḥ kaścit&nbsp;| udanvataḥ
         samudrasya tulyo 'si&nbsp;| sādṛśyamuktam&nbsp;| bhedaṃ darśayannāha- bhedastvityādi&nbsp;| bhedastu
         viśeṣako vapuṣā īdṛśena dṛśyamāne[na] karacaraṇādimatā rucireṇa vapuṣā śarīreṇaiva
         nānyathā&nbsp;| tasyedṛśaṃ vapurnāstīti&nbsp;||
         
         
         tad vyācaṣṭe—
         
         ityekavyatireko 'yaṃ dharmeṇaikatravartinā&nbsp;|
         pratītiviṣayaprāpterbhedasyobhayavartinaḥ&nbsp;|| 180&nbsp;||
         
         ityevaṃprakāro yaḥ so 'yamekavyatireko vijñeyaḥ&nbsp;| kutaḥ ? ekatravartinā puṃsi ekatra
         vartamānena dharmeṇa svabhāvenedṛśena vapurātmanā śabdopāttena hetunā ubhayavartinaḥ
         puruṣodanvatoḥ, tasya bhedasya viṃsadṛśatvasya pratīteḥ&nbsp;| [61b] pratītirvā viṣayo
         gocaraḥ, tasya tatra vā prāpteḥ kāraṇāt&nbsp;| pratīyamānatvāditi yāvat&nbsp;||
         
         
         
         abhinnavelau gambhīrāvamburāśirbhavānapi&nbsp;|
         asāvañjanasaṃkāśastvaṃ tu cāmīkaracchaviḥ&nbsp;|| 181&nbsp;||
         
         amburāśiḥ sāgaraḥ&nbsp;| bhavānapi tvaṃ cābhinnavelau&nbsp;| abhinnā anatikrāntā velā maryādā
         yābhyāmiti&nbsp;| gambhīrāvagādhasvabhāvāviti sādṛśyam&nbsp;| bhedamāhaasāvamburāśirañjanasaṃkāśaḥ
         añjanena tulyaḥ&nbsp;| kṛṣṇa iti yāvat&nbsp;| tvaṃ tu bhavān punaḥ cāmīkarasya suvarṇasyeva
         cchavirvarṇo 'syeti cāmīkaracchavirgaura iti yāvat&nbsp;||
         
         
         tadvivṛṇoti—
         
         ubhayavyatireko 'yamubhayorbhedakau guṇau&nbsp;|
         kārṣṇyaṃ piśaṅgatā cobhau yat pṛthag darśitāviha&nbsp;|| 182&nbsp;||
         
         yat yasmātkārṣṇyaṃ śyāmatvaṃ piśa[ṅga]tā gauratvaṃ cetyetau guṇau dharmau ubhayoramburāśipuruṣayorasādhāraṇatvena
         bhedakau visadṛśatvakarau pṛthag darśitau śabdenopāttau iha prayoge, tasmādayamubhayavyatirekaḥ
         pratipattavya iti&nbsp;||
         
         
         
         tvaṃ samudraśca durvārau mahāsattvau satejasau&nbsp;|
         iyatā yuvayorbhedaḥ sa jalātmā paṭurbhavān&nbsp;|| 183&nbsp;||
         
         tvaṃ bhavān samudraśca yuvāṃ durvāro&nbsp;| duṣkaraṃ vāḥ pānīyaṃ yasya samudrasya, puruṣastu
         durvāro 'vyāhataprasaraḥ&nbsp;| śabdaś‍leṣaḥ&nbsp;| mahāsattvau mahāntaḥ sattvāḥ makarādayaḥ&nbsp;|
         mahānti vā satvāni yatra samudre&nbsp;| mahātsatvaṃ vīryaṃm yasya puṃsaḥ&nbsp;| śabdaś‍leṣaḥ&nbsp;|
         satejasau saha tejasā vahninā vāḍavena vartate samudraḥ&nbsp;| puruṣastu saha tejasā anubhāvena
         vartate&nbsp;| atrāpi śabdaḥ ś‍liṣyate&nbsp;| sāmyametat bhindannāha&nbsp;| iyatā etāvanmātreṇa yuvayoḥ
         samudrasya tava ca bhedo vailakṣaṇyaṃ lakṣyate&nbsp;| samudro jalātmā jalamudakamātmā yasya
         jaḍaścācidrūpa ātmā yasyeti śabdacchalam&nbsp;| bhavān paṭuḥ kuśalaḥ prāpta iti&nbsp;||
         
         
         tadvibhajate—
         
         sa eṣa ś‍leṣarūpatvāt saś‍leṣa iti gṛhyatām&nbsp;|
         sākṣepaśca sahetuśca darśyate tadapi dvayam&nbsp;|| 184&nbsp;||
         
         sa eṣa īdṛśo vyatirekaḥ saha ś‍leṣeṇa vartate saś‍leṣa ityevaṃ gṛhyatāṃ vyavahriyatām&nbsp;|
         kutaḥ ś‍leṣo yathoktarūpaḥ svabhāvo yasya tasya bhāvaḥ tasmāt&nbsp;| sahākṣepeṇa saha ca
         hetunā tiṣṭhatīti sākṣepaśca sahetuśceti dvāvaparau vyatirekau vidyete&nbsp;| tadapyetad
         dvayaṃ na kevalamanyat&nbsp;| darśyate udāhriyate&nbsp;||
         
         
         
         sthitimānapi dhīro 'pi ratnānāmākaro 'pi san&nbsp;|
         tava kakṣyāṃ na yātyeva malino makarālayaḥ&nbsp;|| 185&nbsp;||
         
         bhavāniva sthitimān maryādāvānapi dhīro 'pi nirvikāro 'pi ratnānāṃ muktāprabālānām
         ākaro nilayo 'pi san tava kakṣyāṃ samatāṃ na yātyeva makarālayaḥ&nbsp;| samudro malinaḥ
         aśuddhaḥ&nbsp;| tvaṃ tu pariśuddha iti sākṣepo 'yamīdṛśo vyatirekaḥ pratipattavyaḥ&nbsp;| na
         yātīti niṣedhanāditi&nbsp;||
         
         
         
         
         vahannapi mahīṃ kṛts‍nāṃ saśailadvīpasāgarām&nbsp;|
         bhartṛbhāvādbha‍ujaṅgānāṃ śeṣastvatto nikṛṣyate&nbsp;|| 186&nbsp;||
         
         śailaiḥ samantakūṭādibhirdvīpaiḥ siṃhalapramukhaiḥ sāgarairdakṣiṇaprabhṛtibhiḥ saha
         vartamānāṃ kṛts‍nām aśeṣāṃ mahīṃ tvamiva vahan bibhraditi ś‍leṣaḥ&nbsp;| [śeṣaḥ] phaṇipatiranantaḥ
         tvatto nikṛṣyate hīyate, bhavāneva tato 'tiricyate&nbsp;| kutaḥ ? bhujaṅgā nāgā viṭāśceti
         śabdacchalena doṣoktiḥ&nbsp;| teṣāṃ bhartṛbhāvāt svāmitvāt tasya&nbsp;| tvaṃ tu sādhūnāṃ bhartā
         iti saheturayaṃ vyatireko bhartṛbhāvāditi hetūpanyāsāt&nbsp;||
         
         
         śabdopātte pratīte vā sādṛśya [2. 178] ityuktaṃ tatra kataro 'yaṃ vyatireka ityāha-
         
         śabdopādānasādṛśyavyatireko 'yamīdṛśaḥ&nbsp;|
         pratīyamānasādṛśyo 'pyasti so 'nuvidhīyate&nbsp;|| 187&nbsp;||
         
         śabdenopādānaṃ pratyaya upādīyate 'neneti śabdopādānaṃ yasya tat sādṛśyaṃ vastudvayasya
         tulyatvaṃ yatra vyatireke sa tathoktaḥ&nbsp;| ayaṃ prakāntaḥ&nbsp;| īdṛśaḥ uktaprakāraḥ pratipattavyaḥ&nbsp;|
         pratīyamānaḥ śabdopādānamantareṇa arthaprakaraṇādergamyamānaṃ sādṛśyaṃ yatra so 'pyasti
         vyatireko na kevalaṃ pūrvaḥ&nbsp;| sa pratīyamānasādṛśyo 'nuvidhīyate&nbsp;||
         
         
         idānīmudāhriyate—
         
         tvanmukhaṃ kamalaṃ ceti dvayorapyanayorbhidā&nbsp;|
         kamalaṃ jalasaṃrohi tvanmukhaṃ tvadupāśrayam&nbsp;|| 188&nbsp;||
         
         tava mukhaṃ kamalaṃ ceti [dve samāne hṛdye] vastunī, kāntyādyupacārāt pratīyamānasādṛśye,
         anayordvayoḥ bhidā bhedaḥ kathyate&nbsp;| kamalaṃ jale saṃrohati jāyate [iti] jalasaṃrohi&nbsp;|
         tava mukhaṃ tvadupāśrayaṃ tvamupāśrayo 'dhikaraṇaṃ yasyeti āśrayabhedakathanamanayorvaisādṛśyam&nbsp;|
         kāntyādinā tu sadṛśa iti&nbsp;||
         
         
         
         abhrūvilāsamaspṛṣṭamadarāgaṃ mṛgekṣaṇam&nbsp;|
         idaṃ tu nayanadvandvaṃ tava tadguṇabhūṣitam&nbsp;|| 189&nbsp;||
         
         mṛgasyevekṣaṇaṃ bhruvorvilāso nartanaṃ vidyate 'sminniti bhrūvilāsamaspṛṣṭo 'svīkṛto
         madasya madakaro rāgo 'neneti&nbsp;| aspṛṣṭamadarāgamidaṃ pratyakṣam&nbsp;| tuśabdo bhedaṃ dyotayati&nbsp;|
         tava nayanayordvandvaṃ yugalaṃ tābhyāṃ bhrūvilāsamada[62b]rāgābhyāṃ bhūṣitamalaṃkṛtaṃ
         mṛgekṣaṇanayanadvandvayośca lohitādisādṛśyaṃ pratīyata iti&nbsp;||
         
         
         pūrvasya vyatirekasyāsya ca ko viśeṣa ityāha—
         
         pūrvasmin bhedamātroktirasminnādhikyadarśanam&nbsp;|
         sadṛśavyatirekaśca punaranyaḥ pradarśyate&nbsp;|| 190&nbsp;||
         
         pūrvasmin tvanmukhaṃ kamalaṃ cetyādau bhedo visadṛśatvamātrameva&nbsp;| atiśayaprakāśaśūnyatvāt&nbsp;|
         tasyoktiḥ kathanaṃ kamalaṃ jalasaṃrohi tvanmukhaṃ tvadupāśrayamiti&nbsp;| asmin prayoge
         punarādhikyasyātiśayasya darśanaṃ pratipādanaṃ pratipattirvā na pūrvavad bhedamātroktiḥ&nbsp;|
         bhrūvilāsādilakṣaṇo guṇo nayanadvandvasyāsti na mṛgekṣaṇasyeti ādhikyadarśanam&nbsp;| tasmādanayoḥ
         prayogayoḥ pratīyamānasādṛśyayorvyatireke samāne 'pi ayaṃ viśeṣaḥ sādṛśye vastudvayasya
         sāmye śabdopātte sati vyatirekaḥ sadṛśapakṣapātī&nbsp;| cakāraḥ kiñcidityarthe&nbsp;| punaranyaḥ
         kevalaṃ pūrvoktaḥ&nbsp;| śabdopāttasādṛśyo 'yaṃ cāparo viśiṣṭaḥ pradarśyata iti&nbsp;||
         
         
         
         tvanmukhaṃ puṇḍarīkaṃ ca phulle surabhigandhinī&nbsp;|
         bhramabhrdamaramambhojaṃ loladṛṣṭi mukhaṃ tu te&nbsp;|| 191&nbsp;||
         
         tava mukhaṃ puṇḍarīkaṃ padmaṃ ca dve ime vastunī phulle prabuddhe surabhiriṣ‍ṭo gandho
         'nayoriti surabhigandhinī&nbsp;| samāsānta ikāraḥ&nbsp;| śabdopāttamīdṛśaṃ sādṛśyaṃ tatpadaprayogāt&nbsp;|
         ata eva pratītasādṛśye vyatirekādhikāre 'smin kathamakasmādayamuttīrṇaḥ śabdopāttasādṛśyo
         vyatirekaḥ patita iti śaṅkāparihārārthaṃ punaḥ prastāvaṃ kartuṃ sādṛśyavyatirekaśca
         punaranyaḥ pradarśyata iti uktaṃ vivariṣyati&nbsp;| imaṃ vyatirekaṃ pūrvatretyādinā bhinatti&nbsp;|
         bhramantau bhramarau yasmin ambhoje tattathā lole cañcale dṛṣṭī cakṣuṣī yatra tādṛśaṃ
         mukhaṃ te tava&nbsp;| tuśabdo bhedaṃ dyotayati iti&nbsp;||
         
         
         
         candro 'yamambarottaṃso haṃso 'yaṃ toyabhūṣaṇaḥ&nbsp;|
         nabho nakṣatramālīdamidamutkumudaṃ payaḥ&nbsp;|| 192&nbsp;||
         
         ayaṃ dṛśyamānaścandro 'mbarasya nabhasa uttaṃsaḥ śekharaḥ tatsadṛśatvāt&nbsp;| ayamadhyakṣo
         haṃsastoyasya bhūṣaṇo bhūṣayatīti nandigrahītyādinā lyuḥ&nbsp;| bhūṣaṇaṃ vā alaṅkāravastu karaṇe lyuṭ&nbsp;| nabha idamantarīkṣaṃ nakṣatramāli tārakādhāri&nbsp;| malamalladhāraṇe&nbsp;|
         nakṣatrāṇāṃ vā mālā vṛndaṃ vidyate asminniti matvarthīyaḥ&nbsp;| idamaparokṣaṃ payaḥ saraḥ
         udgatāni kumudāni asminnityutkumudamiti&nbsp;||
         
         
         [63a] ayaṃ ca pratītasādṛśyo vyatireko na punarvacanopāttasādṛśya iti darśayannāha—
         
         pratīyamānasaukṣmyādisāmyayorviyadambhasoḥ&nbsp;|
         kṛtaḥ pratītaśuddha‍yośca medo 'smin candrahaṃsayoḥ&nbsp;|| 193&nbsp;||
         
         saukṣmyamacchatvamādiryasya nīlatvādeḥ&nbsp;| tena tadeva vā sāmyaṃ sādṛśyam aśabdopāttam
         ambarādervastunaḥ tadavyabhicārādarthāt pratīyamānaṃ gamyamānaṃ yayostayorviyaccāmbhaś‍ceti&nbsp;|
         viyadambhasorbhedo viśeṣaḥ kṛtaḥ&nbsp;| nakṣatramāli nabhaḥ payaḥ utkumudamiti sākṣāt pratipāditaḥ&nbsp;|
         pratītā nyāyalabdhā na vācanikī śuddhiḥ śauklyaṃ yayostayoḥ&nbsp;| haṃsaśca candraś‍ceti
         tayoḥ haṃsacandrayorbhedaḥ&nbsp;| kutaḥ ? candro 'yamambarottaṃsaḥ haṃso 'yaṃ toyabhūṣaṇaḥ
         iti śabdopāttaḥ, na nyāyāt iti&nbsp;||
         
         
         nanvayamapi sādṛśyavyatireka eva, candrahaṃsayornabhaḥpayasośca śuddha‍yādinā sadṛśayoryathoktabhedakathanāt&nbsp;|
         tatkiṃ pūrvaka eva sādṛśyavyatireka ucyate ityāśaṅkyāha—
         
         pūrvatra śabdavatsāmyamubhayatrāpi bhedakam&nbsp;|
         bhṛṅganetrāditulyaṃ tat sadṛśavyatirekatā&nbsp;|| 194&nbsp;||
         
         pūrvatra tvanmukhaṃ puṇḍarīkaṃ cetyādau, ubhayatrāpi mukhe puṇḍarīke ca sādṛśyaṃ śabdavat&nbsp;|
         śabdo vācako 'smin iti śabdopāttamiti yāvat&nbsp;| candro 'yamityādau tu pratītaṃ na vacanalabdham,
         bhṛṅgaśca netraṃ ca tadādiryasya tallolatvasya tattulyaṃ sadṛśaṃ sat bhedakaṃ mukhapuṇḍarīkayorasāmyanimittamuktam,
         tattasmāt sadṛśavyatirekatāpūrvaka eva tanmukhamityādiḥ sādṛśyavyatireka ucyate, nānantaraścandro
         'yamityādi&nbsp;| tatra śabdavatsādṛśyābhāvāt&nbsp;| śabdavatā ca sādṛśyena sadṛśavyatirekavyavahārasya
         kartumiṣṭatvāt&nbsp;|
         athavā dvayorapi sadṛśavyatirekatā vyākhyāyate&nbsp;| pūrvatretyādi candro 'yamityādau
         pratītaṃ sādṛśyaṃ na śabdavat yathā vivṛtaṃ pūrvatra&nbsp;| tvanmukhamityādau ca śabdavat&nbsp;|
         iyatā bhedaḥ&nbsp;| bhedakaṃ bhṛṅganetrādi&nbsp;| nakṣatrakumudāmbaratoyaparigṛhītirādiśabdena&nbsp;|
         tadetadubhayatrāpi tvanmukhamityādau candra ityādau ca tulyaṃ sadṛśaṃ vartate&nbsp;| tasmāt
         sadṛśavyatirekatā ubhayatrāpītyapekṣyate&nbsp;| udāharaṇadvayamapīdaṃ sadṛśavyatirekaḥ&nbsp;|
         sadṛśapadārthakṛto vyatirekaḥ sadṛśavyatireka iti kṛtvā&nbsp;| etadarthaṃ ca sadṛśavyatirekaśca
         punaranyaḥ pradarśyate iti [2. 190] pādāntaraṃ draṣṭavyam&nbsp;||
         
         
         
         aratnālokasaṃhāryamahāryaṃ sūryaraśmibhiḥ&nbsp;|
         dṛṣṭirodhakaraṃ yūnāṃ yauvanaprabhavaṃ tamaḥ&nbsp;|| 195&nbsp;||
         
         yūnāṃ taruṇānām&nbsp;| prabhavatyasmāditi prabhavaḥ&nbsp;| yauvanaṃ dvitīyaṃ vayaḥ prabhavaḥ
         kāraṇaṃ yasya tattamo 'ndhakāraṃ sadasadvivekavibandhakatvād ajñānam&nbsp;| ratnānāṃ maṇīnāmālokaiḥ
         dīptibhiḥ saṃhāryaṃ bhedyaṃ na tathā aratnālokasaṃhāryam&nbsp;| sūryasya raśmibhirabhīṣubhiḥ
         avāryamanapaneyam&nbsp;| dṛṣṭeḥ sadasaddarśanasya rodhaṃ vibandhaṃ karoti [iti] dṛṣṭirodhakaraṃ
         yūnāṃ viṣamamidaṃ tama iti&nbsp;||
         
         
         tad vyācaṣṭe—
         
         svajātivyatireko 'yaṃ tamojāteridaṃ tamaḥ&nbsp;|
         dṛṣṭirodhitayā tulyaṃ bhin‍nairdharmairadarśi yat&nbsp;|| 196&nbsp;||
         
         yad yasmāt tamojāteḥ prasiddhāyā bahirdhvāntasya tulyamidamanantaroktaṃ tamaḥ&nbsp;| katham
         ? dṛṣṭirodhitayā heyopādeyadarśanavibandhakatvena hetunā&nbsp;| anyaiḥ dṛṣṭirodhitāyāḥ
         sakāśāt bhin‍naiḥ aratnālokasaṃhāryatvādibhirdharmaiḥ hetubhūtaiḥ bhin‍naṃ vilakṣaṇaṃ
         tamojāterityutprekṣyate&nbsp;| adarśi yad darśitamuktam&nbsp;| tasmāt svajātivyatireko 'yamīdṛśaḥ&nbsp;|
         tasyāḥ tamojāteḥ prasiddhāyāḥ kathañcid vyatiriktatvād evaṃvidhasya tamasa iti&nbsp;||
         
         || iti vyatirekacakram&nbsp;||
         
         
         
          
         
         vibhāvanāmudbhāvayannāha—
         
         prasidvahetuvyāvṛtyā yatkiñcit kāraṇāntaram&nbsp;|
         yatra svābhāvikatvaṃ vā vibhāvyaṃ sā vibhāvanā&nbsp;|| 197&nbsp;||
         
         yathoktau prasiddhasya lokapratītasya sākṣāddarśanāt kiñcitkāryaṃ prati hetoḥ kāraṇasya
         kasyacid vyāvṛtyā nirāsenāpakṣepāt&nbsp;| kathaṃ tarhi kāryasambhava ityāhayatkiñcidanurūpaṃtatra
         kāraṇāntaraṃ prasiddhāt kāraṇādanyannimittaṃ vibhāvyam avagamyate&nbsp;| yatra kāraṇāntaramapi
         nāpekṣyate tatra kā gatirityāha- svābhāvikatvaṃ veti&nbsp;| svābhāvikaṃ naisargikaṃ vastudharmasiddhaṃ
         tasya bhāvaḥ tattvam&nbsp;| svābhāvikaṃ vā&nbsp;| na kevalaṃ kāraṇāntaraṃ kāryasyotprekṣyate&nbsp;|
         vibhāvyaṃ [cintanīyaṃ] sā tādṛśī tallakṣaṇā vibhāvanā jñeyā&nbsp;| vibhāvyate prakāśyate
         kāraṇāntaraṃ svābhāvikatvaṃ vā anayā asyāmiti vā vibhāvanā tathāvidhoktiriti&nbsp;|
         
         
         tamudāraharannāha—
         
         apītakṣībakādambamasaṃmṛṣṭāmalāmbaram&nbsp;|
         aprasāditasūkṣmāmbu jagadāsīnmanoharam&nbsp;|| 198&nbsp;||
         
         pītāḥ pītavantaḥ&nbsp;| bahulavacanāt kartari ktaḥ&nbsp;| ārambhe vā&nbsp;| athavā
         
         vanāya pītapratibaddhavatsām
          [raghuvaṃśe 2. 1]
         itivat&nbsp;| na tathā apītā akṛtamadhupānāḥ santaḥ kṣībāḥ mattāḥ kādambāḥ kalahaṃsāḥ asaṃmṛṣṭam
         apariśodhitam sat amalam anāvilam ambaram ākāśam, katakādibhiḥ aprasāditam anapanītakāluṣyaṃ
         sat sūkṣmam acchama ambu ca yatra jagati tanmanoharaṃ subhagamāsīt abhūditi&nbsp;|
         
         
         
         anañjitāsitā dṛṣṭirbhrūranāvarjitā natā&nbsp;|
         arañjito 'ruṇaś‍cāyamadharastava sundari&nbsp;|| 199&nbsp;||
         
         [64a] sundari ! tava dṛṣṭiḥ anañjitā añjanaśalākayā yathāsthānamaspṛṣṭā satī asitā
         kṛṣṇā&nbsp;| bhrūśca anāvarjitā prayatnena kenacit anāmitā satī natā vakrā&nbsp;| arañjito[
         'pi] lākṣārasarāgādinā aruṇo lohitaḥ adharaścāyaṃ [dṛśyamānaḥ&nbsp;| etat] sarvam alaukikaṃ
         taveti&nbsp;||
         
         
         nanvetanmadādikaṃ madhupānādihetukam, tatkathaṃ tena vibhāvayitumutsahate ?  hetuphalabhāvasya
         sarvatra pratiniyamadarśanāt&nbsp;| tadetad vyāhatamucyate&nbsp;| na ca kāvye 'pi tādṛśātprakaraṇādanyatra
         viruddhamādriyate&nbsp;| yad vakṣyati doṣaparisaṃkhyāne deśakālakalālokanyāyāgamavirodhe
         [3. 318] etadāśaṅkya bravīti—
         
         yadapītādijanma syāt kṣībatvādyanyahetujam&nbsp;|
         ahetukaṃ ca tasyeha vivakṣetyaviruddhatā&nbsp;|| 200&nbsp;||
         
         kṣībatvamādiryasyāmalatvādeḥ ś‍lokadvayanirdiṣṭasya kāryasya tattathā yat kṣībatvādikāryaṃ
         pītāderaparaḥ śaradāgamayauvanodayalakṣaṇo heturyasyetyanyahetukaṃ syād bhavet, ata
         eva nāsya pītāderjanmotpattirityapītādijanma, tadataddhetutvayorekatra virodhāt&nbsp;|
         ādiśabdena saṃsṛṣṭādikāraṇaṃ vākyadvayopāttaṃ gṛhyate&nbsp;| ata eva [anya]hetukaṃ ca,
         prasiddhahetuvyāvṛttena asya heturastīti&nbsp;| na caivaṃ śaṅkanīyam, anyahetukaṃ hi sahetukam&nbsp;|
         tatkathamahetukaṃ syāt ? sahetukatvāhetukatvayorekatra samāveśāyogāditi&nbsp;| nahi yena
         sahetukaṃ tainevāhetukamucyate, yato virodhaḥ syāt&nbsp;| prasiddhakāraṇavyāvṛtterahetukam&nbsp;|
         anyahetukatvāttu sahetukamiti paryāyeṇāvirodhaḥ&nbsp;| yathā pādavānevāpādaśca, kasyacitpādasyābhāvāt&nbsp;|
         tasya tādṛśasya kāryasyeha prayogavivakṣā pratipādanābhiṃlāṣaḥ&nbsp;| sākṣāttathānuktasyāpi
         sāmarthyāt prasiddhasyetarasyaivāhetorabhāve 'nupapatteravagamaḥ&nbsp;| svābhāvikatvaṃ
         tu iha na vivakṣitam&nbsp;| vakṣyamāṇaiva sā vibhāvanā&nbsp;| na ca kāvye sarvatra śābdyeva
         pratipattiḥ&nbsp;| sāmarthyabhāvinyā api tasyā darśanāditi vistareṇa prathame paricchede
         pratipāditam&nbsp;| yā punaḥ śabdaṃ nyāyaṃ ca tādṛśaṃ nā[pe]kṣate [sā] sudurlabhā&nbsp;| yaduktaṃ
         nahi pratītiḥ sulabhā śabdanyāyavilaṅghinīti [1. 75]&nbsp;| yata evamiti tasmādaviruddhatā dṛṣṭivirodhaḥ prāgbhāvito nāsti apītakṣībetyādāviti&nbsp;||
         
         
         
         vaktraṃ nisargasurabhi vapuravyājasundaram&nbsp;|
         akāraṇaripuścandro nirnimittaṃ suhṛtpumān&nbsp;|| 201&nbsp;||
         
         sundari ! [64b] vaktraṃ tava nisargeṇa svabhāvādeva surabhi sugandhi, na mukhavāsādinā&nbsp;|
         vapuścāvyāje[na] prayat‍nena tādṛśena vinā sundaram abhirūpam&nbsp;| akāraṇena vināpakāreṇa
         kenacit candro ripuḥ vartate, vyathāhetutvād virahiṇām&nbsp;| sa vivakṣitaḥ kaścit pumān
         nirnimittaṃ suhat mitraṃ vartate, tathāvidhasambhavopakārakabhāvād iti&nbsp;||
         
         
         katameyaṃ vibhāvaneti vivṛṇoti—
         
         nisargādipadairatra hetuḥ sākṣānnivartitaḥ&nbsp;|
         uktaṃ ca surabhitvādiphalaṃ tat sā vibhāvanā&nbsp;|| 202&nbsp;||
         
         nisargādibhiḥ padaiḥ śabdaiḥ kartṛbhūtaiḥ karaṇairvā&nbsp;| ādiśabdenāvyājādiparigrahaḥ&nbsp;|
         hetuḥ kāraṇaṃ surabhitvādiḥ mukhavāsādilakṣaṇaḥ sākṣādvācakavyāpāreṇa, na sāmarthyāt&nbsp;|
         nivartito niṣiddhaḥ phalaṃ ca tasya surabhisundaratvādigrahaṇenopādīyate&nbsp;| uktaṃ sākṣādeva&nbsp;|
         tataḥ kimityāha- tat sā vibhāvaneti&nbsp;| yata evaṃ tatastasmāt svābhāvikaphalā vibhāvanā
         jñātavyā&nbsp;| yā paraiḥ
         
         hetorniṣedhanāt tasya yat phalasya vibhāvanam&nbsp;|
         jñeyā vibhāvanenaivāsāvevaṃ kathyate yathā&nbsp;||
          [ ] 
         ityuktā&nbsp;| na tu pūrvaṃ kāraṇa vinā vibhāvanaiva sā kathitena vidhinā&nbsp;| nanu sarvathā
         hetuniṣedhe kathaṃ phalasyodayaḥ ? svabhāvāditi cet- ko 'yaṃ svabhāvaḥ, phalasya tasyānyasya
         vā ? na tāvadasya svayameva niṣedhāt&nbsp;| svābhāvikaphalābhyudayāt&nbsp;| phalasyāpi svabhāvaḥ
         sato 'sato vā ? satastāvat svabhāvo na hetuḥ&nbsp;| svabhāvavat tadavyatirekāt phalasyāpi
         siddhatvāt&nbsp;| svabhāvāt phalaṃ jñāyata iti riktā vācoyuktiḥ&nbsp;| na ca bhāvasvabhāvayorbhedaḥ&nbsp;|
         tattvagrahaṇānniḥsvabhāvatvaprasaṅgāt&nbsp;| tasyeti sambandhāyogācca&nbsp;| vikalpanirmitastvaparīkṣākṣamo
         na niṣidhyate&nbsp;| bhedaḥ phalasya svabhāva iti&nbsp;|1 asato 'pi sutarāṃ na hetuḥ&nbsp;| tadavyatirekeṇa
         tadvatsvabhāvasyāsyāpyasattvāt&nbsp;| kathaṃ svabhāvāt phalaṃ bhavati ? na hyasato janakatvamatiprasaṅgāt&nbsp;|
         tatkathaṃ svābhāvikavibhāvaneyaṃ
         na viruddha‍yate&nbsp;| kāvye ca tathāvidhaprastāvavyatirekeṇa viruddhaṃ nādriyata iti
         uktam&nbsp;| ucyate&nbsp;| ihāpyadṛṣṭādikaṃ nimittaṃ tathāvidhamastyeva vastunaḥ&nbsp;| tathāpi lokastadupekṣamāṇaḥ
         prasiddhaṃ ca kāraṇam tādṛśamapaśyan svābhāvikaṃ phalamiti vyavaharati&nbsp;| lokavyavahārānna
         virodhi [65a] ca kāvyamiti&nbsp;| tadanusāreṇa svābhāvikaṃ phalaṃ vibhāvyate&nbsp;| śāstrīyo
         'pi cāyaṃ svābhāvikaphalavādaḥ yadāhuḥ—
         
         kaḥ padmanāladalakeśarakarṇikānāṃ saṃsthānavarṇaracanāmṛdutādihetuḥ&nbsp;|
         patrāṇi ke 'tra racayanti patattriṇāṃ vā svābhāvikaṃ jagadidaṃ niyataṃ tathaiva&nbsp;||
         iti&nbsp;|
         
         tasmāllokaśāstrānurodhenaitaduktaṃ tatparāyaṇatvāt kāvyasyeti&nbsp;| alamatigahanena&nbsp;||
         
         || iti vibhāvanācakram&nbsp;||
         
         
          
         
         samāsoktiṃ vyaktīkurvannāha—
         
         vastu kiñcidabhipretya tattulyasyānyavastunaḥ&nbsp;|
         uktiḥ saṃkṣiptarūpatvāt sā samāsoktiriṣyate&nbsp;|| 203&nbsp;||
         
         kiñcidiṣṭaṃ vastvabhipretya manasikṛtya tena abhipretena vastunā tulyasya sadṛśasya
         anyasya vastunaḥ kasyacinna visadṛśasya&nbsp;| tatastatpratītyasambhavāt&nbsp;| sadṛśenaiva
         tu tadupalakṣaṇā uktiranyaparā yā anyasyaiva tantrā, a[nya]sya pratīteḥ&nbsp;| sā tallakṣaṇā
         samāsoktiḥ iṣyate tajjñaiḥ&nbsp;| kutaḥ ? saṃkṣiptaṃ vivakṣitavastvapekṣayā svalpaṃ rūpaṃ
         svabhāvo yasyāḥ tadbhāvaḥ tattvam tasmāt&nbsp;| tato 'nvartheyaṃ saṃjñā saṃkṣepoktiḥ samāsoktiriti
         kṛtvā&nbsp;| tasmādiyaṃ guṇībhatā arthāntaraṃ [sphuṭayati] na tu svārthatantrā&nbsp;| iyameva
         cānyaiḥ dhvaniriti vyavahriyate&nbsp;| yadāhuḥ—
         
         yatrārthaḥ śabdo vā tamarthamupasarjanīkṛtasvāthau&nbsp;|
         vyaṅktaḥ kāvyaviśeṣaḥ sa dhvaniriti sūribhiḥ kathitaḥ&nbsp;| iti&nbsp;||
          [dhvanikārikāyām 1. 13]
         
         
         
         tāmudāharannāha—
         
         pibanmadhu yathākāmaṃ bhramaraḥ phullapaṅkaje&nbsp;|
         apyasannaddhasaurabhyaṃ paśya cumbati kuḍ‌malam&nbsp;|| 204&nbsp;||
         
         phulle prabuddhe paṅkaje sthitaṃ madhu makarandaṃ yathākāmam icchānurūpaṃ piban bhramaraḥ&nbsp;|
         asannaddhaṃ saurabhyamasminniti asannaddhasaurabhyam anupajātatādṛśaguṇaṃ kuḍ‌malaṃ
         cumbati&nbsp;| paśya yathā asyātilolatā&nbsp;| ityāmukhayati kañcit&nbsp;| śabdārthastāvadayamīdṛśaḥ
         pratibhāti&nbsp;||
         
         
         bhāvārthamatra darśayannāha—
         
         iti praụdhāṅganābaddharatilīlasya rāgiṇaḥ&nbsp;|
         kasyāñcidapi bālāyāmicchāvṛttirvibhāvyate&nbsp;|| 205&nbsp;||
         
         iti iha vākye prayukte prauḍha़āyām ārūḍha़manmathavibhramavimardabhūmau aṅganāyāṃ
         baddhā niveśitā ratiḥ sambhoga eva līlā vibhramo yena yasya vā tasya rāgiṇaḥ&nbsp;| kasyāñcit
         bālāyām prathamavayovartinyām aprauḍha़āyāṃ kasyāñcidviṣaye icchāyā rāgasya vṛttiḥ
         prasaro vibhāvyate pratīyate&nbsp;| na tu sākṣāducyate&nbsp;| tato 'yamevārtho vidheyatvāt pradhānam&nbsp;|
         śabdārthastūpasarjanībhūtastatparatvābhāvādvākyasyeti&nbsp;||
         
         
         samāsokteḥ prabhedaṃ darśayannāha—
         
         viśeṣyamātrabhinnāpi tulyākāraviśeṣaṇā&nbsp;|
         astyasāvaparāpyasti bhinnābhinnaviśeṣaṇā&nbsp;|| 206&nbsp;||
         
         [65b] yatkiñcid vastu sāmānyākārapratītamīdṛśamidaṃ nānyatheti kutaścid vyavacchidya
         kenacid guṇādinā vyavasthāpyate tadviśeṣyam&nbsp;| tadeva tanmātramupādhibhedavyavacchedāt
         bhinnamatulyaṃ yasyāṃ sā tathā viśeṣyamātreṇa vā bhinnā avayavadharmasya samudāye
         nyāsāt&nbsp;| vijātīyaviśeṣyāpi satī tulyākāramabhinnaṃ viśeṣaṇamupādhirasyāmiti tulyākāraviśeṣaṇā
         yā sāpīyaṃ samāsoktirasti&nbsp;| na kevalam anyā&nbsp;| yadāhaaparāpyasti na kevalameṣā&nbsp;| kīdṛśī
         ? bhinnaṃ kiñcidabhinnaṃ ca viśeṣaṇamupādhirasyāmiti bhinnābhinnaviśeṣaṇā&nbsp;| viśeṣyaṃ
         tu ubhayatrābhinnamiti&nbsp;||
         
         
         
         tadubhayamudāharati—
         
         rūḍha़mūlaḥ phalabharaiḥ puṣṇannaniśamarthinaḥ&nbsp;|
         sāndracchāyo mahāvṛkṣaḥ so 'yamāsādito mayā&nbsp;|| 207&nbsp;||
         
         yo 'yaṃ mahān vṛkṣaḥ kālamiyantaṃ prārthitaḥ, sa āsāditaḥ prāptaḥ prasannena vidhinopānītaḥ&nbsp;|
         rūḍhaṃ pariṇataṃ mūlalaṃ jaṭālakṣaṇaṃ yasya mahāvṛkṣasya, rūḍha़mavikalaṃ nijaprakṛtilakṣaṇaṃ
         balam mūlam [tasya] rājyamūlatvāt&nbsp;| yasya puṃsaḥ&nbsp;| phalānāṃ vṛkṣocitānāṃ ca kālānāṃ
         ca sampadāṃ bharaiḥ sandohairarthinaḥ phalaṃ kāṅkṣiṇaḥ puṣṇannupakurvana mahāvṛkṣaḥ
         puruṣaśca yathākramam sāndrā nirantarā chāyā ātapacchedalakṣaṇā yasya sāndrā paryāptā
         dehaprabhāsvabhāvā aṅgarūpā kīrtilakṣaṇā vā yasya puṃsaḥ so 'yamāsādita iti&nbsp;| iyaṃ
         viśeṣyamātrabhinnā tulyākāraviśeṣaṇā&nbsp;| viśeṣyavṛkṣasya vivakṣitāt purūṣāt bhinnanvāt
         rūḍha़mūlatvādeśca viśeṣaṇasyoktena prakāreṇābhinnatvāditi&nbsp;||
         
         
         
         analpaviṭapābhogaḥ phalapuṣpasamṛddhimān&nbsp;|
         sacchāyaḥ sthairyavān daivādeṣa labdho mayā drumaḥ&nbsp;|| 208&nbsp;||
         
         eṣo 'bhilaṣi 'to 'rthaḥ&nbsp;| daivāt kutaścit bhāgadheyāt labdhaḥ prāpto mayā&nbsp;| viṭapānāṃ
         viṭaparupo vā ābhogaḥ prasāro 'nalpo mahān yasya drumasya&nbsp;| phalāni puṣpāṇi ca samṛddhayaḥ
         śriyaḥ vṛkṣocitāḥ [yasya]&nbsp;| sahācchāyayā candrā rkālokavilokarūpayā vartate sacchāyo
         drumaḥ&nbsp;| puruṣastu pūrvoktayā kāntyādirūpacchāyayā yukta iti sacchāyaḥ&nbsp;| sthairyavān
         drumo vātādibhiranutpāṭyatvāt&nbsp;| puruṣastu vipakṣairdurddharṣatvāt&nbsp;| eṣā viśeṣyamātrabhinnā
         bhinnaviśeṣaṇā, vivakṣitāt puruṣādviśeṣyāt drumasya viśeṣasya bhinnatvāt&nbsp;| analpaviṭapābhogatvasya
         phalapuṣpasamṛddhimattvasya ca druma eva sambhavāt&nbsp;| sacchāyatāyāḥ sthairyasya cobhayatrāpi
         bhāvāduktena vidhineti&nbsp;||
         
         
         tadubhayaṃ vivṛṇoti—
         
         ubhayatra pumān kaścidvṛkṣatvenopavarṇitaḥ&nbsp;|
         sarve sādhāraṇā dharmāḥ pūrvatrānyatra tu dvayam&nbsp;|| 209&nbsp;||
         
         ubhayatra ubhayo rūḍha़mūla ityādau analpaviṭapābhoga ityādau ca prayogayoḥ pumān
         puruṣaḥ kaścit abhimataḥ vṛkṣatvena vṛkṣaguṇasāmyāt drumarūpeṇopavarṇitaḥ saṃkīrtitaḥ
         tatparatvāt anapekṣitasvārthavṛttervṛkṣādiśabdasya puruṣaviśeṣapratyāyakatvam&nbsp;| bhedastviyān&nbsp;|
         pūrvatra rūḍhamūlamityādau sarve ye kecit tatropāttāḥ rūḍha़mūlamityādayaḥ sādhāraṇāstulyā
         dharmā viśeṣaṇāni ubhayatrāpi sambhavāt&nbsp;| anyatra tu anantarokte analpaviṭapābhoga
         ityādau punardvayaṃ sādhāraṇamasādhāraṇaṃ sacchāyatvasya sthairyavattāyāśca ubhayatrāpi
         sambhavāt&nbsp;| analpaviṭapābhogatvasya puṣpaphalasamṛddhimattāyāśca vṛkṣa eva sambhavāditi&nbsp;||
         
         
         
         nivṛttavyālasaṃsargo nisargamadhurāśayaḥ&nbsp;|
         ayamambhonidhiḥ kaṣṭaṃ kālena pariśoṣyate&nbsp;|| 210&nbsp;||
         
         ayam aparokṣavṛttiḥ ambhonidhiḥ sāgaraḥ kālena saṃvartasamayena pariśoṣyate vilayaṃ
         nīyate&nbsp;| kaṣṭaṃ bata iti khede&nbsp;| puruṣaḥ kālena mṛtyunā pariśoṣyate parāsuḥ kriyate&nbsp;|
         ambhonidhiḥ vyālaiḥ sarpaiḥ saṃsṛṣṭaḥ&nbsp;| puruṣastu, nivṛtto vyālaiḥ duṣṭaiḥ saṃsargo
         'syeti nivṛttavyālasaṃsargaḥ&nbsp;| ambhonidhiḥ svabhāvalavaṇajalalakṣaṇāśayayuktaḥ&nbsp;| puruṣastu
         nisargeṇa svabhāvena madhuraḥ surasaḥ prītikaraḥ āśayaḥ cittaṃ yasyeti nisargamadhurāśayaḥ&nbsp;|
         gāmbhīryādayastu guṇāḥ sādhāraṇāḥ pratīyanta eva&nbsp;| anyathā kathamambhonidhitvena puruṣo
         varṇyate tataścāpūrvo 'yamambhonidhiriti&nbsp;||
         
         
         tad vyācaṣṭe—
         
         ityapūrvasamāsoktiḥ pūrvadharmanivartanāt&nbsp;|
         samudreṇa samānasya puṃso vyāvṛttisūcane&nbsp;|| 211&nbsp;||
         
         iti īdṛk apūrvasamāsoktiḥ iṣyate&nbsp;| vyāvṛttisūcane 'pariśeṣeṇa pratītau viṣaye&nbsp;| tena
         samudreṇa samānasya puṃsaḥ ubhayorapi śoṣaṇalakṣaṇasya vināśasya vṛtterupāttāpekṣayā
         etaduktam&nbsp;| gāmbhīryādāvapi samānasyeti gamyata eva&nbsp;| samudre apūrvasya prasiddhasya
         dharmasya vyālasaṃsargādeḥ nivartanāt niṣedhāt nivṛttavyāla ityādinā&nbsp;| apūrvasamāsoktiriti
         prakṛtam&nbsp;||
         
         || iti samāsokticakram&nbsp;||
         
         
         
          
         
         atiśayoktimādarśayannāha—
         
         vivakṣayā viśeṣasya lokasīmātivartinaḥ&nbsp;|
         asāvatiśayoktiḥ syādalaṅkārottamā yathā&nbsp;|| 212&nbsp;||
         
         viśeṣasya vastugatasya prakarṣasya atimātrasya [66b] kasyacidvivakṣayā pratipādanābhiprāyeṇa
         hetunā lokasya jagataḥ sīmā sthitiḥ&nbsp;| tāmativatituṃ laṃghayituṃ śīlaṃ yasyāḥ sā lokasīmātivartinī&nbsp;|
         yā ityanūdya asau sā tallakṣaṇā atiśayoktiḥ syāditi vidhīyate&nbsp;| vivakṣā yā iti pāṭhe
         atiśayasya lokasīmātivartinī yā vivakṣā asau atiśayāktiriti yojanīyam&nbsp;| atiśayasya
         yathāsthitād vastunaḥ avikalasya utkarṣasya pratipādikā iti atiśayoktiḥ&nbsp;| sā ca iyamalaṅkārāṇāmanyeṣām
         uttamā pradhānā, atyantamanoharatvāt&nbsp;| yathāhi vastuno manojñasya prakṛtyā tato 'pi
         atiriktā kāpyavasthā pratisaṃskriyate, sā nitarāmanurāgamātanotīti alaṅkārādhirājatvenaiṣā
         abhiṣicyate kavibhiriti&nbsp;||
         
         
         evaṃ lakṣaṇataḥ pradarśya atiśayoktiṃ lakṣyataḥ parisphuṭayannāha—
         
         mallikāmālabhāriṇyaḥ sarvāṅgīṇārdracandranāḥ&nbsp;|
         kṣaumavatyo na lakṣyante jyots‍nāyāmabhisārikāḥ&nbsp;|| 213&nbsp;||
         
         mallikānāṃ mālāḥ srajo bibhratīti mallikāmālabhāriṇyaḥ&nbsp;| iṣṭaketyādinā hrasvaḥ&nbsp;| anenottamāṅgaśauklyamāhāryaṃ
         darśayati&nbsp;| sarvam aṅgaṃ vyāp‍noti sarvāṅgīṇamārdram aśyānaṃ candanaṃ yāsāṃ tāstathā&nbsp;|
         kṣaumavatyaḥ sitasūkṣmāmbaradhāriṇyaḥ&nbsp;| etena śeṣāṅgaś‍vaityamāhṛtam&nbsp;| abhisārikā
         madanaśaratādadahyamānamanasaḥ svayameva kāntāntikam upayāntyaḥ striyaḥ&nbsp;| tāśca durdinābhisārikāḥ
         śaradabhisārikā ityādayo hya[nya]troktāḥ&nbsp;| iha śaradabhisārikāḥ vivakṣitāḥ&nbsp;| yathāha—
         jyots‍nāyāṃ na lakṣyanta iti&nbsp;| nepathyaṃ ca tadanurūpaṃ darśitam&nbsp;| jyots‍nāyāṃ candrikāyāṃ
         na lakṣyante, na nirdhāryante, etā abhisārikāścandrikeyamiti&nbsp;| evamatisāndrā candrikā
         yatastatra vastvantaraṃ tādṛśaṃ na vibhāvyata iti&nbsp;| vastutaḥ tathātvābhāve 'pi viśeṣastādṛśaḥ
         kalpyate&nbsp;| yathā yathāvasthitavastvativṛttisandaśitedṛśātiśayālokavelāvilaṅghinī iyamatimanoharā
         jāyate tadvidāmiti&nbsp;||
         
         
         
         kasyātra viśeṣo vivakṣita iti vivṛṇvannāha—
         
         candrātapasya bāhulyamuktamutkarṣavattathā&nbsp;|
         saṃśayātiśayādīnāṃ vyaktau kiñcinnidarśyate&nbsp;|| 214&nbsp;||
         
         candrasya ātapo jyots‍nā tasya bāhulyaṃ ghanatvam tacca utkarṣasyāstīti utkarṣamatimātram
         uktam udbhāvitam yataḥ tatrābhisārikāḥ kalpitamallikādisitākalpāḥ&nbsp;| kṣīrasāgare tarantyo
         [67a] haṃsasaṃhatya iva na vibhāvyante&nbsp;| yatheyamatiśayoktiḥ tathā evaṃ saṃśaye saṃśayasya
         vā atiśayo viśeṣaḥ&nbsp;| saṃśayātiśayoktiḥ ekadeśena samudāyopalakṣaṇādiḥ yasyām&nbsp;| niścayātiśayoktyādīnāṃ
         tāsām vyaktau viśeṣāvagamanimittaṃ vyaktyai vā vyaktyarthaṃ kiñcit kiyanmātraṃ lakṣyaṃ
         nidarśyate udāhriyata iti&nbsp;||
         
         
         
         stanayorjaghanasyāpi madhye madhyaṃ priye tava&nbsp;|
         asti nāstīti sandeho na me 'dyāpi nivartate&nbsp;|| 215&nbsp;||
         
         priye ! tava stanayoḥ payodharadvayasya jaghanasyāpi nitambasya madhye sthāne madhyaṃ
         mūrtta dehāvayavabhūtamasti kiṃ vā nāstītyubhayapakṣapātī sandehaḥ saṃśayaḥ&nbsp;| tatparaṃ
         ciramārabhya paśyato me mama adyāpi na nivartate&nbsp;| madhyaṃ tava nitambini ityapi paṭhyate&nbsp;|
         sugamam&nbsp;| tanīyaso 'pi tatra madhyasya sūpalakṣyatvāt saṃśayo jātu jāyate tathāpyevamatibhūmimatiropitaḥ
         kavinā, yataḥ tadvidaḥ pramadamayā jāyante&nbsp;| tadīdṛśī saṃśayoktiriti ramaṇīyeti&nbsp;||
         
         
         
         nirṇetuṃ śakyamastīti madhyaṃ tava nitambini&nbsp;|
         anyathā nopapadyeta payodharabharasthitiḥ&nbsp;|| 216&nbsp;||
         
         nitambini ! tava madhyaṃ stanajaghanayorantaramastīti nirṇetuṃ niścetuṃ śakyam pāryate&nbsp;|
         katham ? payodharayoḥ payodharalakṣaṇasya bharasya sthiteravasthānasya tadādhāramadhyavyatirekeṇa
         anyathā prakārāntareṇa anupapatterayogāt&nbsp;| payodharabharaḥ tāvat avatiṣṭhamāno 'tisthūlatvāt
         sākṣādapekṣate [madhyarūpamāśrayam&nbsp;| tatra] madhye sandehaḥ&nbsp;| tadapyayameva niścāyayati&nbsp;|
         vinā tenānupa[padya]mānāvasthāna[tvāt] kāmamatikṣāmammadhyaṃ tatrāpi [unneyam] eva&nbsp;| atra niścayo jagataḥ&nbsp;| naivamanyathānupapattimṛte
         labhyateḥ&nbsp;| tathāpīyamatigatirīdṛśī yuktatayā nītā kavineti niścayātiśayoktirīdṛśī
         prītisarvasvaṃ rasikānāmiti&nbsp;||
         
         
         
         aho viśālaṃ bhūpāla ! bhuvanatritayodaram&nbsp;|
         māti mātumaśakyo 'pi yaśorāśiryadatra te&nbsp;|| 217&nbsp;||
         
         bhuvanānāṃ svargādīnāṃ tritayaṃ trayo 'vayavā asyeti tasyodaraṃ madhyaṃ viśālam ativistīrṇam
         aho vismayanīyam ! katham ? yat yasmāt bhūpāla ! tava yaśasāṃ rāśiḥ kīrtisandoho mātuṃ
         paricchetum iyattayā aśakyo 'pi atra bhuvanatritayodare māti paryāptaḥ tiṣṭhati nātiricyate&nbsp;|
         tasmāt atiprakāṇḍamidamidānīṃ pratīyate sayuktikamevam asmābhiḥ&nbsp;| lokastu prasiddha[67b]mātramanudhāvati&nbsp;|
         bahuguṇasaṃkīrtanaṃ yaśaḥ&nbsp;| tacca kvacit kiñcit&nbsp;| yadapi sarvatra tadapi na tathā
         jagattraye māti, yathā [ya]tkiñcinmūrtta[va]stu kvacidavakāśe&nbsp;| tathāpyevaṃ viśālaṃ
         yaśo vivakṣittaṃ yat tanmānād bhuvanodaraṃ sādhyate iti yaśo 'tiśayoktirevaṃvidhā
         vidagdheti&nbsp;||
         
         
         atiśayoktipraśaṃ[sā]mukhena nigamayannāha—
         
         alaṅkārāntarāṇāmapyāhurekaṃ parāyaṇam&nbsp;|
         vāgīśamahitāmuktimimāmatiśayāhvayām&nbsp;|| 218&nbsp;||
         
         imāmanantaroktāmuktimatiśaya ityāhvayaḥ saṃjñā yasyā ityatiśayāhvayāmatiśayoktimiti
         yāvat&nbsp;| vāgīśānāṃ kavīnāmutkarṣayogāt&nbsp;| mahitāṃ pūjitāmatyantavallabhām&nbsp;| alaṅkārāṇāṃ
         śeṣāṇāmalaṅkārāṇāmapi na kevalaṃ kāvyasya dharmiṇaḥ&nbsp;| atiśaye vāpiśabdaḥ&nbsp;| parāyaṇamāśrayamekaṃ
         pradhānamāhuḥ kathayanti kavayaḥ&nbsp;| tathāhi svabhāvoktirapi viśeṣoktyanugāminī śobhate
         yā yathāvasthitavastusvarūpaparidīpanī&nbsp;| anyathā kathañcidapi atiśayāśaṃsanena tanmātrakathane
         nirjīva[ḥ/?/] kīdṛśaḥ kāvyālaṅkāraḥ ? viśeṣalakṣaṇatvāttasya&nbsp;| kiṃ punarvakroktayastattadviśeṣarūpāḥ
         upamārūpakādayaḥ ? tasmādalaṅkārāṇāmapīyamalaṃkriyā 'tiśayoktiriti sūktametat alaṅkārā[ntarā]ṇāmapyekaṃ
         parāyaṇamiti&nbsp;| ādiśabda[1. 214]saṃgṛhītāḥ atiśayoktivikalpāḥ kecidudāhriyante—
         
         
         parirambheṣu rambhoru ! payodharaparākṛtam&nbsp;|
         nāsti madhyaṃ tavetyetat viparyasyati me manaḥ&nbsp;|| viparyāsātiśayoktiḥ&nbsp;|
         
         
         nīlā netradyutiḥ śuddhā sudatyā dantadīdhitiḥ&nbsp;|
         tasyāḥ saṃbhinnayordatto gaṅgāyamunayoḥ śriyam&nbsp;|| upamānugatātiśayoktiḥ&nbsp;|
         
         
         mukhenduhasitajyots‍nāsaṅgatāstava sundari&nbsp;|
         niśāḥ prakāśamāyānti nimag‍naśaśimaṇḍalāḥ&nbsp;|| rūpakānugatātiśayoktiḥ&nbsp;|
         
         
         nīlayā tava lolākṣi ! lolayā locanatviṣā&nbsp;|
         āpūritā diśo bhānti niśāparigatā iva&nbsp;|| utprekṣānugatātiśayoktiḥ&nbsp;|
         
         evamanye 'pyatiśayoktivikalpā anugantavyā iti&nbsp;||
         
         || ityatiśayokticakram&nbsp;||
         
         
          
         
         utprekṣāmālakṣayannāha—
         
         anyathaiva sthitā vṛttiś‍cetanasyetarasya vā&nbsp;|
         anyathotprekṣyate yatra tāmutprekṣāṃ viduryathā&nbsp;|| 219&nbsp;||
         
         cetanasya sajīvasya acetanasya nirjīvasya vastunaḥ vṛttiḥ avasthā anyathaiva vivakṣitaprakārāpekṣayā
         anyenaiva rūpeṇa yathā bhavati [tathā] sthitā vartamānā satī yathāvasthānādanyena
         prakāreṇa anyathā utprekṣyate parikalpyate [68a] yatra uktau tāmevaṃlakṣaṇāmutprekṣāṃ
         viduḥ vidanti kathayanti kavayaḥ&nbsp;| utprekṣyate anyathākriyate vastusthitiḥ asyām anayā
         iti vā utprekṣā&nbsp;| yathetyudāharati&nbsp;||
         
         
         
         madhyandinārkasantaptaḥ sarasīṃ gāhate gajaḥ&nbsp;|
         manye mārtaṇḍagṛhyāṇi padmānyuddhartumutsukaḥ&nbsp;|| 220&nbsp;||
         
         madhyandine madhyāhne arkaḥ mārtaṇḍaḥ atipracaṇḍaḥ&nbsp;| tena santaptaḥ dagdho gajaḥ tatpratīkārakāṅkṣī
         sarasīṃ jalāśayaṃ gāhate praviśati iti yathāvasthiteyaṃ cetanasya gajalakṣaṇasya vastuno
         vṛttiruktā&nbsp;| seyamanyathā sthitasya anyathā utprekṣā&nbsp;| mārttaṇḍasya yena santaptaḥ
         [tasya] gṛhyāṇi pakṣāṇi tatpādopajīvitvāt padmāni uddhartum unmūlayitum utsukaḥ samīhate
         gajaḥ&nbsp;| yataḥ sākṣādapakartum aśaktau tadāśritāpakāradvāreṇāpi sa eva pratyapakṛtaḥ
         syāt&nbsp;| kṛtasaṃtāpasaṃparkaḥ sutarā[ma]rka iti&nbsp;||
         
         
         tad vyācaṣṭe—
         
         s‍nātuṃ pātuṃ bisānyattuṃ kariṇo jalagāhanam&nbsp;|
         tadvairaniṣkrayāyeti kavinotprekṣya varṇyate&nbsp;|| 221&nbsp;||
         
         s‍nātumamandabahistāgśāntaye&nbsp;| pātum udakam&nbsp;| bisānyattaṃ mṛṇālāni kaṣayitum antastap‍teḥ
         kṣuttarṣalakṣaṇāyāḥ parikṣayārtham&nbsp;| kariṇo madhyandinārkasantaptasya jale jalasya
         vā gāhanaṃ saraḥpraveśo vartate&nbsp;| yathāsthiteyaṃ vastunaś‍cetanasya vṛttiḥ kīrttitā&nbsp;|
         tat tādṛśaṃ jalagāhanaṃ vairasya sūryasantāpakāriṇyapakārāśayasya niṣkrayāya tatpakṣapadmoddharaṇadvāreṇa
         pratikaraṇārtham iti evam anyathotprekṣya adhyāropya varṇyate kathyate kavinā yathā
         rasāvahaṃ bhavatīti&nbsp;||
         
         
         
         karṇasya bhūṣaṇamidaṃ mamāyatinirodhinaḥ&nbsp;|
         iti karṇotpalaṃ prāyastava dṛṣ‍ṭyā vilaṅghyate&nbsp;|| 222&nbsp;||
         
         āyatākṣi ! tava dṛṣṭyā lolalocanena karṇopāntapātinyā vijṛmbhamāṇakāntidvāreṇa karṇotpalaṃ
         śravaṇāvataṃsakuvalayaṃ vilaṅghyate tiraskriyate, tatkāntyā laṅghanasambhāvanayā tathetyuktam&nbsp;|
         yad vakṣyati&nbsp;| dṛṣṭeraṃśubhiḥ spṛśyeta na veti [2. 223]&nbsp;| kimityevaṃ kriyate ? mamāyatiḥ vijṛmbhaṇaṃ tatprasaraṃ nirundhānasya vigh‍nayataḥ
         karṇasyāpakāriṇo bhūṣaṇaṃ śobhākaramidamutpalaṃ tanmayā laṅghanīyam iti kṛtvā&nbsp;| prāyaḥśabda
         ityutprekṣāṃ sūcayati&nbsp;| atrācetanasya nayanāṃśulakṣaṇasya vastuno 'nyathāsthitā vṛttiranyathotprekṣya
         varṇyata iti&nbsp;||
         
         
         nanvatra na tava dṛṣṭyā karṇotpalaṃ spṛśyate nāpi tatkāntyā, tathāpyadarśanāt&nbsp;| tatkathamutprekṣyate
         ? pūrvatra tu tathā jalagāhanadarśanāt [68b]tādṛgutprekṣā sambhavati&nbsp;|
         iha tu na kiñcid bījaṃ tathotprekṣāyāḥ, sarvathā dṛṣṭikarṇotpalayoḥ saṃsargābhāvādityāha-
         
         apāṅgabhāgapātinyā dṛṣṭeraṃśubhirutpalam&nbsp;|
         spṛśyeta vā na vaivaṃ tu kavinotprekṣya kathyate&nbsp;|| 223&nbsp;||
         
         apāṅgabhāgaḥ locanopāntadeśaḥ tatra patantyā avalokayantyā dṛṣ‍ṭeraṃśubhiḥ kiraṇaiḥ
         utpalaṃ śrutivataṃsaṃ spṛśyeta saṃsṛjyeta&nbsp;| kasyāścidutpalaṃ spṛśyate&nbsp;| nāpi tatkāntyā
         tathāpyadarśanāt&nbsp;| tatkathamevamutprekṣyate ? pūrvatra tu tathā jalagāhanadarśanāt
         cādṛgutprekṣāsambhāvanā&nbsp;| aṅganāyāḥ sambhāvyametat&nbsp;| atha kathañ‍cit neti nirbandhaḥ,
         tadā na vā spṛśyeta&nbsp;| nātrāsmākamabhiniveśaḥ&nbsp;| kathaṃ tarhi tathotprekṣyata ityāha-
         evaṃ tvityādi&nbsp;| tuśabdo 'rthāntaravivakṣāyām&nbsp;| evamatiśayoktyā nayanāṃśubhiḥ sparśaṃ
         karṇotpalasiddhaṃ kṛtvā arthāntaraṃ yathoktamutprekṣyamanimittaṃ parikalpya kavinā
         kathyate prayujyate&nbsp;| tataścātiśayoktiprabhāviteyamutprekṣā kalpyate&nbsp;| ata evoktam—
         
         alaṅkārāntarāṇāmapyāhurekaṃ parāyaṇam&nbsp;|
         vāgīśamahitāmuktimimāmatiśayāhvayām&nbsp;|| iti&nbsp;||
          [2.218]
         
         
         
         limpatīva tamo 'ṅgāni varṣatīvāñjanaṃ nabhaḥ&nbsp;|
         itīdamapi bhūyiṣ‍ṭhamutprekṣālakṣaṇānvitam&nbsp;|| 224&nbsp;||
         
         tamaḥ kartṛ aṅgāni vapūṃṣi limpatīva, yathā kaściccandanādinā limpati&nbsp;| nabhaḥ kartṛ
         añjanaṃ varṣatīva yathā devo jalaṃ varṣati&nbsp;| ityevaṃrūpamidamapi lakṣyaṃ na kevalaṃ
         pūrvoktam&nbsp;| utprekṣāyā lakṣaṇena anyasthitāyā vastuvṛtteranyathāparikalpanarūpeṇa
         anvitam upetam bhūyiṣṭhamatyartham&nbsp;| utprekṣaiva iyaṃ na upamā iti yāvat&nbsp;||atra
         
         pinaṣṭīva taraṅgāgrairudadhiḥ phenacandanam&nbsp;|
         tadādāya karairindurlimpatīva digaṅganāḥ&nbsp;||
          ityārṣarāmāyaṇaś‍lokaṃ [yuddhakā 4. 115] kecidadhika paṭhanti&nbsp;|﻿
         
         
         
         anye tūpamātmatāṃ manyante ityudbhāvya nirākurvannāha—
         
         keṣāñcidupamābhrāntirivaśrutyeha janyate&nbsp;|
         nopamānaṃ tiṅantenetityakramyāptabhāṣitam&nbsp;|| 225&nbsp;||
         
         keṣāñ‍cid vādināmihotprekṣāyāmupamā iyamiti upamābhrānti[ḥ] viparyāso janyate&nbsp;| ivaśrutyā
         ivaśabdena&nbsp;| ivaśabdo 'yamupamāsūcaka iha ucyate&nbsp;| tasmādiyamupameti bhrāmyanti kecit&nbsp;|
         iyaṃ ca kalpanā tāvadāgamaviruddhetyāha,—netyādi&nbsp;| tiṅa‍ntena ākhyātena kriyāpradhānena
         saha kasyacit upamānaṃ sādṛśyapratītirnāstīti yadāptānāṃ yathā[rtha]darśināṃbhāṣitaṃmahābhāṣye 3.1.7 vacanam āgamaḥ tallakṣaṇatvādāgamasya&nbsp;| āpto[pa]deśaḥ pramāṇamāgama iti&nbsp;| tadatikramyāpramāṇīkṛtya
         ivaśabdadarśanāt tairāptavacanamatikrāntamupameti ca bhrāntamiti&nbsp;| ivaśabdasya āptavacanātikramaṃ
         bhrāntijananaṃ [69a]ca prati kartṛtvaṃ vivakṣitamiti&nbsp;||
         
         
         nanvāptavacanaṃ nyāyasaṃvādi pramāṇam&nbsp;| na punarāptabhāṣitamiti vibhīṣikāmātreṇa&nbsp;|
         na cātra kācid yuktiḥ&nbsp;| kevalaṃ śraddhāmātramiti&nbsp;| yuktisaṃvāditāmāptavādasya darśayannāha
         
         upamānopameyatvaṃ tulyadharmavyapekṣayā&nbsp;|
         limpatestamasaścāsau dharmaḥ ko nu samīkṣyate&nbsp;|| 226&nbsp;||
         
         idaṃ tāvadavivādāspadamupamānatvaṃ kasyacidupameyatvaṃ cā[nyasya] vastunaḥ tayordvayostulyaḥ
         sādhāraṇo yo dharmaḥ kriyālakṣaṇo guṇarūpo vā tasya vyapekṣayā samāśrayeṇa hetunā
         bhavet, nānyathā&nbsp;| yathenduvadanayoḥ kāntyāditulyadharmaparigraheṇa&nbsp;| sā ceyaṃ nītiriha
         nāstītyāha-limpareriti limpatiriha tridhaiva sambhavati, śabdātmakaḥ kriyāsvabhāvaḥ
         kartṛrūpaśceti&nbsp;| śabdastāvannopamānaṃ tamasaḥ, tayostulyadharmādarśanāt&nbsp;| na hi limpatiśabdasya
         tamasaśca kriyārūpo guṇalakṣaṇo vā kaścit tulyo dharmaḥ pratibhāti, yenopamānopameyabhāvaḥ
         syāt candramukhayoriva&nbsp;| tataḥ kriyārūpo limpatirupamānaṃ bhavatu&nbsp;| tasyāpi tamasā
         tulyo na kaścid dharmo 'sti yenopamā syāditi paśyan pṛcchati-limpaterupamānasya tamasaścopameyasya
         asau tulyo dharmaḥ guṇaḥ kaḥ
         kīdṛśaḥ samīkṣyate dṛśyate ? na kaścinnirūpyamāṇastādṛśo dharmo labhyata ityarthaḥ&nbsp;|
         nu iti vitarke, anusamīkṣyata iti vaikaṃ padam&nbsp;||
         
         
         atra parābhiprāyamāśaṅkate—
         
         yadi lepanameveṣṭaṃ limpatirnāma ko 'paraḥ&nbsp;|
         sa eva dharmo dharmī cetyanunmatto na bhāṣate&nbsp;|| 227&nbsp;||
         
         lepanameva kriyārūpamiṣṭamiṣyate tulyo dharmastayorasmābhiriti yadi manyase tadā lepanavyatirekeṇa
         limpatirnāma ko 'paro 'vaśiṣyate dharmī, yasyāsau dharmaḥ syāt ?  na tāvat śabdasya
         lepanasyātadāśritatvenātaddharmatvāt tadarthastu syāt&nbsp;| na cārtha eva dharmaḥ vācyavācakabhāvavilakṣaṇatvād
         dharmadharmibhāvasya sarvavādinām&nbsp;| tadidamāpannaṃ lepanameva dharmo dharmī ceti&nbsp;|
         tacca vipratiṣiddham asvasthabhāṣitamihāpanayannāha- sa ityādi&nbsp;| sa eva dharma āśrito
         lepanaṃ nāma yenopamīyate, sa eva dharmī ca āśrayo lepanameva yadupamānīsyāt&nbsp;| ityevaṃ
         vyāhatamanunmattaḥ svasthacitto [69b] na bhāṣate na vak‍ti&nbsp;| kiṃtu unmatta eva vipratiṣiddhamabhidhatte&nbsp;|
         tathāhi dharmadharmiṇorāśritāśrayalakṣaṇayorabhede tadvirodhād bhedo lokaśās‍traprasiddhaḥ
         kathamativartitumanusaṃdhatte ? na śakyate&nbsp;| anyo 'pyunmatto lokaśāstraviruddhābhidhāyī
         bhavanbhavet&nbsp;| nahi tasya śṛṅgamasti&nbsp;| kathaṃ nonmattaḥ&nbsp;| evaṃ tāvallimpatitamasorupamānopameyabhāvo
         na ghaṭata iti&nbsp;||
         
         
         yadi limpatiḥ kriyārūpo nopamānaṃ śabdātmakastu dūrotsārita eva kārakārthaḥ, tarhi
         kartṛlakṣaṇo limpatirupamānaṃ bhavet&nbsp;| nāyaṃ pakṣo viruddha‍yata iti paramatamudbhāvya
         nirasyannāha—
         
         kartāṃ yadyupamānaṃ syān‍nyagbhūtau 'sau kriyāpade&nbsp;|
         svakriyāsādhanavyagro nālamanyadapekṣitum&nbsp;|| 228&nbsp;||
         
         kartā lepanakriyāṃ prati svatantraḥ kārakaviśeṣaḥ upamānaṃ tamasaḥ syāt iti yadi manuṣe,
         naiṣo 'pi pakṣo 'parihṛtaḥ&nbsp;| yatrāsau kartā ya upamānīkriyate svasyāḥ svasya vā kriyāyā
         lepanasya sādhane nirvartane vyagro vyāpṛtaḥ tatropakṣīṇasāmarthyaḥ&nbsp;| ata eva kriyāpade
         limpatītyasmin bhāvapradhāne tiṅa‍nta ityataḥ kriyāṅa‍gatvenāpradhānaṃ kriyāyā eva
         sādhyatvena prādhānyam&nbsp;| kārakārthastu tadupakaraṇaṃ tatsiddhau heyatvādapradhānam&nbsp;|
         sarvatraiva hiphalābhisandhinā pravṛttena puruṣeṇaitadanyathānupapattyā tadaṃśabhāvenādeyaḥ parigṛhyate&nbsp;|
         phalaniṣpattau tu na kiñ‍cit&nbsp;| tena phalameva'tu upādīyate&nbsp;| taduktam—
         
         upāyādvāpi ye 'heyāstānupāyān pracakṣate&nbsp;|
         upeyaṃ tanmataṃ yasya siddhaye tatparigrahaḥ&nbsp;||
         
         iti&nbsp;| ata eva bhāvākhyātaṃ kārakatiṅa‍ntaṃ vā sarvaṃ kriyāpradhānaṃ gīyate&nbsp;| tavyādyantaṃ
         tu kārakāvācakaṃ bhāvārthaṃ ca sarvameva svabhāvataḥ siddhāvasthāpratīterdravyasya
         pradhānabhāvaparam&nbsp;| ata eva sarvatra gamyamānatvād etadapi gīyate- yatra kriyāpadaṃ
         na śrayate tatrāstirbhavatiparaḥ prayujyate iti&nbsp;| etacca vistareṇa śabdārthacintāvivṛtau
         cintitamiti tato 'vadhāryam&nbsp;| sarvametat samabhisandhāyanyagbhūto 'sau kriyāpada ityuktam&nbsp;|
         kathamato 'nyathaitat kalpyeta ? yata evaṃ tasmādanyadupameyābhimataṃ tamo vyapekṣitumupamānabhāvenāśrayituṃ
         nālaṃ śaknoti&nbsp;| kathamekā sthālī pākamekaṃ sādhayantī tadaiva pākāntaraṃ sādhayitumīhate&nbsp;|
         upamānaṃ ca prasiddhasādharmyeṇa sādhyasādhanamucyate&nbsp;| yathā kāntatvena prasiddhena
         candreṇa mukhaṃ kāntaṃ sādhyate, candra iva mukhaṃ kāntamiti&nbsp;| tadvadiha lepanakriyāsādhanaparāyaṇaḥ
         kartā na tamastathā sādhayitumutsahate, asambhavāt&nbsp;| svakriyāparityāgena tu upamānaṃ
         bhavad bhavet&nbsp;| tadā limpatīva tama iti saṃgacchate&nbsp;| nahi lepanakriyāmakurvan limpati
         nāma&nbsp;| tannimittatvādasya vyapadeśasya&nbsp;| atiprasaṅa‍gācca&nbsp;| tataśca yadi limpati kathaṃ
         tamasa upamānam, athopamānaṃ kathaṃ limpati iti vyāhatametat&nbsp;||
         
         
         syādetat&nbsp;| yathā svakriyā na viruddha‍yate, upamānaṃ ca tamasaḥ syāt tathocyateyo
         lepanaṃ karoti tena tulyaṃ tama iti sarvaṃ sustham&nbsp;| tadetadudbhāvya nirākurvannāha—
         
         yo limpatyamunā tulyaṃ tama ityapi śaṃsataḥ&nbsp;|
         aṅgānīti na sambaddhaṃ so 'pi mṛgyaḥ samo guṇaḥ&nbsp;|| 229&nbsp;||
         
         yaḥ kaścid devadattādirlimpati lipikriyāmācarati amunā tena lipikriyāviśiṣṭena kartrā
         tulyaṃ tama ityevamapi yaḥ śaṃsati ghaṭanāṃ manyate, tasyaivaṃ śaṃsato yojayato vādino
         matena yadetallimpatīvāṅgānītyatrāṅgānīti vyāpyapadaṃ tatsambaddhaṃ na syāt asaṅgataṃ
         bhavet&nbsp;| tathā hi yadā lepanamātraṃ vyāpyanirapekṣamātmasamavetaṃ bhavanādivat karotīti
         śasyate, tadāṅgānīti vyāpyaṃ kena sambadhyatām ? lepanena kartṛmātrānu-bandhinā&nbsp;| alabdhasambandhamarthāntaravadasaṅgatamaṅgaṃ syāditi yāvat&nbsp;| nanu yo 'ṅgāni
         limpati tena tulyaṃ tamovivakṣāyāṃ kathamasambandhaḥ ? nanvevamapi lepanaviṣayamaṅgamarthāntaram
         apekṣamāṇaḥ kartā kathamarthāntaraṃ tamo 'pekṣitumīṣṭe ? lepanaṃ tu ātmagataṃ bhavanādivadaṅgavadanarthāntaramavinirbhāgavarti
         nirvartayannapekṣatāpi tamaḥ amyupagatametat&nbsp;| idamapi vā bhavet kathañcit&nbsp;| tathāpi
         nopamānopameyabhāvaḥ, sādharmyādarśanāditi&nbsp;| mūlamuddharannāha- so 'pītyādi&nbsp;| pūrvaṃ
         sādharmyamabhyupagamya sarvamuktaṃ yena guṇenopamā so 'pi samaḥ sādhāraṇo dvayoḥ vṛtteḥ,
         kāntyādivat&nbsp;| guṇo dharmo mṛgyaḥ anviṣyatām&nbsp;| iha tāvanna dṛśyate&nbsp;| tathāhi lepanaṃ
         tāvat kartureva dharmaḥ na tamasaḥ, kevalaṃ tatrotprekṣyate nāpi [70b] dharmāntaraṃ
         sādhāraṇam ihāsti, vivakṣitaṃ vā&nbsp;| yad vakṣyati na tathā limpatau lepādanyadatra pratīya[te]
         iti&nbsp;||
         
         
         kathamiva nāstīti vaidharmyadṛṣṭāntena spaṣṭayannāha—
         
         yathenduriva te vaktramiti kāntiḥ pratīyate&nbsp;|
         na tathā limpatau lepādanyadatra pratīyate&nbsp;|| 230&nbsp;||
         
         induriva te vaktramiti prayoge kāntirubhayoḥ samo guṇaḥ pratīyate dṛśyate yathā tathā
         tadvat&nbsp;| limpatau lepanakartari lepāddharmādanyatra&nbsp;| dharmāntaraṃ tamastulyaṃ na
         pratīyate, yata upamā syāt&nbsp;| lepastu limpatāveva vartate na tamasīti kimāśrayeyamupamā
         syāt&nbsp;||
         
         
         tadevaṃ pramāṇasaṃvādyāptabhāṣitamatikramya kaiścidivaśrutijanitabhrāntirupamīkṛteyamutprekṣeti
         nigamayannāha—
         
         tadupaś‍leṣaṇārtho 'yaṃ limpatirdhvāntakartṛkaḥ&nbsp;|
         aṅgakarmā ca puṃsaivamutprekṣyata itīṣyatām&nbsp;|| 231&nbsp;||
         
         yata evaṃ tat tasmādupaś‍leṣaṇaṃ lepanakriyārūpamartho 'bhidheyam&nbsp;| dhvāntaṃ ca tamaḥ
         kartṛ aṅgaṃ ca karma vyāpyaṃ yasya sa tādṛśo limpatirdhāturevamuktena prakāreṇa vastuno
         limpadapi tamo 'tighanatvāt limpatīveti utprekṣyate parikalpyate puṃsā kavinā tadarthasyotprekṣitatvāt&nbsp;|
         abhedāvyavasāyena śabda utprekṣyate ityuktam&nbsp;| tataścotprekṣaiveyamityevamiṣyatām,
         nopameti&nbsp;| tasmāditīdamapi bhūyiṣṭham utprekṣālakṣaṇānvitamiti siddham&nbsp;| ayameva nyāyo
         varṣatīvāñjanaṃ nabha ityatrāpyanugantavyaḥ&nbsp;||
         
         
         
         vyavahārārthamutprekṣāsūcakān śabdān darśayannāha—
         
         manye śaṅke dhruvaṃ prāyo nūnamityevamādibhiḥ&nbsp;|
         utprekṣā vyajate śabdairivaśabdo 'pi tādṛśaḥ&nbsp;|| 232&nbsp;||
         
         ityevaṃrūpaḥ śabdarāśirādiryeṣāṃ tarkayāmi kalpayāmi utpaśyāmi yathetyevamādīnāṃ taiḥ
         śabdairutprekṣā uktalakṣaṇā śabdāntaroktāpyavyaktā satī vyajyate dyotyate&nbsp;| ivaśabdopyuktena
         vidhinā tādṛśa utprekṣāvyañjakaḥ&nbsp;| na kevalameta iti&nbsp;||
         
         || ityutprekṣācakram&nbsp;||
         
         
          
         
         sūkṣmaleśasādhāraṇaprādhānyakathanena hetuṃ nidarśayannāha—
         
         
         hetuś‍ca sūkṣmaleśau ca vācāmuttamabhūṣaṇam&nbsp;|
         kārakajñāpakau hetū tau ca naikavidhau yathā&nbsp;|| 233&nbsp;||
         
         hetuśca sūkṣmo leśaśceti trayametad vācāṃ kāvyānāmuttamaṃ pradhānaṃ bhūṣaṇam alaṅkāraḥ&nbsp;|
         uttamabhūṣaṇamevaitattrayam&nbsp;| natvidameva atiśayoktyāderapi tathābhāvāt&nbsp;| evaṃ ca
         bruvatā [yadbhāmahoktivirodho] bhavati, tannirastam&nbsp;| [tathā ca]—
         
         hetuśca sūkṣmaleśau ca nālaṅkāratayā matāḥ&nbsp;|
         samudāyābhidheyasya vakroktyā nābhidhānataḥ&nbsp;|| iti&nbsp;|
          [kāvyālaṅkāre 2.86]
         iha janako bījādirgamakaśca dhūmādiriti hetudvayaṃ dṛśyate&nbsp;| tatra katamo 'yaṃ hetuḥ
         ?  dvividho 'pyatra gṛhīta ityāha- kāraketyādi&nbsp;| kārako bhāvābhāvarūpasya kāryasya
         janakaḥ, jñāpakaśca sata eva kasyacit sambandhāt [71a]kutaścitpratipādaka iti kārakajñāpakau
         hi bhuvi jñeyau&nbsp;| tau ca kārakajñāpakau&nbsp;| naiko vicitro vidhaḥ prakāro yayoriti naikavidhau
         bhavataḥ&nbsp;| janyakāryavaicitryāt&nbsp;| yathetyudāharati&nbsp;||
         
         
         
         ayamāndolitaprauḍhacandanadrumapallavaḥ&nbsp;|
         utpādayati sarvatra prītiṃ malayamārutaḥ&nbsp;|| 234&nbsp;|| 
         
         ayamanubhūyamāno malayamāruto dakṣiṇo 'nilaḥ sarvatra lokasya prītiṃ pramodamutpādayati
         karoti&nbsp;| kiṃviśiṣṭaḥ ? āndolitāni ākampitāni aprauḍha़āni abhinavāni candanadrumāṇāṃ
         pallavāni yena sa tādṛśaḥ surabhiḥ śiśiro mṛduśca utpādayati iti prakṛtam&nbsp;||
         
         
         nanu kimatra bhūṣaṇam ? kevalamanenaitat kriyate iti svarūpakathanamātram&nbsp;| viśeṣastu
         na kaścit&nbsp;| viśeṣarūpaścālaṅkāra iti viśeṣaṃ yojayannāha—
         
         prītyutpādanayogyasya rūpasyātropabṛṃhaṇam&nbsp;|
         alaṅkāratayoddiṣṭaṃ nivṛttāvapi tat samam&nbsp;|| 235&nbsp;||
         
         prīterutpādane karaṇe yogyāsyānurūpasya svabhāvasyāndolitetyādinodbhāvitasya surabhitvāderupabṛṃhaṇaṃ
         pratisaṃskaraṇaṃ yadetat, tadatra prayoge '[laṃ]kāratayā kāvyabhūṣaṇarūpeṇa uddiṣṭaṃ
         vivakṣitaṃ viśeṣarūpatvāt&nbsp;| na punaranenaitat kriyate ityarthamātraṃ tasya alaṅkāryatvāt&nbsp;|
         ayaṃ bhāvakāryaḥ kārakaheturapākṛtaḥ, prītisattākaraṇāt&nbsp;| yadetadbhāvakāri darśitaṃ
         rūpaṃ tadidaṃ nivattāvabhāve 'pi kārya na kevalaṃ bhāve&nbsp;| samaṃ tulyam, abhāvasyāpi
         kasyacit tena karaṇāditi&nbsp;||
         
         
         tadadāharati—
         
         candanāraṇyamādhūya spṛṣṭa‍vā malayanirjharān&nbsp;|
         pathikānāmabhāvāya pavano 'yamupasthitaḥ&nbsp;|| 236&nbsp;||
         
         candanānāmaraṇyaṃ vanamādhūya āndolayitvā saurabhyaṃ māndyaṃ cānena sūcitam&nbsp;| śaityamudbhāvayati-
         malaye mahīdhare nirbhkarān sānudeśapātinī vāridhārāḥ spaṣṭa‍vā āmṛśya ayaṃ dakṣiṇaḥ
         pavano manoharaḥ pathikānāṃ virahiṇāmabhāvāya nidhanārthamupasthito vijambhata iti&nbsp;||
         
         
         kathamevaṃprītikaro māruto mṛtyave bhavatītyāha—
         
         abhāvasādhanāyālamevaṃbhūto hi mārutaḥ&nbsp;|
         virahajvarasambhūtamanojñārocake jane&nbsp;|| 237&nbsp;||
         
         evaṃbhūta ādhūtacanda[nā]raṇyaḥ spṛṣṭamalayanirbh‍karo ramyo mārutaḥ abhāvasya daśamyāḥ
         daśāyāḥ sādhanāya karaṇārtham alaṃ samarthaḥ&nbsp;| hiśabdo vācoyuktau prasiddhau vā&nbsp;|
         kasmin viṣaye ? manojñāni ramyāṇi rāgajanakāni vastūni malayamārutādīni teṣu arocakaṃ
         vidveṣaḥ&nbsp;| virahaḥ priyajanaviyogo jvaraḥ santāparūpatvāt tataḥ saṃbhūtaṃ jātaṃ manojñārocakaṃ
         yasya janasya tasmin viṣaye tasyā[71b]bhāvaṃ sādhayati&nbsp;| sa hi tādṛśaḥ pavano virahajvaramatitarāṃ
         varddhayan nidhanaṃ vidhatte virahiṇām&nbsp;| ayamabhāvakāryaḥ kārakahetuḥ pathikābhāvakaraṇāditi&nbsp;||
         
         
         iha tāvadbhāvābhāvarūpeṇa dvidhā kāryam&nbsp;| tatrābhāvarūpaṃ kāryaṃ nirvartyavikāryaprāpyabhedena
         tridhā bhidyate&nbsp;| abhāvarūpaṃ tu prāgabhāvādirūpeṇa caturdhā&nbsp;| tatra bhāvatrividhe
         kārye hetuvyāpāraṃ nirūpayannāha—
         
         nirvartye ca vikārye ca hetutvaṃ tadapekṣayā&nbsp;|
         prāpye tu karmaṇi prāyaḥ kriyāpekṣaiva hetutā&nbsp;|| 238&nbsp;||
         
         nirvartyaṃ yadasadeva prāgabhāvarūpeṇa vyavasthitaṃ kriyate ghaṭādivat&nbsp;| yasya sata
         eva avasthāntaraṃ kriyate tadvikāryam&nbsp;| lūyamānakāṇḍādivat&nbsp;| tasmin nirvartye vikārye
         ca karmaṇi viṣaye hetutvaṃ kārakatvaṃ tayornirvartyavikāryayorapekṣayā samāśrayaṇena
         hetutvaṃ janakatvaṃ draṣṭavyam, dvayostathotpādyatvāt&nbsp;| vastusvarūpa eva kārakavyāpāro
         na kriyāmātre&nbsp;| prāpyate kriyayā saṃbadhyate kevalaṃ na nirvatyate nāpi vikriyate
         vedavadadhyayaneneti prāpyam&nbsp;| tatra karmaṇi vyāpye hetutā kārakatvaṃ kriyāṃ vyāpāraṃ
         tadviṣayāmapekṣate āśrayatīti&nbsp;| kriyāpekṣaiva na karmasvarūpāpekṣā&nbsp;| atrāpi kriyāsaṃbandhanaṃ
         rūpāntaraṃ kriyata iti vikāryatvam astīti cedāha—prāya iti&nbsp;| yadyapi vastugatirīdṛśī
         tathāpi prāyo bāhulyenaiva pratīyata ityarthaḥ&nbsp;||
         
         
         kīdṛśo nirvatyaheturiti pūrvoktamanusmārayan āha—
         
         heturnirvartanīyasya darśitaḥ śeṣayordvayoḥ&nbsp;|
         dattvodāharaṇadvandvaṃ jñāpako varṇayiṣyate&nbsp;|| 239&nbsp;||
         
         heturnirvartanīyasya karmaṇo bhāvarūpasyābhāvarūpasya ca hetuḥ kārako darśita udāhṛtaḥ&nbsp;|
         saṃprati śeṣayoranuktayordvayoḥ&nbsp;| vikāryaprāpyayoḥ sambandhi udāharaṇayordvandvaṃ
         yugalaṃ dattvā pradarśya paścāt jñāpako heturvarṇayiṣyate udāhariṣyata iti&nbsp;||
         
         
         
         
         utpravālānyaraṇyāni vāpyaḥ samphullapaṅkajāḥ&nbsp;|
         candraḥ pūrṇaśca kāmena pānthadṛṣṭerviṣaṃ kṛtam&nbsp;|| 240&nbsp;||
         
         udgatāni pravālāni pallavāni yeṣāṃ tānyaraṇyāni vanāni&nbsp;| saṃphullaṃ vikasitaṃ paṅkajaṃ
         yāsāṃ tāśca vāpyo dīrghikāḥ&nbsp;| candraḥ pūrṇaḥ paryāptaḥ&nbsp;| sarvametanmanojñaṃ vastu
         pānthānāṃ virahiṇāṃ virahajvarasambhūtamano[vikārayukta]ānāṃ dṛṣṭeścakṣuṣo viṣam aviṣahyatvāt
         kṛtaṃ viṣarūpeṇa pariṇāmitam kāmena manmathena, tadvaśāt&nbsp;| teṣāṃ taddṛṣṭimūrchākaratvāt&nbsp;|
         jitamanmathānāṃ tu kiṃ tairitiṃ kāmenetyuktam&nbsp;| ayaṃ vikāryahetuḥ kāmaḥ, tena tādṛśām
         araṇyādīnāṃ satāmeva pānthadṛṣṭiviṣarūpeṇa vikṛtatvādi[72a]ti&nbsp;||
         
         
         
         mānayogyāṃ karomīti priyasthāne kṛtāṃ sakhīm&nbsp;|
         bālā bhrūbhaṅgajihmākṣī paśyati sphuritādharam&nbsp;|| 241&nbsp;||
         
         mānaḥ prātikūlyaṃ priyaviṣayaṃ bhrūbhedāvyāhārādirūpaṃ tatra yogye dṛṣṭe tasmin mānaṃ
         nirvāhayāmi na vetyevaṃrūpamīmāṃsābhyāso vā tāṃ karomīti kartṛṃ prāgeva mānanirvāhaṃ
         parīkṣamāṇā satī bālā kācidaṅganā bhruvorbhaṅgena vikāralīlayā jihmamāropakopakuṭilam
         akṣi yasyāḥ sā tādṛśī paśyati&nbsp;| sphuritādharam sphuritaḥ kṛtaroṣalolo 'dharo yasmin
         darśana iti kriyāviśeṣaṇam&nbsp;| kiṃ paśyati ? priyasya jīvitanāthasya sthāne bhūmikāyāṃ
         kṛtāṃ vyavasthāpitām ayamasau me priya iti tadrūpeṇa parikalpitāṃ sakhīṃm kāñcit paśyatīti
         prakṛtiṃ prāpya heturayaṃ nirvartanavikāravyatirekeṇa sakhīviṣayasya darśanamātrasya
         bālayā sādhanāditi&nbsp;| evaṃ kārakahetusridhodāhṛtaḥ&nbsp;||
         
         
         jñāpakamudāharannāha—
         
         gato 'stamarko bhātīnduryānti vāsāya pakṣiṇaḥ&nbsp;|
         itīdamapi sādhveva kālāvasthānivedane&nbsp;|| 242&nbsp;||
         
         arkaḥ sūryaḥ astam adarśanaṃ gataḥ&nbsp;| bhāti induḥ candra uditaḥ&nbsp;| pakṣiṇaśca vāsāya
         nilayārthaṃ vāsaṃ vā yānti itastataḥ&nbsp;| ityevaṃvidhamidaṃ lakṣyamanapekṣitatādṛśaviśeṣaṃ
         svarūpakathanamātramapi prāgeva pratisaṃskṛtamanyat sādhu samīcīnaṃ bhūṣaṇameva nānyathā&nbsp;|
         kutra ? kālasyāvasthā atra pradoṣalakṣaṇā tasyā nivedanejñāpane sūryāstamayādinā hi tadavyabhicāriṇā rajanīmukhamākhyāyate&nbsp;| iti jñāpakaheturayaṃ draṣṭavya iti&nbsp;|
         anena cedaṃ niṣiddham—
         
         gato 'stamarko bhātīnduryānti vāsāya pakṣiṇaḥ&nbsp;|
         ityevamādi kiṃ kāvyaṃ vārtāmenāṃ pracakṣate&nbsp;|| iti&nbsp;|
          [kāvyālaṅa‍kāre 2. 87]
         
         
         
         avadhyairindupādānāmasādhyaiścandanāmbhasām&nbsp;|
         dehoṣmabhiḥ subodhaṃ te sakhi ! kāmāturaṃ manaḥ&nbsp;|| 243&nbsp;||
         
         indoḥ pādānāmatyantaśiśirāṇāṃ kiraṇānām avadhyaistairanapaneyaiḥ candanāmbhasāṃ malayajarasacarcopacārāṇāmasādhyairavadhyaiḥ
         pratyuta uddīpanaiḥ yairdehasyoṣmabhiḥ santāpairnimittaiḥ tava kāmenāturaṃ manmathamathitam
         manaḥ subodhaṃ sujñātaṃ vyaktamavagamyate&nbsp;| vyavahitamapi tādṛśāṃ dehoṣmaṇāṃ tathāvidhamanonāntarīyakatvāt&nbsp;|
         sakhītyāmantryate&nbsp;||
         
         
         panthānamevamanusaradbhirayamalaṅkāraḥ kāvyeṣu lakṣaṇīya ityatidiśannāha—
         
         iti lakṣyāḥ prayogeṣu ramyā jñāpakahetavaḥ&nbsp;|
         abhāvahetavaḥ kecit vyākriyante manoramāḥ&nbsp;|| 244&nbsp;||
         
         ityevaṃvidhinā jñāpakāśca te hetavaśceti jñāpakahetavo ramyā manoharāḥ prayogeṣu kāvyeṣu
         lakṣyā jñātavyāḥ svayaṃ ca prayoktavyāḥ&nbsp;| tad yathā—
         
         [72b] nirvṛtiṃ paramāṃ vakti vaktraṃ tava nitambini !
         svinnamudbhinnamandākṣamāmīlallolalocanam&nbsp;||
         
         
         jṛmbhitaṃ śvasitaṃ kampaḥ kārśyaṃ mūrchākulaṃ vacaḥ&nbsp;|
         vadanti tava tanvaṅgi ! virahajvaravedanām&nbsp;||
         
         
         dṛṣṭirāmantharā tāmrā tāmyattaralatārakā&nbsp;|
         rāgābhibhavamācaṣṭe mṛgākṣi ! tava durjayam&nbsp;||
         
         
         varāṅgi ! tava durvāramukharastokadūṣaṇaḥ&nbsp;|
         suratotsavasaṃkalpamākalpaḥ kathayatyayam&nbsp;|| iti&nbsp;|
         ﻿
         evaṃ bhāvasvabhāvaheturudāhṛtaḥ&nbsp;| idānīmabhāvāśca hetavaśceti abhāvahetavaḥ kecit
         katipaye na sarve, vikalpānāmānantyād, vyākriyante udāhriyante manoramā rasāvahā iti&nbsp;||
         
         
         
         anabhyāsena vidyānāmasaṃsargeṇa dhīmatām&nbsp;|
         anigraheṇa cākṣāṇāṃ jāyate vyasanaṃ nṛṇām&nbsp;|| 245&nbsp;||
         
         vidyānāṃ guṇadoṣavivekabhūmīnāṃ trayīprabhṛtīnām caturvargaśāstrāṇāṃ vidantyābhiḥ
         caturvargamiti kṛtvā, anabhyāsena śrutacintābhāvanālakṣaṇasyābhiyogasyābhāvena&nbsp;| anabhyastavidyo
         'pi yadi vṛddhopasevī, tāvatārthena mokṣyate&nbsp;| yathoktam—
         
         na sajjanād dūrataraḥ kvacid bhavet, bhajeta sādhūn vinayakramānugaḥ&nbsp;|
         spṛśantyayat‍nena hi tatsamīpa[gaṃ] visarpaṇāstadguṇapuṣpareṇavaḥ&nbsp;||
         
         iti&nbsp;| tadapi nāstītyāha—dhīmatāṃ śāstrajñānāṃ nayavyavahāriṇāmasaṃsargeṇa saṃsargasya
         saṃgaterabhāvena dhīmatsaṃsargarahito 'pi yadi pravinītaḥ syāt, na vipadyate&nbsp;| tadapi
         nāsti&nbsp;| akṣāṇāmindriyāṇāṃ cakṣurādīnāmāpāyikaviṣa[ya]pravṛttirodharūpasya nigrahasya
         jayasyābhāvena ca hetunā nṛṇāṃ pusāṃ vyasanaṃ vipattirjāyate&nbsp;| nātra saṃśayaḥ&nbsp;| tasmādvidyābhyāsādimatā
         puṃsā bhāvyam&nbsp;| atra vidyābhyā[sādyai]ranutpādāt vyasanaṃ bhāvarūpaṃ kāryamudbhavatīti
         bhāvakāryaḥ prāgabhāvaḥ kārakaheturiti&nbsp;||
         
         
         
         gataḥ kāmakathonmādo galito yauvanajvaraḥ&nbsp;|
         kṣato mohaś‍cyutā tṛṣṇā kṛtaṃ puṇyāśrame manaḥ&nbsp;|| 246&nbsp;||
         
         kāmo viṣayo bhogaḥ&nbsp;| tasya tatra vā kathā sābhilāṣo 'bhilāpaḥ ceṣṭā ca tādṛśī praśamaparipanthinī&nbsp;|
         saivonmādo vibhramaḥ, vikāraprapañcalakṣaṇatvāt&nbsp;| sa tāvad gato virataḥ&nbsp;| yauvanaṃ
         tāruṇyam kāryapakṣapātivinayasthyaviruddhamanyantarāgaparidāhakatvāt jvaraḥ&nbsp;| so 'pi
         galito vigataḥ&nbsp;| mohaḥ saṃsāre duḥkhātmake sukhamiti viparyāsaḥ&nbsp;| so 'pi kṣataḥ kṣīṇaḥ&nbsp;|
         tṛṣṇāpi tadanusāriṇī viṣayāśaktilakṣaṇā cyutā naṣṭā&nbsp;| tataśca puṇyāśrame dharmaviṣaye
         virāgaikarase manaḥ [73a] cittaṃ kṛtaṃ niveśitamitikaścitpaścimavayovartī [73a] nirviṇṇaḥ kathayati&nbsp;| atra kāmonmādādīnāmutpannānāmevāstamayād
         dharmamārge matirjāteti bhāvakāryaḥ pradhvaṃsābhāvaḥ kārakaheturudāhṛta iti&nbsp;||
         
         
         
         vanānyamūni na gṛhāṇyetā nadyo na yoṣitaḥ&nbsp;|
         mṛgā ime na dāyādāstanme nandati mānasam&nbsp;|| 247&nbsp;||
         
         amūni imāni dṛśyamānāni vanānyaraṇyāni śāntāni na gṛhāṇyanekādīnavadīnānyetāśca lakṣyamāṇā
         nadyo nimnagāḥ bhiṣekādikṣamā na yoṣito viṣayaviṣamūrchābhūmayaḥ&nbsp;| ime ca mṛgā tṛṇodakamātravṛttayaḥ
         tapasvijanāyamānā na dāyādāḥ tanayā[di]s‍nehabandhānarthahetavaḥ&nbsp;| yata evametatsarvaṃ
         kalyāṇamupasthitaṃ kutaścid daivāt, tat tasmānme mānasaṃ nandati paraṃ prītyutsavamanubhavati
         iti kaścit gṛhacārakaviraktamatiḥ vanaprasthaṃ kañcidāsādya abhinandati&nbsp;| atra vanagṛhādīnāmanyonyasmiṃnnabhāvāt
         uktena vidhinā manonandanamutpadyata iti bhāvakāryo 'yamitaretarābhāvaḥ kārakaheturādarśita
         iti&nbsp;||
         
         
         
         atyantamasadāryāṇāmanālocitaceṣṭitam&nbsp;|
         atasteṣāṃ vivardhante satataṃ sarvasampadaḥ&nbsp;|| 248&nbsp;||
         
         āryāṇāṃ satāmatyantamekāntenāsannāsti anālocitaṃ sadasadityavicāritaṃ doṣarūpaṃ ceṣṭitaṃ
         caritam&nbsp;| sarvadā vimṛśyakāriṇa eva te, tallakṣaṇatvādāryāṇām&nbsp;| anyathā tadbhāvahāneḥ&nbsp;|
         yata evamataḥ kāraṇāt teṣāmāryāṇāṃ satataṃ nityaṃ sarvāḥ sampadaḥ vibhūtayaḥ aihikyaḥ
         sāmparāyikyaśca varddhante prakarṣaṃ gacchantiṃ&nbsp;| sthitireṣā satām&nbsp;| iha sarvathā
         anālocitaceṣṭitābhāvātsampaddhanaṃ phalamupajāyate iti bhāvakāryo 'tyantābhāvaḥ kārakaheturnidarśita
         iti&nbsp;||
         
         
         
         udyānasahakārāṇāmanudbhinnā na mañjarī&nbsp;|
         deyaḥ pathikanārīṇāṃ satilaḥ salilāñjaliḥ&nbsp;|| 249&nbsp;||
         
         udyāne pramadavane sahakārāṇāṃ cūtānāṃ mañjarī kalikā anudbhinnā uditā na kim ? naiva&nbsp;|
         tataḥ kimityāha- deya ityādi&nbsp;| pathikanārīṇāṃ virahiṇīnāṃ manojñavastudarśanajvalitavirahānaladagdhānāṃ
         lokāntaraṃ gatānāmidānīṃ satilastathāsthitestilasaṃyuktaḥ salilasya añjalirdeyo dīyatāṃ,
         kimadyāpi pratīkṣyate ? ihānudbhedaprāgabhāvaḥ
         udbhedarūpaḥ pathikanārīnidhanasya janaka iti abhāvakāryaḥ prāgabhāvaḥ kārakahetuḥ
         āviṣkṛtaḥ&nbsp;| pradhvaṃsābhāvādayastrayo 'bhāvahetavo 'bhāvakāryā nodāhṛtāsta udāhriyante—
         
         adṛṣṭyā hariṇīdṛṣṭastasyāstatta[danu]staran&nbsp;|
         vyarthajīvitasaṃkalpaḥ so 'yamañcati pañcatām&nbsp;||
         
         
         [73b]padminīyaṃ na sā tanvī padmametanna tanmukham&nbsp;|
         indīvaramidaṃ cakṣurnna tadityasavo gatāḥ&nbsp;||
         
         
         na kadācidabhūttanvyāstasyā vinayavibhramaḥ&nbsp;|
         iti dhyāyannayaṃ lokaḥ paraiti paralokatām&nbsp;||
          
         jñāpakahetuśca kaścit abhāvo 'bhāvaviṣa[ya]ḥ pradarśyate—
         
         bhrūbhaṅgavigamastanvi ! tava kopaviparyayam&nbsp;|
         asya jīvitamācaṣṭe dṛṣṭeḥ prakṛtimādiśan&nbsp;|| iti&nbsp;|
          
         
         
         abhāvahetuprastāvamupasaṃharannāha—
         
         prāgabhāvādirūpasya hetutvamiha vastunaḥ&nbsp;|
         bhāvābhāvasvarūpasya kāryasyotpādanaṃ prati&nbsp;|| 250&nbsp;||
         
         prāgabhāva ādiryasya pradhvaṃsābhāvādeḥ tadrūpaṃ svabhāvo yasya vastunaḥ padārthasya&nbsp;|
         vyāvṛttānuvṛttabuddhigrāhyatvād abhāvasyāpi bhāvavadvastutvaṃ na virudhyate&nbsp;| hetutvaṃ
         kārakatvamiha prastāve darśitamiti śeṣaḥ&nbsp;| kataratkāryamadhikṛtyetyāha- bhāvetyādi&nbsp;|
         bhāvo vidhirabhāvaḥ pratiṣedhaḥ&nbsp;| tadubhayaṃ svarūpamātmā yasya tasya [bhāvā]bhāvasvarūpasya
         ceti pratyekaṃ yojyam&nbsp;| natvekamubhayātmakam iti kāryasya phalasya utpādanaṃ pratikriyāmuddiśya
         iti&nbsp;||
         
         
         citrahetūnadhikṛtyāha—
         
         dūrakāryaṃstatsahajaḥ kāryānantarajastathā&nbsp;|
         ayuktayuktakārī cetyasaṃkhyāścitrahetavaḥ&nbsp;|| 251&nbsp;||
         
         dūraṃ hetuvyāpāraviṣayāntaragatakāryaṃ yasya sa tathā&nbsp;| tena kāryeṇātmīyena saha yugapajjāyate
         tatsahajaḥ phalasamānakālabhāvītyarthaḥ&nbsp;| kāryaṃ prathamamutpadyate, tasyā[na]ntaraṃ
         paścāddheturjāyate iti kāryā[na]ntarajaḥ&nbsp;| tathā samuccaye&nbsp;| ayuktamanucitaṃ kāryaṃ
         karoti yuktamanurūpaṃ karotīti ca rāśidvayam&nbsp;| ayuktakārī yuktakārī cetyarthaḥ&nbsp;| ayuktayuktakāryau
         cetyapiṃ pāṭhaḥ&nbsp;| tatraivaṃ vyākhyeyam- ayuktaṃ yuktaṃ ca kāryaṃ yayoḥ pratyekaṃ tāvat
         yuktāyuktakāryau&nbsp;| ayuktakāryo yuktakāryaścetyarthaḥ&nbsp;| ityevaṃprakārāścitrāḥ prasiddhahetuviparītā
         apūrvarūpā āścaryabhūtāḥ hetavo 'saṃkhyātā anavadhayo vikalpānāmānantyāditi&nbsp;||
         
         
         nanvevaṃbhūte na kaścinmukhyo heturupalakṣyate&nbsp;| tatkathametatsambhava ityāha—
         
         te 'mī prayogamārgeṣu gauṇavṛttivyapāśrayāḥ&nbsp;|
         atyantasundarā iṣṭāstadudāhṛtayo yathā&nbsp;|| 252&nbsp;||
         
         te amī anantaroktā dūrakāryādayaścitrā hetavaḥ na mukhyā iṣyante&nbsp;| kiṃ tarhi ?  gauṇī
         guṇanivṛttā prasiddhiviṣayaviparītā samāropitā vṛttirvyavasthā hetubhāvasvabhāvāḥ
         vyapāśrayo 'dhiṣṭhānaṃ yeṣāṃ tasyāṃ vā ye vyāpāśrayā gauṇā iti yāvat&nbsp;| prayogāḥ kāvyāniṃ
         mārgāḥ panthānaḥ&nbsp;| atha viśeṣavyāptihetutvāt teṣu sargabandhādiṣu [74a] prayuktā atyantam
         ekāntena sundarā manoharā dṛṣṭhā lakṣitāḥ&nbsp;| ke punaste ? yeṣāṃ citrahetūnāmudāhṛtayaḥ
         prayogā udāhriyanta iti kṛtvā&nbsp;| tāḥ kim ? pratipādyanta iti śeṣaḥ&nbsp;| yatheti nidarśayati&nbsp;||
         
         
         
         tvadapāṅgāhvayaṃ jaitramanaṅgāstraṃ yadaṅgane&nbsp;|
         muktaṃ tadanyatastena so 'pyahaṃ manasi kṣataḥ&nbsp;|| 253&nbsp;||
         
         aṅgane ! aṅgajasya kāmasya astram āyudhaṃ jaitram jagajjayaśīlaṃ tavāpāṅgamapāṅgadarśanamityāhvayo
         'bhidhānamasyeti tvadapāṅgāhvyaṃ yadidaṃ tat tvayā muktaṃ kṣiptamanyatoḥ anyasmin
         jigīṣite puruṣe kvacit tenānyato muktena so 'pyahaṃ yo na lakṣīkṛtaḥ manasi kṛto hataḥ&nbsp;|
         na kevalaṃ yatra muktaṃ sa evetyapiśabdaḥ&nbsp;| tadetaccitram&nbsp;| prasiddhaṃ hyastraṃ yatra
         prayujyate taṃ viṣayaṃ kṣiṇoti&nbsp;| idaṃ tvavyāpāragauravaṃ vastu hinasti iti dūrakāryaḥ
         citraheturīdṛśaḥ pratipattavya iti&nbsp;||
         
         
         
         
         āvirbhavati nārīṇāṃ vayaḥ paryastaśaiśavam&nbsp;|
         sahaiva vividhaiḥ puṃsāmaṅgajonmādavibhramaiḥ&nbsp;|| 254&nbsp;||
         
         nārīṇāṃ vayaḥ paryastaṃ kṣiptaṃ tadupamādinodayāt śaiśavaṃ bālyamaneneti paryastaśaiśavaṃ
         yauvanamiti yāvat&nbsp;| aṅgajaḥ kāma unmādo vikārahetutvāt&nbsp;| tasya vibhramāḥ tadanurūpā
         daśāviśeṣāstaiḥ kāryabhūtairvividhairnānāprakāraiḥ cakṣuḥprītimanaḥsaṅgasaṃkalpotpattinidrābhaṅgādibhiḥ
         dṛṅ‍manaḥsaḍgasaṃkalpā jāgaraḥ kṛśatāratiḥ&nbsp;|
         hnītyāgonmādamūrcchāntā ityanaṅgadaśā daśa&nbsp;||
         ﻿ puṃsāṃ sambandhibhiḥ saha yugapadevāpūrvācāraḥ samāvirbhavati udetīti citrametat&nbsp;|
         pratīto hi hetuḥ kāryāt pūrvabhāvī tadutpādayati&nbsp;| ayaṃ tu hetuḥ sahaiva kāryeṇa jāyase
         iti kāryasahajaścitro heturevaṃvidho boddhavyaḥ&nbsp;||
         
         
         
         paś‍cāt paryasya kiraṇānudīrṇaṃ candramaṇḍalam&nbsp;|
         prāgeva hariṇākṣīṇāmudīrṇo rāgasāgaraḥ&nbsp;|| 255&nbsp;||
         
         hariṇākṣīṇāṃ rāgaḥ puruṣābhilāṣaḥ&nbsp;| sāgaro vaipulpādinā&nbsp;| prāgeva yāvannendurudeti
         udīrṇo vṛddhimagamat&nbsp;| paścādrāgasāgarodayānantaraṃ kiraṇān paryasya dikṣu vikṣipya
         udīrṇamuditaṃ candrasya maṇḍalamityapūrvo 'yaṃ hetuḥ&nbsp;| yaḥ kāryādūrdhvamudeti iti
         kāryāntarajaścitraheturevaṃrūpa iti&nbsp;||
         
         
         
         rājñāṃ hastāravindāni kuḍ‍malīkurute kutaḥ&nbsp;|
         deva ! tvaccaraṇadvandvarāgabālātapaḥ spṛśan&nbsp;|| 256&nbsp;||
         
         deva ! tava caraṇayordvandvasya yugalasya rāgo bālaścāsau ātapaśceti bālātapaḥ taruṇataraṇikiraṇasundaraḥ,
         lohitatvāditi&nbsp;| rājñāṃ hastāravindāni kāntyādinā spṛśan abhisāritvenāmṛśan san kutaḥ
         kasmāt kuḍ‍malīkurute mukulayati&nbsp;| añcalipraṇāmatvenāyuktametat&nbsp;| bālātapo hi padmonmīlanahetuḥ&nbsp;|
         ayaṃ tvapūrvo [74b] bālātapo yaḥ padmāni nimīlayatīti&nbsp;| anucitakāryakaraṇāt ayuktakārī
         citraheturevaṃvidha iti&nbsp;||
         
         
         
         
         pāṇipadmāni bhūpānāṃ saṅkocayitumīśate&nbsp;|
         tvatpādanakhacandrāṇāmarciṣaḥ kundanirmalāḥ&nbsp;|| 257&nbsp;||
         
         deva ! tava pādānāṃ nakhāścandrāḥ kāntyādinā teṣāmarcciṣaḥ kiraṇāḥ kundakusumanirmalāḥ
         śuddhāḥ bhūpānāṃ rājñāṃ pāṇīn padmāni kāntyādinā saṅkocayituṃ praṇatikarasampuṭarūpeṇa
         mīlayitumīśate kalpante&nbsp;| yuktakārī citraheturevaṃvidhaḥ, candrataḥ paṅkajasaṃkocasyocitatvāditi&nbsp;||
         hetumupasaṃ[harannāha]—
         iti hetuvikalpasya darśitā gatirīdṛśī&nbsp;|
         iti kathitena vidhinā hetorvikalpasya prabhedasya sāmānyarūpānugatasya gatiḥ svarūpamīdṛśī
         kathitarūpā darśitā pratipāditā&nbsp;||
         
         || iti hetucakram&nbsp;||
         
         
          
         
         sūkṣmamālakṣayannāha—
         
         iṅgitākāralakṣyo 'rthaḥ saukṣmyāt sūkṣma iti smṛtaḥ&nbsp;|| 258&nbsp;||
         
         saṃprati sūkṣmo lakṣyate&nbsp;| iṅgitaṃ kasyacidantargasya bhāvasya jñāpanārthaṃ tādṛśi
         prastāve buddhipūrvakaṃ kriyamāṇaṃ tādṛśaṃ kāyikaṃ ceṣṭitam&nbsp;| ākārastu svayameva bhāvānurūpamāvirbhavan
         tatsūcakamavasthāntaraṃ śarīrasyetyanayorbhedaḥ&nbsp;| tābhyāṃ lakṣyo gamyo 'rthaḥ kaścidantarmātrādhirūḍhaḥ
         suratotsavādiḥ sūkṣmaḥ iti smṛto vijñāyate tajjñaiḥ&nbsp;| kutaḥ ?  śabdālokātivartino
         vastunaḥ kāyavijñaptimātreṇa tādṛśena lakṣyatayā saukṣmyāt sūkṣmatvāt tathāvidhaireva
         grahaṇāditi&nbsp;||
         
         
         [iṅgitalakṣya]sūkṣmamudāharati—
         
         kadā nau saṅgamo bhāvītyākīrṇe vak‍tumakṣamam&nbsp;|
         avetya kāntamabalā līlāpadmaṃ nyamīlayat&nbsp;|| 259&nbsp;||
         
         ākīrṇe janasaṃbādhe sthāne nau āvayoḥ saṅa‍gamo yogaḥ kadā kasyāṃ velāyāṃ bhāvī bhaviṣyatīti
         vaktuṃ vācā pratipādayituṃ bhayatrapiṣṇutayā akṣamam aśaktaṃ kāntaṃ ramaṇam ākārāt
         tathāvidhādavetya jñātvā līlārthaṃ padmaṃ vibhramakamalaṃ karatalagataṃ nyamīlayat
         abalā kācid vilāsinīti&nbsp;||
         
         
         tad vivṛṇoti—
         
         padmasaṃmīlanādatra sūcito niśi saṅa‍gamaḥ&nbsp;|
         āśvāsayitumicchantyā priyamaṅgajapīḍitam&nbsp;|| 260&nbsp;||
         
         atra prayoge niśi rātrau saṃgamaḥ suratarūpaḥ saṃkalpātmanā sūkṣmo vyavasthitaḥ, padmasya
         saṃmīlanāt&nbsp;| mukulīkaraṇāt iṅgitaviśeṣānnimittāt&nbsp;| sūcitaḥ prakāśitaḥ&nbsp;| kāntasya kimevaṃ
         syādityāha- āśvāsayitumityādi&nbsp;| priyaṃ vallabhamaṅgajena kāmena pīḍa़itamākulīkṛtam
         iṅgitagrahaṇe nipuṇaṃ bhāvasamarpaṇenāśvāsayitumāśāpatrikādānena vyavasthāpayitumicchantyā
         bālayā [75a] sūcita iti prakṛtam&nbsp;| ayamiṅgita- sūkṣmo darśitaḥ, padmasammīlanāt utpalakṛtasya
         kāyakarmaṇa iṅgitarūpatvāditi&nbsp;||
         
         
         ākārasūkṣmamudāharannāha—
         
         tvadarpitadṛśastasyā gītagoṣṭhyāmavardhata&nbsp;|
         uddāmarāgataralā chāyā kāpi mukhāmbuje&nbsp;|| 261&nbsp;||
         
         gītalakṣaṇagoṣṭhī vinodastasyāṃ tvayi arpitā vyāpāritā dṛk dṛṣṭiḥ yasyā yayā vā tasyā
         mukhāmbuje kāntyādinā uddāmena udīrṇena rāgeṇa ratyabhiprāyeṇa taralā ujjvalā raktacchāyā
         kāntiḥ kāpi viśiṣṭā yā nidhuvanānandotsavamantarvartinamāviṣkaroti&nbsp;| avardhana vyajṛmbhata&nbsp;|
         ayamākārasūkṣmo nirdiṣṭaḥ, tādṛśo mukhacchāyāyāḥ svayameva tathāvidhābhiprāyavaśādabuddhipūrvamāvirbhāvāditi&nbsp;||
         
         
         tad vyācaṣṭe—
         
         ityanudbhinnarūpatvādratyutsavamanorathaḥ&nbsp;|
         anullaṃghyaiva sūkṣmatvamabhūdatra vyavasthitaḥ&nbsp;|| 262&nbsp;||
         
         ityuktena prakāreṇa ratiḥ suratamutsavo mahaḥ prītiviśeṣalakṣaṇatvāt tasmin manoratho
         'bhilāṣaḥ&nbsp;| sūkṣmatvaṃ durupalakṣaṇatvamanullaṅghya anatikramyaiva sūkṣma eva vyavasthito
         bhāvarūpeṇābhūt&nbsp;| kutaḥ ? anudbhinnamaśabdaprakāśitamavyakaṃ rūpaṃ svabhāvo yasya
         ratyutsavamanorathasya tasya bhāvaḥ tattvaṃ tasmāt&nbsp;| atrāpyākārasūkṣmaprayoge na kevalam
         iṅgitasūkṣmalakṣye kadetyādāviti&nbsp;||
         
         || iti sūkṣmacakram&nbsp;||
         
         
          
         
         leśamādarśayannāha- yo lava ityuddiṣṭaḥ—
         
         leśo leśena nirbhinnavasturūpanigūhanam&nbsp;|
         udāharaṇa evāsya rūpamāvirbhaviṣyati&nbsp;|| 263&nbsp;||
         
         nirbhinnasyākārāt tādṛśāt kutaścit prakaṭībhūtasya vasturūpasyārthātmanaḥ kasyacidanurāgāderleśena
         vyājena kenacit nigūhanaṃ kathañcitsaṃvaraṇamityanūdya leśo vidhīyate&nbsp;| evamapyanabhivyaktasvabhāva
         ityāha- udāharaṇe lakṣya evāsya rūpaṃ svabhāva āvirbhaviṣyati prakaṭatī yāsyati&nbsp;|
         tatastatraiva parisphuṭamavagamyatāmiti&nbsp;||
         
         
         tamudāharannāha—
         
         rājakanyānuraktaṃ māṃ romodbhedena rakṣakāḥ&nbsp;|
         avagaccheyurā jñātamaho śītānīlaṃ vanam&nbsp;|| 264&nbsp;||
         
         rājñaḥ kanyāyāṃ kasyāñcidanuraktamudbhūtābhilāṣam māmavagaccheyurjānīyuḥ rakṣakāḥ
         tatparipālanādhiṃkṛtā varṣavarādayaḥ&nbsp;| katham ? romṇāmudbhedena harṣaṇānurāgakāryatayā
         tajjñāpakena hetunā&nbsp;| kimidamāsīditi romāñcena nirbhinnamanurāgalakṣaṇaṃ vasturūpamiha
         tāvaddarśitam, tadidānīṃ kāraṇāntaropanyāsena leśena nigūhyate&nbsp;| āḥ smṛtipratilambhe,
         jñātaṃ bhavatu dṛṣṭam&nbsp;| aho [75b]atiśaye&nbsp;| śīto 'nilo yasmin tacchītānilam aho yathedaṃ
         vanam yato romāñco jāyata iti romodbhedasya śiśiramārutasaṃsargādapyupapatteranyathāsiddha‍yā
         nirbhinno 'nurāgo nigūḍha़ iti spaṣṭarūpamīdṛśam&nbsp;||
         
         
         
         
         ānandāśru pravṛttaṃ me kathaṃ dṛṣṭa‍vaiva kanyakām&nbsp;|
         akṣi me puṣparajasā vātoddhṛtena dūṣitam&nbsp;|| 265&nbsp;||
         
         kanyakāṃ patimvarāṃ dṛṣṭa‍vaiva darśanasamanantaramevānandajanitamaśru harṣavāṣpaḥ
         pravṛttaṃ jātaṃ me&nbsp;| kathametadayuktaṃ bata saṃvṛttamiti nirbhinnasya vastuno 'nurāgasya
         leśena nigūhanamidaṃ kriyate&nbsp;| ā jñātamakṣi me puṣpāṇāṃ rajasā reṇunā vātairuddha‍ūtena
         preritena dūṣitamupadrutam iti aśrupātasya rajodūṣaṇādapi sambhavāt saṃvṛtto leśena
         bhāvastādṛśa iti&nbsp;||
         
         tāmanusmṛtya padmākṣīmakṣi vāṣpāyate mama&nbsp;|
         śrotraṃ subhāṣitānandamamandamabhinandati&nbsp;||
         
         ityaparamudārahaṇam&nbsp;||
         
         
         leśaprakāramupasaṃhṛtya prakārāntaramasya darśayannāha—
         
         ityevamādisthāne 'yamalaṅkāro 'tiśobhate&nbsp;|
         leśameke vidurnindāṃ stutiṃ vā leśataḥ kṛtām&nbsp;|| 266&nbsp;||
         
         ityevaṃrūpamanantaroktaṃ rājakanyādarśanādi yasya rāganigūhanādesyasmin sthāne prastāve
         ayamalaṅkāro leśaḥ atiśobhate, tasyātyantasundaratvāt iti svamatamupasaṃhṛtam&nbsp;| eke
         anye punarnindāṃ doṣoktiṃ leśato vyājena kathañcit kṛtāṃ tādṛśaviṣayāṃ stutiṃ vā guṇāviṣkriyāmīṣatprayuktāṃ
         leśaṃ viduḥ smaranti&nbsp;| a[ya]maparo leśaprakāra iti&nbsp;||
         
         
         tamudāharannāha—
         
         yuvaiva guṇavān rājā yogyaste patirūrjitaḥ&nbsp;|
         raṇotsave manaḥ saktaṃ yasya kāmotsavādapi&nbsp;|| 267&nbsp;||
         
         yuvā taruṇaḥ&nbsp;| viṣayasambhogaikarase vividhā[nandaju]ṣi vayasi vartamāna eva guṇavān
         vinayasampannaḥ&nbsp;| evambhūto 'pi, na yaḥ kaścit&nbsp;| kiṃ tu rājā madhyamalokapālaḥ&nbsp;| ūrjitastejasvo
         mahānubhāvaḥ tavāyameva yogyaḥ samucitaḥ patirvaro varārohe ! puṇyena mahatā prāptaḥ&nbsp;|
         yasya vikramaikarasasya raṇe utsave prītikaratvānmanaḥ saktaṃ nirataṃ kāmosavātsuratasukhādapyadhikam,
         na tasyātrāsthā yathā samaramahotsave iti&nbsp;||
         
         
         
         nanvatra sarvathā guṇa eva pratīyate natu kaścid doṣo yato leśato nindā syādityata
         āha—
         
         vīryotkarṣastutirnindaivāsmin bhāvanivṛttaye&nbsp;|
         kanyāyāḥ kalpate bhogānnirvivikṣornirantarān&nbsp;|| 268&nbsp;||
         
         vīryasya vikramasyotkarṣo 'dhimātrātā tasya stutiḥ varṇanaṃ nindaiva doṣoktireva jāyate&nbsp;|
         katham ? yataḥ kanyāyā nirantarānavicchedavartino bhogān [76a] suratasukhāni vivikṣoranububhūṣoḥ
         sambandhino bhāvasya svīkārābhiprāyasyāsmin yathopavarṇite puṃsi tanmanorathapratikūlavartini
         viṣaye vaimukhyāya kalpate&nbsp;| tato nindaiveyaṃ jātā stutiḥ, anyathā bhāvanivṛtyayogāt&nbsp;|
         nahi guṇavattayā pratītaḥ parityajyate kiṃ tu doṣavāneva&nbsp;| tathā asau alīkaraṇarāgavyasanī
         suratasamaramahotsavaparāṅmukhaḥ pratīto yatastaṃ vibhāvayatīti nindaiveyaṃ leśataḥ
         kṛteti&nbsp;||
         
         [mugdho] narādhipaḥ so 'yaṃ nirvikāraḥ sumeruvat&nbsp;|
         āśritānāmapi kleśairvyathate yo na jātucit&nbsp;||
         
         ityaparamudāharaṇam&nbsp;||
         
         capalo nirdayaścāsau janaḥ kiṃ tena me sakhi&nbsp;|
         āgaḥpramārjanāyaiva cāṭavo yena śikṣitāḥ&nbsp;|| 269&nbsp;||
         
         capalo durvinītaḥ yatkiñcanakārī nirdayaḥ kraraśca&nbsp;| kiṃ tenaivaṃ duḥkhadāyinā janena
         nirguṇena ? punastādṛśa evāsau yenāgasāmaparādhānāṃ pratikṣaṇabhāvināmātmīyānāṃ pramārjanāya
         pariśodhanārthameva kevalam, nānugrahāya kasmaicittādṛśāya cāṭavo 'nekavidhā lolanaprakārāḥ
         śikṣitāḥ svabhyastāḥ&nbsp;| kiṃ tena cāṭucuñcuṭaneti nigamanīyam&nbsp;||
         
         
         nanu doṣa evātra sarvathokto na guṇaḥ kvacit yato leśataḥ stutiḥ syāt ityata āha—
         
         doṣābhāso guṇaḥ ko 'pi darśitaścāṭukāritā&nbsp;|
         mānaṃ sakhījanoddiṣṭaṃ kartuṃ rāgādaśaktayā&nbsp;|| 270&nbsp;||
         
         sakhi ! tvayā kimatidākṣiṇyena asya dāsyā bhūyate ? aṇubhirapina kadācidañ‍cyase&nbsp;|
         māninyo hi vayam&nbsp;| kimaparamasmākamastramiti sakhījanenoddiṣṭam upadiṣṭam mānamunnatiṃ
         cittasya kartumanuṣṭhātumaśaktatayā kayācidaṅganayā&nbsp;| kutaḥ ? rāgāt tadviṃṣayābhiṣaṅgānmānavirodhino
         hetoścāṭukāritā upacāracāturyaṃ nāma guṇo viśeṣaḥ ko 'pi kaścidupātto nāgarakajanocitaḥ
         ko 'pi vā kaścidekaḥ sarvadoṣavadābhāsate&nbsp;| aparādhapramārjanaparatvenaiva prakāśanāt
         doṣābhāso darśitaḥ&nbsp;| tato leśataḥ stuti[ri]yaṃ kalpata iti&nbsp;|
         
         nṛśaṃso nṛpattiḥ so 'yaṃ vyasanī nayanispṛhaḥ&nbsp;|
         doṣasaṃśodhanāyaiva tyāgo yasya vijṛmbhate&nbsp;||
         
         ityaparamudāharaṇam&nbsp;||
         
         || iti leśacakram&nbsp;||
         
         
          
         
         kramaṃ vivarītumupakramate—
         
         udviṣṭānāṃ padārthānāmanudeśo yathākramam&nbsp;|
         yathāsaṃkhyamiti proktaṃ saṃkhyātaṃ krama ityapi&nbsp;|| 271&nbsp;||
         
         uddiṣṭānāṃ pūrvaprayuktānāmarthānāṃ vastūnāṃ keṣāñciṃd yathākramamuddeśakramānatikrameṇa
         anudeśaḥ pratyām‍nāyaḥ punararthāntarāśrayeṇa parāmarśaḥ [76b]yathāsaṃkhyamiti yathāsaṃkhyaṃ
         proktam&nbsp;| yathāsaṃkhyamityapekṣya napuṃsa[ka]tvam tasya vidheyatvāt&nbsp;| anudeśasyānūdyatayā
         apradhānatvānna talliṅgaparigrahaḥ&nbsp;| proktam iti saṃkhyātamityapi proktam&nbsp;| krama
         ityapi prokta iti liṅgapariṇāmena yojyam&nbsp;| krama ityapi upadiśyata iti vā adhyāhāryam
         iti&nbsp;||
         
         
         tadudāharannāha—
         
         dhruvaṃ te coritā tanvi smitekṣaṇamukhadyutiḥ&nbsp;|
         s‍nātumambhaḥpraviṣṭāyāḥ kumudotpalapaṅa‍kajaiḥ&nbsp;|| 272&nbsp;||
         
         tanvi ! te s‍nātumambha [praviṣṭāyāḥ] saraḥpraviṣṭāyāḥ smitaṃ cekṣaṇaṃ ca mukhaṃ ca
         teṣāṃ dyutirityuddeśaḥ kumudānyutpalāni paṅkajāni ca taiścoritā muṣitā kumudaiḥ smitadyuti-
         rutpalairīkṣaṇadyutiḥ paṅkajairmukhadyutiścoriteti yathoddeśamayamanudeśaḥ&nbsp;| vastuto
         'tathābhāvād dhruvamityutprekṣyate&nbsp;|
         yadyevamutprekṣeyaṃ kathaṃ yathāsaṃkhyamiti cet ? yadyevaṃ nirūpyate, upamāpyatra
         vidyate, smitādīnāṃ kumudādibhiḥ sādṛśyapratīteḥ&nbsp;| tasmādyatrālaṅkārāntaramapi pratīyate,
         tatrāpi uddeśānurūpānudeśasaṃkhyātamevālaṅkāro vyavahriyate&nbsp;| tāyaiva mukhyatā, vivakṣitatvāt&nbsp;|
         yatra tu alaṅkārāntaraṃ na gamyate tatra sutarāmeva krama iti vijñeyam&nbsp;||
         
         || iti kramaḥ&nbsp;||
         
         
          
         
         preyorasavadūrjasvītyalaṅkāratrayaṃ lakṣayannāha—
         
         preyaḥ priyatarākhyānaṃ rasavadrasapeśalam&nbsp;|
         ūrjasvi rūḍha़āhaṅkāraṃ yuktotkarṣa ca tat trayam&nbsp;|| 273&nbsp;||
         
         priyatarasyātiśayena priyasyārtharūpasya kasyacidākhyānaṃ pratipādanam ākhyāyate anenetyanūdya
         preya iti jñāpyate&nbsp;| rasena śṛṅgārādinā pratipādyena peśalaṃ manojñaṃ rasavad vākyaṃ
         vijñeyam&nbsp;| rūḍha़o dīpto 'haṅkāraḥ sauṭīryaṃ yatra tādṛśaṃ vacanamūrjasvi jñeyam&nbsp;|
         taccaitattrayaṃ preyo rasavat ūrjasvi ca yuktaḥ saṅgataḥ utkarṣo 'dhimātratā yeneti
         yuktotkarṣamatyantapriyamekāntarasavat bhṛśamūrjasvītyarthaḥ&nbsp;| ayaṃ cārthaḥ- ayamu[pa]mādibhiratiśayavidhibhirukto
         yuktotkarṣa iti&nbsp;||
         
         
         preyastāvadudāharannāha—
         
         adya yā mama govinda ! jātā tvayi gṛhāgate&nbsp;|
         kālenaiṣā bhavet prītistavaivāgamanāt punaḥ&nbsp;|| 274&nbsp;||
         
         govinda viṣṇo ! tvayi gṛhamidamasmadīyamatidhanyamāgate sati yā prītiḥ tuṣṭiḥ adya
         asmin puṇyāhe mama jātā eṣā iyaṃ prītiḥ kālena punarīdṛśena śubhena samayena kenacit
         tavaiva nānyasya&nbsp;| kastvādṛśaḥ ? āgamanādupasaṃkramaṇa[77a]mahotsavāt‌kāraṇāt bhavet
         jāyate&nbsp;| tvadāgamaname[kāraṇa]masyāḥ, jyots‍nāyā iva candra iti&nbsp;||
         
         
         
         tad vyācaṣṭe—
         
         ityāha yuktaṃ viduro nānyatastādṛśī dhṛtiḥ&nbsp;|
         bhaktimātrasamārādhyaḥ suprītaśca tato hariḥ&nbsp;|| 275&nbsp;||
         
         ityetadanantaroktaṃ yuktaṃ prāptakālamāha bravīti viduro narottamaḥ kaścidevamabhidhānaḥ&nbsp;|
         yato naiva govindāgamanādṛte 'nyataḥ kutaścidapi tādṛśī govindāgamanabhāvinī dhṛtiḥ
         prītirjāyate&nbsp;| yato yuktamāhetyapīkṣaṇīyaṃ tataḥ īdṛśāt prāptakālāt&nbsp;| suprītoḥ atyantaprasanno
         harirviṣṇurabhūt&nbsp;| kimetāvatā suprītaḥ syāt ? nakiñcid gṛhāgatāya tasmai tathāvidhāyātithaye
         tādṛśaṃ vastūpahṛtaṃ yataḥ suprītaḥ syādityāha- bhaktirīdṛśī vacanādirūpā yathābhāvinī
         sevā saiva tanmātram bahirvastūpahārādyanapekṣaṇāt&nbsp;| tena samārādhyaḥ pratipūjanīyo
         yatastasmāt tata eva bhakteḥ suprīta iti nigamanīyam&nbsp;||
         
         
         
         somaḥ sūryo marud bhūmirvyoma hotānalo jalam&nbsp;|
         iti mūrttīratikramya tvāṃ draṣṭuṃ deva ! ke vayam&nbsp;|| 276&nbsp;||
         
         hotā yajamānaḥ&nbsp;| ityevaṃbhūtāni rūpāṇi vyaktāni aṣṭau mūrttīstavātikramya mu[ktvā]
         deva ! tvāmatyantāvyaktaparamatattvaṃ yogibhirapi mahadbhiragamyaṃ draṣṭuṃ sākṣātkartu
         ke vayamitare prāṇinaḥ ? naivāsmādṛśo 'gocaro devaḥ&nbsp;| somādīni vyaktāni rūpāṇi devasya
         yadi vayaṃ paśyema iti&nbsp;||
         
         
         tadvibhajannāha—
         
         iti sākṣātkṛte deve rājño yadrātavarmaṇaḥ&nbsp;|
         prītiprakāśanaṃ tacca preya ityanugamyatām&nbsp;|| 277&nbsp;||
         
         itīdṛśaṃ yat prītiprakāśanaṃ tat preyovacanam prakāśyate 'neneti kṛtvā rātavarmaṇaḥ
         tannām‍no raghuvaṃśajanmano rājñaḥ sambandhi tatprayuktatvāt&nbsp;| deve śaṃkare paramabhaktisamārādhite
         prasanne kila dattadarśane sākṣātkṛte dṛṣṭe sati&nbsp;| tenetyarthād gamyate&nbsp;| tacca tādṛśaṃ
         vacanamīśvaraviṣayaṃ rātavarmaprayuktaṃ preya ityevamanugamyatāṃ jñātavyamiti&nbsp;||
         
         || iti preyaścakram&nbsp;||
         
         
         
         
          
         
         rasavadudāharannāha—
         
         mṛteti pretya saṃgantuṃ yayā me maraṇaṃ matam&nbsp;|
         saivāvantī mayā labdhā kathamatraiva janmani&nbsp;|| 278&nbsp;||
         
         iyaṃ kila preyasī mṛtā svargamagamaditi hetoḥ pretalokāntare kvacit yayānayā saṃgantuṃ yogārthaṃ maraṇaṃ dehavisarjanaṃ matamiṣṭaṃ mama&nbsp;| mṛtvāpyavaśyaṃ tayā
         saṃgaṃsye iti&nbsp;| saiva yā parāsuḥ kilāsīt nānyā avantī avantirājatanayā mayā [ayātajīvi]tena
         tathāvyavasitenātraiva janmani na pretya kathaṃ labdhā, kimida[77b]madbhutam&nbsp;| nāsti
         bhāgyānāṃ duṣkaram&nbsp;| udayanaḥ kila vatsarājaḥ avantirājasutāyāṃ vāsavadattāyāmāsaktaḥ
         rājyacintāvimukho 'vartata iti mantribhiḥ sā kvacin‍nigūhya mṛteti khyāpitā&nbsp;| sa ca
         tadvirahamasahamāno 'tiraktatayā 'numaraṇaṃ tatsaṅgamavartma vyavasasau&nbsp;| tatastaiḥ
         punarjahre iti kathodāhṛtā&nbsp;||
         
         
         nanu prītiriyaṃ pūrvodāhṛtā&nbsp;| tatkimanayeti viśeṣaṃ darśayannāha—
         
         prāk prītirdarśitā seyaṃ ratiḥ śṛṅgāratāṃ gatā&nbsp;|
         rūpabāhulyayogena tadidaṃrasavadvacaḥ&nbsp;|| 279&nbsp;||
         
         prāk preyasyalaṅkāre prītistuṣṭiḥ puruṣaviṣayā darśitā&nbsp;| yā punariyamanantaram udāhṛtā sā tviyaṃratiḥ s‍trīviṣayānuraktiḥ bhāvaviśeṣaḥ śṛṅgārarasayonistādṛśavibhāvajanyastathāvidhānubhāvagamyaḥ&nbsp;|
         yadāha—śṛṅgāratāṃ śṛṅgārākhyarasaviśeṣatvaṃ gatā tadrūpeṇa pariṇatā&nbsp;| kutaḥ ? rūpasya
         svabhāvāsyātmīyasya saṃkalpaviśeṣalakṣaṇasya bāhulyenodīrṇatayā atyupacayena saha
         yogena sambandhena hetunā&nbsp;| etaduktaṃ bhavati- ratiriyamavyaktā anupacitā antastattvena
         vartamānā saṃkalpaviśeṣasvabhāvā bhāva ucyate&nbsp;| ata eva vikāro mānaso bhāva ityamidhīyate&nbsp;|
         saiva yadā samudīrṇā anubhāvāt kutaścinnāṭikābhinayādilakṣaṇāt vyaktimāyāti tadā śṛṅgāro
         nāma rasaḥ sampadyata ityata evocyate- abhivyaktā bhāvā eva rasākhyāṃ pratilabhante&nbsp;|
         vistarastu tacchās‍trāt&nbsp;| vakṣyamāṇeṣu raudrādiṣu raseṣu krodhādibhāvapariṇāmaviśeṣarūpeṣvapyayaṃ
         nyāyo 'nugantavya ityalaṃ vistareṇa&nbsp;| tattasmādidamīdṛśaṃ vacaḥ kāvyaṃ rasavadvijñeyam,
         śṛṅgāra[ra]sayogāt&nbsp;| yadvedṛśaṃ tadrasavadvacanamiti yojyam&nbsp;||
         
         
         
         
         nigṛhya keśaiṣvākṛṣṭā kṛṣṇā yenāgrato mama&nbsp;|
         so 'yaṃ duḥśāsanaḥ pāpo labdhaḥ kiṃ jīvati kṣaṇam&nbsp;|| 280&nbsp;||
         
         yena durātmanā mamāgrataḥ purastāt keśeṣu nigṛhya avaṣṭabhya kṛṣṇā draupadī priyā
         ākṛṣṭā ākṣiptā paribhūtā, so 'yamepa pāpo durātmā duḥśāsano mayā bhīmena labdhaḥ prāptaḥ
         kiṃ kṣaṇamekaṃ jīvati ? naiva jīvituṃ labhate&nbsp;| eṣa mayā hato vartate kauravāṇāṃ paśyatām&nbsp;|
         tribhuvanamapi saṃhatametatparitrāṇe na samarthamiti bhīmo garjati&nbsp;||
         
         
         ko 'yaṃ rasa iti darśayannāha—
         
         ityāruhya parāṃ koṭiṃ krodho raudrātpratāṃ gataḥ&nbsp;|
         bhīmasya paśyataḥ śatrumityetadrasavadvacaḥ&nbsp;|| 281&nbsp;||
         
         iti uktena prakāreṇa parāṃ koṭiṃ prakarṣaniṣṭāmāruhya prāpya anubhāvenābhivyaktimāgamya
         krodho bhāvaviśeṣo raudrātmatāṃ raudrarasaviśeṣamvabhāvatāṃ gataḥ&nbsp;| kasyāsau krodho
         ya evamavadat ? bhīmasya śatruṃ duḥśāsanaṃ paśyataḥ&nbsp;| anena tādṛśavastusvabhāvo vibhāvo
         bhāvayoniḥ sūcita ityevaṃvidhaṃ vacaḥ kāvyaṃ rasavadraudrarasayogāditi&nbsp;|
         
         
         
         ajitvā sārṇavāmurvīmaniṣṭvā vividhairmakhaiḥ&nbsp;|
         adattvā cārthamarthimyo bhaveyaṃ pārthivaḥ katham&nbsp;|| 282&nbsp;||
         
         urvīṃ mahīṃ sārṇavāṃ sahārṇavairvartata iti catuḥsamudraparyantāmajitvā anirjitya
         anātmasātkṛtvā tajjayalabdhayā ca dhanasampadā vividhaivicitraiḥ śās‍troktairaśvamedhaviśvajid‌vājapeyarājasūyādibhirmakhairyāgaviśeṣaiḥ
         karaṇabhūtaiḥ yāgasāmānye tadviśeṣasya sādhakatamatvāt&nbsp;| aniṣṭvā yajanamakṛtvā arthibhyaśca
         vanīyakebhyo 'rtha yathārthaṃ yathākāmamadattvā apratipādya ahaṃ rājadharmaśūnyaḥ
         kathaṃ pārthivaḥ pṛthivīpatiḥ bhaveyam ? naiva, pṛthivījayādilakṣaṇatvāt pārthivatāyā
         iti&nbsp;||
         
         
         kataro 'yaṃ rasa iti vivṛṇvannāha—
         
         ityutsāhaḥ prakṛṣṭātmā tiṣṭhanvīrarasātmanā&nbsp;|
         rasavattvaṃ girāṃ tāsāṃ samarthayitumīśvaraḥ&nbsp;|| 283&nbsp;||
         
         ityuktena vidhinā utsāho bhāvaviśeṣaḥ prakṛṣṭa ātmā asyeti prakṛṣṭātmā parāṃ koṭimārūḍha़o
         'bhivyaktatvāt&nbsp;| vīraścāso rasaśca tasya sa evātmā svabhāvaḥ tena lakṣitaḥ tiṣṭhan
         vartamāno vīrarasatāmāpannaḥ&nbsp;| tāsāmanantaroktānāṃ girāṃ kāvyarūpāṇāṃ rasavattvaṃ
         vīrarasayogitāṃ samarthayituṃ kartumīśvaraḥ samartha iti&nbsp;||
         
         
         
         yasyāḥ kusumaśayyāpi komalāṅgyā rujākarī&nbsp;|
         sādhiśete kathaṃ devī hutāśanavatīṃ citām&nbsp;|| 284&nbsp;||
         
         yasyā devyāḥ komalamaṅgamasyā iti komalāṅgyāḥ mārdavaguṇenaiva kevalena nirmitāyā
         ata eva kusumamayī śayyā kusumaśayyā puṣpatalpamatyantakomalaṃ kimutānyat ?  rujākarī
         pīḍa़āhetuḥ&nbsp;| seyamekāntasukumāradehā devī hutāśanavatīmanalajvālākarālāṃ citāṃ citimantaśayyāṃ
         kathaṃ nāmādhiśete ? tasya mārdavasya kimidaṃ śayanam ? hā dagdhadaiva ! kimidaṃ vyavasitaṃ
         tvayā iti&nbsp;||
         
         
         katamo 'yaṃ rasa iti prakaṭayati—
         
         iti kāruṇyamudriktamalaṅkāratayā smṛtam&nbsp;|
         tathāpare 'pi bībhatsahāsyādbhutabhayānakāḥ&nbsp;|| 285&nbsp;||
         
         iti kathitena [pathā] yathā kāruṇyaṃ śoko bhāvaviśeṣaḥ kāruṇyākhyarasaviśeṣāśrayaḥ
         udriktamabhivyaktamāgataṃ karuṇarasātmanā vartamānamalaṅkāratayā kāvyabhūṣaṇatvena
         smṛtam iṣṭaṃ tajjñairiti&nbsp;| tathetyādi&nbsp;| yathā ratikrodhotsāhaśokodrekarūpāśca[78b]tvāro
         [śṛṅgāra]raudravīrakaruṇā rasā nidarśitāstathā 'pare śeṣāścatvāro jugupsāhāsavismayabhayabhāvodbhāvasvabhāvāḥ,
         bībhatsaśca hāsyaśca adbha‍utaśca bhayānakaśceti bībhatsahāsyādbhutabhayānakā rasā
         nidarśyanta iti śeṣaḥ&nbsp;||
         
         
         
         pāyaṃ pāyaṃ tavārīṇāṃ śoṇitaṃ pāṇisampuṭaiḥ&nbsp;|
         kauṇapāḥ saha nṛtyanti kabandhairantrabhūṣaṇāḥ&nbsp;|| 286&nbsp;||
         
         deva ! tavārīṇāṃ tvatkṛpāṇakṛtāntapītajīvitānāṃ śoṇitaṃ raktaṃ pāṇisampuṭaiḥ añjalibhiḥ
         pāyaṃ pāyamabhīkṣṇaṃ pītvā mattāḥ kauṇapāḥ rākṣasā antrāṇi bhūṣaṇāni raktakusumadāmāyamānāni
         yeṣāmityantrabhūṣaṇāḥ kabandhaiḥ viśirobhiḥ śarīraiḥ sahatavārīṇāmityapekṣaṇīyam&nbsp;| nṛtyanti [iti] utprekṣā, teṣāmapi nṛtyayogāt&nbsp;| atra jugupsākhyo
         bhāvaḥ tādṛśavibhāvajanitaḥ, anubhāvena tadrūpeṇābhivyaktaḥ&nbsp;| vikṛtarūpabībhatsarasasvabhāvatāmanubhavannalaṅkāratveneṣṭa
         iti draṣṭavyam&nbsp;||
         
         
         
         idamamlānamālāyā lag‍naṃ stanataṭe tava&nbsp;|
         chādyatāmuttarīyeṇa navaṃ nakhapadaṃ sakhi&nbsp;|| 287&nbsp;||
         
         sakhi ! tavādyāpi amlānā pratyagrā pariṇayotsavaniveśitā mālā kusumadāmāni yasyā ityamlānamālāyāḥ&nbsp;|
         anye tu puruṣāyitapariśrameṇa mlānamālatve 'pi amlānamālāyā iti viśeṣaṇamupahāsaparam
         iti vyācakṣate&nbsp;| stanasya taṭe pradeśe lag‍naṃ vyavasthitaṃ nakhapadamidaṃ dṛśyamānaṃ
         mayūrapadakaśaśaplutakādirūpaṃvātsyāyanīye kāmasūtre 2. 4. 19-20 navamabhinavamārdraṃ chādyatāṃ saṃvriyatāmuttarīyeṇa saṃvyānena&nbsp;| kimevamatitvaritam&nbsp;|
         ānanditāḥ sakhi !  vayam&nbsp;| sādhu kutam&nbsp;| atrānucitārthadarśanavibhāvāt kṛto hāsākhyo
         bhāvaḥ samudriktarūpo hāsyarasatāmāgataḥ&nbsp;| kāvyaśobhākaramidaṃ vijñeyam&nbsp;||
         
         
         
         aṃśukāni pravālāni puṣpaṃ hārādibhūṣaṇam&nbsp;|
         śākhāśca mandirāṇyeṣāṃ citraṃ nandanaśākhinām&nbsp;|| 288&nbsp;||
         
         eṣāṃ nandane udyāna śākhinām aṃśukāni vastrāṇi pravālāni pallavāni hārādi ca bhūṣaṇamalaṅkāraḥ
         puṣpam&nbsp;| ādiśabdenāṅgadakuṇḍalādiparigrahaḥ&nbsp;| śākhāśca vicitrasaṃniveśaviśeṣāḥ&nbsp;| mandirāṇi
         prāsādāḥ&nbsp;| [a]ho citramidamapūrvamidaṃ dṛṣṭam ! iha vismayo nāma bhāvaḥ parisphuṭībhūto
         'dbha‍utarasatāmāsevata iti veditavyam&nbsp;||
         
         
         
         idaṃ maghonaḥ kuliśaṃ dhārāsannihitānalam&nbsp;|
         smaraṇaṃ yasya daityastrīgarbhapātāya kalpate&nbsp;|| 289&nbsp;||
         
         maghonaḥ śakrasya kuliśaṃ vajramidaṃ dṛśyate&nbsp;| dhārāsu koṭiṣu sannihito vyavasthito
         'nalo 'g‍nirasyeti dhārāsanni[79a]hitānalam&nbsp;| yasya kuliśasya smaraṇaṃ kimu darśanam
         ? daityānāmasurāṇāmantarvat‍nyo yāḥ striyastāsāmatibhayagrastānāṃ garbhāṇāṃ pātāya
         nāśārthaṃ kalpate sampadyate&nbsp;| yasya smaraṇādapyasurastrīṇāṃ garbhāḥ patanti tadidaṃ
         kuliśamiti
         prakṛtam&nbsp;| atra bhayākhyo bhāvaḥ samudbhūto bhayānakarasarūpeṇa tiṣṭhannalaṅkāraḥ
         smṛta ityavaseyam&nbsp;||
         
         
         nanviyaṃ rasavattā prāgeva mādhuryaprastāve darśitā&nbsp;| tat kiṃ punarucyata iti cedāha—
         
         vācyasyāgrāmyatāyonirmādhurye darśito rasaḥ&nbsp;|
         iha tvaṣṭarasāyattā rasavattā smṛtā girām&nbsp;|| 290&nbsp;||
         
         vācyasya kāvyādheyavastunaḥ sambadhinī sā grāmyatā asabhyatā yoniḥ prabhavaḥ asyeti
         agrāmyatāyoniḥ&nbsp;| gamakatvādvācyasyeti sāpekṣatve 'pi samasyate&nbsp;| raso 'rtharasaḥ&nbsp;|
         mādhurye śabdārthasādhāraṇe vibhajyamāne darśitaḥ kāmaṃ sarvo 'pyalaṅkāra [1.62] ityādinā&nbsp;| iha tu rasavadalaṅkāre 'ṣṭau yathoktā rasāsteṣvāyattā pratibaddhā rasavattā
         rasayogitā aṣṭarasā iti yāvat&nbsp;| girāṃ kāvyānāṃ sambandhinaḥ smṛtā abhimatā iti&nbsp;|
         
         ratirhāsaśca śokaśca krodhotsāhau bhayaṃ tathā&nbsp;|
         jugupsā vismayaśceti sthāyibhāvāḥ prakīrtitā&nbsp;||
          [nāṭyaśāstre 6. 18]
         
         
         śṛṅgārahāsyakaruṇā raudravīrabhayānakāḥ&nbsp;|
         vībhatsādbha‍utasaṃjñau cetyaṣṭau nāṭyarasāḥ smṛtāḥ&nbsp;||
          [nāṭyaśāstre 6. 16]
         iti bhāvarasasaṃgrahaślokāviti&nbsp;||
         
         || iti rasavaccakram&nbsp;||
         
         
          
         
         ūrjasvi nidarśayannāha—
         
         apakartāhamasmīti hṛdi te mā sma bhūdbhayam&nbsp;|
         vimukheṣu na me khaṅgaḥ grahartuṃ jātu vāñchati&nbsp;|| 291&nbsp;||
         
         ahamasyāpakartā pratikūlavartī prāptaścedānīmanenāsmi bhavāmīti hetoste tava hṛdi
         citte bhayaṃ trāso mṛto 'smīti mā sma bhūt mā bhaiṣīḥ&nbsp;| na tvāṃ hanmi&nbsp;| nahi jātu
         kadācidapi me mama khaḍgo vimukheṣu samaranirāstheṣu apratipraharatsu aprahartṛṣu
         kramituṃ vāñchati&nbsp;| nāstyasyedṛśī sthitiḥ yadvimukheṣu praharatīti&nbsp;||
         
         
         tadvivṛṇoti—
         
         iti muktaḥ paro yuddhe niruddho darpaśālinā&nbsp;|
         puṃsā kenāpi tajjñeyamūrjasvītyevamādikam&nbsp;|| 292&nbsp;||
         
         ityanantaroktena krameṇa puṃsā kenāpi kenacit anirdiṣṭagotranāmadheyena darpaśālinā
         sauṭīryasambandhitena yuddhe niruddhaḥ prāptaḥ paraḥ śatruḥ muktastyakto na hataḥ&nbsp;|
         yadīdṛśaṃ vacanaṃ tadevamādikamanyadapi tādṛśam—
         
         prāṇā[n] juhaumi yuddhāg‍nau yadyarātirmamorjitaḥ&nbsp;|
         na sītārpaṇakārpaṇyamlānaḥ prāṇimi rāvaṇaḥ&nbsp;||
          [79b] ityādyūrjasvītyavajñeyamavagantavyamiti&nbsp;||
         
         || iti ūrjasvi&nbsp;||
         
         
          
         
         
         arthamiṣṭamanākhyāya sākṣāttasyaiva sidvaye&nbsp;|
         yatprakārāntarākhyānaṃ paryāyoktaṃ tadīdṛśam&nbsp;|| 293&nbsp;||
         
         iṣṭamabhimatamarthaṃ kañcitpriyasamāgamādilakṣaṇaṃ sākṣādañjasā vācakavyāpāreṇa anākhyāya
         apratipādya tasyaiveṣṭasyārthasya siddhaye niṣpattyarthaṃ prakārāntarasya tatmiddha‍yanuguṇasya
         anyasyārthasyākhyānam ākhyāyate 'neneti vākyaṃ tādṛśam iti anūdya tadīdṛśaṃ vacanaṃ
         paryāyoktamiṣṭaṃ manīṣibhiriti vidhiḥ&nbsp;||
         
         
         tadudāharati—
         
         daśatyasau parabhṛtaḥ sahakārasya mañjarīm&nbsp;|
         tamahaṃ vārayiṣyāmi yuvābhyāṃ svairamāsyatām&nbsp;|| 294&nbsp;||
         
         parabhṛtaḥ kokilo 'sāvayaṃ sahakārasya sambandhinīṃ mañjarīṃ kalikāṃ daśati bhinatti&nbsp;|
         tamahaṃ parabhṛtaṃ vārayiṣyāmi gatvā, yuvābhyāṃ dampatībhyāṃ svairaṃ svatan‍tram
         āsyatāṃ sthīyatām&nbsp;| alaṃ madapekṣayeti&nbsp;||
         
         
         tad vyācaṣṭe—
         
         saṅgamayya sakhīṃ yūnā saṅkete tadratotsavam&nbsp;|
         nirvartayitumicchantyā kayāpyapasṛtaṃ tathā&nbsp;|| 295&nbsp;||
         
         saṅkete kṛtasaṃvidi kasmiṃścit sthāne sakhīmātmano yūnā kenacit saha saṅgamayya saṅgatāṃ
         kṛtvā tayo ratotsavaṃ raho nirvartayituṃ sādhayitumīcchantyā kayāpi kayācid vidagdhayā
         saṃkhyā tathā anantaroktena prakāreṇa parabhṛtavāraṇavyapadeśenāpasṛtaṃ tataḥ saṅketāditi&nbsp;||
         
         || iti paryāyok‍tam&nbsp;||
         
         
          
         
         samāhitamālakṣayannāha—
         
         kiñcidārabhamāṇasya kārya daivavaśāt punaḥ&nbsp;|
         tatsādhanasamāpattiryā tadāhuḥ samāhitam&nbsp;|| 296&nbsp;||
         
         kiñcitkāryaṃ prasādanādikamārabhamāṇasya sādhayituṃ sajjībhūtasya puṃso daivavaśāt
         vidhibalāt kāraṇāt na tu svasāmarthyāt&nbsp;| tasya siṣādhayiṣitasya kāryasya sādhanaṃ
         sādhyate aneneti tasya punaraparasya pratyayasya kasyacitsamāpattiḥ sannidhānaṃ yā
         tadevaṃlakṣaṇaṃ samāhitamāhuḥ bruvate kavaya iti&nbsp;||
         
         
         tadudāharati—
         
         mānamasyā nirākartuṃ pādayorme namasyataḥ&nbsp;|
         upakārāya diṣṭyaitadudīrṇaṃ ghanagarjitam&nbsp;|| 297&nbsp;||
         
         asyāḥ priyāyā mānaṃ pratikūlavartitāṃ nirākartuṃ pādayorenāmasyā vā namasyataḥ namato
         me mamopakārāya ārabdhakāryānugrahārthaṃ ghanasya meghasya garjitaṃ manmathanirbhartsitamiva
         māninīmānaduḥsahamudīrṇam uditaṃ diṣṭyetyānandanivedanamiṣṭasiddheḥ&nbsp;| iha māna- nirākaraṇaṃ kāryamārabdham, tatra vidhivaśād ghanagarjitamaparaṃ sādhanaṃ ca samāpannamiti
         lakṣaṇaṃ yojyam&nbsp;||
         
         || iti samāhitam&nbsp;||
         
         
          
         
         udāttamādarśayannāha—
         
         āśayasya vibhūtervā yanmahatvamanuttaram&nbsp;|
         udāttaṃ nāma taṃ prāhuralaṅkāraṃ manīṣiṇaḥ&nbsp;|| 298&nbsp;||
         
         āśayasyābhiprāyasya kasyacidvibhūteḥ sampado vā yanmahatvamaudāryamanuttaraṃ nāsmāduttaramadhikamasti
         prakarṣa[80a]niṣṭhādhiṣṭhānatvāditi&nbsp;| tamalaṅkāraṃ niratiśayodāttatvaprakāśanarūpamudāttaṃ
         nāma prāhurmanīṣiṇaḥ kavaya iti&nbsp;||
         
         
         
         guroḥ śāsamatyetuṃ na śaśāka sa rāghavaḥ&nbsp;|
         yo rāvaṇaśiraśchedakāryabhāre 'pyaviklavaḥ&nbsp;|| 299&nbsp;||
         
         guroḥ piturdaśarathasya śāsanaṃ rājyamidaṃ mayā bharatāya dattaṃ tvayā vanamāvastavyamityājñāmatyetuṃ
         laṅghituṃ na śaśāka na samartho 'bhūt vinayaparavaśatayā sa rāghavo rāmaḥ&nbsp;| kimasāvitthamakiñcitkaro
         yat svabhāvyaṃ rājyamanyasmai dīyamānamātmānaṃ ca vane kṣipyamāṇamapekṣate ? naivam&nbsp;|
         gurubhaktiḥ kāpi sā tasyetyāha- ya ityādi&nbsp;| yo rāghavaḥ rāvaṇasya daśakandharasya
         rākṣasarājasya dāsīkṛtatrailokyasya śirasāṃ chedaḥ kārya trailokyārthamanuṣṭheyatvāt
         tadeva bhāro 'tidurvahatvāt&nbsp;| tatrāpi kim ? punarātmavipakṣanigrahamātre 'viklavaḥ
         śaktaḥ sa tādṛśaḥ gurorājñāṃ nāticakrāmetyāśayamāhātmyaṃ vinayotkarṣarājyalobhānabhibhavādilakṣaṇamālakṣyata
         iti&nbsp;||
         
         
         
         ratnabhittiṣu saṃkrāntaiḥ pratibimbaśatairvṛtaḥ&nbsp;|
         jñāto laṅkeśvaraḥ kṛcchrādāñjaneyena tattvataḥ&nbsp;|| 300
         
         padmarāgādiratnavikārā bhittayaḥ kuḍyāni rat‍nabhittayastāsu saṃkrāntairuditaiḥ pratibimbānāṃ
         pratiśarīrāṇāṃ śatairvṛtaḥ parikṣipto laṅkeśvaro [rā]vaṇaḥ āñjaneyena hanūmatā sītānveṣaṇārtha
         tatra gatenāyaṃ rāvaṇaḥ, pratibimbānyetānīti tattvataḥ samyag jñātonirdhāritaḥ kṛcchrādyat‍nena nipuṇaṃ nirūpayatā na jhaṭityeveti bhūtimahattvamanatiśayamuktaṃ
         gṛhāṇyapi rat‍namayāni iti&nbsp;||
         
         
         tadubhayaṃ vivṛṇvannāha—
         
         pūrvatrāśayamāhātmyamatrābhyudayagauravam&nbsp;|
         suvyañjitamiti vyaktamudāttadvayamapyadaḥ&nbsp;|| 301&nbsp;||
         
         pūrvatra gurorityādau prayoge āśayasya cittasya māhātmyamatyudāttatvamuktarūpam&nbsp;|
         atrā[na]ntare rat‍nabhittiṣvityādau abhyudayasya vibhūtergauravaṃ māhātmyamuktarūpaṃ
         suvyañjitamākhyātamitīdṛśamiti vā hetoradastadudāttayordvayamapi naikam&nbsp;| āśayopāttaṃ
         ca vyaktaṃ parisphuṭamabhavaditi&nbsp;||
         
         || ityudāttam&nbsp;||
         
         
          
         
         apahnutimadhikṛtyāha—
         
         apahnutirapahnutya kiñcidanyārthadarśanam&nbsp;|
         na pañceṣuḥ smarastasya sahasraṃ patriṇāmiti&nbsp;|| 302&nbsp;||
         
         kiñcidvasturūpamapahnutya nirākṛtya nedamiti, anyasyārthasya dharmarūpasya vā darśanaṃ
         vidhānaṃ yadityanūdya sāpahnutirityabhidhīyate&nbsp;| tāmudāharati- [80b] smaraḥ kāmaḥ
         pañceṣavo 'syeti pañceṣurna bhavatīti&nbsp;| iṣūṇāṃ pañcatvaṃ dharmo 'trāpahnūyate&nbsp;| na
         smara iṣavo vā&nbsp;| yadāha—tasya smarasya patriṇāmiṣūṇāṃ sambandhi sahasraṃ sahasrasaṃkhyatā&nbsp;|
         anyathā kathaṃ bhuvanatrayaṃ jayediti&nbsp;| anyasya sahasrasaṃkhyālakṣaṇasyārthasya dharmāntarasya
         darśanamitīdṛśī dharmāpahnatiravaseyeti&nbsp;||
         
         
         
         candanaṃ candrikā mando gandhavāhī ca dakṣiṇaḥ&nbsp;|
         seyamag‍nimayī sṛṣṭiḥ śītā kila parān prati&nbsp;|| 303&nbsp;||
         
         candanaṃ malayajaṃ candrikā jyots‍nā mando mṛdurgandhavāhī pavano dakṣiṇa iti yadetat
         seyamīdṛśī sṛṣṭiḥ sraṣṭurag‍nimayī dahanasvabhāvā asmākam [kṛte]&nbsp;| parān prati
         anyeṣāṃ kileyaṃ sṛṣṭiḥ śītāhlādakarī&nbsp;| kilaśabdenamayi śīteti mudritapustakeṣu&nbsp;| śītā kileti ratnaśriyaḥ&nbsp;| eṣa eva vādijaṅghālādyabhimataḥ
         pāṭhaḥ&nbsp;| śrutagamyatāṃ śītatāyāḥ sūcayati&nbsp;| duṣṭatāyā evānubhavagamyatvāt&nbsp;| virahaviplutacittaḥ
         kaścitkāmukaḥ kathayatīti&nbsp;||
         
         
         keyamapahnutirityāha—
         
         śaiśiryamabhyupetyaiva pareṣvātmani kāminā&nbsp;|
         auṣṇyapradarśanāttasya saiṣā viṣayanihnutiḥ&nbsp;|| 304&nbsp;||
         
         tasya candanādervastunaḥ pareṣvanyeṣu svastheṣu viṣaye śaiśiryaṃ śaityamabhyupetyāg‍nikṛtyāpahnutyā
         evātmani viṣaye kenacit kāminā viyuktena auṣṇyasya candanādigatasya pradarśanādudbhāvanātkāraṇāt
         saiṣā tādṛśī viṣayāpahnutiḥ&nbsp;| viṣaye kvacidvasturūpāpahnuteḥ, na sarvatreti&nbsp;||
         
         
         
         amṛtasyandikiraṇaścandramā nāma no mataḥ&nbsp;|
         anya evāyamarthātmā viṣaniṣyandidīdhitiḥ&nbsp;|| 305&nbsp;||
         
         amṛtaṃ sudhā syandante sravantītyamṛtasyandinaḥ kiraṇāḥ asyeti amṛtasyandikiraṇaḥ
         padārthaviśeṣaścandramā nāma no 'smākaṃ mataḥ prasiddhaḥ&nbsp;| ayaṃ tu anya evārthātmā
         padārthaḥ&nbsp;| kutaḥ ? viṣamamṛtaviruddhaṃ niṣyandamānāḥ kṣarantyo dīdhitayaḥ kiraṇā
         asyeti viṣaniṣyandino dīdhitayo yatastasmātkathamayaṃ candrastadviruddhalakṣaṇa iti
         kaścidvirahī viplavata iti&nbsp;||
         
         
         iyaṃ katamāpahnutirityāha—
         
         iti candratvamevendornivartyārthāntarātmanā&nbsp;|
         uktaḥ smarārtenetyeṣa svarūpāpahnutirmatā&nbsp;|| 306&nbsp;||
         
         ityuktena vidhinā indoścandratvamamṛtamayatvaṃ svarūpaṃ nivartyāpahnutyārthāntarātmanā
         viṣarūpeṇoktaḥ udbhāvita induḥ&nbsp;| uktamityapi pāṭhaḥ&nbsp;| tatra candratvamuktaṃ svarūpeṇa
         nivartya rūpāntareṇoktamiti yojyam&nbsp;| smarārtena kāmātureṇa virahiṇā kenaciditi hetoḥ
         svarūpāpahnutireṣā [matā] jñeyā, candrasvarūpasyā[81a]pahnuteriti&nbsp;||
         
         nanūpamāpahnutiriha saṃgṛhītā&nbsp;| sā hi kathañcidantarbhūtopameṣyate&nbsp;| yadāhuḥ—
         
         apahnutirabhīṣṭā ca kiñcidantargatopamā&nbsp;|
         bhūtārthāpahnavādeṣā kriyate sāmidhā yathā&nbsp;||
          [kāvyālaṅkāre 3. 21]
         lakṣyaṃ cedaṃ dattam&nbsp;|
         
         neyaṃ virauti bhṛṅgālī madena mukharā muhuḥ&nbsp;|
         ayamākṛṣyamāṇasya kāmasya dhanuṣo dhvaniḥ&nbsp;|| iti&nbsp;|
          [ kāvyālaṅkāre 3. 22]
         
         
         idaṃ tvanīdṛśamapahnutilakṣaṇamityāśaṅkyāha—
         
         upamāpah‌nutiḥ pūrvamupamāsveva darśitā&nbsp;|
         ityapah‌nutibhedānāṃ lakṣyo lakṣyeṣu vistaraḥ&nbsp;|| 307&nbsp;||
         
         upamāpahnutirīdṛśī pūrvamupamāvikalpeṣveva darśitā antarbhāvitā&nbsp;|
         
         na jātu śaktirindoste mukhena pratigarjitum&nbsp;|
         kalaṅkino jaḍasyeti pratiṣedhopamaiva sā&nbsp;||
          [ 2. 34 ]
         iti saṃgṛhītā&nbsp;| tannāsyāḥ pṛthaglakṣaṇaṃ lakṣyaṃ cocyate&nbsp;| iti kathitapathānusāreṇa
         apahnuterbhedānāṃ vikalpānāṃ vistaraḥ prapañco lakṣyo draṣṭavyaḥ&nbsp;| lakṣyeṣu prayogeṣu
         sargabandhādiṣu svayaṃ caite prayoktavyāḥ&nbsp;| tadyathā—
         
         jagadetat priyāsarvaṃ na jagannāma kiñcina&nbsp;|
         tathāpi cittasantoṣaṃ nāsādayasi na priyām&nbsp;|| sarvāpahnutiḥ&nbsp;|
         
         
         priyā naiveyamanyaiva kācidābhāti bhāminī&nbsp;|
         na hi sā niranukrośamevaṃ niranuṣevate&nbsp;|| hetvapahnutiḥ&nbsp;|
         
         
         
         na stanadvayametatte bhāraḥ ko 'pyeṣa durvahaḥ&nbsp;|
         kathaṃ prāṇimi tanvaṅgi ! bhṛśametena tāmyasi&nbsp;|| caṭupradhānāpahnutiḥ&nbsp;|
         
         evamanye 'pyapahnutibhedāḥ kalpanīyā iti&nbsp;||
         
         || ityapahnutiḥ&nbsp;||
         
         
          
         
         kramaprāptaṃ śliṣṭaṃ lakṣayati—
         
         ś‍liṣṭamiṣṭamanekārthamekarūpānvitaṃ vacaḥ&nbsp;|
         tadabhinnapadaṃ bhinnapadaprāyamiti dvidhā&nbsp;|| 308&nbsp;||
         
         yad vaco vacanamaneko bhinno 'rtho 'bhidheyaṃ yasyetyanekārtham&nbsp;| ekena samānena rūpeṇa
         śabdasvabhāvena anvitaṃ yuktaṃ sarūpam ityanūdya śliṣṭaṃ tadiṣṭaṃ smaryata iti vidhīyate&nbsp;|
         taccaivaṃ lakṣaṇaṃ śliṣṭaṃ dvidhā prakāradvayena bhidyate&nbsp;| katham ? abhinnamekaṃ
         padaṃ subantatiṅantarūpaṃ yatra tadabhinnapadamavikṛtaśabdaṃ bhinnamanekam, padaṃ
         bhaṅgena yojanāt, prāyamadhikaṃ yatra tad bhinnapadaprāyam&nbsp;| tena vā prāyamadhikaṃ
         kiñcidabhinnamiti prāyograhaṇena sūcayati&nbsp;| anena rūpeṇa dvidheti prakṛtam&nbsp;||
         
         
         udāharannāha—
         
         asāvudayamārūḍha़ḥ kāntimān raktamaṇḍalaḥ&nbsp;|
         rājā harati lokasya hṛdayaṃ mṛdubhiḥ karaiḥ&nbsp;|| 309&nbsp;||
         
         asāvayaṃ rājā candro nṛpatiśca&nbsp;| tatra candrastāvadudayaṃ parvatamārūḍha़ḥ&nbsp;| nṛpatistūdayamabhyudayaṃ
         rājyarūpamārūḍha़ḥ prāptaḥ&nbsp;| candraḥ kāntimān saumyaḥ&nbsp;| nṛpatiḥ kāntimānabhirūpaḥ&nbsp;|
         candro raktamaruṇamuda[81b]yāvasthābhāvitvānmaṇḍalaṃ bimbamasyeti raktamaṇḍalaḥ&nbsp;|
         nṛpatistu raktamanuraktaṃ s‍nigdhaṃ maṇḍalamamātyādiprakṛtivṛndaṃ yasyeti raktamaṇḍalaḥ&nbsp;|
         lokasya hṛdayaṃ janasya manaḥ prītiyogena harati rañjayati&nbsp;| candro mṛdubhiḥ śītaiḥ
         karaiḥ kiraṇairharati&nbsp;| nṛpatistu mṛdubhiranudvejanīyaiḥ karairucitaṣaḍbhāgādisvabhāvaiḥ
         harati&nbsp;| iti śliṣṭamabhinnapadaṃ bhaṅgena vinā yathāvasthānamubhayatra padayojanāditi&nbsp;||
         
         
         
         
         doṣākareṇa sambadhnannakṣattrapathavartinā&nbsp;|
         rājñā pradoṣo māmityamapriyaṃ kiṃ na bādhate&nbsp;|| 310&nbsp;||
         
         pradoṣo rajanīmukham, prakṛṣṭo 'dhiko doṣo lobhādirasyeti pradoṣaśca kaścit puruṣo
         vivakṣitaḥ&nbsp;| doṣā rātrirākara āśrayastatra darśanāt&nbsp;| yasya doṣākara iti tatsannidhau
         dṛṣṭeḥ, doṣākareṇa candreṇa, doṣāṇāṃ krauryādīnāmākaraḥ sthānaṃ tena nṛpeṇa&nbsp;| nakṣatrapathe
         vyom‍ni vatate nakṣatrapathavartinā candreṇa, kṣatrasya panthāḥ kṣatrapathaḥ kṣātro
         dharmaḥ śiṣṭapālanaduṣṭanigrahādirūpaḥ, na tathā 'kṣatrapathastadvartinā rājadharmātikramiṇā
         nṛpeṇa saṃbadh‍nan saṅgacchamānaḥ&nbsp;| māmitthamanena prakāreṇa apriyaṃ na vidyate priyā
         'syeti virahiṇaṃ pradoṣaḥ kṣaṇadāvatāraḥ&nbsp;| kiṃ kasmāt na bādhate na tāpayati ? bādhata
         eva&nbsp;| apriyaṃ na priyamapriyaṃ dveṣyaṃ kiṃ na bādhate nāpakaroti ? nigṛhṇātyeva pradoṣaḥ
         prakṛṣṭadoṣaḥ puruṣaḥ kaścit&nbsp;| idaṃ bhinnapadaprāyaṃ ś‍liṣṭamuktena vidhinā pradoṣa
         ityādīnāṃ bhinnatvād rājñā ityasyābhedāditi&nbsp;||
         
         
         alaṅkārāntaragocaraḥ śleṣo 'pi&nbsp;| sa prāgukta iti darśayannāha—
         
         upamārūpakākṣepavyatirekādigocarāḥ&nbsp;|
         prāgeva darśitāḥ śleṣā darśyante kecanāpare&nbsp;|| 311&nbsp;||
         
         upamā rūpakamākṣepaḥ vyatirekaścādiryasya dīpakārthāntaranyāsādeḥ sa gocaro viṣayo
         yeṣāṃ te śleṣāḥ prāgevopamāprastāvādiṣu darśitāḥ&nbsp;| tataḥ samprati nocyante&nbsp;| tatropamāgocaraḥ
         śleṣaḥ śiśirāṃśupratidvandvītyādinā [2.28] darśitaḥ&nbsp;| rūpakopaghnaḥ rājahaṃsopabhogārhamityādinā [2.87]&nbsp;| ākṣepaviṣayaḥ amṛtātmani padmānāmityādinā [2.159]&nbsp;| vyatirekāśrayaḥ tvaṃ samudraśca durvārāvityādinā [2.183]&nbsp;| dīpakādhikaraṇo hṛdyagandhavahā ityādinā[2.113]&nbsp;| evamanye 'pyarthāntaranyāsādigocarā draṣṭavyāḥ&nbsp;| ye tu pūrvaṃ noktāste apare 'nye
         kecana kiyanto nidarśyante pratipādyanta iti&nbsp;||
         
         
         ke punasta iti darśayannāha—
         
         astyabhinnakriyaḥ kaścidaviruddhakriyo 'paraḥ&nbsp;|
         viruddhakarmā cāstyanyaḥ ś‍leṣo niyamavānapi&nbsp;|| 312&nbsp;||
         
         abhinnā ekā kriyā yatra sa tādṛśaḥ kaścidasti śleṣaḥ&nbsp;| aviruddhe sahabhāvinyau kriye
         yasmin sa tadrūpo 'paro 'nyaḥ kaścidasti&nbsp;| viruddhe karmaṇī kriye yatra sa cānyaḥ
         kaścidasti&nbsp;| śleṣa iti sarvatra sambadhyate&nbsp;| niyamo 'vadhāraṇamasminnastīti niyamavānapi
         vidyate kaścit&nbsp;||
         
         
         
         niyamākṣeparūpoktiravirodhī virodhyapi&nbsp;|
         teṣāṃ nidarśaneṣveva rūpavyaktirbhaviṣyati&nbsp;|| 313&nbsp;||
         
         niyamasyākṣepo niṣedho rūpaṃ svabhāvo yasyāṃ tathāvidhoktirabhidhānaṃ yatra tādṛśo
         'pyasti kaścit&nbsp;| nātra virodho 'stītyavirodhī&nbsp;| so 'pyasti&nbsp;| virodho 'saṅgatiratra
         vidyata iti virodhī&nbsp;| so 'pyasti&nbsp;| nāmasaṅkīrtanamātreṇa na jñāyanta ityāha—teṣāṃ
         śleṣāṇāmabhinnakriyādīnāṃ nidarśaneṣu lakṣyeṣveva nābhidhānamātreṇa rūpasya pratiniyatasya
         lakṣaṇasya vyaktiḥ pratyavagamo bhaviṣyati&nbsp;| tato yathākramaṃ nidarśyanta iti&nbsp;||
         
         
         
         svabhāvamadhurāḥ s‍nigdhāḥ śaṃsantyo rāgamulbaṇam&nbsp;|
         dṛśo dūtyaśca karṣanti kāntābhiḥ preṣitāḥ priyam&nbsp;|| 314&nbsp;||
         
         kāntābhirnāyikābhiḥ vāsakaśayyābhiḥ preṣitāḥ prayuktā dṛśo dṛṣṭayo dūtyaśca nisṛṣṭārthādaya[ḥ]
         svabhāvenaiva madhurāḥ subhagā ubhayyo 'pi s‍nigdhāḥ&nbsp;| premarasabhāvitā dṛśaḥ dūtyastvaparuṣāḥ&nbsp;|
         rāgaṃ bhāvamulbaṇamudīrṇamantargatamākāraviśeṣeṇa śaṃsantyaḥ sūcayantyo dṛśaḥ&nbsp;| dūtyastu
         rāgamulbaṇaṃ nāyikānuraktimadhikāṃ caturamācakṣāṇāḥ karṣanti vaśīkurvanti priyaṃ vallabham,
         yatra preṣitāḥ&nbsp;| ayamabhinnakriyaḥ śleṣaḥ, karṣaṇalakṣaṇayaikayā kriyayā dṛśāṃ dūtīnāṃ
         ca sambandhāditi&nbsp;||
         
         
         
         madhurā rāgavardhinyaḥ komalāḥ kokilāgiraḥ&nbsp;|
         ākarṇyante madakalāḥ ś‍liṣyante cāsitekṣaṇāḥ&nbsp;|| 315&nbsp;||
         
         asitekṣaṇāḥ striyaḥ kokilānāṃ giraśca vācaḥ&nbsp;| madhurāḥ manoharāḥ dvayyo 'pi&nbsp;| rāgaṃ
         raktibhāvaṃ vardhayanti rāgavardhinyaḥ ubhayyo 'pi&nbsp;| komalāḥ kokilāgiraḥ śravaṇānudvejanīyatvāt,
         asitekṣaṇāstu sukhasparśatvāt&nbsp;| kokilāgiro madena samayakṛtena harṣaviśeṣeṇa kalāḥ
         puṣṭāḥ&nbsp;| asitekṣaṇāstu madena madhupānajanitena kalāḥ vihvalāḥ&nbsp;|kokilāgira ākarṇyante śrūyante&nbsp;| asitekṣaṇāstu śliṣyante āliṅgyante&nbsp;| [82b] ayamaviruddhakriyaḥ
         ś‍leṣaḥ, ākarṇanaśleṣaṇayoḥ sahabhāvāditi&nbsp;||
         
         
         
         rāgamādarśayanneṣa vāruṇīyogavardhitam&nbsp;|
         parābhavati gharmāṃśuraṅgajastu vijṛmbhate&nbsp;|| 316&nbsp;||
         
         eṣa gharmāṃśurādityaḥ parābhavatyastameti&nbsp;| aṅgajastu kāmo vijṛmbhate samudbhavati&nbsp;|
         vāruṇyā pratīcyā diśā yogena saṅgamena vardhitamupabṛṃhitaṃ rāgamaruṇimānam ādarśayan
         dharmāṃśuḥ parābhavatīti prakṛtam&nbsp;| aṅgajastu vāruṇyā madirayā yogena pānalakṣaṇena
         vardhitaṃ rāgaṃ ratibhāvamādarśayan vibhramairāviṣkurvan vijṛmbhata iti prakrāntam&nbsp;|
         ayaṃ viruddhakriyaḥ śleṣaḥ, parābhavavijṛmbhaṇayorastamayodayarūpayoḥ parasparavirodhāt
         iti&nbsp;||
         
         
         
         nistriṃśatvamasāveva dhanuṣyevāsya vakratā&nbsp;|
         śareṣveva narendrasya mārgaṇatvaṃ ca vartate&nbsp;|| 317&nbsp;||
         
         asya narendrasya kasyacinnistriṃśatvam asau khaṅga eva vartate na ma[na]si nistriṃśatvam&nbsp;|
         asitvaṃ krauryaṃ ceti śliṣṭam&nbsp;| dhanuṣyeva vakratā&nbsp;| na cetasi vakratā&nbsp;| natatvaṃ
         śāṭhyaṃ ceti ś‍liṣṭiḥ&nbsp;| śareṣu bāṇeṣveva mārgaṇatvaṃ nātmani&nbsp;| mārgaṇatvaṃ śaratvaṃ
         yācakatvaṃ ceti ś‍liṣyate&nbsp;| ayaṃ niyamavān ś‍leṣaḥ&nbsp;| asāvevetyavadhāraṇaprayogāditi&nbsp;||
         
         
         
         padmānāmeva daṇḍeṣu kaṇṭakastvayi rakṣati&nbsp;|
         athavā dṛśyate rāgimithunāliṅganeṣvapi&nbsp;|| 318&nbsp;||
         
         deva ! tvayi rakṣati jagatīṃ padmānāṃ [eva] daṇḍeṣu nāleṣu kaṇṭako dṛśyate, na rājye&nbsp;|
         kaṇṭakaḥ kārkaśyalakṣaṇaḥ, padmadaṇḍeṣu rājavipakṣaś‍ceti ś‍liṣṭatvāt&nbsp;| ayaṃ niyama
         ākṣipyate&nbsp;| athavā katham niyamyate ? yato rāgiṇāṃ vā mithunāni strīpuṃsayugmalakṣaṇāni
         teṣāmanyonyāliṅganeṣvapi viṣaye[ṣu] kaṇṭakaḥ rāgajanitapulakarūpo dṛśyate&nbsp;| tatkathamevamavadhāryata
         iti niyamākṣeparūpoktirayaṃ ś‍leṣa iti&nbsp;||
         
         
         
         mahībhṛdbha‍ūrikaṭakastejasvī niyatodayaḥ&nbsp;|
         dakṣaḥ prajāpatiścāsīt svāmī śaktidharaśca saḥ&nbsp;|| 319&nbsp;||
         
         sa vivakṣitaḥ kaścinmahībhṛtparvataḥ rājā ca, bhūrayo mahāntaḥ kaṭakāḥ sānavo yasya
         parvatasya&nbsp;| bhūrirviśālaḥ kaṭakaḥ skandhāvāraḥ hastābharaṇaviśeṣo vā yasya sa bhūrikaṭako
         rājā&nbsp;| tejasvī raviḥ prabhāvaviśeṣayuktaśca niyataḥ pratidinamudayaḥ prabhāvalakṣaṇo
         yasya sa niyatodayo raviḥ, niyataḥ sthiraḥ udayo rājyarūpo yasya sa niyatodayo rājā&nbsp;|
         dakṣo nāma prajāpatirvidhātā kaścit&nbsp;| rājā ca dakṣaḥ śūraḥ prajānāṃ lokānāṃ ca [83a]
         patiḥ adhipaḥ svāmī kārttikeyaḥ prabhuśca, śaktiḥ āyudhaviśeṣaḥ tāṃ dhārayatīti śaktidharaḥ
         skandaḥ&nbsp;| śaktimutsāhamantraprabhāvarūpāṃ dhārayatīti śaktidharo rājā&nbsp;| āsīdabhūt&nbsp;|
         ayamavirodhī śleṣaḥ&nbsp;| mahībhṛdbhūrikaṭakatvādīnāmubhayatrāpyavyāhateriti&nbsp;||
         
         
         
         acyuto 'pyavṛṣocchedī rājāpyaviditakṣayaḥ&nbsp;|
         devo 'pyavibudho jajñe śaṅkaro 'pyabhūjaṅgavān&nbsp;|| 320&nbsp;||
         
         acyuto viṣṇuḥ, nyāyabhraṃśābhāvāt&nbsp;| sthiraśca&nbsp;| tatra yadā 'cyuto viṣṇustadā vṛṣasya
         vṛṣabhasya ariṣṭanām‍nastenocchedād avṛṣoccheditvaṃ viruddham&nbsp;| pakṣāntare tu aviruddham,
         vṛṣasya dharmasya rājñā anucchedāt&nbsp;| rājā candraḥ, nṛpaśca&nbsp;| tatra candrasya aviditaḥ
         kṣayo 'nenetyaviditakṣayatvaṃ viruddham, dakṣaśāpena kṛṣṇapakṣe kṣīyamāṇatvāt&nbsp;| pakṣāntare
         tu rājyāpacayābhāvādavyāghātaḥ&nbsp;| devo gatidevo vibudhaḥ&nbsp;| sammatidevaśca rājā&nbsp;| tatra
         gatidevaḥ kathamavibudhaḥ, asura iti virudhyate&nbsp;| sammatidevastu rājā, vibudhāḥ paṇḍitā
         vigatā yataḥ&nbsp;| na tathā avibudhaḥ budhayuktaḥ paṇḍitamaṇḍalamaṇḍitāsthānamaṇḍapaḥ&nbsp;|
         śaṅkarastrilocanaḥ, śāntikaraśca&nbsp;| tatra trinetraḥ phaṇidharanaddhajaṭājūṭaḥ sārasanīkṛtanāgaḥ
         kuṇḍalīkṛtapannagaḥ kathamabhujaṅgavān iti virodhaḥ&nbsp;| rājā tu dhūrtasaṃsargābhāvād
         abhujaṅgavāniti yujyate&nbsp;| jajñe viditaḥ kriyāvidita iti sarvatra sambandhanīyam&nbsp;|
         ayaṃ virodhī śleṣa udāhṛtaḥ&nbsp;||
         
         || iti ś‍leṣacakram&nbsp;||
         
         
          
         
         viśeṣoktimāviṣkurvannāha—
         
         guṇajātikriyādīnāṃ yattu vaikalyadarśanam&nbsp;|
         viśeṣadarśanāyaiva sā viśeṣoktiriṣyate&nbsp;|| 321&nbsp;||
         
         guṇaśca jātiśca kriyā ca ādiśabdena dravyaparigrahaḥ&nbsp;| teṣāṃ vaikalyasyābhāvasya darśanaṃ
         vacanaṃ yattat&nbsp;| kimartham ? viśeṣasyātiśayasya kasyacitkāryaviṣayasya darśanāya pratipādanārthameva&nbsp;|
         ata eva viśeṣaparatvāt sā tallakṣaṇā viśeṣoktiriṣyate manīṣibhiriti&nbsp;||
         
         
         tāmudāharannāha—
         
         na kaṭhoraṃ na vā tīkṣṇamāyudhaṃ puṣpadhanvanaḥ&nbsp;|
         tathāpi jitamevāsīdamunā bhuvanatrayam&nbsp;|| 322&nbsp;||
         
         puṣpadhanvanaḥ kāmasyāyudhaṃ kusuma[ma]nyadvā tādṛśaṃ na kaṭhoraṃ na kaṭhinam na ca
         atitīkṣṇaṃ na ca niśātaṃ yathānyat, āyudhamayomayaṃ tejitaṃ khaḍgādi tathāpyevamapīti
         viśeṣavivakṣāyām&nbsp;| yadāha—amunā puṣyadhanvanā āyudhena vā bhuvanānāṃ svargādīnāṃ trayaṃ
         kṛts‍naṃ jagat jitamākrāntameva nājitamapi āsīdabhavat&nbsp;| [83b] aho citram !  iha kāṭhinyataikṣṇyalakṣaṇasyāyudhatvena
         prasiddhasya niṣedhenānaṅgāstrasya jagajjaitrasya viśeṣaḥ ko 'pyāviṣkṛto jagajjayakāryaviṣayaḥ&nbsp;|
         tādṛśamapīdaṃ jagadvijayasamarthamaho yathedaṃ prativiśiṣṭamiti&nbsp;||
         
         
         
         na devakanyakā nāpi gandharvakulasambhavā&nbsp;|
         tathāpyeṣā tapobhaṅgaṃ vidhātuṃ vedhaso 'pyalam&nbsp;|| 323&nbsp;||
         
         iyaṃ devānāṃ kanyakā yoṣinna bhavati&nbsp;| sambhavatyasmāditi sambhavaḥ&nbsp;| gandharvāṇāṃ
         devaviśeṣāṇāṃ kulaṃ vaṃśaḥ sambhavaḥ, tatra vā sambhūtirasyā iti gandharvakulasambhavā
         na bhavati&nbsp;| sā hi strījātiratyantābhirūpā&nbsp;| tathāpi pūrvavat viśeṣavivakṣāyām&nbsp;| yadāha—eṣā
         strī yā na tajjātiḥ&nbsp;| vedhaso 'pi yena sṛṣṭā, yo vā vītarāgaḥ prāgevānyasya&nbsp;| tapaso
         viṣayasaṃyamasya bhaṅgaṃ nivṛttiṃ vidhātuṃ kartṛmalaṃ samarthā&nbsp;| kimidaṃ rūpa cāturyam&nbsp;|
         iha devajātyāde rūpotkarṣavattvanivṛttyā viśeṣaḥ, mānuṣyapyevaṃvidhā yā prajāpatimapi
         rāgaparavaśaṃ karotīti darśitaḥ&nbsp;||
         
         
         
         na baddhā bhrūkuṭirnāpi sphurito daśanacchadaḥ&nbsp;|
         na ca raktābhavad dṛṣṭirjitaṃ ca dviṣatāṃ kulam&nbsp;|| 324&nbsp;||
         
         kenacid dhīreṇa bhrūkuṭirbhrūbhaṅgaḥ kopajanmā na baddhā na racitā&nbsp;| daśanacchadaśca
         adharo na sphuritaḥ kopānna kampi&nbsp;| dṛṣṭiśca raktā roṣāruṇā nābhavat&nbsp;| tathāpi ca
         dviṣatāṃ kulam arivargaḥ jitaṃ bhag‍nam&nbsp;| citrametat&nbsp;| atra bhrukuṭībaddhadaśanacchadasphuraṇādeḥ
         kriyāyā vigamena nirvikāraripuvijayalakṣaṇo viśeṣo darśita iti&nbsp;||
         
         
         
         na rathā na ca mātaṅgā na hayā na ca pattayaḥ&nbsp;|
         strīṇāmapāṅgadṛṣṭyaiva jīyate jagatāṃ trayam&nbsp;|| 325&nbsp;||
         
         rathāḥ syandanā na santi&nbsp;| na mātaṅgā hastinaḥ santi&nbsp;| na ca hayā aś‍vāḥ&nbsp;| nāpi pattayaḥ
         padātayaḥ&nbsp;| caturaṅgamanīkamidaṃ jayopakaraṇam&nbsp;| tathāpi strīṇāmapāṅgadṛṣṭyā kaṭākṣeṇaiva
         kevalaṃ jagatāṃ trayaṃ tribhuvanaṃ jīyate vaśīkriyate&nbsp;| atra rathādilakṣaṇadravyābhāvena
         jagattrayavijayalakṣaṇo viśeṣaḥ strīkaṭākṣasyāviṣkṛta iti&nbsp;||
         
         
         viśeṣoktervikalpāntaraṃ darśayannāha—
         
         ekacakro ratho yantā vikalo viṣamā hayāḥ&nbsp;|
         ākrāmatyeva tejasvī tathāpyarko jagattrayam&nbsp;|| 326&nbsp;||
         
         ekaṃ cakramasyetyekacakro rathaḥ&nbsp;| kathaṃ vahati ? yantā sārathiścāruṇalakṣaṇaḥ aṅgavikalaḥ&nbsp;|
         kathaṃ karmaṇya ? hayā rathyāśca viṣamāḥ sapta&nbsp;| kathaṃ dhaureyāḥ ? tathāpyarkaḥ tejasvī
         pratāpaviśeṣayukto yatastasmāt jagatāṃ trayamākrāmatyabhibhavati&nbsp;| tejastatranimittamiti&nbsp;||
         
         
         [keyaṃ] viśeṣoktirityāha—
         
         saiṣā hetuviśeṣoktistejasvīti viśeṣaṇāt&nbsp;|
         ayameva kramo 'nyeṣāṃ bhedānāmapi kalpane&nbsp;|| 327&nbsp;||
         
         saiṣā anantaroktā tādṛśī hetuviśeṣoktirnāma vijñāyate&nbsp;| kutaḥ ? tejasvītyarka [84a]sya
         viśeṣaṇāddheturūpāt&nbsp;| tejasvitvāt jagattrayamākrāmatīti&nbsp;| imāmavāntarabhedavikalpanādiśamatidiśannāha-
         ayamityādi&nbsp;| ayamevānantaroktaḥ kramo nyāyaḥ hetvapekṣayā hetuviśeṣoktirityevaṃjātīyaḥ
         anyeṣāmapi bhedānāṃ viśeṣoktivikalpānāṃ kalpane prayoge 'nugantavyaḥ&nbsp;| te caivaṃ kalpanīyāḥ—
         
         na viṣaṃ viṣamaṃ kiñciṃnna ca pāśo 'sti tādṛśaḥ&nbsp;|
         mūrcchayantiṃ mṛgākṣīṇāṃ badh‍nanti [ca] dṛśo jagat&nbsp;|| aviruddhakriyāviśeṣoktiḥ&nbsp;||
         
         
         na śastraṃ niśitaṃ kiñcittādṛśaṃ nāpi cāmṛtam&nbsp;|
         strīṇāṃ kopaḥ prasādaśca hanti jīvayati kṣaṇam&nbsp;|| viruddhakriyāviśeṣoktiḥ&nbsp;||
         
         
         na kiñcinmārdavaṃ tanvi ! stanayorna ca namratā&nbsp;|
         tathāpi ca tathaitābhyāṃ jano 'yamatirajyate&nbsp;|| cāṭuviśeṣoktiḥ&nbsp;||
         
         diśā anayā anyepyūhanīyā vikalpā iti&nbsp;||
         
         || iti viśeṣokticakram&nbsp;||
         
         
          
         
         tulyayogitāṃ yojayannāha—
         
         vivakṣitaguṇotkṛṣṭairyat samīkṛtya kasyacit&nbsp;|
         kīrtanaṃ stutinindārthaṃ sā matā tulyayogitā&nbsp;|| 328&nbsp;||
         
         vivakṣitaḥ pratipādayitumiṣṭaḥ kaścidnuṇo dharmaḥ sādhurasādhurvā tenotkṛṣṭairadhimātraiḥ
         prasiddhaiḥ kaiścidvastubhiḥ saha samīkṛtya vastuto 'sāmye 'pi tathābhāvamāropya kasyacidarthasya
         puruṣādeḥ kīrtanamākhyānam&nbsp;| kimartham ? stutiḥ praśaṃsā nindā jugupsā cārthaḥ prayojanaṃ
         yasmin kīrtane tattathā samīkṛtasya stutyarthaṃ nindārthaṃ vā, sā tallakṣaṇā tulyayogitā
         smṛtā&nbsp;| tena guṇena tādṛśāṃ tulyayogitāpratipādanāt, tādarthyena tulyayogitā tathāvidhoktiriti&nbsp;||
         
         
         tāmudāharannāha—
         
         yamaḥ kubero varuṇaḥ sahasrākṣo bhavānapi&nbsp;|
         bibhratyananyaviṣayāṃ lokapāla iti śrutim&nbsp;|| 329&nbsp;||
         
         yamo dakṣiṇasyā diśaḥ patiḥ&nbsp;| kuvera utarasyāḥ&nbsp;| [varuṇaḥ paścimāyāḥ] sahasrākṣaḥ
         śakraḥ prācyāḥ&nbsp;| bhavānapi tvaṃ ca&nbsp;| ete[bhyo 'nye] nāsyā viṣayaḥ&nbsp;| ityananyaviṣayāṃ
         lokapāla ityevaṃrūpāṃ śrutiṃ śabdaṃ bibhrati vahanti, sarvaistairlokarakṣaṇāt&nbsp;| atra
         lokapālatvena vivakṣitena guṇena utkṛṣṭairyamādibhiḥ samīkṛtya rājñaḥ kasyacit kīrtanasmṛtyarthamiti
         yojanīyam&nbsp;||
         
         
         
         saṅgatāni mṛgākṣīṇāṃ taḍidvilasitāni ca&nbsp;|
         kṣaṇadvayaṃ na tiṣṭhanti ghanārabdhānyapi svayam&nbsp;|| 330&nbsp;||
         
         mṛgākṣīṇāṃ saṅgatāni premāṇi ta[ḍi]tāṃ vidyutāṃ vilasitāni ca yathāyogaṃ ghanairmeghairārabdhāni
         ghanaṃ nirantaramārabdhānyapi&nbsp;| kiṃ punaranyāni ? svayamātmanā prakṛticāpalyāt, na
         tu kāraṇavaiguṇyena ghanārabdhatvāt kṣaṇadvayamapi dvāva[84b]pi kṣaṇau na tiṣṭhanti&nbsp;|
         kiṃ punaściram ? yadi paramekaṃ kṣaṇaṃ tiṣṭhanti&nbsp;| iha vivakṣitena guṇena kṣaṇamātrāsthāyitvenotkṛṣṭaiḥ
         pratītaistaḍa़idvilasitaiḥ samīkṛtya strīpremṇāmaticapalatayā nindārthaṃ kīrtanamiti
         lakṣaṇaṃ yojanīyam&nbsp;||
         
         || iti tulyayogitācakram&nbsp;||
         
         
          
         
         virodhaṃ nidarśayannāha—
         
         viruddhānāṃ padārthānāṃ yatra saṃsargadarśanam&nbsp;|
         virodhasādhanāyaiva sa virodhaḥ smṛto yathā&nbsp;|| 331&nbsp;||
         
         viruddhānāmanyonyapratidrandvināṃ padārthānāṃ kriyāguṇādīnāṃ saṃsargasya sannidheḥ
         darśanamavagamo yatroktiprakāre&nbsp;| kimartham ? virodhasya vipratiṣedhasya sādhanāya
         saviśeṣaṃ pratyāyanārthameva&nbsp;| ata eva virodhapradhānatvāt sa uktiviśeṣaḥ virodha
         iti smṛtaḥ kathyate kavibhiḥ&nbsp;| yathetyudāharati&nbsp;||
         
         
         
         kūjitaṃ rājahaṃsānāṃ vardhate madamañjulam&nbsp;|
         kṣīyate ca mayūrāṇāṃ rutamutkrāntasauṣṭhavam&nbsp;|| 332&nbsp;||
         
         aruṇacaraṇacañcavo haṃsaviśeṣā rājahaṃsāḥ&nbsp;| teṣāṃ kūjitam ninadaḥ madena sāmayikena
         harṣotkarṣeṇa mañjulaṃ madhuraṃ vardhate vijṛmbhate&nbsp;| mayūrāṇāṃ ca rutaṃ kūjitaṃ punarutkrāntamapagataṃ
         sauṣṭhavamutkarṣo yataḥ, tat kṣīyate nivartate&nbsp;| vṛddhikṣayayoḥ kriyāpadārthayoḥ viruddhayormithaḥ
         saṃsargasyaikatra sannidherdarśanamiti lakṣaṇaṃ yojyam&nbsp;||
         
         
         
         prāvṛṣeṇyairjaladharairambaraṃ durdināyate&nbsp;|
         rāgeṇa punarākrāntaṃ jāyate jagatāṃ manaḥ&nbsp;|| 333&nbsp;||
         
         jaladharaiḥ prāvṛṣi bhavaiḥ kāraṇaiḥ ambaramākāśaṃ durdināyate bhinnāṅgaṃ jāyate&nbsp;|
         jagatāṃ manaḥ punastai reva rāgeṇa ratibhāvenākrāntaṃ viṣayīkṛtaṃ raktaṃ jāyate&nbsp;|
         atra durdinatvaraktatvayorvirāgarāgarūpayoḥ guṇapadārthayoḥ virodhapratipattiriti
         lakṣaṇaṃ yojyam&nbsp;||
         
         
         
         tanumadhyaṃ pṛthuśroṇi raktauṣṭhamasitekṣaṇam&nbsp;|
         natanābhi vapuḥ strīṇāṃ kaṃ na hantyunnatastanam&nbsp;|| 334&nbsp;||
         
         tanu kṛśaṃ madhyam&nbsp;| pṛthurmahīyasī śroṇiḥ nitambo raktaścauṣṭho 'dharaḥ&nbsp;| asitaṃ
         kṛṣṇamīkṣaṇamakṣi&nbsp;| natā nim‍nā nābhiḥ&nbsp;| unnatau stanau yatra tādṛśaṃ strīṇāṃ vapuḥ
         śarīraṃ kaṃ nāma naraṃ [na] hanti cakṣuḥprītimanaḥsaṅgādikrameṇa daśamīṃ daśāṃ kaṃ
         na nayati ?  sarvametādṛśaṃ janaṃ hanti&nbsp;| atra tanumadhyapṛthuśroṇiprabhṛtīnāṃ śarīrāvayavadravyāṇāṃ
         parasparavirodhināṃ saṃsargadarśanamiti lakṣaṇaṃ yojanīyam&nbsp;||
         
         
         
         mṛṇālabāhu rambhoru padmotpalamukhekṣaṇam&nbsp;|
         api te rūpamasmākaṃ tanvi ! tāpāya kalpate&nbsp;|| 335&nbsp;||
         
         mṛṇālavadbāhū rambhā kadalī tadvadūrū padmamiva mukhamutpalavadīkṣaṇe yatra tattādṛśamatyantaśītavastusarūpamapi
         rūpaṃ te tava sambandhi tanvi ! tāpāya taptyarthamasmākaṃ kalpate [85a] bhavati&nbsp;|
         kimidaṃ viruddham ? atra śītaguṇasya tadvato vā dravyasya bāhuprabhṛteḥ tatsamudāyasya
         vā rūpasya śarīradravyasya tāpenoṣṇatākārikarmaṇā saha virodha iti draṣṭavyam&nbsp;||
         
         
         
         udyānamārutoddha‍ūtāś‍cūtacampakareṇavaḥ&nbsp;|
         udaśrayanti pānthānāmaspṛśanto 'pi locane&nbsp;|| 336&nbsp;||
         
         udyāneṣu mārutairuddha‍ūtāś‍cūtānāṃ campakānāṃ ca reṇavaḥ pauṣpāḥ parāgāḥ&nbsp;| pānthānāṃ
         virahiṇāṃ locanamaspṛśanto 'pi dūra eva dṛśyamānā udaśrayanti&nbsp;| udasravantītyapi paṭhyate&nbsp;|
         ubhayatrāpi rodayantītyarthaḥ&nbsp;| tacca viruddham&nbsp;| spṛśatāmeva reṇūnāṃ nayanajalodgamanimittatvāt&nbsp;|
         kathamaspṛśanta udaśrayanti ? atra sparśaniṣedhodaśrayaṇayoḥ kriyayorvirodha iti draṣṭavyam&nbsp;|
         kūjitamityādeḥ [2.332] asya ca ko viśeṣaḥ&nbsp;| ubhayatrāpi kriyāvirodhāt&nbsp;| tatra bhinnādhikaraṇayoḥ kriyayorvirodhaḥ&nbsp;|
         iha tvabhinnādhikaraṇyoriti mahān viśeṣaḥ&nbsp;| anyatrāpyevaṃprakāratvādviśeṣasthiteriti&nbsp;||
         
         
         
         kṛṣṇārjunānuraktā 'pi dṛṣṭiḥ karṇāvalambinī&nbsp;|
         yāti viśvasanīyatvaṃ kasya te kalabhāṣiṇī&nbsp;|| 337&nbsp;||
         
         kalabhāṣiṇi ! te dṛṣṭiḥ kasya nāma viśvasanīyatvam visrabdhatāṃ yāti ? na kasyacit&nbsp;|
         kutaḥ ? yataḥ kṛṣṇe nārāyaṇe kṛṣṇāyāṃ draupadyāṃ vā arjune dhanañjaye cānuraktā satī
         karṇaṃ tadvipakṣamaṅgarājamavalambate bhajate, tasmādviruddhapakṣapātinī kathamiyaṃ
         viśvāsvā khaleti śabdacchalena virodhaḥ pratīyate&nbsp;| vastutastu dṛṣṭiḥ kṛṣṇā śyāmā
         kvacidarjunā dhavalā anuraktā tāmrā ca s‍nigdhā vā karṇaṃ ca śrutipathamāyātatvādavalambata
         ityavirodhaḥ&nbsp;| ś‍leṣānuviddho 'yamīdṛśo virodhaḥ pratipattavya iti&nbsp;||
         
         
         virodhamupasaṃ[harati]—
         
         ityanekaprakāro 'yamalaṅkāraḥ pratāyate&nbsp;|
         
         iti kathitena krameṇāyaṃ virodho 'laṅkāro 'neko vicitraḥ prakāro vikalpo 'syeti anekaprakāraḥ
         pratāyate prasarati pratīyate lakṣyate vā&nbsp;|
         aparo 'pi prakāraḥ kaścidudāhriyate—
         
         sadvayo 'pyadvayaḥ so 'yamunmukho 'pyanatānanaḥ&nbsp;|
         karkaśo 'pi mṛdusparśaḥ stanabhāro mṛgīdṛśām&nbsp;|| iti&nbsp;|
          
         
         || iti virodhacakram&nbsp;||
         
         
          
         
         aprastutastotramādarśayannāha—
         
         aprastutapraśaṃsā syādaprakrāntepu yā stutiḥ&nbsp;|| 338&nbsp;||
         
         aprakrānte tu aprakṛta eva bahistattvena kasmiṃścidvastuni buddhisthe viṣaye yā stutiḥ
         saṃrādhanamityanūdya sā aprastutapraśaṃsā syāditi vidhīyate, yaduddeśe 'prastutastotramuktam&nbsp;|
         aprakrāntepsitastutiriti pāṭhe 'prakrāntasyepsitasyeṣṭasya vastunaḥ kasyacidaprakrāntā
         vā tadviṣayatvāt&nbsp;| stutiriti [85b] vyākhyeyaṃ śeṣaṃ samānam&nbsp;||
         
         
         tāmudāharannāha—
         
         sukhaṃ jīvanti hariṇā vaneṣvaparasevinaḥ&nbsp;|
         jalairayatnasulabhaistṛṇadarbhāṅkurādibhiḥ&nbsp;|| 339&nbsp;||
         
         jalairdarbhāṅkuraistṛṇodgamaiḥ&nbsp;| ādiśabdena tarupallavādibhirarthairupakaraṇairvā
         ayatnena sevāparikleśādi[rāhityena] sulabhaiḥ [sukha]prāpyairakṛcchrādhigatairamṛtāyamānairaparamanyaṃ
         kañcidasevamānāḥ paracittārādhanaduḥkhānabhijñāḥ svādhīnavṛttayaḥ sukhaṃ nirākulaṃ
         [hariṇāḥ] vaneṣu jīvanti&nbsp;| api nāma tādṛśī vṛttirasmākamapi syāt ? pratipakṣapātaḥ
         khalu prajāyate&nbsp;| tādṛśīṃ kalyāṇīṃ vṛttiṃ kalpayato hariṇeṣu īrṣyā lakṣyata iti&nbsp;||
         
         
         
         seyamaprastutaivātra mṛgavṛttiḥ praśasyate&nbsp;|
         rājānuvartanakleśanirviṇṇena manasvinā&nbsp;|| 340&nbsp;||
         
         seyamanantaroktā mṛgāṇāṃ vṛttirayatnasulabhajaladarbhāṅkurarūpā jīvikā, vartante jīvantyanayeti
         kṛtvā&nbsp;| aprastutā aprakrāntaiva, na prastutāpi tādṛśaprakaraṇābhāvāt&nbsp;| praśasyate
         saṃrādhyate atra prayoge kenacid rājño 'nuvartanam sevā tadeva kleśaḥ duḥkharūpatvāt&nbsp;|
         tato nirviṇṇenātiviraktena manasvinodāttena kenacittato 'prastutāpīyamīdṛgviṣayā [stutiḥ]
         kāvyaśobhākaratvādalaṅkāraḥ&nbsp;| ayamaparo 'tra udāhniyate—
         
         sukhinaste mahātmānaḥ saṃtoṣaparibhāvitāḥ&nbsp;|
         sukhābhāsaiḥ parikleśairvarjitātmaparigrahaiḥ&nbsp;||
         
         
         itthamaprakrameṇaivamanivṛttiḥ praśasyate&nbsp;|
         dhanārjanādisaṃkleśanirvedavaśavartinā&nbsp;||
         
         samāsokteriyaṃ kathaṃ bhedyate, ubhayatrāpyanyadabhipretyāvāntarābhidhānāt ? tatra
         sadṛśama evārthāntaramabhidhīyate&nbsp;| iha tu visadṛśamiti mahān bhedaḥ&nbsp;| visadṛśāt kathamarthāntara-pratītiriti cet ? sadṛśādapi katham ? arthaprakaraṇāderititula saṃyogo viprayogaśca sāhacaryaṃ virodhitā&nbsp;| arthaḥ prakaraṇaṃ liṅgaṃ śabdasyānyasya
         sannidhiḥ&nbsp;|| sāmarthyamaucitī deśaḥ kālo vyaktiḥ svarādayaḥ&nbsp;| śabdārthasyānavacchede
         viśeṣasmṛtihetavaḥ&nbsp;|| —vākyapadīye cedihāpyevamastu&nbsp;| tatra tādṛśī pratītirihedṛśīti na kiñcidvirudhyate&nbsp;| anye tviha
         praśasyamevābhidhīyate&nbsp;| tatra tu nindyamapīti viśeṣaṃ vyācakṣate&nbsp;| tathaikāntiko
         bhedo 'nayornidaśitaḥ syāditi&nbsp;||
         
         || ityaprastutastotram&nbsp;||
         
         
          
         
         vyājastutimādhakṛtyāha—
         
         yadi nindanniva stauti vyājastutirasau matā&nbsp;|
         doṣābhāsā guṇā eva labhante hyatra sannidhim&nbsp;|| 341&nbsp;||
         
         nindanniva doṣamācakṣāṇa iva stauti guṇaṃ bhāṣate yadi cet, asāvevaṃlakṣaṇā vyājastutirmatā
         iṣṭā&nbsp;| kathamatra guṇāḥ pratīyante ? yatastutiriyaṃ guṇāviṣkriyālakṣaṇā syāditi bravīti&nbsp;|
         hiryasmādarthe&nbsp;| yadatroktiviśeṣe doṣavadābhāsante pratibhānti tādṛśapadopādānāderdoṣābhāsā
         guṇā eva śauryādayo na doṣo 'pi kaścit&nbsp;| ata eva leśa[86a]stuteriyaṃ bhidyate&nbsp;| tatra
         hi doṣe guṇaḥ kaścideva pratī[ya]te&nbsp;| yaduktam—
         
         doṣābhāso guṇaḥ ko 'pi darśitaścāṭukāritā&nbsp;|
          [2. 200]
         iti&nbsp;| sannidhimavasthānaṃ labhante pratīyanta iti yāvat&nbsp;| atra vyājastutau&nbsp;| tataḥ
         stutireveyam sarvathā [na] nindā kācidapītiatra ś‍lokavyākhyāyāṃ kimapi traṭitamiti pratibhāti&nbsp;|&nbsp;||
         
         
         tāmudāharannāha—
         
         tāpasenāpi rāmeṇa jiteyaṃ bhūtadhāriṇī&nbsp;|
         tvayā rājñāpi saiveyaṃ jitā mā bhūnmadastava&nbsp;|| 342&nbsp;||
         
         rāmeṇa dāśarathinā bhārgaveṇa vā tāpasena caturaṅgabalahīnena tapasvināpi&nbsp;| a[nādaraṃ]
         sūcayatyapiśabdaḥ&nbsp;| kathañcidanugṛhītamunirūpeṇa janmāntaropāttatapaḥprabhāvayogādvā&nbsp;|
         tāpaseneti ś‍liṣṭam&nbsp;| atra eveyaṃ ś‍leṣānugataiva pravartate&nbsp;| yadvakṣyatiiti ś‍leṣānuviddhānāmityādi[2.345]&nbsp;| iyaṃ bhūtadhāriṇī pṛthivī jitā ākrāntā&nbsp;| tvayā tu caturaṅgabalaparivāriṇā rājñā
         narāvipenāpi satā&nbsp;| nātaḥparamihādhikaṃ padam astītyapiśabdena sūcayati&nbsp;| saiveyaṃ
         jitā tāpasena jitā eva&nbsp;| nānyā tadahamajayaṃ pṛthivīmiti mado 'haṅkārastava mā bhūt&nbsp;|
         ko 'tra viśeṣa iti cet-nindanena ca&nbsp;| mahānubhāvena jitasamastamahīmaṇḍalena sakalanarendracūḍa़āmaṇinā
         guṇārāmeṇa rāmeṇa samīkṛtya parayā stutyā saṃyojito rājā kaściditi vyājastutirīdṛśī
         sutarāṃ ramaṇīyeti&nbsp;||
         
         
         
         puṃsaḥ purāṇādācchidya śrīstvayā paribhujyate&nbsp;|
         rājannikṣvākuvaṃśyasya kimidaṃ tava yujyate&nbsp;|| 343&nbsp;||
         
         purāṇājjīrṇādakiṃñcitkarāt puṃsaḥ puruṣāt kutaścit, purāṇācca puṃso viṣṇoriti ś‍liṣṭam&nbsp;|
         ācchidyāvahṛtya śrīrabhyudayo rājyaśrīśca devateti ś‍liṣṭam&nbsp;| tvayā paribhujyate niṣevyate&nbsp;|
         tadidamīdṛśaṃ karma paradārācchedarūpaṃ tavekṣvākuvaṃśyasya tadbhavasya manukulajanmanaḥ&nbsp;|
         ikṣvākuvaṃśaptyetyapi paṭhyate&nbsp;| tatrekṣvākūṇāṃ te vā vaṃśo 'syetyanyapadārthaḥ&nbsp;|
         yadupajñeyaṃ varṇāśramācārasthitilakṣaṇā lokayātrā pravartate&nbsp;| kiṃ yujyate ? naivedaṃ
         yuktaṃ tavedṛśavaṃśasambhavasyetyarthaḥ&nbsp;| rājannityāmantryate&nbsp;| iha purāṇādakiñcitkarātpuṃsaḥ
         śrīḥ sampat ācchidyate iti nindyata eva&nbsp;| purāṇāt puṃso viṣṇoḥ śrīḥ vibhūtirdevateti
         ca ś‍liṣṭā&nbsp;| ācchidyate&nbsp;| tāmapi puruṣottamā[dā]kramyākṛṣyata iti vīryotkarṣāviṣkṛteḥ
         stūyata eva kaścinnṛpatiḥ&nbsp;| tadiyaṃ sarvathā ś‍leṣamupajīvatīti&nbsp;||
         
         
         
         bhūjaṅgabhogasaṃsaktā kalatraṃ tava medinī&nbsp;|
         ahaṅkāraḥ parāṃ koṭimārohati kutastava&nbsp;|| 344&nbsp;||
         
         tava kalatraṃ bhāryāṃ [86b] kalatramiva kalatraṃ medinī, pālanādinā&nbsp;| medinī pṛthivī
         jaghanyajātīyā ca strī&nbsp;| bhujaṅgaśabdenātra ś‍leṣaḥ, phaṇadharo dhūrtaśca vivakṣita
         iti ś‍liṣṭam&nbsp;| tasya bhogaḥ yathākramaṃ kāmaḥ saṃbhogaśceti punaḥ ś‍liṣṭam&nbsp;| tatra
         saṃsaktā vyavasthitā tena sā dhriyate iti śruteḥ&nbsp;| niratā cetyubhayatra yojyam&nbsp;| yata
         evaṃ tat kutaḥ
         kasmādutkarṣādahaṃkāraḥ ahamatrādhika ityabhimānaḥ tava parāṃ koṭimadhimātratāmārohati
         ?  na yuktamityamahaṅkartuṃ taveti&nbsp;| nindeva stutiriyamakhilamahītalādhi[patya]varṇanalakṣaṇā
         atra lakṣyata iti&nbsp;||
         
         
         apare apyevaṃ ś‍leṣānugatā vikalpā draṣṭavyā iti nigamayannāha—
         
         iti ś‍leṣānuviddhānāmanyeṣāṃ copalakṣyatām&nbsp;|
         vyājastutiprakārāṇāmaparyantaḥ pravistaraḥ&nbsp;|| 345&nbsp;||
         
         iti kathitena pathā ś‍leṣeṇokta[rū]peṇānuviddhānāṃ yuktānāṃ vyājastuteḥ prakārāṇāṃ
         vikalpānāmanyeṣāṃ ca śeṣāṇāmapi pravistaraḥ prapañco 'paryantaḥ aparimitaḥ prayogeṣu
         lakṣyatāṃ draṣṭavyaḥ&nbsp;| iha tu diṅ‌mātraṃ darśitam&nbsp;| vikalpāḥ kecidapare nidarśyante—
         
         bibharti sakalāmurvīmuragaḥ svapadacyutaḥ&nbsp;|
         bhavānāsādya sāmrājyaṃ rājan kimabhimanyase&nbsp;||
         
         
         māyāvaśena loko 'yamāvarjitamatistvayā&nbsp;|
         tvadyaśomukharaḥ kṛṣṇacaritaḥ kiṃ cikitsase&nbsp;||
         
         
         śrutiḥ kuvalayaṃ dhatte līlayā hariṇīdṛśaṃm&nbsp;|
         vikrameṇa bhavānetanmahatā kiṃ tava smayaḥ&nbsp;|| iti&nbsp;|
         
         
         || iti vyājastutiḥ&nbsp;||
         
         
          
         
         nidarśanamupadarśayannāha—
         
         arthāntarapravṛttena kiñcittatsadṛśaṃ phalam&nbsp;|
         sadasadvā nidarśyeta yadi tat syānnidarśanam&nbsp;|| 346&nbsp;||
         
         arthāntare nidarśyāpekṣayā anyasmin kvaciducite kārye pravṛttena tatsādhayatā kenacidvastunā
         hetubhūtena kartṛbhūtena tenārthāntareṇa sadṛśaṃ tulyaṃ phalaṃ kiñcit sadiṣṭamasad
         aniṣṭaṃ vā nidarśyeta pratipādyeta yadi, tadevaṃlakṣaṇaṃ nidarśanaṃ syāditi vidhīyate&nbsp;|
         arthāntarasya vṛttenetyapi pāṭhaḥ&nbsp;| tatrārthāntarasya kasyācidva‍ṛttena karmaṇā sadṛśamiti
         vyākhyeyam&nbsp;| śeṣaṃ samānam&nbsp;||
         
         
         
         udāharannāha—
         
         udayanneva savitā padmeṣvarpayati śriyam&nbsp;|
         vibhāvayitumṛddhīnāṃ phalaṃ suhṛdanugraham&nbsp;|| 347&nbsp;||
         
         savitā ravirudayannevodayamāsādayanneva padmeṣu śriyaṃ vikāśarūpāmarpayati nidhatte&nbsp;|
         udayapūrvakeṇa padmavikāśenārthāntareṇa sadṛśaṃ phalaṃ nidarśayati-suhṛdāmāśritāna
         manugrahamupakāraṃ nāma phala[87a]kāryamṛddhīnāmabhyudayānāṃ vibhāvayituṃ darśayitumiti
         satphalamidaṃ nidarśitaṃ suhṛdanugrahamyābhīkṣṇatvādi[ti]&nbsp;||
         
         
         asatphalaṃ nidarśayannāha—
         
         yāti candrāṃśubhiḥ spṛṣṭā dhvāntarājiḥ parābhavam&nbsp;|
         sadyo rājaviruddhānāṃ sūcayanto durantatām&nbsp;|| 348&nbsp;||
         
         candrasyāṃśubhiḥ spṛṣṭā bhinnā dhvāntasya tamaso rājiḥ saṃghātaḥ parābhavaṃ nidhanaṃ
         yāti parābhūyata iti yāvat&nbsp;| sadyastatkṣaṇam&nbsp;| kiṃ kurvatī ? rājā candro nṛpatiśceti
         ś‍liṣṭam&nbsp;| tena viruddhānāṃ keṣāñcit duṣṭo vipadrūpo '[nto ']vasānaṃ yasya tadbhāvastattām
         anarthaniṣṭhatāṃ sūcayantīti&nbsp;| rājavirodhahetukamasatphalametad darśitam parābhavasyāniṣṭatvāt&nbsp;||
         
         || itiṃ nidarśanacakram&nbsp;||
         
         
          
         
         sahoktiṃ parivṛttiṃ ca pratipādayannāha—
         
         sahoktiḥ sahabhāvasya kathanaṃ guṇakarmaṇām&nbsp;|
         arthānāṃ yo vinimayaḥ parivṛttistu sā yathā&nbsp;|| 349&nbsp;||
         
         guṇānāṃ karmaṇāṃ ca sambandhinaḥ sahabhāvasya yugapat sattāyāḥ kathanaṃ pratipādanaṃ
         yadityanūdya sahoktiḥ sā vijñeyeti vidhīyate&nbsp;| arthānāṃ guṇakriyādīnāṃ vinimayo vyatyayaḥ
         ityanūdya parivṛttividhīyate&nbsp;| yathetyudāharati&nbsp;||
         
         
         
         saha dīrghā mama śvāsairimāḥ saṃprati rātrayaḥ&nbsp;|
         pāṇḍurāśca mamaivāṅgaiḥ saha tāścandrabhūṣaṇāḥ&nbsp;|| 350&nbsp;||
         
         saṃprati virahāturasya mama śvāsairniśvasitaiḥ saha dīrghā āyatā imā rātrayo vartante&nbsp;|
         mamaivāṅgairavayavairvirahavidhuraiḥ saha pāṇḍurāścandro bhūṣaṇamāsāmiti candrabhūṣaṇāḥ&nbsp;|
         pāṇḍuratve nimittamidamuktam&nbsp;| atra dai[rghya]sya pāṇḍuratvasya cobhayasambandhinaḥ
         sahabhāva uktaḥ&nbsp;| niśvāsā rātrayaśca dīrghā aṅgāni rātrayaśca pāṇḍurā yugapadbhavantīti&nbsp;||
         
         
         
         vardhate saha pānthānāṃ mūrchayā cūtamañjarī&nbsp;|
         patanti ca samaṃ teṣāmasubhirmalayānilāḥ&nbsp;|| 351&nbsp;||
         
         pānthānāṃ viyogināṃ mūrcchayā mohanatayā saha[cūtasya] mañjarī sahakārakalikā vardhate&nbsp;|
         teṣāṃ pānthānāmasubhiḥ prāṇaiḥ samaṃ saha malayānilāḥ dakṣiṇamarutaḥ patanti ca&nbsp;|
         atra vardhanayoḥ patanayośca ubhayādhārayoḥ kriyayoḥ sahabhāvo 'mihitaḥ&nbsp;| sahajacitrahetugarbhā
         ceyaṃ sahoktiriti&nbsp;||
         
         
         
         kokilālāpasubhagāḥ sugandhivanavāyavaḥ&nbsp;|
         yānti sārdhaṃ janānandairvṛddhiṃ surabhivāsarāḥ&nbsp;|| 352&nbsp;||
         
         kokilānāmālāpaiḥ subhagā manoharāḥ sugandhayo vanavāyavo yeṣāmiti sugandhivanavāyavaḥ
         surabhervasantasya vāsarā divasā janānāmānandaiḥ prītibhiḥ sārdhaṃ saha vṛddhiṃ yānti&nbsp;|
         vardhanta iti yāvat&nbsp;| atrobhayādhikaraṇayorvardhanakriyayoḥ sahabhāvo darśitaḥ&nbsp;| iyamabhinna[kriyā]&nbsp;|
         kriyāntarāttu bhinnakriyā ityanayorbhedaḥ pratipattavya iti&nbsp;||
         
         
         sahoktimupa[saṃharati]—
         
         ityudāhṛtayo dattāḥ sahokteratra kāścana&nbsp;|
         
         ityuktena vidhinā [87b] sahokterudāhṛtayaḥ prayogāḥ kāścana katipaye na sarvā, dattā
         darśitāḥ atra śāstre&nbsp;| śeṣāḥ prayogāḥ sulakṣaṇīyāḥ&nbsp;||
         
         || iti sahoktiḥ&nbsp;||
         
         
          
         
         parivṛttiṃ nidarśayannāha—
         
         kriyate parivṛtteś‍ca kiñcidrūpanirūpaṇam&nbsp;|| 353&nbsp;||
         
         saṃprati parivṛtteśca parivṛtterapi rūpasya nirūpaṇaṃ kiñcit saṃkṣiptaṃ kriyata iti&nbsp;||
         
         
         
         śastraprahāraṃ dadatā bhujena tava bhūbhujām&nbsp;|
         cirārjitaṃ hṛtaṃ teṣāṃ yaśaḥ kumudapāṇḍuram&nbsp;|| 354&nbsp;||
         
         tava bhujena bhujagarājabhogāyamānena śastraiḥ kṛpāṇādibhiḥ prahāraṃ dadatā prayacchatā
         bhūbhujāṃ rājñām&nbsp;| pūjānugrahanindā[ghāta]dānasya dānatvābhāvāt na caturthī&nbsp;| ciraṃ
         dīrghamarjitaṃ sañcitaṃ kumudavat pāṇḍuraṃ yaśasteṣāṃ bhūbhujāṃ sambandhi hṛtaṃ gṛhītam&nbsp;|
         atra prahāreṇa karmaṇā yaśorūpo guṇo vinirmitaḥ&nbsp;| itīdṛśī parivṛttiranugantavyā&nbsp;|
         
         jagatāṃ prītisarvasvaṃ [dhairyaṃ matima]tāmapi&nbsp;|
         kaṭākṣamātramutsṛjya gṛhṇanti hariṇīdṛśaḥ&nbsp;||
         
         ityaparamudāharaṇam&nbsp;|
         
         || iti parivṛttiḥ&nbsp;||
         
         
          
         
         āśiṣamāviṣkurvannāha—
         
         āśīrnāmābhilaṣite vastunyāśaṃsanaṃ yathā&nbsp;|
         pātu vaḥ paramaṃ jyotiravāṅmanasagocaraḥ&nbsp;|| 355&nbsp;||
         
         abhilaṣite vāñchite vastuni kvacit kriyāviśeṣe āśaṃsanaṃ prārthanamityanūdya āśīrnāma
         vijñāyata iti vidhīyate&nbsp;| yathetyudāharati— paramaṃ pāramārthikaṃ sakalakalpanāmalavikalaṃ
         jyotiḥ saṃvedanaṃ sarvapadārthatattvaprakāśakatvāt vāco manasaścāvikalpatvāt na gocaro
         na viṣaya ityavāṅmanasagocaraḥ&nbsp;| avāṅmanasagocaramityapi paṭhyate&nbsp;| tatra na vidyate
         vāṅmanasayorgocaro viṣayabhāvo grāhakatvamasyeti vyākhyeyam&nbsp;| vo yuṣmān pātu rakṣatu&nbsp;|
         atrābhilaṣitaṃ rakṣaṇamāśasyata iti&nbsp;|
         
         pāyādapāyato lokaṃ lokavidnuṇasāgaraḥ&nbsp;|
         nairātmyādvayasaṃvittervijitāvaraṇadvayaḥ&nbsp;||
         
         ityaparamudāharaṇam
         
         ityāśīścakram
         
         
          
         
         yatra tenaiva tadupamīyate sa taddharmaḥ tasyānyatra kvacidavṛtterananvayanāma alaṅkāraḥ&nbsp;|
         yadāhuḥ—
         
         yatra tenaiva tasya syādupamānopameyatā&nbsp;|
         asādṛśyavivakṣātastamityāhurananvayam&nbsp;||
         
         
         tāmbūlarāgavalayaṃ sphuraddaśanadīdhiti&nbsp;|
         indīvarābhanayanaṃ taveva vadanaṃ tava&nbsp;||
          [kāvyālaṅkāre 3. 45-6]
         yatropamānena sahābhedaḥ, bhedaśca stutiparaḥ paridīpyate sasaṃdeho nāmāsāvalaṅkāraḥ
         kalpitaḥ&nbsp;| yathoktam—
         
         upamānena tattvaṃ ca bhedaṃ ca vadataḥ punaḥ&nbsp;|
         sasaṃdehaṃ vacaḥ stutyai sasaṃdehaṃ vidurbudhāḥ&nbsp;||
         
         
         kimayaṃ śaśī na sa divāpi rājate kusumāyudho na dhanurasya kausumam&nbsp;|
         iti vismayād vimṛśato 'pi me matistvayi vīkṣite na labhate 'rthaniścayam&nbsp;||
          [kāvyālaṅkāre 3. 43-4]
         aparaścopamārūpakaṃ nāmālaṅkāraḥ&nbsp;| taduktam—
         
         upamānena tadbhāvamupameyasya sādhayan&nbsp;|
         yāṃ vadatyupamāmetadupamārūpakaṃ yathā&nbsp;||
         
         
         samagragaganāyāmamānadaṇḍo rathāṅginaḥ&nbsp;|
         pādo jayati siddhastrīmukhendunakhadarpaṇaḥ&nbsp;|| iti&nbsp;|
          [kāvyālaṅkāre 3. 35-6]
         
         trayamapyetanna saṃgṛhītamityāśaṅkya saṃgrahaṃ darśayannāha—
         
         ananvayasasaṃdehāvupamāsveva darśitau&nbsp;|
         upamārūpakaṃ cāpi rūpakeṣveva darśitam&nbsp;|| 356&nbsp;||
         
         ananvayaśca [sa]saṃdehaśca dvāvapyetau upamāsu upamāvikalpeṣu eva darśito antarbhāvitau
         tallakṣaṇayogāt&nbsp;| tathāhi, ananvayastāva[t—
         
         ca]ndrāravindayoḥ kakṣyāmatikramya mukhaṃ tava&nbsp;|
         ātmanaivābhavattulyam
          [2. 37]
         ityātmanopamitatvāt, mukhasyopamaiva&nbsp;| na cābhede kathamupamānopameyabhāva iti śaṅkanīyam,
         ananvaye 'tiprasaṅgāt&nbsp;| na hyananvaya iti vyapadeśāntaramātreṇopamānopameyabhāvastatra
         nivartate, pratītivirodhāt&nbsp;| athābhede 'pi bhedakalpanayā tadbhāvaḥ, ihāpyevamastu&nbsp;|
         ata evāsādhāraṇopameyamātmanaivopamiteranyasyānapekṣaṇādanyatvapradarśanavyājena candrāravindābhyāṃ
         vadanamupamitamiti vyācakṣate&nbsp;| tathā kathamasādhāraṇopameti cintyam&nbsp;| sasaṃdeho 'pi—
         
         kiṃ padmamantarbhrāntāli kiṃ te lolekṣaṇaṃ mukham&nbsp;|
         mama dolāyate cittam
          [2. 26]
         iti saṃśayamukhena vyaktaṃ sādṛśyapratīteḥ sasaṃśayopamaiva&nbsp;| na ca mantavyam—
         
         kimayaṃ śaśī na sa divāpi rājate
          [kāvyālaṅkāre 3.44]
         iti [stuti]paro bhedo na darśita iti&nbsp;| evaṃ nāma kāntisaṃpannaṃ mukhaṃ yat padmaṃ
         tadvyavasīyata iti stuterapi pratīteḥ&nbsp;| prāyaścāparā apyupamāḥ stutigarbhāḥ, candrādiprativiśiṣṭavastusādṛśyodbhāvanāt&nbsp;|
         na cāyaṃ tatra[āvaśyaṃ] stutiparo bhedaḥ kathyate, anyathāpi prayogadarśanāt&nbsp;| tad
         yathā—
         
         eṣā kiṃśukarājī rājati dāvānalo jvalan kimayam&nbsp;|
         virahavināśotpāte yātā kimakālasandhyeyam&nbsp;|| iti&nbsp;||
         
         
         ayamālohitacchāyo madena mukhacandramāḥ&nbsp;|
         sannaddhodayarāgasya candrasya prati garjati&nbsp;||
          [2. 89]
         iti mukhasya candratvena rūpaṇāt&nbsp;| sāmyapratītigarbhāt rūpakeṣu rūpakavikalpeṣveva
         darśitamantarbhāvitam&nbsp;| rūpakavikalpa [88b] eva kaścidupamārūpakākhyaḥ&nbsp;| yathā vyatirekagarmī
         rūpakavikalpo vyatirekarūpakamākhyāyate&nbsp;| tadetattrayaṃ yathālakṣaṇamupamārūpakasaṃgṛhītamiti
         na kiñcit [tira]ṣkriyate&nbsp;||
         
         
         utprekṣāvayavo nāma pṛthagalaṅkāraḥ parairiṣyate&nbsp;| yaduktam—
         
         ś‍liṣṭasyārthena saṃyuktaḥ kiñcidutprekṣāyānvitaḥ&nbsp;|
         rūpakārthena ca punarutprekṣāvayavo yathā&nbsp;||
         
         
         tulyodayo 'vasānatvādgate 'staṃ prati bhāsvati&nbsp;|
         vāsāya vāsaraḥ lkānto viśatīva tamoguhām&nbsp;|| iti&nbsp;|
          [kāvyālaṅkāre 3.47-48]
         
         
         so 'pyutprekṣāviśeṣatvāt utprekṣāsaṃgṛhīta iti darśayannāha—
         
         utprekṣābheda evāsāvutprekṣāvayavo 'pi yaḥ&nbsp;|
         
         yaḥ parairutprekṣāvayavaḥ pṛthaguktaḥ asau so 'pi cāyamutprekṣāyā bhedo viśeṣaḥ kaścit&nbsp;|
         tatastatsaṃgṛhīta eveti nāsaṃgrahaḥ kaścit&nbsp;|
         saṃsṛṣṭiṃ vyācaṣṭe—
         
         nānālaṅkārasaṃsṛṣṭiḥ saṃsṛṣṭistu nigadyate&nbsp;|| 357&nbsp;||
         
         nānā anekasyālaṅkārasya saṃsṛṣṭiḥ saṃsargaḥ ekatroktau sannidhānaṃ saṃsṛṣṭistu nigadyate
         vidhīyate, yaduddeśaṃ saṃkīrṇamuktam&nbsp;| tuśabdenaitadāha—jātyādīnāmiva nāsyāḥ pṛthaglakṣaṇam&nbsp;|
         teṣāmeva tu dvayorbahūnāṃ vā saṃsargalakṣaṇeyamiti&nbsp;||
         
         
         kathamanekasyālaṅkārasya ekatroktau avasthānamiti sāpekṣatvanirapekṣatvarūpaṃ prakāradvayaṃ
         darśayannāha—
         
         aṅgāṅgibhāvāvasthānaṃ sarveṣāṃ samakakṣatā&nbsp;|
         ityalaṅkārasaṃsṛṣṭelekṣaṇīyā dvayī gatiḥ&nbsp;|| 358&nbsp;||
         
         aṅgamupakārakam&nbsp;| aṅgi ca upakāryam&nbsp;| tayorbhāvo 'ṅgāṅgibhāvaḥ sādhyasādhanatvam&nbsp;|
         tenāvasthānaṃ sannidhānam&nbsp;| sarveṣāṃ ye tatropāttāḥ&nbsp;| samo kakṣā balaṃ yeṣāṃ teṣāṃ
         bhāvaḥ samakakṣatā aṅgāṅgibhāvamantareṇa svātantryeṇāvasthānaṃ ceti—evaṃrūpā dvayī
         dvividhā gativyavasthā [lakṣaṇīyā] draṣṭavyā&nbsp;| kutrālaṅkāre ? saṃsṛṣṭyalaṅkāre viṣaya
         iti&nbsp;||
         
         
         
         ākṣipantyaravindāni mugdhe ! tava mukhaśriyam&nbsp;|
         kośadaṇḍasamagrāṇāṃ kimeṣāmasti duṣkaram&nbsp;|| 359&nbsp;||
         
         mugdhe ! tava mukhasya śriyaṃ śobhāmaravindāni padmānyākṣipanti&nbsp;| tvanmukhasadṛśāni
         iti yāvat&nbsp;| iyamupamā&nbsp;| kathametaditi sādhyate—kośaḥ padmagarbho dhanasambhāraśca,
         daṇḍo nālaṃ caturaṅgabalamiti ca ś‍liṣṭam&nbsp;| tābhyāṃ samagrāṇāṃ paryāptānāmeṣāmaravindānāṃ
         duṣkaram asādhyaṃ kāryaṃ kimasti kiñcit ? sarvameva sādhyaṃ yattvanmukhaśriyamapyākṣipanti
         ityaṅgāṅgibhāva[ā]vasthānavatyāḥ saṃsṛṣṭerudāharaṇametat, upamāyāḥ sādhyatvenāṅgitayāvasthānāt&nbsp;|
         [89a] kośetyādeścārthāntaranyāsasya ś‍leṣānuviddhasya sādhanatvenāṅgatayā sthiterityalaṅkāratrayaṃ
         saṃsṛṣṭamaṅgāṅgibhūtaṃ varṇitam&nbsp;| upamā arthāntaranyāsa ityalaṅkāradvayaṃ vā&nbsp;| ś‍leṣastvarthāntaranyāsātmanaiva
         avasthitaḥ, na pṛthak saṃkhyāyata iti&nbsp;|
         samakakṣā tu saṃsṛṣṭiḥ nodāhṛtā&nbsp;| sā tvevaṃ draṣṭavyā—
         
         stanonnatā tanuḥ strīṇāṃ lolalocanamānanam&nbsp;|
         vacāṃsi ca madhūnīva kathayanti na vikriyām&nbsp;|| iti&nbsp;|
         
         iyaṃ jātyupamāsaṃsṛṣṭiḥ samakakṣeti&nbsp;||atra kecana mūla eva
         
         limpatīva tamo 'ṅgāni varṣatīvāñjanaṃ nabhaḥ&nbsp;|
         asatpuruṣaseveva dṛṣṭirnisphalatāṃ gatā&nbsp;||
         
         iti bhāsaśūdrakasvīkṛtaṃ ś‍lokaṃ samakakṣāyā udāharaṇatvena paṭhanti&nbsp;|
         
         
         kośadaṇḍetyādinā yadyarthāntaranyāso 'ṅgatayopanyastaḥ kiṃ tatra ś‍leṣeṇa ? atha ś‍leṣaḥ,
         sa evāstu kimarthāntaranyāsena ? tadayaṃ na ś‍leṣo nārthāntaranyāsaḥ śuddhaḥ&nbsp;| na
         caitad‌dvayarūpā saṃsṛṣṭiraṅgāṅgibhāvāpratīteranayostadudāharaṇaṃ cedamupamāyā eva&nbsp;|
         [tamyāḥ] tvaṅgitvenāvasāyādasya tvaṅgatāpratīterityata āha—
         
         śleṣaḥ sarvāsu puṣṇāti prāyo vakroktiṣu śriyam&nbsp;|
         bhinnaṃ dvidhā svabhāvoktirvakroktiś‍ceti vāṅ‌mayam&nbsp;|| 360&nbsp;||
         
         ś‍leṣo 'yamuktalakṣaṇaḥ svabhāvokti jātyaparaparyāyāṃ muktvā sarvāsūpamādiṣu na kasyāñcideva,
         padārthasvabhāvasya yathāvasthānāt&nbsp;| anyathā tathā tathā parikalpanarūpāsu vakrāsūktiṣu
         śriyaṃ śobhāṃ puṣṇātyāvahati prāyo bāhulyena&nbsp;| kvacidaprayogādasya prāya ityāha&nbsp;|
         tathā cālaṅkārā jātivarjyāḥ sarve ś‍leṣānugatā eva prāyaḥ prāgudāhṛtā&nbsp;| jātau vā kvacit
         prayogāt prāya ityuktam&nbsp;| tadayamapyarthāntaranyāsaḥ vakroktisvabhāvaḥ ś‍leṣagarbho
         'ṅgatayopanyasta iti&nbsp;| ś‍leṣaikadeśe eko 'laṅkāraḥ&nbsp;| bhedavivakṣayā vā alaṅkāradvayamiti
         draṣṭavyam, yathoktaṃ prāk&nbsp;| sarvamidamalaṅkārajātam anenaiva rāśidvayena vyavahāra
         lāghavārthaṃ saṃgṛhṇannāha- vāṅ‌mayaṃ sarvametadalaṅkārajātaṃ dvidhā, nānyaprakārāvasthāmavatiṣṭhate&nbsp;|
         katham ? svabhāvoktirjātiḥ pūrvoktalakṣaṇā yathāvasthitavicitrapadārthaparidīpanarūpā,
         vakroktiśca vastusvabhāvasya tathātathānyathābhidhānasvabhāvā pūrvoktavicitraprabhedā
         upamādiruktiścetyanena rūpeṇa dvidheti prakṛtam&nbsp;||
         
         || iti saṃsṛṣṭiḥ&nbsp;||
         
         
          
         
         bhāvikatvamudbhāvayannāha—
         
         bhāvikatvamiti prāhuḥ prabandhaviṣayaṃ guṇam&nbsp;|
         bhāvaḥ kaverabhiprāyaḥ kāvyeṣvāsiddhi yaḥ sthitaḥ&nbsp;|| 361&nbsp;||
         
         prabandhaḥ padyagadyamiśrātmakastrividhaḥ santānaḥ prabadhyate viracyate 'sāviti&nbsp;|
         sa viṣayo yasya sa prabandhaviṣayaḥ kāvyasamudāyagocaraḥ&nbsp;| naikadeśādhikaraṇaṃ taṃ
         prabandhaviṣayaṃ guṇaṃ vi[89b]śeṣam&nbsp;| anuvādo 'yaṃ bhāvikatvamiti&nbsp;| bhāvikaṃ nāma
         svārthikatvādasya vidheḥ&nbsp;| prāhurāmananti sūraya iti vidhiḥ&nbsp;| so 'pi na jñāyate kīdṛśo
         'pau prabandhaviṣayo
         guṇaḥ yadanuvādena bhāvikatvaṃ vihitamiti taṃ prabhavataḥ svarūpataśca darśayannāha-
         bhāva ityādi&nbsp;| kaveḥ prabandhakarturabhiprāyaḥ prabandhanirvāhakaḥ prayatnaviśeṣo
         vikalpātmakaḥ&nbsp;| yadāha—kāvyeṣu prabandheṣu sādhyeṣu sādhanarūpeṇa āsiddhi prathamataḥ
         prabhṛti prabandhaviṣayāṃ siddhiṃ samāptimadhikṛtya yaḥ sthitaḥ tattvavyāpakaḥ sa
         tādṛśo bhāvastāvat prabhavastasya guṇasya&nbsp;| ata evāsau prabandhaviṣayaḥ&nbsp;| prabandhasādhakabhāvasantā[nā]nuvartitvāt,
         na prādeśikaḥ&nbsp;| tataśca sarvālaṅkāra[ā/?/śraya]bhūto 'sāvādimadhyānteṣu prabandhamanuvartate&nbsp;|
         evaṃ prabhavatastāvaduktaḥ asau guṇa iti&nbsp;||
         
         
         samprati svarūpatastaṃ vibhajannāha—
         
         parasparopakāritvaṃ sarveṣāṃ vastuparvaṇām&nbsp;|
         viśeṣaṇānāṃ vyarthānāmakriyā sthānavarṇanā&nbsp;|| 362&nbsp;||
         
         
         vyaktiruktikramavaśādgambhīrasyāpi vastunaḥ&nbsp;|
         bhāvāyattamidaṃ sarvamiti tadgāvikaṃ viduḥ&nbsp;|| 363&nbsp;||
         
         vastunaḥ prabandhārthasya samudāyasya parvāṇyeva yathā nagaravarṇanādayaḥ&nbsp;| vastuni
         ca tāni parvāṇīti vā&nbsp;| vastuparvaṇāṃ kāvyārthasaṃghātasandhīnām aṅgāni samudāyaparvaṇāmiva
         parasparasyopakāritvamanyonyāṅgāṅgibhāvena sāpekṣāṇāmavasthānam&nbsp;| na tu svatantrāṇāmayaḥśalākānāmiva
         parasparāsaṃghaṭṭanam&nbsp;| tathābhāvātireke prabandho nārabhyeta&nbsp;| tataśca kathamasya
         prabandhaviṣayatā guṇasya ? prabandhaviṣayaṃ ca yāvata kiñcid viśeṣyaṃ sambhavati
         tatra yāni viśeṣaṇāni teṣāṃ viśeṣaṇānāmupādhīnāṃ vyarthānāṃ ***vigato 'rthaḥ prayojanaṃ
         prastute kvacidupayogo yeṣāṃ yato vā teṣāṃ prakṛtānupayogināṃ kārye vivakṣite kvacidaṅgabhāvamabhajatām
         akriyā tādṛśaṃ kañcidarthamanapekṣya viśeṣaṇamityevāprayogaḥ&nbsp;| kiṃ tu sārthakānāṃ
         prakṛte kvacid kathañcit upayogināmeva kriyā kasyacidvastuno yātrādeḥ [?] sthāne samupanate
         'vasare prāptakālaṃ varṇanam&nbsp;| tādṛśaṃ hi varṇanamatiśobhate&nbsp;| yadāha bhāraviḥ—
         
         mukharatāvasare hi virājate
          [kirātārjunīye 5. 16]
         iti&nbsp;| na tvaprāptāvasaraṃ varṇayitavyamityevaṃ jñeyam&nbsp;| atra kvacidasthāne varṇanaṃ
         tasya saubhāgyopahatatvād gambhīrasyāpi durbodhasya na kevalamaviṣayasya vastunaḥ
         dharmādirūpasyārthasya prastāvopanatasya vyaktiḥ sukhapratipattiḥ&nbsp;| kṛtāyā ukteḥ pratipādanasya
         kramaḥ prakārastādṛśaḥ karatalāma[50a]lakavat arthaprakāśanakauśalasvabhāvaḥ tasya
         vaśāt sāmarthyāt&nbsp;| atra ca sarvatra bhāva eva satkavīnāṃ pramāṇam&nbsp;| sa hi sarvamīdṛśamucitaṃ
         vicinoti, tadviparyayaṃ tu durbhagaṃ na spṛśati, yadāha—bhāvāyattamidaṃ sarvam&nbsp;| itīdamanantaroktaṃ
         sarvaṃ vastu pūrva[va]dupakārādilakṣaṇaṃ viśeṣacatuṣṭayaṃ bhāve prabandhavyāpini ucitānucitavivekavedhasi
         manasi kaverāyattaṃ pratibaddham, tatkāryatvāditi hetoḥ&nbsp;| tatsarvamanantaroktaṃ vidurvidanti
         tadvidaḥ kavayaḥ&nbsp;|
         nanu jātyādikamapi bhāviṃkameva, na hi tasyāpi vinā bhāvena abhinivṛttiḥ&nbsp;| tatkimidameva
         bhāvikam ? ucyate- padye 'pyevam&nbsp;| tathāpi yo bhāva[ḥ] prābandhiko viśiṣṭaḥ, tadāyattamiha
         bhāvikamabhipretam&nbsp;| ata evoktam—kāvyeṣvāsiddhi yaḥ sthitaḥ [2.361] itiṃ, jātyādikaṃ tu prādeśikabhāvādhīnam&nbsp;| na hi prabandhānuvartinā ekena bhāvena
         jātyādikaṃ janyate pratideśamanyonyabhāvābhinivartyatvāt tasya&nbsp;| tasmāt tadanvarthaistaistairabhidhānairyathoktena
         vidhinā vyavahriyate na bhāvikamiti&nbsp;||
         
         || iti bhāvikam&nbsp;||
         
         
         
         ye kāvyadharmāḥ śāstrāntare sa[ndhya]ṅgādi[śabda]vyavahṛtāḥ ta iha tallakṣaṇayogādalaṅkāreṣu
         saṃgṛhītā itiṃ darśayannāha—
         
         yacca sandhyaṅgavṛttyaṅgalakṣaṇādyāgamāntare&nbsp;|
         vyāvarṇitamidaṃ ceṣṭamalaṅkāratayaiva naḥ&nbsp;|| 364&nbsp;||
         
         vak‍tṝṇāṃ[?] vaktavyāntarasamuccaye sandhayo—mukhaṃ pratimukhaṃ garbho 'vamarśo nirvahaṇamiti
         pañcoktāḥtula bhāratīyanāṭyaśāstraṃ 19. 37-67&nbsp;| tatra upakṣepaḥ parikaraḥ parinyāso vilobhanaṃ yuktiḥ prāptiḥ samādhānaṃ vidhānaṃ
         paribhāvanā udbhedaḥ karaṇaṃ bheda iti mukhāṅgāni&nbsp;| vilāsaḥ parisarpo vidhūtaṃ tāpanaṃ
         narma narbhadyutiḥ pragamanaṃ virodhaḥ paryupāsanaṃ puṣpaṃ vajrabhupanyāsovarṇasaṃhāra iti pratimukhāṅgāni&nbsp;| a[bhū]tāharaṇaṃ mārgo rūpamudāharaṇaṃ kramaḥ saṃgraho
         'numānaṃ [prārthanā]iyaṃ mātṛkāyāṃ nāsti&nbsp;| ākṣiptakaṃ toṭakamadhibalamu[dve]gaḥ saṃbhrama iti garbhāṅgāni&nbsp;| avapāta utpātaḥayaṃ nāṭyaśāstre nāsti&nbsp;| sampheṭaḥ vidravaḥ śaktiḥ vyavasāyaḥ prasādo dyutiḥ khedo niṣedho virodha ādānaṃ
         chalanaṃ prarocanetyavamarśāṅgāni&nbsp;| sandhirnirodho grathanaṃ nirṇayaḥ paribhāṣaṇaṃ
         dyutiḥ prasāda ānandaḥ samaya upagūhanaṃ bhāṣaṇaṃ pūrvabhāvaḥ kāvyasaṃhāraḥ praśastiriti
         nirvahaṇāṅgāni&nbsp;|
         vṛttayo—bhāratī sāttvatī kaiśikī ārabhaṭī ceti catasraḥbhāratīye nāṭyaśāstre 20. 1-73&nbsp;|&nbsp;| tāsāṃ pratyekaṃ catvāryaṅgāni&nbsp;| tatra bhāratyāḥ prarocanā āṃmukhaṃ vīthī śilpakaṃ
         cetyaṅgacatuṣṭayam&nbsp;| sātvatyā utthāpakaḥ parivartakaḥ saṃlāpakaḥ saṃghātyaśceti&nbsp;|
         kaiśikyā [narma] narmasphiñjo narmasphoṭo narmagarbhaśceti&nbsp;| ārabhaṭyāḥ saṃkṣiptako
         'vapāto vastūtthāpanaṃ saṃpheṭaścetyaṅgacatuṣṭayam&nbsp;|
         lakṣaṇāni—bhūṣaṇamakṣarasaṃghātaḥ śobhā udāharaṇaṃ hetuḥ saṃśayaḥ dṛṣṭhāntaḥ prāptiḥ
         [abhi] prāyo nidarśanaṃ niruktakaṃ siddhiḥ viśeṣaṇaṃ guṇātipāto 'tiśayaḥ tulyatarkaḥ
         padoccayo dṛṣṭāntamupadiṣṭaṃ vicāro viparyayo bhraṃśo 'nunayo mālā dākṣiṇyaṃ garhaṇamarthāpattiḥ
         prasiddhiḥ pṛcchā sārūpyaṃ manoratho leśaḥ saṃkṣobho guṇakīrtanamanuktasiddhiḥ priyavacanamiti
         ṣaṭ‌triṃśaduktānitatraiva 16.1-42&nbsp;|﻿&nbsp;|
         eṣāṃ tu svarūpamiha vistarabhayādanadhikārācca na nirdiśyate&nbsp;| tadāgamāntarādevānugantavyam&nbsp;|
         tadetadādiryasyānyasyāpi tādṛśasya lāsyāṅgavīthyaṅgādestattathā [vyā]varṇitamadhikāre
         vistareṇa anekadhā carcitam&nbsp;| āgamāntare 'nyasmin śāstre bharatādau&nbsp;| idaṃ ca sarvaṃ
         na kevalaṃ pūrvoktam&nbsp;| kāvyaśobhākaratvena tallakṣaṇayogādalaṅkaraṇād vā alaṅkāra
         ityeva&nbsp;| na sandhyaṅgāditvena kāvyārthatvena vā pṛthagalaṅkārāt&nbsp;| kāvyaśobhākaraṃ
         hi tathā tādṛśaṃ kathamalaṅkāratāmatikrāmet ? iṣṭamanugatamasmākaṃ kriyākalpa [etaditi
         svī]kriyatām&nbsp;| atastādṛśaṃ sarvamalaṅkārasaṃgṛhītamiti&nbsp;| nāsasaṃgrahaḥ kaścidiheti
         bhāvaḥ&nbsp;| ata eva vakṣyati—
         
         saṃkṣipya vistaramanantamalaṃkriyāṇām
          [2.365]
         
         iti&nbsp;| na ca kāvyaśarīrālaṅkāravyatiriktaḥ kaścit kāvyadharmaḥ sambhavati yastābhyām
         asaṃgṛhītaḥ syāt&nbsp;| tadiha yathālakṣaṇamābhyāṃ saṃgṛhītamiti na kiñcit kṣīyate&nbsp;||
         
         
         evaṃ yathāpratijñātamalaṅkāra[bāhulya]varjaṃ pūrvācāryopadarśitaparimitālaṅkāravikalpabījapratisaṃskaraṇaṃ
         sampādya nigayamayannāha—
         
         panthāḥ sa eṣa vivṛtaḥ parimāṇavṛttyā saṃkṣipya vistaramanantamalaṃkriyāṇām&nbsp;|
         vācāmatītya viṣayaṃ parivartamānānabhyāsa eva vivarītumalaṃ viśeṣān&nbsp;|| 365&nbsp;||
         
         sa iti prakrāntaḥ eṣo 'yaṃ nigamyamānaḥ&nbsp;| sa iti vā pūrvaṃ pratijñātaḥ eṣa prasādhitaḥ&nbsp;|
         sa eṣa panthā lakṣyalakṣaṇavikalparūpo mārgaḥ&nbsp;| kasya ? alaṃkriyāṇām&nbsp;| alaṅkārāṇāṃ
         jātyādīnāṃ sambandhī vivṛtaḥ pratisaṃskṛtaḥ&nbsp;| asmābhiriti gamyate&nbsp;| gamyamānārthasya
         ca śabdasya prayogaṃ prati kāmacāra [91a] ityuktam&nbsp;| jātyādayo 'laṅkārāḥ sāmānyaviśeṣalakṣyalakṣaṇaprabhedataḥ
         pratipāditā iti yāvat&nbsp;| kathaṃ punaranantā alaṅkārāḥ pratipādayituṃ śakyā ityāśaṅkā&nbsp;|
         yaduktam—
         
         te cādyāpi vikalpyante kastān kārts‍nyena vakṣyati&nbsp;|
         kiṃ tu bījaṃ vikalpānāṃ pūrvācāryaiḥ pradarśitam&nbsp;|
         tadeva pratisaṃskartumayamasmatpariśramaḥ&nbsp;||
          [2.1-2]
         tadevānusarannāha—parimāṇetyādi&nbsp;| alaṃkriyāṇāmalaṅkārāṇāṃ vistaraṃ prapañcaṃ lakṣyalakṣaṇavikalpātmakam,
         anantamaparimitaṃ saṃkṣipya saṃgṛhya
         
         kāvyaśobhākarān dharmānalaṅkārān pracakṣate
          [2.1]
         iti sakalavikalpavyāpakena sāmānyalakṣaṇena sās‍nādimattvenevānantaṃ goprabhedaṃ niḥśeṣaṃ
         saṃgṛhya&nbsp;| parimāṇasya parimitervṛttyā sadbhāvena pañcatriṃśadalaṅkārarūpeṇa parimāṇīkṛtya
         pari[māpya] iti yāvat&nbsp;| vivṛta iti prakṛtam&nbsp;| na caitad vyāhatamāśaṅkanīyam&nbsp;| yadyaparimito
         'laṅkāravistaraḥ kathamiha parimita ukta iti ? yo 'sāvaparimito 'laṅkāra-vistaro 'nukto vartate sa evālaṅkāravistaraḥ parimita uktastajjātīyatvādityavirodhaḥ&nbsp;|
         vastutastu yo 'nukto 'laṅkāravistaro 'parimitaḥ so 'nya eva&nbsp;| yastvayamuktaḥ parimito
         vistaraḥ so 'pyanya eva&nbsp;| yadi punaretāvānalaṅkāravistaraḥ, tadā anantā alaṅkārā iti
         viruddha‍yeta, parimitatvādasya vistarasya&nbsp;| [atro]ktālaṅkāravistarasyābhyāsānusāreṇa
         tasyāpya[nuktā]laṅkāravistarasyāvagamasambhavādananto 'laṅkāravistaro 'yaṃ parimāṇavṛttyā
         vivṛta ityuktam&nbsp;| yadāha—vācāmityādi&nbsp;| ye viśeṣālaṅkārā vācāṃ girāṃ viṣayaṃ gocaramatītyātikramya
         vartante, tān vācāṃ viṣayamatītya parivartamānān vastuto vidyamānān iha cānuktāniti
         yāvat&nbsp;| abhyāsaḥ yathoktālaṅkārānusārī svayaṃ kāvyaprayogaviṣayo 'bhiyoga eva yathāvat
         kavīnām, nānyat kiñcit vivarītuṃ prayogadvāreṇa prakāśayitumalaṃ samarthaḥ&nbsp;| etanmārgānusāreṇa
         hi prayogābhyāsavatāṃ kavīnāṃ svayamevoktiviśeṣalakṣaṇāste 'laṅkārāḥ prayogapathamupa[padya]nte&nbsp;|
         tataścāyameva mārgasteṣām apyavagamopāya ityanenaiva te saṃgṛhītāḥ&nbsp;| atra evoktam-
         saṃkṣipya vistaramanantamalaṃkriyāṇāṃ sa eṣa panthāḥ prakāśita iti&nbsp;| tasmādaśeṣālaṅkāraviṣayaṃ
         parijñānamiccha[dbhira]ya panthā yathāvadabhyasanīya iti&nbsp;||
         
         
         || daṇḍikāvyalakṣaṇaṭīkāyāṃ ratnaśrīnāmni dvitīyo 'rthālaṅkāraparicchedaḥ&nbsp;||
         
         
         
         
         Third Pariccheda (Duṣkara)
         duṣkaro nāma tṛtīyaḥ pariccheda&nbsp;|
         
         
          
         
         [92b] tadevamarthālaṅkāraṃ paricchidyānuprāsa[prasa]ṅgoktalakṣaṇānuvādena yamakaprapañcapuraḥsaraṃ
         duṣkaraparicchedamāripsurāha—
         
         avyapetavyapetātmā vyāvṛttirvarṇasaṃhateḥ&nbsp;|
         yamakaṃ tacca pādānāmādimadhyāntagocaram&nbsp;|| 1&nbsp;||
         
         varṇānāṃ svaravyañjanānāṃ saṃhateḥ samudāyasya vyāvṛttirāvṛttiḥ punaruccāraṇam&nbsp;| naikasya
         varṇasya, tasyā anuprāsatvāt&nbsp;| yathoktam— varṇāvṛttiranuprāsaḥ [1. 55] iti&nbsp;| tatprasaṅgena āvṛttimeva saṅghātagocarāṃ yamakaṃ viduḥ [1. 61] iti kṛtalakṣaṇaṃ yamakam&nbsp;| tadevamanūdya yamakaṃ vidhīyate&nbsp;| sā ca vyāvṛttiḥ [kīdṛśī
         ?] varṇāntareṇāvyapeto 'vyavahitaḥ vyapeto vyavahitaścātmā svarūpaṃ yasyā ityavyapetavyapetātmā&nbsp;|
         tathā varṇāntarāvyavahitā varṇasaṃhaterāvṛttiravyapetayamakam&nbsp;| yā tu vyavahitā tad
         vyapetayamakamiti dvidhā yamakaṃ tāvad vikalpyate&nbsp;| taccaitad dvividhaṃ yamakaṃ viṣayanirūpaṇāyāmādiśca
         madhyaścāntaśca gocaro viṣayo 'syetyādimadhyāntagocaraṃ vijñeyam&nbsp;| kasya ? pādānāṃ
         pratyekaṃ caturṇāṃ ś‍lokāvayavānām&nbsp;| sāpekṣārthe gamakatvāt samāsaḥ&nbsp;||
         
         
         
         pādacatuṣṭayasyādimadhyāntabhāvino yāvantaḥ prakārāḥ sambhavanti tān darśayati—
         
         ekadvitricatuṣpādayamakānāṃ vikalpanāḥ&nbsp;|
         ādimadhyāntamadhyāntamadhyādyādyantasarvataḥ&nbsp;|| 2&nbsp;||
         
         ekapādayamakasya dvipādayamakasya tripādayamakasya catuṣpādayamakasya [ca] vikalpanā
         vikalpāḥ prabhedāḥ kathyante bhavantīti vā śeṣaḥ&nbsp;| pādasyaikasya pādadvayasya pādatrayasya
         pādacatuṣṭayasya vā ādito vā madhyato vāntato vā&nbsp;| ādau madhye 'nte veti trayo vikalpāstāvat&nbsp;|
         madhyato 'ntataścādimaṃ varjayitveti caturtho vikalpaḥ&nbsp;| madhyata āditaścāntyaṃ vihāyeti
         pañcamaḥ&nbsp;| ādito 'ntataśca madhyaṃ tyaktveti ṣaṣṭhaḥ&nbsp;| sarvata ādau madhye 'nte ceti saptamo vikalpaḥ&nbsp;| sarvata ityasyānte śrutasya tasaḥ
         pratyekaṃ sambandhāt&nbsp;| saptamyarthaścāyam&nbsp;| tathā ca prathamaṃ vivṛtamādau madhye
         'nte veti&nbsp;| anyatrāpyevaṃ yojyam&nbsp;| yadā ca sarvato yamakaṃ tadā pādābhyāsādayo vikalpā
         jāyante&nbsp;||
         
         
         
         ete sapta vikalpā maulāḥ parasparasaṅkarabhājo 'nekadhā prasarantīti darśayannāha—
         
         atyantabahavasteṣāṃ bhedāḥ sambhedayonayaḥ&nbsp;|
         sukarā duṣkarāścaiva dṛśyante tatra kecana&nbsp;|| 3&nbsp;||
         
         teṣāṃ saptānāṃ [93a] vikalpānāṃ sambhedaḥ saṅkaro miśratvamuccāvacaprakāraḥ yoniḥ
         prabhavo yeṣāṃ te sambhedayonayaḥ&nbsp;| bhedāḥ prakārāḥ atyantabahavo bhūyāṃso bhavanti&nbsp;|
         ekatra ś‍loke kvacidādiyamakaṃ kvacinmadhyayamakaṃ kvacidantayamakaṃ kvacinmadhyāntayamakaṃ
         kvacinmadhyādiyamakaṃ kvacidādyantayamakaṃ kvacit sarvatra ityevamete 'nekadhā prasaranti&nbsp;|
         te caite sukhena kriyante prayujyanta iti sukarāḥ, tadviparītāśca duṣkarā iti dvidhā
         punaḥ saṃgṛhyante&nbsp;| tatra te sukareṣu duṣkareṣu ca kecana kecid bhedā na sarve 'tiprasaṅgād
         dṛśyante udāhriyante&nbsp;||
         
         
         
         
         mānena mānena sakhi praṇayo 'bhūt priye jane&nbsp;|
         khaṇḍitā kaṇṭhamāś‍liṣya tameva kuru satrapam&nbsp;|| 4&nbsp;||
         
         sakhi ! priye jane viṣaye 'nena saṅgamasukhavirodhinā mānena prātikūlyena saha praṇayaparicayo
         mā bhūt&nbsp;| tava māno na kārya iti yāvat&nbsp;| yadi na mānaḥ kartavyaḥ kimidānīṃ kriyatām
         ? yena khaṇḍitā vañcitāsi tasya kaṇṭhamāś‍liṣya tameva priyaṃ kṛtavyalīkaṃ satrapaṃ
         salajjaṃ kuru vinayavartmanā tameva vilakṣaṃ vidhehi&nbsp;| kiṃ māneneti ? śabdārthapradhānametad
         yamakavyākhyānaṃ kriyate, bhāvārthacarcāyāmativistaraprasaṅgāt&nbsp;| idaṃ prathamapādādiyamakam&nbsp;||
         
         
         
         
         meghanādena haṃsānāṃ madano madanodinā&nbsp;|
         nunnamānaṃ manaḥ strīṇāṃ saha ratyā vigāhate&nbsp;|| 5&nbsp;||
         
         madanaḥ kāmaḥ ratyā kalatreṇa saha strīṇāṃ mano vigāhate praviśati&nbsp;| kiviśiṣṭam ?
         haṃsānāṃ madaṃ nudatāṃ meghānāṃ nādena nunno nirasto māno 'syeti nunnamānaṃ mānasaṃ
         vā avehi&nbsp;| tasminnavakāśamasau labhate&nbsp;| idaṃ dvitīyapādādiyamakam&nbsp;||
         
         
         
         
         
         
         rājanvatyaḥ prajā jātā bhavantaṃ prāpya sāmpratam&nbsp;|
         caturaṃ caturambhodhirasanorvīkaragrahe&nbsp;|| 6&nbsp;||
         
         catvāraḥ pūrvādayo 'mbhodhayaḥ parikhe[vopa]yogādisādharmyeṇa rasanā mekhalā yasyāḥ
         tasyā urvyā bhuvaḥ karo hasto baliśceti ś‍liṣṭam&nbsp;| tasya grahe upādāne caturaṃ bha[vantaṃ]
         prāpya prajā janā rājanvatyaḥ saurājyayogāt jātā abhūvan sāmpratamadyeti tṛtīyapādādiyamakam&nbsp;||
         
         
         
         
         araṇyaṃ kaiścidākrāntamanyaiḥ sadma divaukasām&nbsp;|
         padātirathanāgāśvarahitairahitaistava&nbsp;|| 7&nbsp;||
         
         tavāhitaiḥ śatrabhiḥ kaiścitpalāyamānairaraṇyamākrāntam&nbsp;| utsṛṣṭagṛhai[rvanaṃ] praviṣṭa[mityarthaḥ]&nbsp;|
         [93b] anyaistvatkṛpāṇabhramojbhkataprāṇaidivaukasāṃ sadma svargamākrāntamārūḍham&nbsp;|
         kiṃbhūtaiḥ ? padātibhiḥ rathairnāgairaś‍vaiśca rahitaistyaktaiḥ&nbsp;| [atrāraṇyagamanaṃ
         svargagamanaṃ vā bhuvi niḥsa]hāyatvāt&nbsp;| tena vā [bhavatta]steṣāmācchādanāt&nbsp;| idaṃ
         caturthapādādiyamakam&nbsp;||
         
         
         
         
         madhuraṃ madhurambhojavadane vada netrayoḥ&nbsp;|
         vibhramaṃ bhramarabhrāntyā viḍambayati kiṃ nvidam&nbsp;|| 8&nbsp;||
         
         ambhojamiva vadanamasyā ityambhojavadanā [tasyāḥ sambuddhiḥ]&nbsp;| tava netrayorvibhramaṃ
         cañcalatvaṃ madhuraṃ ramyaṃ bhramarā[ṇāṃ bhrāntyā cā]palena viḍambayati anukaroti
         madhurvasantaḥ kiṃ nvidaṃ vada brūhi iti kaściccāṭukāraḥ priyāmupalālayati&nbsp;| prathamadvitīyapādādiyamakam&nbsp;||
         
         
         
         
         vāraṇo vā raṇoddāmo haso vā smara ! durdharaḥ&nbsp;|
         na yato nayato 'ntaṃ nastadaho vikramastava&nbsp;|| 9&nbsp;||
         
         [he smara !] yato yasmā[t naḥ asmān] antaṃ nāśaṃ nayataḥ prāpayatastava raṇe uddāmaḥ
         kṣamo vāraṇo vā hastī vā, hayo 'śvo vā durdharaḥ sāṃgrāmiko nāsti&nbsp;|tattasmādaho vicitrīyate vikramastava yad vinā raṇopakaraṇe[nāsmadvidhāḥ] āsāditāḥ
         tvayeti prathamatṛtīyapādādiyamakam&nbsp;||
         
         
         
         
         rājitairājitaikṣṇyena jīyate tvādṛśairnṛpaiḥ&nbsp;|
         nīyate ca punastṛptiṃ vasudhā vasudhārayā&nbsp;|| 10&nbsp;||
         
         tvādṛśaiḥ śaktisampannairnṛpairājau raṇe taikṣṇyena śauryeṇa rājitairdīptairvasudhā
         pṛthivī jīyate&nbsp;| punastadanu vasuno dhanasya dhārayā santānena dīyamānayā karaṇena
         hetunā vā tṛptimabhilāṣaparyantaṃ nīyate ca&nbsp;| na kevalaṃ jīyata eva vasudhetyatrāpyuktam&nbsp;|
         prathamacaturthapādādiyamakamidam&nbsp;||
         
         
         
         
         karoti sahakārasya kalikotkalikottaram&nbsp;|
         manmano manmano 'pyeṣa mattakokilanisvanaḥ&nbsp;|| 11&nbsp;||
         
         sahakārasya kalikā mañjarī utkalikā utkaṇṭhā uttarā prabalā yasya [tathā utkali]kottaraṃ
         [tad]bahulaṃ mama mana karoti&nbsp;| paryutsukayatīti yāvat&nbsp;| mattasya kokilasya nisvanaḥ
         śabdo 'pyeṣo[ 'tyanta]madhuraḥ manmanaḥ utkalikottaraṃ karotīti prakṛtam&nbsp;| atra dvitīyatṛtīyapādādiyamakam&nbsp;||
         
         
         
         
         kathaṃ tvadupalambhāśāvihatāviha tādṛśī&nbsp;|
         avasthā nālamārọdhumaṅganāmaṅganāśinī&nbsp;|| 12&nbsp;||
         
         tavopalambhe samāgame āśā manorathaḥ tasya vihatau vighāte iha asyāṃ satyāṃ tādṛśī
         abhilāṣacintanānusmṛtiguṇakīrtanodvegavilāponmāda[mūrcchā]vyādhijaḍatākrameṇa pravṛddhāvasthā
         aṅgaṃ nāśayatītyaṅganāśinī daśamī&nbsp;| tādṛśīmityapi paṭhyate&nbsp;| tatrāṅganāṃ tādṛśīṃ tva[da]nurāgaparavaśāmiti
         vyākhyeyam&nbsp;| [aṅganām] ārọdhumāsādayituṃ kathaṃ nālaṃ na samarthā ? ārohatyeva&nbsp;|
         nātra sandehaḥ&nbsp;| tadanukampyatāmaṅga ! varākī&nbsp;| kiṃ strīvadhapātakadohadeneti [94a]
         dvatīyacaturthapādādiyamakam&nbsp;||
         
         
         
         
         nigṛhya netre karṣanti bālapallavaśobhinā&nbsp;|
         taruṇā taruṇān kṛṣṭānalino nalinonmukhāḥ&nbsp;|| 13&nbsp;||
         
         
         taruṇā vṛkṣeṇa bālaiḥ pallavaiḥ śobhamānena netre nigṛhya kṛṣṭān vikṣiptamanasaḥ taruṇān
         yūnaḥ alino bhramarā nalineṣūnmukhāḥ pravṛttāḥ&nbsp;| netre cakṣuṣī nigṛhya darśanasubhagatayā
         gṛhītvā karṣayanti abhimukhīkurvanti&nbsp;| ubhayadarśanavaśavyākulāstaruṇā iti yāvat&nbsp;|
         atra tṛtīyacaturthapādādiyamakam&nbsp;||
         
         
         
         
         viśadā viśadāmattasārase sārase jale&nbsp;|
         kurute kuruteneyaṃ haṃsī māmantakāmiṣam&nbsp;|| 14&nbsp;||
         
         sarasa idaṃ [sārasaṃ tatra] sārase jale, kiṃbhūte ? viśato vigāhamānā āmattāḥ sārasāḥ
         pakṣiṇo yasmin [tatra] viśadāmattasārase vyavasthitā viśadā śuklā haṃsīyaṃ virahijanodvejanīyatvāt
         madhureṇāpi kutsitenāviṣahyena rutena śabdena hetunā karaṇena [vā] antakasya mṛtyorāmiṣaṃ
         grāsaṃ māṃ kurute, māṃ hantīti yāvat&nbsp;| prathamadvitīyatṛtīyapādādiyamakaṃ vikalpitamidam&nbsp;||
         
         
         
         
         viṣamaṃ viṣamanveti madanaṃ madanandanaḥ&nbsp;|
         sahendukalayāpoḍhamalayā malayānilaḥ&nbsp;|| 15&nbsp;||
         
         malayānilo mamānandana pīḍāhetuḥ apoḍham apagataṃ malam ata iti apoḍhamalayā viśadayā
         indoḥ kalayā saha madanaṃ kāmaṃ nāma viṣamaṃ viṣam āśunāśakatvāt&nbsp;| anveti anusarati
         upanayatī[?]tyarthaḥ&nbsp;| anvetyanukarotīti vā vyākhyeyam, malayānilaścandrakalā ca tādṛgatyantatāpakaratvāt
         madanāyattau ityarthaḥ&nbsp;| prathamadvitīyacaturthapādādiyamakamidam&nbsp;||
         
         
         
         
         māninī mā ninīṣuste niṣaṅa‍gatvamanaṅa‍ga me&nbsp;|
         hāriṇī hāriṇī śarma tanutāṃ tanutāṃ vataḥ&nbsp;|| 16&nbsp;||
         
         anaṅga ! tava niṣaṅgatvaṃ tūṇīratvaṃ śaranikarapūrayogena mā māṃ ninīṣurnetum icchantī
         māninī kācid vivakṣitāstrī hāriṇī muktālatālaṃkṛtā, anenā[hā]ryaṃ rūpamuktam&nbsp;| svabhāvarūpaguṇayogācca
         manoharā me mama tanutāṃ kṛśatvaṃ prāṇasandehaṃ yataḥ gacchataḥ śarma samāgamasukhaṃ
         jīvitaṃ tanutāṃ karotu&nbsp;| prasīda, ājñāpayainām&nbsp;| deva ! tvamevāsyāḥ prabhavasīti prathamatṛtīya
         vaturthapādādiyamakaṃ vikalpitam&nbsp;||
         
         
         
         
         
         jayatā tvanmukhenāsmānakathaṃ na kathaṃ jitam&nbsp;|
         kamalaṃ kamalaṅkurvadalimaddali matpriye&nbsp;|| 17&nbsp;||
         
         mama priye matpriye ! tava mukhenāsmānevaṃ mukharān jayatā vaśīkurvatā akathaṃ na
         vidyate kathāsyetyavacanam, vikāsayogena dalāni praśastāni patrāṇyasmiṃn iti dali&nbsp;|
         prabuddhamiti yāvat, ataśca makarandalolupamadhupa[94b]yogāt, alayo 'smin vidyante
         iti alimat&nbsp;| evaṃ ca guṇayogāt kamudakamāśrayamalaṅkurvat bhūṣayat kamalaṃ padmaparyāyamapi
         kathamavacanaṃ [sat] na jitaṃ jitameveti kamalena mukhamupamitam&nbsp;| atra dvitīyatṛtīyacaturthapādādiyamakamāviṣkṛtam&nbsp;||
         
         
         
         
         ramaṇī ramaṇīyā me pāṭalā pāṭalāṃśukā&nbsp;|
         vāruṇīvāruṇībhūtasaurabhā saurabhāspadam&nbsp;|| 18&nbsp;||
         
         ramaṇī strī kācit abhimatā ramaṇīyā manojñā me mama&nbsp;| kiṃbhūtā ? pāṭalapuṣpavadāpāṭalamaruṇamaṃśukaṃ
         yasyāḥ sā&nbsp;| tathā saurabhasya sugandhitāyāḥ kṛtrimasya sahajasya cāspadaṃ bhūmiḥ&nbsp;|
         kathamiva tādṛśī dṛśyate ? aruṇībhūtā saurī sūryasambandhinī bhā dīptiryasyāḥ sā tathābhūtā
         vāruṇī paścimā digiva ramaṇīyeti prakṛtam&nbsp;| pādacatuṣṭayādiyamakamuktam&nbsp;||
         
         
         
         
         iti pādādiyamakamavyapetaṃ vikalpitam&nbsp;|
         vyapetasyāpi varṇyante vikalpāstasya kecana&nbsp;|| 19&nbsp;||
         
         ādiyamakamavyapetaṃ vikalpyopasaṃharati- ityuktena prakāreṇa pādānāmekaśaḥ dviśaḥ
         triśaḥ caturṇāṃ ca, ādau ādirvā yamakamavyapetamavyavahitaṃ vikalpitamanekadhā vibhaktam&nbsp;|
         tasya yamakasya vyapetasya vyavahitasyāpi, na kevalamavyapetasya vikalpāḥ prabhedāḥ
         kecit katipaye, na sarve, varṇyanta udāhriyanta iti&nbsp;||
         
         
         
         
         madhureṇadṛśāṃ mānamadhureṇa sugandhinā&nbsp;|
         sahakārodgamenaiva śabdaśeṣaṃ kariṣyati&nbsp;|| 20&nbsp;||
         
         eṇadṛśāṃ strīṇāṃ nānāpriyajanavaimukhyaṃ śabda upamānetyādivācakaḥ śeṣo 'vaśiṣṭaḥ,
         arthasya vigamāt yasya taṃ śeṣamasantaṃ kariṣyati madhurvasantaḥ&nbsp;| kena ? madhureṇa manojñena sugandhinā surabhiṇā sahakārasyodgamenāṅkureṇaiva&nbsp;| kuṃ bahunā ? sa hi
         tādṛśo mānaviruddharāgamupanayan mānasya śeṣīkaraṇe karaṇatvaṃ pratipadyate&nbsp;| prathamadvitīyapādādivartivyapetayamakam&nbsp;||
         
         
         
         
         karo 'titāmro rāmāṇāṃ tantrītāḍanavibhramam&nbsp;|
         karoti serṣyaṃ kānte vā śravaṇotpalatāḍanam&nbsp;|| 21&nbsp;||
         
         rāmāṇāmatitāmraḥ karaḥ pāṇiḥ tantrīṇāṃ vīṇāguṇānāṃ tāḍanaṃ vādanameva vibhramaṃ līlāṃ
         karoti vidhatte, kānte patyau viṣaye śravaṇotpalenāvataṃsakuvalayena tāḍanaṃ prahāraṃ
         vā serṣyamīrṣyayā saha vartamānaṃ sāsūyaṃ karoti iti prakṛtam, tādṛśameva hi karma
         tasya yogyam&nbsp;| prathamatṛtīyapādādiviṣayaṃ yamakamidam&nbsp;||
         
         
         
         
         sakalāpollasanayā kalāpinyānunṛtyate&nbsp;|
         meghālī nartitā vātaiḥ sakalāpo vimuñcati&nbsp;|| 22&nbsp;||
         
         vātairnartitā mandamandamāndolitā [95a] meghānāmālī mālā sakalāḥ sarvāḥ na kāścideva&nbsp;|
         apo jalāni vimuñcati varṣati, kalāpasya barhabhārasyollasanaṃ vistāraḥ&nbsp;| tena saha
         vartate sakalāpollasanayā kalāpinyā mayūrāṅganayā pramuditayā anunṛtyate vṛṣṭa‍yanantaraṃ
         naṭyate&nbsp;| prathamacaturthapādādigocaraṃ vyapetayamakametat&nbsp;||
         
         
         
         
         svayameva galanmānakali kāmini te manaḥ&nbsp;|
         kalikāmadya nīpasya dṛṣṭa‍vā kāṃ nu spṛśed daśām&nbsp;|| 23&nbsp;||
         
         he kāmini ! te tava manaścittaṃ svayamātmanaiva tādṛśa[drāvaka]vastuno darśanam antareṇa
         galati vartamāno māna eva kalirvartate arthāntaram&nbsp;| adya prāvṛṣi nīpasya taroḥ kalikāṃ
         sākṣādivotkalikāṃ dṛṣṭa‍vā kāṃ kīdṛśīṃ daśāmavasthāṃ spṛśed gacched iti na vidmaḥ&nbsp;|
         sutarāṃ rāgavaktavyatāṃ yāsyatīti bhāvaḥ&nbsp;| nu vitarke&nbsp;| dvitīyatṛtīyapādādivyapetayamakam&nbsp;||
         
         
         
         
         āruhyākrīḍaśailasya candrakāntasthalīmimām&nbsp;|
         nṛtyatyeṣa calaccārucandrakāntaḥ śikhāvalaḥ&nbsp;|| 24&nbsp;||
         
         
         eṣa śikhāvalo mayūraḥ candrakasya barhasyānto 'grabhāgaḥ lasannākampamānaścāru śobhanaḥ
         candrakānto 'syeti lasaccārucandrakāntaḥ ākrīḍaśailasya krīḍāparvatasya sambandhinīmimāṃ
         sannihitacandrakāntasya maṇestadrūpāṃ vā sthalīṃ bhūmimāruhya nṛtyati&nbsp;| dvitīyacaturthapādādivyapetayamakam&nbsp;||
         
         
         
         
         uddhṛtā rājakādūrvī dhriyate 'dya bhujena te&nbsp;|
         varāheṇoddhṛtā yāsau varāheruparisthitā&nbsp;|| 25&nbsp;||
         
         varāheṇa kroḍavapuṣā viṣṇunā uddhṛtā jaladhervarasyottamasyāheḥ śeṣasyoparisthitā
         ca yā asau sarvā urvī pṛthivī rājakād rājasamūhād uddhṛtā vijitya gṛhītā, adya samprati
         te bhujena bāhunā sarvābhisāriṇā dhriyate yathānyāyaṃ paripālyate&nbsp;| tṛtīyacaturthapādādivyapetayamakam&nbsp;||
         
         
         
         
         kareṇa te raṇeṣvantakareṇa dviṣatāṃ hatāḥ&nbsp;|
         kareṇavaḥ kṣaradraktā bhānti sāndhyaghanā iva&nbsp;|| 26&nbsp;||
         
         te tava kareṇa bhujena [raṇeṣu] dviṣatāṃ śatrūṇāmantaṃ nāśaṃ karotyantakareṇa hatā
         [janita]kṣatāḥ kareṇavo dviṣatāṃ hastinaḥ kṣaradraktaṃ rudhirameṣāmiti kṣaradraktāḥ
         tathā santaḥ sandhyānuraktā ghanāḥ sāndhyaghanā iva sarāgadharāpayodharā iva bhānti&nbsp;|
         prathamadvitīyatṛtīyapādādivyapetayamakam&nbsp;||
         
         
         
         
         parāgatarurājīva vātairdhvastā bhaṭaiścamūḥ&nbsp;|
         parāgatamiva kvāpi parāgatatamambaram&nbsp;|| 27&nbsp;||
         
         parā śatrubhūtā camūḥ senā bhaṭaiḥ śūrairdhvastā bhagnā&nbsp;| kathamiva ? age parvate
         [sthitānāṃ] tarūṇāṃ rājiḥ saṃghāto vātairiva&nbsp;| atra ca vya[ti]kare [kvāpi] kvacit
         sthāne 'nirdiṣṭe parāgaiḥ pāṃśubhiḥ samarasaṃkṣobhaprabhavaistataṃ vyāptamambaramākāśamidaṃ
         parāgataṃ vidrutaṃ līnamivābhūt&nbsp;| evamatitumulaṃ [95b] raṇamabhavat&nbsp;| prathamatṛtīyacaturthapādādivyapetayamakam&nbsp;||
         
         
         
         
         pātu vo bhagavān viṣṇuḥ sadānavaghanadyutiḥ&nbsp;|
         sa dānavakuladhvaṃsī sadānavaradantihā&nbsp;|| 28&nbsp;||
         
         
         sa trailokyavikhyātaḥ viṣṇurbhagavāniti pūjāvacanam&nbsp;| vo yuṣmān pātu apāyād rakṣatu
         sadā nityam&nbsp;| navasya nūtanasya jalagarbhasya ghanasya meghasyeva dyutirdīptiḥ asyeti
         navaghanadyutiḥ&nbsp;| śyāma iti yāvat&nbsp;| dānavānāmasurāṇāṃ kulaṃ dhvaṃsayati iti dānavakuladhvaṃsī&nbsp;|
         saha dānena madena vartate sadāno mattaḥ&nbsp;| varaścāsau dantī ca sadānaścāsau varadantī
         ca kuvalayāpīḍādiḥ taṃ hatavān sadānavaradantihā&nbsp;| dvitīyatṛtīyacaturthapādādivyapetayamakam&nbsp;||
         
         
         
         
         kamaleḥ samakeśānte kamalerṣyākaraṃ mukham&nbsp;|
         kamalekhyaṃ karoṣi tvaṃ kamalevonmadiṣṇuṣu&nbsp;|| 29&nbsp;||
         
         te tava kaṃ śiraḥ&nbsp;| samāḥ keśā asyeti samakeśam&nbsp;| kasya ? alerbhramarasya alina ityarthaḥ&nbsp;|
         bhṛṅgasyeva śyāmaśiroruhaṃ tava śobhatetarām&nbsp;| mukhaṃ ca te kamalena padmena saherṣyākaram&nbsp;|
         tatsāmyāt kamalamiva mukhaṃ virājata ityarthaḥ&nbsp;| evaṃ varāṅa‍gī tvaṃ kamalā lakṣmīrivonmadiṣṇuṣu
         ye kecit kāmonmādaśīlāsteṣu madhye kaṃ nāma puruṣam alekhyamagaṇanīyamunmadiṣṇutayā
         karoṣi ? yastajjāṃ śobhāmīdṛśīṃ paśyati taṃ sarvamevonmādayasi na kiñcinmuñcasītyarthaḥ&nbsp;|
         pādacatuṣṭa‍yādivyapetayamakamekajātīyam&nbsp;||
         
         
         
         
         mudā ramaṇamanvītamudāramaṇibhṛṣaṇāḥ&nbsp;|
         madabhramadṛśaḥ kartumadabhrajaghanāḥ kṣamāḥ&nbsp;|| 30&nbsp;||
         
         adabhrajaghanāḥ s‍triyo madena yauvanamadhupānādisambhūtena&nbsp;| bhramantyo dṛśo netrāṇyāsāmiti
         madabhramadṛśaḥ&nbsp;| udārā mahārhā maṇayaḥ padmarāgendranīlādayaḥ ratnamekhalādisvabhāvā
         bhūṣaṇamalaṅkāro yāsāmiti udāramaṇibhūṣaṇāḥ satyaḥ&nbsp;| mudā prītyā anvitaṃ yuktaṃ ramaṇaṃ
         vallabhaṃ kartṛṃ kṣamāḥ śaknuvanti&nbsp;| ramaṇamatitarāṃ modayantīti yāvat&nbsp;| pādacatuṣṭaye
         pādādivyapetayamakamekajātīyam&nbsp;||
         
         
         
         
         uditairanyapuṣṭānāmārutairme hṛtaṃ manaḥ&nbsp;|
         uditairapi te dūti ! mārutairapi dakṣiṇaiḥ&nbsp;|| 31&nbsp;||
         
         he dūti ! anyapuṣṭānāṃ kokilānāṃ sambandhibhirārutaiḥ śabdairuditaiḥ sampannaiḥ me
         mama mano hṛtaṃ gṛhītam&nbsp;| na kevalamebhiḥ&nbsp;| te tavoditairālāpaiḥ peśalaidakṣiṇairmārutairapipavanaiśca hṛtamiti prakṛtam&nbsp;| prathamatṛtīyayordvitīyacaturthayośca pādayorādito
         vyapetayamakama&nbsp;||
         
         
         
         
         surājitahriyo yūnāṃ tanumadhyāsate s‍triyaḥ&nbsp;|
         tanumadhyā kṣaratsvedasurājitamukhendavaḥ&nbsp;|| 32&nbsp;||
         
         striyo yūnāṃ tanumaṅgamadhyāsate adhiśerate puruṣāyitayogena&nbsp;| kiṃbhūtāḥ ? surayā
         madirayā jitā utsā[96a]ritā hrīs‍traṣā asyāmiti surājitahriyo 'tyantamattāḥ&nbsp;| tanu
         kṣāmaṃ madhyamudaramāsāmiti tanumadhyāḥ, kṣaratā svedena śramajalena muktājālakenaiva
         suṣṭhu rājitamalaṃkṛtaṃ mukhamindukāntyādinā āsāmiti kṣaratsvedasurājitamukhendavaḥ&nbsp;|
         dvitīyatṛtīyayoḥ prathamacaturthayośca pādayorādito vyatetayamakam&nbsp;||
         
         
         
         
         iti vyapetayamakaprabhedo 'pyeṣa darśitaḥ&nbsp;|
         avyapetavyapetātmā bikalpo 'pyasti tadyathā&nbsp;|| 33&nbsp;||
         
         evaṃ vikalpya nigamayati—ityuktena vidhinā vyapetasya yamakasya prabhedo 'pi vikalpaścaiva
         prakṛto darśita udāhritaḥ&nbsp;| na kevalamavyapetamayamakavikalpa iti apiśabdenācaṣṭe&nbsp;|
         avyapetavyapetaścātmā svabhāvo vyāmiśro yasya vikalpasya, prakaraṇād yamakasambandhinaḥ,
         so 'pyasti, na kevalamuktaḥ śuddhaḥ&nbsp;| asyeti pāṭhe asya yamakasya sambandhī vidyata
         iti gamyate&nbsp;| kīdṛśo 'sau ? tadyathetyudāharati&nbsp;||
         
         
         
         
         sālaṃ sālambakalikāsālaṃ sālaṃ na vīkṣitum&nbsp;|
         nālīnālīnavakulānālī nālīkinīrapi&nbsp;|| 34&nbsp;||
         
         sā ālī sakhī kācid vivakṣitā virahāturā vīkṣituṃ na alaṃ [na] śaknoti, kim ? ālambanamālambaḥ
         saha tena vartate sālambā ālambamānāḥ samantato 'varụ̄dhā ityarthaḥ&nbsp;| sālambāḥ kalikā
         yāsāṃ sālānāṃ śākhānāṃ tāḥ sālambakalikāsālā yasya sālasya taruviśeṣasya sarjasya
         tamīkṣituṃ virahajvarasambhūtāmanorocakatvā[nnā]lam&nbsp;| sālambāḥ kalikā eva parikṣepasādharmyeṇa
         sālaḥ prākāro yamyetyapi vyākhyāyate&nbsp;| na kevalamevam&nbsp;| ālīnāḥ śliṣṭā vakulāḥ kesarataravaḥ
         puṣpasamṛddhiyogād yairityālīnavakulān alīn bhramarānapi pūrvavadvīkṣituṃ nālamiti
         prakṛtam&nbsp;| nālamasyāstītinālīkaṃ padmam&nbsp;| anyeṣāṃ dṛśyata iti dīrghatvam&nbsp;| tadvidyate āsāmiti nālīkinīḥ padminīrapi
         vīkṣituṃ nālamiti prakṛtam&nbsp;| duṣkaraṃ varākī jīviṣyatīti kācid virahiṇīṃ sakhīmuddiśya
         kañcidevaṃ vaktīti prathamadvitīyayostṛtīyacaturthayośca pādayorādito 'vyapetavyapetaṃ
         yamakam&nbsp;||
         
         
         
         
         kālaṃ kālamanālakṣyatāratārakamīkṣitum&nbsp;|
         tāratāramyarasitaṃ kālaṃ kālamahāghanam&nbsp;|| 35&nbsp;||
         
         kālaṃ samayaṃ kālā mahānto ghanā asminniti kālamahāghanam&nbsp;| vipulanīlajaladam&nbsp;| tārasya
         bhāvastāratā uccaistaratvam&nbsp;| tayā gāmbhīryayogena ramyaṃ kāntaṃ rasitaṃ garhitaṃ
         meghasambandhi yasminniti [96b] tāratāramyarasitaṃ gambhīraghanagarjitagarbham&nbsp;| anālakṣyāstirohitāḥ,
         meghapihitatvāt&nbsp;| tārā ujjvalāstārakā nakṣatrāṇi asminniti anālakṣyatāratārakaṃ kālaṃ
         virahiṇi jane kṛtānta[sadṛśa]matiduḥsahatvād vīkṣituṃ kā nāma strī saṃyuktā 'pi prāgeva
         viyuktā&nbsp;| alaṃ śaknoti ? naiva kācit&nbsp;| iti prāvṛṣa utkaṇṭhākāritvamudbhāvitam&nbsp;| prathamacaturthayordvitīyatṛtīyayorādito
         'vyapetavyapetayamakaṃ naikajātīyam&nbsp;||
         
         
         
         
         yāma yāmatrayādhīnāyāmayā maraṇaṃ niśā&nbsp;|
         yāmayāma dhiyāsvārtyāyā mayā mathitaiva sā&nbsp;|| 36&nbsp;||
         
         yāmānāṃ trayaṃ trayoḥ praharāḥ&nbsp;| tatrādhīna āyatta āyāmo dairghyaṃ yasyāstayā niśā
         rātryā varṣāyamāṇayā hetubhūtayā maraṇamanuyāmo gacchāmo vayaṃ bhavadarthe&nbsp;| tannedamasmān
         dunoti&nbsp;| kiṃ tvidamatikaṣṭam- yāmaṅganāmahaṃ gatavānasmi sedānīmasūnāmārtiṃ pīḍāmāyātītyasvārtyāyā
         prāṇārtiduḥkhanirveśānirveśastu pumān bhoge vetane mūrcchane 'pi ca iti medinī&nbsp;||﻿&nbsp;| mayā adhiyā tatparityāgāt durbuddhinedṛśena mayā sā mathitaiva hataiva&nbsp;| nātra
         sandehaḥ&nbsp;| na hi sā madvirahitā jīvati varākī&nbsp;| svavirahaduḥkhanimittatvāt tanmaraṇasya
         mayā mathitaivatyuktam&nbsp;| evaṃ vipadyamānena mayā saha sāpi varākī mathitā 'nayā niśeti
         vā yojyam&nbsp;| evaṃ viyuktaḥ kaścit kāmī priyāmanuśocati&nbsp;| pādacatuṣṭayādiyamakaṃ vyapetamavyapeta[meka]rūpam&nbsp;||
         
         
         
         
         
         pādādiyamakavikalpamupasaṃharati—
         
         ityādipādayamakavikalpasyedṛśī gatiḥ&nbsp;|
         evameva vikalpyāni yamakānītarāṇyapi&nbsp;|| 37&nbsp;||
         
         ityuktena prakāreṇa ādiścāsau pādaśca, avayave samudāyopacārāt&nbsp;| tatra yamakaṃ pādādiyamakamityarthaḥ&nbsp;|
         tasya vikalpaḥ prabhedaḥ&nbsp;| tasyāvyapetasya vyapetasya ca gatiḥ svarūpamīdṛśyevaṃvidhā
         darśiteti śeṣaḥ&nbsp;| ādipādayamakavat madhyāntapādayamakamanugantavyamityatidiśati- evamādipādayamakavikalpanyāyenaiva
         itarāṇi madhyāntavartīnyapi, na kevalaṃ pūrvāṇi&nbsp;| yamakāni sukarāṇi prabhedyāni, svayamanugantavyāni,
         diśastādṛśo darśitatvāt&nbsp;|
         tāni caivaṃ vikalpanīyānīti—
         
         priyāṃ sakhe ! sagvedāṃ tāmanunīya kathañcana&nbsp;|
         ānaya tvaritaṃ kurmaḥ karma bhūyo na tādṛśām&nbsp;||
         
         
         jitendriyatayāsādya [97a] sadāyati yatiśriyam&nbsp;|
         lokadvaye 'pi loko 'yaṃ tvayi śāsati nandati&nbsp;||
         
         
         gatvā deśāntaraṃ vittaṃ nāhamarjitumīśvaraḥ&nbsp;|
         priye vinā vināśaṃ tvāmasavo yānti me dhruvam&nbsp;||
         
         
         tyaja mānadhane mānaṃ ghanagarjitaḍambaraḥ&nbsp;|
         kiṃ kariṣyati kālo 'yaṃ priyāvṛtivṛtiśriyaḥ&nbsp;||
         
         
         [varaṃ tathā tathāgato dadātu] yena durjayāḥ&nbsp;|
         jīyante viṣayā ete vividhāmayahetavaḥ&nbsp;||
         
         
         śūrāste nayaniṣṇātā vyasanaprabhavaṃ bhavam&nbsp;|
         ye jayanti mahātmānaḥ prajārakṣaṇadīkṣitāḥ&nbsp;||
         
         
         satyapāvita[rājya]sya rājan satatamityasau&nbsp;|
         dviṣāṃ bhayaṅkarakarastava kalpadrumāyate&nbsp;||
         
         
         
         ṣaḍabhijñasya vaḥ pātu pādaḥ ṣaḍdoṣavidviṣaḥ&nbsp;|
         jagadvijayavikhyātaṃ balaṃ yenājitaṃ jitam&nbsp;||
         
         evaṃ dvicatuppādamadhyāntayamakaṃ vikalpanīyam&nbsp;||
         
         
         
         tānyapi kiṃ na vikalpyante iti cedāha—
         
         na prapañcabhayād bhedāḥ kārts‍nenākhyātumīpsitāḥ&nbsp;|
         duṣkarābhimatā eva darśyante tatra kecana&nbsp;|| 38&nbsp;||
         
         bhedā yamakavikalpāḥ sukarāḥ kārts‍nena sākalyena [na] lakṣitāḥ [yataḥ] pādamadhyāntabhāvino
         'pi ākhyātuṃ darśayituṃ [na] īpsitā neṣṭā asmābhiḥ&nbsp;| kutaḥ ? prapañceti granthavistarabhayād
         hetoḥ&nbsp;| mā bhūdativistara iti saṃkṣiptakāvyalakṣaṇapraṇayanapratijñānāt&nbsp;| tasmāt kecideva
         bhedāḥ prakārāḥ darśitāḥ&nbsp;| idānīṃ tu tatra yamakeṣu duṣkaratvena duṣkarā ityevābhimatā
         iṣṭā duṣkarā eva na sukarā api bhedā madhyayamakādivikalpāḥ kecana kiyanto, na sarve
         prapañcabhayāt nidarśyante&nbsp;||
         
         
         
         
         sthirāyate yatendriyo na hīyate yaterbhavān&nbsp;|
         amāyate yate 'pyabhṛt sukhāya te 'yate kṣayam&nbsp;|| 39&nbsp;||
         
         sthirā anapāyinyaḥ, tatkāraṇānuṣṭhānāvicchedāt&nbsp;| āyatirubhayalokābhyudayarūpā asyeti
         sthirāyate ityāmantraṇametat kasyacit&nbsp;| anyakāryānniruddhāni saṃvṛtāni idriyāṇi buddhīndriyāṇi
         cakṣurādīni karmendriyāṇi pādādīni vā yeneti yatendriyo bhavān yatermunerna hīyate
         nāvakṛṣyate yatendriyatvādeva&nbsp;| na kevalametat&nbsp;| na vidyate māyā paravañcanā yasya
         amāyastasya bhāvo 'māyatā [niḥśāṭhyaṃ] paropakāritā ca, tava iyate etāvate mahate
         kṣayaṃ nāśam ayate agacchate sthirāya sukhāya kāmāyeti cittānugrahāya nityasukhārthamabhūt&nbsp;|
         sarvatra sampanno bhavān&nbsp;| na kvacidapi vipanna ityarthaḥ&nbsp;| [97b] pādacatuṣṭayamadhyayamakamekarūpamavyapetātmakamata
         evedṛśaṃ duṣkaram&nbsp;|
         
         
         
         
         
         sabhāsu rājannasurāhatairmukhai-
         mahīsurāṇāṃ vasurājitaiḥ stutāḥ&nbsp;|
         
         
         na bhāsurā yānti surānna te guṇāḥ
         prajāsu rāgātmasu rāśitāṃ gatāḥ&nbsp;|| 40&nbsp;||
         
         
         
         he rājan, sabhāsu pariṣatsu mahīsurāṇāṃ brāhmaṇānāṃ mukhaiḥ kibhūtaiḥ ? surayā hateti,
         na tathā asurāhatāsteramadyadūṣitaiḥ pavitraiḥ&nbsp;| vasunā dhanena yathākāmaṃ pratipāditena
         rājitaiḥ prītiyogāt vikasitaiḥ kartṛbhūtaiḥ stutā varṇitāste tava tyāgasattvaśauryādayo
         bhāsurāḥ, dopāsaṅkarādujjvalāḥ pariśuddhāḥ prajāsu iha lokeṣu rāgo 'nuraktirnṛpaviṣaya
         ātmā svabhāvastatpradhānatvād yāsāmiti rāgātmasu mantrānuraktāsu viṣaye rāśitāṃ pracayatāmabhivyāptiyogena
         gatā martyalokaṃ sakala vyāpya kīrtidvāreṇa surān devān na na yānti ki tu yānteva&nbsp;|
         svarge 'pi prasiddhāste ityarthaḥ&nbsp;| catuṣpādamadhyayamakamekarūpaṃ vyapetamiti&nbsp;||
         
         
         
         
         
         tava priyā saccaritāpramatta yā
         vibhūṣaṇaṃ dhāryamihāṃśumattayā&nbsp;|
         
         
         ratotsavāmodaviśeṣamattayā
         na me phalaṃ kiñcana kāntimattayā&nbsp;|| 41&nbsp;||
         
         
         he saccaritāpramatta iti saroṣaṃ viruddhalakṣaṇamāmantraṇam&nbsp;| durvṛttapramatteti gamyate&nbsp;|
         sahasrākṣo 'ndha iti yathā&nbsp;| asaccarite vipriye vā apramattā avahitā asaccaritāpramatta
         vyalīkaśīla iti saṃbodhyate&nbsp;| yā tava priyā ballabhā tayā ratamevotsavastatra sa eva
         vā āmodaviśeṣaḥ prītyatiśayaḥ tena mattayā garvitayā&nbsp;| aṃśavo 'smin santītyaṃśumad
         bhāsuraṃ [vi]bhūṣaṇaṃ mekhalādikaṃ dhāryamaṅge niveśyam&nbsp;| tasyāḥ prasādhanaṃ saphalaṃ
         kimasmākaṃ tena viphalena bhāramātreṇa ! kāntimattayā vibhūṣa[ṇotthayā] me mama na
         kiñcit phalaṃ prayojanamasti&nbsp;| evamapyahaṃ tava dveṣyeva&nbsp;| tava paravaśasya&nbsp;| iheti
         vācoyuktau&nbsp;| iha vā prastāve, kācidaṅa‍ganā priyaṃ prastāve kvacit prasādhane niyuñjānaṃ
         evamīrṣyati&nbsp;| pādacatuṣṭayāntayamakamekarūpavyapetamiti&nbsp;||
         
         
         
         
         
         bhavādṛśā nātha ! na jānate nate
         rasaṃ viruddhe khalu sannatenate&nbsp;|
         
         
         ya eva dīnāḥ śirasā natena te
         carantyalaṃ dainyarasena tena te&nbsp;|| 42&nbsp;||
         
         
         
         he nātha svāmin ! bhavādṛśāstvadvidhā mahātmānaḥ nateḥ parapraṇāmasya rasaṃ svādaṃ
         kīdṛśo 'sāviti na jānate na vidanti&nbsp;| na namantīti yāvat&nbsp;| kiṃ kāraṇam ? khalu yasmāt
         sanno 'vasanno durgatastasya bhāvaḥ sannatā&nbsp;| inasya bhāva inatā&nbsp;| santatenate daurgatyaiś‍varye
         nāma viruddhe parasparavyāhate&nbsp;| [98a] yadi sannaḥ kathaminaḥ ? athenaḥ kathaṃ sannaḥ
         ? tādṛśaśce[no] nātirasajñaḥ [sannatāyāḥ] iti bhāvaḥ&nbsp;| tvaṃ cenaḥ tasmād bhavādṛśā
         nate rasaṃ na jānata iti nigamanīyam&nbsp;| ke tarhi natirasajñā ityāha—ya ityādi&nbsp;| ya
         eva kecid dīnā durgatāsta eva te tavenasya [savidha iti śeṣaḥ] natena sapraṇipātena
         śirasā pūrvoktena dainyena kārpaṇyena tadvidhāsvādyatvād rasena lakṣitāḥ santo 'la
         ma[tya]rthaṃ caranti pravartante&nbsp;| aiś‍varyaṃ na kvacinnamati&nbsp;| dāridrayameva sarvatra
         praṇipatati iti piṇḍārthaḥ&nbsp;| catuṣpādāntayamakamekarūpamavyapetātmakamiti&nbsp;||
         
         
         
         
         
         līlāsmitena śucinā mṛdunoditena
         vyālokitena laghunā guruṇā gatena&nbsp;|
         
         
         vyājṛmbhitena jaghanena ca darśitena
         sā hanti tena galitaṃ mama jīvitena&nbsp;|| 43&nbsp;||
         
         
         līlāsmitena vilāsahasitena śucinā viśadena mṛdunā komalenoditenālāpena laghunā lolena
         ca vyalokitena vīkṣitena guruṇā manthareṇa gatena gamanena vyājṛmbhitena vistīrṇena
         jaghanena nitambena ca darśitena sarveṇaitena manmathaśastraprakarāyamāṇena sā kācidaṅa‍ganā
         hanti&nbsp;| pradattena ghātena marmāvedhahetunā galitaṃ vigataṃ mama jīvitena&nbsp;| nānyadiha
         kiñcit kāraṇamiti kaścit kāmāturo virauti&nbsp;| catuṣpādamadhyāntayamakamekarūpaṃ vyapetam&nbsp;||
         
         
         
         
         
         śrīmānamānamaravartmasamānamāna—
         mātmānamānatajagatprathamānamānam&nbsp;|
         
         
         bhūmānamānayati yaḥ sthitimānamāna-
         nāmānamānama tamapratimānamānam&nbsp;|| 44&nbsp;||
         
         
         śrīmān nityaṃ lakṣmyā yuktaḥ&nbsp;| na kvacidekatra[sthaḥ] sarvamayatvādityamān vibhuriti
         yāvat&nbsp;| sthitimān sadā sthityanugataḥ nitya [ityarthaḥ]&nbsp;| evaṃbhūto ya ātmānaṃ svabhāvaṃ bhūmānaṃ bahutāṃ viś‍varūpatvāt&nbsp;| ānayati prāpayati&nbsp;| kiṃbhūtam ? amaravartmanā
         ākāśena samānaṃ tulyaṃ mānaṃ pramāṇaṃ yasyetyamaravartmasamānamānam ākāśavadapramāṇam&nbsp;|
         ānate bhaktimati jagati janeṣu pra[tha]māno vijṛmbhamāṇo mānaḥ pūjā yasyetyānatajagatprathamānamānaṃ
         jagatpūjyam&nbsp;| ānate jagati [prathamānaḥ] prādurbhavan māno 'nugraho ya[sya] iti [vā]
         yojyam&nbsp;| tamevaṃvidhaṃ viṣṇumānamata he janāḥviṣṇu mānamaṃ je janamityādarśe&nbsp;| [iti śeṣaḥ]&nbsp;| punaḥ kiṃviśiṣṭam ? amānānyaparimitāni nāmāni yasye[tya]mānanāmānaṃ
         sarvamayatvādanantābhidhānam&nbsp;| apratimāno 'nupamaḥ māno 'bhyunnatirasyetyapratimānamānam&nbsp;|
         [98b] kvacidānamateti pāṭhaḥ&nbsp;| tatra balibandhane bhuvaṃ mitavantaṃ bhūmānaṃm ānānāṃ
         prāṇināṃ [mataṃ] śaraṇatayā iṣṭamātmānaṃ parapuruṣaṃ viṣṇum&nbsp;| tamityarthād ya ityupāttatvāt&nbsp;|
         ānamat he janā iti vyākhyeyam&nbsp;| śeṣaṃ samānam&nbsp;| catuṣpādamadhyāntayamakamekarūpamavyapetavyapetātmakam&nbsp;||
         
         
         
         
         
         sārayantamurasā ramayantī
         sārabhūtamurusāradharā tam&nbsp;|
         
         
         sārasānukṛtasārasakāñcī
         sā rasāyanamasāramavaiti&nbsp;|| 45&nbsp;||
         
         
         sā kācidabhimatā strī sārabhūtamutkṛṣṭamurusāraṃ suvarṇaṃ bhūṣaṇīkṛtaṃ dhārayatīti
         murusāradharā&nbsp;| urusāradhareti pāṭhe- urusāraṃ strījanocitaṃ guṇotkarṣaṃ dhārayatīti
         vyākhyeyam&nbsp;| sahārasena raṇitena vartanta iti sārasā pakṣiṇaḥsaṃñjinetyādarśe&nbsp;|﻿&nbsp;| sārasai rasadbhiranukṛtā tulyā tatsamānaśabdatvāt sārasakāñcī mekhalā yasyā iti
         sārasānukṛtasārasakāñcī tamiṣṭaṃ kañcit&nbsp;| pāṭhāntare- sārabhūtaṃ nāgarakavṛttasampannam&nbsp;|
         sārayantaṃ rasāduparamayantam&nbsp;| urasā payodharabhāreṇa parirambheṇa ramayantī rantuṃ
         prayuñjānā ātmanā sukhayantī vā, rasāyanamajaratvādisukhayogamapi asāramalpameveti
         manyate&nbsp;| suratasukhameva bhṛśaṃ bahu manyate&nbsp;| tathāvidho hi tadābhimāno [jā]yate&nbsp;|
         catuṣpādādimadhyayamakamekarūpaṃ vyavahitam&nbsp;||
         
         
         
         
         
         
         
         nayānayālocanayānayānayā—
         nayānayāndhān vinayānayāyate&nbsp;|
         
         
         na yānayāsīrjinayānayā nayā—
         nayānayāmtaṃ janayānayāśritān&nbsp;|| 46&nbsp;||
         
         
         anayā na vidyate 'yo vigamo yasyā iti&nbsp;| anayā 'nayā sthirā āyatirabhyudayo yasyetyanayāyate
         ! ānayane prāptauitaḥ paraṃ —kaścana vākyabhāgo bhraṣṭa ivābhāti&nbsp;|﻿&nbsp;| andhāna[valokanā]śaktān&nbsp;| vinaya nayābhijñān nayānayasamarthān vidhehi&nbsp;| kathaṃ
         ? nayasya trivargopāyasyānayasya tadviparyayasya cālocana[ā/?/] vivecanā&nbsp;| tayā nayānayālocanayā&nbsp;|
         anayā aparokṣayā hetubhūtayā karaṇena vā&nbsp;| api ca yānayānahitopāyān na ayāsīḥ na prāptavānasi
         tānnayān&nbsp;| ānayanamānayaḥ prāptistamāśritān prāptiyuktān prāptān janaya kuru&nbsp;| ānayeti
         yāvat&nbsp;| katham ? jinasya tathāgatasya yānaṃ yānti prāp‍nuvanti smarantyanena hitamiti
         āgamaḥ&nbsp;| taṃ yāti yathāvad vettīti jinayānayāstvam&nbsp;| ataśca prajñābalādeva hitaprāpterna
         kvacid yānaṃ yātrāparikleśaṃ yāti gacchatyācaratīti ayānayāstvaṃ kvaci[99a]dagacchan
         vyavahita eva sarvanayanirantaraṃ tathāgatasamayama[bhya]san sarvānnayān prāp‍nuhītyarthaḥ&nbsp;|
         prathamatṛtīyayoḥ pādayorādyantayamakamekarūpamavyapetavyapetaṃ, dvitīyacaturthayorādimadhyayamakamekarūpamavyapetavyapetātmakamiti&nbsp;||
         
         
         
         
         
         raveṇa bhaumo dhvajavartivīrave-
         raveji saṃyatyatulāstragaurave&nbsp;|
         
         
         raverivograsya puro harerave-
         raveta tulyaṃ ripumasya bhairave&nbsp;|| 47&nbsp;||
         
         
         bhūmerapatyaṃ bhaumo narakāsuraḥ aveji vidrutaḥ&nbsp;| kena ? raveṇa nādena&nbsp;| kasya ? dhvaje
         vartamānasya vīrasya vikrāntasya veḥ pakṣiṇaḥ&nbsp;| garutmata iti yāvat&nbsp;| kutra ? atulamasamam
         astrāṇāṃ gauravaṃ bhāro yatretyatulāstragaurave saṃyati yuddhe&nbsp;| ata eva bhairave
         bhīme yasya dhvajacihnasyedṛśo vikramastasyaitasya tu rociṣṇo raveḥ sūryasyevograsyatejasvinaḥ puro 'grato ripuṃ bhaumamanyaṃ vā avermeṣasyatulyamaveta jānīteti catuṣpādādyantayorekarūpaṃ
         vyapetayamakamavyapetaṃ ca&nbsp;||
         
         
         
         
         
         mayāmayālambyakalāmayāmayā-
         mayāmayātavyavirāmayā mayā&nbsp;|
         
         
         mayāmayārtiṃ niśayāmayāmayā-
         mayāmayāmūṃ karuṇāmayāmayā&nbsp;|| 48&nbsp;||
         
         
         amūṃ tāmiṣṭāṃ kāñcid rūpasampattyādiyogāt aya iṣṭaphalaṃ daivamasyāstīti ayām&nbsp;| arśa
         āditvādac&nbsp;| guṇavatīm, kiṃbhūtām ? mayāmayārtiṃ ḍumiñ prakṣepaṇe yena mayaḥ prakṣepaḥ
         parityāgo viraha iti yāvat&nbsp;| maya evāmayo vikārastasya sa eva vā ārtiḥ vyathā yasyā
         iti mayāmayārtiṃ virahavyādhipīḍitām&nbsp;| ataśca mayāmayālambyakalāmayāmayāḥ avikāro
         dakṣastasyāpakṛtastenālambyo gṛhīta iti vyathākaratvāt saroṣamadhikṣiptaḥ kalāmayaścandra
         eva pīḍākaratvādāmayo rogo yasya iti mayāmayā- lambyakalāmayāmayā&nbsp;| kena ? tena niśā
         rātryā hetunā ayātavyo virāmo 'nto yamityayātavyavirāmayā 'navasānayā virahavaśāt&nbsp;|
         ataśca[na]mānaṃ mā bhidādiṣitoṅiticāndravyākaraṇe 1. 3. 86 bhidādidarśanādaṅ [?] vidyate yeṣāmityamā aparimitā yāmāḥ praharā [a]syā ityamayāmayā&nbsp;|
         tataścātiduḥkhahetutvādadhikṣipyate amayeti, niśrīkayā mā śrīrna vidyate 'syā iti
         kṛtvā amayā [amaṃ] tadvirahavikāraṃ yātītyamayā virahaduḥkhapīḍitena saha amaya saṃgamayaāgamasaṃgaya ityādarśe﻿ [99b] he karuṇāmaya ! sānukrośamaye mitreti kaścit suhṛdāmantryate&nbsp;| catuṣpādādyantayamakamekarūpamavyapetavyapetamiti&nbsp;||
         
         
         
         
         
         matāṃdhunānāramatāmakāmatā-
         matāpalabdhāgrimatānulomatā&nbsp;|
         
         
         matāvayatyuttamatāvilomatā-
         matāmyataste samatā na vāmatā&nbsp;|| 49&nbsp;||
         
         
         te tava atāmyato duścaritābhāvāt prajñākauśalād vārthasiddhiṃ [āp‍nuvataḥ] sambandhinyāṃ
         matau buddhau viṣaye samatā rāgadveṣādivaiṣamyābhāvādekāntocitādakṣiṇataiva pravartate&nbsp;| yadāha- na vāmateti, na duṣṭatā kācit&nbsp;| kiṃviśiṣṭā ? uttamatāyā
         pradhāna[tva]sya vilomatāṃ prātikūlyamadhamatām ayatī agacchantī, kiṃtu atāpenākṛcchreṇa
         labdhā prāptā agrimatāyā anulomatā ānuguṇyaṃ yayetyatāpalabdhāgrimatānulomatā a[kleśena
         sarvarājapurovartitvaṃ ta]veti yāvat&nbsp;| āramatāṃ tapasvināmakāmatāmalubdhatāṃ matāṃ
         praśastāṃ dhunānā jayantī tadupamiteti yāvat&nbsp;| samatā pravartata iti nigamanīyam&nbsp;|
         catuṣpādādimadhyāntayamakaṃ vyapetamekarūpamiti&nbsp;||
         
         
         
         
         
         kālakālagalakālakālamukhakālakāla-
         kālakālapanakālakālaghanakālakāla&nbsp;|
         
         
         kālakālasitakālakā lalanikālakāla-
         kālakālagatu kālakālakalikālakāla&nbsp;|| 50&nbsp;||
         
         
         kālakālo mahākālaḥ śaṅkaraḥ tamya galaḥ kaṇṭhaḥ kalireva kālaḥ&nbsp;| kālamukho golāṅgalaḥ&nbsp;|
         kālakālagalaśca kālaśca kālamukhaśca teṣāṃ kālakaṃ kṛṣṇatvam&nbsp;| tadālāti gṛhṇātīti
         mūlavibhujādidarśanāt kaḥ&nbsp;| kālakālagalakālakālamukhakālakālaḥ&nbsp;| kālaṃ kāyanti śabdāyante
         iti kālakā mayūrāḥ teṣāmidaṃ kālakaṃ, kālakaṃ ca tadālapanaṃ kaṃ rutaṃ ceti kālakālapanakam&nbsp;|
         alīnāṃ samūha ālaḥ&nbsp;| ālavat kālāḥ kṛṣṇā ghanā meghā yasmin kāle sa ālakālaghanakālaḥ&nbsp;|
         sa cāsau kālakālapanakālakālaghanakālakālaśceti viśeṣaṇasamāsaḥ&nbsp;| tadvat kālaḥ kṛṣṇa
         iti viṣṇorāmantraṇamidam&nbsp;| kamudakamālavantīti [? ālāntīti] kālāḥ&nbsp;| pūrvavat kaḥ&nbsp;|
         kāla eva kālakāḥ svārthe kaḥ&nbsp;| kālakairmeghaiḥ&nbsp;| tadupajīvibhiḥ parivārabhūtairālasati
         bhātīti kālakālasi samudre, kvivantasya saptamyantasya rūpam&nbsp;| tatra takā[? utkā]
         viṣṇuvirahāt kṛcchrajīvitāt lakālokā[?] lalanikā strīḥ lakṣmīriti yāvat&nbsp;| kiṃviśiṣṭā
         ? alakānāmāliḥitaḥ paraṃ ṣaṭ‌pañcāśattamaś‍lokasyāntimabhāgaparyantaṃ ṭīkā lipikarapramādād bhraṣṭā&nbsp;|﻿
         
         
         
         [sandaṣṭayamakalakṣaṇaṃ uktārgatamapi viśiṣyocyate—]
         
         sandaṣṭayamakasthānamantādī pādayordvayoḥ&nbsp;|
         uktāntargatamapyetat svātantryeṇātra kīrtyate&nbsp;|| 51&nbsp;||
         
         [* * * *]
         
         
         
         
         
         [tadudāharati—]
         
         
         upoḍharāgāpyabalā madena sā
         madenasā manyurasena yojitā&nbsp;|
         
         
         na yojitātmānamanaṅgatāpitā—
         ṅgatāpi tāpāya mamāsa neyate&nbsp;|| 52&nbsp;||
         
         
         [* * * *]
         
         
         
         [samudgayamakalakṣaṇamāha—]
         
         ardhābhyāsaḥ samudgaḥ syādasya bhedāstrayo matāḥ&nbsp;|
         pādābhyāso 'pyanekātmā vyajyate sa nidarśanaiḥ&nbsp;|| 53&nbsp;||
         
         [* * * *]
         
         
         
         [vyavahitaṃ samudgamudāharati—]
         
         nā stheyaḥsattvayā varjyaḥ paramāyatamānayā&nbsp;|
         nāstheyaḥ sa tvayāvarjyaḥ paramāyatamānayā&nbsp;|| 54&nbsp;||
         
         [* * * *]
         
         
         
         [avyavahitaṃ samudgamudāharati—]
         
         
         narā jitā mānanayā sametya
         na rājitā mānanayāsametya&nbsp;|
         
         
         vināśitā vai bhavatāpanena
         vināśitā vaibhavatāpanena&nbsp;|| 55&nbsp;||
         
         
         [* * * *]
         
         
         
         
         
         [vyavahitāvyavahitaṃ samudgamudāharati—]
         
         
         kalopināṃ cārutayopayanti
         vṛndāni lāpoḍhaghanāgamānām&nbsp;|
         
         
         vṛndānilāpoḍhaghanāgamānāṃ
         kalāpināṃ cārutayo 'payanti&nbsp;|| 56&nbsp;||
         
         
         [* * * *]
         [99b 10] yamiti&nbsp;| vṛndānilāpoḍhaghanāgamānāṃ haṃsānāmiti yāvat&nbsp;| ārutayo ninadā apayanti
         viramanti ceti samudgasya trayo bhedā nidarśitāḥ&nbsp;||
         
         
         
         pādābhyāsa[100a]madhikṛtyāha—
         
         
         na mandayāvarjitamānasātmayā
         namandayāvarjitamānasātmayā&nbsp;|
         
         
         urasyupāstīrṇapayodharadvayaṃ
         mayā samāliṅgyata jīviteśvaraḥ&nbsp;|| 57&nbsp;||
         
         
         dayayā anugraheṇa varjitaṃ virahitaṃ mānasaṃ cittaṃ yasya tādṛśa ātmā āvarjitaḥ svīkṛtaśca
         māno garvaḥ tena sātmā svabhāvībhūto 'bhyāsād yasyāḥ tayaivaṃbhūtayā mayā mandayā
         jaḍayā[naman] praṇipatan jīviteśvaraḥ priyaḥ na samāliṅgyata na pariṣvakta ityanuśocati
         kācit&nbsp;| katham ? upāstīrṇaṃ niveśitaṃ bharanyastapayodharadvayaṃ yasmin samāliṅgana
         iti kriyāviśeṣaṇam&nbsp;| kutretyapekṣāyāmurasīti yojyam, asamastatvāditi&nbsp;||
         
         
         
         
         
         sabhāsurāṇāmabalā vibhūṣitā
         guṇaistavārohi mṛṇālanirmalaiḥ&nbsp;|
         
         
         sa bhāsurāṇāmabalā vibhūṣitā
         vihārayannirviśa sampadaḥ purām&nbsp;|| 58&nbsp;||
         
         
         
         tava guṇairmṛṇālavannirmalaiḥ pariśuddhaiḥ surāṇāṃ sabhā devaparṣadārohi kīrtidvāreṇa
         prāptā&nbsp;| kiṃbhūtā ? [abalā] balanāmno 'surasya śakranirastasya tatrāsambhavāt, na
         vidyate balo 'syāmiti kṛtvā&nbsp;| vasatyasyāmityuṣitā gatyarthānāpyādādhāre(?) ca ityādhāre
         ktaḥ&nbsp;| vibhoḥ śakrasya uṣitā vāsādhāraḥ vibhūṣitā śakrādhyāsitā&nbsp;| dharmārthakāmamayairguṇairvyāptabhuvanaḥ
         sa tvamidānīṃ purāṃ varabhavanayujāṃ nagarāṇāṃ bhāsurāṇāṃ vibhūtibhirbhrājiṣṇūnāṃ
         sampado 'bhyudayān sukhāni nirviśa anubhava&nbsp;| abalāḥ striyaḥ vibhūṣitāḥ vihārayan
         bhramayan [ramaya]nniti&nbsp;| kṛtakṛtyasya kāmopabhogo darśita iti&nbsp;||
         
         
         
         
         
         kalaṃ kamuktaṃ tanumadhyanāmikā
         stanadvayo ca tvadṛte na hantyataḥ&nbsp;|
         
         
         na yāti bhūtaṃ gaṇane bhavanmukhe
         kalaṅkamuktaṃ tanumaddha‍yanāmikā&nbsp;|| 59&nbsp;||
         
         
         kalaṃ madhuram&nbsp;| uktaṃ vacanam&nbsp;| stanadvayī payodharayugalaṃ ca tanoḥ śarīrasya sambandhino
         madhyasya nāmikā āvartikā strīṇāmityarthāt&nbsp;| kaṃ nāma naraṃ na hanti ? kiṃ tu sarvameva
         hanti&nbsp;| abhilāṣādikāmāvasthāḥ krameṇa daśamīṃ nayantīti kṛtvā hantītyucyate&nbsp;| tvadṛte
         tvāmantareṇa&nbsp;| tvameva kevalamanena [na] hanyase jitendriyatvāt&nbsp;| tanumaddha‍yanāmiketyatra
         tanutvamāne hiśabdo yasmādarthe&nbsp;| yata evam, ataḥ kāraṇāt bhavān mukhamādiḥ guṇairagranītatvātetān sukhādiguṇān praṇītvāt ityādarśe&nbsp;|, yasmin gaṇane satpurūṣasaṃkhyāyāṃ tasmin bhavanmukhe gaṇane kriyamāṇe kalaṅkamuktaṃ
         nirdoṣaṃ tanumat, bhūtaṃnṛtyāmityādarśe&nbsp;|﻿ sakalaniṣkalaparimāṇavyatiriktaṃ bhūtaṃ puruṣaṃ vyāpyabhūtam&nbsp;| anāmikā kaniṣṭhānantarāṅgulirna
         yāti na gacchati&nbsp;| [tvāṃ prathamaṃ kaniṣṭhikāyāṃ guṇavattvayā gaṇayitvā [sthitasya]
         tvamiva niṣkalaṅko dvitīyāyāmanāṃmikāyāṃ gaṇayitavyo [100b] nāstītyarthaḥ&nbsp;||
         
         
         
         
         
         yaśaśca te dikṣu rajaśca sainikā
         vitanvate 'jopama ! daṃśitā yudhā&nbsp;|
         
         
         vitanvatejo 'pamadaṃ śitāyudhā
         dviṣāṃ ca kurvanti kulaṃ tarasvinaḥ&nbsp;|| 60&nbsp;||
         
         
         
         ajopama viṣṇutulya ! te tava sainikāḥ senācarā narāḥ śitamāyudhameṣāmiti śitāyudhāḥ
         tīkṣṇahetayaḥ&nbsp;| daṃśitā varmitāḥ&nbsp;| tarasvinaḥ śūrāḥ santaḥ yaśaśca kīrti ca te rajaśca
         pārthivaṃ dikṣu vitanvate vistārayanti&nbsp;| yudhā raṇena tumulena&nbsp;| dviṣāṃ ca kulaṃ [vi]tanu
         prahāraśatajarjaratvād vigataśarīram&nbsp;| na vidyate tejo 'syetyatejaḥ niṣprabhāvam&nbsp;|
         vigato mado 'smādityapamadaṃ vītagarvaṃ kurvantīti&nbsp;||
         
         
         
         
         
         bibharti bhūmervalayaṃ bhujena te
         bhujaṅgamo 'mā smarato madañcitam&nbsp;|
         
         
         śṛṇūktamekaṃ svamavetya bhūdharaṃ
         bhujaṅgamo mā sma rato madaṃ citam&nbsp;|| 61&nbsp;||
         
         
         te tava bhujena amā saha bhūmervalayaṃ mahīmaṇḍalaṃ bibharti dhārayati bhujaṅgamaḥ
         śeṣo nāgarājaḥ&nbsp;| naka eva te bhujaḥ&nbsp;| [ataḥ] svamātmīyaṃ bhujaṃ bāhuṃ bhuvaṃ pṛthivīṃ
         dhārayati vahatīti bhūdharamavetya jñātvā mama bhujo svayaṃ dhārayatīti madamahaṅkāraṃ
         citamupacitamudīrṇaṃ [rataḥ] abhiniviṣṭaḥ san mā sma gamastvaṃ mā gacchatu bhavān&nbsp;|
         itīdamekaṃ pradhānamuktaṃ vacanam&nbsp;| añcitaṃ hitaṃ śṛṇu gṛhāṇa&nbsp;| mat mattaḥ sakāśāt
         smarataḥ jānataḥ&nbsp;| prāptajñānaḥ evamudāste bhavān yadi na viruddhaṃ [vyavaharati],
         tadā sutarāṃ śobhate vinayālaṅkataguṇatvāditīdamekaṃ madvacanaṃ sarvaguṇabhūṣaṇaṃ
         grāhyamiti&nbsp;||
         
         
         
         
         
         smarānalo mānavivardhito yaḥ
         sa nirvṛtiṃ te kimapākaroti&nbsp;|
         
         
         samantatastāmarasekṣaṇe na
         samaṃ tatastāmarase kṣaṇena&nbsp;|| 62&nbsp;||
         
         
         he tāmarasekṣaṇe padmākṣi ! na vidyate rasaḥ kāmādaro yasyā ityarase 'rasike ! priyasaṅgamasukhavaimukhyādevamāmantritā
         saroṣam&nbsp;| smaraḥ kāma eva analaḥ tāpakāritvāt&nbsp;| smarānalo yo mānena priyasaṅgamavirodhena
         garveṇa vardhito dīpitaḥ, so 'yaṃ kṣaṇenaikena samaṃ saha nādhikena kālena tato vistṛtaḥ
         kṣaṇamātreṇa vijṛmbhitaḥ te tava nirvṛtiṃ sukhatāṃ prati viśiṣṭāyāsaṃ prayogasambhavaṃ
         samantataḥ sarvathā kiṃ nāpākaroti na hanti ? apākarotyeva&nbsp;| tasmāt saṃgamyatāṃ priyam&nbsp;|
         kimanena dagdhamāneneti&nbsp;||
         
         
         
         
         
         prabhāvato nāmana vāsavasya
         prabhāvato 'nāma navāsavasya&nbsp;|
         
         
         prabhāvato nāma na vā savasya
         vicchittirāsīt tvayi piṣṭapasya&nbsp;|| 63&nbsp;||
         
         
         prabhā asyāstīti prabhāvato dīptimataḥ guṇotkarṣāt&nbsp;| vāsavasya śakrasya&nbsp;| nāmayatīti
         he nāmana jetaḥ ! prabhāvataḥ prabhāvāt śaktiviśeṣaprabhāveṇa śakratulyeti yāvat&nbsp;|
         namanaṃ nāmaḥ sa na vidyate 'syeti he anāma ! parapraṇipātānabhijña ! sarvātirekāt&nbsp;|
         yata evaṃ [101a] guṇayukto bhavān, ataḥ kāraṇāt tvayi piṣṭapasya jagataḥ prabhau svāmini
         sati savasya yāgasya navaḥ pratyagra āsavaḥ somo vilakṣaṇaḥ pānaviśeṣaḥ asminniti
         navāsavasya somayāgasyeti yāvat&nbsp;| vicchittirvighātaḥ&nbsp;| nāma sarvathā vācoyuktau vā&nbsp;|
         na vā naivāsīdabhūt&nbsp;| sarvadā dharmakriyā pravartata iti kaścinnarapatiḥ stūyate&nbsp;||
         
         
         
         
         
         paraṃ parāyā balavā raṇānāṃ
         dhūlīḥ sthalīrvyoma vidhāya rundhan&nbsp;|
         
         
         paraṃparāyā balavāraṇānām
         paraṃ parāyā balavāraṇānām&nbsp;|| 64&nbsp;||
         
         
         paramutkṛṣṭam&nbsp;| guṇayogāt paraṃ śakra parāyāḥ tvaṃ yuddharasenātigatavānasi&nbsp;| kiṃbhūtam
         ? balaṃ sāmarthyaṃ vārayatīti balavāḥ&nbsp;| vārayateḥ kvibantasya rūpam&nbsp;| kasya ? raṇānāṃ
         parasamarāṇāṃ parayuddhābhibhāvīti (?) kurvan&nbsp;| balavāraṇānāṃ senāgajānāṃ balaṃ prāṇaṃ
         vāti gacchatīti balavaḥ&nbsp;| āto 'prādeḥ kaḥ&nbsp;| saprāṇaḥ āraṇaḥ śabdo yeṣāmiti balavāraṇānāṃ
         gambhīrodīrṇagarjitānāṃ sambandhinyāḥ paramparāyāḥ paripāṭyā ghaṭāyāḥ sattvādiyogāt
         prakṛṣṭāyāḥ sakāśāt dhūlīḥ sthalīḥ pāṃśuprakarān tatpreraṇāya vidhāya kṛtvā parāyā
         iti paramparāyā iti bāhyadhūlī sthalīvikāreti&nbsp;| luglopalakṣaṇā pañcamī&nbsp;| vyomākāśaṃ
         rundhannāvṛṇvan parāyā iti prakṛtam&nbsp;||atra ś‍loke bhoṭapāṭhakramo vādijaṅghālasamarthitaḥ svīkṛtaḥ&nbsp;|﻿
         
         
         
         
         
         
         na śraddhadhe vācamalajja ! mithyā-
         bhavadvidhānāmasamāhitānām&nbsp;|
         
         
         bhavadvidhānāmasamāhitānāṃ
         bhavadvidhānāmasamāhitānām&nbsp;|| 65&nbsp;||
         
         
         he alajja ! bhavadvidhānāṃ yuṣmādṛśānām&nbsp;| asamāhitānāṃ vikṣiptacetasāṃ bhave saṃsāre
         dvau prakārau ahaṅkāramamakārau rāgadveṣau vā yeṣāmiti bhavadvidhānām&nbsp;| ata eva yathā
         ātmā na vañcanīya[ḥ/?/] tathā paro 'pīti samapravṛttyabhāvādasamāhitānām&nbsp;| asamāśca
         te 'hitāśceti vigrahaḥ&nbsp;| ata eva na vidyate hitaṃ śreyo dharmo yeṣāmiti ahitānāṃ vācaṃ
         mithyā bhavat vitathaṃ jāyamānaṃ vidhānamanuṣṭhānamanyathā vidhāyānyathākaraṇād yasyāmiti
         mithyābhavadvidhānām&nbsp;| ata evāsamasyātulasya mahataḥ aheḥ sarpasyeva tāno gatiḥ kauṭilyādiyogāt
         yamyāmityasamāhitānāṃ giro na śraddadhe na [101b] pratyemīti kenacit kaścit saroṣamadhikṣipyata
         iti&nbsp;||
         
         
         
         
         
         sannāhitomānamarājasena
         sannāhitomānamarājasena&nbsp;|
         
         
         sannā hitomānamarājasena
         sannāhito mānama rājase na&nbsp;|| 66&nbsp;||
         
         
         ahitānāmumābhikhyā ahitomā&nbsp;| sannā ni[ra]stā ahitomā yata iti he sannāhitoma nirastaśatruśobha
         ! ānamatītyānamaḥ kartaryaca&nbsp;| rājñaḥ senā rājasenā&nbsp;| ānamā ānatā rājasenā yasminniti
         he ānamarājasena ! na namatītyanamaḥ he anama ! rajaso vikāro rājaso duṣṭaḥ&nbsp;| na rājaso
         'rājasaḥ sāttvikaḥ&nbsp;| he arājasa ! ina svāmin ! hitā umā gaurī yasya sa hitomaḥ&nbsp;| na
         vidyate mā śrīrasyetyamaḥ&nbsp;| na amo 'namaḥ saśrīkaḥ&nbsp;| rājā candraḥ&nbsp;| sa [lalāṭabhūṣā]
         yasyeti anamarājā, hitomaścāsau anamarājā ca hitomānamarājā śaṅkaraḥ&nbsp;| tena senaḥ
         sanāthaḥ tadyukto 'hitamānamarājasenaḥ&nbsp;| [tasya sambuddhiḥ]&nbsp;| sannāhito daṃśitaḥ mānamāhitaḥ
         āgataḥ prāptaḥ sannā satpuruṣaḥ sa na bhavan tvaṃ mā na rājase, evaṃ cānekaguṇayuktastvamatitarāṃ
         rājasa ityarthaḥ&nbsp;| atra hetuphalabhāvo yathāyathaṃ yojanīyaḥ&nbsp;| yataḥ sannāhitaḥ, tasmādānamarājasenaḥ sannāhitomaśca, yataśca mānamāhitaḥ, tasmādanamaḥ&nbsp;| yataśca hitomānamarājasenaḥ,
         tasmādasannā arājasaśca&nbsp;| yataścaitadevaṃ ato rājase vā neti&nbsp;||
         
         
         
         
         sakṛd dvistriśca yo 'bhyāsaḥ pādasyaivaṃ pradarśitaḥ&nbsp;|
         ś‍lokadvayaṃ tu yuktārthaṃ ś‍lokābhyāsaḥ smṛto yathā&nbsp;|| 67&nbsp;||
         
         sakṛdekavāraṃ dviḥ vāradvayaṃ triḥ vāratrayaṃ ca pādasya sambandhī yo 'myāsaḥ sa evam
         uktena prakāreṇa darśitaḥ samudāhṛtaḥ&nbsp;| ś‍lokayordvayaṃ dvau ś‍lokau yukto 'rtho 'bhidheyaṃ
         yeneti yuktārthamapṛthagarthayuktam, ityanūdya ś‍lokābhyāsaḥ smṛto vijñāyate iti vidhīyate
         yathetyudāharati&nbsp;||
         
         
         
         
         vināyakena bhavatā vṛttopacitabāhunā&nbsp;|
         svamitroddhāriṇābhītā pṛthvīyamatulāśritā&nbsp;|| 68&nbsp;||
         
         bhavatā tvayā, vinayati jagat sanātane mārge niveśayatīti [tena] vināyakena vinetrā&nbsp;|
         vṛtto vartula upacitaḥ pīno bāhu[102a]rasyeti vṛttopacitabāhunā&nbsp;| suṣṭhu amitrāṇyuddharatīti
         svamitroddhāriṇā iyaṃ pṛthvī bhūmirabhītā svaparacakropadravābhāvāt nirbhayā, atulā
         vipakṣaistulayitumaśakyatvād aparopamā, āśritā adhiṣṭhitā vartata iti kaścid rājā
         stūyata ityanenārthena tāvadekaḥ ś‍lokaḥ&nbsp;||
         
         
         
         tava tāvadīdṛśo 'bhyudayaḥ, tvadvipakṣasya kā gatirityayameva ś‍loko 'rthāntareṇābhyasyate—
         
         vināyakena bhavatā vṛttopacitabāhunā&nbsp;|
         svamitroddhāriṇābhotā pṛthvī yamatulāśritā&nbsp;|| 69&nbsp;||
         
         vigato nāyako 'smāditi vināyakena netṛśūnyena tvayi ruṣṭe paritrāyakasyābhāvāt&nbsp;| bhavatā
         satā&nbsp;| citāyāḥ samīpa upacitam&nbsp;| vṛtta uparato nirjīvaḥ [svapakṣa]samudāyoparamāt
         upacito bāhurasyeti vṛttopacitabāhunā&nbsp;| ata eva suhṛtparityāgāt svāni mitrāṇi ujjahātīti
         svamitroddhā, [ut‌pūrvakasya ohāk tyāge ityasya] kvibantasya tṛtīyaikavacanāntasya
         rūpam&nbsp;| ariṇā tvayā vipakṣeṇa&nbsp;| abhītā abhimukhamāgatā&nbsp;| pṛthvī mahatī yamasya tulāṃ
         upamālakṣaṇām&nbsp;| āśritā prāptā&nbsp;|tvadarāteḥ punarīdṛśī gatiḥ&nbsp;| anenārthāntareṇa sa eva ś‍loka abhyasta iti ś‍lokābhyāso
         'yamīdṛśaḥ&nbsp;||
         
         
         
         
         ekākāraṃ catuṣpādaṃ tanmahāyamakāhvayam&nbsp;|
         tatrāpi dṛśyate 'bhyāsaḥ sā parā yamakakriyā&nbsp;|| 70&nbsp;||
         
         ekaḥ samāna ākāraḥ svarūpaṃ yeṣāmityekākāraḥ, sarvato yamakayogāt catvāraḥ pādā yasya
         yatreti vā&nbsp;| ekākāracatuṣpādaṃ yat, tadīdṛśaṃ mahacca yat tad yamakaṃ ca, sarvayamakapradhānatvāt,
         mahāyamakamityāhvayaḥ saṃjñā asyeti mahāyamakāhvayaṃ veditavyam&nbsp;| ekākāracatuṣpādatvaṃ
         pratyekaṃ sarvato yamakayogād vinābhyāsādapi sambhavatītyāha—tasyāpītyādi&nbsp;| tasyāpi
         mahāyamakasyāpi na kevalaṃ samūhāderabhyāsaḥ tripādāvṛttirdṛśyate&nbsp;| ata eveyamīdṛśī
         parā sarvayamakakriyāpradhānatvāt&nbsp;| yamakasya kriyā prayogaḥ&nbsp;| ata evedaṃ [102b] tripādābhyāsād
         bhidyate&nbsp;| tatra pratyekaṃ pādeṣu sarvato yamakābhāvāt kevalaṃ pādayamakamātraṃ trirabhyasyate&nbsp;||
         
         
         
         tadudāharannāha—
         
         samānayāsamānayā samānayā sa mānayā&nbsp;|
         samānayāsamāna yā samānayāsamānayā&nbsp;|| 71&nbsp;||
         
         yāsaḥ prayāsaḥ khedaḥ&nbsp;| mānaśca priyaviṣayaṃ prātikūlyam&nbsp;| yāsamānau tulyau, yadā
         samānā, tadāyāso 'pīti samakālatvāt&nbsp;| yathā cāyāsastāpayati tathā māno 'pi priyasaṅgamasukhavirahāditi&nbsp;|
         yasyāḥ tayā samānayāsamānayā&nbsp;| saha mānenārhaṇena guṇayogād vartata iti samānayā mānyayā
         anayā kayācidiṣṭayā&nbsp;| sa tvam&nbsp;| asama guṇotkarṣādanupama ! [mā] māṃ samānaya saṃgamayeti
         kañcit suhṛdamabhyarthayati kaścit kāmī&nbsp;| punaḥ sā viśiṣyate—yā praṇayinī saha mayā
         śriyā vartata iti samā kāntimatī&nbsp;| anayasyākāryasyāsau niṣedhaḥ tasya mānaṃ pramāṇamanubhavaṃ
         yātīti anayāsamānayā&nbsp;| akāryaparihārajñatayā anayāsamānayeti nigamanīyam&nbsp;||
         yaduktam—
         atyantabahavasteṣāṃ bhedāḥ saṃbhedayonayaḥ [3.3]
         
         
         
         
         
         
         tatra diṅ‌mātraṃ sukararūpaṃ darśayannāha—
         
         
         dharādharākāradharā dharābhujāṃ
         bhujā mahīṃ pātumahīnavikramāḥ&nbsp;|
         
         
         kramāt sahante sahasā hatārayo
         rayoddha‍urā mānadhurāvalambinaḥ&nbsp;|| 72&nbsp;||
         
         
         dharāṃ dhārayatīti dharādharaḥ śeṣo bhujagarājaḥ, tasyākāraṃ sādṛśyaṃ dhārayantīti
         dharādharākāradharāḥ&nbsp;| dharābhujāṃ rājñāṃ bhujā bāhavaḥ&nbsp;| ahīnaḥ paryāpto vikramaḥ
         śauryam eṣāmityahīnavikramāḥ&nbsp;| sahasā tvaritamakālakṣepeṇa hatā arayo 'mībhiriti hatārayaḥ&nbsp;|
         rayeṇa vegena raṃhasā uddha‍urā durdharāḥ&nbsp;| māna eva dhūḥ kṛtyam&nbsp;| mānadhurāmavalambata
         iti mānadhurāvalambinaḥ&nbsp;| mahīṃ pṛthivīṃ pātuṃ rakṣituṃ sahante kalpante tādṛśaguṇayogāt&nbsp;|
         kramāta śāstravihitena krameṇa nyāyeneti yāvat&nbsp;| iha saṃdaṣṭayamakamādimadhyayamakavyapetaṃ
         madhyayamakaṃ vyapetamiti saṃbhinnamudāhṛtama&nbsp;||
         
         
         
         
         āvṛttiḥ prātilomyena pādārdhaś‍lokagocarā&nbsp;|
         yamakaṃ pratilomatvāt pratilomamiti smṛtam&nbsp;|| 73&nbsp;||
         
         [103a] āvṛttirabhyāsaḥ&nbsp;| kathaṃ ? prātilomyena pratīpatayā lakṣitā, nānulomyena, kiṃviṣayā
         ? pādaścārdhaśca prakaraṇāt ś‍lokasya, ś‍lokaśca [teṣāṃ] samudāyaḥ gocaro viṣayo yasyā
         iti pādārdhaś‍lokagocarā&nbsp;| pādagocarā, ardhaviṣayā, ś‍lokāśrayā ceti trividhamanūdya
         pratilomaṃ nāma yamakaṃ smṛtamiti vidhīyate&nbsp;| kutaḥ ? pratilomatvāt tasyā iti gamyate&nbsp;|
         pratilometi kṛtvā&nbsp;| yat tvanulom‍nā sa pādābhyāsādiriti bhāvaḥ&nbsp;||
         
         
         
         tadudāharannāha—
         
         yāmatāśa kṛtāyāsā sā yātā kṛśatā mayā&nbsp;|
         ramaṇārakatā te 'stu stutetākaraṇāmara&nbsp;|| 74&nbsp;||
         
         kṛśasya bhāvaḥ kṛśatā&nbsp;| kṛto janita āyāsaḥ śramo yayeti kṛtāyāsā&nbsp;| yā kṛśatā daurbalyam&nbsp;|
         sā yātā prāptā mayā amatā pratikūlatāṃ [gatā] āśā, arthāt suratamanoratho yasyeti he amatāśa matsaṅgamāsahiṣṇo ! he ramaṇa ! akaraṇenākṛtimattvena
         amara ! akaraṇāmara satyadeva ! yadvā akaraṇe avihite pramatta ! amara deva ! tava
         stutam&nbsp;| taditaḥ prāptaḥ he stuteta varṇanena prāpta ! te tava arakatā gamanamevāstu&nbsp;|
         kimāgamanena, iyarti gacchatītyarako [gantā] tato bhāvapratyayastal vidhīyate&nbsp;| samayamatikramyāgataḥ
         kaścit priyaḥ kayācittu saroṣamitthamadhikṣipyate&nbsp;| idaṃ pādapratilomayamakam&nbsp;| prathamasya
         tṛtīyasya ca pādasya [kramaśaḥ] prātilomyena pāṭhe ś‍lokaniṣpattiḥ&nbsp;||
         
         
         
         
         nādino 'madanādhīḥ svā na me kācana kāmitā&nbsp;|
         tāmikā na ca kāmena svādhīnā damanodinā&nbsp;|| 75&nbsp;||
         
         nādo nāma tattvaviśeṣaḥ śaivasamayaprasiddhaḥ sa vidyate 'syeti nādino me mama svā
         svakīyā dhīḥ&nbsp;| na vidyate madanaḥ kāmo 'syāmiti amadanā tataśca svādhīnā sadṛśavartinī
         bhavatu&nbsp;| evaṃ kimataḥ ? tataśca me mama na kācana na kācit kāmitā viṣayābhilāṣaḥ&nbsp;|
         kāmena damaṃ nudatīti tena damanodinā praśamapratyanīkena hetunā te tadabhāvādeva
         tāmikā na bhavitumarhati&nbsp;| kāmanimittaḥ santāpo nāstītyarthaḥ&nbsp;| idamardhapratilomayamakam&nbsp;|
         atrārdhāntaramārabhya prātilomyena pāṭhe ś‍lokaniṣpattiriti&nbsp;||
         
         
         
         
         yānamānayamārāvikaśonānajanāsanā&nbsp;|
         yāmudāraśatādhīnāmāyāmāyamanādi sā&nbsp;|| 76&nbsp;||
         
         mānamavalepaṃ yātīti mānayaḥ dṛṣṭaḥ trailokyaṃ vijagrāha&nbsp;| mānayaścāsau māraśceti
         mānayamāraḥ&nbsp;| tamavituṃ rakṣituṃ sādhanabhāvena tatsāmarthyānugrahāt, śīlaṃ yasyā
         iti mānayamārāvī&nbsp;| sa cāsau kaśā pratodaśceti mānayamārāvikaśā yā kācid bhavet tasyā
         ūnā hīnā asamānā yā na bhavati kiṃ tu samānaiva tadvat kāmasādhanatvāt&nbsp;| yadāha— ānetyādi&nbsp;|
         ana.........satyānāḥ kartaryat samarthā indriyajayādiyogāt&nbsp;| janāḥ, teṣāmasanaṃ kṣepo
         'titarāṃ yatreti anājanāsanā&nbsp;| munīnāmapi rāgajananī ata evodārāṇāṃ mahatāṃ śate bahutvopalakṣaṇam&nbsp;|
         adhīnā yasmāt sevanāt yāmāyāma jitavānasmi&nbsp;| sā anādi naditā bhaṇitā&nbsp;| nānyā&nbsp;| kim
         ? āyam āgamanam&nbsp;| āgacchati, āhuteti yāvat&nbsp;| kaściditivṛttamātmanaḥ kañcit kathayati&nbsp;|
         ānulomyena tāvadayaṃ ś‍lokaḥ&nbsp;||
         
         
         
         
         
         prātilomyenāyamevāvartate—
         
         sā dināmayamāyāmā nādhītā śaradāmuyā&nbsp;|
         nāsanājananā śokavirāmāya na mānayā&nbsp;|| 77&nbsp;||
         
         sā kācidabhimatā s‍trī dinamevāmayo vikāro 'tyantarukṣatvāt dināmayam adhītā adhīgatā
         prāptā na na bhavati kiṃ tu adhītaivātyantasaukumāryāt&nbsp;| ata evāyaḥ āgataḥ anubhāvyaḥ
         āmaḥ pīḍā yayeti āyāmā&nbsp;| kena ? amuyā pratyakṣavartinyā śaradā atidīpradivākarayā
         hetunā, ata eva ca na jananamajananam&nbsp;| āsanasyāvasthānasyājananamakaraṇaṃ yayā iti
         āsanājananā sukhāsikāmalabhamānā śokasya tvadvirahasambhavasya virāmāya vinodāya śokābhibhavārthaṃ
         mānamahaṅkāraṃ śokamabhibhavāmi ityevaṃ rūpaṃ yātīti mānayā bhavati&nbsp;| tvadviyogasambhavaṃ
         śokamabhibhavituṃ na śaknoti ityarthaḥ&nbsp;| ś‍lokapratilomayamakam&nbsp;||
         
         || iti yamakacakram&nbsp;||
          
         
          
         
         
         varṇānāmekarūpatvaṃ yadyekāntaramardhayoḥ&nbsp;|
         gomūtriketi tat prāhurduṣkaraṃ tadvido yathā&nbsp;|| 78&nbsp;||
         
         ardhayoḥ ś‍lokasambandhinorabhivyaktyarthaḥ uparyadhobhāvena likhitayoḥ sambandhināṃ
         varṇānāṃ nirantarāṇāmekarūpatvaṃ sārūpyaṃ teṣāmeva varṇānāṃ samutthānāt&nbsp;| ekaikamakṣaramantaraṃ
         vyavadhānamasminnityekāntaram ekaikavarṇavyavadhānaṃ yadi bhavati nirantarapāṭhavadardhayorauttarādharyeṇa
         ekaikavarṇāntarapāṭhe sa eva ś‍loko yadi [104a] niṣpadyata ityarthaḥ&nbsp;| tadīdṛśaṃ duṣkaraṃ
         gomūtriketi abhidhānena prāhuḥ vyavaharanti tadvido gomūtrikābandhavādinaḥ&nbsp;| yathetyudāharati&nbsp;||
         
         
         
         
         madano madirākṣīṇāmapāṅgāstro jayedayam&nbsp;|
         madeno yadi tat kṣīṇamanaṅgāyāñjaliṃ dade&nbsp;|| 79&nbsp;||
         
         madirākṣīṇāṃ strīṇām&nbsp;| apāṅgaṃ kaṭākṣa evāstramāyudhaṃ rāgasādhanatvād yasyeti apāṅgāstraḥ
         devadattasya gurukulamiti yathā&nbsp;| madanaḥ kāmaḥ&nbsp;| ayaṃ lokavikhyātaḥ&nbsp;|jayed jagadvaśīkuryāt&nbsp;| na kvacitpratihataśaktirya[di] yasmāt iṣṭaviṣayaprāpaṇāt&nbsp;|
         mama enaḥ pāpam arthāt tatprāptivighnabhūtam&nbsp;| kṣīṇam astaṃgatam tataḥ pūrṇamanorathatvāt
         ahamanaṅgāya tasmai kṛpādyapapattaye&nbsp;| tādarthye kriyāsambandhe vā caturthī&nbsp;| añjaliṃ
         praṇāmakarasampuṭaṃ dadheḥ racayāmi tamārādhayāmīti kaścit kāmī [kācit] kāminī vā
         bravīti&nbsp;||
         
         
         
         
         āhurardhabhramaṃ nāma ś‍lokārdhabhramaṇaṃ yadi&nbsp;|
         tadiṣṭaṃ sarvatobhadraṃ bhramaṇaṃ yadi sarvataḥ&nbsp;|| 80&nbsp;||
         
         auttarādharyeṇa caturṣu pādeṣvabhivyaktyarthaṃ likhiteṣu prathamamakṣaramārabhya auttarādharyeṇa
         dvirādyantataḥ krameṇa pāṭhe ardha niṣpadyate, punastathaiva pariśiṣṭasya pāṭhe aparārdhaniṣpattiriti
         ś‍lokasya dvābhyāṃ bhramaṇaṃ ś‍lokārdhabhramaṇaṃ yadi bhavet tādṛśamardhabhramaṃ nāma
         duṣkaramāhurāmananti tadvidaḥ&nbsp;|
         sarvato 'nulomapratilomataḥ pūrvavadauttarādharyeṇa ca yadi bhramaṇaṃ ś‍lokasya bhavet
         tādṛśaṃ sarvatobhadraṃ nāma duṣkaramiṣṭaṃ tajjñairiti&nbsp;||
         
         
         
         tadubhayamudāharati—
         
         manobhava tavānīkaṃ nodayāya na māninī&nbsp;|
         bhayādameyāmā mā vā vayamenomayā nata&nbsp;|| 81&nbsp;||
         
         he manobhava ! ata eva sarveṣāṃ cittādhiṣṭhānatayā he nata ! pratyāsanna ! devāntaravad
         yo [na] parokṣaḥ, māninī kācidiṣṭā tava anīkaṃ senā jagadvijayaprayuktatvāt&nbsp;| [anyā]
         senā kutaścit sabhayāpi&nbsp;| iyaṃ tvakutobhayā kācit senā ityāha—bhayādityādi&nbsp;| [sā]
         amaḥ pīḍā&nbsp;| ameyo 'pramāṇo 'mo yasyā iti ameyāmā [bhavatu] mā vā [bhūt&nbsp;| kutaḥ ?]
         bhayāt [tvadutthāt] kāraṇāntarāt mā vā na bhavati&nbsp;| seyamīdṛśī tavodayāya jagadvi[jaya]lakṣaṇāya
         na na bhavati, kiṃ tu bhavatyeva&nbsp;| kecana vayamatra enomayāḥ pāpasvabhāvāḥ&nbsp;| anudayabhājastiṣṭhāmaḥ,
         tatprasādāpratilambhāt, pratyuta nirdayabhāvanāt&nbsp;| tadiyaṃ prasīdatu tava seneti ardhabhramam&nbsp;||
         
         
         
         
         
         
         
         sāmāyāmā māyā māsā
         mārānāyāyānā rāmā&nbsp;|
         
         
         yānāvārārāvānāyā
         māyārāmā mārāyāmā&nbsp;|| 82&nbsp;||
         
         
         [104b] sā kācidiṣṭā rāmā strī māsā candreṇa amā saha mārāya nāśārtham asmākamupasthiteti
         śeṣaḥ&nbsp;| kīdṛśīti sā viśeṣyate&nbsp;| yā rāmā amasya pīḍāyā āyāmo dīrghatā yasya ityamāyāmā
         pīḍāvatī mā na bhavati&nbsp;| aduḥkhanimittaṃ tapyata ityarthaḥ&nbsp;| tadeva kutaḥ ? mārasyā
         kāmasya ānāyo jālaṃ jagadbandhanaṃ kimapi tat&nbsp;| ayānamagamanamapatanaṃ yasyā iti mārānāyāyānā&nbsp;|
         yato 'syāḥ sumando rāgaḥ, tasmād asmad duḥkhena [na] tapyata ityarthaḥ&nbsp;| sā kīdṛśīti
         punarviśiṣyate [yānaṃ pādayugam āvṛṇotīti yānāvāraḥ, tasya ārāvaḥ śabdo vartate yatra
         sā] yānāvārārāvā, ata eva ānaṃ prāṇamāyātīti ānāyā balīyasī māyā paravyāmoho phalopāyaśca
         ārāmaḥ krīḍābhūmirasyā iti māyārāmā yā īdṛśī sā mārāya asmākamiti [yoja]nīyam&nbsp;| idaṃ
         sarvatobhadram&nbsp;||
         
         
         
         svarasthānavarṇapratiniyamalakṣaṇaṃ duṣkaraṃ darśayannāha—
         
         yaḥ svarasthānavarṇānāṃ niyamo duṣkareṣvasau&nbsp;|
         iṣṭaścatuḥprabhṛtyeṣu darśyate sukaraḥ paraḥ&nbsp;||83&nbsp;||
         
         svaraḥ akārādiḥ&nbsp;| sthānaṃ ca yadbhavo varṇaḥ kaṇṭhādiḥ&nbsp;| varṇaśca vyañjanaṃ kakārādiḥ
         [teṣāṃ] svarasthānavarṇānāṃ niyamaḥ vyavasthā iyattā, yo 'sau niyamo duṣkareṣu varṇeṣu
         madhye iṣṭastajjñaiḥ so 'pi duṣkara ityarthaḥ&nbsp;| eṣa ca niyamaḥ caturbhyaḥ pratyekasvarasthānavarṇebhyaḥ
         prabhṛti ārabhya caturṣūpādāya [kramaśo nyūnatayā] ekaṃ svaraṃ sthānaṃ varṇaṃ vā yāvad
         darśyate udāhriyate&nbsp;| tādṛśasya duṣkaratvāt&nbsp;| na pañcaprabhṛti, tasya sukaratvāt&nbsp;|
         yadāha paraḥ,—pañcaprabhṛtiniyamaḥ svarasthānavarṇakṛtaḥ sukaramukhena kriyate&nbsp;| tasmānnāsau
         nirdiśyate duṣkara iti&nbsp;||
         
         
         
         
         
         
         
         ām‍nāyānāmāhāntyā vāg
         gītīrītīḥ prītīrbhītīḥ&nbsp;|
         
         
         bhogo rogo modo moho
         dhe ye cecche deśe kṣeme&nbsp;|| 84&nbsp;||
         
         
         ām‍nāyānāṃ vedānām, ante bhavā antyā vāgupaniṣaditi yāvat&nbsp;| sā gītīrgānāni vilāsināṃ
         sukhābhimatā ītīrupadravān mṛgāṇāmiva duḥkhānubandhitvād āhopādiśaditi&nbsp;| prītīśca
         saṃsāre prākṛtajanasulabhāḥ cittoddharṣāt&nbsp;| bhītīḥ trāsād bhayānubandhitvāccāha&nbsp;|
         bhogaśca rūpādiviṣayānubhavaḥ&nbsp;| rogo vyādhirvividhaduḥkhātmakaḥ [105a] saṃsārākṣepakatvāt&nbsp;|
         [tatra] ca vadhabandhanādivyasanahetutvāt&nbsp;| tatraivaṃ rogabhūte viṣayabhoge modaḥ
         sukhito 'haṃ sarvatheti harṣo moho 'jñānam, duḥkhasukhaviparyāsapravṛttatvādityapyāha
         sā&nbsp;| yata evaṃ sarvamupadrutaṃ saṃsāracakram, tasmād deśe sthāne kṣeme sarvopadravarahite
         śānte mokṣa iti yāvat&nbsp;| dhānaṃ dhā bhidādidarśanādāha [?] dhāraṇe cittasya icchā ca
         chandaśca iccheatrecchāyā ddhaividhyaṃ svīkṛtya dvivacanamiti ṭīkākarturabhiprāyaḥ pratibhāti&nbsp;|﻿ dhe ye dhātavye kārye&nbsp;| śreyo 'rthibhirmokṣa evaṃ śaraṇyatayā cittena dhārayitavyaḥ&nbsp;|
         tatraiva ca chando 'bhidhātavyaḥ na saṃsāra ityapyāha sā vāgiti&nbsp;| ākārasya īkārasya
         okārasya ekārasyaiva ca prayogāt catuḥsvaro 'yaṃ ś‍loka iti&nbsp;||
         
         
         
         
         
         kṣitivijitisthitivihiti-
         vrataratayaḥ paragatayaḥ&nbsp;|
         
         
         uru rurudhurguru dudhuvu-
         yudhi kuravaḥ svamarikulam&nbsp;|| 85&nbsp;||
         
         
         kṣiteḥ pṛthivyā vijitirvijayayogaḥ, sthiteśca tadva‍yavasthāyā yathāvat paripālanarūpāyāḥ
         kṣemasya ca vihitirvidhānaṃ sampādanam&nbsp;| etadubhayamavaśyakartavyatayā vrataṃ niyamaḥ,
         tatra ratistatparatā yeṣāmiti kṣitivijiti[sthiti]vihitivrataratayaḥ&nbsp;| kurava iti vakṣyati&nbsp;|
         etacca prajñāmantareṇa na bhavatītyāha— parā śobhāparā guṇadoṣavivekasamarthā gatiḥ
         prajñā yeṣāmiti paragatayaḥ&nbsp;| evaṃ ca śaktisampannaripuvijayacaturā ityācaṣṭe, kuravo rājāno yathoktaguṇā yudhi samare svamātmīyam arīṇāṃ kulam&nbsp;| uru bhṛśaṃ
         kriyāviśeṣaṇam&nbsp;| rurudhurāvṛtavantaḥ............vaśamānayan&nbsp;| dudhuvuśca abhibhavādakampayan&nbsp;|
         guru balavat&nbsp;| idamapi kriyāviśeṣaṇam&nbsp;| guru vā arikulaṃ śaktiyogāt&nbsp;| ayamikārākārokāramātraprayogāt
         trisvaraḥ ś‍loka iti&nbsp;||
         
         
         
         
         śrīdīptī hrīkīrtī dhīnītī gīḥprītī&nbsp;|
         edhete dve dve te ye neme deveśe&nbsp;|| 86&nbsp;||
         
         ye dve devānāmīśe deveśe surapatāvapi na sta ime te dve dve ca vastunī edhete vṛddhiṃ
         gacchataḥ&nbsp;| ke te iti viśeṣeṇa darśayati— śrīśca vibhūtiḥ dīptiśca tadbhāvinī dyutirājñā
         vā śrīdīptī&nbsp;| hrīśca trapā [ākāra]saṃkocalakṣaṇā tataḥ kīrtiśca yaśaḥ sarvatra guṇakhyātirūpā
         hrīkīrtī&nbsp;| dhīśca prajñā heyopādeyavivekasvabhāvā tadanusāriṇī ca nītiḥ samyakprayogarūpā
         trivargānubandhinī dhīnītī, gīśca vāk madhurā loka[105b]saṃgrāhikā prītiśca tadanuvṛttā
         gīḥprītī, itīme dve dve sambandhinyau edhete&nbsp;| nānye ye kecit&nbsp;| itīkārasyaikārasya
         ca prayukterdvisvaro 'yaṃ ś‍lokaḥ&nbsp;||
         
         
         
         
         
         sāmāyāmā māyā māsā
         mārānāyāyānā rāmā&nbsp;|
         
         
         yānāvārārāvānāyā
         māyārāmāmārāyāmā&nbsp;|| 87&nbsp;||
         
         
         sarvatobhadraṃ pūrvoktamekasvarodāharaṇamapi kalpate iti punarudāhṛtam&nbsp;| ekasvarodāharaṇamātramiha
         vivakṣitam&nbsp;| tacca pūrvasiddhameva sambhavatīti kimapūrveṇedṛśenāhopuruṣikāmātraṇeti
         bhāvaḥ&nbsp;| pūrvatryākhyāta evārtho 'nusartavyaḥ&nbsp;| evaṃ svaraniyamaścaturvidho darśitaḥ&nbsp;|
         
         
         
         sthānaniyamaṃ darśayannāha—
         
         nayanānandajanane nakṣatragaṇaśālini&nbsp;|
         aghane gagane dṛṣṭiraṅgane ! dīyatāṃ sakṛt&nbsp;|| 88&nbsp;||
         
         
         nakṣatrāṇāṃ gaṇaiḥ śālini sambandhite virājamāne vā nakṣatragaṇaśālini, na vidyante
         [ghanā a]sminnityaghane meghamalavikale ata eva nayanānāmānandaṃ prītiṃ janayatīti
         nayanānandajanane gagane 'ntarīkṣe dṛṣṭirdīyatāṃ prayujyatām&nbsp;| sakṛt ekavāramapi&nbsp;|
         tāvataiva madanaparavaśāyāstasyāḥ prāpteḥ&nbsp;| nādhikaṃ prārthyate, sakṛd vā darśanena
         gaganamanugṛhyatām&nbsp;| anyathai viphalā asya śobheti kaściccāṭukāraḥ kāmī kāntāmupalālayati&nbsp;|
         aṅganeti priyāmantraṇam&nbsp;| kaṇṭyatālavyadantyamūrdhanyamātraprayogāt catusthāno 'yaṃ
         ś‍loka iti&nbsp;||
         
         
         
         
         alinīlālaphalataṃ kaṃ na hanti ghanastani&nbsp;|
         ānanaṃ nalinacchāyanayanaṃ śaśikānti te&nbsp;|| 89&nbsp;||
         
         alakaḥ keśavinyāsaviśeṣa eva cañcalatvādinā latā&nbsp;| alivannīlā alakalatā yasminniti
         alinīlālakalatam&nbsp;| nalinasyeva cchāyā śobhā anayoriti nalinacchāye sarojatulye nayane
         asminniti nalinacchāyanayanaṃ śaśina iva kāntirasyeti tadīdṛśamiti manoharaṃ te tavānanaṃ
         kaṃ na hanti kaṃ nāma kāminaṃ daśamīṃ daśāṃ na nayati ? sarvameva rāgiṇaṃ hantītyarthaḥ&nbsp;|
         ghanastanīti priyāmantraṇam&nbsp;| kaṇṭhyatālavyadantyamātraprayogāt tristhāno 'yaṃ ś‍loka
         iti&nbsp;||
         
         
         
         
         anaṅgalaṅghanālagnanānātaṅkā sadaṅganā&nbsp;|
         sadānagha sadānanda natāṅgāsaṅgasaṅgata&nbsp;|| 90&nbsp;||
         
         he sadānagha ! sarvadā niṣpāpa ! ata eva vipratīsārābhāvāt san vidyamānaḥ śobhano
         vā ānandaḥ pramodo 'syeti sadānanda ! natāṅgānāṃ strīṇāṃ saṅgaḥ saṃbhogalakṣaṇaḥ,
         tena saṅgataḥ anyastrīsaṃbhogaprasaktaḥ&nbsp;| he natāṅgāsaṅgasaṃgata ! satī cāsāvaṅganā
         [106a] ceti sadaṅganā tavetyarthāt&nbsp;| anaṅgena kāmena laṅghanamabhibhavaḥ tato lagnaḥ
         saktaḥ utpannaḥ nānānekaprakāraḥ ātaṅkaḥ pīḍā yasyā iti anaṅgalaṅghanālagnanānātaṅkā
         vartate&nbsp;| anaṅgena vā laṅghanaṃ tata ālagno nānātaṅko yasyāḥ seyamanukampyatāmiti
         kañcit kāminaṃ viṣayāntaraprasaktaṃ nijabadhūnimittaṃ sānunayaṃ kācidevamāha&nbsp;| kaścid
         vā&nbsp;| kaṇṭhyadantyamātraprayukto dvisthāno 'yaṃ ś‍loka iti&nbsp;||
         
         
         
         
         
         
         agāgāṅgāṅgakākākagāhakāghakakākahā&nbsp;|
         ahāhāṅgakhagāṅkāgakaṅkāgakhagakākakaḥ&nbsp;|| 91&nbsp;||
         
         akati kuṭilaṃ gacchatītyakam&nbsp;| kartaryac&nbsp;| aka kuṭilāyāṃ gatāviti dhātuḥ&nbsp;| ā samantāt
         kāyati śabdāyate iti ākam&nbsp;| ātaḥ prādibhya iti kaḥ&nbsp;| akaṃ ca tadākaṃ ceti akākam&nbsp;|
         gaṅgāyā idaṃ gāṅgam&nbsp;| gāṅgaṃ ca tat kamudakaṃ ca gāṅgakam&nbsp;| gāṅgakaṃ ca tat akākaṃ
         ceti gāṅgakākākam&nbsp;| tatra tasya vā gāhakaḥ praveṣṭā he gāṅgakākākagāhaka ! ata eva
         aghānyevāghakāni kutsitatvāt tāni malinatvādinā kākāḥ tān hantīti aghakakākahā kṛtagaṅgās‍nānatvāt
         niṣpāpastvam&nbsp;| tataśca gāṃ svargam agāḥ prāptavānasi na sandehaḥ&nbsp;| evaṃvidhasya svargagamanamavaśyambhāvīti
         bhaviṣyatyati bhūtamupacarya agāstvamiti bhūtaprayogaḥ kṛtaḥ, yathā ajite 'pi bale
         jayakāraṇasākalyāt jitavyapadeśaḥ jitamidaṃ mayā balam&nbsp;| kiyadetaditi pratipattavyam&nbsp;|
         evaṃ puṇyamayasya tava śoko 'pi na saṃbhavati ityāmantraṇadvāreṇa sūcayati hāhetyevaṃrūpaḥ
         pralāpaḥ śokasaṃbhavaḥ&nbsp;| hāhā tamaṅgati......yātīti hāhāṅgaḥ&nbsp;| agi gatyartho dhātuḥ&nbsp;|
         na hāhāṅgo 'hāhāṅgaḥ&nbsp;| he 'hāhāṅga viśoka ! evaṃ guṇayogāt ā mvargaṃ prasiddhastvamiti
         saṃbodhanamukhenābhidhatte&nbsp;| khaga ādityaḥ&nbsp;| so 'ṅkaścihnaṃ tatra gaterasyeti khagāṅkaḥ
         sa cāsāvagaḥ parvataśceti khagāṅkāgaḥ sumeruriti yāvat, sa ca svarga eva, devānāṃ
         [tatra] avasthānāt ! taṃ kaṅkati kīrtidvāreṇa dacchati iti vyāpyādaṇcāndravyākaraṇe 1. 2. 1.﻿&nbsp;| he khagāṅkāgakaṅka ! evaṃ kalyāṇāśayatvāt durjanasasargo 'pi [106b] tava nāstīti
         kathayati aganti kuṭilaṃ gacchanti adāntatvāditi agāni&nbsp;| kataryac&nbsp;| agāni ca tāni
         khāni indriyāṇi ca ityagakhāni tāni gacchanti iti agakhagāḥ adāntendriyāḥ khalā iti
         yāvat&nbsp;| ta eva kutsitatvādagakhagakāḥ&nbsp;| teṣu akakaḥ alolaḥ alubdhaḥ nirapekṣaḥ, tatsaṃsargadveṣāt&nbsp;|
         he agakhagakākāka iti kaścit puruṣaḥ stutaḥ&nbsp;| kaṇṭhyamātraprayogādekasthāno 'yaṃ ś‍lokaḥ&nbsp;||
         91&nbsp;||
         
         
         
         evaṃ sthānaniyamaścaturdhā darśitaḥ&nbsp;| saṃprati varṇaniyamaṃ darśayannāha—
         
         re re rorururūrorugāgogo 'gāṅgago 'gaguḥ&nbsp;|
         kiṃ kekākākukaḥ kāko māmā gāmā mamāmama&nbsp;|| 92&nbsp;||
         
         re re ityanādare bhartsane vā&nbsp;| trāsā[dipara]vaśatayā bhṛśamabhīkṣṇaṃ vā rautīti roruḥ&nbsp;|
         rauteryaṅantāt kvipi rūpam, roruścāsau ruruśca mṛgaviśeṣaḥ rorururuḥ&nbsp;| tasyaūruḥ kroḍadeśaḥ tasya rug vidāraṇamevāgaḥ pāpaṃ tad gacchatīti rorururūgāgogaḥ&nbsp;| parvatadeśavartanāt
         tarumūlagatagopanaghātukena kenacit gopena duritamidamācaritamiti saviśeṣaṃ darśayati—
         agasya parvatasyāṅgamekadeśaḥ&nbsp;| tadgataḥ tatrāvasthānāt agāṅgagaḥ&nbsp;| ageṣu taruṣu vyavasthitā
         gāvo 'sya ityagaguḥ&nbsp;| tvamevaṃ pratyakṣapāpaḥ&nbsp;| mā mā sāvege vāraṇe āmreḍitaprayogaḥ&nbsp;|
         māgāḥ mā āgaccha&nbsp;| [mama mādṛśasya puṇyātmanaḥ savidha iti śeṣaḥ&nbsp;|] nedṛśaḥ pāpījano
         'smadantikamāgantumarhati&nbsp;| amamo niṣparigrahaḥ&nbsp;| mā amama parigrahakleśopahata iti
         tasyāmantraṇam&nbsp;| anena mṛgavadhapātakanimittaṃ sūcitam, parigrahopahatānāmevedṛśaduścaritasambhavāt&nbsp;|
         niṣparigrahāṇāṃ tu niṣpāpatvāt&nbsp;| yadi nāma evaṃ tathāpi kiṃ na yuṣmatsamīpamupagaccheyamityāśaṅkya
         tadasambhavaṃ prativastunā darśayati&nbsp;| kekā mayūradhvanirmadhuraḥ&nbsp;| tasya saiva vā
         kākuḥ bhaṅgaḥ&nbsp;| tatraiva sahajatayā pratiniyamāt&nbsp;| tayā kāyati śabdāyata iti kekākākukaḥ&nbsp;|
         kāko vāyasaḥ kiṃ sambhavati ? naiva&nbsp;| tadvat tvadvidhapāpajanasaṃsargo 'smadvidhānāṃ
         śreyo 'rthināṃ na sambhavatīti kaścinmuniḥ kṛtamṛgavadhapātakaṃ gopālakamaraṇyacaramātmasamīpasarpantamitthamabhidhatte&nbsp;|
         [107a] rephagakārakakāramakāramātraprayogāt caturvarṇo 'yaṃ ś‍loka iti&nbsp;||
         
         
         
         
         devānāṃ nandano devo nodano vedanindinaḥ&nbsp;|
         divaṃ dudāva nādena dāne dānavanandinaḥ&nbsp;|| 93&nbsp;||
         
         devānāṃ nandanaḥ prītikaraḥ tadyogakṣemācaraṇaparatvāt&nbsp;| vedanindinaḥ dharmādhikṣepakasya
         lokasya nodano niṣeddhā [trayī]pravartanāt&nbsp;| devo viṣṇuḥ&nbsp;| tasyaiva tādṛśatvāt, vakṣyamāṇaviśeṣayogācca&nbsp;|
         dānavānasurān nandayati vardhayati tadyogakṣemācaraṇāditi dānavanandino 'sureś‍varasya
         hiraṇyakaśipoḥ, anyasya vā kaiṭabhādeḥ dāne 'vakhaṇḍane vidāraṇe nādena darponmuktena
         siṃhanādena [stambha]bhaṅgasambhavena vā nādena śabdena tumulena hetunā divaṃ svargalokaṃ
         dudāva&nbsp;| kimidamityupajātaśaṅkamakarodityarthaḥ&nbsp;| dakāravakāranakāramātrātmatvāt trivarṇo
         'yaṃ ś‍lokaḥ&nbsp;||
         
         
         
         
         sūriḥ surāsurāsārisāraḥ sārasisārasāḥ&nbsp;|
         sasāra sarasīḥ sīrī sasūrūḥ sa surārasī&nbsp;|| 94&nbsp;||
         
         
         sa prasiddhaḥ sīrī balabhadraḥ sūriḥ sarvavidyākovidaḥ surāścāsurāśca tānāsartuṃ vyāptumapratihatatvāt
         śīlamasyeti surāsurāsārī&nbsp;| [tādṛśaḥ] sāraḥ sāmarthyamasyeti surāsurāsārisāraḥ&nbsp;| nayasampanno
         vikramasampannaścetyuktaṃ bhavati&nbsp;| śobhanābhyāmūrubhyāṃ vartata iti sasūrūḥ&nbsp;| saurūpyamanenopalakṣitam&nbsp;|
         surārasī madirāsvādī&nbsp;| tathā [ca balabhadraḥ] prasiddhaḥ&nbsp;| sarasīḥ krīḍādīrghikāḥ
         sasāra vārivihārayogena nirviveśa&nbsp;| kiṃviśiṣṭāḥ ? ārasibhirmukharaiḥ sārasaiḥ pakṣiviśeṣaiḥ
         saha vartata iti sārasisārasāḥ&nbsp;| anena vilāsitvamasyodbhāvitam&nbsp;| rephasakāramātrasvabhāvatayā
         dvivarṇo 'yaṃ ś‍lokaḥ&nbsp;|
         
         
         
         
         nūnaṃ nunnāni nānena nānanenānanāni naḥ&nbsp;|
         nānenā nanu nānūnenainenānānino ninīḥ&nbsp;|| 95&nbsp;||
         
         nūnaṃ niścitametat&nbsp;| kiṃ tat ? no 'smākamānanāni mukhāni na [na] nunnāni kiṃ tu nunnānyabhibhūtānyeva&nbsp;|
         kena ? anena puruṣeṇa, yena sārdhaṃ yoddhavyam&nbsp;| kena ? anenātmīyena mukhena māteṇḍamaṇḍaleneva
         tejasvinā mukhena&nbsp;| āstāṃ tāvad yuddham, mukhamapyasyāvalokayitumasmanmukhāni na śaknuvanti&nbsp;|
         kā 'pyayamatimānuṣaḥ puruṣaḥ&nbsp;| tādṛśena saha [yo] yoddha‍umasmān niyuṅkte 'sau prabhuraparīkṣako
         'smākamiti kathayati&nbsp;| etena pūrvoktenānūnenāpi [107b] kenā[pya]tibalīyasā yoddha‍umityarthāt&nbsp;|
         ninīḥ.......... niyoktumicchuḥ&nbsp;| anān prāṇinaḥ prāṇo 'nujīvino 'smān nayateḥ sannantāt
         kvipi rūpam&nbsp;| ino 'smākaṃ prabhuḥ&nbsp;| nā puruṣo 'yaṃ nānenāḥ enaḥ pāpaṃ na vidyate 'syetyanenāḥ
         na bhavatīti kiṃ tu sapāpa eva&nbsp;| nanu vitarka niścaye vā, yadenenātimānuṣaprabhāveṇāsmān
         dhātayitumicchati&nbsp;| svayamapyatra yoddha‍uṃ prāptaḥ&nbsp;| iti kenacit atibalīyasā yoddha‍uṃ
         niyuktāḥ prabhunā anujīvino vitarkayanti&nbsp;| ayaṃ nakāramātranibandhatvādekavarṇaḥ ś‍lokaḥ&nbsp;||
         
         
         
         duṣkaramārgamupasaṃharati—
         
         iti duṣkaramārgo 'pi kiñcidādarśitakramaḥ&nbsp;|
         
         ityuktena vidhinā duṣkaramārgo duṣkaro 'pi kāvyaprakāraḥ&nbsp;| na kevalaṃ sukara ityapi
         śabdaḥ&nbsp;| kiñcid īṣat saṃkṣepataḥ, tathā pratijñānāt&nbsp;| kriyāviśeṣaṇametat&nbsp;| ādarśita
         uktaḥ kramaḥ svabhāvo 'syetyādarśitakramaḥ pratipādita iti duṣkaramārge 'pikaścidādarśitaḥ krama ityapi pāṭhaḥ&nbsp;| tatra duṣkaramārga viṣaye 'pi kramaḥ prakāraḥ
         kaścit ko 'pi saṃkṣiptaḥ ādarśita iti yojyam&nbsp;|
         
         || iti citracakram&nbsp;||
          
         
          
         
         prahelikā anubadh‍nannāha—
         
         prahelikāprakārāṇāṃ punaruddiśyate gatiḥ&nbsp;|| 96&nbsp;||
         
         punaḥ atha prahelikānāṃ tadrūpāṇāṃ vā prakārāṇāṃ vikalpānāṃ gatiḥ svarūpaṃ lakṣaṇaṃ
         lakṣyaṃ ca, uddiśyate pratipādyate&nbsp;||
         
         
         
         kva punastadupayoga iti cedāha—
         
         krīḍāgoṣṭhīvinodeṣu tajjñairākīrṇamantraṇe&nbsp;|
         paravyāmohane cāpi sopayogāḥ prahelikāḥ&nbsp;|| 97&nbsp;||
         
         goṣṭhīnāmanekavidhatvāt krīḍārūpāḥ prītisvabhāvā rasavatyo yā goṣṭha‍yaḥ samavāyāḥ
         kāvyālāparūpā vidagdhānāṃ tā eva sukhena kālapreraṇārūpatvād vinodāḥ teṣu krīḍāgoṣṭhīvinodeṣu&nbsp;|
         tajjñaiḥ prahelikāvedibhiḥ saha ākīrṇe janasaṃbādhe sthāne kvacinmantraṇe guptabhāṣaṇe
         tadvidāmeva tatra gụ̄dhārthānāṃ prahelikānāṃ rahasyabhūtārthapratipattiḥ&nbsp;| itareṣāṃ
         tatra sannihitānāmapi kimidamucyata iti tadanavagamāt ākīrṇe 'pi mantraṇaṃ prahelikābhiḥ
         sādhyate&nbsp;| [sāmarthyaṃ ced] jñāyatāṃ kimasmābhirucyata iti vyāmohane tattvāniścayādākulīkaraṇe,
         narmarūpe vāpi viṣaye&nbsp;| caivetyapi pāṭhaḥ&nbsp;| sahopayogena prayojanena vartata iti sopayogā
         upakāriṇyaḥ&nbsp;| tatastā apyalaṅkāravat [108a] kāvyalakṣaṇe cintanīyāḥ&nbsp;| tataśca yaduktaṃ
         bhāmahena—
         
         
         nānādhātvarthagambhīrā yamakavyapadeśinī&nbsp;|
         prahelikā sā hyuditā rāmaśarmācyutottare&nbsp;||
         
         
         kāvyānyapi yadīmāni vyākhyāgamyāni śāstravat&nbsp;|
         utsavaḥ sudhiyāmeva hanta durmedhaso hatāḥ&nbsp;||
         
          [kāvyālaṅkāre 2. 29-30]
         
         iti tadapahastitam&nbsp;| upayogavattayā avaśyavaktavyatvāt prahelikānāmalaṅkāravaditi&nbsp;||
         
         
         
         lakṣaṇaṃ tāsāṃ kurvannāha—
         
         āhuḥ samāgatāṃ nāma gụ̄dhārthāṃ padasandhinā&nbsp;|
         vañcitānyatra rụ̄dhena yatra śabdena vañcanā&nbsp;|| 98&nbsp;||
         
         padayoḥ suptiṅantayoḥ sandhinā padaghaṭanena tādṛśena hetunā gụ̄dho durbodhaḥ [kṛcchragamyo]
         'rtho vivakṣitamabhidheyaṃ yasyā iti gụ̄dhārthaprahelikāṃ samāgatāmāhustadvidaḥ&nbsp;|
         gopitārthasamāgatapadapradhānatvāt samāgateti tādṛśī vyavahriyate yatra prahelikāyām
         anyatra vā arthāntare&nbsp;||
         rụ̄dhena prasiddhenārthāntaraprayuktena śabdena vācakena vañcanā vañcanaṃ vā&nbsp;| vivakṣiṃtād
         arthādanyatra buddhyutpādāt vipralambho jāyate yatra sā tatparatvād vañcitā nāma vijñāyate&nbsp;||
         
         
         
         
         vyutkrāntātivyavahitaprayogānmohakāriṇī&nbsp;|
         sā syāt pramuṣitā yasyāṃ durbodhārthā padāvalī&nbsp;|| 99&nbsp;||
         
         ativyavahitānāmatyantaviprakṛṣṭānām&nbsp;| yathā moho jāyate&nbsp;| padānāṃ prayogo 'bhidhānamativyavahito
         vā&nbsp;| ativyavahitaḥ prayogataḥ syāt&nbsp;| atyantavyavahitapadayojanāhetormohaḥ&nbsp;| so 'rthāniścayaṃ
         viparītārthapratipattiṃ [ca] karoti janayatīti mohakāriṇī yā sā vyavahitapadapradhānatvād
         vyutkrāntā nāma prahelikā veditavyā&nbsp;||
         yasyāḥ prahelikāyāḥ sambandhinī padānāmāvalī samudāyaḥ durbodhaḥ kṛcchragamyaḥ artho
         'bhidheyaṃ yasyā iti durbodhārthā sā prahelikā apahṛtārthatvāt pramuṣiṃtā nāma syāt&nbsp;||
         
         
         
         
         samānarūpā gauṇārthāropitairgrathitā padaiḥ&nbsp;|
         paruṣā lakṣaṇāstitvamātravyutpāditaśrutiḥ&nbsp;|| 100&nbsp;||
         
         yā gauṇārthā mukhyādabhidheyādanyasminnabhiṃdheye āropitairavyāptaiḥ padaiḥ śabdaiḥ
         grathitā viracitā sā tādṛśārthāntarapratipādanaparatvāt samānarūpā nāma smaryate&nbsp;||
         
         lakṣaṇasya śabdānuśāsanasyāstitvaṃ sadbhāvamātraṃ prayogaprabhṛtivyavacchedāt&nbsp;| tena
         vyutpāditāḥ saṃskṛtāḥ śrutayaḥ padāni aprahatāḥ yasyāṃ sā prayogapratītī rasavirahāt
         paruṣā nāma syāt&nbsp;||
         
         
         
         
         saṃkhyātā nāma saṃkhyānaṃ yatra vyāmohakāraṇam&nbsp;|
         anyathā bhāsate yatra vākyārthaḥ sā prakalpitā&nbsp;|| 101&nbsp;||
         
         yatra prahelikāyāṃ saṃkhyānamekatvādikam&nbsp;| vyāmohasyārthatattvāpratipatteḥ [108b]
         kāraṇaṃ sākṣādanuktasya vivakṣitasyārthasya saṃkhyāmukhena samunnayanāt, saṃkhyātā
         nāma sā bhavet&nbsp;||
         yatra prahelikāyāṃ vācyasya padasamudāyasyārtho 'bhidheyamanyathā avasthitaḥ, anyathā
         tadviparyayeṇāvabhāsate pratibhāti sā prahelikā prakalpitā nāma, anyathārthakalpanaparatvāditi&nbsp;||
         
         
         
         
         sā nāmāntaritā yasyā nām‍ni nānārthakalpanā&nbsp;|
         nibhṛtā nibhṛtānyārthā tulyadharmaspṛśā girā&nbsp;|| 102&nbsp;||
         
         yasyāḥ prahelikāyāḥ sambandhino nānārthasyānekasyābhidheyasya kalpanā udbhāvanaṃ bhavati&nbsp;|
         kutra ? nām‍ni kvacit saṃjñāyāṃ viṣaye [sā] prahelikā nām‍nā vyavahitārthatvāt nāmāntaritā
         nāma syāt&nbsp;||
         yā darśitānyārthā&nbsp;| [nibhṛto nigūḍhaḥ] nibhṛto vyavasthito vānyārtho 'bhidheyaṃ yasyāmiti
         nibhṛtānyārthā abhidheyāntarāt&nbsp;| katham ? tulyaṃ samānamubhayatra vṛtteḥ, dharmamartharūpaṃ
         tannimittīkṛtya pravṛtteḥ, spṛśatīti tulyadharmaspṛk&nbsp;| tulyo vā vivakṣitenārthena
         sadṛśo dharmo guṇo 'syeti tulyadharmāṇamarthaṃ spṛśatīti tulyadharmaspṛk&nbsp;| tayā tulyadharmaspṛśā
         girā śabdena hetunā tādṛśī gīḥ prayujyate yā vivakṣitasadṛśamarthāntaramabhidadhānā&nbsp;|
         tatraiva vivakṣite 'rthe niṣṭhā asyeti&nbsp;| yadvā tulyadharmaspṛśā girā kāraṇena nibhṛtaḥ
         aprakaṭo 'nyo gṛhītārthāpekṣayā artho 'bhidheyaṃ yasyāmitiṃ yojyam&nbsp;| sā tādṛśī prahelikā
         nibhṛtā ākhyāyate&nbsp;||
         
         
         
         
         samānaśabdopanyastaśabdaparyāyasādhitā&nbsp;|
         saṃmụ̄dhā nāma yā sākṣānnirdiṣṭārthāpi mụ̄dhye&nbsp;|| 103&nbsp;||
         
         
         upanyastena tadarthānusāreṇa kalpitena śabdasya vivakṣitatvāvācakatvena prasiddhasya
         tadarthaprakāśanāt paryāyeṇa śabdāntareṇa sādhitā upanyastaśabdaparyāyasādhitā&nbsp;| upanyastaparyāyārthaprasādhitetyapi
         pāṭhaḥ&nbsp;| tatra upanyastārthānugamakalpitasya tadarthaprakāśanāt paryāyasya śabdāntarasyārthe
         prasādhitā upanyastaparyāyārthaprasādhitā iti vyākhyeyam&nbsp;| sā tādṛśī samānaśabdā nāma
         prahelikā&nbsp;|
         sākṣāt vācakavyāpāreṇa artho nirdiṣṭaḥ pratipādito 'syām iti nirdiṣṭārthāpi&nbsp;| atiśaye
         apiśabdaḥ&nbsp;| mūḍhaye tattvārthāpratipattaye syāt&nbsp;| sādhyasaṃmohakaratvāt saṃmụ̄dhā
         nāma prahelikā jñeyā&nbsp;||atra ś‍lokavyākhyāyāṃ dvedhā gūḍhaye iti pāṭha udāharaṇavirodhāt tyaktaḥ&nbsp;|﻿
         
         
         
         
         yogamālātmakaṃ nāma yasyāḥ sā pārihārikī&nbsp;|
         ekacchannāśritaṃ vyajya yasyāmāśrayagopanam&nbsp;|| 104&nbsp;||
         
         yogānāṃ sambandhānāṃ mālā bāhulyaṃ sā ātmā tannimittatvād yasya tad yogamālātmakaṃ
         nāma saṃjñānaṃ prasiddhaṃ yasyāḥ [109a] sambandhi tatsamayatvāt sā prahelikā prasiddhanāmaparihārayogāt
         pārihārikī nāma syāt&nbsp;|
         yasyā[māśrita]mādheyaṃ vyajya prakāśya sākṣādabhidhānāt āśrayasya ādhārasya gopanaṃ
         nigūhanaṃ tadvācakasya prayogāt sā bhavedekacchannā nāma prahelikā, ekasyāśritasyaiva
         channatvāt&nbsp;||
         
         
         
         
         sā bhavedubhayacchannā yasyāmubhayagopanam&nbsp;|
         saṃkīrṇā nāma sā yasyāṃ nānālakṣaṇasaṃkaraḥ&nbsp;|| 105&nbsp;||
         
         yasyāmubhayasyāśritasya [āśrayasya] ca gopanamāvaraṇam, ubhayacchannā nāma sā prahelikā
         syāt&nbsp;|
         yasyāṃ nānālakṣaṇasya samāgatādirūpasyānekasya saṃkaraḥ saṃbhedaḥ syāt, sā saṅkīrṇā
         nāma prahelikā bhavet&nbsp;||
         
         
         
         
         etāḥ ṣoḍaśa nirdiṣṭāḥ pūrvācāryaiḥ prahelikāḥ&nbsp;|
         duṣṭaprahelikāścānyāstairadhītāścaturdaśa&nbsp;|| 106&nbsp;||
         
         
         etā yathoktalakṣaṇāḥ ṣoḍaśa prahelikā nirdiṣṭā uktāḥ pūrvairācāryai rāmaśarmādibhiḥ&nbsp;|
         tallakṣaṇavirodhāt duṣṭāḥ heyāśca tāḥ prahelikāśceti duṣṭaprahelikāḥ&nbsp;| na kevalamaduṣṭāḥ&nbsp;|
         ata eva samāgatādivilakṣaṇatvād anyāścaturdaśa taiḥ pūrvācāryairadhītā nirdiṣṭā iti&nbsp;||
         
         
         
         tāḥ kimiha nocyanta iti cedāha—
         
         doṣānaparisaṃkhyeyān manyamānā vayaṃ punaḥ&nbsp;|
         sādhvīrevābhidhāsyāmastā duṣṭā yāstvalakṣaṇāḥ&nbsp;|| 107&nbsp;||
         
         vayaṃ punaḥ&nbsp;| viśeṣavivakṣāyāṃ punaḥ śabdaḥ&nbsp;| doṣāḥ prahelikāsambhavinaḥ heyāḥ prahelikā[śca]
         aparisaṃkhyeyāḥ&nbsp;| na lakṣaṇato na lakṣyataśca guṇavadādareṇāpratipādyān manyamānāḥ
         paśyantaḥ sādhvīreva prahelikā abhidhāsyāmaḥ&nbsp;|
         nanvevamapārthādayo 'pi doṣā aparisaṃkhyeyāḥ syuḥ, viśeṣahetvabhāvāt ? naitadevam&nbsp;|
         apārthādayo hi doṣāḥ kvacid guṇā api&nbsp;| yadvakṣyati—
         
         tanmattonmattabālānāmukteranyatra duṣyati&nbsp;|
          [3.128]
         ityādi&nbsp;| tataste cintanīyāḥ&nbsp;| prahelikādoṣāstu na kvacid guṇā api, yato 'pārthādivannirūpaṇīyāḥ
         syuḥ&nbsp;| ataśca apārthādayo vaktavyā yataḥ sarvakāvyasambhavinaste doṣāḥ&nbsp;| prahelikādoṣāstu
         prādeśikā ityāśayavatā uktam— doṣānityādi&nbsp;| yadvā, prahelikādoṣā aparāparadoṣasambhavena
         caturdaśeti iyattayā aparisaṃkhyeyāḥ&nbsp;| tataścātiprasaṅgānnocyante ityabhiprāyeṇoktam—
         doṣānityādi&nbsp;| apārthādayastu sarvakāvyadoṣāḥ parisaṃkhyā[tāḥ]&nbsp;| tathaiva na tadvacane
         'tiprasaṅga iti cākūtam&nbsp;| ata evābhidhāsyati—
         
         doṣā daśaiva
          [3. 126]
         iti&nbsp;| kathaṃ tarhi duṣṭaprahelikā jñāyante yathā [109b] varjyeran&nbsp;| na hi duṣṭatayā
         ajñātānāṃ parihāraḥ saṃbhavatītyāśaṅkya tatpratyupāyamāha— yāḥ prahelikāḥ&nbsp;| tuśabdaḥarthāntaravivakṣāyām&nbsp;| yathoktalakṣaṇavirahāt na vidyate lakṣaṇamāsāmityalakṣaṇāḥ,
         tāḥ svayameva duṣṭā jñāyante&nbsp;| pratiniyatalakṣaṇavyutpatteḥ, atallakṣaṇānāṃ tadābhāsatāpratipatteḥ&nbsp;|
         kiṃ tāsāṃ prapañcaprayāseneti ?
         
         
         
         
         na mayāgorasābhijñaṃ cetaḥ kasmāt prakupyasi&nbsp;|
         asthānaruditairetairalamālohitekṣaṇe&nbsp;|| 108&nbsp;||
         
         he mama cetaḥ, āgaso 'parādhasya vyalīkasya rasaṃ svādamācaraṇarūpam abhijānātītyāgorasābhijñaṃ
         kṛtadoṣaṃ na bhavati&nbsp;| tato nirāgase mahyaṃ kasmāt kāraṇāt prakṛpyasi ? na kiñcit
         kāraṇam&nbsp;| tataścāyamakāraṇaḥ kopo na kārya iti vārayati&nbsp;| vyalīkalakṣaṇakopasthānābhāvādasthāne
         akāṇḍe ruditairaśrupātai kopamayaiḥ etairiti pratyakṣanirdeśaḥ&nbsp;| alaṃ vāraṇe&nbsp;| mā
         rodīrityarthaḥ&nbsp;| ālohitekṣaṇe iti priyāmantraṇam&nbsp;| me āgorasābhijñamityanayoḥ pādayoḥ
         mayāgorasābhijñamiti ayādeśena sandhinā vivakṣitārthasya gụ̄dhārthatvāt samāgateyamudāhṛteti&nbsp;||
         
         
         
         
         kubjāmāsevamānasya yathā te vardhate ratiḥ&nbsp;|
         naivaṃ nirviśato nārīramarastrīviḍambinīḥ&nbsp;|| 109&nbsp;||
         
         kubjā striyamāsevamānasya nirviśataḥ te tava ratiḥ pramodo varddhate&nbsp;| yathā evaṃ
         tathā amarastrīviḍambinīrdivyāṅganāsamānā nārīnirviśataḥ sevamānasya ratirna vardhate&nbsp;|
         tatraiva tavādhikārādityarthaḥ&nbsp;| atra kubjā [ityanena] kanyākubjā vivakṣitā yathā
         satyabhāmā bhāmeti&nbsp;| tadnatistadgatau vā&nbsp;| puruṣaḥ kubjāśabdena bhagnapṛṣṭhadeśāyāṃ
         yoṣiti rụ̄dhena tatra pratītijananāt vañc‍yata iti vañciteyaṃ nidarśitā&nbsp;||
         
         
         
         
         daṇḍe cumbati padminyā haṃsaḥ karkaśakaṇṭake&nbsp;|
         mukhaṃ valguravaṃ kurvaṃstuṇḍenāṅgāni ghadṛyan&nbsp;|| 110&nbsp;||
         
         atra padminyā mukhaṃ kamalarūpaṃ tuṇḍena cañcvā cumbati haṃsaḥ, valgu manoharaṃ yathā
         bhavati tathā ravaṃ rutaṃ kurvan karkaśaḥ kaṇṭako 'sminniti karkaśakaṇṭake padminyā
         daṇḍe nāle aṅgāni avayavān ghadṛyan kaṇḍūyamāna ityayamatrārtho vivakṣitaḥ&nbsp;| tatra
         ca daṇḍe cumbatītyādivyavahitapadaprayogānmoho jāyata iti vyutkrāntā iyamudāhṛtā&nbsp;||
         
         
         
         
         
         
         khātayaḥ kani kāle te sphātayaḥ sphītavalgavaḥ&nbsp;|
         candre sākṣādbhavantyatra vāyavo mama cāriṇaḥ&nbsp;|| 111&nbsp;||
         
         he kani kanye ! te tava kāle pāde candre manojñe candre vā he kamanīye priyā[110a]mantraṇametat&nbsp;|
         khātayaḥ kiṃṅkiṇikāḥ nū purādirūpā sphātayaḥ sphītāḥ paryāptaśobhāḥ sphītavalgavaḥ
         madhuraghanārasāḥ sākṣādbhavanti&nbsp;| pratyakṣatāmupayānti&nbsp;| tanninadagrahaṇādākarṇāntacakṣuṣā
         vā gṛhyanta ityarthaḥ&nbsp;| atredṛśamanojñavastusākṣātkaraṇe mama vāyavaḥ prāṇāḥ&nbsp;| rāgābhibhavāt
         cāriṇo 'navasthāyinaḥ&nbsp;| yāntītyarthaḥ&nbsp;| evaṃ durbodhārthapadaprayogāt pramuṣiteyaṃ
         lakṣiteti&nbsp;||
         
         
         
         
         atrodyāne mayā dṛṣṭā vallarī pañcapallavā&nbsp;|
         pallave pallave cārdrā yasyāḥ kusumamañjarī&nbsp;|| 112&nbsp;||
         
         vallarīti strītvasādharmyeṇa kācid yoṣid vivakṣitā&nbsp;| pallavaśabdena ca tatsāmyādaṅgulayaḥ
         kusumamañjarīti ca tatsādṛśyāt nakhāḥ&nbsp;| śeṣaṃ sugamam&nbsp;| evaṃ gauṇārthaprayuktairvallarītyādi
         śabdaiḥ sādhiteyaṃ samānarūpā nirūpiteti&nbsp;||
         
         
         
         
         surāḥ surālaye svairaṃ bhramanti daśanārciṣā&nbsp;|
         majjanta iva mattāste saure sarasi saṃprati&nbsp;|| 113&nbsp;||
         
         surāṃ kurvantīti tatkaroti tadācaṣṭa iti ṇijantāt surayatīti kartaryaci vihite surāḥ
         śauṇḍikāḥ&nbsp;| mattāste kecit vivakṣitāḥ&nbsp;| surāyā ālaye madirāmandire samprati svairaṃ
         yatheṣṭaṃ bhramanti&nbsp;| daśanārciṣā dantaprabhayā paritaḥ sphurantyā lakṣitāḥ&nbsp;| surāyā
         idaṃ saure madyasarasi hrade majjanta iva lakṣyamāṇāḥ&nbsp;| surā ityasya śauṇḍikeṣu surāsambandhini
         ca saura ityasyāprasiddheḥ&nbsp;| lakṣaṇasya ca tādṛśasya sambhavāt paruṣeyam āviṣkṛteti&nbsp;||
         
         
         
         
         nāsikyamadhyā paritaścāturvaṇyavibhūṣitā&nbsp;|
         asti kācit purī yasyāmaṣṭavarṇāhvayā nṛpāḥ&nbsp;|| 114&nbsp;||
         
         nāsikyo varṇo ñakāro 'tra vivakṣitaḥ&nbsp;| madhye madhyo vā yasyāḥ sā nāsikyamadhyā&nbsp;|
         parita ādyantataḥ&nbsp;| caturbhirvarṇaiḥ vibhūṣitā asti vartate purī kācit&nbsp;|yasyāṃ puryāmaṣṭau varṇā āhvayaḥ saṃjñā yeṣāmityaṣṭavarṇāhvayā nṛpā rājānaḥ santi&nbsp;|
         atra kāñcī purī pallavāśca tasyāṃ nṛpā iti paramārthaḥ&nbsp;| caturādisaṃkhyopādānaṃ tu
         tadvivakṣitārthavyāmohakaramiti saṃkhyāteyamākhyāteti&nbsp;||
         
         
         
         
         girā skhalantyā namreṇa śirasā dīnayā dṛśā&nbsp;|
         tiṣṭhantamapi sotkampaṃ vṛddhe ! māṃ nānukampase&nbsp;|| 115&nbsp;||
         
         skhalantyā daurgatyopahatasyeśvareṣu pratibhākṣayagṛhītasya vyākulavacanatvād, rāgādeśācceti
         dvaidham&nbsp;| namreṇa śirasā durvidhasya parārādhanaparatvāt rāgarasācceti aparaṃ dvaidham&nbsp;|
         dīnayā dṛśā daridreṇa nirānandatvāt [110b] abhimatarāgaviṣayāsiddheścetyaparaṃ dvaidham&nbsp;|
         sotkampamatyantaṃ kṣīṇatvāt kāmāveśācceti idamapi dvidhā&nbsp;| vṛddhā śabdasya jaratīvācinaḥ
         saṃbodhane vṛddhe iti&nbsp;| [tathaiva] vṛddhāśabdasya lakṣmīvacanasya ityaparaṃ dvaidham&nbsp;|
         evaṃ tiṣṭhantamanukampābhājanamapi kiṃ māṃ nānukampase ? atra kaścid daridro lakṣmīṃ
         labhatām iti vivakṣito vākyārthaḥ&nbsp;| vṛddhāṃ kāñcit yoṣitamābhāṣate kaścit kāmīti anyastvarthaḥ
         pratibhāti&nbsp;| tadiyaṃ prakalpitā nidarśiteti&nbsp;||
         
         
         
         
         ādau rājetyadhīrākṣi ! pārthivaḥ ko 'pi gīyate&nbsp;|
         sanātanaśca naivāsau rājā naiva sanātanaḥ&nbsp;|| 116&nbsp;||
         
         he adhīrākṣi ! ko 'pi kaścidanirdhāritarūpaviśeṣaḥ pārthivaḥ pṛthivīpatiḥ vṛkṣaśca
         iti ś‍liṣṭam&nbsp;| ādau prathamato rājetyevaṃ gīyate kīrttyate&nbsp;| sanātanaśca gīyate&nbsp;|
         sanātanaśca śāś‍vataḥ, viṣṇurvā&nbsp;| na vidyate 'tanaḥ śabdo 'sminniti atanaḥ sa pārthivaḥ&nbsp;|
         ādau rājeti yo gīyate, na atanaḥ kiṃ tu tanaḥ śabdasahita evetiṃ traividhyam&nbsp;| yadvā
         na tana atanaḥ&nbsp;| na tathā nātanaḥ&nbsp;| saha tena vartata iti sanātanaśca ko 'pi pārthivo
         gīyate&nbsp;| sa evārthaḥ&nbsp;| vyuttpattimātreṇa bhidyate&nbsp;| asau pūrvoktaḥ&nbsp;| ādau rājā sanātanaśca
         naiva rājā mahīpatirādyaḥ&nbsp;| nāpi sanātanaḥ śāś‍vato viṣṇurvā bhavati&nbsp;| rājātana iti
         vṛkṣaviśeṣasya nāma, yasya kṣīrīti prasiddhiḥ&nbsp;| tatreyaṃ nānārthakalpaneti nāmāntariteyamudīritā&nbsp;||
         
         
         
         
         hṛtadravyaṃ janaṃ tyaktvā dhanavantaṃ vrajanti kāḥ&nbsp;|
         nānābhaṅgiśatākṛṣṭalokā veśyā na durdharāḥ&nbsp;|| 117&nbsp;||
         
         
         hṛtaṃ dravyamasmāditi hṛtadravyaṃ nirdhanaṃ naraṃ tyaktvā dhanavantaṃ naraṃ kā vrajanti
         ? nānā anekaprakārāṇāṃ bhaṅgīnāṃ śrṛṅgāraceṣṭālakṣaṇānāṃ śataiḥ&nbsp;| bahutvopalakṣaṇame[tat]&nbsp;|
         ākṛṣṭā vaśīkṛtā lokāḥ puruṣā yābhiriti nānābhaṅgi[śatā]kṛṣṭalokāḥ durdharā durvārā
         anāya[tta]tvāt&nbsp;| veśyā gaṇikā evaṃvidhā bhaveyuriti uttaramāśaṅkya niṣedhati—evaṃvidhāḥ
         satyo 'pi na veśyāḥ kiṃ tu śriya ityatrottaram&nbsp;| ato nānābhaṅgiśatākṛṣṭalokā ityādeḥ
         tulyadharmaspṛśo giraḥ śriya ityasminnarthe nibhṛtatvād vyavasthānāt tayā vā śriya
         ityasyārthasya nibhṛtatvānnigūḍhatvāt nibhṛteyamudāhṛtā&nbsp;||
         
         
         
         
         jitaprakṛṣṭakeśākhyo yastavābhūmisāhvayaḥ&nbsp;|
         asau māmutkamadhikaṃ karoti kalabhāṣiṇi&nbsp;|| 118&nbsp;||
         
         kalabhāṣiṇi ! jitastadupamitaḥ prakṛṣṭasya [111a] keśasyākhyā saṃjñā yasya sa prakṛṣṭakeśākhyaḥ
         pravālaḥ yeneti jitaprakṛṣṭakeśākhyaḥ pravālopama [ityarthaḥ]&nbsp;| na vidyate bhūmirasyeti
         abhūmiḥ&nbsp;| tena arthataḥ samānaḥ āhvayaḥ saṃjñā yasyā asau abhūmisāhvayaḥ adharaḥ tava
         yaḥ&nbsp;| asau ayaṃ māmutkamunmanasamadhikamatyarthaṃ karoti&nbsp;| evaṃ kalpitaprasiddhaśabdaparyāyasādhiteyaṃ
         samānaśabdā nidarśiteti&nbsp;||
         
         
         
         
         śayanīye parāvṛtya śayitau kāminau ruṣā&nbsp;|
         tathaiva śayitau rāgāt svairaṃ mukhamacumbatām&nbsp;|| 119&nbsp;||
         
         kāmī ca kāminī ca kāminau strīpuṃsau ruṣā praṇyakalahena hetunā parāvṛtya parāṅmukhībhūḥ[ya]
         śayanīye talpe śayitau&nbsp;| tathaiva parāvṛttyaiva mukhamanyonyasya svairaṃ yatheṣṭaṃ
         rāgādacumbatām cumbitavantau iti moho jāyate&nbsp;| kathaṃ nāma parāvṛtya śayitau svairaṃ
         mukhaṃ cumbata iti ? yathā pūrvaṃ saṃmukhaṃ śayitau tathaiva punaḥ saṃviṣṭau rāgaparavaśatayā
         svairaṃ mukhamacumbatāmiti tu paramārthaḥ&nbsp;| iyameva sākṣānnirdiṣṭārthāpi saṃmohakāriṇīti
         saṃmụ̄dhā darśitā&nbsp;||
         
         
         
         
         vijitānnabhavadveṣigurupādahato janaḥ&nbsp;|
         himāpahāmitradharairvyāptaṃ vyomābhinandati&nbsp;|| 120&nbsp;||
         
         
         vinā pakṣiṇā garuḍena&nbsp;| sāmarthyāt tena kila devarājamabhibhūya kadācida—mṛtamāhṛtam&nbsp;|
         [jitam] vijitam ātmasāt kṛtam [annamāhāro] yasya sa vijitānnaḥ abhṛtabhojī&nbsp;| sa cārthādindraḥ&nbsp;|
         bhavatyasmāditi bhavaḥ&nbsp;| vijitānno bhavo janmaheturjanakaḥ&nbsp;| yasya yasmād vā bhavo
         bhavanaṃ janma yasya sa vijitānnabhava arjunaḥ taṃ dveṣṭī[ti] vijitānnabhavadveṣī
         karṇaḥ&nbsp;| tasya gururādityaḥ&nbsp;| tasya pādaiḥ kiraṇaiḥ hatastataḥ&nbsp;| tādṛśī jano vyoma
         gaganamabhinandati&nbsp;| prītinirbha reṇāntaḥkaraṇena gṛhṇāti&nbsp;| kiṃviśiṣṭam ? himamapahantīti
         himāpahaḥ agniḥ&nbsp;| tasyāmitram udakam&nbsp;| tad dhārayantīti himāpahāmitradharā meghāḥ&nbsp;|
         tairvyāptam&nbsp;| atra vijayasambandhād vijitamityamṛtasya bhānaṃ nivṛttam&nbsp;| tatsambandhācca
         vijitānna itīndrasya&nbsp;| tasmād janmayogād vijitānnabhava ityarjunasya&nbsp;| tadvairayogācca
         vijitānnabhavadveṣīti karṇasya&nbsp;| tajjanmayogācca vijitānnabhavadveṣigururityā[ditya]sya&nbsp;|
         [111b] himopaghātayogena himāpaha ityag‍neḥ&nbsp;| tadamitratāyogācca himāpahāmitramityudakasya&nbsp;|
         taddhāraṇasambandhācca himāpahāmitradharā iti meghānām&nbsp;| evaṃ sambandhapārihārikīyamudāhṛtā&nbsp;||
         
         
         
         
         na spṛśatyāyudhaṃ jātu na strīṇāṃ stanamaṇḍalam&nbsp;|
         amanuṣyasya kasyāpi hasto 'paṃ na kilāphalaḥ&nbsp;|| 121&nbsp;||
         
         amanuṣyasya kasyāpyanirdhāritarūpaviśeṣasya hastaḥ jātu kadācidapi āyudhaṃ na spṛśati
         gṛhṇāti&nbsp;| na ca strīṇāṃ stanamaṇḍalaṃ payodharabhāraṃ spṛśati&nbsp;| ayamevaṃ phalabhūtakarmarahito
         hasto nāphalaḥ saphalaḥ kila&nbsp;| nānyādṛśaṃ sāphalyamasyāsmabhyaṃ rocata iti kilaśabdena
         sūcayati&nbsp;| atrāśrito hastaḥ abhivyakto vācakaprayogāt&nbsp;| āśrayastu gopitaḥ, gandharvahasta
         iti sākṣādanabhidhānāt&nbsp;| gandharvahasta iti cābhidhānameraṇḍasya&nbsp;| tadiyamekacchannā
         darśiteti&nbsp;||
         
         
         
         
         kena kaḥ saha sambhūya sarvakāryeṣu sannidhim&nbsp;|
         labdhvā bhojanakāle tu yadi dṛṣṭo nirasyate&nbsp;|| 122&nbsp;||
         
         kena śirasā saha sambhūya saṃgatya sarveṣu kāryādiṣu s‍nānā[dhi]vāsanādiṣu sannidhimupasthānaṃ
         labdhvā prāpya bhojanakāle annagato yadi kathañcid dṛṣṭaḥ syāt, tadā kaḥ tādṛśo ni[ra]syate
         ? keśaḥ&nbsp;| tasya tādṛśatvāt&nbsp;| atra kena ka iti sāmānyapada prayogādāśrayaḥ śirolakṣaṇaḥ āśritaśca keśaḥ&nbsp;| tau cchannau ityubhayacchanneyamudāhṛtā&nbsp;|
         keneśa iti [pāṭhe] kena kakāreṇa īśaśabdaḥ sambhūya, śeṣaṃ pūrvavat&nbsp;| kena brahmaṇā
         īśaḥ śaṅkara iti cārthāntaraṃ vācyam&nbsp;| tanmahāprayogādubhaya[go]panaṃ prāgiveti vyākhyeyam&nbsp;||
         
         
         
         
         sahayā sagajā senā sabhaṭeyaṃ na cejjitā&nbsp;|
         amātṛko 'yaṃ mūḍhaḥ syādakṣarajñastu naḥ sutaḥ&nbsp;|| 123&nbsp;||
         
         saha hayairaś‍vai saha gajairbhaṭaiśca saha [112a] vartata iti sahayā sagajā sabhaṭeyaṃ
         ced yā na jitā nākrāntā tadā no 'smākaṃ sutaḥ amātṛkaḥ ajananīkaḥ&nbsp;| a[na]kṣarajñaśca
         mūḍhaḥ syāditi [āpātato] 'yamarthaḥ&nbsp;| tattvārthastu haśca yaśca tābhyāṃ varṇābhyāṃ
         saha vartata iti&nbsp;| saha yo gaśca jaśca varṇaḥ, tābhyāṃ saha sagajā&nbsp;| iśca naśca varṇaḥ&nbsp;|
         tābhyāṃ yuktā senā, bhakāraṭakārābhyāṃ yogāt sabhaṭā&nbsp;| evaṃvidhā ca siddhā mātṛkā
         sā iyaṃ cenna jitā samyagadhyayanayogena yadi na vaśīkṛtā syāt, tadā ayaṃ naḥ sutaḥ&nbsp;|
         na vidyate mātṛkā varṇasamām‍nāyaḥ&nbsp;| anadhītatvādasyeti amātṛkaḥ ata eva śāstrāparijñānāt
         mụ̄dho mūrkhaḥ heyopādeyajñānavikalaḥ syāt&nbsp;| na kṣarati na naśyatītyakṣaraṃ vedaṃ
         jānātītyakṣarajñastu vedamātrapāṭhakastu syāt&nbsp;| na mātṛkādhyayanenāpi vedapāṭhasambhavāt&nbsp;|
         akṣarajñaścetyapi pāṭhaḥ&nbsp;| tatra mūrkhatayā naś‍varapadārthasvabhāvāparijñānādakṣaraṃ
         sarvaṃ nityaṃ jānīyādityakṣarajñaśca nityagrahaguptaśca bhavet&nbsp;||
         kataro 'yaṃ saṃkara iti darśayati—
         
         
         
         
         sā nāmāntaritāmiśravañcitārūpayoginī&nbsp;|
         evamevetarāsāmapyunneyaḥ saṃkarakramaḥ&nbsp;|| 124&nbsp;||
         
         seyaṃ prakrāntā prahelikā tallakṣaṇayogānnāmāntaritayā miśreṇa saṃsṛṣṭena vañcitāyā
         rūpeṇa yogaḥ sambandho 'syāstīti nāmāntaritāmiśravañcitārūpayoginī&nbsp;| mātṛketyasminnām‍ni
         sahayetyādinānekārthakalpanādamātṛkāśabdenājananī, mụ̄dhenānadhītasiddhamātṛkāpratītivipralambhāt,
         akṣarajñaśabdena ca varṇajñaprasiddhena vedavedinyavinaś‍varajñevāniścayavañcanāt&nbsp;|
         saṃkaraśeṣamatidiśan prastāvamimaṃ nigamayati— evameva yathoktasaṃkarānusāreṇa itarāsāmapi
         [112b] nāmāntaritāvañcitāvyatiriktānāṃ ca&nbsp;| na kevalamanayoḥ&nbsp;|saṃkarasya saṃsargasya kramaḥ prakāra unneyo 'bhyūhyaḥ&nbsp;| sa caiva munnīyatām—
         
         surāprayogeprasṛtā viprāḥ śūdrānnabhojinaḥ&nbsp;|
         ām‍nāyādhyayanaṃ tyaktvāyudhyantaḥ pāpa[māśritāḥ]&nbsp;||
         
         samāgatā [vyutkrāntayoḥ] saṃkaraḥ&nbsp;|
         
         viśāle 'tra girau dṛṣṭo girirna saktanirjharaḥ&nbsp;|
         yaścārka[piśitāsā]khyo dolāyeta pratikṣaṇam&nbsp;||
         
         samānarūpāsamānaśabdayorayaṃ saṃkaraḥ&nbsp;|
         
         lakṣmīdharapateḥ kāntaṃ gatā gaṅgādharāṅganā&nbsp;|
         candrā[dhāre] parītāpaḥ kutoyaṃ me tavodaye&nbsp;||
         
         pārihārikīprakalpitayoḥ saṃkaraḥ&nbsp;|
         
         || iti prahelikācakram&nbsp;||
          
         
         
         evaṃ śabdālaṅkārasvabhāvāḥ kāvyaguṇā yathāvat pratipādi[tāḥ]&nbsp;| doṣā api kecidasādhāraṇavaidarbhamārgasambhavinaḥ
         ś‍leṣādayaḥ&nbsp;| saṃprati sarvamārgasādhāraṇānupadarśayannāha—
         
         apārtha vyarthamekārthaṃ sasaṃśayamapakramam&nbsp;|
         śabdahīnaṃ yatibhraṣṭaṃ bhinnavṛttaṃ visandhikam&nbsp;|| 125&nbsp;||
         
         
         deśakālakalālokanyāyāgamavirodhi ca&nbsp;|
         iti doṣā daśaivaite varjyāḥ kāvyeṣu sūribhiḥ&nbsp;|| 126&nbsp;||
         
         apagato 'rthaḥ abhidheyo vākyasambandhi yata ityapārtham&nbsp;| viruddhaḥ pūrvāparāhataḥ
         artho 'bhidheyo yasminniti vyartham&nbsp;| ekaḥ sa eva pratipādito 'rtho 'bhidheyaḥ punaryasmin
         pratipādyate tadekārtham&nbsp;| saṃśayo 'rthaviṣayaḥ, kimayamartho 'yaṃ vetyubhayārthāvalambī
         pratyayaḥ, tena [sa]ha vartate tajjanakatvāditi sasaṃśayam&nbsp;| apagataḥ kramo yathoddeśaṃ
         pratyāmnāyata ityapakramam&nbsp;| śabdena śabdavidyāprasiddhena padena hīnaṃ rahitaṃ tadvipakṣayogāditi
         śabdahīnam&nbsp;| yateḥ chandaḥśāstravihitāt vigamāt bhraṣṭamapagatamiti yatibhraṣṭam&nbsp;|
         bhinnaṃchandovicitividyārūḍhaṃ vṛttaṃ padyaṃ jāterapi virodhasambhavāt yasminniti bhinnavṛttam&nbsp;|
         vigataḥ sandhiḥ śabdaśāstraprasiddho yaṇādeśādiryasminnitiṃ visandhikam&nbsp;||
         deśaḥ parvatādiḥ&nbsp;| kālo divasādiḥ&nbsp;| kalā nṛtyagītādividyāḥ&nbsp;| lokaśca sattvaloko bhājanaloko
         vā citrapracāraḥ&nbsp;| nyāyaścānvīkṣikī&nbsp;| āgamaśca vedādiḥ&nbsp;| deśakālakalālokanyāyāgamāḥ&nbsp;|
         tairvirodho bādhā vidyate 'sminniti deśakālakalālokanyāyāgamavirodhi ca tattadvyavasthātikramāt&nbsp;|
         virodhītyetaddeśādibhiḥ pratyekaṃ sambandhanīyam&nbsp;| cakāra uktasamuccaye&nbsp;| ityete anantaroddiṣṭā
         daśaiva&nbsp;| anyūnānatiriktā doṣā guṇavipakṣatvād varjyāḥ śāstracakṣuṣā dṛṣṭvā parihartavyāḥ&nbsp;|
         sūribhiḥ pratipattṛbhiḥ&nbsp;| kutra ? kāvyeṣu pūrvoktarūpeṣu&nbsp;| kāvyaviśeṣadoṣāṇāmapi kvacit
         keṣāñcit pratiniyamāt&nbsp;| tatsambhavitvāt kāvyadoṣāste, yathā hetusambha[vi]no[113a]
         'siddhādayo hetudoṣāḥ&nbsp;| yathā cārāñjikādayo dhānyasambhavino dhānyadoṣā ucyante loke&nbsp;|
         atrāpārthādayo yadā bhāvapradhānāḥ, tadā apārthatvādayo dūṣaṇānīti bhāvasādhanena
         doṣāḥ&nbsp;| dūṣayanti vā kāvyavyapadeśamātreṇa kvacid vā apavādaviṣaye kāvyameveti tattvāt
         anyatreti doṣāḥ&nbsp;| yadvakṣati—
         
         tanmattonmattabālānāmukteranyatra duṣyati&nbsp;|
          [3. 128]
         ityādi&nbsp;| tadyogāt kāvyaṃ duṣṭamiti jñeyam&nbsp;| yadā tu dharmapradhānāḥ, tadā apārthādayo
         duṣyanti heyā bhavantīti doṣāḥ&nbsp;| tadābhāsatvācca kāvyeṣu doṣāḥ&nbsp;| yathā dṛṣṭāntābhāsā
         dṛṣṭānteṣu, śabdābhāsāḥ śabdeṣviti sarvathā kāvyadoṣāste varjanīyā smṛtimateti&nbsp;||
         
         
         
         atha
         
         
         pratijñāhetudṛṣṭāntahīnaṃ duṣṭaṃ ca varṇyate&nbsp;|
         samāsena yathānyāyaṃ tanmātrārthapratītaye&nbsp;||
         
          [kāvyālaṅkāre 5. 1]
         ityādinā vistareṇa pratijñāhānyādayo doṣāḥ kāvyalakṣaṇāntare darśitāḥ&nbsp;| te kimiha
         nocyanta iti cedāha—
         
         pratijñāhetudṛṣṭāntahānirdoṣo na vetyasau&nbsp;|
         vicāraḥ karkaśaprāyastenālị̄dhena kiṃ phalam&nbsp;|| 127&nbsp;||
         
         
         pratijñā sādhyanirdeśaḥ, vidhirūpo niṣedhalakṣaṇo vā&nbsp;| sādhyasya sarvasya sadasattvābhyāṃ
         vyāpteḥ&nbsp;| sa ca pramāṇāntarāvyāhataḥ&nbsp;| pramāṇāntaranirastasyāhetugocaratvāt&nbsp;| yathoktam—
         
         sandigdhe hetuvacanād vyasto heturanāśrayaḥ&nbsp;|
          [pramāṇavārttike 4. 91]
         iti&nbsp;| tathā
         
         hetubhistrāṇamupetaṃ naiva yo hataḥ&nbsp;|
          [ ]
         ityādiḥ&nbsp;| anyatra tadvistaraḥ&nbsp;| hetuḥ, tasyā evaṃrūpāyāḥ pratijñāyā sādhanabhūto 'rthaḥ
         trirūpo 'nyo vā&nbsp;| tasyāpi tallakṣaṇaśāstre vistaraḥ&nbsp;| dṛṣṭāntaḥ sādhyasādhanayoḥ sambandhapratipattiviṣayabhūto
         'rthaḥ kaścit&nbsp;| sa ca sādharmyadṛṣṭānto vaidharmyadṛṣṭāntaścetyādinā anyatra nirṇītaḥ&nbsp;|
         teṣāṃ trayāṇāṃ hāniryathā[kramaṃ] pratijñāhetudṛṣṭāntahāniḥ&nbsp;| [dvandvāt paraṃ śrūyamāṇasya]
         pratyekamabhisambandhāt pratijñāhāniḥ hetuhāniḥ dṛṣṭāntahāniśceti trividho bhavati&nbsp;|
         tatra pratijñāhāniḥ- tayaiva pratijñayā hetunā siddhāntena sarvāgamaiḥ prasiddhadharmatayā
         pratyakṣeṇa ca bādhetyanekadhā&nbsp;| yathoktaṃ bhāmahena—
         
         
         tadarthahetusiddhāntasarvāgamavirodhinī&nbsp;|
         [113b] prasiddhadharmā pratyakṣabādhinī ceti duṣyati&nbsp;||
         
          [kāvyālaṅkāre 5. 13]
         iti&nbsp;| hetuhānirasiddhatvādilakṣaṇaḥ&nbsp;| yathoktam—
         
         hetustrilakṣaṇo jñeyo hetvābhāso viparyayāt&nbsp;|
          [kāvyālaṅkāre 5. 21]
         iti&nbsp;| tasyānyatra vistaraḥ&nbsp;| dṛṣṭāntahāniḥ sādhyadharmavirahādirūpāt&nbsp;| taduktam—
         
         
         sādhyasādhanadharmābhyāṃ siddho dṛṣṭānta ucyate&nbsp;|
         tadviparyayato vāpi tadābhastadavṛttitaḥ&nbsp;||
         
          [kāvyālaṅkāre 5. 26]
         
         iti&nbsp;| tadvistaro 'pyanyatraiva&nbsp;| seyaṃ trividhā hāniḥ pratyekamanekaśo nānā kāvyeṣu
         doṣaḥ&nbsp;| vaiguṇyaṃ vā doṣo veti sadasatpakṣavikalpanam&nbsp;| vicāro 'yaṃ [vi]gṛhya parīkṣā[yā]
         iha kathañcit prastutatve 'pi [mukhyatastasyāḥ] tarkaśāstra[gocara]tvāt karkaśaprāyaḥ
         karkaśabhāgaḥ atigambhīratvādihānadhikārācca, prāyo bhūyān yasminniti kṛtvā&nbsp;| tena
         vā prāyo bahulaḥ&nbsp;| prāyeṇa bhūmnā vā karkaśaḥ karkaśaprāyaḥ&nbsp;| rājadantādiṣu darśanāt
         pūrvanipātaḥ&nbsp;| karkaśaprāyaḥ kaṭhinabhūyiṣṭhaḥ arañjaka iti yāvat&nbsp;| iha ca komalaprāyaḥ
         kāvyapratiniyataḥ guṇadoṣaviṣayo vicāro 'dhikṛtaḥ&nbsp;| tasmāt tena karkaśaprāyeṇa vicāreṇa
         ālị̄dhena anuṣṭhānamukhenādṛtena kiṃ phalam ? kāvyapratiniyataguṇadoṣanirṇayarūpaṃ
         prayojanaṃ kimasti ? naivetyāśaya&nbsp;| tathā cāha—
         kāvyalakṣaṇe kāvyapratiniyatā doṣā guṇāśca vicāryante&nbsp;| na śāstrāntarasādhāraṇā api,
         sarvaśāstrasamuccayaprasaṅgāt&nbsp;| tataśca atraiva sarvaguṇadoṣavyutpattau śāstrāntarāṇi
         vyarthāni syuḥ, tāvanmātraphalatvād vidyāsthānānām&nbsp;| tatraitatpratiniyatavyutpatteranyataḥ
         siddheridamapi vyarthaṃ syāt, sarvatra pratiniyamābhāvāt&nbsp;| na caivam, guṇadoṣavyutpattīnāṃ
         pratiśāstraṃ niyamadarśanāt&nbsp;| atha kāvyāṅgatvāt pratijñābhedādikaṃ vidyāntaramapi
         saṃkṣiptamihābhidhānīyam&nbsp;| tat kiṃ chandovicityādikaṃ tatra nābhimatam ? tasyāpi kāvyāṅgatvena
         nimittasya samānatvāt&nbsp;| na ca yatkiñcidiha darśitam ityetāvatā śāstrāntare samyag‌jñānaṃ
         sampadyate, punastacchāstrādeva yathāvadavagamavyapekṣaṇāt jñānānāṃ [ca] pratiśāstraṃ
         niyatatvāt&nbsp;| tatastata eva tattajjñānamapekṣaṇīyam&nbsp;| yat punaḥ kāvyalakṣaṇasyāsya
         pramāṇalakṣaṇīkaraṇam, tadāhopuruṣikāmātramiti sūktamidaṃ tenālị̄dhena kiṃ phalamiti&nbsp;||
         
         
         
         [114a] eṣāṃ yathoddeśaṃ sanirdeśaṃ sāpavādaṃ [vivaraṇaṃ] kartuṃ prakramate—
         
         samudāyārthaśūnyaṃ yat tadapārthamitīṣyate&nbsp;|
         tanmattonmattabālānāmukteranyatra duṣyati&nbsp;|| 128&nbsp;||
         
         samudāyārtha ityārabhya ś‍lokatritayaṭākāyāṃ mātṛkāsthakramaḥ asaṃlagna iti kṛtvā
         arthaparyālocanena śobhanataraḥ kramaḥ svīkṛtaḥ&nbsp;||﻿samudāyasya prakaraṇāt padasambandhino vākyasya artho 'bhidheyam aṅgāṅgibhūtakriyākārakasambandhaviśeṣalakṣaṇaṃ
         sāṃvyavahārikam&nbsp;| tena śūnyaṃ rahitam&nbsp;| na padārthamātreṇa, tasya kvacidapyavyabhicārāt&nbsp;| daśadāḍimāni ṣaḍapūpā ityādāvapi padārthapratyayodayāt&nbsp;|
         yat ityanūdya tat samudāyārthaśūnyam apārtham&nbsp;| iha doṣaprastāve&nbsp;| apārthamiti vā
         apārthaṃ nāma iṣyate smaryata iti vidhiḥ&nbsp;| tadapārthaṃ duṣyati kāvyadoṣo bhavati ityutsargaḥ&nbsp;|
         tasyāpavādamāha- mattetyādi&nbsp;| mattā madirāmadādiyogāt&nbsp;| unmattā vāyukṣobhādicittavikṣepāt&nbsp;|
         bālāḥ heyopādeyajñānavikalāḥ avyutpannāḥ tathā bālakalpāḥ śaktivikalā vṛddhā asaṃbaddhabhāṣiṇaḥ&nbsp;|
         teṣāṃ tathāvidhāyā evokterucitatvāt&nbsp;| saiva teṣāṃ sūktiriti&nbsp;| [ataḥ] teṣāmukteranyatra
         subhāṣitaviṣaye [tadidamapārthaṃ] duṣyati duṣṭaṃ jāyate&nbsp;||
         
         
         
         tadudāharati—
         
         samudraḥ pīyate devairahamasmi jarāturaḥ&nbsp;|
         amī garjanti jīmūtā harerairāvaṇaḥ priyaḥ&nbsp;|| 129&nbsp;||
         
         na hyatra samudraḥ pīyata ityādeḥ padasamudāyasya kaścideko 'rtho gṛhyate yaḥ kāvyārthaḥ
         syāt&nbsp;| avayavārthā evāna[nvitāḥ] śalākākalpāḥ pratibhānti&nbsp;| tadīdṛśamapārthaṃ vijñeyam&nbsp;||
         
         
         
         utsarga[ta]stvasambhavamidamiti apavādamukhena nigamayannāha—
         
         idamasvasthacittānāmabhidhānamaninditam&nbsp;|
         itaratra kaviḥ ko vā prayuñjotaivamādikam&nbsp;|| 130&nbsp;||
         
         idamanantaroktamapārthamabhidhānaṃ vacanam asvasthaṃ cittamantaḥ[karaṇaṃ] yeṣāmityasvasthacittānāṃ
         mattonmattādīnāṃ [abhidhānamaninditaṃ] syāt&nbsp;| anyatra tu ninditam&nbsp;| athavā itara[tra]
         svastheṣu viṣaye tatkartṛtvakalpanāt&nbsp;| evamidamanantaroktamapārthamādiryasya daśadāḍimādestadevamādikamasambaddhaṃ
         [vākyajātaṃ] ko nāma kavirakuśalo 'pi, prāgeva nipuṇaḥ&nbsp;| prayuñjīta racayet ? naiva
         [kaścit prayuṅ‌k‍te ]&nbsp;| mūlahāneratisthūlatvācca nātra bhrāntiḥ sambhāvya[ta] iti
         bhāvaḥ&nbsp;| vākyavikāratvāt tu idamapi kathañcit kāvye sambhavediti sambhavamātrakalpanayā
         svastheṣvapi darśitamiti&nbsp;||
         
         
         
         
         
         
         ekavākye prabandhe vā pūrvāparaparāhatam&nbsp;|
         viruddhārthatayā vyarthamiti doṣeṣu paṭhyate&nbsp;|| 131&nbsp;||
         
         ekaṃ ca tad vākyaṃ ca ityekaṃ vākyaṃ padyātmakaṃ gadya[mayaṃ] vā [tatra] prabandhe
         vā sargabandhādike yatra kvacidādau madhye ante vā pūrvāparābhyāṃ parāhataṃ pūrvāparaviruddhaṃ
         vacanaṃ vyarthamiti vyarthaṃ nāma paṭhyate jñāyate atra doṣeṣu prakaraṇāt kāvyasambaddheṣu
         madhye&nbsp;| ayamapi kāvyadoṣa iti yāvat&nbsp;| kutaḥ ? viruddhaḥ pratiṣiddhaḥ artho 'bhidheyam
         yasmin tasya bhāvaḥ&nbsp;| tayā hetubhūtayā&nbsp;| na tu vigatārthatayā, apārthamityeva tasya
         saṃgrahāditi&nbsp;||
         
         
         
         
         jahi śatrukulaṃ kṛts‍naṃ jaya viś‍vambharāmimām&nbsp;|
         na hi te ko 'pi vidveṣṭā sarvabhūtānukampinaḥ&nbsp;|| 132&nbsp;||
         
         śatrūṇāṃ kulaṃ kṛts‍naṃ sarvaṃ jahi nāśaya rājan ! tato niḥsapat‍naṃ viś‍vambharāṃ
         mahīmimāṃ jaya ātmasāt kuru&nbsp;| te tava ko 'pi kaścid vidveṣṭā śatrurna vidyate&nbsp;| kutaḥ
         sarvabhūtānukampinaḥ sarvabhūtahitaiṣitvāt&nbsp;| antarbhāvitahetvarthaṃ viśeṣaṇamidam&nbsp;|
         atra śatruḥ pūrvaṃ vihita eva paścāt tatparyāyeṇa niṣiddhaḥ&nbsp;| pūrvāparāhatamīdṛśaṃ
         vyarthamekavākyaviṣayamavagantavyam&nbsp;| prabandhaviṣayaṃ tu tatra saṃbhavediti&nbsp;||
         
         
         
         asyāpavādaṃ darśayannāha—
         
         asti kācidavasthā sā sābhiṣaṅgasya cetasaḥ&nbsp;|
         yasyāṃ bhavedabhimatā viruddhārthāpi bhāratī&nbsp;|| 133&nbsp;||
         
         yasyāmavasthāyāṃ vaktuḥ sambandhinyāṃ viṣaye&nbsp;| viruddho 'rtho yasyāmiti viruddhārthā
         pūrvāparāhatābhidheyā api, na kevalamitarā&nbsp;| bhāratī vacanam abhimatā aduṣṭā&nbsp;| tadā
         tathocitatvāt&nbsp;| cetasaḥ tādṛśī kvacit samavasthā daśā astiṃ vidyate&nbsp;| kasya ? sahābhiṣaṅgeṇa
         [āsaktyā] kvacid viṣaye stryādau vartate iti sābhiṣaṅgasya atiraktacetasaḥ sambandhinī
         kutaścit manovasthāviśeṣād vyarthamapyanindyamityarthaḥ&nbsp;||
         
         
         
         
         
         tadudāharati—
         
         paradārābhilāṣo me kathamāryasya yujyate&nbsp;|
         pibāmi taralaṃ tasyāḥ kadā nu daśanacchadam&nbsp;|| 134&nbsp;||
         
         paramya dāreṣu kalatre&nbsp;| abhilāṣaḥ saṅgamecchā&nbsp;| lokaśā[straviruddho] 'yaṃ [115a]
         me mamāryasya nyāyavya[va]hāriṇaḥ sataḥ kathaṃ nāma yujyate saṃgacchate ? naivāyaṃ
         mama yujyata ityarthaḥ&nbsp;| itthaṃ kathañcit pratisaṃkhyānāt labdhasya vivekasya viparyayaḥ
         punarabhiṣaṅgaparavaśo 'nupatitaḥ&nbsp;| tasyāḥ parayoṣitaḥ kasyā[śa]cidiṣṭāyā daśanacchadamadharaṃ
         taralamujjvalaṃ kadā nu pibāmi ? katarat tādṛśaṃ puṇyadinaṃ bhavet ! nu prārthanāyām&nbsp;|
         īdṛśaṃ pūrvāparāhatamapiṃ atyāsaktyādyavasthānugṛhītaṃ na duṣyati, tādṛśasyaiva tadocitatvāditi&nbsp;||
         
         
         
         
         aviśeṣeṇa pūrvoktaṃ yadi bhūyo 'pi kīrtyate&nbsp;|
         arthataḥ śabdato vāpi tadekārthaṃ mataṃ yathā&nbsp;|| 135&nbsp;||
         
         pūrvoktaṃ prathamaṃ prayuktaṃ śabdārtharūpaṃ kiñcit bhūyaḥ punarapi yadi kathañcit
         pramādāt kīrtyate prayujyate&nbsp;| katham ? aviśeṣeṇa pūrvoktamapyarthaviśeṣamanapekṣya
         tāvatyevārthe&nbsp;| yadi tu viśeṣāpekṣā syāt, tadā naikārthamiti bhāvaḥ&nbsp;| tadīdṛśamekārtham&nbsp;|
         ataḥ ekaḥ pūrvāparakālabhāvyarthaḥ aviśiṣṭaḥ asminniti kṛtvā&nbsp;| katham ? arthataḥ abhidheyena
         pūrvapratipāditasyaivārthasya aviśeṣeṇa punaḥ pratipādanāt&nbsp;| śabdato vācakena vā hetunā
         tāvatyeva cārthe punaḥ śabdaprayogāt&nbsp;| na punararthapaunaruktyamanapekṣya śabdapaunaruktyaṃ
         svatantraṃ darśayituṃ śakyam, artha[to bhinnasya] eva śabdasya yamakādau apunarukteḥ&nbsp;|
         yatra tvarthābhedaḥ tatra tad‌dvārakaṃ śabdapaunaruktyam&nbsp;| apītyubhayathā darśitam&nbsp;|
         yathetyudāharati&nbsp;||
         
         
         
         
         utkāmunmanayantyete bālāṃ tadalakatviṣaḥ&nbsp;|
         ambhodharāstaḍitvanto gambhīrāḥ stanayitnavaḥ&nbsp;|| 136&nbsp;||
         
         bālāṃ striyaṃ kāñcit&nbsp;| utkām utkaṇṭhitām&nbsp;| unmanayanti utkaṇṭhayanti&nbsp;| utkaṇṭhatāmātrāpekṣāyām
         idamekārtham, viśeṣāpekṣā[rāhitye]neti draṣṭavyam&nbsp;| ete pratyakṣavātanaḥ&nbsp;| tasyā bālāyā alakānāmiva tviṭ prabhā yeṣāmiti tadalakatviṣaḥ&nbsp;| ambhodharāstaḍitvanta
         iti anyatareṇa meghamātrapratipādanādekārtham&nbsp;| rūpaviśeṣavivakṣāyāṃ tu anekārthatvaṃ
         syāt&nbsp;| yathāha bhāraviḥ—
         
         
         bibhrāṇamānīlarucaṃ piśaṅgī—
         rjaṭāstaḍittvantamivāmbuvāham&nbsp;|
         
          [kirātārjunīye 3. 1]
         iti&nbsp;| gambhīrāḥ stanayitnava ityekenaiva stananayogyasya pratipādanādubhayamevārthamaviśeṣavivakṣāyāmiti&nbsp;||
         
         
         
         atrāpyapavādaṃ vyutpādayannāha—
         
         anukampādyatiśayo yadi kaścid vivakṣyate&nbsp;|
         na doṣaḥ punarukto 'pi pratyuteyamalaṃkṛtiḥ&nbsp;|| 137&nbsp;||
         
         anukampā anukrośa ādiryasya vismayaharṣādestasya tadrūpo vā atiśayo viśeṣaḥ anukampādyatiśayaḥ,
         [115b] nānukampādimātram&nbsp;| kaścid anyatamo yadi vivakṣyate prakā[śayitumi]ṣyate tadā
         punarukto 'pi vākye 'rthataḥ śabdato 'pi vā na doṣaḥ&nbsp;| ekārthalakṣaṇe 'bhihite vikāro
         nāsti&nbsp;| guṇo 'pi na tādṛśaḥ kaściditi cedāha—pratyuteti&nbsp;| viśeṣavivakṣāyāṃ nipātasamudāya
         eko vā nipātaḥ&nbsp;| yadāha—iyaṃ punaruktiralaṃkṛtiḥ kāvyaśobhākaratvājjāyate tādṛśi viṣaye
         iti&nbsp;||
         
         
         
         tadudāharati—
         
         hanyate sā varārohā smareṇākāṇḍavairiṇā&nbsp;|
         hanyate cārusarvāṅgī hanyate mañjubhāṣiṇī&nbsp;|| 138&nbsp;||
         
         sā kācidiṣṭā varāroha strī mukhyā hanyate pīḍyate&nbsp;| cāru sarvamaṅgamasyā iti cārusarvāṅgī&nbsp;|
         hanyate mañjubhāṣiṇī madhurālāpinī hanyate smareṇa kāmena akāṇḍavairiṇā nirnimittaśatruṇeti&nbsp;|
         īdṛśaṃ punaruktamapi kāvyabhūṣaṇamavasthāviśeṣayogāt&nbsp;| āha ca—
         
         
         vismaye ca viṣāde ca kope dainye ca vāraṇe&nbsp;|
         prasāde caiva harṣe ca padamekaṃ dvirucyate&nbsp;||
         
          [ ]
         iti&nbsp;||
         
         
         
         
         nirṇayārthaṃ prayuktāni saṃśayaṃ janayanti cet&nbsp;|
         vacāṃsi doṣa evāsau sasaṃśaya iti smṛtaḥ&nbsp;|| 139&nbsp;||
         
         vacāṃsi śabdāḥ prayuktāni prakāśitāni&nbsp;| kimartham ? nirṇayārtham&nbsp;| nirṇayo niścayaḥ,
         prakaraṇāt kāvyārthaviṣayaḥ saṃśayaviparyāsavirodhī pratyayaḥ&nbsp;| arthaḥ prajojanam,
         sādhyatvād yasmin prayoge iti kriyāviśeṣaṇam&nbsp;| tacca svabhāvato napuṃsakam dvitīyaikavacanāntaṃ
         ca smaryate&nbsp;| na tu saṃśayārtham, tadānīṃ doṣāt&nbsp;| yad vakṣyati—īdṛśaṃ saṃśayāya [3. 141] ityādi&nbsp;| saṃśayaniścayaviparyayamarthadvayāvagāhi jñānaṃ yadi janayanti, asau tādṛśaḥ
         saṃśaya iti sasaṃśayo nāma doṣa eva kāvye&nbsp;| na guṇo 'pi tatra viṣaye&nbsp;| anyatra tu
         bhavet&nbsp;| smṛto vijñāyate&nbsp;||
         
         
         
         
         manorathapriyālokarasalolekṣaṇe sakhi&nbsp;|
         ārādva‍ṛttirasau mātā na kṣamā draṣṭumīdṛśam&nbsp;|| 140&nbsp;||
         
         manorathasya hṛdayābhilāṣasya priyo dayitaḥ kaścit&nbsp;| tadekālambanatvāt tasya ālokanamālokaḥ&nbsp;|
         tatra rasaḥ&nbsp;| tena līle capale īkṣaṇe netre yasyā iti manorathapriyālokarasalīlekṣaṇe
         sakhīti sambodhanam&nbsp;| yad vā manorathapriya iṣṭaḥ&nbsp;| ālokaḥ prakāśo bāhyaḥ&nbsp;| tadvadarasalolekṣaṇatvaṃ
         na saṃvṛttam [?] ātmānamantastiṣṭhantaṃ necchasi&nbsp;| kiṃ tu yatheṣṭaṃ bahirāloke bhramituṃ
         vācchasīti abhiprāyeṇa [116a] evamāmantryate&nbsp;| ata eva atrāpi saṃśayaḥ, katamo 'rtho
         'trābhipreta ityaniścayāt&nbsp;| yadi nāmaivam, tataḥ kiṃmityāha—ārāditi&nbsp;| īdṛśamevaṃvidhaṃ
         tava svātantryaṃ manorathapriyālokarasalolatvam&nbsp;| asau tava mātā ārād vṛttirasyā ityārādva‍ṛttiḥ&nbsp;|
         draṣṭuṃ na kṣamā&nbsp;| atrāpyārācchabdasya dūrāntikavṛttitvāt, asāvityasya ca parokṣāparokṣayorvṛtteḥ
         saṃśayyate&nbsp;| kimasau mātā dūravṛttirīdṛśaṃ draṣṭuṃ na kṣamā na śaknoti parokṣatvāt,
         kiṃ vā asau iyaṃ mātā ārādva‍ṛttirāsannavartinī īdṛśaṃ draṣṭuṃ na kṣamā na sahate&nbsp;|
         īdṛśaṃ dṛṣṭvā sutarāṃ kupyatīti
         [a]niścayaḥ kaściṃt&nbsp;| tadīdṛśaṃ [sa] saṃśayaṃ draṣṭavyamiti&nbsp;||
         
         
         
         atrāpyapavādamāha—
         
         īdṛśaṃ saṃśayāyaiva yadi jātu prayujyate&nbsp;|
         syādalaṅkāra evāsau na doṣastatra tadyathā&nbsp;|| 141&nbsp;||
         
         īdṛśamevaṃvidhaṃ sasaṃśayaṃ vacanaṃ yanniścayārtha[nigūhanena] saṃśayāyaiva kāvyārthasande[hotpādanā]rthameva,
         tatheṣṭatvāt&nbsp;| jātu kadācit, na sarvathā&nbsp;| tādṛśe prastāve yadi prayujyate tadā asau
         saṃśayaḥ adoṣo jātaḥ alaṅkāro guṇa eva syāt kāvyasya&nbsp;| na doṣaḥ syāt&nbsp;| tatra tādṛśi
         saṃśaye viṣaye tasyaiva tatra vidheyatvāt&nbsp;| yathetyudāharati&nbsp;||
         
         
         
         
         paśyāmyanaṅgajātaṅkalaṅghitāṃ tāmaninditām&nbsp;|
         kālenaiva kaṭhoreṇa grastāṃ kiṃ nastvadāśayā&nbsp;|| 142&nbsp;||
         
         tāṃ kāñcidiṣṭām aninditāṃ striyam&nbsp;| anaṅgāt kāmāt jātaḥ anaṅgajaḥ sa ca sā vā ātaṅkaḥ
         pīḍā&nbsp;| aṅgāt śarīrāt jātaḥ bāhyabhūtasaṃbhūtatvāt anaṅgajaḥ sa ca sā vā ātaṅka santāpaścetiṃ
         dvaidham&nbsp;| madanena laṅghitāmabhibhūtāṃ satīṃ kālena mṛtyunaiva kaṭhoreṇa asthānaprahāritvāt&nbsp;|
         kālenaiva kaṭhoreṇa grīṣmeṇa kālāvarṣikāgrastāṃ mṛṇālikāmiva kavalitām, paśyāmi avaimi&nbsp;|
         nātra sandehaḥ ityaparaṃ dvaidham&nbsp;| tataśca tvayi āśayā abhilāṣeṇa no 'smākaṃ kiṃ
         prayojanam ? na kiñcit&nbsp;| yadi sā astiṃ tadatheṃ tvāmabhilaṣāmi kimidānīṃ tvayeti&nbsp;|
         kiṃ nastadāśayeti pāṭhe—tatra kimiṃdānīṃ naḥ asmākaṃ tasyāmāśayā pratyāśayā ? gatā
         dūramasmākamasāviti vyākhyeyam&nbsp;||
         
         
         
         tad vivṛṇoti—
         
         kāmārtā gharmataptā vetyaniścayakaraṃ vacaḥ&nbsp;|
         yuvānamākulīkartumiti dūtyāha narmaṇā&nbsp;|| 143&nbsp;||
         
         uktena prakāreṇa kāmena ārtā gharmeṇa taptā kṣapitā vā [116b] ityevamaniścayakaraṃ
         saṃśayajanakaṃ vā vākyaṃ dūtī kācit āha bravīti&nbsp;| narmaṇā parihāsena hetunā ityuktena
         vidhinā&nbsp;| kimasau madviyogāt kāmārtā gharmataptā vā kevalamityaniścayalābhātyuvānaṃ kañcit kāmena ākulīkartuṃ vidhurayitum&nbsp;| tataśca saṃśaya evātrābhidheyatvādalaṅkāraḥ&nbsp;||
         
         
         
         
         uddeśānuguṇo 'rthānāmanudeśo na cet kṛtaḥ&nbsp;|
         apakramābhidhānaṃ taṃ doṣamācakṣate budhāḥ&nbsp;|| 144&nbsp;||
         
         arthānāṃ yathoddiṣṭānāṃ keṣāñciduddeśaḥ prathamopakṣepaḥ tasyānuguṇastatra kramānusāritvāt
         anudeśaḥanudiśyata ityanudeśaḥ&nbsp;| paścāduccāryata ityaryaḥ&nbsp;| pāṇinīyakāśikāyām 1.3.10﻿ pratyām‍nāyaścet na kṛtaḥ syāt pramādāt, tādṛśaṃ viśeṣamantareṇeti bhāvaḥ&nbsp;| apakrama
         iti abhidhānaṃ saṃjñā yasyetyapakramābhidhānam&nbsp;| apakramaṃ nāma doṣaṃ taṃ yathoktamācakṣate
         kathayanti kavayaḥ&nbsp;| yathetyudāharati&nbsp;||
         
         
         
         
         sthitinirmāṇasaṃhārahetavo jagatāmajāḥ&nbsp;|
         śambhunārāyaṇāmbhojayonayaḥ pālayantu vaḥ&nbsp;|| 145&nbsp;||
         
         jagatāṃ lokānāṃ sthitiḥ prabandhānuvṛttiḥ&nbsp;| nirmāṇamutpādaḥ&nbsp;| saṃhāro nāśasteṣāṃ hetavaḥ,
         tatkartṛtvāt na jātā akṛtakā ityajāḥ nityāḥ&nbsp;| ke te ? śambhuśca śaṅkaraḥ, nārāyaṇaśca
         viṣṇuḥ&nbsp;| ambhojayoniśca brahmā&nbsp;| śambhunārāyaṇāmbhojayonayaḥ&nbsp;| vo yuṣmān pālayantu
         rakṣantu&nbsp;| atra jagatāṃ sthitiheturnārāyaṇaḥ, nirmāṇaheturambhojayoniḥ saṃhārahetuḥ
         śambhurityāgamāt na yathoddeśamanudeśaḥ kṛta ityapakramanāmāyaṃ kāvyadoṣa iti&nbsp;||
         
         
         
         atrāpyapavādamabhidhatte—
         
         yatnaḥ sambandhavijñānahetuḥ ko 'pi kṛto yadi&nbsp;|
         kramalaṅghanamapyāhurna doṣaṃ sūrayo yathā&nbsp;|| 146&nbsp;||
         
         yat‍nena pratiyat‍nena yathāvasthānātikrameṇānyathā sambandhayojanamanudeśaḥ tasya
         vijñānamavagamaḥ&nbsp;| tasya hetuḥ kāraṇaṃ ko 'pi kaścit tādṛśaḥ yena tatra sambandho
         vijñāyate&nbsp;| na yathoddeśam&nbsp;| yadi kṛtaḥ syād yatnaḥ&nbsp;| sambandhanirjñānaheturityapi
         paṭhyate&nbsp;| tatra sambandhasyāyathoddeśamanudeśasya nirjñāne hetuḥ kāraṇabhūto yadi
         yatnaḥ ko 'pikṛtaḥ syāditi vyākhyeyam&nbsp;| tadā kramasya yathoddeśamanudeśasya laṅghanamatikramamapi
         na kevalamalaṅghanam&nbsp;| na doṣamāhuḥ smaranti sūrayaḥ kavayaḥ&nbsp;| yathetyudāharati&nbsp;||
         
         
         
         
         bandhutyāgastanutyāgo deśatyāga iti triṣu&nbsp;|
         ādyantāvāyatakleśau madhyamaḥ kṣaṇikajvaraḥ&nbsp;|| 147&nbsp;||
         
         bandhūnāṃ tyāgo viraho viraho bandhutyāgaḥ&nbsp;| tanoḥ śarīrasya tyāgo maraṇam&nbsp;| deśasya
         ātmīyasya tyāgo deśatyāga iti triṣu eteṣu bandhutyāgādiṣu duḥkheṣu&nbsp;| ādiścāntaśca
         ityādyantau [117a] bandhutyāgadeśatyāgau āyatau dīrghau ca tau kleśau saṃbādhau&nbsp;|
         āyato kleśo duḥkhamanayorityāyatakleśau yāvajjīvamanubandhāt&nbsp;| madhyamastanutyāgaḥ
         kṣaṇikaḥ kṣaṇamātrabhāvī cāsau jvarastāpaśceti kṣaṇikajvaraḥ śarīrābhāve nānubandhāt&nbsp;|
         atrāyatakleśatvaṃ bandhutyāgadeśatyāgayoḥ&nbsp;| evaṃ na tanutyāgasya&nbsp;| kṣaṇikajvaratvaṃ
         ca tanutyāgasyaiva netarayoriti yatnasambandhaḥ&nbsp;| sambandhanirjñātaheturīdṛśo draṣṭavyaḥ&nbsp;|
         yadi punaḥ trayāṇāmapyekarūpatvaṃ tadā kramalaṅghanaṃ doṣa eva syāt, viśeṣasya tādṛśasyābhāvāditi&nbsp;||
         
         
         
         
         śabdahīnamanālakṣyalakṣyalakṣaṇapaddhatiḥ&nbsp;|
         padaprayogo 'śiṣṭeṣṭaḥ śiṣṭeṣṭastu na duṣyati&nbsp;|| 148&nbsp;||
         
         padasya subantasya tiṅantasya vā prayogo vyavahāraḥ padaprayogaḥ, lakṣyate [yat] taditi
         lakṣyamudāharaṇam&nbsp;| lakṣaṇaṃ śabdaśāsanam, lakṣyate anena śabdarūpamiti kṛtvā&nbsp;| tayoḥ
         te eva vā paddhatiḥ mārgaḥ, tato vyavahārapravṛtteḥ&nbsp;| anālakṣyā adṛśyā, abhāvāt&nbsp;|
         lakṣyalakṣaṇapaddhatiryasmin sa tādṛśa aśiṣṭairanāptaiḥ svīkṛtaḥ&nbsp;| ityanūdya śabdahīnaṃ
         tadvijñeyamiti vidhīyate&nbsp;| yaḥ punarevaṃbhūto 'pi padaprayogaḥ śiṣṭairiṣyate śāstre
         kāvye vā, kvacit prayuktatvāt&nbsp;| sa śiṣṭaiḥ śāstrakāraistatprajñairvā iṣṭastu āptaprayuktaḥ
         punaḥ na duṣyati, teṣāṃ sarvatheha pramāṇatvāt&nbsp;| ananto hi śabdarāśiḥ&nbsp;| tatra kaścicchabdaḥ
         śabdānuśāsanād gṛhyate&nbsp;| kaścidāptaprayogāt tatkalpāt&nbsp;| śabdānuśāsanamapi āptopadeśa
         iti na kaścidanayorviśeṣaḥ ata evoktam — śiṣṭeṣṭastu na duṣyatīti&nbsp;||
         
         
         
         tadudāharati—
         
         avate bhavate bāhurmahīmarṇavaśakvarīm&nbsp;|
         mahārājannajijñāsau nāstītyāsāṃ girāṃ rasaḥ&nbsp;|| 149&nbsp;||
         
         
         avatirataṅānaḥ taṅā prayuktaḥ&nbsp;| bāhubhirityapekṣā bhavata iti ṣaṣṭhīsthāne caturthī
         prayuttā&nbsp;| arṇavaśakvarī mekhalā ratnayogādinā yasyā ityarṇavaśkvarī nadṛtaḥcāndrasūtram—tula nadṛtaśca—pāṇiniḥ 5. 4. 153 iti kapā bhavitavyam&nbsp;| mahārājannityatrāpi sakhyahorājñāṃ ṭactadeva tula rājāhaḥsakhibhyaṣṭac—pāṇiniḥ 5. 4. 91﻿ [117b] iti ṭacā bhāvyam&nbsp;| tadidaṃ sarvaṃ śāstraśiṣṭaprayogapratikūlamiti śabdahīnam&nbsp;|
         nanvanuprāsādiḥ śabdaraso 'tra vidyate kāvyaguṇaḥ&nbsp;| tannedamekāntaheyamiti cedāha—
         ityevaṃ duṣṭānāṃ śabdānāṃ na ca raso 'nuprāsādirapi jijñāsitāveva sthito grāhyaḥ&nbsp;|
         aśraddhāśrayatayā tasyā vyupahatatvāt&nbsp;| śuddhāyāṃ hi bhūmau nyastaḥ puṣpaprakaraḥ
         śobhate&nbsp;| yaḥ punarapūtāyāṃ bhuvi nikṣipyate kusumanikaraḥ sa niṣphala eva&nbsp;| tathā
         śuddhāyāṃ śabdapaddhatau rasaḥ anuprāsādiḥ śobhate nānyathā&nbsp;| yatra punarayaṃ raso
         darśitaḥ, tad rasaprayoge 'pi śabdahīnatvāt heyamiti khyāpayitum&nbsp;| mahārājan na jijñāsā
         nāstītyāsāṃ girāṃ rasaḥ ityapi pāṭhaḥ&nbsp;| tatrāsāṃ girāṃ raso nāstīti īdṛśī jijñāsā
         na vidyate, heyatvādīdṛśasya rasasyeti vyākhyeyam&nbsp;| śeṣaṃ samānamiti&nbsp;||
         
         
         
         kvacidaśabdahīne 'pi śabdahīnabhrāntiriti vyutpādayannāha—
         
         dakṣiṇādrerupasaran mārutaścūtapādapān&nbsp;|
         kurute lalitādhūtapravālāṅkuraśobhinaḥ&nbsp;|| 150&nbsp;||
         
         dakṣiṇādrermalayaparvatādupasarana āgacchana mārutaḥ cūtapādapān sahakāratarūn lalitaṃ
         salīlamādhūtairākampitaiḥ pravālairaṅkuraiḥ pallavodgamaiḥ śobhante iti lalitādhūtapravālāṅkuraśobhinaḥ&nbsp;|
         sa tat kurute vidhatte&nbsp;| atra kila dakṣiṇādrerupasaraṇe bhāvāt pañcamī na yujyate,
         apāyalakṣaṇatvāt tasyāḥ&nbsp;| upasaraṇāpekṣayā tvādhāreṇa vyāpyena vā dakṣiṇānilena bhāvyam&nbsp;|
         tataśca saptamī dvitīyā vā yujyate&nbsp;| naivaṃ kṛtam&nbsp;| ataḥ śabdahīnamevaṃvidhamiti kudhiyo
         manyante&nbsp;| na caitadevam&nbsp;| upasaraṇaṃ hi tata āgamanamiti viś‍leṣayogād dakṣiṇādrimāmṛśyopasara[tyayami]ti
         lyablopalakṣaṇā pañcamyeva yujyate&nbsp;||
         
         
         
         tadetanmanasi [118a] kṛtyāha—
         
         ityādiśāstramāhātmyadarśanālasacetasām&nbsp;|
         apabhāṣaṇavad bhāti na ca saubhāgyamujjhati&nbsp;|| 151&nbsp;||
         
         
         ityevaṃvidhaṃ lakṣyam&nbsp;| apabhāṣaṇavat śabda[hīna]mivābhāti pratibhāsate&nbsp;| keṣām ?
         śāstraṃ śabdalakṣaṇādikam&nbsp;| tasya māhātmyaṃ prabhāvaḥ&nbsp;| evaṃvidhalakṣyasaṃgrāhakatvam&nbsp;|
         tasya darśanamabhyāsaḥ tatrālasaṃ mandaṃ ceto yeṣāmiti [śāstramāhātmyadarśanālasaceta]sām
         śāstramāhātmyadarśanena nedṛśī bhrāntirupajāyate, tasyājña[tvā]panoditvāt&nbsp;| yathoktam—
         
         śāstraṃ mohanivartanam
          [ pramāṇavārttike 1. 7 ]
         iti&nbsp;| na cedṛśaṃ saubhāgyaṃ sādhutāmujjhati tyajati&nbsp;| subhagenevedṛśaṃ sadṛśaḥ&nbsp;| yathoktaṃ
         prāgasmābhiriti&nbsp;||
         
         
         
         
         ś‍lokeṣu niyatasthānaṃ padacchedaṃ yatiṃ viduḥ&nbsp;|
         tadapetaṃ yatibhraṣṭaṃ śravaṇodvejanaṃ yathā&nbsp;|| 152&nbsp;||
         
         ś‍lokeṣu padyeṣu viṣaye padasya supatiṅantasya chedo virāmaḥ chandaḥśāstraprasiddhaḥ
         padacchedaḥ&nbsp;| niyataṃ taddhi vyavasthānaṃ caturthavarṇādilakṣaṇaṃ yasminniti niyatasthānam&nbsp;|
         tanniyatasthānaṃ padacchedam&nbsp;| anuvādo 'yam&nbsp;| yati viduḥ smaranti tadvida iti vidhiḥ&nbsp;|
         tasyā yaterapetamapagataṃ tadapetaṃ yatibhraṣṭam&nbsp;| śravaṇaṃ karṇamudvejayatīti śravaṇodvejanam&nbsp;|
         anaśca heyam&nbsp;| śrutisubhagaṃ hi lakṣaṇānugataṃ kāvyamupādīyate&nbsp;| yatheti [yatibhraṣṭam]
         udāharati&nbsp;||
         
         
         
         
         
         strīṇāṃ saṅgī*tavidhimayamā*dityavaṃśyo narendraḥ
         paśyatyakli*ṣṭarasamiha śi*ṣṭairametyādi duṣṭam&nbsp;|
         
         
         kāryākāryā*ṇyayamavikalā*nyāgamenaiva paśyan&nbsp;|
         vaśyāmurvīṃ *vahati nṛpa i*tyasti caivaṃ prayogaḥ&nbsp;|| 153&nbsp;||
         
         
         śiṣṭairamā saha&nbsp;| saṃgītavidhiṃ prekṣaṇakam&nbsp;| akliṣṭā yathāgamaṃ prayuktā rasāḥ śṛṅgāravīrādayo
         'sminniti akliṣṭarasaṃ strīṇāṃ sambandhinam, tatprayuktatvāt&nbsp;| ayaṃ vivakṣitaḥ kaścidādityavaṃśyaḥ
         sūryānvayasambhūtaḥ&nbsp;| narendraḥ paśyatīha prastāve&nbsp;| iha vācoyuktau [vā]&nbsp;| atra mandākrāntāyāṃ
         samudrartulokaiḥ [4|6|7] yatividhānam&nbsp;|tadva‍yatikramāt ityādi īdṛśaṃ duṣṭaṃ heyam&nbsp;|| atrāpavādamāha—kāryetyādi&nbsp;| kāryāṇi
         trivargānubandhīni karmāṇi svasvakāryāṇi&nbsp;| tadviparītāni [akāryāṇi] āgamenaiva utpatyādinā
         tatpratipādakena paśyan yathārhamanutiṣṭhan&nbsp;| vaśyāṃ vidheyāmurvīmavati rakṣati nṛpa
         iti, evaṃvidhaprayogaḥ śiṣṭānāmasti&nbsp;| na ca nāstyeva&nbsp;| tasmādīdṛśaḥ sādhureva&nbsp;||
         
         
         
         nanu niyatasthānapadacchedo yatiriti hetupadaikadeśacchedaḥ&nbsp;| tat kathaṃ na yatibhraṣṭamityata
         āha—
         
         lupte yadānte śiṣṭasya padatvaṃ niścitaṃ yathā&nbsp;|
         tathā sandhivikārāntaṃ padameveti varṇyate&nbsp;|| 154&nbsp;||
         
         padasyānte yathāsambhavaṃ vibhaktyādirūpe lupte sati śiṣṭasya vyavasthitasya bhāgasya
         padatvaṃ niścitam&nbsp;| [118b] paṭhatyādeḥ śabdavidyāyām&nbsp;| tathā tadvat&nbsp;| sandhiḥ saṃhitā&nbsp;|
         [tatra] yaṇādeḥ vikāro 'nyathātvamanto 'vasānaṃ yasya tatsambandhi[vi]kārāntamatadna‍uṇasaṃvijñānāt
         sandhivikāramapahṛtya śiṣṭaṃ prakṛtirūpaṃ padameveti varṇyate smaryate śiṣṭaiḥ&nbsp;| tataḥ
         kāryākāryetyādau caturthādinā varṇeṇa padacchedo yatirna virudhyata iti&nbsp;||
         
         
         
         īdṛśamapi yadi śravaṇānudvejanaṃ tadā grāhyamanyathā heyamiti punarviśeṣaṃ darśayannāha-
         
         tathāpi kaṭu karṇānāṃ kavayo na prayuñjate&nbsp;|
         dhvajinī tasya rājñaḥ ke*tūdastajaladetyadaḥ&nbsp;|| 155||
         
         yadyapi sa[ndhivi]kārāntaṃ padaṃ smṛtam, tathāpi evamapi karṇānāṃ kaṭu śravaṇodvejanaṃ
         na prayuñjate kavayo rasajñāḥ&nbsp;| tādṛśaṃ varjanīyamityarthaḥ&nbsp;| katarat tadityudāharatitasya
         rājñaḥ kasyacit&nbsp;| dhvajinī senā ketubhirdhvajairucchritaiḥ udastā utkṣiptā jaladā
         yathā iti ketūdastajaladā ityadaḥ īdṛśaṃ karṇakaṭu varjyamatra&nbsp;| yadyapi tuśabde ako
         'ki dīrgheṇa pareṇāpākṛte ke itya[tra] padatvaṃ syāt, tathāpi śravaṇodvejanamīdṛśamiti
         na prayoktavyam&nbsp;| atra ca śrutireva kavīnāṃ pramāṇamiti&nbsp;||
         
         
         
         
         
         
         varṇānāṃ nyūnatādhikye gurulaghvayathāsthitiḥ&nbsp;|
         yatra tadbhinnavṛttaṃ syādeṣa doṣaḥ suninditaḥ&nbsp;|| 156&nbsp;||
         
         varṇānāṃ śāstrataḥ pratiniyatānāṃ ś‍lokabhāvināṃ nyūnatā hīnatvamādhikyamatireko vā&nbsp;|
         nyūnatādhikye dve&nbsp;| guroḥ saṃyogaparasya dīrghasya laghośca hrasvasyākṣarasyāyathāsthitiḥ
         tadvidyāvyavasthātikrameṇa vṛtteryatra padye syāt kavipramādāt tat tādṛśam&nbsp;| bhinnaṃ
         ca tadva‍ṛttaṃ ceti bhinnavṛttam&nbsp;| bhinnaṃ vā vṛttaṃ yasmin kāvye iti bhedavivakṣayā
         bhinnavṛttam&nbsp;| eṣa bhinnavṛttalakṣaṇo doṣaḥ suninditaḥ suṣṭhu garhitaḥ kavibhiḥ kāvyaśarīrasyaivaṃvidhatve
         kuta eva tatra viśeṣavittā [kaveḥ] iti&nbsp;||
         
         
         
         [119a] catuṣṭayamadhye tad yathākramamudāharati—
         
         indupādāḥ*śiśirā spṛśantītyūnavarṇatā&nbsp;|
         sahakārasya kisa*la*yānyārdrāṇītyadhikākṣaram&nbsp;|| 157&nbsp;||
         
         indupādāḥ śiśirāḥ spṛśanti ityatra prathamapāda ūnavarṇatā&nbsp;| ūno nyūno varṇo yatra
         tadbhāva ūnavarṇateti kṛtvā&nbsp;| anuṣṭuppādo hyaṣṭākṣaraḥ&nbsp;| ayaṃ tu saptākṣara iti varṇahāniḥ&nbsp;|
         sahakārasya kisalayānyārdrāṇī[ti] atrāpi pūrvapāde adhikamakṣara[ma]sminniti adhikākṣaram&nbsp;|
         adhikākṣaramiti bhāvapradhāno nirdeśaḥ&nbsp;| yadvā adhikākṣaraṃ pādaṃ rūpaṃ vṛttamiti
         vā yojyam, anuṣṭuppādasyāṣṭākṣarasya navākṣarīkaraṇāditi&nbsp;||
         
         
         
         
         
         *kā*mena bāṇā niśitā vimuktā
         mṛgekṣaṇāṣvityayathāgurutvam&nbsp;|
         
         
         ma*da*nabāṇā niśitāḥ patanti
         vāmekṣaṇāsvityayathālaghutvam&nbsp;|| 158&nbsp;||
         
         
         ayathā śāstraviruddho gururyasmin tasya bhāvaḥ ayathāgurutvam&nbsp;| upendravajrāyāṃ prathamalaghuvidhānāt
         tadapekṣayeti draṣṭavyam&nbsp;| upajātyapekṣayā tvadoṣa iti&nbsp;| madanetyādi&nbsp;| ayathālaghutvamiti
         pūrva[vacca] vyutpattiḥ&nbsp;| upendravajrāyāṃ dvitīyamakṣaraṃ guru vihitamiti&nbsp;| idaṃ tu
         laghviti tadvidyāvirodhādayathālaghutvamiti&nbsp;||
         
         
         
         
         
         
         na saṃhitāṃ vivakṣāmītyasandhānaṃ padeṣu yat&nbsp;|
         tadvisandhīti nirdiṣṭaṃ na pragṛhyādihetukam&nbsp;|| 159&nbsp;||
         
         saṃhitāṃ sandhimekapade bhinnapade vā prāptāmapi na vivakṣāmi&nbsp;| asaṃhitaiva mayātra
         vivakṣiteti buddha‍yā padeṣu yadasandhānamasaṃhitā tat tādṛśaṃ vigataḥ sandhirasmāditi
         visandhīti nirdiṣṭamuktaṃ kāvyadūṣaṇam&nbsp;| yat punarasandhānaṃ pragṛhyamādiryasya yalopādeḥ
         sa hetuḥ kāraṇamasyeti pragṛhyādihetukam, na tad visandhīti nirdiṣṭaṃ tādṛśamasandhānaṃ
         yuktaṃ śāstrīyatvāt&nbsp;| anena ca yat pragṛhyādihetukamapi visandhānaṃ bhāmahena varjitam,
         tannirastam&nbsp;| yadāha—
         
         
         kānte induśiroratne ādadhāne udaṃśunī&nbsp;|
         pātāṃ vaḥ śambhuśarvāṇyāviti prāhurvisandhyadaḥ&nbsp;||
         
          [ kāvyālaṅkāre 4. 28 ]
         iti&nbsp;| lakṣaṇānugataṃ hīdṛśaṃ kathamapramāṇayituṃ śakyate svasthacetaseti bhāvaḥ&nbsp;||
         
         
         
         tadudāharati—
         
         mandānilena caratā*aṅganāgaṇḍamaṇḍale&nbsp;|
         luptamudbhedi gharmāmbho nabhasyasmanmanasyapi&nbsp;|| 160&nbsp;||
         
         
         āsu rātriṣviti prājñairajñātanyaṅgamīdṛśam&nbsp;|| 161&nbsp;||etasmāt pūrvaṃ mānerṣye iha śīryete strīṇāṃ himaṛtau priye iti ś‍lokārdha bahutra
         paṭhitamapi na ratnaśrīsammatam, na vā bhoṭapāṭhānugatamiti parityaktam&nbsp;||﻿
         
         mandānilena nabhasi&nbsp;| asmākaṃ manasyapi cetasi ca [119a] manoharatayā caratā aṅganāgaṇḍamaṇḍale
         udbhedi udnataṃ gharmāmbhaḥ svedajalaṃ luptam āsu rātriṣviti&nbsp;| arthasaṃgatiriyam&nbsp;|
         udāharaṇaṃ tu visandheḥ- anilena caratā aṅganāgaṇḍamaṇḍale ityetat&nbsp;| atra hi caratā
         aṅganetyatra ako 'ki dīrghaḥ [ityanena prāpto 'pi] sandhiḥ na kṛta iti visandhyetad
         draṣṭavyam&nbsp;| dvayorantādiviṣayaṃ tu asandhānamiṣṭam, [mahājanapra]siddheriti darśayati
         luptamudbhedi gharmāmbho nabhasyasmanmanasyapi āsu rātriṣviti&nbsp;|īdṛśamardhāntādigocaramasandhānam ajñātaṃ nyaṅgamasminniti ajñātanyaṅgamaviditadoṣam
         aduṣṭaṃ jñātaṃ prājñaiḥ śiṣṭairiti yāvat&nbsp;|
         
         
         
         sarasijamanuviddhaṃ śaivalenāpi ramyaṃ
         malinamapi himāṃśorlakṣma lakṣmīṃatra śobhāmiti mātṛkāpāṭhaḥ&nbsp;| sa tu na daṇḍidhṛtapāṭhānusārī&nbsp;| tula 1. 15﻿ tanoti&nbsp;|
         
         
         iyamadhikamanojñā valkalenāpi tanvī
         kimiva hi madhurāṇāṃ maṇḍanaṃ nākṛtīnām&nbsp;||
         
         
          [abhijñānaśākuntale 1. 17]
         tasmādīdṛśamasandhānaṃ prayujyate śi[ṣṭairi]ṣṭatvāt&nbsp;| prathamadvitīyayoḥ tṛtīyacaturthayośca
         pādayostu antādiviṣayamanyatra cāpi [pādābhyantare] sandhānamiṣṭamiti pratipattavyam&nbsp;||
         
         
         
         
         deśo 'drivanarāṣṭrādiḥ kālo rātriṃdivartavaḥ&nbsp;|
         nṛtyagītaprabhṛtayaḥ kalāḥ kāmārthasaṃśrayāḥ&nbsp;|| 162&nbsp;||
         
         adriḥ malayaparvatādiḥ&nbsp;| vanaṃ kāliṅgādi&nbsp;| rāṣṭraṃ dakṣiṇāpathādikam&nbsp;| ādiśabdena
         nadīdhanvādiparigrahaḥ&nbsp;| sa tādṛśo deśo vijñāyate&nbsp;| rātrirdivā ca rātriṃdivam&nbsp;| ṛtavaśca
         prāvṛḍādayaḥ ṣaḍiti rātriṃdivartavaḥ kālaviśeṣatvāt kālaḥ sāmānyena vijñāyate&nbsp;| nṛtyaṃ
         tāṇḍavaṃ lāsyaṃ ca&nbsp;| nānārasabhāvābhinayāṅgahārādirūpaṃ gītaṃ jñeyam&nbsp;| tacca
         
         gāndharvaṃ trividhaṃ vidyāt svaratālapadātmakam&nbsp;|
          [nāṭyaśāstre 28. 11] 
         iti tridhā,
         
         tasya yonirbhavet kaṇṭho vīṇā vaṃśastathaiva ca&nbsp;||
          [tatraiva 28.10]
         iti triyonikam&nbsp;| vistaratayā tacchāstra evādhikṛtam&nbsp;| tādarthyāt tatpratipādakaṃ śāstraṃ
         nṛttaṃ gītaṃ prabhṛti pramukhaṃ yāsāṃ vādyādividyānāṃ tā nṛttagītaprabhṛtayaḥ kalāvidyāḥ&nbsp;|
         kāmo viśiṣṭo viṣayopabhogaḥ&nbsp;| arthaśca vicitropakaraṇarūpaḥ&nbsp;| saṃśrayaḥ adhiṣṭhānam,tadbhāvabhāvitvād yāsāṃ [kalānāṃ]miti kāmārthayoḥ saṃśrayāḥ&nbsp;| sākṣāt pāramparyeṇa
         tu dharmo 'pyāsāmāśrayaḥ syāt, tanmūlatvādarthakāmayoḥ&nbsp;||
         
         
         
         
         carācarāṇāṃ bhūtānāṃ pravṛttirlokasaṃjñitā&nbsp;|
         hetuvidyātmako nyāyaḥ sasmṛtiḥ śrutirāgamaḥ&nbsp;|| 163&nbsp;||
         
         carācarāṇāṃ sthāvarajaṅgamānāṃ bhūtānāṃ pravṛttiḥ yathāsthiti loka iti saṃjñitā samākhyā[tā]
         lokasaṃjñitā [120a]loke vijñāyate&nbsp;| hetuvidyā tarkaśāstram ātmā yasya sa hetuvidyātmako
         nyāyo 'tra gṛhyate&nbsp;| śrutiḥ vedaḥ saha smṛtyā manvādipraṇītayā vartate iti sasmṛtirāgamo
         veditavyaḥ&nbsp;||
         
         
         
         
         teṣu teṣvayathārūḍhaṃ yadi kiñcit pravartate&nbsp;|
         kaveḥ pramādād deśādivirodhītyetaducyeta&nbsp;|| 164&nbsp;||
         
         teṣu teṣu yathokteṣu deśādiṣvāgamaparyanteṣu ayathārūḍhaṃ tattadvidhipratiṣedhātikramād
         vaiparī[tyena] yadi kiñcidartharūpaṃ pravartate prayogeṣu kaveḥ prayok‍tuḥ pramādād
         vismaraṇahetoḥ yathārūḍhaṃ yadi kiñcinna vartata ityapi pāṭhaḥ&nbsp;| arthastu sa eva&nbsp;|
         tadevaṃ tadyathā ārūḍhaṃ pravṛttaṃ deśavirodhīti ucyate&nbsp;| ādiśabdena kalādiparigrahaḥ&nbsp;|
         deśādibhirvirodho bādhā astīti kṛtvā, deśādayo 'nyathā vyavasthitāḥ, anyathā ca kalpyanta
         iti tādṛśī tairbādhyate&nbsp;||
         
         
         
         
         karpūrapādapāmarśasurabhirmalayānilaḥ&nbsp;|
         kaliṅgavanasambhūtā mṛgaprāyā mataṅgajāḥ&nbsp;|| 165&nbsp;||
         
         karpūrapādapānāmāmarśe[na saṃsa]rgeṇa surabhiḥ sugandhirmalayānilaḥ&nbsp;| [ida]madrilakṣaṇadeśaviruddhamudāhṛtam,
         malayaparvate karpūrasambhūterayathārūḍhatvāt&nbsp;| kaliṅgo nāma vanamaraṇyaṃ tatra tasmād
         vā saṃbhūtā mataṅgajā hastinaḥ mṛgaprāyā mṛgalakṣaṇā hastijātiḥ prāyā bhūyasī ye[ṣu]
         tayā vā prāyāḥ samadhikā mṛgaprāyāḥ&nbsp;| etad vanarūpadeśavyāhatam&nbsp;| kaliṅgavanajanmanāṃ
         hastināṃ bhadrajāti prāyatvāt&nbsp;||
         
         
         
         
         colāḥ kālāgaruśyāmāḥ kāverītīrabhūmayaḥ&nbsp;|
         iti deśavirodhinyā vācaḥ prasthānamīdṛśam&nbsp;|| 166&nbsp;||
         
         
         kāverī nāma nadī&nbsp;| tasyāstīre tadrūpā vā bhūmayaḥ&nbsp;| colāścolajanapadarūpāḥ kālaiḥ
         kṛṣṇairagarubhiḥ śyāmā nīlā&nbsp;| idaṃ rāṣṭrarūpaṃ deśaviruddham&nbsp;| colarāṣṭrasvabhāvānāṃ
         kāverītīrabhūmīnāṃ kālāgaruśūnyatvāt&nbsp;|
         deśavirodhaṃ nigamayati&nbsp;| deśo 'drivanādi[nā] yathoktena virodho bādhā yasyāmiti deśavirodhinyā
         [vācaḥ] vākyasya īdṛśamevaṃvidhaṃ prasthānaṃ svarūpaṃ veditavyamiti&nbsp;||
         
         
         
         kālavirodhamudāharannāha—
         
         padminī naktamunnidrā sphuṭatyahni kumudvatī&nbsp;|
         
         [120b]naktaṃ rātrau unnidrā vikasitā padminī, rātrirūpakālaviruddhametat&nbsp;| padminyā
         naktaṃ prabodhāsambhavāt&nbsp;| kumudvatī kumudinī sphuṭati vikasati ahni dine&nbsp;| etad divasarūpasamayaviruddham,
         divā kumudvatīvikāsābhāvāt&nbsp;||
         
         madhurutphullaniculo nidāgho meghadurdinaḥ&nbsp;|| 167&nbsp;||
         
         
         śravyahaṃsagiro varṣāḥ śaradāmattabarhiṇī&nbsp;|
         hemanto nirmalādityaḥ śiśiraḥ ś‍lāghyacandanaḥ&nbsp;|| 168&nbsp;||
         
         madhurvasanta utphullaḥ kusumito niculo vañjulo 'sminniti utphullaniculaḥ&nbsp;| nidāgho
         grīṣmaḥ meghairdurdino malinaḥ&nbsp;| śravyā madhurā haṃsānāṃ giraḥ śabdā yāsu iti śravyahaṃsagiro
         varṣāḥ prāvṛṭ&nbsp;| āmattā varhiṇyo mayūryo yasyāmiti āmattabarhiṇī śarat&nbsp;| nirmala ādityo
         yasminniti nirmalādityo hemantaḥ&nbsp;| śiśiraḥ ś‍lāghyaṃ sevyaṃ candanam asminniti ś‍lāghyacandanaḥ&nbsp;|
         sarvametad ṛtuṣaṭkalakṣaṇaṃ kālaviruddhaṃ madhvādiṣu ṛtuṣu utphullaniculādīnāmasambhavāt&nbsp;||
         
         
         
         kālavirodhamupasaṃharati—
         
         iti kālavirodhasya darśitā gatirīdṛśī&nbsp;|
         mārgaḥ kalāvirodhasya manāguddiśyate yathā&nbsp;|| 169&nbsp;||
         
         
         kālena rātryādinā yathoktena virodhasya vyāghātasya bhāratīviṣayasya īdṛśī gatiḥ prasthānaṃ
         darśitā&nbsp;| kalayā nṛtyagītādividyayā virodhasya vacanagocarasya mārgaḥ prasthānaṃ manāk
         kiñcid uddiśyate udāhriyate yatheti darśayati&nbsp;||
         
         
         
         
         vīraśṛṅgārayorbhāvau sthāyinau krodhavismayau&nbsp;|
         pūrṇasaptasvaraḥ so 'yaṃ bhinnamārgaḥ pravartate&nbsp;|| 170&nbsp;||
         
         vīraśca śṛṅgāraśca [tayorvīra]śṛṅgārayo rasayoḥ prabhavau bhāvau manovasthāviśeṣalakṣaṇau
         krodhaśca vismayaśca krodhavismayau sthāyinau yāvadrasamavasthānāt&nbsp;| na tu vyabhicāribhāvavadasthāyinau&nbsp;|
         pūrṇāḥ samagrāḥ sapta ṛṣabhamadhyamagāndhāraṣaḍjadhaivatpañcamaniṣādākhyāḥ svarā yasminniti
         pūrṇasaptasvarāḥ&nbsp;| [te santi] yasminniti pūrṇasaptasvaraḥ so 'yaṃ bhinnamārgo gāndharvaprakāraḥ
         kaścit pravartate&nbsp;| etat kalāviruddham&nbsp;| krodhavismayayoḥ sthāyinorbhāvayoḥ śṛṅgāravīrayorayonitvena
         kalāyāṃ vyavasthānāt&nbsp;| raudrādbha‍utayoreva hi krodhavismayau sthāyinau bhāvau tatra
         vyavasthāpyete&nbsp;| vīraśṛṅgārayostu utsāharatī eva sthāyinau bhāvau&nbsp;| anyatarasvarahīnasyaiva
         ca bhinnamārgatayā vyavasthānāditi&nbsp;||
         
         
         
         kalāvirodhamatidiśannāha—
         
         itthaṃ kalācatuḥṣaṣṭau virodhaḥ sādhu nīyatām&nbsp;|
         tasyāḥ kalāparicchede rūpasāvirbhaviṣyati&nbsp;|| 171&nbsp;||
         
         itthamanena prakāreṇa kalānāṃ kalārūpāṇāṃ catuḥṣaṣṭau dvividhāyāmapi virodhaḥ tadva‍yavasthātikrama[(121a)rūpo
         vi]ṣayaḥ sādhu samyak nīyatām anugamyatām&nbsp;| kva punariyaṃ kalācatuḥṣaṣṭiḥ parijñāyate,
         yatastadvirodhagatiranākulā syādityāha— tasyā ityādi&nbsp;| tasyāḥ kalācatuḥṣaṣṭa‍yā rūpam
         svabhāvo 'rthataḥ [śabdataścā]virbhaviṣyati&nbsp;| yathāvadavagamyate&nbsp;| kalāparicchede
         caturthakalāparicchedo 'sya daṇḍino 'sti sa tviha na pravartate&nbsp;| yad vā kalānāṃ paricchede
         'bhyāse sati tasyāḥ kalācatuḥṣaṣṭe rūpamāvirbhaviṣyati&nbsp;| tasmāt kalābhyāsaḥ karaṇīyaḥ,
         yatastadvirodhaḥ sarvo yathāvadavagamyate iti&nbsp;||
         
         
         
         lokavirodhamudāharannāha—
         
         ādhūtakeśaro hastī tīkṣṇaśṛṅgasturaṅgamaḥ&nbsp;|
         gurusāro 'yameraṇḍo niḥsāraḥ khadiradrumaḥ&nbsp;|| 172&nbsp;||
         
         
         sugamam&nbsp;| hastyādeḥ turaṅgamāderiva keśarādyasambhavādīdṛśaṃ lokavirodhi vacanamiti
         uktarūpo 'yaṃ virodhaḥ&nbsp;||
         
         
         
         
         iti laukika evāyaṃ virodhaḥ sarvagarhitaḥ&nbsp;|
         
         laukiko lokavidita eva ata eva sarvaiḥ śiṣṭai[ranyai]śca garhito ninditaḥ&nbsp;| naivedṛśaṃ
         kaścit svastha[ḥ/?/] prayuṅkte&nbsp;| kevalaṃ lokaviruddho bhavannevaṃ bhavediti itthaṃ
         sambhavamātreṇa darśitaḥ&nbsp;||
         
         virodho hetuvidyāsu nyāyākhyāsu nidarśyate&nbsp;|| 173&nbsp;||
         
         hetuvidyāsu ānvīkṣikīṣu nyāya [itya]ā/?/khyā[yuktā]su iti nyāyākhyāsu uddeśe
         nyāyaśabdopādānāt&nbsp;| evamanusṛto viro[dho] nirdiśyate&nbsp;||
         
         satyamevāha sugataḥ saṃskārānavinaśvarān&nbsp;|
         tathā hi sā cakorākṣī sthitaivādyāpi me hṛdi&nbsp;|| 174&nbsp;||
         
         sugatastathāgataḥ saṃskārān sambhavahetupratyayaiḥ kriyanta iti padārthānavinaśvarān
         nityānakṣaṇikān satyamāhābravīt&nbsp;| satyamiti vacanaviśeṣaṇam&nbsp;| kathaṃ satyamiti ? tadeva
         samarthyate&nbsp;| tathāhi samarthane&nbsp;| sā kācidiṣṭā cakorākṣī strī me mama hṛdi manasi
         adyāpi cira[kālādā]rabhya sthitā iti&nbsp;| yadi tu saṃskārā naśvarāḥ, kathamevaṃ ghaṭate
         ? tadetat nyāyaviruddham&nbsp;| saṃskārāṇāṃ sarveṣāṃ saugate nyāyaśāstre pratikṣaṇaṃ viśarāru
         [ta]yā vyavasthāpanāditi&nbsp;||
         
         
         
         
         kāpilairasadudbha‍ūtiḥ sthāna evopavarṇyate&nbsp;|
         asatāmeva dṛśyante yasmādasmābhirudbhavāḥ&nbsp;|| 175&nbsp;||
         
         kāpilaiḥ sāṃkhyairasatāṃ śaktirūpeṇāpyavidyamānānāṃ udbha‍ūtirutpādaḥ sthāna eva satyameva&nbsp;|
         sthāna ityekārānto nipāto yuktārthasūcakaḥ&nbsp;| upavarṇyate vivṛtaḥ&nbsp;| yasmād asatāmevārthānām
         udbhavā janmānyasmābhirdṛśyante&nbsp;| etadapi hetuvidyāvyāhatam&nbsp;| sāṃkhyamate satāmeva
         bhāvānāṃ kathañcidāvirbhāvasya vyavasthāpanāt&nbsp;||
         
         
         
         
         
         nyāyavirodhaṃ nigamayati—
         
         gatirnyāyavirodhasya saiṣā sarvatra dṛśyatām&nbsp;|
         athāgamavirodhasya prasthānaṃ darśayiṣyate&nbsp;|| 176&nbsp;||
         
         [121b] nyāyavirodhasya hetuvidyāvyāhateḥ kāvye yasya yasya gatiḥ saiṣā yathoktaprakārā
         sarvatra anyatrāpi yathāsambhavaṃ dṛśyatāmavagamyatām&nbsp;| athānantaramāgamena dharmaśāstrasahitena
         vedena virodhasya bādhāyā bhāratībhūmeḥ prasthānaṃ nītiḥ darśayiṣyate udāhriyate&nbsp;||
         
         
         
         
         anāhitāgnayo 'pyete jātaputrā vitanvate&nbsp;|
         viprā vaiśvānarīmiṣṭimakliṣṭācārabhūṣaṇāḥ&nbsp;|| 177&nbsp;||
         
         āhito vaidikena vidhinā parigṛhīto 'gniḥ pariṇayakālabhāvī yairiti āhitāgnayaḥ&nbsp;| na
         tathā anāhitāgnayo ye [te] api&nbsp;| apiśabdo yogaṃ sūcayati&nbsp;| ete viprāḥ&nbsp;| jātāḥ putrā
         eṣāmiti jātaputrāḥ&nbsp;| viśvānaro devatā asyāmiti vaiśvānarīmiṣṭimijyām&nbsp;| āgneya[yajñaṃ]
         vitanvate kurvanti&nbsp;| akliṣṭaḥ pariśuddhaḥ ācāraścāritraṃ śāstravihitaṃ bhūṣaṇamalaṅkāro
         yeṣāmityakliṣṭācārabhūṣaṇāḥ&nbsp;| idamāgamaviruddham&nbsp;| ye hi [sāgnikā] utpannatanayāśca
         [ta eva] vaiśvānaraṃ yāgamanutiṣṭhantīti śruteḥ&nbsp;| kathamanyathā akliṣṭācārā iti&nbsp;||
         
         
         
         
         asāvanupanīto 'pi vedānadhijage guroḥ&nbsp;|
         svabhāvaśuddhaḥ sphaṭiko na saṃskāramapekṣate&nbsp;|| 178&nbsp;||
         
         asau vivakṣitaḥ kaścit&nbsp;| anupanīto 'prayuktavaidikasaṃskāraviśeṣo 'pi guroḥ sakāśād
         vedā[n] sāmādīn adhijage 'dhītavān&nbsp;| tathāhi, svabhāvena prakṛtyaiva na saṃskārataḥ&nbsp;|
         śuddho nirmalaḥ sphaṭiko maṇiḥ saṃskāramutkarṣādhānaṃ nāpekṣate&nbsp;| idamapi āgamavyāhatam&nbsp;|
         upanīto vedānadhīyīteti śruteḥ&nbsp;| kathamanyathā śuddhiriti&nbsp;||
         
         
         
         
         virodhaḥ sakalo 'pyeṣa kadācit kavikauśalāt&nbsp;|
         utkramya doṣagaṇanāṃ guṇavīthīṃ vigāhate&nbsp;|| 179&nbsp;||
         
         
         sakalo 'pyeṣa virodho deśādikṛtaḥ.........eva kaścid doṣarūpeṇa gaṇanāṃ saṃkhyānaṃ
         doṣātmatāmutkramya parityajya guṇānāṃ vīthīṃ padavīṃ guṇasvabhāvatāṃ vigāhate svīkaroti
         kadācit&nbsp;| na sarvadā&nbsp;| kutaḥ ? kaveḥ prayo[gasya] kauśalāt tādṛgviṣayaparigrahalakṣaṇāt
         naipuṇāt kāraṇāt&nbsp;| na tu yathā tathā veti&nbsp;||
         
         
         
         
         tasya rājñaḥ prabhāveṇa tadudyānāni jajñire&nbsp;|
         ārdrāṃśukapravālānāmāspadaṃ suraśākhinām&nbsp;|| 180&nbsp;||
         
         tasyābhimatasya rājñaḥ kasyacit prabhāveṇa puṇyānubhāvāt atimānuṣāt tasyo[122a]dyānāni&nbsp;|
         ārdrāṇi s‍nigdhāni aṃśukāni vastrāṇyeva pravālāni kisalayāni yeṣāmityārdrāṃśukapravālānāṃ
         suraśākhiṃnāṃ kalpavṛkṣāṇāmāmpadaṃ sadma&nbsp;| āspadārthasya ekārthyena vivakṣitatvāt
         udyānādibahutvasamānādhikaraṇye 'pi ekavacanam&nbsp;| jajñire jātāni&nbsp;| puṇyaprabhāvasyācintyatvāt
         manuṣyaloke 'pi suraśākhinaḥ sambhavaḥ&nbsp;| evamuktamācāryaśūreṇa—
         
         
         
         puṇyānubhāvādatha tasya tasmi-
         nnapaṅkajaṃ paṅkajamudbabhūva&nbsp;|
         
         
         avajñayevāvajahāsa māraṃ
         yacchuklayā keśaradantapaṃktyā&nbsp;||
         
         
          [jātakamālāyām 4. 19]
         iti tatra deśāvirodhaḥ&nbsp;||
         
         
         
         
         rājñāṃ vināśapiśunaścacāra kharamārutaḥ&nbsp;|
         dhunvan kadambarajasā saha saptacchadodgamān&nbsp;|| 181&nbsp;||
         
         kharo rūkṣo mārutaḥ kadambarajasā kadambapuṣpareṇunā saha saptacchadodgamān saptaparṇakusumāni
         dhunvan vikiran rājñāṃ vināśasya piśunaḥ pañcatāṃ sūcayan cacāra pravavau&nbsp;| yadyapi
         ekadā kadambasaptaparṇakusumāsambhavaḥ kadambakusumasya prāvṛṣeṇyatvāt saptacchadapuṣpasya
         ca śāradatvāt, tathāpi rājavināśanimittamīdṛśamautpātikaṃ sambhavatīti na kālavirodhaḥ&nbsp;||
         
         
         
         
         
         
         dolātipreraṇatrastavadhūjanamukhodgatam&nbsp;|
         kāmināṃ layavaiṣamyād geyaṃ rāgamavardhaṃyat&nbsp;|| 182&nbsp;||
         
         dolā preṅkhā tasyā atipreraṇādatikampanād&nbsp;| [ana]timātratatpreraṇato hi na bhavedapi
         layavaiṣamyam&nbsp;| tasmāt trastasya bhītavadhūjanasya strīṇāṃ mukhādudbhavaṃ geyaṃ gītaṃ
         kāmināṃ rāgamavardhayat uddīpitavat&nbsp;| kutaḥ ? layasya kriyāmānakālalakṣaṇasya drutamadhyādiprabhedasya
         tatkālaparidṛṣṭasya vaiṣamyādayathākālaṃ pravṛtteḥ&nbsp;| etacca viruddham&nbsp;| kathaṃ hi
         layaviṣamamalakṣaṇaduṣṭaṃ geyaṃ rañjakaṃ bhavati ? tathāpi īdṛśaṃ sthūlaṃ gītaṃ śītkārāyamāṇaṃ
         kāmināṃ sutarāṃ rañjakam&nbsp;| ki mava hi teṣāmarañjakamiti na kālavirodhaḥ&nbsp;||
         
         
         
         
         aindavādarciṣaḥ kāmī śiśiraṃ havyavāhanam&nbsp;|
         abalāvirahakleśaviklavo gaṇayatyayam&nbsp;|| 183&nbsp;||
         
         aindavādindoḥ sambandhino 'rciṣo raśmerapyadhikaśiśiraṃ śītaṃ havyavāhamagniṃ gaṇayati&nbsp;|
         [kaḥ ?] adhairyo 'yaṃ vivakṣitaḥ kaścit kāmī&nbsp;| [katham ?] abalāyāḥ priyāyā viraho
         duḥkhaṃ sa eva vā kleśaḥ&nbsp;| tena viklavo viplutaḥ san&nbsp;| virahavikāraviplutasya hi tathā
         pratibhāsa iti na lokavirodhaḥ&nbsp;||
         
         
         
         
         prameyo 'pyaprameyo 'si sakalo 'pyasi niṣkalaḥ&nbsp;|
         ekastvamapyaneko 'si namaste viśvamūrtaye&nbsp;|| 184&nbsp;||
         
         prameyaḥ paricchedyo 'pi vyaktakṣityādimūrttyapekṣayā aprameyo 'si avyaktaḥ paramarūpataḥ&nbsp;|
         prameyo 'pi vā [122b] anumānapramāṇagamyatvādaprameyo 'si [indriyā]viṣayatvāt&nbsp;| sakalaḥ
         sāvayavo 'pi [ā]rabdhakṣityādimūrtatvāt, niṣkalo niravayavaḥ asi paramātmarūpataḥ&nbsp;|
         eko 'pi tvaṃ śāśvatabrahmarūpeṇa, aneko 'si pariṇāmavaicitrād ityevaṃ viśvamūrtaye
         sarvamayāya [te] tubhyaṃ namaḥ&nbsp;| itīdṛśaṃ na nyāyaviruddham, evaṃvidhatvād brahmaṇaḥ
         paramasyeti&nbsp;||
         
         
         
         
         pañcānāṃ pāṇḍuputrāṇāṃ pat‍nī pañcālakanyakā&nbsp;|
         satīnāmagraṇīścāsīd daivo hi vidhirīdṛśaḥ&nbsp;|| 185&nbsp;||
         
         
         pañcānāṃ yu[dhi]ṣṭhirādīnāṃ pāṇḍoḥ putrāṇāṃ patnī pañcālakanyakā draupadī babhūva&nbsp;|
         hanta na tarhi dṛṣṭapañcapuruṣā sā kulastrī syāditi cedāha— satīnāṃ pativratānāṃ madhye
         agraṇīḥ pradhānabhūtā cāsīt&nbsp;| kathamevam ? daivo devasambandhī hi vidhiḥ prabhāva
         īdṛśaḥ evaṃbhūto yadevaṃvidhamapi ghaṭate&nbsp;| kimatra kriyatām ? ko hi daivaṃ vidhānamapramāṇayituṃ
         śaknoti&nbsp;| hiśabdenedameva prasiddhaṃ dyotyate&nbsp;| tataśca nāgamavirodhaḥ&nbsp;|
         
         
         
         kāvyalakṣaṇaṃ yathāpratijñātaṃ nigamannayāha—
         
         śabdārthālaṃkriyāścitramārgāḥ sukaraduṣkarāḥ&nbsp;|
         guṇā doṣāśca kāvyānāmiti saṃkṣipya darśitāḥ&nbsp;|| 186&nbsp;||
         
         kāvyānāṃ śabdaścārthaśca śabdārthau śarīram&nbsp;| tayoścālaṃkriyā śabdālaṅkārā arthālaṅkārāśca&nbsp;|
         citrā nānāprakārā sukarāḥ duṣkarāśca mārgā yamakādirūpāḥ, citrā guṇāḥ samudāyārthasampattyādayaḥ&nbsp;|
         doṣāśca tadvipakṣāḥ sādhāraṇā asādhāraṇāśca ś‍leṣaviparyayādayaḥ&nbsp;| uktena vidhinā
         [etat sarvaṃ] saṃkṣipya samāsato darśitāḥ pratipāditāḥ&nbsp;||
         
         
         
         darśitā nāma&nbsp;| kimataḥ iti sarvārambhasya tanniṣṭhatvāt prayojanadarśanadvāreṇa samāpayannāha—
         
         
         vyutpannabuddhiramunā vidhidarśitena
         mārgeṇa doṣaguṇayorvaśavartinībhiḥ&nbsp;|
         
         
         vāgbhiḥ kutābhisaraṇo madirekṣaṇābhi-
         rdhanyo yuveva ramate labhate ca kīrtim&nbsp;|| 187&nbsp;||
         
         
         amunā anena mārgeṇa kāvyalakṣaṇavidhinā yathāvad darśitena prakāśitena hetunā, doṣaśca
         heyo bhāgaḥ, guṇaścopādeyaḥ&nbsp;| yathoktayostayoḥ kāryasambandhinoḥ vyutpannā vivekinī
         hānopādānasamarthā buddhi[ryasya tādṛśaḥ] kāvyadoṣaguṇajñaḥ pumān&nbsp;| ata eva vaśavartinī[bhirā]yattābhirvāgbhiḥ
         kāvyarūpābhiranavadyābhiḥ kṛtamabhisaraṇaṃ svarasata evopasarpaṇamasminniti vākkṛtābhisaraṇaḥ
         abhisṛto ramate prītimanuttarāmanubhavati&nbsp;| kīrtiṃ ca satpuruṣatanumanaśvarīṃ guṇamaryo bhuva[nātiśā]yinīmatimanoharāṃ labhate prāpnoti&nbsp;|
         upalakṣaṇaṃ caitat&nbsp;| caturvargasiddhimapi cādhigacchati&nbsp;| yathoktaṃ prathame paricchede
         [1.3]&nbsp;| kathamiva ? vaśavartinībhirmadirekṣaṇābhiḥ kṛtābhisaraṇo dhanyaḥ [123a].......subhago
         yuvā taruṇa i[va]&nbsp;| yathāyaṃ ramate prītyutmavaṃ nirviśati, labhate ca kīrtiṃ subhaga
         iti khyātiṃ tathā [vyutpanna]buddhirayamityupaneyam&nbsp;||
         
         
         iti gaditumavasthāṃ kā[ma]pi ś‍lāghyarūpā-
         mupacitaguṇatā[yāṃ] matsaraṃ na śriyai vaḥ&nbsp;|
         
         
         kanakamayamivedaṃ dīpta[bhāsvatsa]vaṇa
         śravaṇasubhagamī[ḍyaṃ] daṇḍinaḥ kāvyalakṣma&nbsp;||
         
         
         
         
         kṛśataraguṇapūrṇaṃ kālamālokayadbhi-
         rgururiva guṇaleśo 'pyadya saṃbhāvanīyaḥ&nbsp;|
         
         
         jagati vigatameghe kṣāravāriprabandhe
         lava iva salilasya svādaro dṛśyamānaḥ&nbsp;|
         
         
         
         
         guṇalavamapi santo guhṇate tena teṣā-
         mativipulaguṇatvaṃ tanna citrīyate naḥ&nbsp;|
         
         
         gurumapi guṇarāśiṃ durjanā vidviṣantaḥ
         kathamapi guṇabhāvaṃ tanvate citrametat&nbsp;||
         
         
         
         
         ciraṃtano vā kavira[dya] vā sphuṭaṃ
         guṇottaraṃ vākyamupāsyate budhaiḥ&nbsp;|
         
         
         taroḥ purāṇasya navasya vā phalaṃ
         nirastaśaṅkaṃ madhuraṃ niṣevyate&nbsp;||
         
         
         
         
         bhavati sugamameva grāmyamapyarthajātaṃ
         pariṇatapadabandhaiḥ spṛśyamānaṃ kavīnām&nbsp;|
         
         
         avikalarasabandhaistadvidā badhyamānaṃ
         vimalakanakasaṃkhyāṃ yāti yatkiñcideva&nbsp;||
         
         
         
         
         
         śravaṇamamṛtapūrṇaṃ svāntamānandarūḍhaṃ
         nayanamapariśūnyaṃ harṣajairaśruleśaiḥ&nbsp;|
         
         
         vapuradhigataromodbhedamāsvādya na[ḥ/?/]syā-
         didamiti kila kāvyaṃ paṭhyate śrūyate ca&nbsp;||
         
         
         
         
         viśeṣavijñānavitānabuddhayo
         bhavanti sūktiśravaṇasya bhājanam&nbsp;|
         
         
         prabhāvitaḥ kāvyaraso manasvināṃ
         tanoti lajjāṃ paśuṣu prakāśitaḥ&nbsp;||
         
         
         
         
         prasannaśāstreṣu subhāṣitapriye-
         ṣu śāntagarveṣu viśeṣavediṣu&nbsp;|
         
         
         vrajanti vācaḥ sarasā mahotsavaṃ
         gṛhītavidyāścaturā iva striyaḥ&nbsp;||
         
         
         
         
         doṣeṣveva niveśayanti hṛdayaṃ sarvaṃ khalāste kathaṃ
         kalpante guṇavairiṇo guṇavatāṃ jñātvā guṇānāṃ rasam&nbsp;|
         
         
         doṣā[neva hi] tatra kevalamamī paśyanti [nityaṃ satāṃ]
         tyaktvā sadga‍uṇarāśimūrjitamaho citrā khalānāṃ gatiḥ&nbsp;||
         
         
         
         
         mithyādūṣaṇasāhasena mahatāṃ tādṛgviśeṣacyutā
         lipsante kila durjanāḥ samatayā saṃbhāvanāṃ tādṛśīm&nbsp;|
         
         
         nāyaṃ heturavāptaye guṇabhuvaḥ kīrteḥ satāṃ saṃsadi
         vyāmohādapi vā guṇeṣu patanaṃ teṣāṃ yadetadbahu&nbsp;||
         
         
         
         
         vacanamidamidaṃ ca vastu naitat
         samucitamatra niṣevyamanyadeva&nbsp;|
         
         
         prahatamidamapūrvamīkṣyamitthaṃ
         kathamapi siddhimupaiti vākprabandhaḥ&nbsp;||
         
         
         
         
         phalamupacitamidaṃ śramasya tasya
         praśamanamaśrulavaḥ saromaharṣaḥ&nbsp;|
         
         
         pramadabhavanavijṛmbhito budhānā-
         midamapi [matsa]ramā[123b]nayanti kecit&nbsp;||
         
         
         
         
         
         tadadhikamatha tādṛśaṃ vidhātuṃ
         caturamatiḥ paradūṣaṇe krameta&nbsp;|
         
         
         vitathā budhavidagdhatā vidhātaḥ
         pravadati yat tadidaṃ tu karṇaśūlam&nbsp;||
         
         
         
         
         khalajanaparinindayā guṇānāṃ
         na ca vihatiḥ prakṛtistu tasya saiṣā&nbsp;|
         
         
         bhavati tu bhaṇitistataḥ sphuṭeyaṃ
         na khalu khalā guṇavarjitaṃ dviṣanti&nbsp;||
         
         
         
         
         śiśirayanti ya eva ma[na]svinaḥ
         śaśabhṛtaḥ kiraṇā iva sadga‍uṇāḥ&nbsp;|
         
         
         yadi dahanti ta eva khalānalaṃ
         kva bhavatāmathavā khalavallabhaḥ&nbsp;||
         
         
         
         
         duḥkhāsikā kimiyameti khalaṃ prakāśa-
         kāntairguṇairguṇavatāṃ ka ivāsya nāśaḥ&nbsp;|
         
         
         prītiṃ parāṃ sujanavat kimayaṃ na bhuṅkte
         prītyartha eva sakalaḥ puruṣaprayāsaḥ&nbsp;||
         
         
         
         
         tārayanti paramityatiśītai-
         rabhyupaiti sujanān paratāpī&nbsp;|
         
         
         svairguṇairidamanuktamudāttai-
         rantaraṃ sadasatoratidūram&nbsp;||
         
         
         
         
         vākyamakṣataguṇaṃ parātmano
         nādriyeta sujanasya sūribhiḥ&nbsp;|
         
         
         sarvathā svaparaghāti vāgviṣaṃ
         durjanasya parigṛhyate katham&nbsp;||
         
         
         
         
         
         ninditaṃ stutamathāpi yatkṛtaṃ
         na pramāṇamupakalpyate kvacit&nbsp;|
         
         
         tādṛśaṃ ca lapitaṃ yadīhate
         dhig viḍambanamanātmavedanam&nbsp;||
         
         
         
         
         īrṣyayādhiguṇeṣu dīptayā
         spardhayā ca sadṛśeṣu dahyate&nbsp;|
         
         
         nirnimittamadhameṣvavajñayā
         kena so 'yamanurajyatāṃ khalaḥ&nbsp;||
         
         
         
         
         śiṣyate yadi rūpā pradīpyate
         na svayaṃ ca guṇavartma gāhate&nbsp;|
         
         
         durjanaḥ kathamayaṃ cikitsyatā-
         mūrjanānna paramasya bheṣajam&nbsp;||
         
         
         
         
         doṣameva guṇato vigāhate
         tatra cānyamanuśāsti durmatiḥ&nbsp;|
         
         
         jñātavānapi kathaṃcidanyataḥ
         pakṣabhaṅgabhayato na muñcati&nbsp;||
         
         
         
         
         ityalīkabudhamānadūṣitaṃ
         dūratastamapavādavartmanaḥ&nbsp;|
         
         
         kāladaṣṭamiva varjayantyamī
         sādhu śāsanavido 'pi sādhavaḥ&nbsp;||
         
         
         
         
         bhaktimānadhiguṇād guṇāmṛtaṃ
         sevate tadavareṣu varṣati&nbsp;|
         
         
         tadvivṛddhipadavīṃ samaṃ samaiḥ
         saṃkathāṃ diśati dakṣiṇo janaḥ&nbsp;||
         
         
         
         
         
         nāmato 'pi sujanaḥ sukhāvahaḥ
         kiṃ punarguṇamayena karmaṇā&nbsp;|
         
         
         trāsayatyubhayathāpi sarpavad
         durjanastvayamakāṇḍaroṣaṇaḥ&nbsp;||
         
         
         
         
         adbha‍utaprati[bhayā] viśāradāḥ
         śāradenduviśadā vipaścitaḥ&nbsp;|
         
         
         kasya nāma na haranti mānasaṃ
         durjanaḥ kila na teṣu tuṣyati&nbsp;||
         
         
         
         
         nāntameti sujanaḥ suceṣṭitād
         durjano 'pi caritādasadga‍uṇāt&nbsp;|
         
         
         kiṃcide[va sthita]mantaraṃ tayo-
         rāgataṃ prakaraṇātkathaṃcana&nbsp;||
         
         
         
         
         sarvathā bhuvanapāvanātmane
         sajjanāya guṇarāśaye namaḥ&nbsp;|
         
         
         sadga‍uṇapraṇihitā durātmanā-
         mastu buddhiravadhūya duṣṭatām&nbsp;||
         
         
         
         
         sarvābhyunnatarāṣṭrakūṭatilasyāśāntagīta[stute]-
         ruddāmadviṣadantakasya guṇināṃ dhāmno guṇānāmapi&nbsp;|
         
         
         lakṣmījuṣṭapadāmbujasya jayinaḥ sāmantacūḍāmaṇeḥ
         śrīma[ttu]ṅganarādhipasya sudhiyaḥ sānāthyamevaṃvidham&nbsp;||
         
         
         
         kīrtayo viduṣāṃ tuṅgamahīdharasamāśrayāt&nbsp;|
         prabhavanti mahānadyo yathā lokārthavṛttayaḥ&nbsp;||
         
         
         yaśaḥkīrtiriti khyātaḥ śrīmānantyabha(?)sūrataḥ&nbsp;|
         kalyāṇamitramatrābhūd bhikṣuḥ sindhuvibhūṣaṇaḥ&nbsp;||
         
         
         anyastvāha—
         
         āsāragurukā vāṇī vādināmadya durbhagā&nbsp;|
         tadviparyā[sa]vinyāsā ratnaśrījñānabhāratī&nbsp;||
         
         
         
         iti daṇḍikāvyalakṣaṇaṭīkāyāṃ ratnaśrīnām‍ni duṣkaraparicchedastṛtīyaḥ&nbsp;||
         
         
         || samāptā ceyaṃ ṭīkā ratnaśrīḥ&nbsp;||
         
         || kṛtiriyamācāryaratnaśrījñānasya siṃhalajanmanaḥ&nbsp;||
         || śrīrājyapālasya rājñastrayoviṃśasaṃvatsare viraciteyaṃ ṭīkā&nbsp;||
         
         granthasyaitasya sambandhi sahasrāṇāṃ catuṣṭayam&nbsp;|
         sahasramaparaṃ caiva pramāṇaṃ parikīrtitam&nbsp;||
         
         
         kṛtyavyaktadyutayaśceto haranti lokānām&nbsp;|
         udyotanaiśca śāṇaiḥ śuk‍termuktā ivoddhatāḥ&nbsp;||
         ﻿ 
         
         
         
      </div><script type="text/javascript" src="jquery-2.0.3.min.js"></script><script type="text/javascript" src="jquery-ui-1.10.3.custom.js"></script><script>
    $(function(){
        $('.app').hover(function(){
          var b = $(this).find('div').html();
          if(b){
            $('<p class="tooltip"></p>').html(b).appendTo('body').fadeIn('slow');
          }
        }, function() {
          $('.tooltip').remove();
        }).mousemove(function(e) {
          var mousex = e.pageX + 20; //Get X coordinates
          var mousey = e.pageY + 10; //Get Y coordinates
          $('.tooltip')
          .css({ top: mousey, left: mousex })
        });
    });
  </script></body>
</html>