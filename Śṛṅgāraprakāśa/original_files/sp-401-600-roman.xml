<?xml version="1.0" encoding="utf-8"?><?xml-stylesheet type="text/css" href="prākṛta.css"?><TEI>
<teiHeader>
  <fileDesc>
    <titleStmt>
      <title/>
      <author/>
    </titleStmt>
    <publicationStmt>
    </publicationStmt>
    <sourceDesc>
    </sourceDesc>
  </fileDesc>
  <encodingDesc>
  </encodingDesc>
  <revisionDesc>
  </revisionDesc>
</teiHeader>
<text>
<front>
</front>
<body>

﻿<pb n="401"/>
<b><lg>
<l>asmin bhajanti ghanakomalagaṇḍaśailā</l>
<l>nāryo 'nurūpamadhivāsamadhityakāsu || 16 ||</l>
</lg></b>
<p>atra sap‍tamyantāni prathamāntāni ca viśeṣaṇāni nārīradhityakāśca vibhaktivipariṇāmato
viśeṣayanti | etena vacanavibhaktivipariṇāmo liṅgavipariṇāmaśca vyākhyātaḥ |
tayorādyo yathā—(māgha. 12.3)</p>
<b><lg>
<l>hastasthitākhaṇḍitacakraśālinaṃ dvijendrakāntaṃ śritavakṣasaṃ śriyā |</l>
<l>satyānuraktaṃ narakasya jiṣṇavo guṇaurnṛpāḥ śārṅgiṇamanvayāsiṣuḥ || 17 ||</l>
</lg></b>
<p>dvitīyo yathā—(māgha 5.20)</p>
<b><lg>
<l>rociṣṇukāñcanacayāṃśupiśaṅgitāśā vaṃśadhvajairjaladasaṃhatimullikhantyaḥ |</l>
<l>bhūbharturāyatanirantarasanniviṣṭāḥ pādā ivābhibabhurāvalayo rathānām|| 98||</l>
</lg></b>
<p>4. yatra ākāṅkṣānivṛttaye 'rthāntaramadhyāhniyate <b>sādhyāhāranaiyāyikī</b> | yaṃthā—</p>
<b><lg>
<l>na dānena na mānena na śāṭhyena na sevayā |</l>
<l>na śastreṇa na śāstreṇa sarvathā kimapi striyaḥ || 19 ||</l>
</lg></b>
<p>atra vaśībhavantītyādiradhyāhāraḥ |</p>
<p>5. yatra liṅgāderaśrutau vidhirniṣedho vā sarvavākyānāṃ vidhiniṣedhaparatvena prakalpyate,
sā <b>vākyaśeṣanaiyāyikī</b> | yathā—</p>
<b><lg>
<l>tadetat kākatālīyaṃ tadetad vā ghuṇākṣaram |</l>
<l>yadanātmavatāmāyuryaccānītimatāṃ śriyaḥ || 20 ||</l>
</lg></b>
<p>tasmādātmavatā nītimatā bhavitavyamiti vākyaśeṣaḥ |</p>
<p>6. yatra sannihitānupapattau vyavahitamāśrīyate sā <b>vyavahitakalpanānaiyāyikī</b> | yathā—</p>
<b><lg>
<l>dilīpānantaraṃ rājye taṃ niśamya pratiṣṭhitam |</l>
<l>pūrvaṃ pradhūmito rājñāṃ hṛdaye 'gnirivotthitaḥ || 21 || (raghu. 4.2)</l>
</lg></b>
<p>atrāgnerniśamanakriyāsambhavāt pūrvakālatvāyoge taṃ niśamyāpi rājñāṃ rajatāmiti
(rājatāṃ prati ?) vyutthitikālārtho vyavahito vyapekṣyate | tenāyamarthaḥ sampadyate—
taṃ rājye pratiṣṭhitaṃ niśamya rājābhimānamudvahatāṃ hṛdaye 'gnirivotthita iti |</p>
<p>7. etena <b>guṇakalpanānaiyāyikī</b> api vyākhyātā | yathā—</p>
<b><lg>
<l>caṃda—ṇihiekkacalaṇā ṇaha—bhamira—marālaṇihiṇu avara—vaā |</l>
<l>kamalavaṇa—diṇṇahatthā ṇahasirī bhuvaṇamoaraï || 22 ||</l>
</lg></b>
<pb n="402"/>
<p>(candranihitaikacaraṇā nabhobhramaṇaśīla—marāla—nihitāpara—padā|
kamala—vana—dattahastā nabhaśrīrbhuvanamavatarati||)</p>
<p>8. ādigrahaṇādapoddhāravākyabhedādayo gṛhyante| teṣu yatra vṛtticchannasya sarvanāmādibhi—
rapodadhṛtyānusandhānaṃ kriyate sā <b>apoddhāranaiyāyikī</b>| yathā—(kusaṃ. 5. 76)</p>
<b><lg>
<l>vipatpratīkārapareṇa maṅgalaṃ niṣevyate bhūtisamutsukena vā |</l>
<l>jagaccharaṇyasya nirāśiṣaḥ sataḥ kimābhirāśopahatātmavṛttibhiḥ || 23 ||</l>
</lg></b>
<p>atra vṛtticchannayorvipad‌vibhūtipadayorābhiriti sarvanāmnānusandhāne jagacchaऱṇyasya
kiṃ vipadbhiḥ, nirāśiṣaḥ kiṃ vibhūtibhirityarthaḥ saṅgacchate |</p>
<p>9. ekavākyatve 'pyapekṣitatānavāp‍tau tatra vākyāntaramupakalpyate, sā <b>vākyabhedanaiyāyikī |</b>
yathā— (gāsa. 3.31)</p>
<b><lg>
<l>tuha asamaṃ sohaggaṃ, amahilasarisaṃ ca sāhasaṃ majjha |</l>
<l>jāṇaï golāūro, vāsārattastaddhaddharatto a || 24 ||</l>
</lg></b>
<lg>
<l>(tavāsamaṃ saubhāgyamamahilāsadṛśaṃ ca sāhasaṃ mama |</l>
<l>jānāti godāpūro varṣārātrārdharātraśca ||)</l>
</lg>
<p>atra tavāsamaṃ saubhāgyamastrījanocitaṃ ca me sāhasaṃ godāvarīpūro jānātītyetāvadekaṃ
vākyam | naikaḥ sākṣī pramāṇamityapekṣāyāṃ varṣārātrārdharātraśceti dvitīyam | anyathā
hyekavākyatāyāṃ 'yathāsaṅkhyamanudeśaḥ samānām' (1.3.10) iti godāvarīpūrastvatsaubhāgyaṃ
varṣārātrārdharātrastu matsāhasaṃ jānātītyayamarthaḥ sampadyate | yadi cāyamapi na yathāsaṅkhayasya
viṣayaḥ, ko 'nyo bhaviṣyati? tatra ko doṣa iti ced vivakṣitārthāsiddhiḥ | yathāsaṅkhyapakṣe
hi yeṣu tvaṃ pallavitalatāpratānāpavāriteṣu godāvarītaṭaguhāgṛheṣu kāmaparavaśābhirvarāṅganā—
bhirabhisāryamāṇo viharasi, pūra eva teṣu yadi praveṣṭumīṣṭe, yāni cāhaṃ prasup‍tāśeṣajanapade
pravarṣadambhogharāndhakāranissañcāre prāvṛṇniśīthe paribhramantī mahāsāhasāni (kṛtvā
abhisāritavatyasmi tāni) varṣārātrārdharātra eva yadi draṣṭuṃ śaknoti, na punaranyasyaitat
sāmarthyamityayamarthaḥ saṅgacchate | na cāyamasyā vivakṣitaḥ, api tu evaṃ nāma tvaṃ
subhago 'sievaṃ nāma cāhaṃ sāhasinī yārdharātre varṣāsu pūrapūrṇāṃ godāvarīmullaṅghyāgaṇita—
prāṇasaṃśayā tvāmabhisāritavatyasmi, tasmāt kṛtajñatāmanurudhyamānena saubhāgyātiśayayogād
bahuvallabhenāpi tvayānuraktāyāṃ mayyanukrośo na moktavya iti ||</p>
<pb n="403"/>
<p><b>(3. naiṣedhikī)</b></p>
<p>1. atha yatra sādharmyādibhirarthāntare 'nuvṛttaḥ padārthadharmo vacanena nivartyaye, sā
<b>vacananaiṣaidhīkī</b>; sā tu pratīyamānanivṛttinimittā ca | tayorādyā yathā—</p>
<b><lg>
<l>mūle kaṇṭakasantatirupari ca vikacāni rak‍takusumāni |</l>
<l>etāvataiva śālmaliranuharati na paṅkajavanasya || 25 ||</l>
</lg></b>
<p>atra śālmalisādṛś‍yaṃ kaṇṭaṃkakusumasādharmyāt paṅkajavane 'nuvṛttaṃ pratīyamāna—
saugandhyādiguṇābhāvasūcakena vacanena nivartyate |</p>
<p>dvitīyā yathā—</p>
<b><lg>
<l>kāryajñaḥ praṣṭavyo na punarmānyo mama priyo veti |</l>
<l>gururastrā(ratrā?)sanasevyaḥ priyānitambaḥ kadā mantrī || 26 ||</l>
</lg></b>
<p>atra yo yasya mānyaḥ priyo vā sa tasya mantrīti sāmānyena mānyatvapriyatvābhyāṃ
mānyapriyānuvṛttā praṣṭavyatā priyānitambadṛṣṭāntāvaṣṭambhaśobhinābhidhīyamāna—</p>
<p>kāryajñatvā bhāvasūcakena vacanena nivartyate |</p>
<p>2. yatra asambhavena vidheyaṃ niṣidhyate sā <b>asambhavanaiṣedhikī</b> | sā dvidhā
aprastāvanimittā, anutpādanimittā ca |</p>
<p>tayorādyā yathā—(gāsaṃ. 3.44)</p>
<b><lg>
<l>vevira—siṇṇa—karaṃguli—pariggaha—kkhalialehaṇī—magge |</l>
<l>sotthi ccia ṇa samappaï piasahi lehammi kiṃ lihimo || 27||</l>
</lg></b>
<lg>
<l>(vepanasvinnakarāṅguliparigrahaskhalitalekhanīmārge |</l>
<l>svastyeva na samāpyate priyasakhi lekhe kiṃ likhāmaḥ ||)</l>
</lg>
<p>atra svastīti padasyāsamāp‍tau sandeśadānādestaduttarakālabhāvino 'prastāva iti
tannimittattvenāsambhavena lekhyasya vidheyatvaṃ niṣidhyate |</p>
<p>dvitīyā yathā—</p>
<b><lg>
<l>laï vappuḍa piu duddha katto amhāṇahuṃ chāsi |</l>
<l>puttahumatthe hattho jaï dahi—jammevi jaa āsi || 28 ||</l>
</lg></b>
<lg>
<l>(gṛhāṇa anukampya piba dugdhaṃ kuto 'smākaṃ takram |</l>
<l>putrakamastake hasto yadi dadhijanmanyapi jātamāsīt ||)</l>
</lg>
<p>atra dadhno 'pyanutpattau taduttarakālabhāvinastakrotpādanasyāsambhavena takrapānasya
vidheyatvaṃ niṣidhyate |</p>
<pb n="404"/>
<p>3. yatra virodhinā śabdenārthena vā kāryaṃ nivāryate sā <b>virodhanaiṣedhikī |</b>
tayorādyā yathā—</p>
<b><lg>
<l>te pucchijjahi vattaḍī je tahi disihi na eṃti |</l>
<l>jehi sa diṭṭhi goraḍī te dukkaru jīaṃti || 29 ||</l>
</lg></b>
<lg>
<l>(te praṣṭavyāḥ vārtā ye tasyā diśo nāyānti |</l>
<l>yaisyā dṛṣṭā gaurī te duṣkaraṃ jīvanti ||)</l>
</lg>
<p>atra te vārtāṃ praṣṭavyāḥ ye tasyā diśo nāyāntīti pūrvāparavirodhinā vākyena
kenacit parijanavidhitsitaḥ priyāpravṛttipraś‍no niṣidhyate |</p>
<p>dvitīyā yathā—(he.prā. vyā. 4.418)</p>
<b><lg>
<l>piasaṃgama kaü niddaḍī piaho parokkhaho kemba |</l>
<l>maïṃ binni vi vinnāsiśvā nidda na emva na temva || 30 ||</l>
</lg></b>
<lg>
<l>(priyasaṅgame kuto nidrā priyasya parokṣasya katham |</l>
<l>mayā dve api vināśite nidrā naivaṃ na tathā ||)</l>
</lg>
<p>atra samastaprāṇahṛd‌bhedasādhāraṇyena pravṛtto nidrārthastadvirodhibhyāṃ priyasaṅgama—
viyogābhyāṃ niṣidhyate |</p>
<p>4. yatrārthitvā(rthitatva ?)pravṛttamanyenaiva tatkāryasiddhau niṣidhyate sā <b>kṛtārthatvanaiṣedhikī</b> |</p>
<p>yathā— (gā.sa. (ve) 772)</p>
<b><lg>
<l>kiṃ tassa pāraeṇaṃ kimaggiṇā kiṃ va gabbhaharaeṇa |</l>
<l>jassa urammi ṇisammaï/ṇimajjaï umhāaṃtatthaṇī jāā || 31 ||</l>
</lg></b>
<lg>
<l>(kiṃ tasya prāvārakeṇa kimagninā kiṃ vā garbhagṛhakeṇa |</l>
<l>yasyorasi nimajjati ūṣmāyamāṇastanī jāyā ||)</l>
</lg>
<p>atra prāvaravilāsāgnigarbhagṛhakāṇi haimanaśītārttinivṛttaye pravṛttāni
tadarthakāriṇopārūḍhayauvanopagūḍhapriyākucoṣmaṇā nivartyante |</p>
<p>5. yatra parisaṃkhyātenārthena śeṣaṃ niṣidhyate sā <b>parisaṃkhyānaiṣedhikī |</b> yathā—</p>
<b><lg>
<l>ve vāvalla viuddhamuhe sajjia—tilaï ti kaṃḍa |</l>
<l>kaa—kaṇṇuppali paṃca sara taho kāmaho kodaṃḍa || 32 ||</l>
</lg></b>
<lg>
<l>(dvau bāṇau vibuddhamukhe sajjitatilake trayaḥ kāṇḍāḥ |</l>
<l>kṛtakarṇotpale pañca śarāstasya kāmasya kodaṇḍaḥ ||)</l>
</lg>
<pb n="405"/>
<p>atra jagajjigīṣayā cakrīkṛtakāmakodaṇḍānukāriṇi mukhe vibuddhe 'pi
locanotpaladvayasyaiva prakāśamānatvāt kusumasāyakasya dvāveva bāṇau na trayo
na pañceti, sajjitatilake traya eva, na dvau na pañceti, kṛtakarṇotpale pañcaiva
na dvau na traya iti parisaṃkhyātenārthena śeṣaṃ niṣidhyate |</p>
<p>6. yatraikāvadhāraṇenānyat parākriyate sā <b>niyamanaiṣedhikī</b> | yathā—</p>
<b><lg>
<l>sa ccia jīā te ccia maggaṇā sā a jassa dhaṇuiṭṭhī |</l>
<l>diṭṭhia kuvalayaviloaṇāṇa so jaaï kaṃdappo || 33 ||</l>
</lg></b>
<lg>
<l>(saiva jyā ta eva mārgaṇāḥ sā ca yasya dhanuryaṣṭiḥ |</l>
<l>dṛṣṭyā kuvalayavilocanānāṃ sa jayati kandarpaḥ ||)</l>
</lg>
<p>atra jyāmārgaṇadhanuryaṣṭīnāmanyatra bhedenopalambhāt kandarpaviṣaye 'pi tadbhedo 'nuvṛtaḥ
kuvalayavilocanādṛṣṭestena tena saṃsthānena tattatkāryakaraṇāt saiva sarvātmiketya—
vadhāraṇaṃ(ṇena) nivartyate | etena niyamasadṛśaphalo vinigraho 'pi vyākhyātaḥ | yathā—</p>
<b><lg>
<l>bhavatu samadanā rataye tilakavatī cārucampakacchāyā |</l>
<l>dhanacandanadhavalakucā kāntā tava vidviṣāmaṭavī || 34 ||</l>
</lg></b>
<p>ādigrahaṇāt asambhavaniyamo viśeṣe pratyakṣaśrutirityādayo gṛhyante | tayoḥ —</p>
<p><b>asambhavaniyamo</b> yathā—</p>
<b><lg>
<l>hāro thaṇāṇa savaṇāṇa kuṇḍalā mehalā ṇiaṃbassa |</l>
<l>acchīṇa uṇo vibhave vi maṃḍaṇaṃ kajjalasalāā || 35 ||</l>
</lg></b>
<lg>
<l>(hāraḥ stanayoḥ śravaṇayoḥ kuṇḍale mekhalā nitambasya |</l>
<l>akṣṇoḥ punarvibhave 'pi maṇḍanaṃ kajjalaśalākā ||)</l>
</lg>
<p><b>viśeṣapratyakṣaśruti</b>ryathā—(u.rāca. 1.38)</p>
<b><lg>
<l>iyaṃ gehe lakṣmīriyamamṛtavarttirnayanayo—
rasāvasyāḥ sparśo vapuṣi bahulaścandanarasaḥ |</l>
<l>ayaṃ bāhuḥ kaṇṭhe śiśiramasṛṇo mauktikarasaḥ(saraḥ)
kimasyā na preyo yadiparamasahyastu virahaḥ || 36 ||</l>
</lg></b>
<p>seyamudbhūtasambandhavyatirekeṇa i X X X daṃ padārthānāmitaretaraṃ pratyākāṅkṣāsanni—
dhiyogyatāpekṣiṇī <b>vyapekṣā</b> ityucyate ||</p>
<pb n="406"/>
<p><b>(ākāṅkṣā)</b></p>
<p>kā punariyamākāṅkṣā nāma? <b>pratipatturjijñāsā |</b></p>
<p>sā kathaṃ padārthānāmupapadyate ? kāraṇe kāryopacārāt |</p>
<p>tathā hi— abhidhānaparyavasānamabhidheyaparyavasānaṃ ca jijñāsotpattikāraṇaṃ,
taccopacāreṇākāṅkṣeti vyapadiśanti | tatrābhidhānapakṣe dvāramityekapadaprayoge 'bhidhānameva na
paryavasyati | na hyanuccarite yogyapratiyoginī sannidhāyini pade saṃvriyatāmapāvriyatā—
mityādāvanvitābhidhānaṃ bhavati | vṛddhavyavahāre cānvitārthānyeva padāni pratīyante; bālo
hi vyutpadyamānaḥ prayojyavṛddhasya śabdaśravaṇa samanantarabhāvinīṃ viśiṣṭaceṣṭānumitāṃ
śabdakāraṇikāṃ pratītimanvitārthaviṣayāma(n)vagacchannanvita evārthe padānāmabhidhānasāmarthya—
mavadhārayati | viśvajitā yajetetyādau punaranekapadaprayogāllabdhe 'nvitābhidhāne 'bhidheyameva na
paryavasyati, atrānuṣṭheyatayāvagatasya vākyābhidheyasyārthasyānuṣṭhātāramantareṇānupapatteḥ,
tadupapattaye yuktaivānuṣṭhātṛjijñāsā; tasyāṃ ca satyāmaparipūrṇatvāvagamāllokavadadhyāhāre
kartavye yogyatvāt svargakāma evānuṣṭhātādhyāhniyate | abhihitānvayavādipakṣe 'pi
padārthāntaramantareṇānvayāsāmarthyāttadupapattaye yuktaiva pratiyogijijñāsā; tasyāṃ ca
satyāmaparipūrṇavākyaparipūrakatayānvitābhidhānavadeva prakaraṇādivaśena yogyādhyāhāraḥ kriyate |</p>
<p><b>(anvitābhidhānam)</b></p>
<p>nanvevaṃ sati yatra padatrayaṃ prayujyate gāmānaya śuklāmiti loke, tatrābhidhānābhidheyā—
paryavasānayorasambhavānnākāṅkṣāstīti kathamanvitābhidhānam? vākyasya gāmanayetyetāvataiva
paripūrṇatvāt satyam, padānuccāraṇa evametat | uccarite satyetasminnasyāpyānayati—
sannidhānāt tadekavākyatvāvagamādānayatyanvitasyārthābhidhāyitvāvadhāraṇādākāṅkṣāṃ ca
vinā tadasambhavādānayaterākāṅkṣā parikalpyate | uktaṃ ca (śābara—)<b>bhāṣyakṛtā</b>— <b>'bhavati
ca sā raktaṃ pratyākāṅkṣā'</b> (śābhā. 1.2.7) iti | tena tatrānvitābhidhāna—
siddhayarthamevākāṅkṣā | yadi paramayaṃ viśeṣaḥ, dvāramityādau tasyaiva padasyānvitābhidhānā—
kāṅkṣā, gāmānaya śuklāmiti tu padāntarasyeti | uktaṃ ca—</p>
<b><lg>
<l>anvitasyābhidhānārthamuktārthaghaṭanāya vā |</l>
<l>pratiyogiṣu jijñāsā sā sā ' 'kāṅkṣeti gīyate || 37 ||</l></lg></b> (prapa. 9) iti |
<p>sā ceyamākāṅkṣā vibhāge sati bhavantīti vyutpattāvupalakṣaṇamāśrīyate | kimiti
punaḥ sannidhiyogyataiva nāśrīyate ?</p>
<pb n="407"/>
<p>nirākāṅkṣeṇānvitābhidhānādarśanāt | ayameti putro rājñaḥ puruṣo 'yamapasāryatāmiti
putrasambandhanirākāṅkṣo rājā na puruṣeṇānvīyate |</p>
<p>kasmāt punarubhayoḥ putrapuruṣayoḥ sannidhiyogyatvāviśeṣe 'pi putreṇaiva rājñaḥ
sambandho na puruṣeṇa ?</p>
<p>ucyate, nyāyasāpekṣatvād vākyārthapratipatteḥ nityasāpekṣeṇaiva rājā sambadhyate,
tena sambandhanirākāṅkṣaḥ na puruṣeṇa sambandhamanubhavatīti ākāṅkṣāpi
vyutpattāvupalakṣaṇamāśrīyate |</p>
<b><lg>
<l>paripūrṇena yogyasya samīpasyāpyananvayaḥ |</l>
<l>vyutpattau tena śabdānāmākāṅkṣā 'pyupalakṣaṇam || 38 || (prapa. 8/9)</l>
</lg></b>
<p>sā ceyamākāṅkṣā pratiyogiṣu na sarveṣu sahasaiva yugapadupajāyate, api tu
kāraṇopanipātāt krameṇa | tathā hi— kriyayā (kriyāyāḥ) kartāramantareṇāsambhavāt
tadavagatau kartā prathamamapekṣyate, sa ca niṣphale vyāpāre na pravartata iti karmāpekṣate,
vyāpāraśca karaṇamantareṇāśakyaḥ sādhayitumiti karaṇāpekṣā | evamadhikaraṇādayaḥ
kriyākārakaviśeṣaṇādayaścāpekṣaṇīyā iti kāraṇopanipātaḥ syāt | kriyādiṣu yathā—</p>
<b><lg>
<l>jijñāsā jāyate boddha‍uḥ sambandhiṣu tathā tathā || 39 ||</l>
</lg></b>
<b><lg>
<l>yadyadākāṅkṣitaṃ yogyaṃ sannidhiṃ pratipadyate |</l>
<l>tadanvitaḥ padenārthaḥ svakīyaḥ pratipādyate || 40 ||(pra.pa8/9)</l>
</lg></b>	
<p><b>(sannidhiḥ)</b></p>
<p>atha sannidhiḥ kaḥ?</p>
<p><b>yogyasyākāṅkṣitasya yadānantaryam |</b></p>
<p>sa dvidhā— abhidhānaviṣayaḥ abhidheyaviṣayaśca |</p>
<p>tatroccāraṇanimitto<b> 'bhidhānaviṣayaḥ</b>, avinābhāvanimitto<b> 'bhidheyaviṣayaḥ</b>| tayoḥ—</p>
<p>ādyo( 'bhidhānaviṣayo) yathā—(kāvyāda. 31.43)</p>
<b><lg>
<l>līlāsmitena śucinā mṛdunoditena
vyālokitena laghunā guruṇā gatena |</l>
<l>vyājṛmbhitena jaghanena ca darśitena
sā hanti tena galitaṃ mama jīvitena ||</l>
</lg></b>
<p>atra līlāsmitādibhiḥ śucyādīni viśeṣaṇāni yathāsānnidhyamabhisambadhyante |
<b>dvitīyo</b> yathā— (kāsūvṛ. 5.1.14)</p>
<pb n="408"/>
<b><lg>
<l>mā bhavantamanalaḥ pavano vā vāraṇo madakalaḥ paraśurvā |</l>
<l>vāhinījalabharaḥ kuliśaṃ vā svasti te 'stu latayā saha vṛkṣa || 42 ||</l>
</lg></b>
<p>atra dahatvityādikā kriyā tadavinābhāvanimittakāt sānnidhyādadhyāhṛtānalādibhiḥ
sambandhate |</p>
<p>nanu ca sannidhivadākāṅkṣāpyavinābhāvanimittā kimiti neṣyate ? yaddhi yena vinā
na bhavati niyogatastena tadākāṅkṣyate | kriyā hi kārakāvinābhāvinī; tāṃ pratītya
kārakaṃ jijñāsate | evaṃ kārakamapi buddhvā kriyāmiti |</p>
<p>tadayuktam, jijñāsāvirāmānupapatteḥ; tathā hyavinābhāvena kārakajijñāsāpyupapadyate |</p>
<p>atha prayojanābhāvāt kārakātiriktamanyatra jijñāsyate, tarhi kriyāmātrāvagame 'pi
yatra kārakajñānena prayojanaṃ nāsti tatra jijñāsā na syāt | anuṣṭheyatayā hi
kriyāyāmavagatāyāṃ kārakopādānamantareṇa tadanuṣṭhānānupapatteḥ kārakajñānaṃ prayojanavat |
vartamānāpadeśādau tvananuṣṭheyatayā nāsti kārakajñānena prayojanam |</p>
<p>atha ca yatrāpi vākyamaparipūrṇaṃ manyante, sākāṅkṣārthābhidhāyitayā cāparipūrṇatā;
ata eva ca tatrādhyāhāramapi kurvanti | yatrāpi ca anuṣṭheyāvagatiḥ, tatrāpi niśśeṣakāraka—
jijñāsā syāt | tathā ca devadatta gāmānayeti karaṇānupādānādaparipūrṇatā syāt |</p>
<p>athaikakārakajñānenāpi tāvadanuṣṭhānopapatterna kārakāntarajijñāsā; devadatta
gāmabhyāja daṇḍeneti prayukte 'pi daṇḍaśabde tadākāṅkṣā na syāt |
tataścānākāṅkṣitatvāt tasya tadanvayo vākyārthe na syāt |</p>
<p>atha daṇḍapadoccāraṇāt tatrākāṅkṣā parikalpyate, anyathā daṇḍapadasyānanvaye
tatpadoccāraṇanarthakaṃ syāditi |</p>
<p>evamaruṇayaikahāyanyā piṅgākṣyā somaṃ krīṇātītya(na)nvayaprasaṅgaḥ | na hi
vedapadoccāraṇenānarthakena (na) bhavitavyamiti kiṃcana pramāṇamasti | na ca tatrākāṅkṣodaye
kiṃcit kāraṇāntaramastīti somaṃ krīṇātītyato 'dhikasyānanvitatā syāt | ato
nākāṅkṣāyāmavinābhāvo nimittatvenāśrīyata iti ||</p>
<p>ākāṅkṣāvacca sannidhāvapi sannidhāpakakrameṇaiva kramo veditavyaḥ | tadanusāreṇa
cānvitābhidhānamapi tathaiveti ||</p>
<b><lg>
<l>sannidhiśśabdajanmaiva vyutpattau nopalakṣaṇam |</l>
<l>adhyāhṛtenāpyarthena loke sambandhadarśanāt || 43 ||</l>
</lg></b>
<pb n="409"/>
<b><lg>
<l>sahasaiva na sarveṣāṃ sannidhiḥ pratiyoginām |</l>
<l>sannidhāpakasāmagrīkrameṇa kramavānasau || 44||</l>
</lg></b>
<b><lg>
<l>yathāyathā sannidhānaṃ jāyate pratiyoginām |</l>
<l>tathātathā krameṇaiva śabdairanvitabodhanam || 45||</l></lg></b> (prapa. 8/9)
<p>(<b>yogyatā</b>)</p>
<p>atha kā yogyatā ? <b>yadetat sambandhārhatvaṃ nāma |</b></p>
<p>tad dvidhā— <b>mukhyārthadvārakaṃ jaghanyārthadvārakaṃ</b> ca |</p>
<p>kaḥ punarmukhyārtho jaghanyārtha iti ?</p>
<p>śravaṇasamanantaraṃ sākṣādeva śabdād yatrārthaḥ pratīyate sa mukhamiva prathamaṃ
bhavatīti <b>mukhyaḥ</b>|</p>
<p>yastu guṇasambandhādivyavadhānena śabdādavagamyate sa jaghanamiva paścājjāyata iti
<b>jaghanyaḥ |</b> tayoḥ —</p>
<p><b>mukhyastridhā</b> 'jātyādimukhyaḥ, ākṛtyādimukhyaḥ, bhrāntyādimukhyaśca | teṣu</p>
<p>jātiguṇakriyābhidhāyibhiḥ śabdairyo 'bhidhīyate sa <b>jātyādimukhyaḥ</b>| gauḥ padā na
spraṣṭavyā, śuklāṃ gāmabhyāja, pācakamānaya, yajñadattaṃ bhojayeti |</p>
<p>sa evā ' 'lekhyapratikṛtipratimāpratibimbādiviṣayaḥ <b>ākṛtyādimukhyaḥ |</b> yathā—
'bhavanabhittau kā X X X, gāvaḥ kriyantāṃ, viṣṇuṃ pañcāmṛtena snapaya, apsu candramasaṃ
paś‍yeti |</p>
<p>viparyayādhyāsavivartavipariṇāmādivaṣiyo <b>bhrāntyādimukhyaḥ |</b> ko 'yamanākāśe
śaśī, sa eṣa bālābāhumūle bālacandramāḥ, tadetadalātacakraṃ visphurati, tadidamindrā—
yudhaṃ vilokyata' iti |</p>
<p><b>jaghanyo 'pi</b> tridhā— gauṇa, upacarito lākṣaṇikaśca |</p>
<p>yayordravyaśabdayossāmānādhikaraṇyaprayoge viśeṣaṇaviśeṣyabhāvaḥ pratīyate sa gauṇaḥ |
yathā— gaurvāhīkaḥ siṃho māṇavakaḥ, tṛṇaṃ lakṣmīḥ, goṣpadaṃ samudra iti |</p>
<p>samānādhikaraṇaśabdaprayoge yo 'nyaviśeṣaṇatvena prasiddhaḥ kutaścinnimittā—
danyaviśeṣaṇatvaṃ labhate sa <b>upacaritaḥ</b>| yathā— śuklaṃ yaśaḥ, madhuraṃ vākyam, surabhi
śīlam, subhagaḥ svabhāva iti |</p>
<pb n="410"/>
<p>yastu śabdopāttenārthena kriyā X X X samarthenāvinābhāvāt sahacaraṇādi sa
<b>lākṣaṇikaḥ</b> | yathā— yaṣṭīḥ praveśaya, chatriṇo gacchanti, mañcāḥ krośanti, gaṅgāyāṃ
ghoṣaḥ prativasatīti ||</p>
<p>nanvevaṃ sati jātyādiśabdārthāḥ sarve lākṣaṇikā bhaveyuḥ, te 'pi hi svarūpeṇa
kriyāṃ sādhayitumaparyāp‍tairjātyādibhiravinābhūtavyaktirūpatayopalakṣyante |</p>
<p>naivam; jātyādipravṛttinimittānāṃ kriyāsiddhiṣu X X X tīrādyarthānāmapi samanvayo
dṛś‍yate | naivaṃ gaurālabhyatāṃ prokṣyatāṃ viśasyatāmityādau anapekṣitavyaktīnāṃ
gotvādijātīnāmapi | etenāruṇayā krīṇāti, abhikrāmaṃ juhotītyādau guṇakriyayordravya—
vyavadhānenāpi kriyāsamanvaye dravyāṇāmalākṣaṇikatvamevetyabhihitaṃ bhavati |</p>
<p>nanu ca jātiguṇakriyā X X X pākena jīvatīti |</p>
<p>naivamatra jātyādīnāṃ viśiṣyate / viśeṣyatā nadravyarūpatvāt | taduktam—</p>
<b><lg>
<l>vastūpalakṣaṇaṃ yatra sarvanāma prayujyate |</l>
<l>dravyamityucyate so 'rtho bhedyatvena vivakṣitaḥ || 46 ||</l></lg></b>(vāpa. 3.4.3)
<p>kṛdabhihitaśca bhāvo dravyavat prakāśata iti | evaṃ ca mukhyavṛttīnāṃ jaghanyavṛttīnāṃ
ca śabdānāṃ prayoge so 'rthaḥ, yatra sambandhitvena upalambhaḥ yadyevaṃ yajeta svargakāma
ityādau svargayāgayoḥ sambandhitvenānupalambhāt kathaṃ yogyatvenāvadhāraṇam, anavadhārita—
yogyatayośca kathamanvitābhidhānam? ucyate—</p>
<b><lg>
<l>sāmānyenaiva yogyatvaṃ loke yadavadhāritam |</l>
<l>tadanvitābhidhānasya vyutpattāvupalakṣaṇam || 47 || (pra.pa 8/ 9)</l>
</lg></b>
<p>(<b><emph>6. sāmarthyam</emph></b>)</p>
<p>dṛṣṭaṃ ca sādhyasādhanayorle X X X X yātmakasāmarthyākhyasambandho mukhyatā
(tayā ?) vyapekṣetyucyate | vyapekṣāvatāṃ padārthānāṃ mithaḥ sambandhirūpatā <b>sāmarthyam</b>|</p>
<p>tattridhā <b>1. bhedaḥ, 2. saṃsargaḥ, 3. ubhayaṃ</b> ca | tatra —</p>
<p>(1) rājño bhṛtya ityādau yadā tāvadetadavadhṛtaṃ parāyattārthavṛttirayaṃ bhṛtyaśabdo na
svatantrārtha— vṛttiḥ, tadā sāmānyena svāmisaṃsargasyāvagatatvāt 1svāmiviśeṣa—
jñāpanāyopādīyamāno rājaśabdaḥ svāmyantarebhyo bhṛtyaśabdārthaṃ vyāvartayati |
so 'yaṃ svāmyantaravyavacchedo <b>bheda</b> ityucyate |</p>
<!-- NOTES pg=410!-->
1. ityeva rāghavaḥ |
<pb n="411"/>
<p>(2) yadā tu rājapuruṣa ityādāvanavagatāparāyattabhāvasya puruṣasya svāmisambandhadyotanāya
rājaśabdaḥ prayujyate, tadā viśeṣasaṃsargasya śabdopādānatvādanavakāśo
viśeṣāntarasampātaḥ, tadā hyaśabdā svāmyantaranivṛttirarthādavasīyate | sa <b>saṃsargaḥ</b> |</p>
<p>(3) yadā tvarthāvagatasāmarthyayoḥ pratipattinibandhanayorabhedāpekṣāyāṃ samāp‍tāveva (samāsa iva ?)
bhedasaṃsargeṇa sāmarthyaṃ bhavati, yathā nīlaṃ ca tadutpalaṃ ca nīlotpalamiti (<b>tadubhayam</b>) |</p>
<p>yatra tuṃ na sambandhayogyatā na tatra sāmarthyam, yathā— klidyate vastraṃ, nīlam
utpalam, āli karṇe, neha kaścitpuruṣaḥ vyāghra sarati pallīm, paśya sakhe kaṣṭaṃ
X X X, gaccha tvam yūpāya dāru śobhanaṃ śaile, nivartasva vyāghrād bhayaṃ devadattasya
yajñadattāt, bhāryā rājñaḥ puruṣo brāhmaṇasya, saktastvam akṣeṣu śauṇḍaḥ pibati
pānāgāre | ayaṃ daṇḍo harānena phalāni, antarā tvāṃ ca māṃ ca kamaṇḍaluḥ, antareṇa
takṣaśilāṃ pāṭaliputraṃ ca srugh‍nasya prākāraḥ, odanaṃ paca tava bhaviṣyatīti | atra
prathameṣvabhinnavākyatvāt 'tiṅṅatiṅa' (8.1.28) iti nighāto na bhavati |.</p>
<p>(<b>sambandhaḥ</b>)</p>
<p>kaḥ punarayaṃ sambandho nāma ? <b>ahānirvyapekṣā vyatiṣaṅga</b> iti | tathā hi—
sampūrvo badh‍nāti <b>ahānau</b> vartate, tadyathā asti no gargaiḥ sambandhaḥ, asti no
vatsaiḥ sambandha iti | tathā vyatiṣaṅge vartate, yo 'yasā rajjvā vā kīlādau vyatiṣakto
bhavati sa sambandha ityucyate | tatra yadā sambandhasyāhānirarthaḥ tadā ūrīkaroti
kārikākaroti śaklīkaroti paṭapaṭākaroti cakāsāñcakāra vidāṅkurvantu, lunīhi
lunīhityevāyaṃ lunāti, bhrāṣṭramaṭa maṭhamaṭa dūramaṭa ityevāyamaṭati ityevamādayaḥ prayogā
bhavanti | na hyete kadācidapyanyonyaṃ jahatīti |</p>
<p>yadā sambandhaśabdasya <b>vyapekṣā</b> arthaḥ tadā gurukulaṃ devadattasya, sūryamapi na
paśyanti asūryampaśyā rājadārāḥ, kiṃñcidapi na kurvāṇaḥ akiṃcitkurvāṇaḥ,
śaṅkulayā kṛtaḥ khaṇḍaḥ śaṅkulākhaṇḍaḥ, dadh‍nopasikta odano dadhyodanaḥ, aśreṇayaḥ
śreṇayaḥ kṛtāḥ śreṇīkṛtāḥ, kaṇṭhe kālo 'sya kaṇṭhekālaḥ, keśeṣu keśeṣu ca gṛhītvā
pravṛttaṃ yuddhaṃ keśākeśi ityādayaḥ prayogā bhavanti | etaiḥ samāsāvasthāyāmapi
devadattādīnyapekṣyante |</p>
<pb n="412"/>
<p>yadā tu sambandhaśabdasya <b>vyatiṣaṅgo 'rthaḥ</b> tadā upakumbham, nīlotpalam,
gogarbhiṇī, pūrvakāyaḥ, sap‍tarṣayaḥ, plakṣanyagrodhau, kaṣṭaśritaḥ, kāka X X X ca mitho
viśeṣaṇaviśeṣyabhāvena vyatiṣajyante |</p>
<p>yatra hi <b>pūrvottarapadayoḥ saṅgatārthatā tatsāmarthyaṃ sambandhaḥ</b>, sa ca
viśeṣaṇaviśeṣyabhāva ityākhyāyate; tatra caikasya prādhānyamanyasyopasarjanatvam |</p>
<p>na hi pradhānayorupasarjanayoreva vā sambandhaḥ kalpate, pradhānasyā—
parārthatvādupasarjanasya X X X X X lakṣita(?) parasparaṃ padadvayaṃ pradhānopasarjanabhāvena
viśeṣaṇaviśeṣyabhāvamāsādayati |</p>
<p>sa ca pradhānopasarjanabhāvaḥ kadācicchabdanibandhanaḥ, kadācidaśabdopādānaḥ
sāmarthyenāvasīyate |</p>
<p><b>śabdanibandhano</b> yadā vaiyadhikaraṇyaṃ xxx upasarjanaśabdā hi
pradhānopakārāya pariṇataṃ svārthamācakṣāṇāḥ xxx midadhānāḥ prathamayaiva saṃskriyante |</p>
<p><b>aśabdopādāno</b> yadā sāmānādhikaraṇyam, aparārthatayā hi prātipadikasyāvyatireke
vṛthā (yad ā—)virbhavati śabdaiḥ tadubhayordravyaśabdatāyāmupapadyate, sā ca guṇādīnāṃ
matublopādinā bhavati |</p>
<p>so 'yaṃ vibhaktibhedataḥ sāmarthyataśca pradhānopasarjanabhāvo dviprakāraḥ mukhyavṛttyā
upacāravṛttyā ca |</p>
<p><b>sambandhavibhaktyā</b> yathā— 'rājñaḥ puruṣaḥ, yūpāya dāru |</p>
<p><b>kārakavibhaktyā</b> tu śrūyamāṇakriyo 'śrūyamāṇakriyaśca |</p>
<p><b>śrūyamāṇakriyo</b> yathā— kaṣṭaśritaḥ, vyāghrād bhayam |</p>
<p><b>aśrūyamāṇakriyo</b> yathā— śaṅkulayā khaṇḍaḥ, akṣeṣu śauṇḍaḥ |</p>
<p><b>mukhyavṛttyā</b> yathā— nīlamutpalam, vīraḥ puruṣaḥ |</p>
<p><b>upacāravṛttyā</b> yathā— puruṣo vyāghraḥ, siṃho māṇavakaḥ |</p>
<p>viśeṣaṇaviśeṣyayorupasarjanapradhānabhāvaḥ sāmānādhikaraṇye vibhaktyabhedādaśakyaḥ
śabdato 'vadhārayitum, sambandhasāmarthyāttu pratīyate | na hi sambandhaḥ pradhānayoreva vā sambhavati |</p>
<p>nanu ca nīlamutpalamityekaikapadaprayogādanavacchinnā x x x prathamā na prāp‍noti
yathā nīlaśabdastāvadayaṃ svārthasāmānyavacano 'vyatirekāt prātipādikārthasya prathamayaiva
sambadhyate, tathaivotpalaśabdo 'pi | yadeva kevalamavyatirekārthābhidhāyi padaṃ padāntara—
<pb n="413"/>
sannidhāne 'pi tat tadeva | tato yamarthamabhidhātuṃ yogyamavadhṛtamasya rūpaṃ tameva
padāntarasannidhāvapi pratyāyayati, rūpabhedāt | na hi rasanamasannidhau darśanasya
madhurādivyañjakadarśanasannidhau nīlādivyaktisāmarthyaṃ labhate | kiṃtu padayoḥ paricchinnārthaḥ
pumāṃstayoḥ sannidhau prayogasāmarthyādarthayoḥ parasparopaśleṣayogyatvādekavākya—
rūpānugrahāc‍cānyonyaṃ pradhānopasarjanabhāvena viśeṣaṇaviśeṣyabhāvamupaiti | tathā hi —
yatra viśeṣaṇaṃ viśeṣyaṃ caikasminnarthe sambhedaṃ pratilabhate tatra yaśśabdaḥ sa
pūrvottarapadādhiṣṭhānamenaṃ pratyāyayati | utpalaśabdo 'bhipravartamānaḥ sarvotpalāvagraharūpeṇa
pravartate nīlaśabdaḥ pravartamāno viśiṣṭāvagraharūpeṇāvacchinatti |</p>
<p>yadi vā nīlamityetatpravartamānanyūnādhikabhāvamanapekṣamāṇamanenaiva dharmeṇa sarvayogyaṃ
sadutpalamiti śabdāntareṇa viśiṣṭāyāṃ yogyatāyāṃ niyamyate |</p>
<p>athavā yathā kṛṣṇaḥ śuklaścāyaṃ mṛgaḥ sāraṅgaḥ śabala iti vā, tathā nīlotpala
ityubhayarūpa evārthātmā hyubhayatra sanniveśyate nīlaṃ cotpalaṃ caikaṃ nīlotpalamiti; tau
yasminnubhayaguṇamanu vibhāgamāpyamānau saṃmūrcchitāvivārthau bhavataḥ, tattayorekamadhikaraṇam |</p>
<p>yadi vā nīlaśabdaḥ pravartamāno nīlaguṇamātramupādāya pravartate, na
tvanenotpalādaya upāttāḥ, nāpi parityaktāḥ | evamutpalaśabdo vijātiyogamātramupādāya
pravartate, na nīlādīṃstyajati, nopādatte | tatra yadaiva bhinne 'rtharūpa idamiti sarvanām‍nā
pratyavamṛśyamāne upaśliṣyate nīlamutpalaṃ cedaṃ dravyamiti, tadā śabdabhedād bhinnamekameva
dravyaṃ viśeṣaṇaṃ viśeṣyamadhika x x x ktaḥ padadvayasannidhānāyattatvād
viśeṣaṇaviśeṣyabhāvasya vākyārthatvaṃ, na padārthatā |</p>
<p>tadidamuktam—'yadatrādhikyaṃ vākyārthaḥ sa' iti (mabhā. 2.3.46 vā.) |
nīlamutpalamiti viśeṣaṇaviśeṣyayorubhayasya ca viśeṣyatvādupasarjanatvāprasiddhiḥ, yathā
hyutpalaśabdo nīlaśabdenābhisambadhyamāno viśeṣyavacanaḥ tathā nīlaśabdo 'pyutpala—
śabdenābhisambadhyamāno viśeṣyavacanaḥ sambadhyate |</p>
<p>naivam; ekasyātra prādhānyaṃ vivakṣitaṃ, tad‌viśeṣaṇatvam aparasya, utpalasya cātra
prādhānyaṃ vivakṣitaṃ nīlaśabdasyopasarjanatvamiti |</p>
<p>yadā tarhi nīlasya prādhānyena vivakṣā utpalasya copasarjanatvena tadā kartavyaṃ
sāmānādhikaraṇyam; na hyasau dvandvaḥ, utpalaṃ ca nīlaṃ ceti; nāpi ṣaṣṭhīsamāsa
utpalasya nīlamiti; api tu dvāvimau pradhānaśabdāvekasminnarthe yugapaduparudhyete | na ca
<pb n="414"/>
dvayoḥ pradhānayorekasminnartha yugapaduparodhe prayojanamastīti prayogasāmarthyād gamyate
nūnamekamiha pradhānaṃ tadivaśeṣakaṃ cāparam |</p>
<p>etāvāṁstu sandehaḥ—kiṃ viśeṣyam, kiṃ viśeṣaṇamiti ? tatra</p>
<p>dravyaṃ viśeṣyaṃ guṇo viśeṣaṇaṃ, dravyasyānyānapekṣiṇaḥ sākṣātkriyāsūpayogena
prādhānyāt |</p>
<p>nanu guṇasyāpi sākṣātkriyāsūpayogo dṛśyate, yathā 'śvetaṃ chāgamālabheta' iti ?</p>
<p>naivam; iha śvetābhāve kṛṣṇamapi chāgamālabhate, na tu śvetāṃ piṣṭapiṇḍīmālabhya
kṛtī bhavati | evamupacārapravṛttāvapi puruṣavyāghra ityādau yadāntarbhūtopamāna—
sambandhapratītabhedā, vyāghrādiśabdairupameyaḥ puruṣādiḥ abhidhīyate tadā sāmānādhi—
karaṇyopapattau 'upamitaṃ vyāghrādibhiḥ sāmānyāprayoge' (2.1.56) iti samāso bhavati |
evaṃ prapacati sādhu pacatītyādayo draṣṭavyāḥ |</p>
<p>kathaṃ punaḥ sāmānādhikaraṇyena kriyāviśeṣaṇatve sādhvādayo 'sattvavacanā
bhavanti ?</p>
<p>ucyate—upasargāṇāmiva kriyāviśeṣaṇānāmapyasattvabhūtānāmeva kriyāṃ prati
guṇabhāvo bhavati, yathā pacyādikaṃ viśeṣe sthāpayan asattvārthaḥ praśabdo viśeṣaṇatvaṃ
labhate, evaṃ sādhuśabdo 'pi kriyātmabhūtaṃ dharmamutkarṣādikaṃ kriyāsthamasattvabhūtaṃ
kriyānupraviṣṭamabhidadhānaḥ kriyānurodhādevāsattvabhāvamāpannaḥ kriyāviśeṣaṇatvaṃ labhate |</p>
<p>kathaṃ punaḥ prapacatītyādau prāderubhayaviśeṣaṇatve kriyābhāgenaiva sambandho bhavati ?
sati vā kathamubhayaviśeṣaṇatvam ?</p>
<p>ucyate— yathā māso jātasyeti māsākhyaḥ kriyākalāpaḥ (kathaṃ)
prathamakukṣiviyogākhyasya janmano 'vadhibhāvena paricchedako bhavati, janmapratilabdhāṃ vā
sattāṃ samāvṛttyā parimimīte, yathā ca kaṣṭaśrita ityatropāttakriyāviśeṣaparicchinnaḥ
kartā 'bhyantarīkṛtasādhyasādhanasambandhaḥ kriyāyoge śrayatikriyāsambandhāt kaṣṭe
karmatvamiti śrayaṇakriyā kaṣṭena sambandhamanubhavati, yathā ca vṛkād bhīta
ityupāttakriyāvacchinnaḥ kartā bhayakriyāsambandhād vṛkasyāpādānatvamiti bhayakriyāpūrvakaṃ
vṛkena sambadhyate, tathehāpyupāttapacyādikriyāviśeṣaparicchinnaḥ kartā 'bhyantarīkṛtasādhya—
sādhanasambandhaḥ kriyāyoge prādīnāmupasargatvam (mabhā. 14.49) iti kriyāpūrvakaṃ
prādibhiḥ sambadhyata iti | sarve 'pi ca samudāyasambandhino 'vayavasparśenaiva tadvatā
<pb n="415"/>
samudāyena sambadhyante | taduktam—</p>
<b><lg>
<l>samudāyena sambandho yeṣāṃ gurukulādinā |</l>
<l>saṃspṛśyāvayavāṁste tu yujyante tad‍vatā saha || 48 ||</l></lg></b> (vāpa.3.48 vṛ.)
<p>(<b><emph>7. anvayaḥ</emph></b>)</p>
<p><b>vyapekṣādibhirekārthaparatayopāttānāṃ padārthānāṃ mitho 'bhigrathanamanvayaḥ |</b></p>
<p>sa tridhā— <b>1. śāktaḥ, 2. vaibhaktaḥ 3. śaktivibhaktimaya</b>śca | teṣu—</p>
<p>karmādiśaktibhirnirvṛttaḥ <b>śāktaḥ,</b></p>
<p>sambandhādivibhaktibhi<b>rvaibhaktaḥ,</b></p>
<p>ubhābhyāṃ punaḥ <b>śaktivibhaktimayaḥ |</b></p>
<p>(<b>1. śāktaḥ</b>)</p>
<p>tatrākhyātasubvibhaktibhyāṃ kartṛkarmaṇorabhidhāne <b>śākto</b> yathā—</p>
<b><lg>
<l>adhyāsāmāsuruttuṅgahemapīṭhāni yānyamī |</l>
<l>tairūhe kesarikrāntatrikūṭaśikharopamā || 49 ||</l></lg></b> (māgha. 2.5)
<p>kṛdākhyātābhyāṃ bhinnakālasthakartṛśaktidvayābhidhāne subvibhaktibhiḥ <b>karmakaraṇa—
sampradānābhidhāne</b> ca śākto yathā— (kāvyāda. 2.248)</p>
<b><lg>
<l>ajitvā sārṇavāmurvīmaniṣṭvā vividhairmakhaiḥ |</l>
<l>adattvā cārthamarthibhyo bhaveyaṃ pārthivaḥ katham || 50 ||</l>
</lg></b>
<p>ākhyātavibhakta‍yā hetuśaktyabhidhāne subbibhaktibhiśca <b>karmakartrapādānā—
dhikaraṇaśakta‍yabhidhāne</b> yathā—</p>
<b><lg>
<l>sa setuṃ bandhayāmāsa plavagairlavaṇāmbudhau |</l>
<l>rasātalādivottorṇaṃ śeṣaṃ svap‍nāya śārṅgiṇaḥ || 51 ||</l></lg></b> (raghu. 12.70)1
<p>(śārṅgiṇa iti) kartari ṣaṣṭhī na sambandhe, svap‍nāyeti bhāva eva caturthī na
tādarthye | ākhyātena kartrabhidhāne taddhitena kṛtāṃ ca karmābhidhāne supā
<b>kathitākathitakarmābhidhāne</b> ca śākto yathā— (māgha. 2.34)</p>
<b><lg>
<l>vipakṣamakhilīkṛtya pratiṣṭhā khalu durlabhā |</l>
<l>anītvā paṅkatāṃ dhūlimudakaṃ nāvatiṣṭhate || 52 ||</l>
</lg></b>
<!-- NOTES pg=415!-->
1. mūlapāṭho 'smākaṃ kālidāsagranthāvalyā 1986 varṣīye saṃskaraṇe draṣṭavyaḥ |
<pb n="416"/>
<p>(<b>2. vaibhaktaḥ</b>)</p>
<p><b>sambandhavibhakta‍yā</b> vaibhakto yathā— (vārā. 6.83, 35)</p>
<b><lg>
<l>yasyārthāstaspa mitrāṇi yasyārthāstasya bāndhavāḥ |</l>
<l>yasyārthāḥ sa pumān loke yasyārthāḥ sa ca paṇḍitaḥ || 53 ||</l>
</lg></b>
<p><b>śeṣavibhakta‍yā</b> vaibhakto yathā—(manu. 1.96)</p>
<b><lg>
<l>bhūtānāṃ prāṇinaḥ śreṣṭhāḥ prāṇināṃ buddhijīvinaḥ |</l>
<l>buddhimatsu narāḥ śreṣṭhā nareṣu brahmavādinaḥ || 54 ||</l>
</lg></b>
<p><b>upapadavibhakta‍yā</b> vaibhakto yathā—(harṣaca 1.1)</p>
<b><lg>
<l>namastuṅgaśiraścumbicandracāmaracārave |</l>
<l>trailokyanagarārambhamūlastambhāya śambhave || 55 ||</l>
</lg></b>
<p><b>sambodhanavibhakta‍yā</b> ca vaibhakto yathā—</p>
<b><lg>
<l>avanipavanavahnivyomatoyāntarātma—
nnahimakarahimāṃśo ! viśva ! viśvaikayone ! |</l>
<l>hara ! bhava ! śiva ! śarva ! tryambakeśāna ! rudra !
trinayana ! vṛṣaketo 'nantamūrtte ! namaste || 56 ||</l>
</lg></b>
<p>(<b>3. śaktivibhaktimayaḥ</b>)</p>
<p>kārakavibhaktibhiḥ sambandhopapadaśeṣasambodhanavibhaktibhiśca <b>śaktivibhaktimayo</b> yathā—</p>
<b><lg>
<l>tīrtheṣu satsu dvijasattamebhyaḥ śriya dviṣadduṣṭajanānupāttām |</l>
<l>samādhinā mānamanitya/nidrameva kasya pradātuṃ tvadṛte 'sti śaktiḥ || 57 ||</l>
</lg></b>
<p>yatra lup‍tāsvapi vibhaktiṣu śaktayo 'vabhāsante vibhaktayaśca sākṣādupalabhyante
so 'pi śaktivibhaktimayaḥ| yathā—</p>
<b><lg>
<l>vitrastaśatruḥ spṛhayālulokaḥ prapannasāmanta udūḍhasattvaḥ |</l>
<l>pratiṣṭhitaudāryaguṇo 'sipatrajitāvaniḥ ko 'tra bhavānivānyaḥ || 58 ||</l>
</lg></b>
<p>yatraikataḥ śaktiranyato vibhaktisso 'pi śaktivibhaktimayo yathā—</p>
<b><lg>
<l>ikṣudaṇḍasya maṇḍasya dadh‍na piṣṭakṛtasya ca |</l>
<l>vārāhasya ca māṃsasya saiṣa gacchati phālgunaḥ || 59 ||</l>
</lg></b>
<pb n="417"/>
<p>yatra vyapekṣoktā vibhaktivipariṇāmādayaḥ pravartante so 'pi śaktivibhāktimayo</p>
<p>yathā— (kirātā 3.21)</p>
<b><lg>
<l>nirīkṣya saṃrambhanirastadhairyaṃ rādheyamārādhitajāmadagnyam |</l>
<l>asaṃstuteṣu prasabhaṃ bhayeṣu jāyeta mṛtyorapi pakṣapātaḥ || 60 ||</l>
</lg></b>
<p>atra yadi janikriyāto nirīkṣaṇakriyāyāḥ pūrvatvaṃ tadā kartṛbhedānnāsti ktvāpratyayaḥ |
atha pakṣapātakriyātaḥ, tadā nirīkṣaṇapakṣapātayoḥ mṛtyuneti bhavati ktvāpratyayaḥ,
abhidhāvyāpārastu vighaṭate; ṣaṣṭhyabhihitasya kartuḥ pakṣapātakriyayaiva sambandhaḥ, na
nirīkṣaṇakriyayā | 'kartṛkarmaṇoḥ kṛti' (2.3.65) iti ṣaṣṭhyāḥ 'na
lokāvyayaniṣṭhākhalarthatṛnām' (2.3.69) iti pratiṣedhāt | sa ca vibhaktivipariṇā—
mādhyāhāraviparyayavākyabhedavyavahitakalpanāguṇakalpanābhirupapadyate | tatra rādheyaṃ nirīkṣya
mṛtyurapi bhayeṣu pakṣapātī bhavatīti vibhaktivipariṇāmaḥ; rādheyaṃ nirīkṣya svasāmarthyaṃ
vimṛśato mṛtyorapi bhayeṣu pakṣapāto jāyeteti vākyabhedaḥ; rādheyaṃ nirīkṣya mārayatīti
mṛtyorapi bhayeṣu pakṣapāto jāyeteti vyutpattikālāśritāyā vyavahitāyāḥ kriyāyāḥ
vyavahārakāle 'pyāśrayaṇāt vyavahitakalpanā; nirīkṣyeva nirīkṣyeti pakṣapātana—
syācetanasyāpi cetanaguṇādhyāropeṇa guṇakalpanā | yadāha— 'mukhyābhāve sati prayojane
nimitte ca satyupacāraḥ pravartate' (mabhā. 4.1.27) | dṛṣṭaśca acetane 'pi premādau
cetanādikriyopacāro yathā—</p>
<b><lg>
<l>'prema paśyati bhayānyapade 'pi || 61 ||'</l> (kirātā. 9.70)
<l>'avasthā vastūni prathayati ca saṅkocayati ca || 62 ||'</l>
</lg></b>
<p>(<b>anvitābhidhānamabhihitānvayavādau</b>)</p>
<p>atha kimabhihitānāṃ padārthānāmanvaya utānvitānāmabhidhānam ?</p>
<p>'ucyate— astyatra matabhedaḥ;</p>
<p>tatra eke varṇayanti <b>anvitānāmabhidhānamabhihitānāṃ cānvayaḥ |</b></p>
<p>(<b>anvitānāmabhidhānam</b>)</p>
<p>kecid bruvate nānvitānāmabhidhānaṃ, na cābhihitānāmanvaya iti |</p>
<p>tatrānvitābhidhānavādina evamāhuḥ — vyutpattibalena hi śabdo 'rthamavabodhayati,
vyutpattiśca vṛddhavyavahārāt; vṛddhāśca vākyenaiva vyavaharanti na padenaḥ yac‍cārthaprakaraṇādigamya—
padārthāntarasahakṛtaṃ padaṃ prayuñjate tadapi vākyameva |</p>
<pb n="418"/>
<b><lg>
<l>yadapyekaṃ padaṃ dṛṣṭaṃ caritārthakriyaṃ k‍vacit |</l>
<l>vākyaṃ tadapi manyante sambodhanapadādivat || 63 ||</l>
</lg></b>
<b><lg>
<l>yac‍ca ko 'yamiti praś‍ne gauraśva iti vocyate |</l>
<l>tatra dṛśyata ityādiḥ praś‍noktaiva kriyeṣyate || 64 ||</l>
</lg></b>
<p>(vāpa. 2.270, 271, 326)</p>
<p>vākyaṃ caikārthaparaḥ padasamūhaḥ, saṃhatyārthamabhidadhati(nti) vā padānyucyate |
samūhaścaivamekārthaḥ syāt | evaṃ ca saṃhatyārthamabhidadhyuḥ padāni yadyekaikaṃ padamabhinna
evārthe vyāpriyeta | tatra yathā trayo 'pi grāvāṇa ukhāṃ dhārayanti, catvāro 'pyudyantāraḥ
śibikāmudyacchanti, sarvāṇyapi kārakāṇi pākaṃ sādhayanti, tathā padānyapi sarvāṇi
vākyārthamanvavagamayanti | vākyārthaśca kriyākārakasaṃsargarūpaḥ | tatra kārakāṇāṃ
kriyāsambandhonmukhatayā kriyāṇāṃ ca kārakavirahāsahiṣṇutvenānvitānāmeva svaśabdai—
rabhidhānaṃ bhavati | evaṃ ca sati vākyārthasya sākṣādeva śābdatvamupapadyate, na
tvabhihitānvayapakṣavat pāramparyeṇeti |</p>
<p>tadabhihitānvayavādino na mṛṣyante | te hyevamāhuḥ– anavagatapadārthakasya
vākyārthasampratyayādarśanāt padārthapratipattipūrvikaiva (vākyārtha—)pratipattiḥ |
padārthapratipattiścaivamavakalpate | yadi tāvāneva so 'rthaḥ padenābhidhīyate padārthāntarānvite tu
tasminnabhidhīyamāne kadambakarūpārthapratipatteḥ padārthapravibhāgo na prakalpeta | asya padasya
jātirartho 'sya dravyamasya guṇo 'sya kriyeti āvāpodvāpābhyāṃ tadavadhāraṇamiti cet
naivam, tatrāpi kadambakarūpārthapratīteranapāyāt ||</p>
<p>kiṃca pratiyogināmanantatayānvayasyānantyāt tadanvayānantyenānvitābhidhāyinyāḥ
sambandhagrahaṇamaśakyamiti duravagamaḥ padārthayoḥ sambandhagrahaḥ; tadanapekṣatve prathamaśrutādapi
tadarthapratipattiḥ prāp‍noti | gāmānayeti vākyādaśvabandhananiyogaḥ pratīyeta, vṛddhavyavahāreṣu
ca vākyādapi bhavantī vyutpattiḥ padaparyantaiva bhavati | itarathā hi prativākyaṃ
vyutpattirapekṣyet, sā cānantyād‍durupapādeti śābdavyavahārocchedaḥ syāt | dṛśyate
cābhinava—kavi—ślokāt vākyārthapratītiḥ; sā ca padapadārthayoreva vyutpattāvupapadyate
na vākyavākyārthayoriti nāstyanvitābhidhānam ||</p>
<p>api cānvayasyānvitaviśeṣaṇatvāt tadabhidhānamantareṇānvito 'bhidhātuṃ na śakyata
ityanvayābhidhānamaṅgīkaraṇīyam | na ca tadekayā śaktyā śakyate 'bhidhātumiti
<pb n="419"/>
śakatyantarakalpanāprasaṅgaḥ | api ca gāmānayetyatra yadā gośabdenānayatyarthaviśiṣṭaḥ
svārtho 'bhidhīyate tadā gavārthasyāprādhānyam, yadā ca ānayatinā gavārthaviśiṣṭaḥ svārthaḥ
tadā tadarthasyetyetasminvākye pradhānadvayopanipātād vākyabhedāpattiḥ | api ca
prakṛtipratyayayoranyonyānvitasvārthābhidhānalabdhapadabhāvayoḥ padārthāntarānvitārthavācaka—
tvamiti dvirabhidhānaṃ syāt | kiṃca padenānvitaḥ svārtho 'bhidhīyamānaḥ kimabhihitena
padārthāntareṇānvito 'bhidhīyate, utānabhihitena ? anabhihitena cedekasmādeva padāt
tadarthoparañjakadvitīyapadārthāvagateḥ padāntaroc‍cāraṇavaiyarthyam | evaṃ caikameva padamakhila—
padābhidheyārthavādi sampannamiti tenaiva vyavahāraḥ syāt | na cāsau sampadyate | gauriti
hyukte sarvaguṇakriyāvagamānna jñāyate kimupādīyatāmiti; niyataguṇakriyānurakta—
svārthapratipādane tu na heturasti | padāntarasannidhānaṃ niyamaheturiti cet, tadapi
japamantrādipadavat svarūpamātreṇa sannidhānānna viśiṣyate | athābhihitena, tarhi
padamanvitābhidhāyitayā padāntarotthamarthābhidhānamapekṣate; tataś‍cetaretarāśrayamanavasthā cakrakaṃ
vā prāp‍noti ||</p>
<p>atha dvitīyamananvitameva svārthamabhidhatte, prathamena kimaparāddham | evaṃ ca sarvapade
svārthamātrābhidhānādabhihitānvaya eva bhavati ||</p>
<p>(<b>anvitābhidhānam</b>)</p>
<p>kiṃcāṅgulyagre hastiyūthaśatamiti nāstyanvayo yogyatvābhāvāt;
anvitābhidhānavādināṃ tvanvitasyābhidhānāt tatrāpyanvayaḥ prāp‍noti | api
cānvitābhidhānavādināṃ puruṣavākyādevamayaṃ puruṣo vedeti bhavati pratyayo naivamarthaṃ prati
siddhāntaḥ | te hyevamāhuḥ— vākyāt kāryabhūtāt pratyayitasya vaktustadarthaviṣayaṃ pūrvavijñānaṃ
kāraṇabhūtamanumīyate, tasya ca jñānasya jñeyāvyābhicāritvāt jñeyabhūtārthaniścaya iti na
vācakaśakta‍yā 'rthāvagamaḥ | evaṃ ca vācakaśaktireva nāvadhāryate kuto 'nvitābhidhānamiti |
tasmādabhihitānāṃ padārthānāmanvaya iti yuktam | padāni hi svamarthamabhidhāya nivṛttavyāpārāṇi |</p>
<p>athedānīṃ padārthā avagatā vākyārthaṃ gamayantīti |</p>
<p>atrānvitābhidhānapakṣe kadambakarūpārthapratipatteḥ pratiyogināṃ cānantatayā
sambandhagrahaṇasyāśaktyā duravagamaḥ padārthapravibhāga iti; tadidaṃ vyutpattyanabhijñasya
codyam | na hyevaṃ vyutpattiḥ gośabdasya śuklānvito 'rtha iti, sa hi vyabhicarati
<pb n="420"/>
kṛṣṇānvitasyāpi tadarthasyopalambhāt; nāpi sarvānvitaḥ, ānantyena duravagamatvāt;
kintvākāṅkṣitasannihitayogyārthāntarānurakto 'syārtha iti | etāṃ ca vyutpattiṃ vākyānyeva
padāvāpodvāpaviracanāvaicitryabhāñji sañjanayanti | yataḥ—</p>
<b><lg>
<l>opyante coddhriyante ca svārthāḥ svānvayaśālinaḥ |</l>
<l>anvite sve ca sāmarthyaṃ padānāṃ tena gamyate || 65 ||</l></lg></b>(prapa.8)
<p>tatra ca—</p>
<b><lg>
<l>yadyadākāṅkṣitaṃ yogyaṃ sannidhānaṃ prapadyate |</l>
<l>tadanvitaṃ padenārthaḥ svakīyaḥ pratipādyate || 66 ||</l></lg></b> (prapa.8/9)
<p>padārthaparyantāpi ca bhavantī vyutpattirīdṛśī dṛśyate na śuddhapadārthaviṣayā |</p>
<p>(nyāyamaṃ.) tathā hi—</p>
<b><lg>
<l>niyataṃ sādhanaṃ sādhye kriyā niyatasādhanā |</l>
<l>sa sannidhānamātreṇa niyamaḥ samprakāśate || 67 ||</l>
</lg></b>
<b><lg>
<l>guṇabhāvena sākāṅkṣaṃ tatra nāma pravartate |</l>
<l>sādhyatvena nimittāni kriyāpadamapekṣate ||</l></lg></b> (vāpa. 2.47,48)
<p>evaṃ ca sannihitayogyākāṅkṣitoparakte svārthe k‍vacid‍gṛhītasambandhaḥ sarvatra
gṛhīto bhavatīti nānantyavyabhicārābhyāṃ sambandhāgrahaṇam | na ca kadambakārthapratīteḥ
padārthātpravibhāgaḥ | taduktam—</p>
<b><lg>
<l>ākāṅkṣāsannidhiprāp‍tayogyārthāntarasaṅgatān |</l>
<l>svārthānāhuḥ padānīti vyutpattiḥ saṃśritā yadā || 69 ||</l></lg></b> (prapa.8)
<b><lg>
<l>ānantyavyabhicārābhyāṃ tadā doṣo na kaścana |</l>
<l>kadambakārtharūpāyāḥ pratīteśca na sambhavaḥ || 70 ||</l></lg></b> (prapa.8/9)
<p>iti | tataśca padapadārthayossambandhagrahaṇopapattau na prathama(ma)śrutāpi padādarthapratītiḥ, na
gāmānayeti vākyādaśvabandhananiyogaḥ (nyāyamañjarī) na prativākyaṃ vyutpattyapekṣā, na
cābhinavakaviślokavākyārthapratītirbhavatīti |</p>
<p>yadapi cānvitābhidhāne śaktidvayakalpanāgauravamāśaṅkitaṃ, tadapi nāsti |
anvayavattā hyanvitatā | tadabhidhānenānvito 'bhihitaḥ syāt | na hi daṇḍītyatra daṇḍo
nābhidhīyata iti | sambhavati paraṃ viśeṣaḥ; tatra prakṛtyā viśeṣaṇābhidhānam, iha tenaiva,
<pb n="421"/>
anyatastadalābhāt | ato 'nvitābhidhānaśaktyaivānvayo 'pyabhidhīyata iti nāsti
śaktidvayakalpanāgauravam | taduktam—</p>
<b><lg>
<l>vyatiṣaktārthabuddha‍yā hi vyatiṣaṅgo niśamyate |</l>
<l>aparaṃ tu na saṃsargapratīterasti kāraṇam || 71 ||</l>
</lg></b>
<b><lg>
<l>pratipattyā 'nvayaṃ yasmātpratīyādanvitaṃ pumān |</l>
<l>vyaktiṃ jātimivārtho 'sāviti samparikīrtyate || 72 ||</l></lg></b> (prapa.17)
<p>yo 'pi pradhānadvayaśaṅkayā vākyabhedalakṣaṇo doṣaḥ, so 'pi nopapadyate | yato 'nvitaḥ
sambandha ucyate | tatra kaścit pradhānatayā sambandhaḥ kaścid guṇatayā; yaśca yathā sambandhaḥ
sa tathaivocyata iti naikasmin vākye pradhānadvayaprasaṅgād vākyabhedalakṣaṇadūṣaṇotpattiḥ |
taduktam—</p>
<b><lg>
<l>pradhānaguṇabhāvena labdhānyonyasamanvayāt |</l>
<l>padārthā eva vākyārthaṃ saṅgirante vipaścitaḥ || 73 ||</l>
</lg></b>
<b><lg>
<l>pratipattirguṇānāṃ tu pradhānaikaprayojanā |</l>
<l>tatpratītyekakāryatvād vākyamapyekamucyate || 74 ||</l></lg></b> (prapa.)
<p>yac‍ca prakṛtipratyayayoḥ padasya cābhidhāne dvirabhidhānamuktaṃ, tadapi na samyak;
prakṛtyānvitasyārtho vidhīyate, pratyayaśca prakṛtyarthānvitaṃ padārthānvitaṃ ca svārthaṃ bravīti,
pratyayārthasya prakṛtyarthānvitasya padāntarārthāpekṣitvāditi kuto dvirabhidhānam |</p>
<p>nanvevaṃ padasyānvitābhidhāyitvaṃ na syāt, pratyayasyaiva prakṛtisahitasya padatvāt |
kiṃcāyamabhihitānvayavādino 'pi tulyo doṣaḥ | tataśca—</p>
<b><lg>
<l>yaścobhayoḥ samo doṣaḥ parihāro 'pi vā samaḥ |</l>
<l>naikaḥ paryanuyoktavyastādṛśyarthavicāraṇe || 75 ||</l>
</lg></b>
<b><lg>
<l>prakṛtipratyayau brūtaḥ pratyayārthaṃ saheti ca |</l>
<l>yadāhuḥ sūrayastena tad dvayaṃ padamiṣyate || 76 ||</l></lg></b> (kāśikā 1.2.56)
<p>yac‍cānabhihitapadārthāntarānvitasvārthābhidhānapakṣe padāntaroc‍cāraṇavaiyarthyamityādi,
abhidhānapakṣe punaritaretarāśrayādidūṣaṇamuktaṃ, tadubhayapakṣānabhyupagamenaiva nirastam | yato
nāsmākamayaṃ pakṣaḥ prathamaśrutānyeva padāni svārthānanyonyamanvitānabhidadhati, api tu
yasya yāvanto 'rthāḥ sambhavanti tacchravaṇe tāvantaḥ smṛtāvupasthāpyante,
tataścākāṅkṣāsannidhiyogyatādisampāditaniyatamithassamanvayāḥ padaireva smṛtyupārụ̄dhaira—
<pb n="422"/>
bhidhīyante | tathāhi—yastāvadagṛhītasambandho yasya ca sambandhagrahaṇasaṃskāro notpannaḥ
pradhvasto vā sa vākyārthapratipattau nādhikriyate; yastvanavabhraṣṭasambandhagrahaṇasaṃskāraḥ sa
padaṃ padaṃ śrutvā nūnaṃ tāvadidaṃ smarati—idamidamasyārthasyākāṅkṣitasannihita x x x
tāśrayamādhārādheyasāmānyaṃ padadvayāt tu parasparopahitavyavacchedaṃ pratīyate, tata x x x |</p>
<p>(anu—)yogyapratiyogyanvitasya vācakatvamiti |</p>
<p>evaṃ ca smaratā smṛtameva ananvitamapi svarūpamanvayabhājāṃ bhavati |</p>
<p>nanu śrūyamāṇena padena yo 'rtho nāvabodhitaḥ sa kathamantarhite tasmin
avabodhyate ?</p>
<p>ucyate — abhihitānvayavādino 'pi nāyaṃ niyamaḥ śrūyamāṇa eva pūrvavarṇajanita—
saṃskārasahito 'ntyo varṇaḥ pratyāyaka iti | bāliśādhītāt prāganavadhṛtārthād aparijñāne
saṃskṛtasya (aṅgaparijñānasaṃskārāt) paścāt śrutādapi bhedā(vedāda)rthāvagamadarśanāt, tena
smṛtyārūḍhasyāvagamakatvamadoṣaḥ; śrūyamāṇena hi padena pratiyogisāpekṣatvādanvitā—
bhidhānasya prāk sahakārivirahādartho 'nabhihitaḥ paścādabhidhīyata iti kimanupapannam ?</p>
<p>tathā cāha—</p>
<b><lg>
<l>padajātaṃ śrutaṃ sarvaṃ smāritānanvitārthakam |</l>
<l>nyāyasampāditavyakti paścādanvitabodhakam || 77 ||</l></lg></b> (prapa.12)
<b><lg>
<l>smṛtisannihitairevamarthairanvitamātmanaḥ |</l>
<l>arthamāha padaṃ sarvamiti nānyonyasaṃśrayaḥ || 78 ||</l></lg></b> (prapa.15)
<p>kathaṃ punaranvitābhidhāyinā padena svarūpamātraṃ smārayituṃ śakyate ?
ucyate—'anvitasyāpyabhidhāne svarūpamātrasya vidyamānatvānnāyaṃ niyamaḥ yāvad gṛhītaṃ
tāvat svakartavyaṃ smartavyam, api tvagṛhītaṃ tu na smaryata iti |</p>
<p>nanu ca śabdasya svarūpābhidhānaśaktyabhāvadaprāmāṇye kathaṃ śabdaśravaṇāt
svarūpasmaraṇaṃ bhavati ? ucyate— na hi yatpramāṇaṃ tatsmṛtika(kā)raṇaṃ, kiṃtu
(a)pramāṇameva tat | yasya tu yena saha kācit pratyāsattiḥ pratītapūrvā sa tatra
saṃskārod‍bodhadvāreṇa śak‍notyeva smṛtimādhātum | asti ca svarūpasyāpi
tadabhidheyāntargatyā śabdena saha pratyāsattiriti śak‍noti tatrāpi (śabdaḥ smṛtiṃ)
janayitum | yathā nirvikalpakadaśāpratītamarthasvarūpamātrama(na)bhidheyamapi śabdaṃ smārayati
tathā śabdo 'pyarthamiti na kiṃcidanupapannam | tathā cāhuḥ—(prakaraṇapañcikāyām)</p>
<pb n="423"/>
<b><lg>
<l>anvitasyābhidhāne 'pi svarūpaṃ vidyate sadā |</l>
<l>tena svarūpamātre 'pi śabdo janayati smṛtim || 79 ||</l>
</lg></b>
<b><lg>
<l>yathārthenāpramāṇena svapadaṃ smāryate k‍vacit |</l>
<l>padenāpyapramāṇena tathārthaḥ smārayiṣyate || 80 ||</l></lg></b>(prapa.13–14)
<p>nanveyaṃ yathā (dā)—smṛtisannihitamāśrityānvitābhidhānaṃ padaiḥ kriyate tathā(dā)
smaraṇasya prattyāsattinibandhanatvādanekeṣāṃ ca (arthānāṃ) pratyāsattisambhavāt teṣu
smṛtisannihiteṣvagṛhyamāṇaviśeṣatvād ukhāyāṃ pacatīti nokhā pacatyarthānvitaiva
kevalābhidhīyeta, sā hi kulālanirvāpādyanvitāpi pratipanneti smaraṇāt
tadanvitāpyukhābhidhīyeta, tathā pacatyartho 'pi piṣṭakādikarmako 'vagata iti
tatsmaraṇannokhānvito 'bhidhīyeteti |</p>
<p>tanna; śabdaiḥ smāritānāmanvayabodhakatvād vṛddhavyavahāre 'pi tathā darśanād ya eva
hi śabdena smārito 'rthastenaivānvitābhidhāna—(miti) kulālanirvāpādyanvitāpya—
bhidhīyata iti ||</p>
<p>kiṃcānvitārthābhidhāna evedaṃ pratiniyatārthānvayitvamupapadyate | yatpadāntarā—
bhidheyatayā smāryate tadanvitasyaiva vṛddhavyavahāre vācyatvadarśanāt, yatrāpi
cādhyāhārastatrāpi sannidhāpakavaśena viśeṣānvitābhidhānalābha iti loka(ta)eva
jñānamiti na kaściddoṣaḥ | api ca jñānaṃ tāvadanenāyamartho 'nvito vācya iti | tatra
yadyanenāpyanvitābhidhānaṃ syāt vākyabhedo bhavet, na cāsāvekavākyatvasambhavo(ve)
nyāyyaḥ | taduktam—</p>
<b><lg>
<l>sambhavatyekavākyatve vākyabhedaśca neṣyate || 81 ||</l></lg></b> (ś‍lovā. 1.1.1,9) iti |
<p>yac‍coktamanvitābhidhānapakṣe 'nvitasyaiva padārthasyābhidhānādaṅgulyagrādivākye—
ṣvapyanvayaḥ prāp‍noti | tatra smṛtānāmapyarthānāmayogyatvenānvayābhāvādanabhidhānameva,
padārthapratipattistu smṛtyaivopapadyata iti | yatpunaḥ puṃvacasāmarthe prāmāṇyābhyupagamāt padānāṃ
vācakaśaktireva nāvadhāryate | kuto 'nvitābhidhānamityukte x x x x deva tāvad vaktavyaṃ; na
vayaṃ puruṣavākyānāmarthe prāmāṇyamabhyupagacchāmaḥ | yeṣāmapi cābhyupagamasteṣāmapi na doṣaḥ,
yataḥ padamanvitābhidhāyakatvena vyutpannaṃ vyabhicārāśaṅkayā tu lokena tanniścāyakaṃ
paścādāp‍tatvālocanayānumite 'rthe 'nuvādakaṃ taditi prāmāṇyameva nāsādayati || (prapa.)</p>
<pb n="424"/>
<p>nanu ca vācakatvamapi jahāti; paśya— 'bālo hi vyutpadyamānaḥ
prayojyavṛddhavyavahārasya śabdaśravaṇānantarabhāvinīṃ viśiṣṭaceṣṭānumitām arthapratītiṃ
śabdakaraṇikāṃ tāvadavagacchati | sa tathā vyutpannaḥ kadācidananvitārthapadaracanāmupalabhate |
tatropalabhamānasya tasyaiṣa vimarśo jāyate sambhāvyamānānanvitārthapadaracanamidaṃ vākyaṃ
kathaṃ vṛddhasyārthaniścayaṃ kṛtavat | vṛddhasyāpi hi puruṣāyatte vākye nānvitārthapadaracanāśaṅkā
maṃmeva sambhavatīti | tasyaivaṃ vicikitsodaye punareṣa niścayo jāyate— kṛtam anenāyaṃ
vaktā itthamavadhāritaḥ anvitārthānyeva padāni prayuṅkte iti | tathāvidhapadaprayogaśca
nāsyānupalabdhe 'nvaya upapadyata ityevamanvayopalambhamanumāyānenānvayo niścitaḥ | niścite
cānvaye vākyametadanuvādabhūtamadhyeti |</p>
<p>evaṃ ced anuvādakatayā tasyārthasya tadvākyaṃ vācakameveti pūrvavācakaśaktijñānaṃ
nānarthakamiti manyate | yadi paraṃ mayā prāganumāpurassaro 'rthaniścayo 'syeti nāvagatam | yāpi
ceyamasyāniścite 'nvaye viśiṣṭavak‍tṛjñānānumā, sāpi padānāṃ svarūpamātrāvagamādeva
nopapadyate, kiṃ tu viśeṣāvagamāt | na ca śakteranyaḥ padānāṃ viśeṣo 'vakalpate | ato
mayevānenāpyamīṣāṃ padānāṃ vācakaśaktiravadhāritā | tena viśiṣṭānvayavācakapadaprayogāt
tat‍tad‍viṣayaṃ vaktuḥ pūrvavijñānamanumitavāniti ||</p>
<p>nanvanantapratiyogyanvitasvārthabodhanaviṣayā anantā eva śabdasya śaktayaḥ
parikalpayitavyāḥ syuḥ | abhihitānvayavāde tvekasminnarthe śabdasyaikaikaiva śaktiriti
(prapa.10) |</p>
<p>tanna | ekayaivākāṅkṣitasannihitayogyārthānvitasvārthābhidhānaśakta‍yā pratiyogi—
bhedena cakṣurādīnāmiva kāryabhedopapatteḥ | yathaikayaiva darśanaśakta‍yā cakṣuḥ
ghaṭādipratiyogisahāyabhedānnānājñānāni janayati, tathā śabdo 'pi pratiyogibhedāditi
mantavyam | evaṃ ca—</p>
<b><lg>
<l>padairevānvitasvārthamātropakṣīṇaśaktibhiḥ |</l>
<l>padārthā bodhitā buddhau vākyārtho 'pi tathā sati || 82 ||</l></lg></b> (prapa.2) iti |
<p>evaṃ caitadapyupapadyate saṃhatyā 'rthamabhidadhati padāni vākyam, ekārthaparaḥ padasamūho
vākyamiti saṅghātārthapāratantryāt padānāṃ svārthābhidhānaṃ na sambhavati | na ca
saṅghātakāryamakurvanti k‍vacidapi padāni dṛśyante, na hyeṣāṃ saṅghātakārye svakārye ca
pṛthakprayogo vidyate, sarvathā saṅghātakārya eva prayogāt |</p>
<pb n="425"/>
<p>naivam | saṃhatānāṃ saṅghātakāryavat svakāryasyāpyupalambhāt, yathā
śakaṭāṅgānāmayamaṃśo 'nena kṛto 'yamaneneti, na ca śakaṭāṅgānyapi pṛthakprayujyamānāni
svakāryaṃ kurvanti dṛśyante |</p>
<p>kiṃ punaḥ padānāṃ svakāryam ?</p>
<p>yā 'sau svārthapratipattiḥ |</p>
<p>kiṃ vā saṅghātakāryam ?</p>
<p>yā 'sau vākyārthapratipattiḥ | tac‍ca padānāmekaikasya kṛtsnaphalaparyantavyāpāra—
kāritvāt | tathā hyekaikasmin sati kṛtsnaphalaparyanto vyāpāro nirvartate, ekaikena vinā
na nirvartata iti evaṃ kṛtsnakāri bhavati |</p>
<p>kimatra padāntareṇa kriyeta iti cet, sarvakārakeṣvapi tulyo 'yamanuyogaḥ | tatra
yathā saṃhatya kurvanti kāraṇādīni kāryāṇyucyante tathā saṃhatyāpyabhidadhati padānya—
bhidhāyakānyucyante ||</p>
<p>nanvākāṅkṣāsannidhiyogyatābhiścedanvayopapattirabhihitānvaya evāstu kimanvitā—
bhidhānena ? padeṣu hyananvitamapi svaṃ svamarthamabhidhāyoparatavyāpāreṣvākāṅkṣādibhiḥ
padārthānāmanvayapratītirbhaviṣyatīti |</p>
<p>ucyate, kasyeyamākāṅkṣā, śabdasyārthasya pramāturvā ? śabdārthayostāvada—
cetanatvānnākāṅkṣā, phalataḥ pramātureveyam | tatra vācoyuktiḥ—'śabdaḥ
śabdāntaramākāṅkṣatyartho 'rthāntaram | svatantrasyā ' 'kāṅkṣā na pramāṇaṃ, puruṣecchāyā
vastusthiterayujyamānatvācchabdapramāṇapṛṣṭhabhāvitvena tvartheṣu puruṣasyākāṅkṣā bhavantī
bhavatyarthānāṃ saṃsargaheturityevaṃ śabdasyaivāyamiṣoriva dīrghadīrgho vyāpāraḥ | uparatavyāpāre tu
śabde puruṣasyākāṅkṣāmātraṃ na sambandhakāraṇam, aśābdatvaprasaṅgāt; sākṣāc‍ca
śābdatvasambhave vyavadhānāśrayaṇasyāyuktatvāt | ato nānyadanvitābhidhānāt saṃsargapratīteḥ
kāraṇamasti | na khalvānaya gāṃ śuklāmityādivākyeṣu saṃsargapadaṃ prayujyate yataḥ
saṃsargapratyayaḥ syāt, prayujyamānamapi daśadāḍimādivākyavadananvitārthameva syāt |
tasmāt 'padānānāmanvitābhidhānameva nyāyyami'—ti ||</p>
<p>(<b>abhihitānvayavādaḥ</b>)</p>
<p>abhihitānvayavādinaḥ punaritthamācakṣate —'svaṃ svamarthamabhidhāya nivṛttavyāpārāṇi
padāni bhavanti | athedānīṃ padārthā avagatā ākāṅkṣāsannidhiyogyatābhiranvayamupayanto
vākyārthamavagamayanti |</p>
<pb n="426"/>
<p>nanvevamaśābdaḥ syāt ?</p>
<p>naivam; pāramparyeṇāpi pratipādayatāṃ padānāṃ vākyārthe sāmarthyasyāvighātāt |
taduddeśena ca prayuktānāṃ padārthapratipādanamavāntaravyāpāro bhaviṣyati | na
cāvāntaravyāpārasya kārakāntareṣvapi vyavadhāyakatvamiṣyate | tadāha—</p>
<b><lg>
<l>na vimuñcanti sāmarthyaṃ vākyārthe 'pi padāni naḥ |</l>
<l>tanmātrāvasiteṣveṣu padārthebhyaḥ sa gamyate || 83 ||</l></lg></b> (ślokavā.)
<b><lg>
<l>vākyārthamitaye teṣāṃ prayukte nāntarīyakam |</l>
<l>pāke jvāleva kāṣṭhānāṃ padārthapratipādanam || 84 ||</l></lg></b> (ś‍lokavā.) iti |
<p>tatra ca kriyāpadāni kriyāmātramabhidadhati, kārakapadāni tu kārakamātram, kuto
vaiṣāṃ mithassaṃsarga(jñāna—)m ? na hyekapadoc‍cāraṇakāle padāntarārthapratītirasti | na
cāpratīyamānenāpi saṃsargapratītirasti |</p>
<p>na cāpratīyamānenāpi saṃsargapratītiprasaṅgaḥ |</p>
<p>nanu ca vṛddhavyavahārāt padānāṃ arthāvadhāraṇam, vṛddhāśca vākyenaiva vyavaharanti,
na padena | vākye vānvitānāmeva padārthānāmupalambhāt kathamucyate kriyā x x x mātraṃ
padebhyo 'vagamyata iti ?</p>
<p>ucyate—'satyaṃ vākyebhya eva padānāṃ vyutpattiḥ; sā tu kimekaghaṭanākāraka—
saṃhatavākyārthaniṣṭhā, kiṃ vā padārthaparyanteti cintanīyam |</p>
<p>pūrvasmin pakṣe prativākyaṃ vyutpattirapekṣaṇīyā, sā cānantyavyabhicārā—
dibhirbahupramādā | padārthaparyantāyāṃ ca vyutpattau nūnaṃ nirdhāraṇīyam 'iyānasya padasyārtha'
iti | anvitārthābhidhānavādino 'pi niyataḥ x x x karaṇīyaḥ | padārthaniyamānapekṣaṇe hi
gāmānayeti vivakṣuraśvapadamapi nimittatayopādadīta | na hi tasyānapekṣitapadapadārthapravibhāgo
vaiyākaraṇavad vākyārthapratyaya udeti | tasmād yāvānāvāpodvāpaparyālocanayā padasyārtho
nirdhāryate tāvāneva tasyārtha iti |</p>
<p>nanvākāṅkṣitayogyasannihitārthoparaktastasyārtho bhavatu, sarvadā saṃhatya
vyāpriyamāṇatvāt |</p>
<p>naivam; sarvadā saṃhatya vyāpriyamāṇastu tāvān, yāvatyabhidhātrī tasya śaktiḥ |</p>
<p>kiyatī ca tasyābhidhātrī śakti ?</p>
<p>yāvantamarthamākāṅkṣitairyogyaiḥ sannihitaiśca saṃyujyamānaṃ viyujyamānaṃ ca na muñcati
<pb n="427"/>
kriyāmātraṃ kārakamātraṃ ca; atastāvatyevābhidhātrī śaktiranvayavyatirekābhyāṃ tasya
nirdhāryate | taduktam, 'avyabhicārāddhi tanmātrameva tadartho nādhikaṃ vyabhicārāt' iti |</p>
<p>nanvatra śaktitrayakalpanāgauravalakṣaṇo doṣaḥ prāp‍noti | padārthānāṃ hi śabdādanyataḥ
pramāṇādavabodhakatvaṃ dṛṣṭamiti śabdābhidheyānāṃ tadavabodhakatvaśaktiḥ kalpanīyā |
tasyāścotpattau śabdasaṃsparśa eva heturityāśrayaṇīyam | śabdo hi viśiṣṭārtha—
pratipattiparatayā loke prayujyamāno dṛṣṭaḥ, na cāsau sākṣād vākyārthapratipādane samartha
iti padārthānavāntaravyāpārīkaroti | te ca yadyanyonyānvayabodhanasamarthāstadā teṣāmavāntara—
vyāpāratā syāt, nānyathā | padārthānāmapi viśiṣṭārthāvabodhaparaśabdasaṃsparśādeṣā
śaktirāvirbhavatīti śabdasyāpi padārthagataśaktyādhānaśaktiranumantavyeti |</p>
<p>syādetadevaṃ yadi mānāntarāvaseyānāṃ padārthānāmanyonyānvayāvagamasāmarthyaṃ
nāvadhāryate | avadhāryate ca śvaityasyānavadhāritāśrayaviśeṣasyāpratyakṣopalabdhasyāśvasya
cāpratipannaguṇaviśeṣasya heṣāśabdānumitasya śveto 'śvo dhāvatītyanvayaḥ | tadāha—</p>
<b><lg>
<l>paśyataḥ śvetamārūpaṃ heṣāśabdaṃ ca śṛṇvataḥ |</l>
<l>padanikṣepaśabdaṃ ca śveto 'śvo dhāvatīti dhīḥ || 85 ||</l>
</lg></b>
<b><lg>
<l>dṛṣṭā vākyavinirmuktā (ś‍lo. vā.)|| 86 ||</l></lg></b> iti |
<p>ārūpamityavyaktarūpam | tena guṇaviśeṣo na pratyakṣeṇāvasīyata iti uktaṃ bhavati |</p>
<p>atredaṃ paryanuyujyate—'kiṃ yena puruṣeṇa śvaityasamānāśrayau heṣādhvanipada—
nikṣepaśabdāvavagatau tasyaiveyaṃ śveto 'śvo dhāvatīti dhīḥ, uta yasyāpādānānadhyavasāya—
stasyāpīti ?</p>
<p>kimataḥ ?</p>
<p>yadi tāvadapratyākalitaheṣādhvanipādavihāranirghoṣāpādānasyetyucyate, tadā pratīti—
virodhaḥ; sa hyevaṃ pratipadyatebhavitavyamasmin deśe nūnamaśvena, bhāvyaṃ ca kenacid dhāvateti |</p>
<p>athāśvasambandhinameva khurapuṭaṭaṅkāraravamabhyāsapāṭavavaśādavaiti, tadāsāvaśvavartinīṃ
vegavatīṃ gatimanuminoti, na punaḥ kevalāmevāvagamya tasyānvayaṃ padārthasāmarthyenāva—
budhyate | yo 'pyasmin deśe nāstyanyo 'śvād iti niścitya pāriśeṣyādapādā—
nādhyavasāye 'pi heṣādhvaneḥ śvaityasamānādhikaraṇamaśvatvamapyadhyavasyati tasyāpi
gṛhābhāvadarśanamiva bahirbhāvāvagatāvarthāpattiḥ 'yo 'yaṃ śvetaḥ sa evāśva' iti pramāṇam |
yastu śvetasamānādhikaraṇaheṣādhvanikhurapuṭaṭaṅkāraravāvadhyavasyati tasyāśvātve vegavati ca
<pb n="428"/>
gamane śvetadravyavartinyevānumānaṃ na svatantrayoḥ | ataḥ pramāṇāntareṇa asambandhāvagatārthānāṃ
na k‍vacidanumānārthāpattivyatirekeṇānvayabodhakatvaṃ pratītam |</p>
<p>api ca yadi padārthāvagatimātrādevānvayāvagamastadā kasmin pramāṇe 'syāntarbhāva
iti vācyam | na tāvacchābde, śabdābhāvāt; padārthābhidhānāvāntaravyāpāreṇa hi
yacchabdādanvayajñānaṃ na tacchābdamityabhihitānvayavādināṃ siddhānta iti nāsya
śābde 'ntarbhāvaḥ | pramāṇāntarābhyupame tu śābdasyocchedaḥ, śabdāvagatapadārthāviṣaye 'pi
tasyaiva prāmāṇyaprasaṅgāt | tasmācchabdābhihitānāṃ padārthānāmanyatrādṛṣṭaṃ vākyārthāva—
bodhanasāmarthyaṃ parikalpayitavyam | tadādhānaśaktiśca śābdānāmapīti kalpanālāghavā—
cchabdānāmevānvitasvārthabodhanaśaktimātraṃ kalpayituṃ nyāyyam |</p>
<p>athocyate—'ākāṅkṣāsannidhiyogyatāvantaḥ padārthā eva vākyārthībhavanti, na
punarvākyārthamavabodhayantīti, tadatimandam; vākyārthāvagateḥ kāraṇābhāvaprasaṅgāt |
anupāyatve hi padānāmanvayapratītau padārthā api cenna kāraṇaṃ akāraṇyevānvaya—
pratītirāpadyeta |</p>
<p>syānmatam—'kriyāpadena kārakapadena vā sākāṅkṣārthe pūrvābhihite yadeva padāntareṇa
yogyaṃ pratiyogipadārthāntaraṃ sannidhāpyate, tadeva tatra sambandhitvenāvatiṣṭhata' iti |</p>
<p>satyamevam; avagatistu tatsambandhasya kiṃnibandhaneti vācyam ?</p>
<p>atha pūrvapadārthe sākāṅkṣe yatpadāntaramuc‍carati tat tatsambandhitayaiva
svārthamupanayati, pratyayavat | yathā prakṛtyarthe pūrvapratīte pratyaya uc‍cāryamāṇaḥ svārthaṃ
tadviśiṣṭamevābhidhatte tathā padāntaramapīti | taduktam—'prakṛtipratyayau pratyayārthaṃ saha
brūta'—iti (kāśikāyāṃ 1.2.56) | prakṛtiḥ svārthaṃ pratyayārthaviśeṣaṇatvenopanayantī
pratyayena saha tadarthamāhetyarthaḥ | tathā coktam—</p>
<b><lg>
<l>nityaṃ viśiṣṭa evārthe pratyayo yatat‌prayujyate |</l>
<l>tatpūrvataravijñātaprakṛtyarthaviśeṣaṇāt	|| 87 ||</l></lg></b>(pra.pa.) iti |
<p>aṅgīkṛtaṃ tarhi dvitīyasyānvitābhidhānaṃ, prathamasya tathāpi nāstīti cenna; vākye
padānāṃ prayogakramaniyamābhāvāt | yadeva kadācit prathamaṃ tadeva kadācid dvitīyamiti
sarvapadānāmanvitābhidhānamāpatitam | kiṃca pratyayaścedanvitābhidhāyī tadā tadaviśeṣāt
padānāmanvitābhidhāyitā kimiti nābhyupeyate ? kimardhavaiśasena ?</p>
<pb n="429"/>
<p>atrābhidhīyate; lākṣaṇikā eva sarve vākyārthāḥ, tataśca na padārthānāmanvaya—
bodhane śaktigauravam | ananvitāvastho hi padenārtho 'bhihito 'nvitāvasthāṃ svasambandhinīṃ
lakṣayati | avasthāvasthāvatorhi saṃbandhādavasthāvatyavagate bhavatyevāvasthāpi buddhisthā
sarvatra saṃbandhini dṛṣṭe sambandhyantare buddhirbhavatīti siddhameva | tena nāsti
padārthānāmanvitabodhane śaktikalpaneti | tadāha—</p>
<b><lg>
<l>vākyārtho lakṣyamāṇo hi sarvatraiveti lakṣyate || 88 ||</l></lg></b> (prapa.) iti |
<p>kathaṃ punariyaṃ lakṣaṇā ?</p>
<b><lg>
<l>vācyasyārthasya vākyārthe sambandhānupapattitaḥ |</l>
<l>tatsambandhavaśaprāp‍tasyānvayāt lakṣaṇocyate || 89 ||</l></lg></b>1(prapa.10/11)
<p>tadyathā— 'gaṅgāyāṃ ghoṣaḥ prativasatītyādiśrautasya gaṅgārthasya vākyānvayāsambhavāt
tat parityajya tatsambandhāllabdhasannidheḥ kūlasya vākyānvitatā 'dhyavasīyate | ata eva
cāhuḥ—'anupapattyā sambandhena ca lakṣaṇā bhavati iha ca gāmānayetyādau na śrautasyānvayā—
yogyatvaṃ, nāpyanvitāvasthasyānayanasambandhārhatā, anvitasyānvayāntarābhāvāt |</p>
<p>api ca sarvavākyārthānāṃ lākṣaṇikatve mukhya x x x |</p>
<p>atha mā bhūdeṣā lakṣaṇā | kiṃtu kriyāvagatakārakānvayinīmātmano
daśāmavagamayatyavinābhāvitvāditi |</p>
<p>ucyate—'śābdatvaṃ tāvaditthamapahnutamanvayāvagamasya | kiṃtu sāmānyatoduṣṭā—
numānagocaratā 'bhyugatā bhavati | tathā ca viśeṣāvagatiranupapannamūlā ' 'padyeta |</p>
<p>atha viśeṣānvayaṃ vinā vyavahārānavakalpanādanarthakaṃ śabdoc‍cāraṇamiti
tadāśrayaṇam ?</p>
<p>evamapi prekṣāpūrvakāriṇāṃ sārthakamātraprayogiṇāṃ vacanād viśeṣānyayāvagamaḥ | vede
tvānarthakyena na bhavitavyamiti pramāṇābhāvānna śakyate viśeṣānvayo vak‍tum |</p>
<p>na ca loke 'pyānarthakyamāpadyata ityetāvatā kāraṇenopāyān vināpi viśeṣā—
dhyavasānaṃ yuktam | na hi dagdhukāmasyaudanasyaudakopādānamanarthakamiti jalasya
dāhakaśaktirāvirbhavatīti kāmamānarthakyam | na punaḥ sāmānyatodṛṣṭasya viśeṣānvayitā |</p>
<p>athākāṅkṣitasannihitayogyānvayaparatā vṛddhavyavahāreṇa padānāmavagatetyanvayāvagamaḥ |</p>
<p>tanna; vṛddhavyavahāra eva kathaṃ tatparatā tatpadānāmupāyābhāve nirvahatīti cintā |
<!-- NOTES pg=429!-->
1. netyālaṅkārikāḥ, lakṣaṇā—sāmagryā abhāvāt |
<pb n="430"/>
sā hi padānāṃ padārthānāṃ vā śaktikalpanāṃ vinānupapanneti manyāmahe | sā ca
padānāmevocitā | yadāha—</p>
<b><lg>
<l>prāthamyādabhidhātṛtvāt tātparyāvagamādapi |</l>
<l>padānāmeva sā śaktir varamityavagamyatām || 90 ||</l></lg></b> (prapa.11)
<p>prathamabhāvīni hi padānyatilaṅghya na padārtheṣu vākyārthāvabodhanaśaktirāśrayituṃ
yuktā | kiṃca padāni tāvad abhidhāyakānīti nirvivādam | tena teṣā—
mabhidhānaśaktissampratipannaiveti tasyā evānvayaparyantatā kalpayituṃ sukarā | padārthānāṃ tu
bodhanaśaktireva kalpyā | tena dharmikalpanāto dharmakalpanā laghīyasīti anvitā—
bhidhānaśaktiḥ padānāmeva kalpayitumucitā |</p>
<p>kiṃca padānyabhidhāyakānīṣyante | tatra yadi svarūpamātraviṣayāmeva buddhimāda—
dhyurabhidhāyakatā hīyeta, tasyā buddheḥ sambandhagrahaṇasamupajātasaṃskāraprabhavatvāt | avaśyaṃ
hi sambandhasmaraṇasiddha‍yarthaṃ sambandhibhūtārthasādhāraṇasaṃskārod‍bodho 'ṅgīkaraṇīyaḥ | tasmāt
sambandhagrahaṇasamayānadhigatānanvitārthapratipādanābhyupagama eva śabdānāmabhidhāyakateti
tāmaṅgīkurvatā padānāmanvitābhidhāyitā ' 'śrayaṇīyā | yastu—</p>
<b><lg>
<l>padamabhyadhikābhāvāt smārakānna viśiṣyate || 91 ||</l></lg></b> (ś‍lovā. 5.107)
<b><lg>
<l>bhāvanāvacanastāvat tāṃ smārayati lokavat || 92 ||</l></lg></b> (ś‍lovā. 7.248)
<p>ityācāryavacanadarśanāt abhidhāvat smārakatāmeva padānābhidhāyakatāṃ manyate | nāpi
tāvat padānāṃ vākyārthaparatābhyupagantavyā, anyathā vākyārthasyāśābdatvaprasaṅgāt |</p>
<p>evaṃ cet padānāmeva sākṣād vākyārthabodhane śaktirastu, kiṃ paramparāśrayaṇena ?</p>
<p>evaṃ ca padapadārtheṣu padānāṃ smārakatvātiriktaṃ ye 'bhidhāyakatvamāhusteṣāṃ
śaktitrayakalpanā, ekā tāvat padānāmabhidhāna—(śaktiḥ, aparā ca padārthagatānvaya—)
bodhaśaktyādhānaśaktiḥ, padārthānāmanvayajñāpanaśaktiriti | smārakatvavādināṃ tvabhidhāna—
śaktiṃ hitvā śaktidvayakalpanā | anvitābhidhāne punarekaiva śaktiriti śaktikalpanā—
lāghavādanvitābhidhāyīnyeva padānīti nyāyyaṃ, na punarabhihitānāmanvaya iti |</p>
<p>atrocyate—yat tāvat padārthānāmanvayabodhakatve śaktitrayakalpanāgauravamityuktaṃ,
tanna samyak; pramāṇāntarāvagatānāṃ padārthānāmanvayāvabodhakatvadarśanāt | dṛśyate—</p>
<pb n="431"/>
<b><lg>
<l>paśyataḥ śvetamārūpaṃ heṣāśabdaṃ ca śṛṇvataḥ |</l>
<l>khuranikṣepaśabdaṃ ca śveto 'śvo dhāvatīti dhīḥ || 93 || (ś‍lovā. 7.358)</l>
</lg></b>
<p>na caitad vācyam; arthāpattyanumānayorayaṃ vyāpāraḥ, tadviṣayāyāḥ pratīteriha
vivakṣitatvāt | yatra hyākāṅkṣāditrayopetāḥ padārthā evānyonyamanvayaṃ gamayanti, na
tatrārthāpattyanumānayorvyāpāraḥ | yathā surabhi candanaṃ, svādu sahakāramiti | na cātra
viśiṣṭapratipattau pratyakṣameva vyāpriyate; cakṣurādīnāṃ rūpādinaiyatyena
parasparaviṣayeṇājñātatvāt | tathā hi na gandhādyupalabdhau cakṣuḥ vyāpriyate, nāpi
rūpādyupalabdhau ghrāṇamiti | asti ca surabhi candanamityādau viśiṣṭārthapratipattiḥ, evaṃ
śveto 'śvo dhāvatītyatrāpi draṣṭavyam |</p>
<p>yaccātroktaṃ 'kasmin pramāṇe 'syāntarbhāva' iti; tatra na kasmiṃścit
pramāṇe 'ntarbhāvaḥ, kintu pramāṇaphalametat | yadi vā padārtha evātra pramāṇam, teṣāṃ ca
śabda evāntarbhāvānna sap‍tamapramāṇāpattiḥ | padārthā hi śabdāt pramāṇāntarato vā pratipannā
ākāṅkṣāsannidhiyogyatābhiḥ kriyākārakādirūpeṇa cet pratīyamānāḥ saṃsargabuddhiṃ
janayanti śābdamevaitad bhavati |</p>
<p>yat punarākāṅkṣāsannidhiyogyatāvantaḥ padārthā eva vākyārthībhavantītyupanyasya
dūṣitaṃ, tatra na vayamevaṃ brūmaḥ 'padārthā eva vākyārthībhavanti' |</p>
<p>kiṃ tarhi?</p>
<p>gamayanti |</p>
<p>yacca pratyayadṛṣṭāntena dvitīyapadasyānvitābhidhāyitve 'rdhavaiśasamuktaṃ, tadapi
nāsti; prakṛtipratyayayorapi padavadevānvayavyatirekāvadhāritavyatiriktaśaktikayora—
bhihitānvayasyaivopapatteḥ |</p>
<b><lg>
<l>pākaṃ hi pacirevāha kartāraṃ pratyayo 'pyakaḥ |</l>
<l>pākayuktaḥ punaḥ kartā vācyo naikasya kasyacit || 94 ||</l></lg></b> (prapa.)
<b><lg>
<l>prakṛtipratyayau brūtaḥ pratyayārthaṃ saheti ca |</l>
<l>bhedenaivābhidhāne 'pi prādhānyādevamucyate || 95 ||</l></lg></b> (nyāma.)
<p>lākṣaṇikavākyārthaviṣaye tu mṛṣaivopālabdhāḥ smaḥ |</p>
<!-- NOTES pg=431!-->
1. manye bhojasyaiveyaṃ kārikā |
<pb n="432"/>
<b><lg>
<l>na hi gāmānayetyādau lakṣaṇāsmābhiriṣyate |</l>
<l>gaṅgāyāṃ ghoṣa ityādau na caiṣā pratiṣidhyate || 96 ||1</l>
</lg></b>
<p>tena na mukhyalākṣaṇikavākyārthapravibhāgānupapattiḥ |</p>
<p>yadapi kriyā 'vagatā kārakānvayinīmātmano daśāmavagamayatyavinābhāvitvā—
dityasmin pakṣe viśeṣānavadhāraṇamaśābdatvaṃ ca doṣa ityuktaṃ, tadapyanumatameva | na
hyavinābhāvato viśiṣṭā vākyārthapratītiriti manyāmahe, api tvākāṅkṣāsanni—
dhiyogyatābalena | ākāṅkṣādisadbhāve ca śābdatvaṃ bhavatyevetyabhihitaṃ purastāt |</p>
<p>yacca prāthamyādibhiḥ padānāmevānvayabodhanaśaktirastviti vāditaṃ, tatrābhidhāna—
śaktiḥ padānāmiṣyata eva, anvayaparyantatā tu tasyā neṣyate, vākyārthapratīteranya—
thāpyupapadyamānatvāt | vākyārthe hi tātparyaśaktiḥ padānāṃ vyāpriyate, nābhidhātrī | tāṃ
ca pṛthagaviviñcatā bhavatānvitābhidhānamabhyupagatam | tacca na yuktam | sarvatrābhidhātryāḥ
śakteraviśeṣeṇa pravṛttau padārthanaiyatyānavadhāraṇe padāntaroccāraṇavaiyarthyādidoṣaprasaṅgāt |
padāntarānuccāraṇe trayeṇānvitamarthamabhidadhāti gośabdaḥ | sa nābhidhīyate, tatsaṃsargaścā—
bhidhīyata iti vipratiṣiddham | tadabhidhāne tu tadvatsaṃbandhābhidhānamityekameva gopadaṃ sarvārthaṃ
syāt | tasmānna sarvatrābhidhātrī śaktiḥ śabdasyopapadyata iti nānvitābhidhānam |</p>
<p>etena yaduktaṃ padārthānāṃ bodhanaśaktireva kalpyā, padānāṃ tu klṛp‍tānā—
mevānvayaparyantateti dharmikalpanāto dharmakalpanā laghīyasīti anvitābhidhānameva
yuktamiti, tadapi nirastaṃ bhavati | yaccoktaṃ sambandhasmaraṇāvagatasambandhipratipatti—
siddhānvitārthagocaraivābhidhānaśaktirastviti, tadapyanupapannam | sambandhasmaraṇasavyapekṣasya
padasyābhidhāyakatvāt | na cānvite sambandhasmaraṇaṃ bhavati | pratiyogināmānantyena
sambandhasya grahītumaśakyatvāt | tasmānniṣkṛṣṭapadārthamātraviṣayatvamevābhyupagamanīyam |</p>
<p>yattvadhigataviṣayatvaṃ dūṣaṇamuktaṃ tadiṣyata eva | ata eva na padaṃ padārthe pramāṇam,
adhigataviṣayatvāt, anadhigatārthagantṛ hi pramāṇaṃ bhavati | na ca padasya svārthe
smārakatvameva | yadāha—</p>
<b><lg>
<l>padamabhyadhikābhāvāt smārakānna viśiṣyate || 97 ||</l></lg></b> (ś‍lovā. 5.107)
<p>na tu smārakameva bhavati | tasmāt padānāmabhihitānvaya eva nyāyya iti |</p>
<pb n="433"/>
<p>(<b>ubhayavādaḥ</b>)</p>
<p>ubhayavādinastvevamāmananti, sāmānyato 'nvitābhidhānaṃ viśeṣato 'bhihitānvaya iti |
gośabdo hi svārthamanavagataviśeṣaguṇakriyāsāmānyānvitamabhidhatte | tadetat
sāmānyenānvitābhidhānam | śuklādiguṇaviśeṣastu padāntarādavagamyate | so 'yaṃ
viśeṣeṇābhihitānvaya iti |</p>
<p>api ca kriyākārakasaṃsargarūpo vākyārthaḥ, kriyāsambandhamantareṇa kārakatvānupapatteḥ |
viśeṣeṣu cānantyavyabhicārādidoṣāt kriyāsāmānyānvita eva kārake kārakapadānāṃ
sambandhagrahaṇaṃ, saṃbandhānusāreṇa cābhidhānāt sāmānye 'nvitābhidhānameva ghaṭate | vyavahārakāle
ca kriyāviśeṣānvitānāmeva kārakāṇāmupalambhāt | kriyāṇāmapi ca kārakaviśeṣānvitānāṃ
pratīteḥ śabdavyāpārasya sāmānyānvayābhidhānenaiva parisamāp‍terviśeṣeṣvabhihitānvaya eva
yujyate | evaṃ ca padāntaroccāraṇamapi na vyarthaṃ bhavati, apekṣitakriyākārakaviśeṣa—
samarpakatvenārthavattvāt |</p>
<p>yadyapi cātra kriyākārakamātrānvayābhidhāne kriyākārakamātrasambandhitvaṃ
kriyākārakasāmānyābhiprāyam, tathā 'pi svārthamātropādāyinaḥ sarvabhedān prati yogyatā;
tadevā—(tadbhedā—)nuguṇyamātraṃ sāmānyam, na hi tathā, anyathā sarvathā veti
sāmānyamavasthitarūpaṃ kiṃcidasti, sarva ete viśeṣā eva | tasyāstu sāmānyāvasthāyāṃ bhedasya
kasyacidanirūpaṇādatyāgācca yā sarvabhedopagrahayogyatāyāṃ pariplavamānārthakalpanā tāṃ
sambandho viṣayāntarādavacchidya viśiṣṭe viṣaye niyamayati | taduktam—</p>
<b><lg>
<l>sarvabhedānuguṇyaṃ tu sāmānyamapare viduḥ |</l>
<l>tadarthāntarasaṃsargād bhajate bhedarūpatām || 98 ||</l></lg></b> (vāpa. 2.44)
<b><lg>
<l>bhedānākāṅkṣatastasya yā pariplavamānatā |</l>
<l>avacchinatti sambandhastāṃ viśeṣe niveśayan || 99 ||</l></lg></b> (vāpa. 2.45)
<p>ata eva ca nānekavākyārthapratītiḥ | sarveṣāṃ kārakāṇāṃ karmādibhāvena
vyavasthitānāmeva kriyāsambandhāt | na ca prathamaśrutādapyarthapratītiḥ, vidyamānasyāpyanvayasya
sambandhagrahaṇamantareṇānupalabdheḥ | na caikapadoccāraṇakāle sakalavākyārthapratītiḥ, tadānīṃ
viśeṣasamarpakapadaprayogāyogāt |</p>
<p>yadyevaṃ sāmānyenānvitābhidhānamevāstu, kiṃ viśeṣeṇābhihitānvayena |
<pb n="434"/>
vṛddhavyavahāraprasiddhasambandho hi śabdo 'rthasya vācakaḥ | anvayavyatirekābhyāṃ ca
sambandhāvadhāraṇam | na ca viśeṣānvayaviṣayau tau sambhavataḥ | kriyāpadaṃ hi kāraka—
sāmānyā 'vyabhicāriṇyā kriyayā sahānvayavyatirekau bhajate, viśeṣānvaye
viśeṣāntaravyabhicārāt | evaṃ kārakapadamapi |</p>
<p>tanna; viśeṣānvaye 'pi ākāṅkṣāsannidhiyogyatvopādhivaśena sambandhagrahaṇaṃ sukaramiti
tadabhidhāyitaiva yuktā padānām | yadi cāsau neṣyate tadā vākyārthapratipattireva nopapadyate,
vākyārthasya viśeṣānvayarūpatvāt |</p>
<p>nanu ca sāmānyānvayo 'bhihito viśeṣānvayamākṣepsyati, nirviśeṣasya sāmānyasyaiva
pratyetumaśakyatvāt |</p>
<p>naivam | yathā jātirvyaktimākṣipantyapi na pratiniyataṃ viśeṣamākṣipati, tathātrāpi
niyatāviśeṣābhāvānniyataviśeṣātmakavākyārthapratītirupapannā |</p>
<p>nanu viśeṣamātrākṣepe 'pi ya ākāṅkṣitaḥ sannihito yogyaśca viśeṣaḥ padāntareṇa
samarpyate sa eva gṛhyate, tadatikrame pramāṇābhāvāt (iti),</p>
<p>etadapi na samyak | sāmānyānvitābhidhānavādino hi mate padāni tāvat
tanmātraparyavasitaśaktīni; padārthānāmapi cānvayabodhanaśaktirnāṅgīkriyate | na ca
sāmānyākṣepo 'pi niyataviśeṣamāskandati | tenākāṅkṣite yogye ca viśeṣapadāntareṇa
sannidhāpite tadanvayabodhakapramāṇābhāvādanvayo na pratīyate | ata ākāṅkṣāsannidhi—
yogayatvānyanupayogīnyeva |</p>
<p>viśeṣānvitābhidhānavādinastu mate sambandhagrahaṇaṃ pratyupādhitvenānupraviṣṭāni
vākyārthapratipattāvupayujyante | padāt padārthaḥ padārthāntarasambandho boddhavya ityasyāṃ
vyutpattāvupādhitvena yogyatvādikarmānupraviśad‌viśeṣānvitābhidhānavādinaḥ pakṣamapākaroti,
na sāmānyānvitābhidhānavādina iti | kiṃca kriyākārakasvabhāvālocanayāpi kārakamātreṇā—
nvayasiddhervṛthā sāmānyamātrānvayābhidhāyakatā śabdasyāṅgīkriyate | tasmāt tadukta eva nyāyaḥ
śreyān, sāmānyenānvitābhidhānaṃ, viśeṣeṇābhihitānvaya iti |</p>
<p>yuktaṃ caitat, padasya prakṛtipratyayātmakatvāt | pade hi pacatītyādau prakṛtyarthaḥ
pratyayārthaśca sāmānyaviśeṣāvagamarūpamanyonyānvitaṃ pratīyate | tatra pacityeṣā prakṛtiḥ
siddhasādhyatvādidharmavinirmuktaṃ pratyayārthamātrānvayayogyaṃ pākasāmānyamātramabhidadhāti |
<pb n="435"/>
atipratyayastu paurvāparyaniyamānna prakṛtivat svatantraḥ sāmānyamātre dhiyamādadhāti; api tu
prakṛtārthāpekṣayā ' 'cakṣāṇaḥ svārthaṃ viśeṣameva samarpayatīti |</p>
<p><b>anubhayavādinaḥ</b> punaritthaṃ samarthayante— nānvitābhidhānaṃ, na cābhihitānvayaḥ, kiṃ
tarhi? samuditaiḥ padaireko vākyārthaḥ pratyāyyate | sa ca guṇabhūtetarapadārthasaṃsṛṣṭaḥ kaścit
padārtha eveti |</p>
<p>nanu kimayamanvitābhidhānapakṣaḥ punarutthāpayitumiṣṭaḥ?</p>
<p>maivam; nedamanvitābhidhānam | kiṃ tarhi saṃhatyakāritā padānām?</p>
<p>ucyate— 'saṃhatyakāritāpyasti, na cānvitābhidhānam, anvitamarthaṃ padāni saṃhatya
saṃpādayanti, na tvanvitamabhidadhati |</p>
<p>kimidānīṃ kurvanti vākyārthaṃ padāni, ghaṭamiva mṛdādīni?</p>
<p>etadapi nāsti, jñāpakatvāt teṣām |</p>
<p>kā tarhīyaṃ vācoyukteḥ saṃhatyakārīṇi padāni, na cānvitamabhidadhatīti?</p>
<p>padānyanvitaṃ pratyāyanti, nābhidadhatīti; iyaṃ nābhidhātrī śaktiranvitaviṣayā,
kintvanvayavyatarekāvagataniṣkṛṣṭasvārthaviṣayaiva | tātparyaśaktistu teṣāmanvitāvagamaparyantā
sahavyāpārāt, vyāpārasya tadīyanirākāṅkṣapratyayotpādanaparyantatvāt | tathā hi—</p>
<b><lg>
<l>anyathaiva matiśśābdī viṣayeṣu vijṛmbhate |</l>
<l>pratipatturanākāṅkṣapratyayotpādanāvadhiḥ || 100 ||</l>
</lg></b>
<b><lg>
<l>ata eva padaṃ loke kevalaṃ na prayujyate |</l>
<l>na hi tena nirākaṅkṣā śroturādhīyate matiḥ || 101 ||</l></lg></b>(nyāyamaṃ.)
<p>nanvabhidhānavyatiriktaḥ ko 'nyaḥ śabdasya kṛts‍naphalaparyantapratyāyanātmā vyāpāraḥ?</p>
<p>asti kaścid yaḥ sarvaireva saṃsargavādibhirapratyākhyeyaḥ | na hi saṃsargo 'bhidhīyate,
pratīyate ca vākyāt |</p>
<p>nanu saṃsṛṣṭābhidhāne sati saṃsargaḥ pratīyate, nānyathā |</p>
<p>naitadevam, saṃhatyakāritvādeva saṃsargāvagamasiddheḥ | na hi saṃhatyakaraṇam asaṃsṛṣṭaṃ
ca kāryaṃ kvacid dṛśyate |</p>
<p>api ca prakṛtipratyayau hi parasparasāpekṣamarthamabhidadhāte | na ca prakṛtyā
pratyayārtho 'bhidhīyate, niyogasya dhātuvācyatvāt | na ca pratyayena prakṛtyartho 'bhidhīyate,
<pb n="436"/>
yajyāderliṅādyarthānupaṃpatteḥ | na ca tau pṛthak svakāryaṃ kurutaḥ | evaṃ padānyapi
parasparāpekṣīṇi saṃhatya kāryaṃ kariṣyanti | na ca parasparasyārthamabhidhāsyanti, vākyānyapi
prakaraṇapatitānyevameva | taduktam— (ś‍lovā.)</p>
<b><lg>
<l>prakṛtipratyayau yadvadapekṣete parasparam |</l>
<l>padaṃ padāntaraṃ yad‍vad vākyaṃ vākyāntaraṃ tathā || 102 ||</l></lg></b> iti |
<p>ayameva ca pakṣaḥ śreyān | saṃhatyakāritvaṃ padārthānām asaṅkīrṇārthatvaṃ ca
(nyāyamaṃ.)</p> <b><lg><l>nirapekṣaprayoge 'yaḥśalākā kalpanā bhavet |</l>
<l>tadanvitābhidhāne tu padāntaramanarthakam || 103 ||</l>
</lg></b>
<b><lg>
<l>saṃhatyakāripakṣe tu doṣo naiko 'pi yujyate |</l>
<l>tenāyamupagantavyo mārgo vigatakaṇṭakaḥ || 104 ||</l>
</lg></b>
<b><lg>
<l>abhidhātrī matā śaktiḥ padānāṃ svārthaniṣṭhitā |</l>
<l>teṣāṃ tātparyaśaktistu saṃsargāvagamāvadhiḥ || 105 ||</l>
</lg></b>
<b><lg>
<l>tenānvitābhidhānaṃ hi nāsmābhiriha mṛṣyate |</l>
<l>anvitapratipattistu bāḍhamabhyupagamyate || 106 ||</l></lg></b> (nyāyamaṃ.)
<p>saṃhatyakāritvācca padānāṃ na svārthābhidhitsayaiva samuccāraṇaṃ, api tu
pradhānakāryameva kartum | taduktam—</p>
<b><lg>
<l>vākyārthamitaye teṣāṃ pravṛttau nāntarīyakam |</l>
<l>pāke jvāleva kāṣṭhānāṃ padārthapratipādanam || 107 ||</l></lg></b> (ś‍lovā.)
<p>tasmānnānvitābhidhānaṃ nāpyabhihitānāmanvayaḥ | kiṃtu yathopanyastapakṣa eva
śreyāniti ||</p>
<p>tadevamākāṅkṣāsannidhiyogyatāvantaḥ padārthāścatuṣprakāramanvayamanubhavanto vākyārthībhavanti |</p>
<p>nanu cāyogyatāyāmapyanvayo dṛśyate, pacati bhavati, paśya mṛgo dhāvatīti | na
hi sādhyaikasvabhāvāyāḥ sādhyatvaṃ sādhanatvaṃ ca yujyata iti |</p>
<p>naivam; sādhyatvenaiva sādhanatvāt | kriyābhyupapattirūpeṇa bhavanasvabhāvā sādha
yasvabhāvenaiva karmarūpā | yadeva cāsyā anidantānirdeśyamapariniṣṭhitaṃ bhavanaṃ sādhyaikarūpaṃ
tenaivaiṣātra sādhyabhāvaṃ sādhanabhāvaṃ ca pratipadyata iti |</p>
<pb n="437"/>
<p>siddhatāvabhāsaḥ kuta iti cet, kartaryutpanno lakārastāṃ siddhatvenāvabhāsayati, yathā
corasya rujatīti dhātvartha eva rogalakṣaṇaḥ, kartrantarāśravaṇāt sādhyarūpeṇaiva
kartṛbhāvamanubhavasiddhatayāvabhāsate |</p>
<p>yadi vā padasya na padarūpādevādhikārthatā, kiṃ tarhi?, vākyarūpāt; tadyathā puruṣa
iti padakāle puruṣo vyatirikta ucyate | yadā tu rājñaḥ puruṣa iti viśeṣasanni—
dhiyogyastadā 'sya vyatireko bhavati, puruṣaviśeṣo 'yaṃ rājapuruṣa iti | evaṃ pacatīti naitasmāt
padarūpādevādhikārthatvam | yadā tu bhavatīti padāntarasannidhiḥ, tadā vākyakāle puruṣasyeva
vyatireka upajāyata iti |</p>
<p>yadi vā na kadācidaparā tadatirekiṇī bhavanakriyā, kaścidaparo vā kartā
virodhaheturasti | api tu saiva vyapadeśivadbhāvanyāyena kriyārūpatāṃ bhavitṛtvaṃ ca darśayantī
cakāsti |</p>
<p>api caikasyāpyarthasya viṣayabhedena dvidharmatvaṃ dṛśyate, yathā rājñaḥ puruṣasya putra iti
puruṣaḥ śeṣī ca bhavati śeṣaśceti rājānaṃ prati śeṣī avicalitasvārthaḥ putrārthāntare
śeṣatāmāpadyate | evaṃ bhavati pacatītyatra bhavato 'kartṛtvaṃ sādhyatvaṃ ca bhaviṣyati | paśya mṛgo
dhāvatītyatra ca mṛge kartari sādhyabhāvaṃ prādhānyaṃ cājahatsaraṇaṃ dṛśāvaṅgatvaṃ
sādhanatvaṃ ca gamiṣyatīti |</p>
<p>athavā 'ayamarthaḥ sādhanamayaṃ sādhyami'—ti rūpasiddhimātrametat, yathā pade ayaṃ
prakṛtyartho 'yaṃ pratyayārtha iti, eka evāsāvartho viśiṣṭo vā (a)khaṇḍa eva pratīyate, yathā
muṇḍayati carcayatīti | atra muṇḍayati māṇavakamiti muṇḍiḥ keśacchedanavacanaḥ | asya tu
vyutpattiḥ muṇḍaṃ karotīti karotisāmānyapravṛttaṃ viśeṣe muṇḍaśabdo 'vasthāpayati |
karotiviśeṣo 'yaṃ yasmiṇṇijutpadyate, na karotimātram | evaṃ carcāṃ karoti carcayatīti | ata
eva kecinmuṇḍicarcādīn curādiṣu paṭhanti muṇḍa keśakhaṇḍaneṣu muṇḍayati carcayatīti |</p>
<p>evaṃ paśya mṛgo dhāvatīti 'idamatra sādhanapadamidaṃ sādhyami'—tyutprekṣaiṣā | idaṃ
tvarthasatattvam—'nātra saraṇaṃ, na darśanaṃ, na mṛgaḥ, kiṃ tarhi? mṛgakartṛko dṛśikarmā
saraṇaviśeṣo 'yam akhaṇḍo vākyārtha iti | etena putramicchati putrīyatītyādayo 'pi
vyākhyātāḥ ||</p>
<pb n="438"/>
<p>(<b><emph>8. ekārthībhāvaḥ</emph></b>)</p>
<p>vyapekṣāvatāṃ samarthānāmanvitārthānāṃ ca padārthānāṃ tilataṇḍulavat kṣīranīravat
pāṃsūdakavacca yadavibhāgarūpeṇa bhavanaṃ sa <b>ekārthībhāvaḥ</b> | lakṣaṇaṃ caitat samastaṃ vyastaṃ
ca | tena sāpekṣāsamarthasamāsādīnāmupasaṅgrahaḥ |</p>
<p>kaḥ purasya vyapekṣāto bhedaḥ?</p>
<p>ucyate vyapekṣāyāṃ saṅkhyāviśeṣo vyaktābhidhānamupasarjanaviśeṣaṇaṃ cayogaḥ
kramāniyamo vyavadhānaṃ yatheṣṭamanyatareṇābhisambandhaḥ śabdāntaraprayogaśca bhavati |
ekārthībhāve tvaikapadyamaikaśabdyamaikasvaryamekavibhaktitvamekavadbhāva ekaśeṣaḥ aneka—
vidhānāmaikyamekavidhānāṃ cānaikyamiti | tadyathā vyapekṣāyāṃ saṅkhyāviśeṣaḥ—'rājñaḥ puruṣaḥ,
rājñoḥ puruṣaḥ, rājñāṃ vā puruṣaḥ |' ekārthībhāve tu tadabhāvo rājapuruṣaḥ | vyapekṣāyāṃ
vyaktābhidhānaṃ rājñaḥ puruṣaḥ; ekārthībhāve tu rājapuruṣa ityatra loṇmadhyamapuruṣaikavacanaṃ
vibhaktilopo veti nābhidhānavyaktiḥ | vyapekṣāyāmupasarjanasya viśeṣaṇaṃ ṛddhasya rājñaḥ
puruṣaḥ, ekārthībhāve tadabhāvaḥ, rājapuruṣaḥ | vyapekṣāyāṃ cayogaḥ, rājñaḥ puruṣo brāhmaṇasya
ca, ekārthībhāve tu rājapuruṣaḥ | vyapekṣāyāṃ kramāniyamo rājñaḥ puruṣaḥ, puruṣo rājñaḥ,
ekārthībhāve tu rājapuruṣa ityeva | vyapekṣāyāṃ vyavadhānamapi rājñaḥ, puruṣo 'yaṃ puruṣo 'yaṃ
rājñaḥ; ekārthībhāve tu rājapuruṣa ityeva | vyapekṣāyāṃ yatheṣṭamanyatareṇābhisambandhaḥ, rājñaḥ
puruṣo bhāryā veti; ekārthībhāve tu niyamataḥ puruṣeṇaiva sambandho na bhāryayā |
vyapekṣāyāṃ śabdāntaraprayogo dadh‍nopasiktaṃ, pariglāno 'dhyayanāyaḥ ekārthībhāve tu naivam,
dadhyodanaṃ paryadhyayana iti | ekārthībhāve aikapadyaṃ yathā—'ātmanātṛtīyaḥ
kaṇṭhekāla'iti; ekaśabdyaṃ yathā— 'pitarau bhrātarāviti; aikasvaryaṃ yathā—'citraguḥ,
brāhmaṇakambala' iti; ekavibhaktitvaṃ yathā— 'nīlotpalaṃ, rājapuruṣa' iti; ekavadbhāvo
yathā— gavāśvaṃ, plakṣanyagrodhā iti | ekaśeṣo yathā— akṣā vṛkṣā iti |
anekavidhānāmaikyaṃ yathā— putramicchatyātmanaḥ putrīyati, muṇḍaṃ karoti muṇḍayatīti |
ekavidhānāmanaikyaṃ yathā— kaṃsavadhamācaṣṭe kaṃsaṃ ghātayati, puṣyacandrayogaṃ jānāti
puṣyeṇa candraṃ yojayatīti | vyapekṣāyāṃ tu naivamiti ||</p>
<p>so 'yamekārthībhāvo vyapekṣāvailakṣaṇyena viprathamānassamānassamāsataddhitākhyādiṣu
triṣu tridhā vikhyāyate — vākyatulyārthaḥ, vākyādhikārthaḥ, vākyānyārtha iti | teṣu—
<pb n="439"/>
<b>vākyatulyārtho</b> yathā— vīraḥ puruṣo vīrapuruṣaḥ, kaṣṭaṃ śritaḥ kaṣṭaśrita iti |</p>
<p><b>vākyādhikārtho</b> yathā— 'guḍena miśrā dhānāḥ guḍadhānāḥ, śaṅkulayā kṛtaḥ
khaṇḍaḥ śaṅkulākhaṇḍa' iti |</p>
<p><b>vākyānyārtho</b> yathā— 'kuśaṃ lātīti kuśalaḥ, prakṛṣṭo vīṇāyāṃ pravīṇaḥ' ||</p>
<p>athāyaṃ triprakāro 'pyanekadhā bhidyate | tadyathā — nityasamāsaḥ, nityāsamāsaḥ,
asamarthasamāsaḥ, aluksamāsaḥ, sāpekṣasamāsaḥ, nirapekṣasamāsaḥ, pūrvapadapradhānaḥ,
uttarapadapradhānaḥ, ubhayapadapradhānaḥ, anyapadapradhānaḥ, anyathāpradhānaḥ, anyathopasarjanaḥ,
tiṅsamāsaḥ, prātipadikasamāsaḥ, upapadasamāsaḥ, prādisamāsaḥ, nañsamāsaḥ,
ekadeśisamāsaḥ, sāmānyasamāsaḥ, viśeṣasamāsaḥ, samānādhikaraṇaḥ, bhinnādhikaraṇaḥ,
upamānasasamāsaḥ, upameyasamāsa iti | teṣu —</p>
<p><b>nityasamāso</b> yathā— lohitaśāliḥ, gaurakharaḥ, uddālapuṣpabhañjikā, dantalekhaka iti |</p>
<p><b>nityāsamāso</b> yathā— akiñcitkurvāṇaḥ, amāṣaṃ haramāṇaḥ, agādhamutsṛp‍tāḥ,
chātrāṇāṃ pañcama iti |</p>
<p><b>asamarthasamāso</b> yathā— asūryaṃpaśyā rājadārāḥ, apunargeyāḥ ślokāḥ,
aśrāddhabhojī brāhmaṇaḥ, alavaṇabhojī bhikṣuriti |</p>
<p><b>aluksamāso</b> yathā— stokānmuktaḥ, ātmanātṛtīyaḥ, paśyatoharaḥ, kaṇṭhekāla iti |</p>
<p><b>sāpekṣasamāso</b> yathā— yajñadattasya bhrātṛbhāryā, viṣṇumitrasya gurukulam,
cūtasya phalarasaḥ, priyāyāḥ stanasparśa iti |</p>
<p><b>nirapekṣasamāso</b> yathā— varṣaśatamāyurasya śatāyuḥ, śākapradhānaḥ pārthivaḥ
śākapārthivaḥ, aśvayukto ratho 'śvarathaḥ, aśreṇayaḥ śreṇayaḥ
kṛtāḥ śreṇīkṛtā iti |</p>
<p><b>pūrvapadapradhāno</b> yathā— upakumbham, nirmakṣikam, bahirgrāmam, pāregaṅgamiti |</p>
<p><b>uttarapadapradhāno</b> yathā— ārūḍhavānaro vṛkṣaḥ, ūḍharatho 'naḍvān, citragurdevadattaḥ,
mattamātaṅga vanamiti |</p>
<p><b>anyathāpradhāno</b> yathā— unmattagaṅgaṃ, pañcakapālaḥ, dvitrāḥ, kṛṣṇaśāra iti |</p>
<p><b>anyathopasarjano</b> yathā— śākaprati, prāp‍tajīvikaḥ, gogarbhiṇī, ag‍nistoka iti |</p>
<pb n="440"/>
<p><b>tiṅsamāso</b> yathā— astikṣīrā, ehivaṇijā, aśnītapibatā, khādatamodateti |</p>
<p><b>prātipadikasamāso</b> yathā— dadhisek, carmakrīti |</p>
<p><b>upapadasamāso</b> yathā— kumbhakāraḥ, paṅkajam, uṣṭrakrośī, sahayuddheti |</p>
<p><b>prādisamāso</b> yathā— niṣkauśāmbiḥ, utpaśyaḥ, durāsadaḥ, suprabodha iti |</p>
<p><b>nañ‌sa‌māso</b> yathā— abrāhmaṇaḥ, anekaḥ, abhāryaḥ, apacasīti |</p>
<p><b>ekadeśisamāso</b> yathā— candra iva mukhamasyāścandramukhī, mṛgīva capalā
mṛgacapalā, śastrīva śyāmā śastrīśyāmā, ananyena sadṛśī
ananyasadṛśī |</p>
<p><b>upameyasamāso</b> yathā— 'vyāghra iva puruṣaḥ puruṣavyāghraḥ, karīva kalabhaḥ
karikalabhaḥ, śārdūla iva rājā rājaśārdūlaḥ, candra iva mukhaṃ
mukhacandra iti ||</p>
<p>(<b>upamānamupameyañca</b>)</p>
<p>kiṃ punarupamānaṃ kiṃ vopameyaṃ, kiṃ yadevopamānaṃ tadevopameyam,
āhosvidanyadupamānamanyadupameyam?</p>
<p>kiṃcātaḥ?</p>
<p>yadi yadevopamānaṃ tadevopameyam, upamārtho na ghaṭate, na hi bhavati gauriva gauḥ;
anyadupamānamanyadupameyaṃ, tathāpyupamārtho na ghaṭate, na hi bhavati gaurivāśva iti | evaṃ
tarhi yatra kiṃcitsāmānyaṃ kaścicca viśeṣaḥ tatropamānopameye bhavataḥ |</p>
<p>kiṃ vaktavyametat? na hi | kathamanuktaṃ gamyate?</p>
<p>mānaṃ hi nāmānirjñātajñānārthamupādīyate | yathā prasthādimānamanirjñātasya
dhānyādermeyasyātyantāvacchedāyopādīyate |</p>
<p>tatsamīpe yannātyantāya mimīte tadupamānaṃ, yathā gauriva gavayaḥ | gaurasya nirjñātaḥ
gavayo 'nirjñātaḥ |</p>
<p>tarhi yasya gavayo nirjñātaḥ syāt gauranirjñātaḥ, kartavyaṃ tena gavaya iva gauriti |</p>
<p>bāḍhaṃ kartavyam, yathā bhedasādṛśyādhyāsitamūrtayaḥ padārthāḥ parasparamaniyamenopa—
mānopameyabhāvamadhigacchanti, yathā candra iva mukhaṃ kāminyāṃ, mukhamiva candro
<pb n="441"/>
yāminyām | yatra punarbhedasādṛśyādhyāsitamūrtitvaṃ na, tatropamānopameyabhāvo 'pi na | yathā
gauriva gauḥ, gaurivāśva iti |</p>
<p>nanu ya ete bhedasādṛśyādhyāsitāḥ padārthāste nāntareṇa deśakāla—
kriyādisampāditaṃ virodhaṃ bhavitumarhantīti sāmānādhikaraṇyānupapattiḥ?</p>
<p>naivam; yadyapyupamānamupameyaṃ ca paramārthato bhinnaṃ, tathāpyupamānaśabdā gauṇīṃ
vṛttimāśrityopameye vartamānāstayorbhedaṃ tirodadhati | tathā hi — yadā vyāghrādayaḥ
śauryādyatiśayanibandhanamupamānopameyasambandhamanubhūya tataḥ upamānopameyasambandhādhyā—
ropitā bhedā upameye vartante vyāghrasadṛśo 'yaṃ vyāghra iti, tadā puruṣādiśrutibhirabhinnā—
dhikaraṇāḥ samasyanta iti |</p>
<p>kiṃ punarupamānopameyapratipattinibandhanebhya eva śabdebhyaḥ sādṛśyapratipattiḥ? uta
tebhyaścānyebhyaśceti?</p>
<p>kiṃ cātaḥ?</p>
<p>yadi tebhya eva, puruṣaṃ vyāghraṃ ca vīkṣasvetyatrāpi syāt | ivaprayogavaiyarthyaṃ ca |
atha dvitīyaḥ pakṣaḥ, puruṣo vyāghra ivetyeva syāt, na puruṣavyāghra iti |</p>
<p>yathecchasi tathāstu |</p>
<p>astu tāvat prathamaḥ pakṣaḥ |</p>
<p>nanu coktaṃ puruṣaṃ vyāghraṃ ca vīkṣasvetyatrāpi sādṛśyapratipattiḥ syāt | iha hi
puruṣavyāghrayorvīkṣaṇakriyāsamāveśamātraṃ vivakṣitam, na sādṛśyam |</p>
<p>nanu vivakṣāto 'pi sādṛśyapratipattāvivādiśabdopādānamanarthakam | yatra
mukhyavṛttivyatikrameṇa gauṇīṃ vṛttimāśrityopamānaśabdā upameye prayujyante tatraiva
ivādiśabdavikalāḥ sādṛśyaṃ gamayanti, yathā kaścidavyāghraṃ puruṣaṃ vyāghra ityāha, tena manyāmahe
vyāghrasadṛśo 'yaṃ puruṣaḥ | tataḥ vyāghradharmāṇāṃ śauryabalavattvādīnāṃ vyāghraśabdāt puruṣe
pratipattirbhaviṣyati | yadā punarupamānopameyaśabdā mukhyārthapratipattaye vivakṣitopamānopameya—
bhāveṣu vākyeṣu svarūpābhedādaśaktāḥ sādṛśyamavagamayituṃ, tadā 'pekṣante
dvitīyamivādiśabdaprayogamiti |</p>
<p>kiṃ punarihodāharaṇam?</p>
<p>śastrīva śyāmā śastrīśyāmeti |</p>
<pb n="442"/>
<p>nanu cātra śyāmāśabdopāttasya dharmasyopamānopameyayostulyatāvadyotanāyevaśabdaḥ
prayujyate | vyāghra iva puruṣa ityatra tu sāmānyaprayogābhāvāt kasya puruṣavyāghrayo—
ssādhāraṇyamivaśabdenāvadyotyata iti?</p>
<p>ucyate— śabdaḥ kvacidabhidhāvṛttyā arthaṃ bodhayati, yathā guḍaśabdo guḍadravyam;
kvacid gamakavṛttyā, yathā guḍadravyāvinābhāvi mādhuryam, evamiha vyāghraśabdena
vyāghrāvinābhāvi śauryādikaṃ gamitaṃ, tasya vyāghrapuruṣayossādṛśyasiddha‍yarthamubha—
yādhikaraṇatāvadyotanamivena kriyata iti | etena śastrīśyāmetyapi vyākhyātam |
atrāpyanupāttamapi devadattā iti gamyate |</p>
<p>k‍va punarayaṃ śyāmāśabdo vartate? śastryāmityāha |</p>
<p>kena tarhīdānīṃ devadattā gamyate?</p>
<p>samāsena | yadāha upamānāni sāmānyavacanaiḥ (2.1.55) samasyante; samānatvaṃ ca
sādhāraṇye sati syāt | tattu devadattāmantareṇa nopapadyata iti |</p>
<p>yadyevaṃ śastrīśyāmo devadatta iti na siddha‍yati | upasarjanasya (1.2.48) iti hrasvatvaṃ
bhaviṣyati |</p>
<p>yadi tarhi upasarjanānyevaṃjātīyakānyapi bhavanti, tittirikalmāṣī
kumbhakapālalohinītyanupasarjanalakṣaṇa īkāro na prāp‍noti |</p>
<p>evaṃ tarhi śastryāmeva śastrīśabdo vartate, śyāmāśabdastu devadattāyām | evamapi
guṇo 'nirdiṣṭo bhavati | bahavaśca śastryāṃ guṇāḥ— 'sūkṣmā ślakṣṇā pṛthuḥ śyāme'ti |</p>
<p>anirdiśyamānasyāpi guṇasya bhavati loke sampratyayaḥ | tadyathā— candramukhī
devadatteti | bahavaścandre guṇāḥ, yā cāsau priyadarśanatā sā gamyate | yathā ca vyāghro 'yaṃ puruṣa
iti bahuṣvapi vyāghraguṇeṣu śauryaṃ balavattā vā pratīyata iti | evamapi
'samānādhikaraṇena' iti vartate | vyadhikaraṇatvāt samāso na prāp‍noti |</p>
<p>kiṃ hi vacanānna bhavati?</p>
<p>yadyapi tāvad vacanāt samāsaḥ syāt, mṛgīva capalā mṛgacapaleti samānā—
dhikaraṇalakṣaṇaḥ puṃvadbhāvo na prāp‍noti | evaṃ tarhi tasyāmevobhayaṃ vartate | etaccātra yuktaṃ
yattasyāmevobhayaṃ vartate; itarathā hi bahvapekṣyaṃ syāt | yadā tāvadevaṃ vigrahaḥ kriyate 'yathā
śastrī śyāmā evaṃ devadattā' iti, tadā śyāmeti devadattāyāmapekṣyaṃ syāt | yadāpyevaṃ vigrahaḥ
<pb n="443"/>
kriyate śastrīśyāmā devadatteti, tadāpi śyāmeti śastryāpekṣyaṃ syāt | yadā tu śastrīśyāmā
cāsau śyāmā ca śastrīśyāmeti, tadā na kiñcidapekṣyate, sāmānādhikaraṇyaṃ ca bhavati |</p>
<p>nanvevaṃ sati śastrīśabdasya devadattāyāṃ pravṛttinimittamanirdiṣṭaṃ bhavati;
pratīyamānaṃ bhaviṣyatīti cet, kiṃ taditi pṛcchāmi | yadi śyāmatvameva, śyāmeti
śabdasyoktārthatvādaprayogaḥ prāp‍noti | na hi guṇavṛttyā pratipāditeṣu guṇeṣu tadabhidhānāya
guṇavacanaḥ prayujyate, na hi bhavati puruṣo 'yaṃ vyāghraśūra iti | athānabhihitaṃ
taikṣṇyādikamupādāya śastrīśabdo devadattāyāṃ vartate, tarhi tīkṣṇaśyāmaguṇavacanayoḥ
khañjakūṇavat samāse 'upamānāni sāmānyavacanaiḥ' iti virudhyate, śyāmaśastrīti prayogaḥ
prāp‍noti |</p>
<p>nanu pakṣatraye 'pi doṣadarśanāt pakṣāntarābhāvācca kinna bhavitavyamevopamāna—
samāsena?</p>
<p>bhavitavyam, kintu pūrvottarapakṣau vyudasya madhyame pakṣe, śastrīva śyāmā devadatte—
tyavaiyadhikaraṇye 'pi vacanasāmarthyāt |</p>
<p>nanūktaṃ tatra mṛgaṃcapaleti samānādhikaraṇalakṣaṇaḥ puṃvadbhāvo na prāp‍noti,
naivam | neha pūrvapadaṃ śastrītvena (mṛgītvena) vivakṣitam, api tu mṛgatvajātimātreṇa,
yathā mṛgakṣīraṃ kukkuṭāṇḍamiti | 'upāmānasamāse guṇavacanasya viśeṣabhāktvāt
sāmānyavacanatvāprasiddhiḥ' | yataḥ śyāmāśabdo 'yaṃ sādṛśyasiddhaye śastrīśabdenābhi—
sambadhyamāno viśeṣavacanaḥ sampadyate |</p>
<p>naivam; śyāmatvasya ubhayatra bhāvāt tad‍vācakatvācca śabdasya sāmānya—
vacanatvaprasiddheḥ |</p>
<p>na cāvaśyaṃ sa eva sāmānyavacanaḥ | yo bahūnāṃ sāmānyamāha; dvayorapi yaḥ sāmānyamāha,
so 'pi samānyavacanaḥ |</p>
<p>athavā 'sāmānyavacanaiḥ' ityetena sarvaśca śabdo 'nyenābhisabadhyamāno viśeṣavacanaḥ
sampadyate | ta evaṃ vijñāsyāmaḥ — 'prāgabhisambandhādyaḥ sāmānyavacana' iti |</p>
<p>nanvevaṃ sati 'upamitaṃ vyāghrādibhiḥ' ityatra sāmānyāprayogagrahaṇamatiricyate |</p>
<p>vyāghrādayo 'pi bhedopanibandhanasyevādeḥ prayoge yadopamāna eva vartante tadā
sāmānyaprayogamapekṣante— 'puruṣo 'yaṃ vyāghra iva śūraḥ, siṃha iva balavāniti |' abhedopakrame
<pb n="444"/>
cābhidhāne sambandhanimittasyopamānaśabdaireva antarbhāvitatvādaprayogaḥ sāmānyaśabdasyeti |
aprayoge 'pi ca sāmānyadharmāvasāyaścandramukhavad‍bhaviṣyati | taduktaṃ— 'siṃho vyāghra iti
pūjāyāṃ, śvā kāka iti kutsāyām' iti |</p>
<p>naivam, yadyantarbhūtopamā na kutsārthasambandhapratipad‍vyāghrādiśabdairupameyaṃ puruṣādi pūjārthaṃ
cābhidhīyate |</p>
<p>tathāpi tannimittasyānekatvāniyamāya nimittatṛtīyāntaśauryādipadaprayogo na
virudhyate, puruṣo 'yaṃ vyāghraḥ śauryeṇeti |</p>
<p>bhinne 'pi vastunyabhedopacāraḥ sārūpyamātraṃ gamayet, na tasyātmātiśayam; yathā hi
sumanāyate durmanāyate abhimanāyata iti sudurabhīnāṃ bhavatyarthaviśeṣapakṣe
pratyayenopāttārthānāmapi pratyayasya rūpābhedādanavasīyamānavibhāgamupasargārthamavacchettuṃ prayogaḥ |
kathaṃ puruṣavyāghrādau tasyāḥ pūjāyā nimittabhedasambhave niyamāya sadṛśabhāgopanipātī śabdaḥ
prayujyata iti |</p>
<p>(<b>taddhitākhyātārthaikārthībhāvāḥ</b>)</p>
<p>evamayamekārthībhāvastaddhitākhyātayorapi anantaprakāra eva draṣṭavyaḥ | tatra—
(taddhite)</p>
<p><b>taddhite</b> sāmānyena tridhā <b>sambandhaviṣayaḥ, kārakaviṣayaḥ, svārthaviṣayaśca</b> | teṣu—
<b>sambandho</b> dvidhā— pradhānamapradhānaṃ ca |</p>
<p><b>pradhānaṃ</b> yathā— 'gāvo 'sya santi gomān, salāturo 'syābhijanaḥ sālāturīya' iti |</p>
<p><b>apradhānaṃ</b> yathā— 'vasiṣṭhasyāpatyaṃ vāsiṣṭhaḥ, cāṣāṇāṃ samūhaścāṣami' ti |</p>
<p><b>kārakaṃ</b> dvidhā— pradhānamapradhānaṃ ca |</p>
<p><b>pradhānaṃ</b> yathā— 'viṣeṇa vadhyo viṣyaḥ śatruḥ, padamasmin dṛśyaṃ padyaḥ kardama' iti |</p>
<p><b>apradhānaṃ</b> yathā— vyākaraṇaṃ vetti adhīte vā vaiyākaraṇaḥ, akṣairdīvyatyākṣika' iti |</p>
<p><b>svārtho</b> dvidhā—mukhya upacaritaśca |</p>
<p><b>mukhyo</b> yathā—'yava eva yāvakaḥ (yavakaḥ), maṇireva maṇika' iti |</p>
<p><b>upacarito</b> yathā— 'kuśāgrīyā buddhiḥ, kākatālīyamiva kākatālīyo nyāya' iti |</p>
<pb n="445"/>
<p>(<b>ākhyāte</b>)</p>
<p><b>ākhyāte 'pi</b> tridhā kārakeṇa, sambandhinā prādibhiśca |</p>
<p><b>kārakeṇa</b> yathā—'abhṛśo bhṛśo bhavati bhṛśāyate, śabdaṃ karoti śabdāyate,
hastinā atikrāmati atihastayati, kaṣṭāya karmaṇe krāmati kaṣṭāyate, pāśān
vimocayati vipāśayati, prāsāda ivācarita prāsādīyatīti |</p>
<p><b>sambandhinā</b> yathā—'vyākaraṇasya sūtraṃ karoti vyākaraṇaṃ sūtrayati, kaṃsasya
vadhamācaṣṭe kaṃsaṃ ghātayati, ā rātrervivāsamāste rātriṃ vivāsayati, puṣyeṇa candrasya
yogaṃ jānāti puṣyeṇa candraṃ yojayati, māhiṣmatyāṃ sūryodgamaṃ prāp‍noti māhiṣmatyāṃ
sūryamudgamayati, kālasya gamanamupaviṣṭaḥ pratipālayati kālaṃ gamayatīti |</p>
<p><b>prādayaḥ</b> punaḥ ṣọdhā—vācakāḥ, dyotakāḥ, sahābhidhāyakāḥ, viśeṣakāḥ,
kāryārthakāḥ nirarthakāśceti | te ca kriyayaiva sambadhyamānāḥ kriyāpradhānatvādākhyātasya
tad‌vyapadeśabhājo bhavanti | tatropasargāṇāṃ vācakatvaṃ yathā— 'prādayo gatādyarthe prathamayā,
prācāryaḥ, prāntevāsīti | atyādayaḥ krāntādyarthe dvitīyāya, atikhaṭvaḥ, atimāla
iti | avādayaḥ kruṣṭādyarthe tṛtīyayā, avakokilam, avamayūramiti | paryādayo
glānādyarthe caturthyā, paryadhyayanaḥ, paripravacana iti | nirādayaḥ krāntādyarthe pañcamyā,
nirvārāṇasiḥ, niṣkauśāmbiriti | evaṃ prapatitaḥ parṇaḥ praparṇaḥ, prācīnaṃ palāśaṃ
prapalāśaṃ, saṅgatā āpo 'sminniti samīpam, saṅgatamakṣeṇa samakṣamiti |</p>
<p>dhātulīnasyaivārthaviśeṣasya prakāśakatvaṃ dyotakatvam | dyotyāśca 'tadanyaḥ
tatsadṛśastadviruddhastadabhāvastadutkarṣastadapakarṣa' iti ṣaḍarthā bhavantīti | teṣu</p>
<p><b>tadanyo</b> yathā— 'pratīkṣate, upakramata' iti; tatsadṛśo yathā 'saṃvadati, anukarotī' ti;</p>
<p><b>tadviruddho</b> yathā— 'pratiṣṭhate, unmajjatīti;</p>
<p><b>tadabhāvo</b> yathā— 'viyujyante, prasmarantī' ti;</p>
<p><b>tadutkarṣo</b> yathā— 'pragalbhate, atikrāmatīti;</p>
<p><b>tadapakarṣo</b> yathā—vihasati, prāśnātīti |</p>
<p>atra ca yo 'sau kriyātmabhūto dharmaḥ kālaharaṇādistaddhātvabhihitamevā—
sattvabhūtamanabhidadhat prādiravadyotayati | yathā 'kṣinikocādayo 'nabhidadhata evārthān
pradarśayanti, evaṃ kriyāsthān prārambhādīnabruvanta eva prādayo 'vadyotayanti |
<pb n="446"/>
dhātorekākinaḥ kriyāviśeṣābhidhānāsāmarthye sahakāribhāvaḥ sahābhidhāyakatvam |
tatrāntaraṅgo, bāhyaḥ, avyabhicārī, vyabhicārī, vyavahitaḥ, saviśeṣaśca sahābhidhāyako
bhavati | teṣu—</p>
<p><b>antaraṅgo</b> yathā— 'saṅgrāmayate, asaṅgrāmayata |</p>
<p><b>bāhyo</b> yathā— anurudhyate, anvarudhyata |</p>
<p><b>avyabhicārī</b> yathā— adhīte, adhyeti |</p>
<p><b>vyabhicārī</b> yathā— ācāmati, saṃdhukṣayati |</p>
<p><b>vyavahito</b> yathā— pucchamudasyatyutpucchayate, vyasyati vipucchayate |</p>
<p><b>saviśeṣo</b> yathā— senayā abhiyāti abhiṣeṇayati, vīṇayopagāyati upavīṇayati |</p>
<p><b>sahārthābhidhāne</b> tūpasargayorbhedapratipattiḥ katham?</p>
<p>yadyapi dhāturupasargaṃ na vyabhicarati, vyabhicaratyevopasargo dhātum | ataḥ
śakyate 'nvavavyatirekābhyāṃ bhedaḥ kalpayitum | yāvānayaṃ samādirupasargo 'nyatra dṛṣṭaḥ
ihāpi tāvāneva bhaviturbhavatīti |</p>
<p>sajātīyebhyo vijātīyebhyaścāvacchedako <b>viśeṣakaḥ</b> | sa ṣọdhā— prakṛtiviśeṣakaḥ,
prakṛtyarthaviśeṣakaḥ, pratyayaviśeṣakaḥ, pratyayārthaviśeṣakaḥ, ubhayaviśeṣakaḥ,
ubhayārthaviśeṣakaśceti | teṣu—</p>
<p><b>prakṛtiviśeṣako</b> yathā— vijayate, parājayate |</p>
<p><b>prakṛtyarthaviśeṣako</b> yathā— saṅkrīḍati, saṅkrīḍate |</p>
<p><b>pratyayaviśeṣako</b> yathā— viśālam, viśaṅkaṭam |</p>
<p><b>pratyayārthaviśeṣako</b> yathā— abhimanāyate, durmanāyate |</p>
<p><b>ubhayaviśeṣako</b> yathā— anuvyacalat, prāvarṣat |</p>
<p><b>ubhayārthaviśeṣako</b> yathā— upatiṣṭhati, upatiṣṭhate |</p>
<p>atra ca prādiḥ prakarṣadikamarthaṃ bruvāṇaḥ kriyāṃ sāmānyenopagṛh‍ṇāti, na tu
kriyāsāmānyaviśeṣayorātmānaṃ niyamayati |</p>
<p>dhāturapi kriyāṃ bruvan prakarṣādikamarthaṃ sāmānyenopagṛh‍ṇāti, na tu
sāmānyaviśeṣayorātmānaṃ niyamayati |</p>
<p>parasparopaśleṣe tu tayorviśeṣaṇaviśeṣyabhāvo nīlotpalādivad bhavati |</p>
<pb n="447"/>
<p><b>kāryārthatvaṃ</b> yathā— prayuṅkte, parākaroti, abhiṣuṇoti, praṇamati, vittaṃ,
samīpam iti |</p>
<p>ātmanepadaṃ, parasmaipadaṃ, ṣatvaṃ, ṇatvaṃ, tatvam, ītvaṃ ca kāryāṇyupasargayoge
bhavanti |</p>
<p><b>nirarthakatvaṃ</b> yathā—nihnute, nikhañjanti, pralambate, saṃśrayatīti | atra padopacayamātre
prādiḥ prayukta iti nirarthakatvam | āhuśca—(vāpa. 2.188)</p>
<b><lg>
<l>sa vācako viśeṣāṇāṃ sambhave dyotako 'pi vā |</l>
<l>śaktyādhānāya dhātorvā sahakārī prayujyate || 108 ||</l>
</lg></b>
<b><lg>
<l>kriyāviśeṣako vā syāt kāryārthaṃ vopadiśyate |</l>
<l>padopacayamātre vā 'narthakaḥ prādiriṣyate || 109 ||</l></lg></b> iti
<p>(<b>vākyaikārthībhāvaḥ</b>)</p>
<p>evamayamanekarūpaḥ padaikārthībhāvaḥ | evaṃ vākyaikārthībhāvo 'pi |</p>
<p>tatra 'ākhyātaṃ sāvyayakārakaviśeṣaṇaṃ vākyaṃ, ekatiṅ vākyam' ityādayo
vikalpāḥ | tatra caikavākyasthāt padāduttarayostiṅāmantritapadayornighātaḥ | yuṣmadasma—
dorvānnāvādaya ādeśāḥ | 'vākyasya ṭeḥ pluta udātta' iti tu vākyācāmantyasya pluta
ityādīni prayojanānyabhidhīyante | kriyākārakāvyayaviśeṣaṇapadārthānāṃ ca
parasparamupakāryopakārakabhāvenāvasthitānāṃ 'bhāvanā, vidhiḥ, pratibhā' veti vākyārthaḥ
prathame | evaṃ vākyānāmapi parasparamupamānopameyabhāvādibhirivādiśabdaprayoge
muktakādiṣvekārthībhāvo bhavati | etenaikakriyākārakābhiniveśinoryugalakasandānitaka—
kalāpakakulakādayo vākyaviśeṣā vyākhyātāḥ | tatra—</p>
<p>dvābhyāṃ catuṣpadībhyāṃ <b>yugalakam</b>,</p>
<p>tisṛbhiḥ <b>sandānitakam</b>,</p>
<p>caturbhiḥ <b>kalāpakam</b>,</p>
<p>pañcādibhiḥ <b>kulaka</b>miti saṃjñā vijñāyate |</p>
<p>etenaikapraghaṭṭakopanibandhānāṃ subhāṣitānāṃ samūhaḥ <b>saṅghātaḥ</b>,
anekapraghaṭṭakopanibaddhānāṃ tu <b>kośa</b> ityapi vyākhyātam |</p>
<pb n="448"/>
<p>nagarartūdyānacandrārkodayārṇavavarṇanādayastu saṅghātarūpā eva prabandhāntaḥpātino
vākyasamūhāḥ prakaraṇavyapadeśabhājo 'vāntaravākyatāṃ labhante | tadarthāścaikārthībhāvamanu—
bhavanti |</p>
<p>yastu tairupakriyamāṇo mahāvākyārthaḥ sargabandhādāvākhyāyikādau mukhapratimukhagarbha—
vimarśanirvahaṇākhyaiḥ pañcasandhibhirupakṣepaparikarādibhiścatuṣṣaṣṭisandhyaṅgairaṅgaṣoḍaśakarūpa—
bhāratyādirūpavṛtticatuṣṭayena ca yathāyogamupakṛtaḥ kṛtānyonyaviśeṣaṇaviśeṣyabhāvaḥ
<b>subhadrāharaṇaṃ jānakīharaṇa</b>mityādinā mahāvākyārtharūpeṇa prathate, sa prabandhaikārthībhāvo 'para
ityākhyāyate | yastu tadrūparāmāyaṇādiprabandhārthānāmavadhāraṇenopahitasaṃskārasya
'rāmavad‍vartitavyaṃ na rāvaṇādivad' ityādividhiniṣedhapratibhāviśeṣa upajāyate, sa
samastāviśvavyāpi caturvargaikahetuḥ <b>parā</b> mahāvākyaikārtho 'rthamūrtyā vipariṇatamanādi—
nidhanamakhaṇḍaṃ śabdabrahmetyucyate |</p>
<b><lg>
<l>akhaṇḍaḥ saiṣa vākyārthaḥ śabdabrahmeti gīyate |</l>
<l>śabdabrahmaṇi niṣṇātaḥ paraṃ brahmādhigacchati || 110 ||</l>
</lg></b>
<b><lg>
<l>idamādyaṃ padasthānaṃ siddhisopānaparvaṇām |</l>
<l>iyaṃ sā mokṣamāṇānāmajihmā rājapaddhatiḥ || 111 ||</l></lg></b> (vāpa. 1.16)
<b><lg>
<l>uktāścatastro 'tha punaścatastraḥ śabdārthasambandhabhidaḥ krameṇa |</l>
<l>catastra evātha vacoviśeṣe niṣeduṣīstāḥ parikīrtayāmaḥ || 112 ||</l>
</lg></b>
<p><b>iti mahārājādhirājaśrībhojadevaviracite śṛṅgāraprakāśe
sāpekṣaśabdaśaktiprakāśo nāma</b></p>
<p><b>|| aṣṭamaḥ prakāśaḥ ||8||</b></p>
<lg><l>sanātanaḥ śīlitasāhitīkaḥ sarvāṅgasampūrṇatayā yathārtham |</l>
<l>prakāśametaṃ supaṭhaṃ vidhāya prasāsadīti śritakāvyatattvaḥ ||</l></lg>
<pb n="449"/>
<p>atha</p>
<p><b>śṛṅgāraprakāśe navamaḥ prakāśaḥ</b></p>
<p>doṣahānaguṇopādānaprakāśo nāma</p>
<p>tatra abhidhāvivakṣādibhirnirūpite śabdārthayoḥ sāhitye vākyasya prayogayogyatā
prayogānarhatā ca niścīyate | yadāha—'ekaḥ śabdaḥ samyakprayuktaḥ svarge loke
kāmadhugbhavati' (mabhā. 6.1.84) | duṣprayuktaḥ punaradharmāya sampadyate | samyakprayogaścāsya
tadopapadyate yadā doṣahānaṃ guṇopādānamalaṅkārayogo rasāviyogaśca bhavati | teṣāṃ ca
prathamaṃ doṣahānameva vidheyam | yataḥ kamanīyarūpādisampadupetamapi vapuḥ
kuṣṭhabindunaikenāpi daurbhāgyamanubhavati | uktaṃ ca—(kāvyāda. 1.7)</p>
<b><lg>
<l>tadalpamapi nopekṣyaṃ kāvye duṣṭaṃ kathaṃcana |</l>
<l>syād vapuḥ sundaramapi śvitreṇaikena durbhagam || 1 ||</l>
</lg></b>
<p>kiṃ ca— (bhāmahā. 1.12)</p>
<b><lg>
<l>nākavitvamadharmāya mṛtaye daṇḍanāya vā |</l>
<l>kukavitvaṃ punassākṣānmṛtimāhurmanīṣiṇaḥ || 2 ||</l>
</lg></b>
<p>(<b><emph>9. doṣahānam</emph></b>)</p>
<p>doṣāstridhā <b>1. padadoṣāḥ, 2. vākyadoṣāḥ, 3. vākyārthadoṣāśca |</b></p>
<p>tatra ca vākyasya prayogayogyatāyāḥ prayogānarhatāyāśca niścayārthaṃ vimarśe
padagatadoṣanirūpaṇamanipuṇopajñamiva vijñāyate | na hi vākyāvasthāyāṃ padāni padārthā vā
vidyante | yathā hi citre nīlapītaraktādayaḥ. pānake guḍāmalakamarīcādayaḥ, grāmarāge
ṣaḍjarṣabhagāndhārādayaḥ citrādibhyaḥ pṛthaktvena nāvabhāsante, tathā vākye 'pi
kriyākārakaviśeṣaṇādipadāni tadarthā vā na vākyavākyārthābhyāṃ bhedenaiva pratīyante |</p>
<p>vākyārtho hi padaparyāyairakhaṇḍa evābhidhīyamāno dṛśyate | tadyathā— muṇḍaṃ karoti
muṇḍayati, ś‍lokairupastauti upaślokayati, śrutvā cchando 'dhīte śrotriyaḥ, parasya
<pb n="450"/>
kṣetre 'ticaran cikitsyate kṣetriyaḥ, strughnamabhiniṣkrāmati dvāraṃ sraugh‍nam,
kalāpiṣūd‌bhidyamānakalāpeṣu vigatakalāpeṣu vā deyamṛṇaṃ kālāpakam, keśeṣu keśeṣu ca
gṛhītvā pravṛttaṃ yuddhaṃ keśākeśi, gauravāya hvāyakamicchati jihvāyakīyiṣati, aśnīta pibata
iti sātatyena yasyāṃ kriyāyāṃ tāmātmanaḥ icchatyaśnītapibatīyati, dakṣiṇe pārśve lubdhena
viṣadigdhena śareṇa marmaṇi nirmitaṃ vraṇaṃ yasya mṛgasya sa dakṣiṇermā, dakṣiṇāt samudrādadrirājaṃ
himavantaṃ yāvad yojanānāṃ daśaśatīṃ vijayamānaḥ samastarat‍nānāṃ ya āyatanaṃ sa cakravartī |
yo rājasūyayājī ya īśvaro maṇḍalasya sakalasya yaścājñayaiva rājñaḥ praśāsti saṃrāṭ sa vijñeya
iti | api ca lalāṭaṃ paśyati lālaṭikaḥ, kukkuṭīṃ caratīti kaukkuṭikaḥ; tatra
lalāṭadarśanena dūre avasthānaṃ lakṣyate, tenānupaśleṣakāryeṣu cānupasthānam; yaḥ sevakaḥ
svāminaḥ kāryeṣu nopayujyate, lalāṭameva vā yaḥ kopaprasādasaṃrakṣaṇāya paśyati sa
lālāṭika ityucyate | tathā kukkuṭīśabdena kukkuṭīpāto lakṣyate, tena deśasyālpatā; yo
hi bhikṣuravikṣip‍tadṛṣṭiḥ pādavikṣepadeśe cakṣuḥ saṃyamya gacchaṃstāvatyeva deśe carati, yo vā
tathāvidhamātmānamatathāvidho 'pi saṃdarśayati, kukkuṭīpātānāṃ dāmbhikānāṃ ceṣṭāṃ vācarati
yassaḥ kaukkuṭika ucyate |</p>
<p>evaṃ loke lajjākaratvādaprakāśyatvena kūpe prakṣepaṇamivārhati yadakāryaṃ
tatkaupīnam, tadiva yad‍gūhanīyamaṅga tadapi kaupīnam; tasya yadācchādakaṃ vastrakhaṇḍaṃ
valkalādi tadapi kaupīnamevocyate | kiṃ ca siddhasyānnasya vardhanāyānāhūtāpi
yopatiṣṭhate sā vadhrikā; tadvadaprārthito 'pi yaḥ parikarmaṇi vyāpriyate so 'pi nindyatvena
vadhrikeva vadhrikā; praśasyo 'pi viruddhalakṣaṇayā hatabhag‍nādivad(?) yaḥ
tad‍vyapadeśabhāgbhavati so 'pi vardhikā darśanīyo manuṣya iti vardhiketyevocyate | tathā—</p>
<p><b>'ardhaṃ jaratyāḥ kaścit kāmayate 'rdhaṃ pariharati, evaṃ kaścit kāryasyārdhamādriyate
ardhamavajahāti, tatrārdhamiva jaratyā yadardhaṃ kāryasya tasya kāmina iva yadanuṣṭhānaṃ
tadardhajaratīyamityucyate |'</b> yathā cāvijānato 'pi ghuṇakīṭasya yadṛcchayā kāṣṭhamutkirataḥ
kadācidakṣaramuttiṣṭhati, tadvadaśāstrajñasya yādṛcchikaṃ yadanavadyakarmanirmāṇaṃ
tad‍ghuṇākṣarīyamityucyate |</p>
<p>evaṃ ca yathā padaparyāyavākyānāṃ akhaṇḍa evāvibhaktoddeśavibhāga eko 'rtho 'bhidhe—
yastathā devadatta gāmabhyāja śuklāṃ daṇḍenetyevamādīnāṃ padaparyāyāṇāmapi vākyānāṃ
sanniviṣṭe 'nekaśaktirūpaḥ sarvopādhiviśiṣṭakriyātmā naṣṭoddeśavibhāga eka eva
<pb n="451"/>
abhidheyo bhavati | padānāṃ tu prakṛtipratyayādivadavidvatpratipattyarthameva anvayavya—
tirekābhyāṃ vyāvahāriko 'rthāpoddhāraḥ śabdāpoddhāraśca kriyate | apoddhṛtānāṃ ca
viniviṣṭabhedānāmiva punaryogo vidhīyate | na caitāvatā tadgatadoṣaguṇanirūpaṇamapi
vidheyaṃ bhavati | na hi darśanīyaṃ citraṃ svādu pānakaṃ śrāvyo grāmarāga iti vaktavye
kaścidabhidhatte śobhanā nīladayo guḍādayaḥ ṣaḍjādayo veti |</p>
<p>ucyate— apyāyuṣmān padapadārthānāmiva vākyāvasthāyāṃ, vākyavākyārthā—
nāmapyavāntaravākyāvasthāyāmasatyatvaṃ manyate? yathā duhyatāṃ gauḥ, upādhyāyastatpayasā bhuktvā
māmadhyāpayatu, yena māmadhiyānaṃ dṛṣṭvā pitā tuṣyati, tuṣṭaśca modakānme dadātīti |</p>
<p>kiṃ cātaḥ?</p>
<p>yadi manyate, padaiḥ kimaparāddhaṃ, yena tad‌gatadoṣaguṇanirūpaṇaṃ na mṛṣyate ?</p>
<p>atha na manyate, tathāpi padaiḥ kimaparāddham, yena tulye 'pyārambhakatve
padānāmevāsatyatvamabhyupagamyate, na vākyānām |</p>
<p>atha vākyānyapyavāntaravākyāvasthāyāmasatyāni? tarhi avāntaravākyānāmapi
mahāvākyāvasthāyāṃ, mahāvākyānāmapi vidyāsthānāvasthāyāṃ, vidyāsthānānāmapi
śabdabrahmāvasthāyāṃ, śabdabrahmaṇo 'pi parabrahmāvasthāyāṃ na satyatvamiti na kasyacit
kiṃcidapi vicāryaṃ bhavati |</p>
<p>athābhedavādināmapi vyavahārārthamavaś‍yameva bhedo 'bhyupagantavyaḥ tadgatadoṣaguṇa—
vicāraṇā cānuṣṭheyā |</p>
<p>tarhyasau padāt prabhṛtyevārabhyamāṇā śreyasīti nastarkaḥ | padeṣu hi nirdoṣeṣu
guṇavatsu ca vākyamapi tadārabdhaṃ tathāvidhameva bhavati | yadāha—yādṛśād vai jāyate
tādṛś‍yeva bhavati |</p>
<p>na ca padasyātyantamasatyatvaṃ bhavānapi manyate, yo 'bhidyamānāvapyavidva—
tpratipattyarthamanvayavyatirekābhyāmapoddha‍ṛtya padapadārthau bhinnāviva punaryojayati | yadi ca
sarvathaivāsatyatvamavācakatvaṃ ca padānāmabhyupeyate, tattadārabdhavākyānāmapi tathātve
sarvavyavahārocchedaḥ prāpnoti ||</p>
<p>api cākhaṇḍavākyārthapakṣe ya ete padārthopanibandhanāḥ vākyārthaviśeṣa—
pratipattihetavo <b>vākyeṣu dharmāssaṃdṛś‍yante</b>, te 'pi padānāmānarthakyāt na prāpnuvanti |</p>
<p>ke punarete?</p>
<pb n="452"/>
<p>(<b>vākyadharmāḥ —48</b>)</p>
<p><b>pradhānaṃ, śeṣaḥ, prayojakam, aprayojakam, nāntarīyakam, mukhyam,
gauṇam, vyāpakam, laghu, guru, arthavādaḥ, anuvādaḥ, bhedavivakṣā,
abhedavivakṣā, vyavahitakalpanā, upacārakalpanā, tad‌bhāvāpattiḥ,
yogyatāpattiḥ, sambandhābādhanaṃ, vikalpaḥ, samuccayaḥ, niyamaḥ, niṣedhaḥ,
pratinidhiḥ, ūhaḥ, bādhaḥ, tantram, prasaṅgaḥ, āvṛttiḥ, bhedaḥ, (atideśaḥ)1
sāmānyātideśaḥ, viśeṣātideśaḥ, adhikāraḥ, adhyāhāraḥ, vipariṇāmaḥ,
vākyaśeṣaḥ, avadhiḥ, apoddhāraḥ, anirjñātapraśnaḥ, kriyāntaravyudāsaḥ,
liṅgād vibhedaḥ, liṅgādibhedaḥ, śabdāntarādibhedaḥ, śaktyādibhedaḥ,
śrutyādiviniyogaḥ, śrutyādibalābalam, śrutyādikramaḥ, kramasambheda</b> iti |</p>
<p>(<b>1—2 pradhānam, śeṣaḥ</b>)</p>
<p>tatra sādhyamaparārthaṃ <b>pradhānaṃ</b>,
siddhaṃ punaḥ parārthaṃ <b>śeṣaḥ</b> |</p>
<p>sa cāyaṃ pradhānaśeṣabhāvaḥ śabdaśaktermahimnā pravartamāno vastunastathātvamanapekṣyaiva
prakāśate | tathā hi—</p>
<b><lg>
<l>guruḥ pradhānaṃ paricaryamāṇaḥ śiṣyānuśiṣṭau sa guṇatvameti |</l>
<l>tadvad guḍo bhakṣayatau pradhānaṃ, prītau punaḥ syāt puruṣasya so 'ṅgam || 3 ||</l>
</lg></b>
<p>iha tu sarvameva vākyajātamudāharaṇam | na hi pradhānaguṇabhāvamantareṇa vākye
padānāṃ samanvayo bhavati | tatra sādhyatvāt pradhānaṃ kriyā, siddhatvādapradhānaṃ kārakāṇi |</p>
<p>kvacittu kiyāyā api śeṣatvaṃ bhavati | yathā—(māmā. 1.30)</p>
<b><lg>
<l>stimitavikasitānāmullasad‌bhrūlatānāṃ
masṛṇamukulitānāṃ prāntavistārabhājām |</l>
<l>pratinayananipāte kiñcidākuñcitānāṃ
vividhamahamabhūvaṃ pātramālokitānām || 4 ||</l>
</lg></b>
<p>yathā vā— (saka. 4.128)</p>
<!-- NOTES pg=452!-->
1. mūle atideśasya sthāne 'sāmānyātideśaḥ viśeṣātideśa' iti lekhaḥ | rā. pṛ. 497, dra. atra pṛ.470
<pb n="453"/>
<b><lg>
<l>priyo 'si prājño 'si prabhurasi kulīno 'syasi yuvā
yuvatyastvāmevaṃ kati na patimurvīśa! vṛṇate |</l>
<l>ataścaitāṃ kīrtiṃ raghunahuṣamāndhātṛmahiṣīṃ
parāmraṣṭuṃ vṛddhāmadhigatanayo nārhati bhavān || 5 ||</l>
</lg></b>
<p>(<b>3. prayojakam</b>)</p>
<p>yena prayuktaḥ pravartate tat <b>prayojakam</b> (śābhā. 4.1.22)| tad yathā—'svargo
yāgasya, gārhasthyamarthārjanasya, atithayaḥ pākasya, rājā chatracchāyāyā' (vāpa. 2)
iti | tacca na kevalaṃ śreyasyeva pravartayati, api tvaśreyasyapi | yathā—(māmā.5.27)</p>
<b><lg>
<l>tvatpādapaṅkajaparigrahapuṇyajanmā bhūyāsamityabhiniveśakadarthyamānaḥ |</l>
<l>bhrāmyannṛmāṃsapaṇanāya paretabhūmāvākarṇya bhīru ruditāni tavāgato 'smi || 6 ||</l>
</lg></b>
<p>yathā vā—</p>
<b><lg>
<l>asyāḥ snehabhṛtena vānarapatissetau mayā kleśito
bhrātā mad‌vadanaikavīkṣaṇaparaḥ prāṇānayaṃ tyājitaḥ |</l>
<l>dāyādena saha pravṛttakalahe jātyaiva muktāyudhe
nirvaire ca nirāgasi dviṣi tathā muktaḥ śaro vālini || 7 ||</l>
</lg></b>
<p>(<b>4. aprayojakam</b>)</p>
<p>svayaṃ prayok‍tumasamartho 'nyaprayuktena karmaṇā yaḥ sambadhyate so<b> 'prayojakaḥ</b> | tadyathā
māṃsaprayukte pāke ghṛtādibhirasthīnyaprayojakāni sambadhyante | snātṛprayuktena snānīyenā—
prayojikā snānaśāṭī yujyate | rājaprayuktayā chatracchāyayā 'prayojako 'pi hastī
saṅgacchata' iti | idaṃ cāprayojakatvamavāstavamapi kvaciduktimātreṇa dṛśyate | yathā—</p>
<b><lg>
<l>ṇokkhī bhallī sa vaṃmaheṇa ṇimmia taïloke vi |</l>
<l>jehi vimukī te vi mua jaha ṇa laggī te vi || 8 ||</l>
</lg></b>
<lg>
<l>(navīnā bhallī sā manmathena nirmitā trailokye 'pi |</l>
<l>yebhyo vimuktāḥ te 'pi mṛtāḥ yebhyo na lagnā, te 'pi ||)</l>
</lg>
<p>yathā vā—</p>
<b><lg>
<l>muktāḥ kandharayā dhṛtāḥ, stanataṭenottuṅgatā kumbhayo—
rūrubhyāṃ pariṇāhitā kramavatī hastasya, pad‍bhyāṃ gatiḥ |</l>
<pb n="454"/>
<l>etad vaḥ karighātinastu kaṭhinaṃ carmaiva, ko 'yaṃ haṭha—
ścaṇḍīti tripurārikelivacanairāryāsmitaṃ pātu vaḥ || 9 ||</l>
</lg></b>
<p>(<b>5. nāntarīyakam</b>)</p>
<p>yatsambandhamantareṇa kriyā pradhānena sambadhyate <b>tannāntarīyakam |</b> tadyathā— 'tapte payasi
dadhyānayati sā vaiśvadevyāmikṣā, vājibhyo vājinam'; (vājinasya) punaranuniṣpāditvā—
nnāntarīyakeṇa vājinena sambadhyate | odanārthe ca pāke nāntarīyakeṇa ācāmādinā
makṣikādayo 'nugṛhyante, agnyarthe nirmathane nāntarīyakeṇa dhūmena hoturakṣiṇī upahanyete | tadetat
kvacit kaviprayogeṣu <b>vāstavamavāstavaṃ</b> ca dṛśyate |</p>
<p><b>vāstavaṃ</b> yathā— (raghu. 7.26)</p>
<b><lg>
<l>haviḥśamīpallavalājagandhiḥ puṇyaḥ kṛśānorudiyāya dhūmaḥ |</l>
<l>karṇāntasaṃsarpiśikhassa tasyā muhūrtakarṇotpalatāṃ prapede || 10 ||</l>
</lg></b>
<p><b>avāstavaṃ</b> yathā—(gāsa. 3.15)</p>
<b><lg>
<l>saccaṃ bhaṇāmi vālaa ṇiaaṃ cia vallahaṃ jīaṃ |</l>
<l>taṃ tui viṇā ṇa hoi tti teṇa kulaa/kuvia kuviaṃpasāemi ||</l>
</lg></b>
<lg>
<l>(satyaṃ bhaṇāmi bālaka niyatameva vallabhaṃ jīvitam |</l>
<l>tat tvayā vinā na bhavatīti tena kulajaṃ kupitaṃ prasādayāmi ||)</l>
</lg>
<b><lg>
<l>rụ̄dhyā yatrāsadartho 'pi loke śabdo niveśitaḥ |</l>
<l>sa mukhyastatra tatsāmyād gauṇo 'nyatra skhalad‍gatiḥ || 12 ||</l></lg></b> (pra.vā.pratya.37)
<p>(<b>6. mukhyam</b>)</p>
<p>tatra <b>mukhyaṃ</b> yathā— gauranubandhya iti | atra gośabdo mukhyavṛttyā sāsnādimatpadārthe
vartate |</p>
<p>(<b>7. gauṇam</b>)</p>
<p><b>gauṇaṃ</b> yathā— gaurvāhīka iti | atra gośabda eva tiṣṭhanmūtrādiguṇasampadā
bāhīke vartamāno gauṇīṃ vṛttimanubhavati | tatra <b>kaviprayoge mukhyaṃ</b> yathā—</p>
<b><lg>
<l>jayati bhujagarajjugranthiniṣpīḍitendustravadamṛtanivṛttapretabhāvaiḥ kapālaiḥ |</l>
<l>viracitanutibandho mūrdhni sadyaḥ purāreḥ pariṇatabahukalpabrahmaṇāṃ brahmaghoṣaḥ || 13 ||</l>
</lg></b>
<pb n="455"/>
<p>gauṇaṃ yathā—(urāca. 1.38)</p>
<b><lg>
<l>iyaṃ gehe lakṣmīriyamamṛtavartirnayanayo—
rasāvasyāḥ sparśo vapuṣi bahulaścandanarasaḥ |</l>
<l>ayaṃ bāhuḥ kaṇṭhe śiśiramasṛṇo mauktikasaraḥ
kimasyā na preyo, yadi paramasahyastu virahaḥ || 14 ||</l>
</lg></b>
<p>(<b>8. vyāpakam</b>)</p>
<p>anekaviṣayaṃ vyāpakam | tadyathā— aāturānāturayorbhojanapraklṛptāvāturabhojana—
manāturo 'pi pratipadyate | yathā— (gāsa. 3.25)</p>
<b><lg>
<l>addhacchipecchiaṃ mā karajja sāhāiaṃ puloesu |</l>
<l>so vi sudiṭhṭho hohii tumaṃ pi muddhā kalijjihisi || 15 ||</l>
</lg></b>
<lg>
<l>(ardhākṣiprekṣitaṃ mā kuru svābhāvikaṃ pralokaya |</l>
<l>so 'pi sṛdṛṣṭo bhaviṣyati tvamapi mugdhā kalayiṣyase ||)</l>
</lg>
<p>etena bahuviṣayamapi vyākhyātam | tad dvividhaṃ <b>kriyāviṣayaṃ kārakaviṣayaṃ</b> ca |
tayorādyaṃ yathā— (kumā. 3.20)</p>
<b><lg>
<l>dyūte paṇaḥ praṇayakeliṣu kaṇṭhapāśaḥ
krīḍāpariśramaharaṃ vyajanaṃ ratānte |</l>
<l>śayyā niśīthakalahe hariṇekṣaṇāyāḥ
labdhaṃ mayā vidhivaśādidamuttarīyam || 16 ||</l>
</lg></b>
<p>dvitīyaṃ yathā—</p>
<b><lg>
<l>sīse seharu khaṇu viṇimmavidukhaṇu kaṃṭhe pālaṃbu kidu raïe |</l>
<l>vihidu khaṇu muṃḍamālie jaṃ paṇaeṇa taṃ ṇamahu kusumadāma—kodaṃḍu kāmaho || 17 ||</l>
</lg></b>
<lg>
<l>(śīrṣe śekharaḥ kṣaṇaṃ vinirmāpitaḥ kṣaṇaṃ kaṇṭhe prālambaḥ kṛto ratyā |</l>
<l>racitā kṣaṇaṃ muṇḍamālikā yat praṇayena tannamata kusumadāmakodaṇḍaṃ kāmasya ||)</l>
</lg>
<p>(<b>9. laghu</b>)</p>
<p><b>saṃkṣiptābhidhānaṃ laghu</b> vīpsā, ekaśeṣaḥ, saṃjñā, karmadhārayād bahuvrīhiḥ ityādi |</p>
<p>(<b>10. guru</b>)</p>
<p><b>tad‍‍viparītaṃ guru</b>, avīpsā, anekaśeṣaḥ, asaṃjñā, karmadhārayānmatvarthīya iti |
teṣu— <b>vīpsayā laghu</b>ryathā—(gāsa. 6.30)</p>
<pb n="456"/>
<b><lg>
<l>jaṃ jaṃ puloemi disaṃ purao lihia vva dīsase tatto |</l>
<l>tuha paḍimāparipāḍiṃ vahaï va saalaṃ disāvalaaṃ || 18 ||</l>
</lg></b>
<lg>
<l>(yāṃ yāṃ pralokayāmi diśaṃ purato likhita iva dṛś‍yate tatra |</l>
<l>tava pratimāparipāṭī vahatīva sakalaṃ diśāvalayam ||)</l>
</lg>
<p><b>avīpsayā guru</b>ryathā—(māmā. 1.43)</p>
<b><lg>
<l>paś‍yāmi tāmita itaśca puraśca paścā—
dantarbahiḥ purata eva ca vartamānām |</l>
<l>udbuddhamugdhakanakābjanibhaṃ vahantī—
māsaṅga—tiryagapavartitadṛṣṭi vaktram || 19 ||</l>
</lg></b>
<p><b>ekaśeṣeṇa laghu, anekaśeṣeṇa guru</b> | tadubhayamekaśloke paryāyaparikṣepābhyāṃ yathā—</p>
<b><lg>
<l>adyauvāvāṃ raṇamupagatau tātamambāṃ ca dṛṣṭā
spṛṣṭastābhyāṃ śirasi vinato 'haṃ ca duśśāsanaśca |</l>
<l>tasminbāle prasabhamariṇā prāpite tāmavasthāṃ
pārśvaṃ pitrorapagataghṛṇaḥ kiṃ nu vakṣyāmi gatvā || 20 ||</l></lg></b>(vesaṃ.4.15)
<p><b>saṃjñayā laghu</b> yathā—</p>
<b><lg>
<l>khātmenduvahnimarudarkamahīpayobhi—
raṣṭābhireva tanubhirbhavatā samaste |</l>
<l>graste jagatyaparamicchati yo 'tra vastu
ko 'nyo hatatrapatayā sadṛśo 'sti tena || 21 ||</l>
</lg></b>
<p><b>asaṃjñayā guru</b> yathā— (śāku. 1.1)</p>
<b><lg>
<l>yā sṛṣṭiḥ straṣṭurādyā bahati vidhihutaṃ yā haviryā ca hotrī
ye dve kālaṃ vidhattaḥ śrutiviṣayaguṇā yā sthitā vyāpya viśvam |</l>
<l>yāmāhuḥ sarvabhūtaprakṛtiriti yayā prāṇinaḥ prāṇavantaḥ
pratyakṣābhiḥ prapanna(nāṁ)stanubhiravatu vastābhiraṣṭābhirīśaḥ || 22 ||</l>
</lg></b>
<p>ābhyāmubhayayoge gurulaghubhedo 'pi vyākhyātaḥ | yathā—</p>
<!-- NOTES pg=456!-->
1. jalamucāṃ meghānāṃ yau pathyādhārau jalākāśau | pathyamaśanaṃ jalam, ādhāra ākāśaḥ | '॰hārāvi'ti—
jośera—rāghavau | haraja॰ iti, dahavi॰ iti ca jo.
<pb n="457"/>
<b><lg>
<l>pathyādhārau1 hara! jalamucāṃ yau ca, yau paṅkajānāṃ
mitrāmitrau, varada! haviṣāṃ dāyakagrāhakau ca |</l>
<l>yau gandhasya prajana—vahanau tāmahaṃ tuṣṭiheto—
raṣṭau vande tribhuvanatanormūrtibhedāṁstavaitān || 23 ||</l>
</lg></b>
<p>karmadhāraya bahuvrīhiṇā laghuryathā—</p>
<b><lg>
<l>yakṣaścakre janakatanayāsnānapuṇyodakeṣu</l>
<l>snigdhacchāyātaruṣu vasatiṃ rāmagiryāśrameṣu || 24 || megha.</l>
</lg></b>
<p>karmadhārayamatvarthīyena gururyathā—</p>
<b><lg>
<l>ākailāsād bisakisalayacdedapātheyavantaḥ</l>
<l>saṃpatsyante nabhasi bhavato rājahaṃsāssahāyāḥ || 25 || megha.</l>
</lg></b>
<p>ādigrahaṇāt samāsavākyādiṣu gurutvalaghutvābhyāṃ granthagauravalāghave
pratipattigauravalāghave ca draṣṭavye | tatra samāsagurutve <b>granthalāghavaṃ pratipattigauravaṃ</b> ca
yathā—</p> <b><lg><l>vilāsamasṛṇollasanmusalaloladoḥkandalī—
parasparapariskhalad‌valayanisvanoddanturāḥ |</l>
<l>haranti kalahuṅkṛtiprasabhakampitorustana—
truṭad‌gamakasaṅkulāḥ kalamakaṇḍanīgītayaḥ || 26 ||</l>
</lg></b>
<p>samāsalaghutve <b>granthagauravaṃ pratipattilāghavaṃ</b> ca yathā—</p>
<b><lg>
<l>sikatila—talāssāndracchāyāstaṭāntavilambinaḥ
śiśiramarutāṃ līlāvāsāḥ k‍vaṇajjalaraṅkavaḥ |</l>
<l>avinayavatīnirvicchedasmaravyayadāyinaḥ
kathaya murale ! kenāmī te kṛtā niculadrumāḥ || 27 ||</l>
</lg></b>
<p>vākyalāghave <b>pratipattigauravaṃ</b> yathā—</p>
<b><lg>
<l>patiśvaśuratā jyeṣṭhe patidevaratānuje |</l>
<l>madhyameṣu ca pāñcālyāstritayaṃ tritayaṃ triṣu || 28 ||</l>
</lg></b>
<p>vākyagaurave <b>pratipattilāghavaṃ</b> yathā—</p>
<b><lg>
<l>ācchidya priyataḥ kadambakusumaṃ yasyāridārairnavaṃ
yātrābhaṅgavidhāyino jalamucāṃ kālasya cihnaṃ mahat |</l>
<l>hṛṣyadbhiḥ paricumbitaṃ nayanayornyastaṃ hṛdi sthāpitaṃ
sīmante nihitaṃ kathaṃcana tataḥ karṇāvataṃsīkṛtam || 29 ||</l>
</lg></b>
<pb n="458"/>
<p>etena k‍vaci<b>dvākyalāghave 'pi pratipattilāghavaṃ</b> vyākhyātam | yathā—(seba.1.42)</p>
<b><lg>
<l>taṃ daïāhiṇṇāṇaṃ jammi vi aṃgammi rāhaveṇa ṇa ṇimiaṃ |</l>
<l>sīāparimaṭṭeṇa va vụ̄dho teṇa vi ṇiraṃtaraṃ romaṃco || 30 ||</l>
</lg></b>
<lg>
<l>(taddayitābhijñānaṃ yasminnapyaṅge rāghaveṇa na sthāpitam |</l>
<l>sītāparimṛṣṭeneva vyūḍhastenāpi nirantaraṃ romāñcaḥ ||)</l>
</lg>
<p>(<b>11. arthavādaḥ</b>)</p>
<p>stutinindārthamatiśayo<b>ktirarthavādaḥ</b> | tadyathā— manojavo 'śvaḥ, viśvavyāpinī tṛṣṇā
iti | yathā ca stutau—</p>
<b><lg>
<l>kavīnāṃ mānasaṃ naumi taranti pratibhāmbhasi |</l>
<l>yatra haṃsavayāṃsīva bhuvanāni caturdaśa || 31 ||</l>
</lg></b>
<p>yathā vā nindāyām—</p>
<b><lg>
<l>yeṣāṃ prāṇivadhaḥ krīḍā narma marmacchado giraḥ |</l>
<l>parāpavādaḥ kartavyaste mṛtyorapi mṛtyavaḥ || 32 ||</l>
</lg></b>
<p>(<b>12. anuvādaḥ</b>)</p>
<p>siddhasya vidhiniṣedhārthamuccāraṇa<b>manuvādaḥ</b> | tad yathā kathamīdṛśamanīdṛśo 'bhidadhīta,
kathamevaṃvidhāyastavāyamevaṃvidhaḥ patiriti | yathā ca vidhau—</p>
<b><lg>
<l>tadavitathamavādīryanmama tvaṃ priyeti
priyajanaparibhuktaṃ yad‌dukūlaṃ dadhānaḥ |</l>
<l>madadhivasatimāgāḥ kāmināṃ maṇḍanaśrī—
rvrajati hi saphalatvaṃ vallabhālokanena || 33 ||</l>
</lg></b>
<p>yathā vā niṣedhe—</p>
<b><lg>
<l>yadārtha kāmaṃ bhavatā sa yācyatāmiti kṣamaṃ naitadanalpacetasām |</l>
<l>kathaṃ prasahyāharaṇaiṣiṇāṃ priyāḥ parāvanatayā malinīkṛtāḥ śriyaḥ || 34 ||</l>
</lg></b>
<p>(<b>13. bhedavivakṣā</b>)</p>
<p>yatrāṅgāṅgibhāvādinā bhedo vivakṣyate sā <b>bhedavivakṣā</b> | yathā— adhi brahmadatte
pañcālāḥ, adhi pañcāleṣu brahmadatta iti | yathā ca— (ku.saṃ. 2.10)</p>
<b><lg>
<l>ātmānamātmanā vetsi sṛjasyātmānamātmanā |</l>
<l>ātmanā kṛtinā ca tvamātmanyeva pralīyase || 35 ||</l>
</lg></b>
<pb n="459"/>
<p>(<b>14. abhedavivakṣā</b>)</p>
<p>tadviparyaye <b>abhedavivakṣā</b> yathā— tāneva śālīn bhuñjmahe ye magadheṣu, tāneva
śāṭakānācchādayāmaḥ ye pāṭalīputre, tadevedaṃ kārṣāpaṇaṃ yanmadhurāyāṃ dṛṣṭamiti | yathā—</p>
<b><lg>
<l>rūpaṃ tadojasvi tadeva vīryaṃ tadeva naisargikamunnatatvam |</l>
<l>na kāraṇat‌svād vibhide kumāraḥ pravartito dīpa iva pradīpāt || 36 ||</l></lg></b>(raghu.3)
<p>(<b>15. vyavahitakalpanā</b>)</p>
<p>yatra sannihitasyāyogyatāyāṃ vyavahitamāśrīyate sā <b>vyavahitakalpanā</b>, yathā ca
praviśa piṇḍimiti praveśanakriyā sannihitāyāmapyayogyayāṃ piṇḍayāmasambhavantī
vyavahitamapi yogyaṃ gṛhādikamapekṣate | evaṃ piṇḍīmityetadapi karmapadaṃ sannihitāyāmapi
praveśanakriyāyāmayogyāyāmasambhavad vyavahitāmapi yogyāṃ bhakṣayetyādikāṃ
kriyāmapekṣate | yathā ca <b>meghadūtādya</b>ś‍loke kaścid yakṣaḥ śāpenāstaṃgamitamahimā
rāmagiryāśrameṣu vasatiṃ cakra iti |</p>
<p>(<b>16. upacārakalpanā</b>)</p>
<p>yatrānyadharmāḥ sati nimitte 'nyatropacaryante sā <b>upacārakalpanā</b> | yathā
kālo 'tikrāmati, mañcāḥ krośanti | yathā vā—(vārā. 5.34.6)</p>
<b><lg>
<l>kalyāṇī bata gātheyaṃ laukikī pratibhāti mām |</l>
<l>eti jīvantamānando naraṃ varṣaśatādapi || 37 ||</l>
</lg></b>
<p>(<b>17. tad‌bhāvāpattiḥ</b>)</p>
<p>viparyayāderatasmiṃstaditi vyapadeśastad<b>bhāvāpattiḥ</b> | yathā śuktikāyāṃ rajatamiti,
mṛgatṛṣṇikāyāṃ jalamiti, rajjāvahiriti | yathā ca—</p>
<b><lg>
<l>caṃdrahivapi vāvihi kūpi saripallati tallitalāi |</l>
<l>caṃdahakaca cakoḍiākeṇa haāse māi || 38 ||</l>
</lg></b>
<lg>
<l>(candravapuṣi vāpyāṃ kūpe sarasi palvale taṭākikāyāṃ taṭāke |</l>
<l>candrasya kṛto 'gniḥ kena hatāśena mātaḥ ||)</l>
</lg>
<p>(<b>18. yogyatāpattiḥ</b>)</p>
<p>adhikāritvāpādanaṃ <b>yogyatāpattiḥ |</b> yathā darbhāṇāṃ sthāne śaraiḥ prastaritavyam,
<pb n="460"/>
'lohitoṣṇīṣā ṛtvijaḥ pracaranti' iti | yathā ca—(megha. 56)</p>
<b><lg>
<l>śabdāyante madhuramanilaiḥ		kīcakāḥ	pūryamāṇāḥ
saṃraktābhistripuravijayo	gīyate	kinnarībhiḥ |</l>
<l>nirhlādī te muraja iva cet kandareṣu dhvaniḥ syāt
saṅgītārtho nanu paśupatestatra bhāvī samastaḥ || 39 ||</l>
</lg></b>
<p>(<b>19. sambandhābādhanam</b>)</p>
<p>viśeṣaśrutyā sāmānyaśruterabādhaḥ <b>sambandhābādhanam |</b> yathā brāhmaṇā bhuñjatāṃ
māṭharakauṇḍinyau pariveviṣṭāmiti | yathā ca—(kusaṃ.)</p>
<b><lg>
<l>yaṃ sarvaśailāḥ parikalpya vatsaṃ merau sthite dogdhari dohadakṣe |</l>
<l>māsvanti ratnāni mahauṣadhīśca pṛthūpadiṣṭāṃ duduhurdharitrīm || 40 ||</l>
</lg></b>
<p>(<b>20. vikalpaḥ</b>)</p>
<p>dvayostulyabalayoḥ paryāyeṇa prāp‍tirvicāraṇā vā <b>vikalpaḥ</b> | yathā vrīhibhirvā
yavairvā juhuyāt, 'hantāhaṃ pṛthivīmimāṃ ni dadhānīha veha vā' (ṛve. 10.119.9)
iti | yathā ca <b>paryāyaprāp‍tau</b>—(vesaṃ. 2.3)</p>
<b><lg>
<l>gup‍tyā sākṣānmahānalpaḥ svayamanyena vā kṛtaḥ |</l>
<l>karoti	mahatīṃ	prītimapakāro 'pakāriṣu || 41 ||</l>
</lg></b>
<p>yathā vā <b>vicāraṇāyām</b>—(kusaṃ. 5.78)</p>
<b><lg>
<l>vibhūṣaṇod‌bhāsi pinaddhabhogi vā gajājinālambi dūkūladhāri vā |</l>
<l>kapāli vā syādathavenduśekharaṃ na viśvamūrteravadhāryate vapuḥ || 42 ||</l>
</lg></b>
<p>(<b>21. samuccayaḥ</b>)</p>
<p>tulyabalānāmavirodhināṃ bhinnaprayojanānāmekārthaparatayopādānaṃ <b>samuccayaḥ</b> | yathā
devadattaṃ bhojaya, lavaṇena sarpiṣā śākeneti | guṇādisamuccayaḥ punarabhedena bhedena ca
dṛś‍yate | <b>abhedena</b> yathā—</p>
<b><lg>
<l>ślādhyānvayeti	nayanotsavakāriṇīti
nirvyūḍhasauhṛdabhareti	guṇojjvaleti |</l>
<l>ekaikamatra	hi	vaśīkaraṇaṃ garīyo
yuṣmākamevamiyamityatha kiṃ	bravīmi || 43 ||</l>
</lg></b>
<pb n="461"/>
<p><b>bhedena</b> yathā—</p>
<b><lg>
<l>kulamamalinaṃ bhadrā mūrtirmatiḥ śrutiśālinī
bhujabalamalaṃ sphītā lakṣmīḥ prabhutvaprakhaṇḍitam |</l>
</lg></b>
<b><lg>
<l>prakṛtisubhagā hyete bhāvā madasya ca hetavo
vrajati puruṣo yairunmādaṃ ta eva tavāṅkuśāḥ || 44 ||</l>
</lg></b>
<p>(<b>22. niyamaḥ</b>)</p>
<p>anekaprāp‍tāvayogānyayogavyavacchedenāvadhāraṇaṃ <b>niyamaḥ </b>| yathā śaṅkhaḥ pāṇḍara eva, pārtha
eva dhanurdhara iti | sa ca k‍vacit sārvakālikaḥ k‍vacinniyatakālaḥ | yathā— (kusaṃ. 3.19)</p>
<b><lg>
<l>asmin surāṇāṃ vijayābhyupāye tavaiva nāmāstragatiḥ kṛtī tvam |</l>
<l>apyaprasiddhaṃ yaśase hi puṃsāmananyasādhāraṇameva karma ||45||</l>
</lg></b>
<p>yathā ca— (kusaṃ. 5.67)</p>
<b><lg>
<l>tvameva tāvat paricintaya svayaṃ kadācidete yadi yogamarhataḥ |</l>
<l>vadhūdukūlaṃ kalahaṃsalakṣaṇaṃ gajājinaṃ śoṇitabinduvarṣi ca || 46 ||</l>
</lg></b>
<p>(<b>23. niṣedhaḥ</b>)</p>
<p>prasajyapratiṣedhaḥ paryudāso vā <b>niṣedhaḥ |</b> tayoryatrāsāmarthyaṃ vākyabhedaśca sa
<b>prasajyapratiṣedhaḥ |</b> yathā asūryaṃpaśyā rājadārāḥ, abrāhmaṇako deśaḥ, 'suḍanapuṃsakasya'
(1.1.43) iti | yatra sāmarthyamekavākyatā ca sa <b>paryudāsaḥ</b> | yathā abrāhmaṇaḥ, anekaḥ, apacasi
tvaṃ vṛṣaleti | sa cobhayarūpo 'pi prāgabhāvādibhedād bhidyate | yathā—(raghu. 18.43)</p>
<b><lg>
<l>paryantasañcāritacāmarasya kapolalolobhayakākapakṣāt |</l>
<l>tasyānanāduccarito 'pavādaścaskhāla velāsvapi nārṇavānām || 47 ||</l>
</lg></b>
<p>yathā ca— (raghu. 18.48)</p>
<b><lg>
<l>anaśnuvānena yugopamānamalabdhamaurvīkiṇalāñchanena |</l>
<l>aspṛṣṭakhaḍgatsaruṇāpi cāsīd rakṣāvatī tasya bhujena bhūmiḥ || 48 ||</l>
</lg></b>
<p>(<b>24. pratinidhiḥ</b>)</p>
<p>mukhyābhāve tadarthakāriṇaḥ sadṛśasya pratinidhānaṃ <b>pratinidhiḥ |</b> yathā vrīhyabhāve
nīvārāḥ, kuśābhāve kāśāḥ pratinidhīyanta iti |</p>
<p>nanu ca kriyāsu sāmarthyamātreṇa prāp‍tā vrīhyādayaḥ punaḥ śrutyādibhirniyamyamānā
nīvārādīnāṃ nivartakā vijñāyante | tatra yathaivānyāni dravyāṇi ayajñīyāni ca
<pb n="462"/>
palāṇḍvādīni satyapyarthitve 'dṛṣṭe 'pi sāmarthye śāstreṇāparyudastasyādhikāro yukta' iti
nyāyād vacanāntarābhāvācca na pratinidhīyante; tathā nīvārādīnāmapi vrīhyādirniyamairniṣiddha—
tvād vacanāntarābhāvācca nāstyeva pratinidhiriti kimidaṃ dūṣaṇaṃ pratinidhirna prāpnotīti |</p>
<p>ucyate — 'yajeteti yāge dravyatvameva yajatikriyārūpaikadeśabhāvādaṅgatvena
prāp‍tasannidhānaṃ, vrīhitvādayastu sāmānyaviśeṣāḥ sāmarthyaprāp‍tasannidhānā api
kriyārūpeṇānupādānād dravyatvavadaṅgabhāvena pratīyante | tatra vrīhiśabdo hi adhikārthā—
dhyāvāpāyopādīyamāno dravyatvasahacāriṇo nīvārādīnna bādhate | na hi tannivṛttau tasya
vyāpāro 'sti, nāpyabhyanujñāyām | ataḥ śiṣṭācarito lokaprasiddhaśca pratinidhirastyeveti |</p>
<p>yadi tarhi vrīhiśrutirna niyamārthā, nīvārādīnāṃ vikalpaḥ prāpnoti |</p>
<p>naivam, asambhavo nāmāyaṃ niyamasadṛśaphalo 'nya eva bādhaviśeṣaḥ, yamasambhavaniyama
ityāmananti | tatra vrīhitvamadhikaṃ śabdenāṅgabhāvamāpadyate; ato 'pratiṣiddhānyapi śrutyā
nīvāratvādīni viruddhaikārtha samavāyitvānna sambhavanti | sambhave 'pi kāmamavirodhāt
sāmarthyaprāp‍tasannidhānāni vinā śabdavyāpāreṇa samuccīyeran, na tu vikalpyeran |</p>
<p>tatraitat syāt yathā dravyatvaṃ niyatasannidhānaṃ kriyāpadārthaikadeśabhūtameva kriyāśabdena
lakṣyate, tathā sarve 'pi vrīhitvādayo dravyatvasahacāriṇo viśeṣāḥ kriyāpadārthaikadeśabhūtā
eva kriyāśabdena kasmānna lakṣyante?</p>
<p>naivam, na hi sarveṣāṃ vastutvena satāmarthānāṃ śabdo 'bhidhāyako bhavati |
vivakṣānibandhanaṃ hi vastusatāmapyarthānāmabhidhānaṃ, vivakṣā ca śabdasāmarthyanibandhanā; tatra
yathaiva dravyatvasahacāriṇo niyatasannidhānā api śuklādayo guṇāḥ satyapi
dravyavadupayoge śabdaśakta‍yanurodhāt kriyāśabdenāṅgatvena pratyāyayitumaśakyatvāda—
vivakṣitāḥ, tathaiva śabdaśakta‍yanurodhādvrīhitvādīnāṃ dravyatvasahacāriṇāmupayogavatāṃ
bhedānāmaṅgatvenāvivakṣāyā niyamābhāvācchāstreṇa (a)paryudaste viśeṣāntarasahacāriṇi
dravyatve nityasya karmaṇo 'ṅgamātrāsannidhāne mā bhūdapravṛttiḥ, kāmyasya vā sannihiteṣvaṅgeṣu
pravṛttasya mā bhūdaṅgabhreṣe viccheda iti śāstreṇāparyudastaḥ pratinidhiḥ prathamakalpābhāva
upādīyate | sa tu padārthasad‍bhāva eva yujyate | yasya tu putrīyatītivat kriyāviśeṣa eva
śaktidravyasaṃsargabhinna eko vākyārthaḥ, tasya avibhaktaśabdārthatvādabhreṣe 'pi
tasminnarthātmanyavikale nivṛtteraṅgāntarapratinidhāne 'pi paṭīyatītivadavidyamānoddeśavibhāgaṃ
kriyāntaraṃ pratinihitaṃ syāt | apratinidheyā ca kriyeti |</p>
<pb n="463"/>
<p><b>nanu vrīhitvādayo 'pyapratinidheyā eva | yadāha—(vāpa.jā. 78)</b></p>
<b><lg>
<l>jātīnāṃ ca guṇānāṃ ca tulye 'ṅgatve kriyāṃ prati |</l>
<l>guṇāḥ pratinidhīyante chāgādīnāṃ na jātayaḥ || 49 ||</l>
</lg></b>
<p>maivaṃ vocaḥ | kartāpi nāma nāpratinidheyaḥ, kiṃ punaranye | tadyathā—(raghu. 15.61)</p>
<b><lg>
<l>ślāghyastyāgo 'pi vaidehyāḥ patyuḥ prāgvaṃśavāsinaḥ |</l>
<l>ananyajānerāsīd yat saiva jāyā hiraṇmayī || 50 ||</l>
</lg></b>
<p>yathā vā—(mavīca. 1.15)</p>
<b><lg>
<l>ayaṃ ca yajamānena yakṣyamāṇasya me gṛhāt |</l>
<l>prahitastena vātsalyādanujanmā kuśadhvajaḥ || 51 ||</l>
</lg></b>
<p>kriyāyāstu pratinidhirnāstyeva, yadi ca syād vākyāntarameva tat syāditi |</p>
<p>(<b>25. ūhaḥ</b>)</p>
<p>prakṛtau samarthānāṃ mantravākyānāṃ vikāreṣu sāmarthyābhāvāt sarvalopa
ekadeśānivṛttāvapi kriyāyāṃ mukhyavṛttivyatikrameṇa vārthāntaropādāne prasakte
śabdāntarasyārthāntaravṛtteḥ	samarthasyopādāne prakṛtirūpaliṅgavibhaktivacanāntarāṇāṃ
vimṛśyopādānam <b>ūhaḥ |</b> tadyathā— 'āgneyamaṣṭākapālaṃ puroḍāśaṃ nirvaped' iti prakṛtiyoge
'agnaye tvā juṣṭaṃ nirvapāmi' ityatrāgniśabdaḥ samartho dṛṣṭaḥ | sa 'sauryaṃ caruṃ nirvapet
brahmavarcasakāma' iti vikṛtiyāge samarthaḥ; tatra yadi tūṣṇīmevopādānaṃ kriyeta, śabdavatī
prakṛtiraśabdo vikāraḥ syāt | atha devatā naivopādīyeta, prakṛtau devatāyāḥ śravaṇād dvaiguṇyaṃ
prasajyeta | tatra dravyadevatātyāgo yāgo na syāt |</p>
<p>athāgniśabda evopādīyeta, mukhyārthe vṛttaḥ sūryārthaṃ na pratyāyayet |</p>
<p>athāpyasya guṇādarthāntare sūrye mukhyavṛttivyatikrameṇa prayoga āśrīyet,
prakṛtiviparītā śabdapravṛttirāśritā syāt | syācca vikṛtiḥ kartavyā; tasmādatra
śabdāntarameva tad‍‌vibhaktikamupādīyate, 'sūryāya tvā juṣṭaṃ nirvapāmi' iti | āśrayabhedācca
liṅgavacanamūhaḥ | tadyathā— devīrāpaḥ śuddhā yūyaṃ' 'deva ājyaṃ śuddhaṃ tvam' |</p>
<p>vibhakta‍yantarāṇāmapi—'āyurāśāste, 'ūha āyurāśāsāte āyurāśāsata' iti |
yeṣāṃ tu prakṛtāveva sāmarthyaṃ nāsti tadyathā—'vāyavaḥ stha' iti, prakṛtāveva bahuvacanenaiko
<pb n="464"/>
vatso 'bhidhīyate, teṣāmasāmarthyād vikṛtāvūho na bhavati; tathaikasminneva prakṛtipāśe
pāśāniti bahuvacanāntaḥ śrūyate 'aditiḥ pāśān pramumoktu' iti | vājasaneyināṃ tvekeṣāṃ
ekavacanāntaḥ paṭhyate, 'aditiḥ pāśam' iti, teṣāmūhaḥ prāpnoti yadi, etannāsti
aditiraśanāpāśeṣu noha iti | k‍vacit punarūhaḥ prāp‍to 'pi niṣidhyate |</p>
<b><lg>
<l>aṅgāni jñātināmāni upamā indriyāṇi ca </l>
<l>etānyūhaṃ na gacchanti adhrigau viṣamaṃ hi tat || 52 ||</l>
</lg></b>
<p>tatrādhrigoranyatrāṅgānāmanūho yathā— 'yatpaśurmāyumakṛtoro vā padbhirāhate, agnirmā
tasmādenaso viśvānmuñcatvaṃhasaḥ' ityūhe yatpaśū māyumakṛṣātāmuro vā padbhirāhasātāṃ,
yatpaśavo māyumakṛṣatoro vā padbhirāhasata iti | jñātināmnāmanūho yathā —'anu tvā mātā
manyatāmanu pitānu bhrātānu sakhā sayūthya' ityūhe 'anu vāṃ mātā manyatāmanu vo mātā
manyatāmi'ti | upamānāmanūho yathā 'kaśyapevāsāṃ cchidre śreṇī' 'śyenamasya vakṣaḥ kṛṇutāt'
ityūhe śyenamanayoḥ vakṣaḥ kṛṇutāt, śyenameṣāṃ vakṣaḥ kṛṇutāditi | indriyāṇāmanūho
yathā—'sūryaṃ cakṣurgamayatāt, vātaṃ prāṇamanvavasṛjatāt, antarikṣamamuṃ diśaḥ śrotraṃ pṛthivīṃ
śarīram', 'ekadhāsya tvacamācchyatāt', 'purā nābhyā apiśaso vapāmutkhidatāt',
'antarevoṣmāṇaṃ vārayatāt' ityūhe ekadhānayostvacamācchyatāt ekadhaiṣāṃ
tvacamācchyatāditi | tadidamuktam—(māgha. 14.23)</p>
<b><lg>
<l>nāñjasā nigaditaṃ vibhaktibhirvyaktibhiśca nikhilābhirāgame |</l>
<l>tatra karmaṇi viparyaṇīnaman mantramūhakuśalāḥ prayogiṇaḥ || 53 ||</l>
</lg></b>
<p>ūhaśca mantrādanyatrāpi bhāṣāyāṃ bhavati | tadyathā—(urāca. 4.20)</p>
<b><lg>
<l>cūḍācumbitakaṅkapatramabhitastūṇīdvayaṃ		pṛṣṭhato
bhasmastokapavitralāñchanamuro dhatte tvacaṃ rauravīm |</l>
<l>maurvyā mekhalayā niyantritamadhovāsaśca māñjiṣṭakaṃ
pāṇau kārmukamakṣasūtravalayaṃ daṇḍo 'paraḥ	paippalaḥ || 54 ||</l>
</lg></b>
<p><b>ityuttaracarite</b> lavamekamuddiśya <b>bhavabhūti</b>rjanakametacch‌lokaṃ <b>pāṭhitavān</b> | tameva
paścād <b>vīracarite</b> dhattastvacaṃ rauravīmityūhayitvā rāmalakṣmaṇau dvāvuddiśya
kuśadhvajamapīpaṭhat | atrāpyuraḥ pāṇivāsaḥ kārmukādīnāmūho na bhavati, sambandhibhedenaiva
bhedasiddheḥ; bhedena hi pratipattavye 'rthe na yāvadabhede 'pi bhavati tāvanna bhidyate |</p>
<pb n="465"/>
<p>(<b>26. bādhaḥ</b>)</p>
<p>arthitvāt sāmānyopadeśābheda sati pravṛttisambhave vacanādasamīvāccaritārthatvāt
phalābhāvād viśeṣe pratyakṣaśruteḥ parisaṅkhyādibhyaśca dṛṣṭādṛṣṭārtheṣu karmasu tulyabalānāṃ
virodhināmavirodhināṃ vārthānāmaprāp‍tyanumānaṃ <b>bādhaḥ |</b> tadyathā — arthitvāt sāmānyena
pravṛttasya māṃsabhakṣaṇasya vacanād bādhaḥ abhakṣyo grāmyakukkuṭa iti; tathā guruvad
guruputre vartitavyamiti sāmānyopadeśāt pravṛttasyocchiṣṭabhojanasya anyatrocchiṣṭa—
bhojanāditi | evam 'aṣṭāśriryūpo bhavati' iti sāmānyopadeśāt pravṛttamaṣṭāśritvaṃ
'caturaśro vājapeyayūpa' iti dvayorasambhavāt tad‍‌virodhī bādhyate | 'vrīhīnavahanti' iti
sāmānyopadeśādarthitvācca pravṛttaṃ prākṛtamavahananaṃ nakhanirbhinnānāṃ nakhāvapūtānāṃ
carurbhavatīti vikṛtau nakhaireva avaghātaprayojanasya kṛtatvāccaritārthatvena avirodhyapi
bādhyate | evaṃ 'śatakṛṣṇalaścarurbhavati' iti kṛṣṇaleṣu phalābhāvādeva nāvaghātaḥ kriyate |
brāhmaṇebhyo dadhi dīyatāmiti sāmānyopadeśāt kauṇḍinye 'pi prasaktaṃ dadhidānamaniṣiddhaṃ
sambhāvya caritārthaṃ phalavadaviruddhaṃ ca, takraṃ kauṇḍinyāyeti viśeṣe pratyakṣaśrutestakradānena
bādhyate | arthitvāt pañcanakhānāmapañcanakhānāṃ ca bhakṣaṇaṃ prasaktaṃ, bhakṣaṇamaviruddhamapi
'pañca pañcanakhā bhakṣyā' iti parisaṅkhyayā bādhyate | ādigrahaṇād 'vāmenākṣṇaiṣa paśyati',
'kāṭhinyamasyāḥ kucayoḥ kimasad yanna rocate', ityādiviśeṣasya vācakamavagantavyam |
bhūyāṃśca bādhasya kavivākyeṣvapi prayogaḥ | so 'rthitvāt pravṛttau vacanato yathā—</p>
<b><lg>
<l>mṛtyo! kiṃ martumicchurbhagavati! bhavatī na kṣamā, śakra! cakrī
vāryaḥ, kāryo na pūṣannasadṛśakalaho, nanvayaṃ kālakūṭaḥ |1</l>
<l>ityādāveva devān damayitumanasaḥ pāntu vaścandramaule—
strailokyā 'kāṇḍa—caṇḍa—pralaya—kara—gara—grāsa—gṛgh‍norvacāṃsi || 55 ||</l>
</lg></b>
<p>sāmānyaśruteḥ pratītau vacanato yathā—</p>
<b><lg>
<l>pad‍bhyāmūruyugaṃ vibhajya bhujayormadhyaṃ nipīḍyorasā
pārśveṣu prasabhaṃ prahṛtya nakharairdantairvilūyā 'dharam |</l>
<l>sup‍tānapyavabodhya yuṣmadahitān bhūyo 'pi bhuṅkte vane
kiṃ kāntā surataiṣiṇī? na hi na hi vyāghrī karālānanā || 56 ||</l>
</lg></b>
<!-- NOTES pg=465!-->
1. atra rāghavaḥ — mṛtyuḥ kiṃ kartumicchurbhagavati bhavatī na kṣamā, śakra cakrī
vāryāḥ(rya) kāryo na pūṣannasadṛśakalaho, nanvayaṃ kālakūṭaḥ |
2. kāṭhā = kaṭhā, śatapathikā(?),	3. samājeṣvaneka(?) x x x,
<pb n="466"/>
<p>(<b>27. tantram</b>)</p>
<p>yatrārthinaḥ sarve prayojakābhedenāvṛttyā vā pratipattavyamarthaṃ sambhavāllāghavā—
ccaikameva prayojayanti, tat <b>tantram |</b> tadyathā— kāṭhādhyayanaṃ śatapathikāyāṃ2, śālāyāmekaṃ
pradīpaṃ vyākaraṇādhyāyinaḥ, samājeṣvanekacetanam(tejanam)3	vādyakarmatūryopajīvinaḥ |
abhedaikatvasaṅkhyāṃ saṅkhyāntareṣu tantriṇīṃ manyante yathā āsyate bhavad‍bhyāṃ, āsyate bhavaddhiḥ |
praś‍ne tu bahutvasaṅkhyā pūrvasaṃkhyāṃ1 yathā— kati bhavataḥ putrāḥ | napuṃsakaṃ strīnapuṃsayoḥ |
yathā— kiṃ jātamasya | sāmānyaviśeṣasambandhayorvibhaktiryathā — gosvāmī vrajatīti |
dvitīyā karmākhyaṃ sambandhaviśeṣama—bhidadhānā 'viśiṣṭa—sambandhipadaprayoge tantreṇa niyate
sambandhinī prakṛte vartamānaṃ śeṣasambandhamupagṛh‍ṇāti | yadi tu gavāṃ svāmī vrajatīti ṣaṣṭhyā
sambandhamātramucyeta nirjñāte svasvāmibhāve vrajikriyākartāniyamena pratīyeta tadā iṣyate grāmo
gantum, paktvā (atra) odano bhujyata iti pradhānakriyāviṣayād dhātorutpadyamānaḥ
pratyayastantreṇa guṇakriyāviṣayāmapi śaktimabhyantarīkaroti | anabhihitā vā guṇaviṣayā
śaktiḥ pradhānānurodhādabhihitavat prakāśata iti |</p>
<p>yaccaikameva <b>padaṃ, vākyaṃ, prakaraṇaṃ, prabandho</b> vā dvayorarthayoḥ prayujyate tadapi tantram |
tatra— <b>padaṃ</b> yathā— (kāvyāda. 2.311)</p>
<b><lg>
<l>asāvudayamārūḍhaḥ kāntimān raktamaṇḍalaḥ |</l>
<l>rājā harati lokasya hṛdayaṃ mṛdubhiḥ karaiḥ || 57 ||</l>
</lg></b>
<p><b>vākyaṃ</b> yathā—</p>
<b><lg>
<l>dvāraṃ khaḍ‌gibhirāvṛtaṃ	bahirapi praklinnagaṇḍairgajai—
rantaḥ kañcukibhiḥ	sphuranmaṇidharairadhyāsitā bhūmayaḥ |</l>
<l>ākrāntaṃ mahiṣībhireva śayanaṃ tvad‍‌vidviṣāṃ mandire
rājan! saiva cirantanapraṇayinī śūnye 'pi rājyasthitiḥ || 58 ||</l>
</lg></b>
<p>kaḥ punarasya pūrvasmād viśeṣaḥ?</p>
<p>ucyate—pūrvatra rājeti padamubhayārthamupāttaviṣayāvacchinnamarthadvayena sambadhyate | iha
tu 'tvadvidviṣāṃ mandire rājan saiva cirantanapraṇayinī śūnye 'pi rājyasthitiḥ', ityekārthameva
vākyaṃ 'dvāraṃ khaḍ‌gibhirāvṛtam' ityādivākyairupāttenārthadvayena sambadhyata iti |</p>
<!-- NOTES pg=466!-->
1. saṃkhyāpūrve pūrve saṃkhye
<pb n="467"/>
<p><b>prakaraṇaṃ</b> yathā śiśupālavadhe— (māgha. 16.2)</p>
<b><lg>
<l>abhidhāya tathā tadapriyaṃ śiśupālo 'nuśayaṃ paraṃ gataḥ |</l>
<l>bhavato 'bhimanāḥ samīhate saruṣaḥ kartumupetya mānanām || 59 ||</l>
</lg></b>
<p>ityādi dūtavacanaṃ sandhyarthena ca vigrahārthena ca saṅgacchata iti |
<b>prabandho</b> yathā—</p>
<b><lg>
<l>udāramahimā rāmaḥ prajānāṃ harṣavardhanaḥ |</l>
<l>dharmaprabhava ityāsīt khyāto bharatapūrvajaḥ || 60 ||</l>
</lg></b>
<p><b>rāmāyaṇamahābhāratayordaṇḍidvisandhāna</b>miti | etena bahuviṣayamapi vākyādikaṃ
vyākhyātam; tadyathā— (kusaṃ. 2.18)</p>
<b><lg>
<l>svāgataṃ svānadhīkārān prabhāvairavalambya vaḥ |</l>
<l>yugapad yugabāhubhyaḥ prāp‍tebhyaḥ prājyavikramāḥ || 61 ||</l>
</lg></b>
<p>ityādi prakaraṇaṃ bhagavatā caturmukhena caturbhirapi mukhairyugapaduccāritaṃ catasṛṣvapi
dikṣvavasthitairindrādibhiḥ sambadhyamānaṃ caritārthatāmāpādayati |</p>
<p>(<b>28. prasaṅgaḥ</b>)</p>
<p>yatra sambhavinā kāryeṇa dvayorarthinoḥ prayojakatvena nirjñātasāmarthya—
yoranyataraprayuktenāpyaparo 'pi sambadhyamānaḥ kṛtārthatvāt pṛthakprayojakatāṃ na pratipadyate
<b>tatprāsaṅgikam |</b> tadyathā ayamupādhyāyo 'smābhirātmādhyāpanārthamānītaḥ, tvamapyatraivādhīṣva;
etena dhanavantaḥ kāntāreṣu gṛhītānuyātrikāḥ pratiṣṭhante, tadetaireva kṛtarakṣāsaṃvidhāno
gaccha; ayaṃ catuṣpathe kenacid balipradīpa upahṛtaḥ, etaduddyotenaiva santamase
rathyāmatikrāma; ayaṃ devatārthaḥ pradīpaḥ, anenaiva vyākhyānaṃ cintaya; tathā 'vatsa
makaranda anenaiva mālatīnaipathyenāpavāritaḥ pravartasva pariṇayāyātmānamātmanaḥ' iti |
evam 'āmrāśca siktāḥ pitaraśca prīṇitā' iti yaccānyadācakṣāṇo 'nyadapyācaṣṭe tadapi
prāsaṅgikam | tadyathā <b>kumārasambhave</b> kāmasaṃsthānaṃ kathayan dhanuśśikṣāmupadiśati—</p>
<b><lg>
<l>sa dakṣiṇāpāṅganiviṣṭamuṣṭiṃ natāṃsamākuñcitasavyapādam |</l>
<l>dadarśa cakrīkṛtacārucāpaṃ prahartumabhyudyatamātmayonim ||</l></lg></b> (kusaṃ.3.70)
<p>evaṃ bhaṭṭikāvye rāmakathāṃ varṇayan śabdānuśāsanamudāharati— (bhakā. 11.18)</p>
<pb n="468"/>
<b><lg>
<l>bhremurvavalgurnanṛturjagarjurjaguḥ samutpupluvire niṣeduḥ |</l>
<l>āsphoṭayāñcakrurabhipraṇemū rejurnanandurviyayussamīyuḥ || 63 ||</l>
</lg></b>
<p>evaṃ <b>dharmābhyudayādau</b> dharmaśāstram; <b>mudrārākṣasādā</b>varthaśāstram; <b>mālatīmādhavādau</b>
kāmaśāstram; <b>antarātmacaritādau</b> mokṣaśāstram; <b>mahābhāratādau</b> dharmārthakāmamokṣaśāstrāṇi
prāsaṅgikānītyalamatiprasaṅgena |</p>
<p>(<b>29. āvṛttiḥ</b>)</p>
<p>ekasya kārakakriyādeḥ padārthasyābhinnarūpasyaiva paryāyeṇānekatra vartanam <b>āvṛttiḥ |</b>
tatra yathaikaṃ pātramasahabhujāṃ bhujikriyāyāmadhikaraṇabhāvamāvṛttyā pratipadyate, ekaṃ
vastramābharaṇaṃ vā raṅgabhūmiṣu naṭānāmupayogāya kalpate, evaṃ vyāyāmāḍgamāyujīvinā—
mabhyāsaṃ pratyupakaroti, yathā ca sahasramṛṣaya ekāṃ kapilāmāvṛttyā dattvā sarve
sahastradakṣiṇā babhūvuḥ, tathaikaṃ kriyāpadaṃ kārakapadaṃ vā prativākyamāvartamānamākāṅkṣāṃ
nirākaroti | tayoḥ —</p>
<p><b>kriyāpadāvṛtti</b>ryathā—</p>
<b><lg>
<l>śaśinā ca niśā niśayā ca śaśī śaśinā niśayā ca yathā gaganam |</l>
<l>bhavatā ca sabhā sabhayā ca bhavān bhavatā sabhayā ca vibhāti jagat ||</l>
</lg></b>
<p><b>kārakapadāvṛtti</b>ryathā—</p>
<b><lg>
<l>sītāveśma yato nirīkṣya harate dṛṣṭiṃ jhaṭityākulā—
manyonyārpitacañcudattakabalaiḥ	pārāvatairdūyate |</l>
<l>indordūrata eva naśyati viśatyantargṛhaṃ duḥkhitaḥ
pracchādyānanamañcalena rajanīṣvastatrapaṃ roditi || 65 ||</l>
</lg></b>
<p>(<b>30. bhedaḥ</b>)</p>
<p>yatra abhedenāpyupātto 'rthaḥ śabdo vā svarūpasāmarthyādibhiranekatvamāpadyate sa bhedaḥ |</p>
<p>tatra <b>arthabhedo</b> yathā— brāhmaṇebhyaḥ pādyamācamanīyaṃ bhojanaṃ ca dīyatāmityabhedenāpi
śrutāni pādyācamanabhojanāni svarūpasāmarthyād bhedena vyavatiṣṭhante | yathā 'pitṝṇāṃ rājataṃ
pātraṃ devānāṃ tu hiraṇmayam' ityabhedenāpi upādāne bhinnānyeva pātrāṇi brāhmaṇānāṃ
sahabhujāṃ bhujikriyāyāmadhikaraṇabhāvaṃ pratipadyante | gṛhasthān pat‍nya āryāvarte
sambhogasampādanāya bhedenaivopāsata iti | atha kaviprayogeṣu <b>kriyābhede</b> yathā—</p>
<b><lg>
<l>lavaṅgamālākalitāvataṃsāste nālikerāntarapaḥ pibantaḥ |</l>
<l>āsvāditārdrakramukāḥ samudrādabhyāgatasya pratipattimāpuḥ || 66 ||</l></lg></b>(māgha.3.81)
<pb n="469"/>
<p><b>kārakabhedo</b> yathā—(māgha. 10.39)</p>
<b><lg>
<l>sparśabhāji viśadacchavicārau kalpite mṛgadṛśāṃ suratāya |</l>
<l>sannatiṃ dadhati peturajastraṃ dṛṣṭayaḥ priyatame śayane ca || 67 ||</l>
</lg></b>
<p>atha <b>śabdabhedaḥ</b> | sa dvidhā— vākyabhedaḥ padabhedaśca |</p>
<p>tayo<b>rvākyabhedaḥ</b> prākṛto vaikṛtaśca | <b>prākṛto</b> yathā paśya mṛgo dhāvati, ayaṃ daṇḍo
harānena phalāni iti | atra prathamodāharaṇe paśyetyekaṃ vākyaṃ mṛgo dhāvatīti dvitīyam,
dvitīye ayaṃ daṇḍa ityekaṃ, harānena phalānīti ca dvitīyam, prakṛtistha eva sandarbhe
pṛthak kriyate | anyathaikavākyatāyāṃ paśyeti kriyāyāḥ karmapadābhāvādaprayogārhatā,
haretyasyāśca 'tiṅṅatiṅaḥ' iti nighātaḥ prāpnoti | kaviprayogeṣvapi caitad dṛśyate,
tadyathā— (kusaṃ. 8.64)</p>
<b><lg>
<l>paśya pārvati! payodapaṅktibhirvyastapaṅkamiva jātamekataḥ |</l>
<l>khaṃ hṛtātapajalaṃ vivasvatā bhāti kiṃñcidiva śeṣavat saraḥ || 68 ||</l>
</lg></b>
<p><b>vaikṛtastu</b> loke śāstre vede ca | yathā— 'ṛtāṣāḍṛtadhāmāgnirgandharvastasyauṣa—
dhayo 'psarasa ūrjo nāma sa idaṃ brahma kṣatraṃ pātu tā idaṃ brahma kṣatraṃ pāntu tasmai svāhā
tābhyaḥ svāhā (tai.saṃ. 3.4.7)| atraikameva tād vākyaṃ, ṛtāṣāḍṛtadhāmāgnirgandharvassa
idaṃ brahma kṣatraṃ pātu tasmai svāhā, tasyāpsarasa ūrjo nāma tā idaṃ brahma kṣatraṃ pāntu
tābhyaḥ svāhā | atra liṅgavibhaktivipariṇāmād <b>vaikṛtatvaṃ śāstre</b> yathā—(mabhā. paspaśā)</p>
<b><lg>
<l>yastu prayuṅkte kuśalo viśeṣe śabdān yathāvad vyavahārakāle |</l>
<l>so 'nantamāpnoti jayaṃ paratra vāgyogavid duṣyati cāpaśabdaiḥ || 69 ||</l>
</lg></b>
<p>atra vāgyogaviditiparyantamekaṃ vākyaṃ, duṣyati cāpaśabdairiti dvitīyam |</p>
<p>kiṃ vāgyogavideva duṣyati ?</p>
<p>naivam, avāgyogavidityasya vaikṛtatvād vākyaviśeṣaḥ kriyate |</p>
<p>kiṃ kāraṇam ?</p>
<p>yo vāgyogavit sa nāpaśabdaṃ karoti, yadāha jñānaṃ tasya śaraṇamiti (mabhā. paspa.)|</p>
<p>nanvavāgyogavido 'pyajñānaṃ śaraṇaṃ yadā hyasau jānannapaśabdaṃ prayuṅkte tadā duṣṭaḥ
syāt, na punarajānannevam |</p>
<p>nājñānamatyantāya śaraṇaṃ bhavitumarhati | yo hi ajānan brāhmaṇaṃ hanyāt so 'pi
manye patitaḥ syāditi |</p>
<pb n="470"/>
<p>atha loke vaikṛto vākyabhedaḥ prākṛtaśca padabhedaḥ | yathā—</p>
<b><lg>
<l>jaṃ tujjha saī jāā asaīo jaṃ ca suhaa amhe vi |</l>
<l>tā kiṃ phuṭṭaü pillaṃ/bīaṃ tujja samāṇo juā ṇatthi || 70 ||</l>
</lg></b>
<lg>
<l>(yattava satī jāyā asatyo yacca subhaga vayamapi |</l>
<l>tat ki sphuṭatu bilvaṃ/bījaṃ tava samāno yuvā nāsti ||)</l>
</lg>
<b><lg>
<l>jāyante ca mriyante ca madvidhāḥ kṣudrajantavaḥ |</l>
<l>parārthabaddhakakṣyāṇāṃ	tvādṛśāmudbhavaḥ	kutaḥ || 71 ||</l></lg></b> (nāgā. 4.15)
<p>atrādyodāharaṇe tatkiṃ sphuṭatu bilvamityetatparyantamekaṃ vākyam | tatra
bilvasphuṭanenātra rahasyabhedo 'bhimataḥ, yathā bilvamasphuṭitamantaḥ pak‍vamapak‍vaṃ madhura—
mamadhuraṃ surabhi na surabhīti vā na jñāyate, evaṃ yat tava jāyā satī vayamasatya
ityetad rahasyamabhinnaṃ na jñāyate |</p>
<p>sa kiṃ rahasyabhedo bhavatu?</p>
<p>bhavatvityukte dvitīyaṃ vākyaṃ tava samāno yuvā nāsti | yadi hyasmākamapi
tvattulyo bhartā bhavet tvajjāyeva vayamapyasatyo na syāmeti | dvitīyodāharaṇe tu
'kṣudrajantava' ityetat padaṃ bhidyate kṣudreti jantava iti ca | anyathā hi rājñā
lup‍taśāsanagrāmaḥ syādagrajanmanaḥ, taṃ pratyetad vaco na bhavatīti ||</p>
<p>(<b>31. sāmānyātideśaḥ, 32. viśeṣātideśaḥ</b>)</p>
<p>anyadharmāṇāmanyatra prāpaṇa<b>matideśaḥ</b> | dvidhā— <b>sāmānyātideśo viśeṣātideśaśca |</b>
tayoryatra anyatra rūḍhasambaddhā dharmāḥ prasiddheranumeyabhedasambhavaiḥ sambandhibhirvyapadiṣṭā
nirjñātabhedeṣvartheṣu prāpyante sa <b>sāmānyātideśaḥ</b>| yathā— brāhmaṇavadasmin kṣatriye
vartitavyamiti | tatra yāvantamarthaṃ brāhmaṇaśabdo na vyabhicarati tāvatyarthe yāni
prasiddhasambandhāni kāryāṇyagrabhojanādīni tānyatyantamalabdhabrāhmaṇavyapadeśe kṣatriye—
 'tidiśyante | tatra sāmānyabrāhmaṇaśabdo na vyabhicarita, māṭharatvādīṃstu vyabhicarati |
na hi kaṭhe māṭharatvamasti | sannihiteṣvapi ca nirjñāteṣu vā viśeṣeṣu kaścidevārthātmā
kenacicchabdena saṃspraṣṭuṃ śakyate, viśiṣṭabhāgābhiniveśīni hi rūpaviśeṣayuktānya—
bhidhānāni iti | sāmānyena ca brāhmaṇaśabdasya pratyakṣo 'bhisambandhaḥ, ānumānikastu
viśeṣaiḥ | māṭharavadasmin kaṭhe vartitavyamityayamapi sāmānyātideśa eva | na hyatrāpi
māṭharasyābhirūpyādayo viśeṣā āśrīyante | evaṃ viśiṣṭavadasmin vartitavyamityatrāpi
<pb n="471"/>
yad‍‌viśiṣṭeṣu viśiṣṭatvaṃ tadāśrīyate | so 'pi sāmānyātideśo, na viśeṣātideśaḥ |</p>
<p>tadāha—</p> <b><lg><l>sāmānyamātraṃ śabdārtho viśeṣā vyabhicāriṇaḥ |</l>
<l>sāmarthyamantareṇāto	viśeṣo	nātidiś‍yate || 72 ||</l></lg></b> (vāpa.)
<p>yatra tu sāmarthyād viśeṣadharmāṇāmanyatra prāpaṇaṃ sa <b>viśeṣātideśaḥ</b> | tadyathā—
brāhmaṇavadasmin brāhmaṇe vartitavyamiti | tatra hi sāmānyakāryapratipattirbrāhmaṇādeva siddhā;
yainaiva hetunopamāne kāryaviśeṣasiddhiraviśiṣṭo 'sau hetu 'rupameye 'pi | tasmād
viśiṣṭabrāhmaṇaviṣayāṇi kāryāṇyatidiś‍yante | ye ca brāhmaṇeṣu brāhmaṇavadeva vartante tān
prati ayamevaṃbhūto 'tideśo vijñāyate | yeṣāṃ tu buddhisambhedāt pramādād vā
pravṛttisaṅkarasteṣu niyama eva kriyate | tathā ca brāhmaṇamarhati vṛttamiti 'tadarham'
(5.1.117) iti sūtreṇācāryeṇāyamevārtho bhedena nidarśanāyānyathaiva prakrāntaḥ | sa ca
taddhiteṣu vatyarthaprastāve nirṇītaḥ purastāditi ?</p>
<p>atha yatra brāhmaṇavadasmin kṣatriye vartitavyamityatideśaḥ, kiṃ tena kṣatriyeṇa tadvati
grāme abrāhmaṇako grāma iti vyapadeśaḥ kriyate ?</p>
<p>netyāha, vyapadeśamātramapi kāryamatideśasyeti |</p>
<p>atha tadvadeva brahmahatyādiprāyaścittaṃ kartavyaṃ,</p>
<p>netyāha; yāvati hi viṣaye tasyātideṣṭari siddhaṃ tāvattatrānuṣajyate; na
hyasmādatideśād brāhmaṇyupayamanapratipattirbhavati |</p>
<p>evaṃprakāreṣu hyatideśasyātideṣṭuḥ na kāmacāraḥ, smṛtyadhīnatvāt | yadi tu
smṛtirevaṃbhūtā syāt tadapi tadānuṣṭhīyeta, yadā/thā kṣatriyavaiś‍yau savanagatau hatvā
brahmahatyāprāyaścittaṃ kuryāditi |</p>
<p>kiṃ punarayamatideśo vatyādimantareṇāpi bhavati ?</p>
<p>bāḍham | yathā abrahmadatte 'pyeṣa brahmadatta iti | tatra bhūtānāṃ vā brahmadattaviṣayāṇāṃ
kriyāguṇānāmabrahmadatte samāropād bhāvināṃ vā rūḍhasambandhānāmiva buddha‍yādibhiḥ
saṃbandhāt tannimittamupāmānopameyalakṣaṇaṃ sambandhamabhyantarīkṛtyopacāreṇa brahmadattaśabdaḥ
prayujyate |</p>
<p>nanu ca uśīnaravan madreṣu yavā iti nātra anyadharmāṇāmanyatrāropaṇaṃ
(mabhā. 1.1.57), api tu yavā eva madreṣu santi na santīti vā gamyate | tathā hi—
yadyuśīnareṣu tanniṣpattiḥ nirjñātā tadā santīti gamyate | athāniṣpattistadā na santīti
gamyate |</p>
<pb n="472"/>
<p>naivam | atrāpyanyadharmāṇāmevānyatra prāpaṇaṃ yāvevośīnarayavānāṃ bhāvābhāvau prasiddhau
tāveva madrayaveṣvatidiś‍yete |</p>
<p>kathaṃ punaramabhinnarūpo vatiḥ k‍vacit prakṛtyarthadharmānanyatrātidiśati k‍vacit
sambandhidharmān ?</p>
<p>ucyate yatra 'tena tulyaṃ kriyā cedvatiḥ' tatra prakṛtyarthadharmān; yatra tu 'tatra
tasyeva' tatrādheyasambandhidharmāniti |</p>
<p>tadevamupamāneṣu prasiddhā dharmāḥ upameyeṣvāropyanta ityatideśārthaḥ | prasiddhiśca
k‍vacillokāpekṣayā, k‍vacitprayoktrapekṣayā, k‍vacitpratyakṣādipramāṇāpekṣayeti | tatra
<b>lokapekṣayā</b> yathā—</p>
<b><lg>
<l>joṇhāe vva miaṃkaṃ kittīeṁ suarisaṃ pahāe vva raïṃ |</l>
<l>selaṃ mahāṇaī va sirīa		ciraṇiggaāi vi amuc‍caṃtaṃ || 73 ||</l>
</lg></b>
<lg>
<l>(jyots‍yayeva mṛgāṅkaṃ kīrttyeva supuruṣaṃ prabhayeva ravim |</l>
<l>śailaṃ mahānadyeva śriyā	ciranirgatayāpyamucyamānam ||)</l>
</lg>
<p>yathā vā— (māgha. 14.16)</p>
<b><lg>
<l>yastaveha savane na bhūpatiḥ karma karmakaravat kariṣyati |</l>
<l>tasya neṣyati vapuḥ kabandhatāṃ bandhureṣa jagatāṃ sudarśanaḥ || 74 ||</l>
</lg></b>
<p>prayoktrapekṣayā yathā—</p>
<b><lg>
<l>ahamiva śūnyamaraṇyaṃ vayamiva tanutāṃ gatāni toyāni |</l>
<l>asmākamivocch‌vāsā	divasā	dīrghāśca	tap‍tāśca || 75 ||</l>
</lg></b>
<p>pratyakṣādipramāṇāpekṣayā yathā—(ama.śa. 160)</p>
<b><lg>
<l>dṛṣṭe locanavanmanāṅ mukulitaṃ pārśvasthite vaktrava—
n‍nyagbhūtaṃ bahirāsitaṃ pulakavat sparśaṃ samātanvati |</l>
<l>nīvībandhavadāgataṃ	śithilatāṃ	sambhāṣamāṇe tato
mānenāpasṛtaṃ	hriyeva	sudṛśaḥ pādaspṛśi preyasi || 76 ||</l>
</lg></b>
<p>(<b>33. adhikāraḥ</b>)</p>
<p>kriyāsu yogyatvam <b>adhikāraḥ</b> |</p>
<p>kaḥ punaryaugyaḥ ?</p>
<p>arthī samarthaḥ śāstreṇāparyudasta iti | tathā arthitvamadhikārakāṇam; paraṃ hi
<pb n="473"/>
puruṣārthaṃ mokṣamācakṣate, tasmādapyanarthī jugupsate pramādyati ca | tadyathā—</p>
<b><lg>
<l>api bṛndāvane śūnye sṛgālatvaṃ parīpsati |</l>
<l>na tu nirviṣayaṃ mokṣaṃ kadācidapi gautamaḥ || 77 ||</l>
</lg></b>
<p>satyapi cārthitve sāmarthyamadhikārakāraṇaṃ, samutpannāyāmatiśayena didṛkṣāyām
asamarthatvena andhā rūpadarśane nādhikriyante | arthinaḥ khalvapi k‍vacit samarthāśca karmasu
śāstreṇa paryudāsāt kṣudraśūdrāḥ kṣotriyādayaḥ trayyādiṣu nādhikriyante | adṛṣṭārthaviṣaye
hi sāmarthyāsāmarthye śāstrādeva samadhigamyete | tasmāt pradhānamadhikārakāraṇaṃ
śāstropadeśamācakṣate | tatrodāharaṇ— (ma.vī.ca. 1.31)</p>
<b><lg>
<l>sādhāraṇyānnirātaṅkaḥ kanyāmanyo 'pi yācate |</l>
<l>kiṃ punarjagatāṃ	jetā prapautraḥ parameṣṭhinaḥ || 78 ||</l>
</lg></b>
<p>yathā ca—(māgha. 1.38)</p>
<b><lg>
<l>upaplutaṃ	pātumado	madoddhataistvameva	viśvambhara ! viśvamīśiṣe |</l>
<l>ṛte raveḥ kṣālayituṃ kṣameta kaḥ kṣapātamaskāṇḍamalīmasaṃ nabhaḥ || 79 ||</l>
</lg></b>
<p>(<b>34. adhyāhāraḥ</b>)</p>
<p>vākyasya nyūnatāyāmākāṅkṣānivṛttaye viśiṣṭakriyākārakapadāderupādānam
<b>adhyāhāraḥ</b> | yathā dvāraṃ dvāramityukte saṃvriyatāmapāvriyatāṃ vetyadhyāhriyate; tathā
varṣatyudetītyukte devaḥ sūrya iti | yathā ca—</p>
<b><lg>
<l>yaśca nimbaṃ	paraśunā	yaścainaṃ	madhusarpiṣā |</l>
<l>yaścainaṃ gandhamālyābhyāṃ sarvasya kaṭureva saḥ || 80 ||</l></lg></b> iti |
<p>yathā vā—</p>
<b><lg>
<l>yo na dadāti na yajate na jayati na juhoti nātti nādhīte |</l>
<l>na dhinoti	nādhitiṣṭhati	na cakāsti na śāsti kiṃ tena || 81 ||</l>
</lg></b>
<p>(<b>35. vipariṇāmaḥ</b>)</p>
<p>liṅgavibhaktivacanāderanyathopāttasyārthāntarānurodhādapunaruc‍cāritasyaivānyathābhi—
sambandho <b>vipariṇāmaḥ</b> | teṣu <b>liṅgavipariṇāmo</b> yathā— (māmā. 1.30)</p>
<b><lg>
<l>mā mūmuhat khalu bhavantamananyajanmā
mā te malīmasavikāraghanā matirbhūt |</l>
<pb n="474"/>
<l>ityādi nanviha nirarthakameva yasmin
kāmaśca jṛmbhitaguṇo navayauvanaṃ ca ||</l>
</lg></b>
<p>vibhaktivipariṇāmo yathā—(kirātā. 1.1)</p>
<b><lg>
<l>śriyaḥ kurūṇāmadhipasya pālinīṃ prajāsu vṛttiṃ yamayuṅkta veditum |</l>
<l>sa varṇiliṅgī viditassamāyayau yudhiṣṭhiraṃ dvaitavane	vanecaraḥ || 83 ||</l>
</lg></b>
<p>vacanavipariṇāmo yathā—(ma.vī.ca. 1.45)</p>
<b><lg>
<l>sarvaprāṇapravaṇamaghavanmuktamāhatya	vakṣa—
statsaṅghaṭṭād vighaṭitabṛhatkhaṇḍamuc‍caṇḍarociḥ |</l>
<l>evaṃ vegāt kuliśamakarod vyoma vidyutsahastrai—
rbharturvajrajvalanakapiśāste	ca	roṣāṭṭahāsāḥ || 84 ||</l>
</lg></b>
<p>(<b>36. vākyaśeṣaḥ</b>)</p>
<p>sarvavākyānāṃ vidhiniṣedhaparyavasāyitvāt sākṣādaśrutāvapi tadupakalpanaṃ
<b>vākyaśeṣaḥ</b> | tadyathā — āryanivāso 'yaṃ deśa ityukte ihaiva sthātavyaṃ, madhyāhno vartata
ityukte ihaiva bhoktavyaṃ, sacoraḥ, panthā ityukte na gantavyaṃ, grāhāḥ sarityasyāmityukte
na s‍nātavyamiti vākyaśeṣo bhavati | yathā ca— (urāca. 3.26)</p>
<b><lg>
<l>tvaṃ jīvitaṃ tvamasi me hṛdayaṃ dvitīyaṃ
tvaṃ	kaumudī	nayanayoramṛtaṃ	tvamaṅge |</l>
<l>ityādibhiḥ priyaśatairanurudhya mugdhāṃ
tāmeva	śāntamathavā	kimataḥ	pareṇa || 85 ||</l>
</lg></b>
<p>yathā vā— (bā.rā. 2.41)</p>
<b><lg>
<l>vandyaḥ piteva sa	bhavānnalakūbarasya
rambhā s‍nuṣā dhanapateriva sā tavāpi |</l>
<l>yattvanyadatra hṛdayānna tadeti kaṇṭhaṃ
doṣāstathāpi yadi tatsmṛta eṣa rudra || 86 ||</l>
</lg></b>
<p>kaḥ punaradhyāhāravākyaśeṣayorviśeṣaḥ ?</p>
<p>śabdākāṅkṣānivartako 'dhyāhāraḥ, arthākāṅkṣānivartako vākyaśeṣa iti |</p>
<p>yadyevamanantaraślokayoradhyāhārodāharaṇatāprasaṅgaḥ | tathā hi — tāmeva tvaṃ tathāg‍nau
viśuddhāmāhitagarbhāmanāgasaṃ vistrabdhāṃ ca dharmapatnīmatyākṣīriti prathamaśloko,
<pb n="475"/>
kāmayamānāyāmapi ca s‍nuṣāyāṃ akāmato 'pi yatpradharṣaṇaṃ tanmahāpātakeṣu prakṛṣyate,
kimaṅga ! punarakāmayamānāyāḥ śapantyāḥ krośantyāśca haṭheneti dvitīyaśloke
vākyasyaivāparipūrṇabhāvenākāṅgitamadhyāhriyate |</p>
<p>tanna; 'śāntamathā kimataḥ pareṇa', 'yattvanyadatra hṛdayānna tadeti kaṇṭham', ityanena
śabdākāṅkṣāyā nivartitatvāt |</p>
<p>arthākāṅkṣā tu vidyate | tatra tu yathokta eva vākaryaśeṣo bhavati athaiva
pratyukṣānumānopamānaśabdairanupalabhyamānaḥ kiṃpramāṇaviṣayaḥ syāt ?</p>
<p>adhyāhāravacchutārthāpattiprameya iti |</p>
<p>nanu śrutārthāpattirnāma vākyaikadeśaviṣayaṃ vākyaśeṣaviṣayaṃ vā kiṃcit
pramāṇamasti ?</p>
<p>astu vā, tathāpi tatpravartamānamarthānupapattyā prapatsyati | arthānupapattiścā '—
rthāntaramantareṇa nopaśāmyatīti tadeva kalpanīyaṃ bhavati |</p>
<p>atha śabdasyānupapattyā śabda eva kalpyate ?</p>
<p>tanna, śrotrapratyakṣasamadhigatasya svarūpeṇānupapatterabhāvādarthānupapattinibandhanamevānu—
papadyamānatvam, tac‍cārthakalpana evopapadyate |</p>
<p>na caitad vācyam, kalpyamānasyārthasyāvaidikatvaṃ prāp‍noti | śrūyamāṇasyaiva hi
śabdasyāyamiṣoriva dīrghadīrgho vyāpāraḥ | aviratavyāpāra eva hi śabde sā pratītirudayate;
tad‍vyāpāraviratau nodeti, tadutpādakāraṇānupalabdheḥ | lokaśca vṛddhavyavahārataḥ śabdārtheṣu
vyutpadyamānastathābhūtavākyavyavahāriṇo vṛddhān paś‍yan vākyasyaiva tādṛśi vākyārthe
sāmarthyamavadhārayati | vākyārthaśceha vidhiniṣedhādirūpa ākhyātādyarthaḥ | tadanuvartīni tu
padāni tasminnaimittike nimittāni bhavanti | naimittikānukūlatayā ca
k‍vacidaśrūyamāṇānyapi tāni viśvajidādau svargakāmādipadavannimittabhāvenādriyante,
k‍vacicchrūyamāṇānyapyananukūlatayā 'yasyobhayaṃ havirārtimārcched' ityādivat parihriyante |
k‍vacidanyathāsthitāni 'prayojaśeṣeṇa havīṃṣyabhighārayati' itivad vidhyanurodhāt
prayojaśeṣaṃ havīṃṣyabhidhārayedityanyathāvasthāpyate | tasmād yathā prathamāvagataghanākāra—
vākyārthānusāreṇa satāmasatāṃ vā padārthānāṃ nimittabhāvavyavasthā tathaivāśrūyamāṇatathā—
vidhaikadeśādapi vākyāt tadarthāvagatirbhaviṣyatīti kiṃ śrutārthāpattyā ?</p>
<p>evaṃ ca na vākyaśeṣādhyāhārasopānavyavahitasyārthasya śābdatvam, api tu
sākṣādeva bhavati |</p>
<pb n="476"/>
<p>nanvevamaśrūyamāṇeṣu nimitteṣu kutastadarthamavagacchāmaḥ ? anavagacchantaśca kīdṛśaṃ
naimittikamavakalpayāmaḥ ?</p>
<p>ucyate—'śruteṣvapi padeṣu teṣāṃ nimittabhāvo na svamahim‍nā 'vakalpate |</p>
<p>kiṃ tarhi ?</p>
<p>naimittikānusāreṇa | sa cāśruteṣvapi bhaviṣyati | tathā hi— na yajau karaṇavibhaktiḥ
śrūyate, na svarge karmavibhaktiḥ, atha cārthaḥ pratīyate | evaṃ 'viśvajitā yajeta' iti
naimittikabalādeva svargakāmādipadādhyāhārārthamuktaślokayośca yathopanya— stavākyaśeṣārthaṃ
pratyeṣyāma iti |</p>
<p>atra samādhīyate, yattāvaduktamarthānupapattyārthāntarameva kalpanīyamiti, tatra
nārthamātrasyānupapattiḥ |</p>
<p>kiṃ tarhi ? śabdārthasya |</p>
<p>sa ca śabdakalpanāpūrvakārthapratipattivyatirekeṇa nopapan‍no bhavati | yac‍coktaṃ na
svarūpeṇa śabdasya kācidanupapattiriti, satyaṃ tat | kiṃ tu sārthadvārikāpi śabdānupapattirna
śabdāntarakalpanāṃ vinopaśāmyati | na hyodanaṃ pratyakṣeṇāpi pratiyataḥ pacatītyukte
karmapadāpekṣā na bhavati |</p>
<p>yac‍coktaṃ kalpyamānasyārthasyāvaidikatvaṃ mā bhūditi śrūyamāṇasyaiva
śabdasyāyamiṣoriva dīrghadīrgho vyāpāra iti, tadapi na samyak, tasya
tathāvidhārthapratyāyanāsāmarthyāt | sa hi tamarthaṃ pratyāyayannabhidhāśaktyā vā pratyāyayet
tātparyaśaktyā vā ?</p>
<p>na tāvadabhidhāśakta‍yā, tasyāḥ padārthapratipādanamātra evopakṣīṇatvāt |</p>
<p>nāpi tātparyaśaktyā | tātparyaśaktirhi pratīyamānārthaviṣayā tatraiva prakāśate, yatra
vākyavākyārthayoḥ paripūrṇatvaṃ bhavati; yathā 'viṣaṃ bhuṅkṣva, mā cāsya gṛhe bhukthā'
iti | atra tu paripūrṇe vākye nārthaḥ paripūrṇa iti tātparyaśakteravakāśaḥ | na hi tāṃ
tathāvidhāṃ tvamatyākṣīrityādipadaprayogaṃ vinā vākyārthasya paripūrṇatvaṃ bhavati,
tasmādavaśyamevārthasya śābdatvasiddhaye 'dhyāhāravākyaśeṣādiśabdakalpanā abhyupeyā |
tasyāṃ ca satyāṃ tata evārthasiddheḥ kimarthakalpanayeti |</p>
<p>na ca śrūyamāṇasyaiva śabdasyāyamartha iti śakyamabhidhātum, tasya hyanupapadyamāna
evārtho, na punarupapādakaḥ | kiṃca padārthānāmeva vākyārthatvāt, kalpyamāna—
vākyārthagatapadārthābhidhāyināṃ padānāṃ sattvamabhidhātavyam | na ca śrūyamāṇe vākye tāni
<pb n="477"/>
tathābhūtāni santi | api cāyamevaṃvidho bodhastiraścāmanupajāyamānatvānnāśabdajñasya
bhavati | tadasya savikalpakajñānāt pūrvakālabhāvinā śabdavijñānena bhāvyam |</p>
<p>na cehārthāpatteḥ śabdaviṣayatvaṃ na abhyupeyate | na cehārthāpattivyatirekeṇa
savikalpakapratyakṣādipramāṇavacchabdasahacaritārthadarśanādinimittakaṃ smṛtyādyupāyāntaraṃ
śabdāvagatāvasti | tasmādarthāpattyā pūrvaṃ śabda eva pratyetavyaḥ | tasmiṃśca pratipanne tata
evārthāvagamo 'pi bhaviṣyatīti na tātparyataḥ śrūyamāṇa eva śabdaḥ parikleśanīyaḥ |
yadi ca śrutārthāpatteḥ śabdaviṣayatvaṃ nābhyupeyate tad 'upadeśe yathopadeśa kāryamatideśe
tu yathākāryamupadeśa (nyā.ma.) iti nyāyādatideśāgatāgnyādipadārthānupapattau 'ag‍naye
tvā juṣṭaṃ nirvapāmi' ityādivākyeṣu sūryāyetyādipadānāmūho na syāt |
tasmādavaśyameva adhyāhāravākyaśeṣādisiddhaye śrutārthāpattirabhyupagantavyeti |</p>
<p>(<b>37. avadhiḥ</b>)</p>
<p>asyaitāvataḥ śabdasyāyamartho 'sminnarthe cāyametāvāñchabda iti buddhinibandhanam
<b>avadhiḥ</b> | tadyathā— kāle nadanti nāgāḥ, śveto dhāvati, alambusānāṃ yātā iti | yadā
padānāmavadhiḥ tadā samaye śabdāyante phaṇinaḥ, śuklo dhāvati, alambusānāṃ gantetyarthaḥ
pratīyate | yadā tu 'kālena dantinā agāḥ', 'śvā itaḥ dhāvati', 'alaṃ busānāṃ yātā'
iti, tadā 'kṛṣṇena kariṇā gatavānasi', 'kauleyako 'tra vegena sarati', 'samartho
busānāṃ gantā' ityarthāntarapratītiḥ | tamimamalaṅkāreṣu tadvidaḥ śabdaśleṣamāmananti; yathā—</p>
<b><lg>
<l>yena	dhvastamanobhavena	balijitkāyaḥ purāstrīkṛto
yo gaṅgāṃ ca dadhe 'ndhakakṣayakaro yo barhipatrapriyaḥ |</l>
<l>yasyāhuśśaśimacchiro hara iti stutyaṃ ca nāmāmarāḥ
so 'vyādiṣṭabhujaṅgahāravalayastvāṃ	sarvadomādhavaḥ || 87 ||</l>
</lg></b>
<p>(<b>38. apoddhāraḥ</b>)</p>
<p>padārthasamavāyino 'rthaviśeṣasya śabdāntareṇa pṛthakkaraṇam <b>apoddhāraḥ</b> |
yathā—'vāyavyaṃ śvetamālabheta, vāyurvai kṣepiṣṭhā devatā' iti | evaṃ ca vṛtticchannasya
sarvanām‍nānusandhānaṃ bhavati | tadyathā— (kusaṃ. 7.19)</p>
<b><lg>
<l>patyuḥ śiraścandrakalāmanena spṛśeti sakhyā parihāsapūrvam |</l>
<l>sā rañjayitvā caraṇau kṛtāśīrmālyena tāṃ nirvacanaṃ jaghāna || 88 ||</l>
</lg></b>
<p>atrāneneti sarvanām‍nā rañjayitveti śrutau samavetaścaraṇarāgaḥ pṛthagapod‍dhriyate |</p>
<pb n="478"/>
<p>(<b>39. anirjñātapraś‍naḥ</b>)</p>
<p>prasiddhapadārthāvadhāraṇe 'prasiddhapadārthaparyanuyogaḥ <b>anirjñātapraś‍naḥ</b> | yathā vanāt pika
ānīyatāṃ, jīrṇavarāsī vṛṣalāya dīyatāmityukte ko 'yaṃ piko nāma yo vanādāneyaḥ,
kā vā varāsī yā vṛṣalāya dātavyeti | etena prasiddhābhidhānārthāvadhāraṇe
aprasiddhābhidhānārthaparyanuyogo vyākhyātaḥ | yathā— (śāku. 5.13)</p>
<b><lg>
<l>kāsvidavakuṇṭhanavatī nātiparisphuṭaśarīralāvaṇyā |</l>
<l>madhye tapodhanānāṃ	kisalayamiva pāṇḍupatrāṇām || 89 ||</l>
</lg></b>
<p>(<b>40. kriyāntaravyudāsaḥ</b>)</p>
<p>sāmarthyārthitvādeḥ k‍vacidayogyatā <b>kriyāntaravyudāsaḥ</b>, yathocyate—'k‍vacit
kaścit pragalbhate', 'na sarvaḥ sarvaṃ jānāti'; 'kimapi kasmaicidrocate', 'bhinnarucirhi
loka' (raghu. 6.30) iti | yathā ca—(śāku. 5.28)</p>
<b><lg>
<l>kumudānyeva śaśāṅkaḥ savitā bodhayati paṅkajānyeva |</l>
<l>vaśināṃ hi paraparigrahasamparkaparāṅmukhī vṛttiḥ || 90 ||</l>
</lg></b>
<p>(<b>41. liṅgād bhedaḥ</b>)</p>
<p>śabdāntaropalabdhavastusāmarthyāt sāmānyākṣip‍tasya viśeṣe 'vasthāpanaṃ <b>liṅgād
bhedaḥ</b> | yathā 'aktāḥ śarkarā upadadhāti, tejo vai ghṛtam' iti śarkarāṇāṃ ghṛtāktatvaṃ
pratīyate | yathā ca—</p>
<b><lg>
<l>na tvaṃ putra ! piturbibheṣi na ca me kiṃcid vidhatse vacaḥ
k‍vedaṃ bālaviruddhasāhasamiti	vyāhṛtya	sāvegayā |</l>
<l>uttīrṇasya	jayanti dāntabhujagasyāśliṣya mātrā hare—
rnirdhūtāścalakākapakṣaśikharavyāsaṅgino 'mbhaḥkaṇāḥ	|| 91 ||</l>
</lg></b>
<p>atra dāntabhujagasyetyambhaḥ kaṇā iti ca liṅgād yamunāhradāduttīrṇasyeti viśeṣo gamyate |</p>
<p>(<b>42. liṅgādibhedaḥ</b>)</p>
<p>liṅgamarthaḥ prakaraṇamaucityaṃ deśaḥ kāla iti <b>liṅgādayaḥ</b> | tebhyaḥ sāmānyaśabdānāṃ
viśeṣādhyavasāyo <b>liṅgādibhedaḥ</b> | sa</p>
<p><b>liṅgād</b> yathā— dhenurānīyatāṃ savatsā sabarkarā sakiśoreti, gaurajā baḍabā
ca pratīyate |</p>
<pb n="479"/>
<p><b>arthād</b> yathā— añjalinā sūryamupatiṣṭhate, añjalinā payaḥ pibati, añjalinā
lājān juhotīti arthānurodhāt tathātathā pāṇisanniveśaḥ pratīyate |</p>
<p><b>prakaraṇā</b>dyathā— saindhavamānaya, gopālakamānayetyukte bhojane lavaṇaṃ, prayāṇe 'śvaḥ,
adhyāpane putraḥ, pāśupālye tu gopaviśeṣaḥ pratīyate |</p>
<p><b>aucityād</b> yathā— karabhorūḥ śikharadaśanā puṇḍarīkamukhī iti; upameyaucityāt
karabhādiśabdairdhanuṣkoṭikundakuṭmala—kamalāni pratīyante, noṣṭrācalāgracchatrāṇi |</p>
<p><b>deśato</b> yathā— hariraraṇye, harirdvārakāyāṃ, hariramarāvatyāmiti siṃhaviṣṇuvāsavāḥ
pratīyante |</p>
<p><b>kālato</b> yathā— 'divā hasto 'yamityukte pāṇiḥ pratīyate, na nakṣatram, rātrau pataṅga
ityukte śalabho, na sūryaḥ, tretāyāmarjuna ityukte kārtavīryo na kaunteya iti |</p>
<p>asya copalakṣaṇatvāt sāhacaryādibhirapi padārthāvacchedo bhavati | tadyathā—</p>
<b><lg>
<l>lakṣmaṇānugato bhāti śaśī rāma ivāparaḥ |</l>
<l>kausalyeva bibharti dyaurabhiṣekojjvalāṃ śriyam || 92 ||</l>
</lg></b>
<p>yathā ca—(kāvyāda. 1.6)</p>
<b><lg>
<l>gaurgauḥ kāmadughā samyakprayuktā smaryate budhaiḥ |</l>
<l>duṣprayuktā	 punargotvaṃ prayoktuḥ saiva śaṃsati || 93 ||</l>
</lg></b>
<p>(<b>43. śabdāntarādibhedaḥ)</b></p>
<p>śabdāntaramabhyāsaḥ saṅkhyā saṃjñā guṇaḥ prakaraṇamiti śabdāntarādayaḥ; tebhyaḥ
kriyādīnāmanekatvaṃ <b>śabdāntarādibhedaḥ</b> | teṣu <b>śabdāntarāt kriyābhedo</b> yathā—</p>
<b><lg>
<l>ārohatyavanīruhaḥ praviśati śvabhraṃ nagaḥ spardhate
khaṃ vyālẹdhi viveṣṭate kṣititale kuñjodare līyate |</l>
<l>antarbhrāmyati koṭarasya	visaratyālambate vīrudhaḥ
kiṃ tad yanna karoti mārutavaśaṃ yātaḥ kṛśānurvane || 94 ||</l>
</lg></b>
<p><b>abhyāsāt kriyābhedo</b> yathā—(gā.sa. 902)</p>
<b><lg>
<l>jāṇimi kaāvarāhaṃ jāṇimi aliāi bhaṇaï saalāiṃ |</l>
<l>aṇuṇeṃte	uṇa 	jāṇe	kaāvarāhaṃ	va	appāṇaṃ || 95 ||</l>
</lg></b>
<lg>
<l>(jānāmi kṛtāparādhaṃ jānāmi alīkāni bhaṇati sakalāni |</l>
<l>anunayati	punarjāne	kṛtāparādhamivātmānam ||)</l></lg> iti |
<pb n="480"/>
<p><b>saṅkhyāyā dravyabhedo yathā—</b></p>
<b><lg>
<l>trayo 'g‍nayas‍trayo vedās‍trayo devās‍trayo guṇāḥ |</l>
<l>trayo daṇḍiprabandhāśca triṣu lokeṣu pūjitāḥ || 96 ||</l>
</lg></b>
<p><b>saṃjñāto dravyabhedo</b> yathā—(ma.vī.ca. 1.20)</p>
<b><lg>
<l>lāṅgalollikhyamānāyā yajñabhūmeḥ samudgatā |</l>
<l>sīteyamūrmileyaṃ tu	dvitīyā janakātmajā || 97 ||</l>
</lg></b>
<p><b>guṇād dravyabhedo</b> yathā—</p>
<b><lg>
<l>indranīlanibhaḥ pṛṣṭhe kroḍe kumudapāṇḍaraḥ |</l>
<l>gaṅgāyamunayoreṣa	sāraṅgassaṅgamopamaḥ || 98 ||</l>
</lg></b>
<p><b>prakaraṇāt kriyāviśeṣabhedo</b> yathā—(raghu. 12.45)</p>
<b><lg>
<l>eko dāśarathiḥ kāmaṃ yātudhānāḥ sahastraśaḥ |</l>
<l>te tu yāvanta evājau tāvaddhā dadṛśe sa taiḥ || 99 ||</l>
</lg></b>
<p>(<b>44. śaktyādibhedaḥ</b>)</p>
<p>śaktiḥ śaktivyāpāraḥ kriyāphalaṃ kriyāsambandhinaḥ sahacāriṇa iti śaktyādayaḥ |
teṣāṃ vāstava aupādhiko vā bhedenāvabhāsaḥ <b>śaktyādibhedaḥ |</b> tatra</p>
<p><b>vāstavaḥ śaktibhedo</b> yathā— ag‍niḥ kāṣṭhāni dahati, odanaṃ pacati, padārthān
prakāśayati, sarpirag‍niṃ dīpayati, pittaṃ śamayati, śarīramāpyāyayatīti |</p>
<p><b>vāstavaḥ śaktivyāparo</b> yathā— ābhyāṃ labdham; ābhyāṃ krītam, ābhyāṃ
pak‍vaḥ, ābhyāṃ dattamityatrābhyāmityasya labdhādipadasannidherapādānakaraṇakartṛsampradāna—
viṣayo 'bhidhāvyāpāro bhidyate | evaṃ payaḥ payo jarayati (mabhā. 1.2.64) iti
kartṛkarmaviśeṣaviṣayaḥ, gāvau gāvau śrayete iti sa eva <b>dvitvāvacchinnaḥ</b>, payaḥ(yāṃsi)
payo 'nveṣayati iti <b>bahutvaikatvāvacchinnaḥ</b> | evaṃ <b>kārmādhikaraṇādiviṣayo 'pi</b> kuṇḍe
kuṇḍe nidhehītyādiravagantavya iti |</p>
<p><b>vāstavaḥ kriyāphalabhedo</b> yathā— ekasminneva yāge yajamānasya dharmaḥ,
ṛtvijāmarthaḥ, annabhujāṃ kāmaḥ, paśūnāṃ mokṣaḥ; ekasminnapi saṅgrāme bhṛtyānāṃ
dharmaḥ, rājñāmarthaḥ, kravyādāṃ kāmaḥ, abhimukhahatānāṃ mokṣa iti |</p>
<p><b>aupādhikaḥ kriyābhedo</b> yathā— uṣṭrāsikā āsyante, hataśāyikāśśayyante,
raipoṣaṃ puṣyati, samūlakāṣaṃ kaṣati; yathā ca bhavedapi bhavet syādapi syāditi |</p>
<pb n="481"/>
<p><b>aupādhikaḥ sambandhibhedo</b> yathā—sampanno yavo yavaneṣu, śuṣkasturuṣkeṣu,
vinaṣṭaḥ surāṣṭreṣu; parut bhavān paṭurāsīt paṭutara aiṣamaḥ, anya evāsi sampanna iti |</p>
<p>yathā ca—(raghu. 6.5)</p>
<b><lg>
<l>tāsu śriyā rājaparamparāsu prabhāviśeṣodayadurnirīkṣaḥ |</l>
<l>sahasradhātmā vyarucad vibhaktaḥ payomucāṃ paṅ‌ktiṣu vidyuteva || 100 ||</l>
</lg></b>
<p>aupādhikaḥ <b>sahacāribhedo</b> yathā—</p>
<b><lg>
<l>magadheṣu stanau pīnau kaliṅgeṣvakṣiṇī śubhe |</l>
<l>bāhū pralambāvaṅgeṣu vaṅgeṣu caraṇau dṛ̣dhau || 101 ||</l>
</lg></b>
<p>yathā ca—(māgha. 3.14)</p>
<b><lg>
<l>daityādhipaprāṇamuṣāṃ nakhānāmupeyuṣāṃ bhūṣaṇatāṃ kṣatena |</l>
<l>prakāśakārkaśyaguṇau dadhānāḥ stanau taruṇyaḥ parivavrurenam || 102 ||</l>
</lg></b>
<p>(<b>45. śrutyādiviniyogaḥ</b>)</p>
<p>śrutiḥ liṅgaṃ vākyaṃ prakaraṇaṃ sthānaṃ samākhyeti śrutyādayaḥ | taiḥ
pradhānāṅgatvāpādanaṃ <b>śrutyādiviniyogaḥ</b> | sa</p>
<p><b>śrutito</b> yathā— paśunā rudraṃ yajate; atra paśuneti tṛtīyāśrutyā rudrayāge
paśoraṅgabhāvaḥ pratipādyate |</p>
<p><b>liṅgato</b> yathā— 'barhirdevasadanaṃ dāmi' iti; atra dāmīti lavanaliṅgādanena
mantreṇa bahīṃṣi lunīyāditi pratīyate |</p>
<p><b>vākyato</b> yathā— śvetaṃ chāgamālabheta; atraikavākyopādānācch‌vetaguṇasya
chāgāvacchedakatvena kriyāṅgabhāvo ava gamyate |</p>
<p><b>prakaraṇato</b> yathā— samidho yajati, tanūnapātaṃ yajati, iḍo yajati,
barhiryajati, svāhākāraṃ yajati, iti prayājānāṃ darśapūrṇamāsaprakaraṇe
paṭhitānāṃ tadaṅgatvamavagamyate |</p>
<p><b>sthānato</b> yathā— mārjanāghamarṣaṇopasthānajapahomādisthāneṣu paṭhitānāṃ mantrāṇāṃ
tatraivāṅgabhāvo bhavati |</p>
<p><b>samākhyāto</b> yathā— hautraṃ karma, ādhvaryavaṃ karma, audgātraṃ karmetyanvarthasaṃjñā—
balāddhautrādīnāmeva teṣvaṅgabhāvo bhavati |</p>
<pb n="482"/>
<p><b>śrutyādayaśca</b> k‍vacitsamastāḥ k‍vacidva‍yastā eva viniyojayanti |</p>
<p><b>samastā</b> yathā—(raghu. 6.63)</p>
<b><lg>
<l>anena kalyāṇi! kare gṛhīte mahākulīnena mahīva gurvī |</l>
<l>rat‍nānuviddhārṇavamekhalāyā diśaḥ sapat‍nī bhava dakṣiṇasyāḥ || 103 ||</l>
</lg></b>
<p><b>vyastā</b> yathā—(kirātā 3.48)</p>
<b><lg>
<l>sa kṣatriyastrāṇasahaḥ kṣatād yastat kārmukaṃ karmasu yasya śaktiḥ |</l>
<l>vahan dvayīmapyaphale 'rthajāte karotyasatkārahatāmivoktim || 104 ||</l>
</lg></b>
<p>(<b>46. śrutyādibalābalam</b>)</p>
<p>'śrutiliṅgavākyaprakaraṇasthānasamākhyānāṃ samavāye pāradaubailyamarthaviprakarṣād' (pū.
mī. 3.3.14) iti <b>śrutyādibalābalaṃ</b> tadapyakhaṇḍavākyārthapakṣe asamarthitameva bhavati |
yataḥ— (vāpa. 2.72)</p>
<b><lg>
<l>akhaṇḍameva vākyaṃ cedavibhaktārthamiṣyate |</l>
<l>tat sarvaṃ śrutibhūtatvānna śrutyaiva virotsyate || 105 ||</l>
</lg></b>
<p>na ca śrutirliṅgavākyādi na viruṇaddhi | tatra śrutyā liṅgavirodho yathā—'aindrayā
gārhapatyamupatiṣṭhate' (mai.saṃ. 3.24); aindrayā ṛcā indraprakāśanasāmarthyalakṣaṇā—
lliṅgādindropasthānaviniyogo gārhapatyamiti dvitīyāśrutyā bādhyate; tenaindrayāpyetayā
gārhapatyasyaivopasthānaṃ bhavati | śrutyā vākyavirodho yathā—'payasā bhuṅktāṃ devadattaḥ
śṛtena |' atra viśeṣaṇaviśeṣyabhāvena vākyaprāpitasya payoviṣayasya
śrapaṇasyāsambhave 'pi śrutiprāpitaṃ payasa upasecanatvaṃ na nivartate | na copasecanatvena
yadaprasiddhamudakādikaṃ, tena śṛtena śrapaṇasyānugraho bhavatviti yujyate |
śrutivākyārthavikalpasambhave śrutyartha eva kriyate, na vākyārthaḥ, arthaviprakarṣāt | nanu
ca śṛtenetyapi tṛtīyāntameva | tatra yathā 'aruṇayaikahāyanyā piṅākṣyā somaṃ krīṇāti'
ityāruṇyādayaḥ svāśrayamavacchindantaḥ śrutyā krayeṇa sambadhyante, tathā śrapaṇamapi
śrutyaiva bhojanena sambhantsyata iti |</p>
<p>viṣama upanyāsaḥ | tatra hi 'aruṇayaikahāyanyā piṅgākṣyā' iti
praśastagavīviṣayāṇi viśeṣaṇānyeva śrūyante, na viśeṣyaṃ śābaleyādi | tataśca yairevā—
sādhāraṇaviśeṣaṇairaruṇādibhirnīlagrīvatrilocanārdhanārīśvarādibhiriva maheśvarādi viśeṣyaṃ
śābaleyādi yadavagamyate, naiva teṣāṃ bādho bhavati | tadagrahe tasyāgrahaṇāt | nāpi
<pb n="483"/>
vikalpaḥ, samuditānāmevāvacchedanimittatvāt | iha tūbhayaṃ śrūyate, viśeṣyaṃ viśeṣaṇaṃ
ca, payaseti viśeṣyaṃ, śṛteneti viśeṣaṇam | viśeṣaṇaviśeṣyayośca vikalpasambhave
viśeṣyamevopādīyate, na viśeṣaṇamiti mṛṣaivopālabdhāḥ smaḥ |</p>
<p>api ca dvividha ihānuṣṭheyaḥ śabdārthaḥ dṛṣṭaviṣayo 'dṛṣṭaviṣayaśca | tatrādṛṣṭaviṣaye
yathoktākaraṇena mā bhūd viphala iti nivāpāñjalipradānavadanyūnādhika eva anuṣṭhīyate |
dṛṣṭaviṣaye punaradṛṣṭaniyamābhāvena śakyate śaktirullaṅaghayitum | tatra nāyaṃ niyamo yaduta
śṛtenaiva payasā bhoktavyaṃ, na cāśṛtena payasā bhujikriyā na nirvartate | na ca nirvṛttā
phalaṃ na nirvartayati | tasmād aśṛtamapi paya evopādīyate, na tu śṛtamapyudakādīti ||</p>
<p>nanu ca liṅgenāpi śrutibādho dṛśyate | tadyathā— <b>pacyatāṃ piṣyatāmavahanyatā—
matithirāyāta</b> iti | atra hi pākapeṣaṇāvaghātāḥ śrutyātithiviṣayatayopasthāpitā
liṅgena pākapeṣaṇāvaghātārhavrīhyādiviṣayatayopasthāpyante |</p>
<p>atrāpi brūmaḥ—kāmaṃ punarihātithiviṣayāṃ śrutimāyuṣmān manyate
pacyatāmatithirāyāta iti | tatra yadi pūrvām, uttarasyā viṣayo vaktavyaḥ | athottarām,
kathamādyāḥ pākādayo 'tithiviṣayā iti?</p>
<p>kiṃ bravīṣi? atithiviśeṣaṇānukāritvenaikavākyabhrāntikāriṇā āyāta iti
padena vipralabdho 'si |</p>
<p>kiyadidaṃ te, yato 'dyāpi śrutyarthamapi nā(va)budhyase | śrutirhi nāmānekapadanibandhana
eva śabdaviṣayo vidhyādirarthaḥ | sa ca svārthasiddhaye karmakaraṇakartra—
dhikaraṇādikaṃ yadākṣipati sa sarvaḥ śrutyartho bhavati | tadyathā avahanyatāmityukte vrīhyādi,
'somaṃ krīṇāti' ityuk‍te gavādi, varṣatītyukte devādi, sūrya udetītyukte prācyādi |
tacca dravyameva na guṇaḥ | sa tvarthasāmarthyāt sannihito 'pi śrutipadānākṣip‍taḥ
śrutāruṇādiśabdasannidhāne vyāpāravān pratīyata iti yat‍nāntaraprāpitatvācchutyarthavilakṣaṇo
vākyārthaviṣayatā kriyāṅgabhāvamanubhavati |</p>
<p>taduktam — (vāpa. 2.73, 74)</p>
<b><lg>
<l>sāmarthyaprāpitaṃ yacca vyaktyarthamanuṣajyate |</l>
<l>śrutirevānuṣaṅge sā bādhikā liṅgavākyayoḥ || 106 ||</l>
</lg></b>
<b><lg>
<l>anākṣip‍to 'ruṇādiryaḥ sannidhānena gamyate |</l>
<l>sa yat‍naprāpito vākye śrutidharmavilakṣaṇaḥ || 107 ||</l></lg></b> iti |
<pb n="484"/>
<p>etena liṅgādyanupāttayāpi śrutyā liṅgādibādho vyākhyātaḥ |</p>
<p>tadyathā—(kusaṃ. 5.64)</p>
<b><lg>
<l>yathāśrutaṃ vedavidāṃ vara! tvayā jano 'yamuccaiḥpadalaṅghanotsukaḥ |</l>
<l>tapaḥ kiledaṃ tadavāp‍tisādhanaṃ manorathānāmagatirna vidyate || 108 ||</l>
</lg></b>
<p><b>yathā vā—(kusaṃ. 5.82)</b></p>
<b><lg>
<l>alaṃ vivādena yathāśrutastvayā tathāvidhastāvadaśeṣamastu saḥ |</l>
<l>mamātra bhāvaikarasaṃ manaḥ sthitaṃ na kāmavṛttirvacanīyamīkṣate || 109 ||</l>
</lg></b>
<p>(<b>47. śrutyādikramaḥ</b>)</p>
<p>śrutyarthapāṭhasthānamukhyapravṛttyādibhiḥ padārthānāṃ yāgādikarmasu paripāṭ‍yāvasthāpanaṃ
<b>śrutyādikramaḥ</b> | tatra—</p>
<p><b>śrutikramo</b> yathā— 'adhvaryurgṛhapatiṃ dīkṣayitvā brahmāṇaṃ dīkṣayati' |</p>
<p><b>arthakramo</b> yathā— 'ag‍nihotraṃ juhoti, yavāgūṃ pacati' |</p>
<p><b>pāṭhakramo</b> yathā— 'dharmārthakāmānāṃ samavāye pūrvaḥ pūrvo garīyān' (kāmasū. 1.2) |</p>
<p><b>sthānakramo</b> yathā— 'bhūrbhuvaḥsvarlokāṁstarpayati' |</p>
<p><b>mukhyakramo</b> yathā— 'devānṛṣīn manuṣyānarcayati' |</p>
<p><b>pravṛttikramo</b> yathā— 'prāgvadano 'ghamarṣaṇādīni japati' |</p>
<p>(<b>48. kramasambhedaḥ</b>)</p>
<p>eṣāmanyonyasaṅkaraḥ <b>kramasambhedaḥ</b>| tatra—
<b>śrautārthakramasaṅkaro</b> yathā—</p>
<b><lg>
<l>prathamamaruṇacchāyastāvattataḥ kanakaprabha—</l>
<l>stadanu virahottāmyattanvīkapolataladyutiḥ |</l>
<l>prabhavati punardhvāntadhvaṃsakṣamaḥ kṣaṇadāmukhe</l>
<l>sarasabisinīkandacchedacchavirmṛgalāñchanaḥ || 110 ||</l>
</lg></b>
<p><b>sthānārthasaṅkaro</b> yathā— (kusaṃ. 5.64)</p>
<b><lg>
<l>sthitāḥ kṣaṇaṃ pakṣmasu tāḍitādharāḥ payodharotsaṅganipātacūrṇitāḥ |</l>
<l>valīṣu tasyāḥ skhalitāḥ prapedire cireṇa nābhiṃ prathamodabindavaḥ|| 111 ||</l>
</lg></b>
<p><b>pāṭhasthānasaṅkaro</b> yathā—</p>
<b><lg>
<l>hṛtkaṇṭhavaktraśrotreṣu kasya nāvasthitaṃ tava |</l>
<l>śrīkhaṇḍahārakarpūradantapatraprabhaṃ yaśaḥ || 112 ||</l>
</lg></b>
<pb n="485"/>
<p><b>śrautārthaprāvartika</b>kramasaṅkaro yathā—(māgha. 9.29)</p>
<b><lg>
<l>prathamaṃ kalābhavadathārdhamatho himadīdhitirmahadabhūduditaḥ |</l>
<l>dadhati sphuṭaṃ kramaśa eva na tu prathitaujaso 'pi sahasopacayam || 113 ||</l>
</lg></b>
<p><b>śrautārthapāṭhasaṅkaro</b> yathā—</p>
<b><lg>
<l>k‍vāpyastādridarīṣu pūṣṇi patite sāndhye ca dhām‍ni kramāt</l>
<l>kiṃcitkiṃcidudañcati pratikalaṃ mandāsu dṛkchaktiṣu |</l>
<l>etāḥ pakvaparūṣakacchavimuṣaḥ pūrvaṃ tatastyāyatā</l>
<l>jāyante tamasā diśaḥ pariṇamajjambūphalaśyāmalāḥ || 114 ||</l>
</lg></b>
<p><b>śrautārthamukhyasaṅkaro</b> yathā—</p>
<b><lg>
<l>śrutvā yaṃ sahasā ' 'gataṃ nijapurāt trāsena nirgacchatāṃ</l>
<l>śatrūṇāmavarodhanairjalalavaprasyandatimyatpuṭāḥ</l>
<l>śubhre sadmani pallavinyupavane vāpyāṃ navāmbhoruhi</l>
<l>krīḍādrau ca saśādvale vivalitagrīvairvimuktā dṛśaḥ || 115 ||</l>
</lg></b>
<p><b>śrautārthasthānamukhyasaṅkaro</b> yathā—</p>
<b><lg>
<l>āyāte dayite marusthalabhuvāṃ sañcintya durlaṅghatāṃ</l>
<l>gehinyā paritoṣabāṣpataralāmāsajya dṛṣṭi mukhe |</l>
<l>dattvā pīluśamīkarīrakabalān svenāñcalenādarā—</l>
<l>dunmṛṣṭaṃ karabhasya kesarajaṭābhārāgralag‍naṃ rajaḥ || 116 ||</l>
</lg></b>
<p><b>śrautārthapāṭhapravṛttisaṅkaro</b> yathā—</p>
<b><lg>
<l>dṛṣṭe locanavanmanāṅ mukulitaṃ pārśvasthite vaktratav || 117 ||</l></lg></b> (dra.pṛ. 472)
<p>ādigrahaṇādviprakarṣādibhirapi <b>śrutyādikramasambhedo</b> yathā—(māgha. 1.3)</p>
<b><lg>
<l>cayastviṣāmityavadhāritaṃ purā tataḥ śarīrīti vibhāvitākṛtim |</l>
<l>vibhurvibhaktāvayavaṃ pumāniti kramādamuṃ nārada ityabodhi saḥ || 118 ||</l>
</lg></b>
<p><b>prādhānyādibhirapi</b> yathā—kusaṃ. 7.46</p>
<b><lg>
<l>kampena mūrdh‍naḥ śatapatrayoniṃ vācā hari vṛtrahaṇaṃ smitena |</l>
<l>ālokamātreṇa surānaśeṣān sambhāvayāmāsa yathāpradhānam || 119 ||</l>
</lg></b>
<pb n="486"/>
<p><b>aucityādibhirapi</b> yathā—(raghu. 13.72)</p>
<b><lg>
<l>durjātabandhurayamṛkṣaharīśvaro me</l>
<l>paulastya eṣa samareṣu puraḥ prahartā |</l>
<l>ityādareṇa kathitau raghunandanena</l>
<l>vyutkramya lakṣmaṇamubhau bharato vavande || 120 ||</l>
</lg></b>
<p><b>vayaḥśrutādibhirapi</b> yathā—(rāca. 15.36)</p>
<b><lg>
<l>mūrdh‍nā jāmbavato 'bhivādya caraṇāvāpṛcchya senāpatī—</l>
<l>nāśvāsyāśrumukhānmuhuḥ priyasakhān preṣyān samādiśya ca |</l>
<l>ārambhaṃ jagṛhe mahendraśikharādambhonidherlaṅghane</l>
<l>raṃhasvī raghunāthapādarajasāmuccaiḥ smaran mārutiḥ || 121 ||</l>
</lg></b>
<p>tadevamete ye purastādupavarṇitāḥ ye caivaṃprakārāḥ samāhāretaretarayogaika—
śeṣānvācyādayo vākyagatānāṃ padārthānāmanugrāhiṇo dharmāḥ te sarve 'pyavidyamāne—
ddeśavibhāgena ekena vākyākhyena śabdenābhidhīyamāne 'vayavābhāvād anapoddhārya—
śaktimātraparigrahe kriyātmanyeva kevale pratijñāya māne na sambhavanti | tasmāt
pravibhaktarūpāṇāmapyavyabhicaritāvādhi vibhāgānāṃ caturṇāṃ pañcānāṃ vā padajātānām
asaṅkīrṇairvācyadyotyagamanīyairarthairbhavitavyamiti | yasyāpyekaḥ sanniviṣṭānekaśaktirūpa—
sarvopādhiviśiṣṭaḥ kriyātmā vyāvahārikābhyāṃ anvayavyatirekābhyāṃ prakalpitoddeśa—
vibhāgenaikena vākyākhyena śabdenābhidhīyate, tasyāpi yāvānayaṃ padaśrutirūpabhedena
padārtharūpabhedena ca vyavahāraḥ purastādupanyastaḥ sa sarva ekasmādarthāt śrutirūpāṇi
buddha‍yantaraiḥ kṛtapravibhāgānyapoddha‍ṛtyāyoddha‍ṛtya prakṛtipratyayādivat śrutirūpapravibhāge
kriyamāṇe na virudhyate | tatra ca—</p>
<b><lg>
<l>rūpanāśe padānāṃ syāt kathaṃ cāvadhikalpanā |</l>
<l>agṛhītāvadhau śabde kathaṃ cārtho vivicyate || 122 ||</l>
</lg></b>
<b><lg>
<l>tathā hi bhāge sādṛśyaṃ bhāge bhedo 'vasīyate |</l>
<l>bhāgābhāve 'pi vākyānāmatyantaṃ bhinnadharmaṇām || 123 ||</l>
</lg></b>
<b><lg>
<l>ekasya bhāge sādṛśyaṃ bhāge bhedaśca lakṣyate |</l>
<l>nirbhāgasya prakāśasya nirbhāgenaiva cetasā || 124 ||</l>
</lg></b>
<pb n="487"/>
<b><lg>
<l>aprasiddhaṃ tu yaṃ bhāgamadṛṣṭamanupaśyati |</l>
<l>sarvatrāsaṃvidaṃ mūḍhastāvati pratipadyate || 125 ||</l>
</lg></b>
<b><lg>
<l>yataḥ pikādiyogena vākye 'tyantavilakṣaṇe |</l>
<l>sadṛśasyeva saṃjñānamasato 'rthasya manyate || 126 ||</l>
</lg></b>
<b><lg>
<l>gavaye narasiṃhe vāpyekajñānāvṛte yathā |</l>
<l>bhāgaṃ jātyantarasyaiva sadṛśaṃ pratipadyate || 127 ||</l>
</lg></b>
<b><lg>
<l>yathaivaikasya gandhasya bhedena parikalpanā |</l>
<l>puṣpādiṣu tathā vākye 'pyarthabhedasya kalpanā || 128 ||</l>
</lg></b>
<b><lg>
<l>ato 'khaṇḍe 'pi vākyārthe śaktibhedādapoddha‍ṛte |</l>
<l>vākyāntaravibhāgena yathoktaṃ na virudhyate ||</l></lg></b> (vāpa. 2.88–95)
<p>tasmād yuktaiva padagatadoṣaguṇanirūpaṇeti |</p>
<p>(<b>padadoṣāḥ —16</b>)</p>
<p>tatra padavākyavākyārthadoṣeṣu <b>padadoṣāḥ</b> ṣoḍaśa—</p>
<p><b>asādhu, aprayuktaṃ, kaṣṭam, anarthakam, anyārthakam, apuṣṭārthakam,
asamartham, apratītaṃ, kliṣṭaṃ, gụ̄dhārthaṃ, neyārthaṃ, sandigdhaṃ, viruddham,
aprayojakaṃ, deśyaṃ, grāmyamiti</b> | teṣu —</p>
<p>1. <b>śabdānuśāsanaviruddhamasādhu</b>, yathā—</p>
<b><lg>
<l>bhūribhārabharākrānte bādhati skandha eṣa te |</l>
<l>na tathā bādhate skandho yathā bādhati bādhate || 130 ||</l>
</lg></b>
<p>2. <b>kavibhiranibaddhamaprayuktam</b>, yathā—</p>
<b><lg>
<l>kāmacīkamathāḥ ke 'mī tvāmajihvāyakīyiṣam |</l>
<l>sa sasti kiṃ vacantīme kambaḥ śambaṃ dhariṣyati || 131 ||</l>
</lg></b>
<p>3. <b>śrutivirasaṃ kaṣṭam</b>, yathā—(bhāmahā. 1.53)</p>
<b><lg>
<l>varvarṣṭi jalado yatra yatra dardharṣṭi cātakaḥ |</l>
<l>yatrāśvakarṇaḥ pophulti sa kālo māmajihladat || 132 ||</l>
</lg></b>
<p>4. <b>pādapūraṇamātrārthamanarthakam</b>, yathā—</p>
<b><lg>
<l>bibharti yaśca dehārdhe priyāminduṃ tu mūrdhani |</l>
<l>sa vai devaḥ khalu tvāṃ hi punātu madanāntakaḥ || 133 ||</l>
</lg></b>
<pb n="488"/>
<p>5. <b>rụ̄dhicyutamanyārthakaṃ</b>, yathā—</p>
<b><lg>
<l>te duḥkhamuccāvacamāvahanti ye prasmaranti priyasaṅgamānām |</l>
<l>atrāṅprapūrvau vahatismṛdhātū svārthe prayuktau na ca tatra rụ̄dhiḥ || 134 ||</l>
</lg></b>
<p>6. <b>tucchābhidheyamapuṣṭārtham</b>, yathā—</p>
<b><lg>
<l>śatārdhapañcāṃśabhujo dvādaśārdhārdhalocanaḥ |</l>
<l>viṃśatyardhārdhamūrdhā vaḥ punātu parameśvaraḥ || 135 ||</l>
</lg></b>
<p>7. <b>avācakamasamarthaṃ</b>, yathā—</p>
<b><lg>
<l>jalaṃ jaladhare kṣāramayaṃ varṣati vāridhiḥ |</l>
<l>idaṃ bṛṃhitamaśvānāṃ kakudmāneṣa heṣate || 136 ||</l>
</lg></b>
<p>8. <b>śāstramātraprayuktamapratītam</b>, yathā—</p>
<b><lg>
<l>kiṃ bhāṣitena bahunā rūpaskandhasya santi me na guṇāḥ |</l>
<l>guṇanāntarīyakaṃ ca premeti na te 'styupālambhaḥ || 137 ||</l>
</lg></b>
<p>9. <b>vyavahitārthapratyayaṃ kliṣṭam</b>, yathā—(kāvyāda. 3.120)</p>
<b><lg>
<l>vijitātmabhavadveṣigurupādahato janaḥ |</l>
<l>himāpahāmitradharairvyāp‍taṃ vyomābhinandati || 138 ||</l>
</lg></b>
<p>10. <b>aprasiddhārthaprayuktaṃ gụdhārthaṃ, yathā—</b></p>
<b><lg>
<l>sahasragorivānīkaṃ bhavato dussahaṃ paraiḥ |</l>
<l>gośabdasyākṣivācitvādihendro hi sahasraguḥ || 139 ||</l>
</lg></b>
<p>11. <b>saṅekatakalpitābhidheyaṃ</b> neyārtham, yathā—</p>
<b><lg>
<l>sapadi paṅ‌ktivihaṅgamanāmabhṛttanayasainyamulūkajitā jitam |</l>
<l>ayamihārtha ulūkajidindrajid balamanena ca dāśaratherjitam || 140 ||</l>
</lg></b>
<p>12. <b>aniścayakṛt sandigdham</b>, yathā—</p>
<b><lg>
<l>nīlalohitamūrtiryo dahatyante jagattrayam |</l>
<l>sa eṣa hi mahādeva ityukte hi na niścitam |</l>
<l>vibhāvasurvivasvānvā vṛṣāṅko vā pratīyate || 141 ||</l>
</lg></b>
<p>13. <b>viparītakalpanaṃ</b> viruddham, yathā—</p>
<b><lg>
<l>akāryasuhṛdo 'smākamapūrvāstava kīrtayaḥ |</l>
<l>iti stutyarthamevaitadastutyarthe vikalpyate || 142 ||</l>
</lg></b>
<pb n="489"/>
<p>14. <b>aviśeṣādhāyakamaprayojakam</b>, yathā—</p>
<b><lg>
<l>tamālaśyāmalaṃ kṣāramatyacchamatiphenilam |</l>
<l>kālena laṅghayāmāsa hanūmāneṣa sāgaram || 143 ||</l>
</lg></b>
<p>15. <b>avyutpattimaddeśyam</b>, yathā—</p>
<b><lg>
<l>gallau lāvaṇyatallau te laḍahau maḍahau bhujau |</l>
<l>netre vosaṭṭakaṃdoṭṭamoṭṭāyitasakhe sakhi! || 144 ||</l>
</lg></b>
<p>16. aślīlāmaṅgalaghṛṇāvadarthaṃ <b>grāmyam</b> |</p>
<p>tatrāsabhyamasabhyārthāntaramasabhyasmṛtihetuścā<b>ślīlam</b>
<b>tatrāsabhyaṃ</b> yathā—</p>
<b><lg>
<l>chatrākāraśirāḥ sirālasaralasthūlaprakāṇḍo mahān</l>
<l>madhyesūryasutābhrasindhu—vipulābhogo vaṭaḥ pātu vaḥ |</l>
<l>kāyaikye vikaṭaprasāritamahājaṅghaṃ mahīsup‍tayo—</l>
<l>ryaḥ khaṇḍendukirīṭakaiṭabhajitoḥ kāṭaśriyaṃ karṣati || 145 ||</l>
</lg></b>
<p><b>asabhyārthāntaraṃ</b> yathā—</p>
<b><lg>
<l>vidyāmabhyasyato rātrāveti yā bhavataḥ priyā |</l>
<l>vanitā guhyakeśānāṃ kathaṃ te pelavaṃ dhanam || 146 ||</l>
</lg></b>
<p><b>asabhyasmṛtihetu</b>ryathā—(bhāmahā. 1.59)</p>
<b><lg>
<l>utkampayasi māṃ cūta! pikavākkaṭavena kim |</l>
<l>kṛtaḥ kṛkāṭikāyāṃ te pādaḥ prāṇena yāsyatā || 147 ||</l>
</lg></b>
<p>apraśastamapraśastārthāntaramapraśastasmṛtihetuścā<b>maṅgalārtham</b> | teṣu—
<b>apraśastaṃ</b> yathā—</p>
<b><lg>
<l>kheṭake bhaktasūpasya valabhyāṃ pattanasya ca |</l>
<l>atṛp‍to 'haṃ mariṣyāmi hehale bhāṣitasya ca || 148 ||</l>
</lg></b>
<p><b>apraśastārthantaraṃ</b> yathā—</p>
<b><lg>
<l>pravāsayati yā kāntaṃ vasante gṛhasaṃsthitam |</l>
<l>vināśapathadānena piśācī sā na sā 'ṅganā || 149 ||</l>
</lg></b>
<pb n="490"/>
<p><b>apraśastasmṛtihetu</b>ryathā—</p>
<b><lg>
<l>mārīco 'yaṃ muniryasya kṛtyāḥ kālāntakālaye |</l>
<l>pat‍nyāṃ saṅkrandanādīnāṃ sutānāmāp‍taye 'bhavan || 150 ||</l>
</lg></b>
<p><b>ghṛṇāvad</b> ghṛṇāvadarthāntaraṃ ghṛṇāvatsmṛtihetuśca |</p>
<p><b>ghṛṇāvadarthaṃ</b> yathā—</p>
<b><lg>
<l>pardate hadate stanyaṃ vapatyeṣa stanandhayaḥ |</l>
<l>muhurutkauti niṣṭhīvatyāttagarbhā punarvadhūḥ || 151 ||</l>
</lg></b>
<p><b>ghṛṇāvadarthāntaraṃ</b> yathā—</p>
<b><lg>
<l>bāṣpaklinnāvimau gaṇḍau vipūyāpāṇḍarau tava |</l>
<l>priyo 'gre viṣṭitaḥ putri! smitavarcobhirarcati || 152 ||</l>
</lg></b>
<p><b>ghṛṇāvatsmṛtihetu</b>ryathā—</p>
<b><lg>
<l>pratyārdrayanto rụ̄dhāni madaneṣuvraṇāni naḥ |</l>
<l>hṛdayaṃ kledayantyete purīṣaṇḍamahādrumāḥ || 153 ||</l>
</lg></b>
<p>(<b>vākyadoṣāḥ —16</b>)</p>
<p>vākyadoṣāḥ ṣoḍaśa— <b>śabdahīnaṃ, punaruktimat, apakramaṃ, bhinnavṛttaṃ, yatibhraṣṭaṃ,
visandhi, vyākīrṇaṃ, saṅkīrṇaṃ, garbhitam, apadam, aśarīram, ūnopamam,
adhikopamam, bhinnaliṅgaṃ, bhinnavacanaṃ, śleṣādiguṇaviparītaṃ</b> ceti | teṣu—</p>
<p>1. apaśabdava<b>cchabdahīnaṃ</b> yathā— (kirātā. 8.24)</p>
<b><lg>
<l>samucch‌vasatpaṅkajakośakomalairupāhitaśrīṇyupanīvi nābhibhiḥ |</l>
<l>dadhanti madhyeṣu valīvibhaṅgiṣu stanātibhārādudarāṇi namratām || 154 ||</l>
</lg></b>
<p>2. abhinnapadapadārthaṃ <b>punaruktimad</b>, yathā—(kāvyāda. 4.13)</p>
<b><lg>
<l>utkāmunmanayantyete gambhīrāḥ stanayit‍navaḥ |</l>
<l>ambhodharāstaṭitvanto gambhīrāḥ stanayit‍navaḥ || 155 ||</l>
</lg></b>
<p>3. kramabhraṣṭa<b>mapakramam</b>, yathā—</p>
<b><lg>
<l>kāntipratāpau bhavataḥ sūryācandramasoḥ samau |</l>
<l>turaṅgamatha mātaṅgaṃ prayacchāsmai madālasam || 156 ||</l>
</lg></b>
<pb n="491"/>
<p>4. <b>chandobhaṅgavadbhinnavṛttaṃ,</b> yathā—(bṛ.u. 5.5.17)</p>
<b><lg>
<l>yasminpañca pañcajanā ākāśaśca pratiṣṭhitaḥ |</l>
<l>tameva dhīro vijñāya prajñāṃ kurvīta brāhmaṇaḥ || 157 ||</l>
</lg></b>
<p>5. <b>asthānaviratiryatra tat yatibhraṣṭam,</b> yathā—</p>
<b><lg>
<l>brahmondropendrādigīrvāṇavandyo	bhaktānāṃ bhūyācchriye candracūḍaḥ |</l>
<l>strīṇāṃ saṅgītaṃ samākarṇayanketūdastāmbhodaṃ sado 'dhyāsta īśaḥ || 158 ||</l>
</lg></b>
<p>6. visaṃhitaṃ virūpasandhi ca <b>visandhi,</b> yathā—yathā—kāvyāda. 4.37</p>
<b><lg>
<l>meghānilena amunā etasminnadrikānane |</l>
<l>maññaryudgamagarbhāsau tarvālyurvī vidhūyate || 159 ||</l>
</lg></b>
<p>7. vighaṭitavibhakti <b>vyākīrṇam,</b> yathā—(kāvyāda. 3.110)</p>
<b><lg>
<l>daṇḍe cumbati padminyā haṃsaḥ karkaśakaṇṭake |</l>
<l>mukhaṃ valguravaṃ kurvan tuṇḍenāṅgāni ghaṭṭayan || 160 ||</l>
</lg></b>
<p>8. vākyāntarapadavyāmiśraṃ <b>saṅkīrṇam,</b> yathā—</p>
<b><lg>
<l>kāaṃ khāaï khuhio kūraṃ phellei ṇibbharaṃ ruṭṭho |</l>
<l>suṇaaṃ	goṇhāi kaṃṭhe hakkei a ṇattiaṃ ṭhero || 161 ||</l>
</lg></b>
<lg>
<l>(kākaṃ khādati kṣudhitaḥ krūraṃ kṣipati nirbharaṃ ruṣṭaḥ |</l>
<l>śvānaṃ gṛh‍ṇāti kaṇṭhe bhīṣayate nap‍tāraṃ sthaviraḥ ||)</l>
</lg>
<p>9. vākyāntaragarbhaṃ <b>garbhitam,</b> yathā—(rudraṭa. 644)</p>
<b><lg>
<l>yogyo yaste putraḥ so 'yaṃ daśāvadana lakṣmaṇena mayā |</l>
<l>rakṣainaṃ yadi	śaktirmṛtyuvaśaṃ	 nīyate vivaśaḥ || 162 ||</l>
</lg></b>
<p>10. bhinnabhāṣaprakṛtyādi<b>kamapadam</b> | yathā—</p>
<b><lg>
<l>āujjhia piṭṭiae jaha kukkuli ṇāma majjha bhattāle |</l>
<l>pecchaṃ/kkhaṃtaha lāulakaṃṇiāha hā kasya kaṃdemi || 163 ||</l>
</lg></b>
<lg>
<l>(āvārjya tāḍyate yathā kurkarī nāma mama bhartā |</l>
<l>prakṣante	rājakulabhṛtyā	hā	kasya	krandāmi ||)</l>
</lg>
<p>11. niṣkriya<b>maśarīraṃ</b>, yathā—</p>
<b><lg>
<l>selasuāruddhaddhaṃ	muddhāṇābaddhamuddhasasiḷehaṃ |</l>
<l>sīsapaḍicchiagaṃgaṃ saṃjhāpaṇaaṃ pamahaṇāhaṃ || 164 ||</l>
</lg></b>
<pb n="492"/>
<lg>
<l>(śailasutāruddhārdhaṃ	mūrdhābaddhamugdhaśaśilekham |</l>
<l>śīrṣapratiṣṭhitagaṅgaṃ sandhyāpraṇataṃ pramathanātham ||)</l>
</lg>
<p>12. ūnopamānaviśeṣaṇa<b>mūnopamam</b>, yathā—(rudraṭa. 1.36)</p>
<b><lg>
<l>saṃhaacakkāa—juā viasia—kamalā muṇālasaṃchaṇṇā |</l>
<l>vāvī vahu vva roaṇa—vilitta—thaṇaā suhāvei || 165 ||</l>
</lg></b>
<lg>
<l>(saṅgatacakrāhvayugā vikasitakamalā mṛṇālasaṃchanā |</l>
<l>vāpī vadhūriva	rocanāvilip‍tastanī sukhayati ||)</l>
</lg>
<p>13. adhikopamānaviśeṣaṇama<b>dhikopamam</b>, yathā—</p>
<b><lg>
<l>ahiṇava—maṇahara—viraïa—valaa—vihūsā vihāi ṇavavahuā |</l>
<l>kuṃdalae	vva	samupphullagucchapariliṃtabhamaragaṇā || 166 ||</l>
</lg></b>
<lg>
<l>(abhinavamanoharaviracitavalayavibhūṣā vibhāti navavadhūḥ |</l>
<l>kundalateva	samutphullagucchaparilīyamānabhramaragaṇā ||)</l>
</lg>
<p>14. bhinnaliṅgopamaṃ <b>bhinnaliṅgam</b>, yathā—(bhāmahā. 2.53)</p>
<b><lg>
<l>avigāhyo 'si	nārīṇāmananyamanasāmapi |</l>
<l>viṣamopalabhinnormirāpagevottitīrṣatām	|| 167 ||</l>
</lg></b>
<p>15. bhinnavacanopamaṃ <b>bhinnavacanam,</b> yathā—(kāvyāda. 2.55)</p>
<b><lg>
<l>sarāṃsīvāmalaṃ vyoma kāśā iva sitaḥ śaśī |</l>
<l>śaśīva dhavalā haṃsāḥ haṃsīva dhavalā diśaḥ || 168 ||</l>
</lg></b>
<p>guṇaviparyayastridhā—śabdapradhānaḥ, arthapradhānaḥ, ubhayapradhānaśca | tatra śleṣasamatā—</p>
<p>16. saukumārya<b>viparyayaḥ</b> śabdapradhānaḥ | teṣu—</p>
<p>śleṣaviparyayā<b>cchithilaṃ</b> yathā—(kāvyāda. 1.43)</p>
<b><lg>
<l>ālīyaṃ mālatīmālā lolālikalilā manaḥ |</l>
<l>nirmūlayati me mūlāt tamālamaline vane || 169 ||</l>
</lg></b>
<p>samatāviparyayo viṣamam yathā—(kāvyāda. 2.55)</p>
<b><lg>
<l>kokilālāpavācālo māmeti malayanilaḥ |</l>
<l>uc‍calacchīkarācchācchanirjharāmbhaḥ kaṇokṣitaḥ || 170 ||</l>
</lg></b>
<pb n="493"/>
<p>saukumāryaviparyayo 'sukumāram, yathā—(kāvyāda. 1.48)</p>
<b><lg>
<l>asitartitugadricchitsvaḥkṣitāṃ	patiradvidṛk |</l>
<l>amidbhiḥ śubhradṛgdṛṣṭairdviṣo jegh‍nīyiṣīṣṭa vaḥ || 171 ||</l>
</lg></b>
<p>prasādārthavyaktikāntiviparyayo 'rthapradhānaḥ | teṣu—</p>
<p>prasādaviparyayo<b> 'prasannam</b>, yathā—</p>
<b><lg>
<l>anaṅgakamalañcake	mayamānā	marālikā |</l>
<l>paś‍ /yasyānatyarjunābjanmasadṛśāṅko valakṣaguḥ || 172 ||</l></lg></b> (kāvyāda.1.44)
<p>arthavyaktiviparyayo <b>neyārtham,</b> yathā—(kāvyāda. 1.74)</p>
<b><lg>
<l>mahī	mahāvarāheṇa	lohitāduddhṛtodadheḥ |</l>
<l>itīyatyeva nirdiṣṭe neyā lauhityahetavaḥ || 173 ||</l>
</lg></b>
<p>kāntiviparyayo <b>grāmyam,</b> yathā—(kāvyāda. 1.61)</p>
<b><lg>
<l>kanye kāmayamānaṃ māṃ tvaṃ na kāmayase katham |</l>
<l>iti grāmyo 'yamarthoktiḥrvairasyāyaiva kalpate || 174 ||</l>
</lg></b>
<p>ojomādhuryaudāryaviparyaya <b>ubhayapradhānaḥ</b> | teṣu —</p>
<p>ojoviparyayaḥ khaṇḍitarīti<b>rasamastaṃ</b>, yathā—</p>
<b><lg>
<l>smaraḥ kharaḥ khalaḥ kāntaḥ kāyaḥ kopaśca naḥ kṛśaḥ |</l>
<l>cyuto māno 'dhiko rāgo moho jāto 'savo gatāḥ ||</l></lg></b> (kāvyāda. 1.59)
<p>mādhuryaviparyayaḥ khaṇḍitarīti<b>ranirvyūḍham</b>, yathā—</p>
<b><lg>
<l>nakhināṃ ca nadīnāṃ ca śṛṅgiṇāṃ śastriṇāṃ tathā |</l>
<l>viśvāso nopagantavyaḥ strīṣu rājakuleṣu ca || 176 ||</l>
</lg></b>
<p>audāryaviparyayaḥ khaṇḍitarīti<b>ranalaṅkāram</b> | yathā—</p>
<b><lg>
<l>dīrghapucchaścatuṣpādaḥ kakudyān lambakambalaḥ |</l>
<l>gorapatyaṃ balīvardastṛṇānyati mukhena saḥ || 177 ||</l>
</lg></b>
<p>(<b>vākyārthadoṣāḥ —16</b>)</p>
<p>vākyārthadoṣā api ṣoḍaśauva—</p>
<p><b>apārthaṃ, vyartham, ekārthaṃ, saṃsaśayam, apakramaṃ, khinnam, atimātraṃ,
paruṣaṃ, virasaṃ, nyūnopanam, adhikopanam, asadṛśopanam, aprasiddhopamam,
niralaṅkāram, aślīlaṃ, viruddhaṃ</b> ceti | teṣu —</p>
<pb n="494"/>
<p>1. samudāyārthaśūnya<b>mapārtham</b>, yathā—</p>
<b><lg>
<l>jarad‍gavaḥ kambalapādukābhyāṃ dvāri sthiti gāyati madrakāṇi |</l>
<l>taṃ brāhmaṇī pṛcchati putrakāmā rājan rumāyāṃ lavaṇasya ko 'rghaḥ || 178 ||</l>
</lg></b>
<p>2. niṣprayojanaṃ gatārthaṃ ca <b>vyartham,</b> yathā—(bhaṭṭi 4.4)</p>
<b><lg>
<l>āṃhiṣātāṃ raghuvyāghrau śarabhaṅgāśramaṃ, sa ca |</l>
<l>ahauṣīt svatanuṃ vahnau dṛṣṭāp‍tau rāmalakṣmaṇau || 179 ||</l>
</lg></b>
<p>3. uktābhinnārtha<b>mekārtham</b>, yathā—(māgha. 3.12)</p>
<b><lg>
<l>prasādhitasyātha madhudviṣo 'bhūdanyaiva lakṣmīriti yuktametat |</l>
<l>vapuṣyaśeṣe 'khilalokakāntā sānanyakāntā hyurasītarā tu || 180 ||</l>
</lg></b>
<p><b>ityuktārthamevāha—</b>(māgha. 3.13)</p>
<b><lg>
<l>kavāṭavistīrṇamanoramoraḥ sthalasthitaśrīlalanasya tasya |</l>
<l>ānanditāśeṣajanā babhūva sarvāṅgasaṅginyaparaiva lakṣmīḥ || 181 ||</l>
</lg></b>
<p>4. aniścayakṛ<b>tsaṃśay</b>, yathā—(kāvyāda. 4.17)</p>
<b><lg>
<l>manorathapriyālokarasalolekṣaṇe	sakhi ! |</l>
<l>ārādvṛttiriyaṃ mātā na kṣamā draṣṭumīdṛśam || 182 ||</l>
</lg></b>
<p>5. kamacyutama<b>pakramam</b>, yathā—</p>
<b><lg>
<l>kārāviūṇa khaüraṃ gāmaüḍo majjio a jimio a |</l>
<l>ṇakkhattattihivāre joisiaṃ pucchiuṃ calio || 183 ||</l>
</lg></b>
<lg>
<l>(kārayitvā kṣauraṃ grāmavṛddhau majjitaśca bhuktavāṃśca |</l>
<l>nakṣatratithivārān jyautiṣikaṃ praṣṭuṃ calitaḥ ||)</l>
</lg>
<p>6. jātyādyuktāvanirvyūḍhaṃ <b>khinnam,</b> yathā—</p>
<b><lg>
<l>vevāhiūṇa vahuā sāaraaṃ doliāe ṇijjaṃtī |</l>
<l>roaï diaro taṃ saṃṭhavei pāseṇa vac‍caṃto || 184 ||</l>
</lg></b>
<lg>
<l>(vivāhya vadhūḥ śvāśurakaṃ dolikayā nīyamānā |</l>
<l>roditi devarastāṃ saṃsthāpayati pārśvena vrajam ||)</l>
</lg>
<p>7. lokātītārtha<b>matimātram</b>, yathā—</p>
<b><lg>
<l>bhṛṅgeṇa kalikākośastathā bhṛśamapīḍayata |</l>
<l>vavarṣa vipinotsaṅge goṣpadapraṃ yathā madhu || 185 ||</l>
</lg></b>
<pb n="495"/>
<p>8. atikrūrārthaṃ <b>paruṣam,</b> yathā—(sa. ka. 1.58)</p>
<b><lg>
<l>khāhi visaṃ, muttaṃ pia ṇijjasu mārīe paḍaü de vajjo |</l>
<l>daṃtakkhaṃḍiathaṇiā khiviūṇa suaṃ savaï māā || 186 ||</l>
</lg></b>
<lg>
<l>(khāda viṣaṃ, mūtraṃ piba nīyasva māryā patatu te vajrama |</l>
<l>dantakhaṇḍitastanī kṣip‍tvā sutaṃ śapati mātā ||)</l>
</lg>
<p>9. aprakṛtarasaṃ <b>virasam,</b> yathā—(rudraṭasya 11.13)</p>
<b><lg>
<l>tava vanavāso 'nucitaḥ pitṛmaraṇaśucaṃ jahīhi kiṃ tapasā |</l>
<l>saphalaya	yauvanametannanvanuraktena	sutanu	mayā || 187 ||</l>
</lg></b>
<p>10. hīnopamānaṃ <b>hīnopamam,</b> yathā—(bhāmahā. 2.54)</p>
<b><lg>
<l>k‍vacidagre		prasaratā	k‍vacidāpatya	nigh‍natā |</l>
<l>śuneva sāraṅgakulaṃ tvayā bhinnaṃ dviṣāṃ balam || 188 ||</l>
</lg></b>
<p>11. adhikopamānama<b>dhikopamam</b>, yathā—(bhāmahā. 2.55)</p>
<b><lg>
<l>ayaṃ	padmāsanāsīnaścakravāko	virājate |</l>
<l>yugādau bhagavān brahmā vinirmitsuriva prajāḥ || 189 ||</l>
</lg></b>
<p>12. atulyopamānama<b>sadṛśopamam</b>, yathā—</p>
<b><lg>
<l>ṇamaha haraṃ rosāṇala—ṇiddaddha—viaddha—mammaha—sarīraṃ |</l>
<l>vitthaa—ṇiaṃba—ṇiggaa—gaṃgāsottaṃ va himavaṃtaṃ || 190 ||</l>
</lg></b>
<lg>
<l>(namata haraṃ roṣānalanirdagdhavidagdhamanmathaśarīram |</l>
<l>vistṛtanitambanirgatagaṅgāstrotasamiva himavantam ||)</l>
</lg>
<p>13. aprasiddhopamānama<b>prasiddhopamam</b>, yathā—</p>
<b><lg>
<l>kumudamiva mukhaṃ tasyā gauriva mahiṣaḥ śaśīva kāvyamidam |</l>
<l>śaradiva vibhāti taruṇī vikasatpulakotkareyamiti || 191 ||</l>
</lg></b>
<p>14. alaṅkārahīnaṃ <b>niralaṅkāram,</b> yathā—</p>
<b><lg>
<l>kolā khaṇaṃti motthaṃ khāaṃti maaamaṃsāiṁ |</l>
<l>uluā haṇaṃti kāe kāā ulue vi vāhaṃ/yaṃti || 192 ||</l>
</lg></b>
<lg>
<l>(kolāḥ khananti mustāṃ gṛdhrāḥ khādanti mṛtakamāṃsān |</l>
<l>ulūkā gh‍nanti kākān kākā ulūkānapi vādhante ||)</l>
</lg>
<pb n="496"/>
<p>15. asabhyārtha<b>maślīlam</b>, yathā—(bhāmahā. 1.51)</p>
<b><lg>
<l>udyatasya paraṃ hantuṃ stabdhasya vivaraiṣiṇaḥ |</l>
<l>patanaṃ jāyate 'vaś‍yaṃ kṛcchreṇa punarunnatiḥ || 193 ||</l>
</lg></b>
<p>16. virodhastridhā— pratyakṣavirodho 'numānavirodha āgamavirodhaśca | tatra—
deśakālalokādipratītaḥ <b>pratyakṣavirodhaḥ</b> | teṣu —</p>
<p><b>deśaviruddhaṃ</b> yathā—</p>
<b><lg>
<l>surāṣṭreṣvasti nagarī madhurā nāma viśrutā |</l>
<l>akṣoṭa nārikelāṅkā yasyāḥ paryantabhūmayaḥ || 194 ||</l>
</lg></b>
<p><b>kālaviruddhaṃ</b> yathā—(kāvyāda. 4.45)</p>
<b><lg>
<l>padminī naktamunnidrā sphuṭatyahni kumudatī |</l>
<l>madhurutphullaniculo	nidogho	medhadurdinaḥ || 195 ||</l>
</lg></b>
<p><b>lokaviruddhaṃ</b> yathā—(kāvyāda. 4. 50)</p>
<b><lg>
<l>ādhūtakesaro hastī tīkṣṇaśṛṅgasturaṅgamaḥ |</l>
<l>gurusāro 'yameraṇḍo nistāraḥ khadiradrumaḥ || 196 ||</l>
</lg></b>
<p>yuktyaucityapratijñādikṛto<b> 'numānāvirodhaḥ</b> | tatra—</p>
<p><b>yuktiviruddhaṃ</b> yathā—</p>
<b><lg>
<l>surahi—mahu—pāṇa—laṃpaḍa—bhamara—gaṇābaddha—maṃḍalībaṃdhaṃ |</l>
<l>kassa	maṇaṃ	ṇāṇaṃdaha	kummīpuṭṭaṭhṭhiaṃ		kamalaṃ || 197 ||</l>
</lg></b>
<lg>
<l>(surabhimadhupānalampaṭabhramaragaṇābaddhamaṇḍalībaddham |</l>
<l>kasya mano nānandayati kūrmīpṛṣṭhasthitaṃ kamalam ||)</l>
</lg>
<p><b>aucityaviruddhaṃ</b> yathā—</p>
<b><lg>
<l>paṭṭaṃsuuttarijjeṇa pāmaro pāmarīe varimusaï |</l>
<l>aïgarua—kūra—kuṃbhībhareṇa seolliaṃ vaaṇaṃ || 198 ||</l>
</lg></b>
<lg>
<l>(paṭṭāṃśuktottarīyeṇa pāmaraḥ pāmaryāḥ proñchati |</l>
<l>atigurukakūrakumbhībhareṇa svedārdritaṃ vadanam ||)</l>
</lg>
<p><b>pratijñāviruddhaṃ</b> yathā—</p>
<b><lg>
<l>yāvajjīvamahaṃ maunī brahmacārī ca me pitā |</l>
<l>mātā ca mama vandhyāsītsmarābho 'nupamo bhavān || 199 ||</l>
</lg></b>
<p>dharmārthakāmādiśāstrakṛta <b>āgamavirodhaḥ</b> | tatra—</p>
<pb n="497"/>
<p><b>dharmaśāstraviruddhaṃ</b> yathā—(kāvyāda. 4.56)</p>
<b><lg>
<l>asāvanupanīto 'pi	vedānadhijage	guroḥ |</l>
<l>svabhāvaśuddhaḥ sphaṭiko na saṃskāramapekṣate || 200 ||</l>
</lg></b>
<p><b>arthaśāstraviruddhaṃ</b> yathā—</p>
<b><lg><l>kāmopabhogasāphalyaphalo rājñāṃ mahījayaḥ |</l>
<l>ahaṅkāreṇa jīyante dviṣantaḥ kiṃ nayaśriyā || 201 ||</l>
</lg></b>
<p><b>kāmaśāstraviruddhaṃ</b> kālaśāstraviruddhaṃ kāmaviruddham, yathā—</p>
<b><lg>
<l>tavottaroṣṭhe bimboṣṭhi ! daśānāṅko 'tiśobhate |</l>
<l>pūrṇasap‍tasvaraḥ so 'yaṃ bhinnamārgaḥ pravartate || 202 ||</l>
</lg></b>
<p>(<b><emph>10. guṇopādānam</emph></b>)</p>
<p>nirdoṣasya ca kāvyasya śarīravastunaḥ (śarīrasyeva) kāmanīyakopapattā—
vayamupāyo yaduṇopādānamalaṅkārayogaśca | tadāha—</p>
<b><lg>
<l>yuvateriva rūpamaṅga ! kāvyaṃ svadate śuddhaguṇaṃ tadapyatīva |</l>
<l>vihitapraṇayaṃ nirantarābhiḥ sadalaṅkāravikalpakalpanābhiḥ || 203 ||</l>
</lg></b>
<p>tatra ca guṇopādānālaṅkārayogayo<b>rguṇopādānaṃ</b> garīyaḥ | atastadeva prathamamucyate | tadāha—</p>
<b><lg>
<l>yadi bhavati vacaś‍cyutaṃ vapuriva yauvanavandhyamaṅganāyāḥ |</l>
<l>api janadayitāni durbhagatvaṃ niyatamalaṅkaraṇāni saṃśrayante || 204 ||</l>
</lg></b>
<p>ayameva <b>guṇālaṅkārayorviśeṣo yaduṇopādāne niyamo 'laṅkārayoge tu kāmacāra</b> iti |</p>
<p>guṇāśca yuvatyāḥ śarīreṣu trividhāstadarthināmādarātiśayahetavo bhavanti bāhyā
āntarā vaiśoṣikāśca | tatra—</p>
<p>anvavāyavayorūpalāvaṇyādayo <b>bāhyāḥ,</b></p>
<p>śīlavaidagdhyamāhābhāgyasaubhāgyādaya<b>ścāntarāḥ,</b></p>
<p>ye tu doṣā apyāśrayaviśeṣāvasthāviśeṣādyupādherguṇatvamāśrayante te <b>vaiśoṣikāḥ</b> |</p>
<p>yathācyate—</p>
<b><lg>
<l>sāmaṇṇasuṃdarīṇaṃ vibbhamamāvaïha aviṇao c‍cea |</l>
<l>dhūmo c‍cia pajjaliāhi bahumao surahidārūṇaṃ || 205 ||</l>
</lg></b>
<lg>
<l>(sāmānyasundarīṇāṃ vibhramamāvahatyavinayaṃ eva |</l>
<l>dhūma eva prajvalitānāṃ bahumataḥ surabhidārūṇām ||)</l>
</lg>
<pb n="498"/>
<p>(<b>1. śabdaguṇāḥ —24</b>)</p>
<p>kāvyaśarīre 'pi te tridhaiva | tatra —</p>
<p>bāhya<b>śśabdaguṇāḥ,</b> te hyanvavāyādivad bāhyatvenāvabhāsante |</p>
<p>āntarā <b>arthaguṇāḥ,</b> te sauśīlyādivadvimarśena jñāyante |</p>
<p>vaiśeṣikā <b>doṣaguṇāḥ,</b> te hi pātraviśeṣādyupādheḥ doṣā api guṇatvena
vikhyāyanta iti | tatra</p>
<p>śabdaguṇāścaturviṃśatiḥ—</p>
<p><b>śleṣaḥ, prasādaḥ, samatā, mādhuryaṃ, saukumāryam, arthavyaktiḥ, kāntiḥ, udāratā,
udāttatvam, ojaḥ, aurjityaṃ, preyaḥ, suśabdatā, samādhiḥ, saukṣmyaṃ, gāmbhīryaṃ,
vistaraḥ, saṃkṣepaḥ, saṃmitatvaṃ, bhāvikatvaṃ, gatiḥ, rītiḥ, uktiḥ, praụdhiriti</b> | teṣu—</p>
<p>1. suśliṣṭapadatā <b>śleṣaḥ,</b> yathā—(māgha. 3.8)</p>
<b><lg>
<l>ubhau yadi vyom‍ni pṛthakpravāhāvākāśagaṅgāpayasaḥ patetām |</l>
<l>tenopamīyeta	tamālanīlamāmuktamuktālatamasya	vakṣaḥ || 206 ||</l>
</lg></b>
<p>2. prasiddhārthapadatā <b>prasādaḥ,</b> yathā—(śāku. 2.6)</p>
<b><lg>
<l>gāhantāṃ mahiṣā nipānasalilaṃ śṛṅgairmuhustāḍitaṃ
chāyābaddhakadambakaṃ	mṛgakulaṃ	romanthamabhyasyatu |</l>
<l>vistrabdhaṃ kriyatāṃ varāhatatibhirmustākṣatiḥ pallave
viśrāmaṃ labhatāmidaṃ ca śithilajyābandhamasmad‌dhanuḥ || 207 ||</l>
</lg></b>
<p>3. mṛdusphuṭonmiśravarṇabandhānāmavaiṣamyaṃ <b>samatā</b> yathā—</p>
<b><lg>
<l>yac‍candrakoṭikarakorakabhārabhāji babhrāma babhruṇi jaṭāpaṭale harasya |</l>
<l>tad vaḥ punātu himaśailaśilānikuñjajhātkāraḍambaravirāvi surāpagāmbhaḥ ||</l>
</lg></b>
<p>4. pṛthakpadatā <b>mādhuryaṃ,</b> yathā—(kusaṃ. 5.24)</p>
<b><lg>
<l>sthitāḥ kṣaṇaṃ pakṣmasu tāḍitādharāḥ payodharotsedhanipātacūrṇitāḥ |</l>
<l>valīṣu tasyāḥ skhalitāḥ prapedire cireṇa nābhiṃ prathamodabindavaḥ ||</l>
</lg></b>
<pb n="499"/>
<p>5. aniṣṭhurākṣaraprāyatā <b>saukumāryama,</b> yathā—(kāvyāda. 1.70)</p>
<b><lg>
<l>maṇḍalīkṛtya barhāṇi kaṇṭhairmadhuragītibhiḥ |</l>
<l>kalāpinaḥ pranṛtyanti kāle jīmūtamālini || 210 ||</l>
</lg></b>
<p>6. sampūrṇavākyatva<b>marthavyaktiḥ</b>, yathā—(raghu. 1.1)</p>
<b><lg>
<l>vāgarthāviva sampṛktau vāgarthapratipattaye |</l>
<l>jagataḥ pitarau vande pārvatīparameśvarau || 211 ||</l>
</lg></b>
<p>7. bandhojjvalatā <b>kāntiḥ,</b> yathā—</p>
<b><lg>
<l>nirānandaḥ kaunde madhuni vidhuro bālavakule
na sāle sālambo lavamapi lavaṅge na ramate |</l>
<l>priyaṅgau nāsaṅgaṃ racayati na cūte vicarati
smaran lakṣmīlīlākamalamadhupānaṃ madhukaraḥ || 212 ||</l>
</lg></b>
<p>8. bandhavikaṭatva<b>mudāratā</b>, yathā—</p>
<b><lg>
<l>ārohatyavanīruhaḥ praviśati śvabhraṃ nagaiḥ spardhate
khaṃ vyālẹdhi viveṣṭate kṣititale kuñjodare līyate |</l>
<l>antarbhrāmyati koṭarasya visaratyālambate vīrudhaḥ
kiṃ tagdyanna karoti mārutavaśaṃ yātaḥ kṛśānurvane || 213 ||</l>
</lg></b>
<p>9. ślāghyaviśeṣaṇayoga <b>udāttatvaṃ,</b> yathā—</p>
<b><lg>
<l>śrutvā yaṃ sahasā ' 'gataṃ nijapurāttrāsena nirgacchatāṃ
śatrūṇāmavarodhanairjalalavaprasyandatimyatpuṭāḥ |</l>
<l>śubhre sadmani pallavinyupavane vāpyāṃ navāmbhoruhi
krīḍādrau ca saśādvale vivalita grīvairvimuktā dṛśaḥ || 214 ||</l>
</lg></b>
<p>10. samāsabhūya<b>stvamojaḥ</b>, yathā—</p>
<b><lg>
<l>jayati bhujagarajjugranthiniṣpīḍitendustravadamṛtanivṛttapretabhāvaiḥ kapālaiḥ |</l>
<l>viracitanutibandho mūrgh‍ni sadyaḥ purāreḥ pariṇatabahukalpabrahmaṇāṃ brahmaghoṣaḥ ||</l>
</lg></b>
<p>11. bandhagāḍhatvamaurjityaṃ, yathā—</p>
<b><lg>
<l>asminnīṣad‍valitavitatastokavicchinnabhug‍na
kiñcillīlopacitavitataḥ	puñcitaścocchritaśca |</l>
<l>dhūmod‍gārastaruṇamahiṣaskandhanīlo	davāg‍neḥ
svairaṃ sarpan sṛjati gagane gatvarān patrabhaṅgān || 216 ||</l>
</lg></b>
<pb n="500"/>
<p>12. vārtābhidhānavarṇanādau manaḥpriyārthapadopākhyānaṃ <b>preyaḥ,</b> yathā—(bhojasya)</p>
<b><lg>
<l>saujanyāmbunidhe ! budhapriya ! guṇaprākāra ! dharmadruma
prāroha ! pratipannavatsala ! mahātyāgin ! vivekāśraya ! |</l>
<l>lakṣmyāvāsa ! manasvinīmanasijavyāpāralīlāgure !
śrīmanmuñja ! kimityamuṃ janamupaspraṣṭuṃ dṛśā nārhasi || 217 ||</l>
</lg></b>
<p>13. sup‍tiṅvyutpattiḥ <b>suśabdatā,</b> yathā—</p>
<b><lg>
<l>tasyājīvanirastu mātaravamā jīvasya mā jīvato
bhūyād vā jananiḥ kimamba ! janinā jantorvṛthā janmanaḥ |</l>
<l>yastvāmeva na vandate na yajate nopaiti nālokate
nopastauti na manyate na manute nādhyeti no dhyāyati || 218 ||</l>
</lg></b>
<p>14. anyadharmasyānyatrāropaṇaṃ <b>samādhiḥ,</b> yathā—</p>
<b><lg>
<l>pratīcchatyāśokīṃ	kisalayaparāvṛttimadharaḥ
kapolaḥ pāṇḍutvādavatarati tālopariṇatim |</l>
<l>parimlānaprāyāmanuvadati dṛṣṭiḥ kamalinīṃ
navīnastanvaṅgyā manasijavikāro vijayate || 219 ||</l>
</lg></b>
<p>15. śabdānāmantaḥ sañjalparūpatā <b>saukṣmyam,</b> yathā—(māgha. 18.66)</p>
<b><lg>
<l>kevalaṃ dadhati kartṛvācinaḥ pratyayāniha na jātu karmaṇi |</l>
<l>dhātavaḥ sṛjatisaṃhṛśāstayaḥ stautiratra viparītakārakaḥ || 220 ||</l>
</lg></b>
<p>16. dhvanimattā <b>gāmbhīryam,</b> yathā—</p>
<b><lg>
<l>maulau dhāraya puṇḍarīkamamitaṃ tanvātmano vikramaṃ
cakrāṅkaṃ vaha pādayugmamavanīṃ doṣṇā samabhyuddhara |</l>
<l>lakṣmīṃ bhrūnikaṭe niveśaya bhava jyāyān divaukaspateḥ
viśvāntaḥkaraṇaikacora ! tadapi jñāto hariḥ khalvasi || 221 ||</l>
</lg></b>
<p>17. vyāsābhidhānaṃ <b>vistaraḥ</b> yathā—</p>
<b><lg>
<l>janaḥ puṇyairyāyājjaladhijalabhāvaṃ jalamucaḥ
tathāvasthaṃ cainaṃ nidadhatu śubhaiḥ śuktivadane |</l>
<l>tatastāṃ śreyobhiḥ pariṇatimasau vindatu yayā
ruciṃ tanvan pīnastani ! hṛdi tavāyaṃ viluṭhati || 222 ||</l>
</lg></b>
<pb n="501"/>
<p>18. samāsābhidhānaṃ <b>saṃkṣepaḥ</b>, yathā—(raghu. 12.78)</p>
<b><lg>
<l>sa mārutisamānītamahauṣadhihatavyathaḥ |</l>
<l>laṅkāstrīṇāṃ punaścakre vilāpācāryakaṃ śaraiḥ || 223 ||</l>
</lg></b>
<p>19. yāvadarthapadatā <b>sammitatvam</b>, yathā—</p>
<b><lg>
<l>kecid vāstuni no vāci, kecid vāci na vastuni |</l>
<l>vāci vastuni cāpyanye, nānye vāci na vastuni || 224 ||</l>
</lg></b>
<p>20. bhāvato vākpravṛtti<b>rbhāvikatvam</b>, yathā—(ma.vī.ca. 1.55)</p>
<b><lg>
<l>ehyehi vatsa! raghunandana! rāmacandra! cumbāmi mūrdhani ciraṃ ca pariṣvaje tvām |</l>
<l>āropya vā hṛdi divāniśamud‍vahāmi vande 'thavā caraṇapuṣkarakadvayaṃ te ||</l>
</lg></b>
<p>21. ārohāvarohakramo <b>gatiḥ</b>, yathā—</p>
<b><lg>
<l>varāhaḥ kalyāṇaṃ vitaratu sa vo yasya śaśabhṛ—
tkalākoṭīkāntaṃ kramavigaladabhyuddha‍ṛtibhiyā |</l>
<l>mithaḥ saṃmūrchadbhiścaturudadhi—kallola—paṭalai—
ranāmṛṣṭaṃ daṃṣṭrāśikharamadhiśete		vasumatī || 226 ||</l>
</lg></b>
<p>22. upakramābhedo <b>rītiḥ</b>, yathā—</p>
<b><lg>
<l>grāvṇā nāsi gireḥ kṣatā na payasā nārtāsi na mlāpitā
na śvāsaiḥ phaṇino 'si na tvadanugā nāyāsitā kāpi na |</l>
<l>svaṃ veśma prati gacchatoriti muhuḥ śrīśārṅgiṇoḥ saspṛhaṃ
sā	praśnottarayugmapaṅktirubhayoratyāyatā	pātu	vaḥ || 227 ||</l>
</lg></b>
<p>23. bhaṇitiviśeṣa <b>uktiḥ</b>, yathā—</p>
<b><lg>
<l>kuśalaṃ tasyāḥ jīvati, kuśalaṃ pṛcchāmi, jīvatītyuktam |</l>
<l>punarapi tadeva kathayasi, mṛtāṃ nu kathayāmi yā śvasiti || 228 ||</l>
</lg></b>
<p>24. uktiparipākaḥ <b>praụdhiḥ</b>, yathā—</p>
<b><lg>
<l>abhyuddha‍ṛtā vasumatī dalitaṃ ripūraḥ kṣip‍takramaṃ kabalitā balirājalakṣmīḥ |</l>
<l>atraikajanmani kṛtaṃ tadanena yūnā janmatraye yadakarot puruṣaḥ purāṇaḥ ||</l>
</lg></b>
<pb n="502"/>
<p>(<b>2. arthaguṇāḥ —24</b>)</p>
<p>arthaguṇā apyeta eva caturviṃśatiḥ | teṣu —</p>
<p>1. saṃvidhāna(su)sūtratā <b>śleṣaḥ</b>, yathā—</p>
<b><lg>
<l>dṛṣṭvaikāsanaṅgate priyatame paścādupetyādarā—
dekasyā nayane pidhāya vihitakrīḍānubandhacchalaḥ |</l>
<l>īṣad‍vakritakandharaḥ sapulakaṃ svedollasanmānasā—
mantarhāsalasatkapolaphalakāṃ dhūrto 'parāṃ cumbati || 230 || (amaru.)</l>
</lg></b>
<p>2. arthasya prākaṭyaṃ <b>prasādaḥ</b>, yathā—</p>
<b><lg>
<l>ayamudayati mudrābhañjanaḥ padminīnāmudayagirivanālībālamandārapuṣpam |</l>
<l>virahavidhurakokadvandvabandhurvibhindan‌kupitakapikapolakroḍatāmrastamaṃsi ||</l>
</lg></b>
<p>3. kramavatāmavaiṣamyaṃ <b>samatā</b>, yathā—(vikra. 2.7)</p>
<b><lg>
<l>agre strīnakhapāṭalaṃ kuravakaṃ śyāmaṃ dvayorbhāgayo—
rbālāśokamupoḍharāgasubhagaṃ bhedonmukhaṃ tiṣṭhati |</l>
<l>īṣad‍braddharajaḥkaṇāgrakapiśā cūte navā mañjarī
mugdhatvasya ca yauvanasya ca sakhe madhye madhuśrīḥ sthitā || 232 ||</l>
</lg></b>
<p>4. krodhādāvapyatīvratā <b>mādhuryam</b>, yathā—(ratnāva. 2.19)</p>
<b><lg>
<l>bhrūbhede sahasodgate 'pi vadanaṃ nītaṃ parāṃ namratā—
mīṣanmāṃ prati bhedakāri hasitaṃ noktaṃ vaco niṣṭhuram |</l>
<l>antarbāṣpajaḍīkṛtaṃ prabhutayā cakṣurna viṣphāritaṃ
kopaśca prakaṭīkṛto dayitayā muktaśca na praśrayaḥ || 233 ||</l>
</lg></b>
<p>5. aniṣṭhuratā <b>saukumāryam</b>, yathā—(bā.rā. 6.34)</p>
<b><lg>
<l>sadyaḥ purīparisare 'pi śirīṣamṛdvī gatvā jayāt tricaturāṇi padāni sītā |</l>
<l>gantavyamadya kiyadityasakṛd bruvāṇā rāmāśruṇaḥ kṛtavatī prathamāvatāram ||</l>
</lg></b>
<p>6. svarūpābhidhāna<b>marthavyaktiḥ</b>, yathā—</p>
<b><lg>
<l>pṛṣṭheṣu śaṅkhaśakalacchaviṣu cchadānāṃ rājībhiraṅkitamalaktakalohitābhiḥ |</l>
<l>gorocanāharitababhrubahiḥ palāśamāmodate kumudamambhasi palvalasya ||</l>
</lg></b>
<pb n="503"/>
<p>7. dīp‍tarasatvaṃ <b>kāntiḥ</b>, yathā—</p>
<b><lg>
<l>mā garvamudvaha kapolatale cakāsti kāntasvastalikhitā mama mañjarīti |</l>
<l>anyāpi kiṃ sakhi na bhājanamīdṛśānāṃ vairī na ced bhavati vepathurantarāyaḥ ||</l>
</lg></b>
<p>8. vribhavotkarṣa <b>udāratā</b>, yathā—(śāku. 7.12)</p>
<b><lg>
<l>prāṇānāmanilena vṛttirucitā satkalpavṛkṣe vane
toye kāñcanapadmareṇukapiśe puṇyābhiṣekakriyā |</l>
<l>dhyānaṃ ratanaśilātaleṣu vibudhastrīsannidhau saṃyamo
yad vāñchanti tapobhiranyamunayastasmiṃstapasyantyamī || 237 ||</l>
</lg></b>
<p>9. āśayotkarṣa <b>udāttatvam</b>, yathā—</p>
<b><lg>
<l>pātre purovartini viśvanāthe kṣodīyasi kṣmāvalaye ca deye |</l>
<l>vrīḍāsmitaṃ tasya tadā tadāsīccamatkṛto yena sa eva devaḥ || 238 ||</l>
</lg></b>
<p>10. arthādhyavasāyaviśeṣa <b>ojaḥ</b>, yathā—(mavīca. 2.34)</p>
<b><lg>
<l>tānyeva yadi bhūtāni tā eva yadi śaktayaḥ |</l>
<l>tataḥ paraśurāmasya	na	pratīmaḥ parābhavam || 239 ||</l>
</lg></b>
<p>11. rụ̄dhāhaṅkāra<b>taurjityam</b>, yathā—(kusaṃ. 6.82)</p>
<b><lg>
<l>umā vadhūrbhavān dātā yācitāra ime vayam |</l>
<l>varaḥ śambhuralaṃ hyeṣa tvatkulodbhūtaye vidhiḥ || 240 ||</l>
</lg></b>
<p>12. arthasyābhīṣṭatā <b>preyaḥ</b>, yathā—</p>
<b><lg>
<l>rasavadamṛtaṃ kassandeho madhūnyapi nānyathā
madhuramadhikaṃ cūtasyāpi prasannarasaṃ phalam |</l>
<l>sakṛdapi punarmadhyasthassan rasāntaravijjano
vadatu yadihānyat svādu syāt priyādaśanacchadāt || 241 ||</l>
</lg></b>
<p>13. dāruṇārthasyādāruṇārthaparyāya<b>ssuśabdatā</b>, yathā—</p>
<b><lg>
<l>devavrate vāñchati dīrghanidrāṃ droṇe ca karṇe ca yaśo 'vaśeṣe |</l>
<l>lakṣmīsahāyasya tavādya vatsa! vātsalyavān drauṇirayaṃ sahāyaḥ || 242 ||</l>
</lg></b>
<p>14. vyājāvalambanaṃ <b>samādhiḥ</b>, yathā—(śāku. 2.13)</p>
<b><lg>
<l>darbhāṅkureṇa caraṇaḥ kṣata ityakāṇḍe
tanvī sthitā katicideva padāni gatvā |</l>
<pb n="504"/>
<l>āsīd vivṛttavadanā ca vimocayantī
śākhāsu	valkalamasaktamapi	drumāṇām || 243 ||</l>
</lg></b>
<p>15. sūkṣmārthadṛṣṭiḥ <b>saukṣmyam</b>, yathā—</p>
<b><lg>
<l>anyonyasaṃvalitamāṃsaladantakānti sollāsamāviralasaṃ valitārdhatāram |</l>
<l>līlāgṛhe pratikalaṃ kilakiñciteṣu vyāvartamānavinayaṃ mithunaṃ cakāsti ||</l>
</lg></b>
<p>16. śāstrārthasavyapekṣatā <b>gāmbhīryam</b>, yathā—(māgha. 4.55)</p>
<b><lg>
<l>maitryādicittaparikarmavido vidhāya
kleśaprahāṇamiha	labdhasabījayogāḥ |</l>
<l>khyātiṃ	ca	sattvapuruṣānyatayādhigamya
vāñchanti tāmapi samādhibhṛto niroddha‍um || 245 ||</l>
</lg></b>
<p>17. arthavikāso <b>vistaraḥ</b>, yathā—</p>
<b><lg>
<l>saṃgrāmāṅgaṇasaṅgatena	bhavatā	cāpe	samāropite
devākarṇaya yena yena sahasā yad yatsamāsāditam |</l>
<l>kodaṇḍena	śarāśśarairariśirastenāpi	bhūmaṇḍalaṃ
tena tvaṃ bhavatā ca kīrtiratulā kīrtyā ca sap‍tābdhayaḥ || 246 ||</l>
</lg></b>
<p>18. arthasaṅkocaḥ <b>saṅkṣepaḥ</b>, yathā—</p>
<b><lg>
<l>śrūyatāṃ dharmasarvasvaṃ śrutvā caivāvadhāryatām |</l>
<l>ātmanaḥ pratikūlāni pareṣāṃ na samācaret || 247 ||</l>
</lg></b>
<p>19. tulyaśabdārthavibhāgaḥ <b>sammitatvam</b>, yathā—</p>
<b><lg>
<l>indurmūrghni śivasya śailaduhiturvakro nakhāṅkaḥ stane
deyād vo 'bhyudayaṃ dvayaṃ tadupamāmālambamānaṃ mithaḥ |</l>
<l>saṃvādaḥ praṇavena yasya dalatā kāyaikatāyāṃ tayo—
rūrdhvadvāravicintitena ca hṛdi dhyātaḥ svarūpeṇa ca || 248 ||</l>
</lg></b>
<p>20. sābhiprāyoktiḥ <b>bhāvikatvam</b>, yathā—</p>
<b><lg>
<l>dṛṣṭiṃ he prativeśini kṣaṇamihāpyasmad‍gṛhe dāsyasi
prāyeṇāsya śiśoḥ pitā na virasāḥ kaupīrapaḥ pāsyati |</l>
<l>ekākinyapi yāmi tad varamitaḥ strotasstamālākulaṃ
nīrandhrāḥ	punarālikhantu	 jaṭharacchedā	nalagranthayaḥ || 249 ||</l>
</lg></b>
<pb n="505"/>
<p>21. arthādarthāntarāvagamo <b>gatiḥ</b>, yathā—</p>
<b><lg>
<l>śubhe ko 'yaṃ vṛddho gṛhaparibṛḍhaḥ kiṃ tava pitā
na me bhartā rātrau vyapagatadṛganyacca badhiraḥ |</l>
<l>huhuṃhuṃ	śrānto 'haṃ	śiśayiṣurihaivāpavarake
k‍va yāminyāṃ yāsi svapihi nanu nirdaṃśamaśake || 250 ||</l>
</lg></b>
<p>22. arthotpattyādikriyākramo <b>rītiḥ</b>, yathā—</p>
<b><lg>
<l>prathamamaruṇacchāyastāvattataḥ	kanakaprabha—
stadanuvirahottāmyattanvīkapolataladyutiḥ |</l>
<l>prabhavati	punardhvāntadhvaṃsakṣamaḥ kṣaṇadāmukhe
sarasabisinīkandacchedacchavirmṛgalāñchanaḥ || 251 ||</l>
</lg></b>
<p>23. bhaṅgyā iṣṭābhidhāna<b>muktiḥ</b>, yathā—</p>
<b><lg>
<l>tvamevaṃsaundaryā sa ca ruciratāyāṃ paricitaḥ
kalānāṃ sīmānaṃ paramiha yuvāmeva bhajathaḥ |</l>
<l>api dvandvaṃ diṣṭyā taditi subhage saṃvadati vā—
mataḥ śeṣaṃ cet syājjitamiha tadānīṃ guṇitayā || 252 ||</l>
</lg></b>
<p>24. vivakṣitārthanirvahaṇaṃ <b>praụdhiḥ</b>, yathā—</p>
<b><lg>
<l>tvadvaktrenduvilokanākuladhiyā dhātrā tvadīyāṃ śriyaṃ
nikṣipya pratirājakeṣu viduṣāṃ lakṣmyā tvamāpūritaḥ |</l>
<l>tenaite niyataṃ daridrati gṛheṣveṣāmiyaṃ dṛśyate
naināmādriyase tvamicchasi tu tāṃ tvāmeva sā dhāvati || 253 ||</l>
</lg></b>
<p>(<b>3. doṣaguṇāḥ</b>)</p>
<p>padādidoṣāṇāmanukaraṇādiṣu guṇatvāpattaye doṣaguṇāḥ | te 'pi prāgvadeva trividhā
api pratyekaṃ caturviṃśatidhā | tatra — <b>padadoṣeṣu</b> —</p>
<p>(<b>padadoṣānāmadoṣatvam</b>)</p>
<p>1. asādhormliṣṭamlecchitāderanukaraṇe guṇatvaṃ, yathā—</p>
<b><lg>
<l>unnamayya sakacagrahamāsyaṃ cumbati priyatame haṭhavṛttyā |</l>
<l>huṃhuṃ muñca mamameti ca mandaṃ jalpitaṃ jayati mānavatīnām || 254 ||</l>
</lg></b>
<pb n="506"/>
<p>2. anukaraṇa evāprayuktasya guṇatvaṃ, yathā—(mabhā. 3.1.48)</p>
<b><lg>
<l>divaṃ patkāṣiṇo yānti ye 'cīkamata bhāṣiṇaḥ |</l>
<l>patkāṣiṇo 'pi no yānti ye vacanti prayuñjate || 255 ||</l>
</lg></b>
<p>3. śrutivirasaṃ kaṣṭam; tasya durvācakānuprāse guṇatvaṃ, yathā—</p>
<b><lg>
<l>tvāṣṭrāstvāṣṭrārirāṣṭre na bhrāṣṭre nādaṃṣṭriṇo janāḥ |</l>
<l>dhārtarāṣṭrāḥ surāṣṭre na mahārāṣṭre tu noṣṭriṇaḥ || 256 ||</l>
</lg></b>
<p>4. pādapūraṇādyarthamanarthakam; tasya yamakādau guṇatvaṃ, yathā—</p>
<b><lg>
<l>'yoṣitāmatitarāṃ nakhalūnaṃ gātramujjvalatayā na khalūnam |'</l>
<l>'babhau mukhenāpratimena kācana śriyādhikā tāṃ prati menakā ca na || 257 ||'</l>
</lg></b>
<p>5. rụ̄dhicyutamanyārtham; tasya prahelikādiṣu guṇatvaṃ, yathā—</p>
<b><lg>
<l>khātayaḥ kani kāle te sphātayaḥ sphārhavalgavaḥ |</l>
<l>candre sākṣādbhavantyatra tāyavo mama dhāriṇaḥ || 258 ||</l>
</lg></b>
<p>6. tucchābhidheyamapuṣṭārtham; tasya chando 'nurodhādau guṇatvaṃ, yathā—</p>
<b><lg>
<l>'dviraṣṭavarṣākṛtimenamarthināmuśanti kalpopapadaṃ mahīruham || 259 ||'</l>
</lg></b>
<b><lg>
<l>'yamindraśabdārthaniṣūdanaṃ harerhiraṇyapūrvaṃ kaśipuṃ pracakṣate || 260 ||'</l>
</lg></b>
<p>7. avācakamasamartham; tasya sītkṛtādau guṇatvaṃ, yathā—(māgha. 10.64)</p>
<b><lg>
<l>āśu lambitavatīṣṭakarāgre nīvimardhamukulīkṛtadṛṣṭyā |</l>
<l>raktavaiṇikakarāhatatantrīmaṇḍalak‍vaṇitacāru	cukūje || 261 ||</l>
</lg></b>
<p>8. śāstramātraprasiddhama<b>pratītam</b>; tasya tadvidyasambhāṣaṇādau guṇatvaṃ, yathā—(māgha. 2.28)</p>
<b><lg>
<l>sarvakāryaśarīreṣu	muktvāṅgaskandhapañcakam |</l>
<l>saugatānāmivātmānyo nāsti mantro mahībhṛtām || 262 ||</l>
</lg></b>
<p>9. vyavahitārthapratyayakṛt <b>kliṣṭam</b>; tasya jhaṭityarthapratītau guṇatvaṃ, yathā— (raghu.13.1)</p>
<b><lg>
<l>'athātmanaḥ śabdaguṇaṃ guṇajñaḥ padaṃ vimānena vigāhamānaḥ || 263 ||'</l>
</lg></b>
<b><lg>
<l>'pituḥ padaṃ madhyamamutpatantī' || 264 ||</l></lg></b> (vikra. 1.20)
<b><lg>
<l>kāñcīguṇasthānamaninditāyāḥ' || 265 ||</l></lg></b> (kusaṃ. 1.27)
<pb n="507"/>
<p>10. aprasiddhārthaprayuktaṃ <b>gụ̄dhārtham</b>; tasya tada‌‌vyākhyānādau guṇatvaṃ, yathā—</p>
<b><lg>
<l>amhārisā vi kaïṇo kaïṇo halibụdh‌ḍhasālipamuhā i |</l>
<l>maṃḍukkamakkaḍā vi hu hoṃti harī—sappa—sīhā vi || 266 ||</l>
</lg></b>
<lg>
<l>(asmādṛśā api kavayaḥ kavayo harivṛddhaśālipramukhā api |</l>
<l>maṇḍūkamarkaṭā api khalu bhavanti hariḥ sarpasiṃhā api ||)</l>
</lg>
<p>11. saṅketakalpitābhidheyaṃ <b>neyārtham;</b> tasya prahelikādiṣu guṇatvaṃ, yathā—</p>
<b><lg>
<l>moru kalāveṇa vahaï taha ṇāmaha sariṇāu |</l>
<l>ussīsā pāaṃtigao aṇuṇattihiṃ jaṇu ṇāu || 267 ||</l>
</lg></b>
<lg>
<l>(mayūraḥ kalāpena vahati tasya nāmnaḥ sadṛśanāmā |</l>
<l>ucchīrṣāt pādāntagato 'nunaktaṃ yathā naukā ||)</l>
</lg>
<p>12. aniścayakṛt <b>sandigdham;</b> tasya prakaraṇādibhirviśeṣāvagame guṇatvaṃ, yathā—(kusaṃ. 1.27)</p>
<b><lg>
<l>'mahībhṛtaḥ putravato 'pi dṛṣṭistasminnapatye na jagāma tṛp‍tim || 268 ||'</l>
</lg></b>
<b><lg>
<l>'sa śārṅgacakrāsigadābjapāṇirmeghacchaviḥ pātu jaganti śauriḥ || 269 ||'</l>
</lg></b>
<p>13. viparītakalpana <b>viruddham;</b> tasya tadvidhābhidhāne guṇatvaṃ, yathā— (māgha. 16.2)</p>
<b><lg>
<l>abhidhāya tadā tadapriyaṃ śiśupālo 'nuśayaṃ paraṃ gataḥ |</l>
<l>bhavato 'bhimanāssamīhate saruṣaḥ kartumupetya mānanām || 270 ||</l>
</lg></b>
<p>14. aviśeṣābhidhāyakama<b>prayojakam</b>; tasya svarūpābhidhānādau guṇatvaṃ, yathā—(kusaṃ. 6.36)</p>
<b><lg>
<l>'ta	ākāśamasiśyāmamutpatya	paramarṣayaḥ || 271 ||'</l>
</lg></b>
<b><lg>
<l>'sāgraṃ varṣasahastraṃ sa tapastepe mahāmanāḥ || 272 ||'</l>
</lg></b>
<p>15. avyutpattima<b>ddeśyam</b>; (tasya) kavibhiraṅgīkṛtatve guṇatvaṃ, yathā—(māmā. 5.22)</p>
<b><lg>
<l>ṣaṇḍeṣūddaṇḍapiṇḍītagarataralanāḥ prāpire yena velā—
mālambyottālatallasphuṭitapuṭakinībandhavo gandhavāhāḥ |</l>
<l>pātālapratimallagallavivaraprakṣip‍tasap‍tārṇavaṃ
vande nanditanīlakaṇṭhapariṣad‍vyaktarddhi vaḥ krīḍitam || 273 ||</l>
</lg></b>
<b><lg>
<l>'kirantaḥ	kāverīlaḍahalarīśīkarakaṇān || 274 ||'</l>
</lg></b>
<p>16. aślīlāmaṅgalaghṛṇāvadarthaṃ <b>grāmyam</b>; tasya saṃvītagup‍talakṣitādau na doṣaḥ |</p>
<b><lg>
<l>saṃvītasya hi loke tu na doṣānveṣaṇaṃ kṣamam |</l>
<l>śivaliṅgasya saṃsthāne kasyāsabhyatvabhāvanā || 275 ||</l>
</lg></b>
<pb n="508"/>
<p>tatrāsabhyamasabhyārthāntaramasabhyasmṛtihetuścāślīlam | tatra—</p>
<p>17. ādyasya tu guṇatvaṃ, yathā—</p>
<b><lg>
<l>tasmai himādreḥ prayatāṃ tanūjāṃ yatātmane rocayituṃ yatasva |</l>
<l>yoṣitsu tadvīryaniṣekabhūmiḥ saiva kṣametyātmabhuvopadiṣṭam ||</l></lg></b> (kusaṃ. 3.16)
<p>18. dvitīyasya guṇatvaṃ, yathā—</p>
<b><lg>
<l>'sudustyajā yadyapi janmabhūmiḥ' || 277 ||,</l>
</lg></b>
<b><lg>
<l>'janairasambādhamayāṃbabhūve		|| 278 ||'</l>
</lg></b>
<b><lg>
<l>'sa te 'nuneyaḥ subhago 'bhimānī' || 279 ||,</l>
</lg></b>
<b><lg>
<l>'bhaginyayaṃ naḥ prathamābhisandhiḥ || 280 ||'</l>
</lg></b>
<p>19. tṛtīyasya <b>guṇatvaṃ</b>, yathā—</p>
<b><lg>
<l>brahmāṇḍakāraṇaṃ yo 'psu nidadhe vīryamātmanaḥ |</l>
<l>upasthānaṃ karomyeṣa tasmai śeṣāhiśāyine || 281 ||</l>
</lg></b>
<p>amaṅgalārthamamaṅgalārthāntaramamaṅgalasmṛtihetu<b>ścāmaṅgalārtham</b>; tatra—</p>
<p>20. ādyasya <b>guṇatvaṃ</b>, yathā—</p>
<b><lg>
<l>bhadre! māri praśastaṃ vada sadasi mudā nṛtya kṛtye! muhūrtaṃ
mṛtyo! ratnaiścatuṣkaṃ viracaya racayārātrikaṃ kālarātri! |</l>
<l>cāmuṇḍe! muṇḍamālāmupanaya vinayasvāyatāṃ bhairavīrṣyā—
mevaṃ deve bhavānīṃ vahati parijanavyāhṛtistrāyatāṃ va || 282 ||</l>
</lg></b>
<p>21. dvitīyasya <b>guṇatvaṃ</b>, yathā—(vesaṃ. 1.6)</p>
<b><lg>
<l>satpakṣā madhuragiraḥ prasādhitāśā madoddhatārambhāḥ |</l>
<l>nipatanti	dhārtarāṣṭrāḥ	kālavaśānmedinīpṛṣṭhe || 283 ||</l>
</lg></b>
<p>22. tṛtīyasya <b>guṇatvaṃ</b>, yathā—</p>
<b><lg>
<l>ko 'bhipretaḥ susaṃsthānastasyā iti na niścayaḥ |</l>
<l>āśāpiśācikaiṣā tu kumārī māṃ variṣyati || 284 ||</l>
</lg></b>
<p>23. <b>ghṛṇāvad</b> ghṛṇāvadarthāntaraṃ ghṛṇāvatsmṛtihetuśca ghṛṇāvadartham |</p>
<pb n="509"/>
<b><lg>
<l>niṣṭhyūtodgīrṇavāntādi gauṇavṛttivyapāśrayam |</l>
<l>atisundaramanyatra grāmyakakṣyāṃ vigāhate || 285 ||</l></lg></b> (kāvyāda. 1.24)
<p>yathā—(kāvyāda. 1.96)</p>
<b><lg>
<l>padmānyarkāśuniṣṭhyūtāḥ pītvā pāvakavipruṣaḥ |</l>
<l>bhūyo vamantīva mukhairudgīrṇāruṇareṇubhiḥ || 286 ||</l>
</lg></b>
<b><lg>
<l>kiñcidāśrayasaundaryāddhatte śobhāmasādhvapi |</l>
<l>kāntāvilocananyastaṃ malīmasamivāñjanam || 287 ||</l></lg></b> (kāvyāda. 1.55)
<p>yathā—(ma.vī.ca. 1.35)</p>
<b><lg>
<l>āntraprotabṛhatkapālanalakakrūrak‍vaṇatkaṅkaṇa—
prāyapreṅkhitabhūribhūṣaṇaravairāghoṣayantyambaram |</l>
<l>pītocacharditaraktakardamaghanaprārabhāraghorollalad—
vyālolastanabhārabhairavavapurbandhoddhataṃ dhāvati || 288 ||</l>
</lg></b>
<b><lg>
<l>sanniveśaviśeṣācca	duruktamapi śobhate |</l>
<l>nīlaṃ palāśamābaddhamantarāle srajāmiva || 289 ||</l></lg></b> (bhāmahā. 1.54)
<p>yathā—(māmā. 5.18)</p>
<b><lg>
<l>āntraiḥ kalpitamaṅgalapratisarāḥ strīhastaraktotpala—
vyaktottaṃsabhṛtaḥ pinahya sahasā hṛtpuṇḍarīkastrajaḥ |</l>
<l>etāḥ śoṇitapaṅkakuṅkumajuṣaḥ saṃbhūya kāntaiḥ piba—
ntyasthisnehasurāḥ kapālacaṣakaiḥ prītāḥ piśācāṅganāḥ || 290 ||</l>
</lg></b>
<p>24. etena dvitīyatṛtīyayorapi guṇatvaṃ vyākhyātam |</p>
<p>yathā—</p>
<b><lg>
<l>mukhamāpāṇḍugaṇḍaṃ te madaklinnakaṭaḥ karī |</l>
<l>viśāṃpate! viśiṣṭo 'pi saphalaṃ brahmavarcasam || 291 ||</l>
</lg></b>
<p>yathā ca—</p>
<b><lg>
<l>varṣiṣṭhāya yaviṣṭhāya pravīryāya pracetase |</l>
<l>namaḥ kapardine nīlalohitāyāgniretase || 292 ||</l>
</lg></b>
<pb n="510"/>
<p>(<b>vākyadoṣāṇāmadoṣatvam</b>)</p>
<p>atha vākyadoṣāṇāmadoṣaḥ, tatra</p>
<p>1. śabdahīnasya k‍vacid vivakṣāto <b>guṇatvam |</b> yathā—</p>
<b><lg>
<l>ākṣipantyaravindāni mugdhe tava mukhaśriyam |</l>
<l>kośadaṇḍasamagrāṇāṃ kimeṣāmasti duṣkaram || 293 ||</l></lg></b> (kāvyāda. 2.361)
<b><lg>
<l>idaṃ hi śāstramāhātmyadarśanālasacetasām |</l>
<l>apabhāṣaṇavadbhāti na ca saubhāgyamujjhati || 294 ||</l></lg></b> (kāvyāda. 4.28)
<b><lg>
<l>anukampādyatiśayo yadi kaścidvivakṣyate |</l>
<l><hi>na doṣaḥ</hi> punarukto 'pi pratyuteyamalaṅkriyā || 295 ||</l></lg></b> (kāvyāda. 4.14)
<p>yathā—(kāvyāda. 4.15)</p>
<b><lg>
<l>hanyate sā varārohā smareṇākāṇḍavairiṇā |</l>
<l>hanyate cārusarvāṅgī hanyate mañjubhāṣiṇī || 296 ||</l>
</lg></b>
<b><lg>
<l>2. yatnaḥ sambandhanirjñātahetuḥ ko 'pi kṛto yadi |</l>
<l>kramalaṅghanamapyāhu<hi>rnirdoṣaṃ</hi> sūrayo yathā || 297 ||</l></lg></b> (kāṃvyāda. 4.23)
<b><lg>
<l>bandhutyāgastanutyāgo deśatyāga iti triṣu |</l>
<l>ādyantāvāyatakleśau madhyamaḥ kṣaṇikajvaraḥ || 298 ||</l></lg></b> (kāvyāda. 4.24)
<b><lg>
<l>yadā tīvraprayatnena saṃyogāderagauravam |</l>
<l>na cchandobhaṅgamapyāhustadadoṣāya sūrayaḥ || 299 ||</l>
</lg></b>
<b><lg>
<l>jaha ṇhāuṃ oiṇṇe abbhantamulhāsiamaṃsuaddhantaṃ |</l>
<l>taha aṇa ṇhāo si tumaṃ sacche golāṇaītūhe || 300 ||</l>
</lg></b>
<lg>
<l>(yathā snātumavatīrṇe ārdrībhūtamullāsitamaṃśukārdhāntam |</l>
<l>tathā ca na snāto bhavasi tvaṃ svacche godānadītīrthe ||)</l>
</lg>
<p>3. asthānaviṃrati <b>yatibhraṣṭam</b>—</p>
<b><lg>
<l>svarasandhyakṛte prāyo dhātubhede tadiṣyate |</l>
<l>nāmabhede ca śeṣeṣu <hi>na doṣa</hi> iti tadvidaḥ || 301 ||</l>
</lg></b>
<p>yathā—</p>
<b><lg>
<l>'śobhāṃ puṣyatyayamabhinavaḥ sundarīṇāṃ prabodhaḥ' || 302 ||</l>
</lg></b>
<pb n="511"/>
<b><lg>
<l>'kiñcid bhāvālasamasaralaprekṣitaṃ kāminīnām || 303 ||</l>
</lg></b>
<b><lg>
<l>kāryākāryāṇyayamavikalānyāgamenaiva paś‍yan |</l>
<l>vaś‍yāmurvīṃ vahati nṛpa ityasti caivaṃ prayogaḥ || 304 || (kāvyāda. 4.30)</l>
</lg></b>
<p>atra ca— (kāvyāda. 4.31)</p>
<b><lg>
<l>lup‍te padānte śeṣasya padatvaṃ niścitaṃ yathā |</l>
<l>tathā sandhivikārāntaṃ padameveti varṇyate || 305 ||</l>
</lg></b>
<p>4. virūpasandhi <b>visandhi</b>— (kāvyāda. 4.36)</p>
<b><lg>
<l>na saṃhitāṃ vivakṣāmītyasandhānaṃ padeṣu yat |</l>
<l>tad visandhīti nirdiṣṭaṃ na pragṛhyādihetukam || 306 ||</l>
</lg></b>
<p>yathā—(kāsūvṛ. 2.2.8)</p>
<b><lg>
<l>'kamale iva locane ime anubandhāti vilāsapaddhatiḥ || 307 ||'</l>
</lg></b>
<b><lg>
<l>'sa ito 'nya ṛtāvṛtapriyo</l>
<l>na ṛcastvaṃ na yajūṃṣi ūhase || 308 ||'</l>
</lg></b>
<b><lg>
<l>padānāṃ vyutkramo yatra krameṇa vyutkrameṇa vā |</l>
<l>tad vyākīrṇaṃ vidustasya na doṣaḥ ko 'pi tad yathā || 309 ||</l>
</lg></b>
<b><lg>
<l>jugupsata smainamaduṣṭabhāvaṃ maivaṃ bhavānakṣatasādhuvṛttaḥ |</l>
<l>itīva vāco nigṛhītakaṇṭhaiḥ prāṇairarudhyanta maharṣisūnoḥ || (jāha. 1.85)</l>
</lg></b>
<b><lg><l>5. paryāyeṇa dvayoryatra vākyaṃ praś‍nottarādiṣu |</l>
<l>saṅkīrṇaṃ <hi>tanna doṣāya</hi> vākovākyavido viduḥ || 311 ||</l>
</lg></b>
<p>(yathā)— (amaruka. 57)</p>
<b><lg>
<l>bāle! nātha! vimuñca mānini! ruṣaṃ roṣānmayā kiṃ kṛtaṃ</l>
<l>khedo 'smāsu na me 'parādhyati bhavān sarve 'parādhā mayi |</l>
<l>tatkiṃ rodiṣi gadgadena vacasā, kasyāgrato rudyate</l>
<l>nanvetanmama, kā tavāsmi, dayitā, nāsmītyato rudyate || 312 ||</l>
</lg></b>
<b><lg>
<l>6. vākyāntarasagarbhaṃ yat tad vākyaṃ garbhitaṃ viduḥ |</l>
<l>rasāntaraviraskāre tadiṣṭaṃ <hi>neṣṭamanyathā</hi> || 313 ||</l>
</lg></b>
<pb n="512"/>
<p>yathā—</p>
<p><b>diṅ‍mātaṅgaghaṭāvibhaktacaturāghāṭā mahī sādhyate</b>. (pṛ. 362)</p>
<b><lg>
<l>7. deśabhāṣāprabhedena prakṛtyādibhidāpi vā |</l>
<l>apadaṃ tasya cānujñā <hi>bhāṣācitreṣu</hi> tadyathā || 314 ||</l>
</lg></b>
<b><lg>
<l>hā to jo jjaladeu naiva padanaḥ sākṣādayaṃ bhūtale</l>
<l>tatkiṃ dīsaï saccamā hatavapuḥ kāmaḥ kila śrūyate |</l>
<l>ai pacchā kialeu bhūtapatinā gaurīvivāhotsave</l>
<l>aiseṃ sacca ji bollu hastakaṭakaḥ kiṃ darpaṇenekṣyate || 315 ||</l>
</lg></b>
<b><lg><l>8. aśarīraṃ kriyāhīnaṃ kriyāpekṣā na yatra tu |</l>
<l>yatrāstyāderapekṣā vā na <hi>doṣastatra</hi> tadyathā || 316 ||</l>
</lg></b>
<b><lg>
<l>kiyanmātraṃ jalaṃ vipra jānudagh‍naṃ narādhipa |</l>
<l>tathāpīyamavasthā te na sarvatra bhavādṛśāḥ || 317 ||</l>
</lg></b>
<b><lg>
<l>yatropamāne dharmāḥ syurnopameyena sammitāḥ |</l>
<l>tadūnopamamityāhustatprasiddhau <hi>na duṣyati</hi> || 318 ||</l>
</lg></b>
<p>yathā— (bhāmahā. 2.41,42,43,44)</p>
<b><lg>
<l>sa mārutākampitapītavāsā bibhrat salīlaṃ śaśibhāsamabjam |</l>
<l>yadupravīraḥ pragṛhītaśārṅgaḥ sendrāyudho megha ivābabhāse || 319 ||</l>
</lg></b>
<b><lg>
<l>śakracāpagrahādatra darśitaṃ kila kārmukam |</l>
<l>vāsaḥ śaṅkhānupādānādūnamityatra cocyate || 320 ||</l>
</lg></b>
<b><lg>
<l>sarvaṃ sarveṇa sārūpyaṃ nāsti bhāvasya kasyacit |</l>
<l>yathopapatti kṛtibhirupamānaṃ prayujyate || 321 ||</l>
</lg></b>
<b><lg>
<l>akhaṇḍamaṇḍalaḥ k‍venduḥ k‍va kāntānanamadyuti |</l>
<l>yatkiṃcitkāntisāmyāttu śaśinevopamīyate || 322 ||</l>
</lg></b>
<p>9. tenādhikopamaṃ vyākhyātam | yathā—(bhāmahā. 2.58, 59)</p>
<b><lg>
<l>sa pītavāsāḥ pragṛhītaśārṅgo manojñabhīmaṃ vapurāpa kṛṣṇaḥ |</l>
<l>śatahradendrāyudhavānniśāyāṃ saṃsṛjyamānaḥ śaśineva meghaḥ || 323 ||</l>
</lg></b>
<pb n="513"/>
<b><lg>
<l>śaśino grahaṇādetadādhikyaṃ kila na hyayam |</l>
<l>nirdiṣṭa upameye 'rthe vācyo vā jalajo 'tra tu || 324 ||</l>
</lg></b>
<b><lg>
<l>na sarvasārūpyamayaṃ vistareṇodito vidhiḥ |</l>
<l>abhiprāyātkavervātra vidheyā jalaje matiḥ || 325 ||</l></lg></b> (bhāmahā. 2.60)
<b><lg>
<l>bhinnaliṅgatvamapyāhurupamādūṣaṇaṃ tathā |</l>
<l>vacobhedo <hi>na doṣāya</hi> yatrodvogo na dhīmatām || 326 ||</l></lg></b> (kāvyāda. 2.51)
<p>tatra liṅgabhede na doṣo yathā—</p>
<b><lg>
<l>anyadā bhūṣaṇaṃ puṃsaḥ śamo lajjeva yoṣitaḥ |</l>
<l>parākramaḥ paribhave vaiyātyaṃ surateṣviva || 327 ||</l></lg></b> (māgha. 2.44)
<p>vacanabhede na doṣo yathā—</p>
<b><lg>
<l>ājñā iva jaganmṛtyoḥ prāṇā iva nayaśriyaḥ |</l>
<l>gṛhā iva tapassiddherdārā iva vibhorgatiḥ || 328 ||</l>
</lg></b>
<b><lg><l>10. śliṣṭamaspṛṣṭaśaithilyaṃ śithilaṃ tadviparyayaḥ |</l>
<l><hi>gauḍīyairiṣyate</hi> tattu bandhaprāśastyagauravāt || 329 ||</l></lg></b> (kāvyāda. 1.43)
<p>yathā—(kāvyāda. 1.44)</p>
<b><lg>
<l>līlāvilolalalanālalitālakalālasāḥ |</l>
<l>vilup‍tamālatīmālā jalakālānilā vavuḥ || 330 ||</l>
</lg></b>
<b><lg><l>11. anālocyaiva vaiṣamyamarthālaṅkāraḍambarau |</l>
<l>avekṣamāṇā vavṛdhe paurastyā kāvyapaddhatiḥ || 331 || (kāvyāda. 1.50)</l>
</lg></b>
<p>yathā—(kāvyāda. 1.49)</p>
<b><lg>
<l>candanapraṇayodgandhirmando malayamārutaḥ |</l>
<l>spardhate ruddhamaddhairyo vararāmānanānilaiḥ || 332 ||</l>
</lg></b>
<b><lg>
<l>dīp‍tamityaparairbhūm‍nā kaṭhoramapi badhyate |</l>
<l>nyakṣeṇa pakṣaḥ kṣapitaḥ kṣatriyāṇāṃ kṣaṇāditi || 333 ||</l></lg></b> (kāvyāda. 1.72)
<b><lg><l>12. āvidvadaṅganābālaprasiddhārthaṃ prasādavat |</l>
<l>viparyayo 'syāprasannaṃ citrādau <hi>tanna duṣyati</hi> || 334 ||</l></lg></b> (bhāmaha. 2.3)
<pb n="514"/>
<p>yathā—(devīśa.)</p>
<b><lg>
<l>yāśritā pāvanatayā yātanācchidanīcayā</l>
<l>yācanīyā dhiyā māyāyāmāyāsaṃ stutā śriyā || 335 ||</l>
</lg></b>
<b><lg><l>13. adhyāhārādigamyārthe neyārthamiti tadviduḥ |</l>
<l>prasiddhergamyate yasmi<hi>nna ca taddoṣavadya</hi>thā || 336 ||</l>
</lg></b>
<b><lg>
<l>mā bhavantamanalaḥ pavano vā vāraṇo madakalaḥ paraśurvā |</l>
<l>vāhinījalabharaḥ kuliśaṃ vā svisti te 'stu latayā saha vṛkṣa || 337 ||</l>
</lg></b>
<b><lg><l>14. asabhyārthaṃ mataṃ grāmyaṃ tad grāmyok‍tyaiva duṣyati |</l>
<l>vidagdhoktau tu tasyāhu<hi>rguṇavattvaṃ</hi> manīṣiṇaḥ || 338 ||</l>
</lg></b>
<p>yathā—(kāvyāda. 1.64)</p>
<b><lg>
<l>kāmaṃ kandarpacaṇḍālo mayi vāmākṣi nirdayaḥ |</l>
<l>tvayi nirmatsaro diṣṭ‍yetyevamādi yathoditam || 339 ||</l>
</lg></b>
<b><lg><l>15. ojaḥ samāsabhūyastvaṃ taddīp‍tārtheṣu badhyate |</l>
<l>viparyayo 'syāsamastaṃ dīp‍tārthaṃ <hi>cainna doṣabhāk</hi> || 340 ||</l>
</lg></b>
<p>yathā—(vesaṃ. 3.22)</p>
<b><lg>
<l>yo yaḥ śastraṃ bibharti svabhujagurumadaḥ pāṇḍavīnāṃ camūnāṃ</l>
<l>yo yaḥ pāñcālagotre śiśuradhikavayā garbhaśayyāṃ gato vā |</l>
<l>yo yastatkarmasākṣī carati mayi raṇe yaśca yaśca pratīpaḥ</l>
<l>krodhāndhastasya tasya svayamapi jagatāmantakasyāntako 'ham || 341 ||</l>
</lg></b>
<b><lg><l>16. samastamasamastaṃ vā na nirvahati yad vacaḥ |</l>
<l>tadanirvyūḍhamasyāpi <hi>na doṣaḥ kvāpi</hi> tadyathā || 342 ||</l>
</lg></b>
<b><lg>
<l>prasīda caṇḍi! tyaja manyumañjasā janastavāyaṃ purataḥ kṛtāñjaliḥ |</l>
<l>kimarthamutkampitapīvarastanadvayaṃ tvayā lup‍tavilāsamāsyate || 343 ||</l>
</lg></b>
<b><lg><l>17. analaṅkāramityāhuralaṅkārojjhitaṃ vacaḥ |</l>
<l>pūrvottarānusandhāne tasya <hi>sādhutvamiṣyate</hi> || 344 ||</l>
</lg></b>
<p>yathā—(māgha. 2.68)</p>
<b><lg>
<l>niśamya tāḥ śeṣagavīrabhidhātumadhokṣajaḥ |</l>
<l>śiṣyāya bṛhatāṃ patyuḥ prastāvamadiśad dṛśā || 345 ||</l>
</lg></b>
<pb n="515"/>
<p>(<b>vākyārthadoṣāṇāmadoṣaḥ</b>)</p>
<p>atha vākyārthadoṣāṇāmadoṣaḥ | tatra ca —</p>
<b><lg><l>1. samudāyārthaśūnyaṃ yat tadapārthaṃ pracakṣate |</l>
<l>tanmattonmattabālānāmukteranyatra duṣyati || 346 || (kāvyāda. 4.5)</l>
</lg></b>
<p>yathā—</p>
<b><lg>
<l>k‍vākāryaṃ śaśalakṣmaṇaḥ k‍va ca kulaṃ bhūyo 'pi dṛś‍yeta sā</l>
<l>doṣāṇāṃ praśamāya me śrutamaho kope 'pi kāntaṃ mukham |</l>
<l>kiṃ vakṣyantyapakalpaṣāḥ katadhiyo rekhaiva sānyādṛśī</l>
<l>cetaḥ svāsthyamupaihi kaḥ khalu yuvā dhanyo 'dharaṃ pāsyati || 347 ||</l>
</lg></b>
<b><lg><l>2. yadaprayojanaṃ yacca gatārthe vyarthameva tat |</l>
<l>tasyāpi k‍vāpi <hi>nirdoṣaḥ</hi> prayogo dṛś‍yate yathā || 348 ||</l>
</lg></b>
<b><lg>
<l>gītā viduravākyāni dharmāḥ śāntanaveritāḥ|</l>
<l>na śrutā bhārate yena tasya janma nirarthakam || 349 ||</l>
</lg></b>
<b><lg>
<l>hṛtkaṇṭhavaktraśrotreṣu kasya nāvasthitaṃ tava |</l>
<l>śrīkhaṇḍahārakarpūradantapatraprabhaṃ	yaśaḥ || 350 ||</l>
</lg></b>
<b><lg><l>3. aviśeṣeṇa pūrvoktaṃ yadi bhūyo 'pi kīrtyate |</l>
<l>tadekārthaṃ rasākṣip‍tacetasāṃ <hi>tanna duṣyati</hi> || 351 ||</l>
</lg></b>
<p>yathā—(māmā. 5.30)</p>
<b><lg>
<l>asāraṃ saṃsāraṃ parimuṣitarat‍naṃ tribhuvanaṃ</l>
<l>nirālokaṃ lokaṃ maraṇaśaraṇaṃ bāndhavajanam |</l>
<l>adarpaṃ kandarpaṃ jananayananirmāṇamaphalaṃ</l>
<l>jagajjīrṇāraṇyaṃ kathamasi vidhātuṃ vyavasitaḥ || 352 ||</l>
</lg></b>
<b><lg><l>4. saṃśayāyaiva sandigdhaṃ yadi jātu prayujyate |</l>
<l>syādalaṅkāra evāsau <hi>na doṣastatra</hi> tadyathā || 353 ||</l>
</lg></b>
<b><lg>
<l>katto lambhaï paṃthia sattharaaṃ ettha gāmaṇigharammi |</l>
<l>uṇṇaapaohare pekkhiūṇa jaï vasasi tā vasasu || 354 ||</l></lg></b> (gāsa.ve. 879)
<pb n="516"/>
<lg><l>(kuto labhyate pathika srastarakamatra grāmaṇīgṛhe |</l>
<l>unnatapayodharān prekṣya yadi vasasi tad vasa ||)</l></lg>
<b><lg><l>5. vākye prabandhe cārthānāṃ paurvāparyaviparyayaḥ |</l>
<l>doṣaḥ so 'pakramo nāma citrahetau <hi>na duṣyati</hi> || 355 ||</l>
</lg></b>
<p>yathā—(kāvyāda. 2.257)</p>
<b><lg>
<l>paścātparyasya kiraṇānudīrṇaṃ candramaṇḍalam |</l>
<l>prāgeva hariṇākṣīṇāmudīrṇo rāgasāgaraḥ || 356 ||</l>
</lg></b>
<b><lg><l>6. yasmin rīteranirvāhaḥ khinnaṃ tadabhidhīyate |</l>
<l><hi>na doṣastasya</hi> tu k‍vāpi yatra cchāyā na hīyate || 357 ||</l>
</lg></b>
<p>yathā—</p>
<b><lg>
<l>abhinavavadhūroṣasvāduḥ	karīṣatanūnapā—</l>
<l>dasaralajanāśleṣakrūrastuṣārasamīsṇaḥ |</l>
<l>galitavibhavasyājñevādya dyutirmasṛṇā rave—</l>
<l>rvirahivanitāvaktraklaibyaṃ bibharti niśākaraḥ || 358 ||</l>
</lg></b>
<b><lg><l>7. lokātīta ivārtho yaḥ so 'timātra <hi>iheṣyate</hi> |</l>
<l>vārtādau tena tuṣyanti vidagdhā netare janāḥ ||</l></lg></b> (kāvyāda. 1.85, 89)
<b><lg>
<l>tacca vārtābhidhāneṣu varṇanāsvapi vidyate |</l>
<l>kāntaṃ sarvajagatkāntaṃ laukikārthānatikramāt || 360 ||</l></lg></b> (kāvyāda. 1.89)
<p>vārtābhidhāne yathā—</p>
<b><lg>
<l>gṛhāṇi nāma tānyeva taporāśirbhavādṛśaḥ |</l>
<l>sambhāvayati yānyevaṃ pāvanaiḥ pādapāṃsubhiḥ|| 361 ||</l></lg></b> (kāvyāda. 1.86)
<p>varṇanāyāṃ yathā—</p>
<b><lg>
<l>anayoranavadyāṅgi stanayorjṛmbhamāṇayoḥ |</l>
<l>avakāśo na paryāp‍tastava bāhulatāntare || 362 || (kāvyāda. 1.87)</l>
</lg></b>
<b><lg>
<l>iti saṃbhāvyamevaitadviśeṣākhyānasaṃskṛtam |</l>
<l>kāntaṃ bhavati sarvasva lokasīmānu vartinaḥ || 363 ||</l></lg></b> (kāvyāda. 1.88)
<pb n="517"/>
<p>tadatikrame vārtābhidhānaṃ yathā—(kāvyāda. 1.90)</p>
<b><lg>
<l>devadhiṣṇayamivārādhyamadyaprabhṛti no gṛham |</l>
<l>yuṣmatpādarajaḥ pātadhautaniśśeṣakalmaṣam || 364 ||</l>
</lg></b>
<p>varṇanā yathā—(kāvyāda. 1.91)</p>
<b><lg>
<l>alpaṃ nirmitamākāśamanālocyaiva vedhasā |</l>
<l>idamevaṃvidhaṃ bhāvi bhavatyāsstanajṛmbhaṇam || 365 ||</l>
</lg></b>
<b><lg><l>8. idamatyuktirityuktametadgauḍopalālitam |</l>
<l>prasthānaṃ prākpraṇītaṃ tu sāraṃ vaidarbhavartmanaḥ || 366 || (kāvyāda. 1.92)</l>
</lg></b>
<b><lg>
<l>paruṣaṃ niṣṭhurārthaṃ yadatīva hi vigarhitam |</l>
<l>viruddhalakṣaṇādyāsu taduktiṣu <hi>na duṣyati</hi> || 367 ||</l>
</lg></b>
<p>yathā—</p>
<b><lg>
<l>hālāhalaṃ viṣaṃ bhuṅkṣva sakhi mā tatra viśvasīḥ |</l>
<l>yadvā na dahyase kāṣṭhaiḥ svalpaistvamiti me matiḥ || 368 ||</l>
</lg></b>
<b><lg><l>9. aprastutarasaṃ prāhurvirasaṃ vastu sūrayaḥ |</l>
<l><hi>iṣṭaṃ</hi> tasyāpyanujñānamaprādhānye tayoryathā || 369 ||</l>
</lg></b>
<b><lg>
<l>kṣip‍to hastāvalag‍naḥ prasabhamabhihato 'pyādadānoṃ 'śukāntaṃ</l>
<l>gṛh‍ṇan keśeṣvapāstaścaraṇanipatito nekṣitaḥ saṃbhrameṇa |</l>
<l>āliṅgan yo 'vadhūtastripurayuvatibhiḥ sāśrunetrotpalābhiḥ</l>
<l>kāmīvārdrāparādhaḥ sa dahatu duritaṃ śāmbhavo vaḥ śarāg‍niḥ ||</l></lg></b> (amaruka. 2)
<b><lg><l>10. hīnaṃ yatropamānaṃ syādupameyaṃ guṇādhikam |</l>
<l>hīnopamaṃ tadapyāhu<hi>rna doṣaḥ</hi> k‍vāpi tadyathā || 371 ||</l>
</lg></b>
<b><lg>
<l>tataḥ kumudanāthena kāminīgaṇḍapāṇḍunā |</l>
<l>netrānandena candreṇa māhendrī digalaṅkṛtā || (mahābhā. droṇa. 184.46)</l>
</lg></b>
<b><lg>
<l>yatropamānamutkṛṣṭamupameyaṃ nikṛṣyate |</l>
<l>jñeyaṃ tadadhikaupamyamasyāpi <hi>k‍vāpyadoṣatā</hi> || 373 ||</l>
</lg></b>
<pb n="518"/>
<p>yathā—(kāvyāda. 2.50)</p>
<b><lg>
<l>kāntyā candramasaṃ dhām‍nā sūryaṃ dhairyeṇa cārṇavam |</l>
<l>rājannanukaroṣi tvaṃ saubhāgyenāpi manmatham || 374 ||</l>
</lg></b>
<b><lg><l>11. upamānena vaiṣamyād bhavedasadṛśopamam |</l>
<l>tasyābhyanujñāmicchanti vyatirekopamādiṣu || 375 ||</l>
</lg></b>
<b><lg>
<l>prahitaḥ pradhanāya mādhavānahamākārayituṃ mahībhujā |</l>
<l>na pareṣu mahaujasaśchalādapakurvanti malimlucā iva ||</l></lg></b> (māgha. 16.52)
<b><lg>
<l>yasyopamānaṃ lokeṣu na prasiddhaṃ tadiṣyate |</l>
<l>aprasiddhopamaṃ nāma tatkavaci<hi>nnaiva duṣyati</hi> || 377 ||</l>
</lg></b>
<p>yathā—</p> <b><lg><l>ud‍garbhahūṇaramaṇīramaṇopamardabhag‍nonnatastananiveśanibhaṃ himāṃśoḥ |</l>
<l>bimbaṃ kaṭhorabisakāṇḍakaḍāragaurairviṣṇoḥ padaṃ prathamamagrakarairvyanakti || 378 ||</l>
</lg></b>
<b><lg>
<l>12. niralaṅkāramityāhuralaṅkārojjhitaṃ vacaḥ |</l>
<l>arthaurjityeṣu tasyāpi k‍vaci<hi>nnirdoṣatā</hi> yathā || 379 ||</l>
</lg></b>
<b><lg>
<l>yāñcāṃ dainyaparābhavapraṇayinīṃ nekṣvākavaḥ śikṣitāḥ</l>
<l>sevāsaṃvalitaḥ kadā raghukule maulau nibaddho 'ñjaliḥ |</l>
</lg></b>
<b><lg>
<l>sarvaṃ tad vihitaṃ tadāpyudadhinā naivoparodhaḥ kṛtaḥ</l>
<l>pāṇiḥ samprati me haṭhāt kimaparaṃ spraṣṭuṃ dhanurvāñchati || 380 ||</l>
</lg></b>
<b><lg>
<l>13. asabhyārthaṃ yadaślīlaṃ yadarthāntaravāci vā |</l>
<l>tasyeha dṛś‍yate bhūm‍nā prayogo <hi>nāpi dṛṣyati</hi> || 381 ||</l>
</lg></b>
<p>yathā—</p> <b><lg><l>adyāpi tatkanakakuṇḍalaghṛṣṭagaṇḍaṃ</l>
<l>vaktraṃ smarāmi viparītaratābhiyoge |</l>
<l>āndolanaśramavaśasphuṭagharmabindu—</l>
<l>muktāphalaprakaravicchuritaṃ priyāyāḥ || 382 ||</l></lg></b> (caupa.12)
<b><lg><l>14. deśo 'drivanarāṣṭrādiḥ kālo rātriṃdivartavaḥ |</l>
<l>nṛttagītaprabhṛtayaḥ kalāḥ kāmārthasaṃśrayāḥ || 383 ||</l></lg></b> (kāvyāda. 4.40—42)
<b><lg>
<l>carācarāṇāṃ bhūtānāṃ pravṛttirlokasaṃjñitā |</l>
<l>hetuvidyātmako nyāyaḥ sasmṛtiśrutirāgamaḥ || 384 ||</l></lg></b>
<pb n="519"/>
<b><lg>
<l>teṣu teṣvayathārūḍhaṃ yadi kiñcit pravartate |</l>
<l>kaveḥ pramādāddeśādivirodhītyetaducyate || 385 ||</l>
</lg></b>
<b><lg>
<l>virodhaḥ sakalo 'pyeṣa kadācit kavikauśalāt |</l>
<l><hi>vyutkramya doṣagaṇanāṃ</hi> guṇavīthīṃ vigāhate ||</l></lg></b> (kāvyāda. 4.57)
<p>tatra <b>deśaviruddhasya</b> guṇabhāvo yathā—</p>
<b><lg>
<l>tasya rājñaḥ prabhāveṇa tadudyānāni jajñire |</l>
<l>ārdrāṃśukapravālānāmāspadaṃ suraśākhinām || 387 ||</l></lg></b>(kāvyāda. 4.58)
<p><b>kālaviruddhasya</b> yathā—</p>
<b><lg>
<l>rājñāṃ vināśapiśunaścacāra kharamārutaḥ |</l>
<l>dhūnvan kadambarajasā saha sap‍tacchadodgamān || 388 ||</l></lg></b> (kāvyāda. 4.59)
<p><b>lokaviruddhasya</b> yathā—</p>
<b><lg>
<l>aindavādarciṣaḥ kāmī śiśiraṃ havyavāhanam |</l>
<l>abalāvirahak‍leśavihvalo gaṇayatyayam || 389 ||</l></lg></b> (kāvyāda. 4.61)
<p><b>yuktiviruddhasya</b> yathā—</p>
<b><lg>
<l>sa saṅkocaścandrādiva kumudarāśeraśaraṇaḥ</l>
<l>sa sūryāt kokānāṃ viraha iva lup‍tapratividhiḥ |</l>
<l>guṇebhyaste khedapraśamanaparebhyo 'pi yadayaṃ</l>
<l>khalānāmud‍vegastadidamamṛtādeva	maraṇam || 390 ||</l>
</lg></b>
<p><b>aucityaviruddhasya</b> yathā—(rā.ca.19.89)</p>
<b><lg>
<l>tenātha	nātha	durudāharaṇātapena</l>
<l>saumyāpi nāma paruṣatvamabhiprapannā |</l>
<l>jajvāla tīkṣṇaviśadāḥ sahasodgirantī</l>
<l>vāgarciṣastapanakāntiśileva	sītā || 391 ||</l>
</lg></b>
<p><b>vacanaviruddhasya</b> yathā—(kāvyāda. 4.10)</p>
<b><lg>
<l>asti kācidavasthā sā sābhiṣaṅgasya cetasaḥ |</l>
<l>yasyāṃ bhavedabhimatā viruddhārthāpi bhāratī || 392 ||</l>
</lg></b>
<b><lg>
<l>paradārābhiṣaṅgo me kathamāryasya yujyate |</l>
<l>pibāmi taralaṃ tasyāḥ kadā nu daśanacchadam || (kāvyāda. 4.11)</l>
</lg></b>
<pb n="520"/>
<p><b>dharmaviruddhasya</b> guṇībhāvo yathā—(kāvyāda. 4.63)</p>
<b><lg>
<l>pañcānāṃ pāṇḍuputrāṇāṃ pat‍nī pāñcālakanyakā |</l>
<l>satīnāmagraṇīścāsīddaivo hi vidhirīdṛśaḥ || 394 ||</l>
</lg></b>
<p><b>arthaviruddhasya</b> guṇībhāvo yathā—</p>
<b><lg>
<l>nītirāpadi yadgamyaḥ parastanmānimo hriye |</l>
<l>vidhurvidhuntudasyeva pūrṇastasyotsavāya saḥ || 395 || (māgha. 2.61)</l>
</lg></b>
<p><b>kāmaviruddhasya</b> guṇībhāvo yathā—</p>
<b><lg>
<l>dolātipreraṇatrastavadhūjanamukhod‍gatam |</l>
<l>kāmināṃ layavaiṣamyād geyaṃ rāgamavardhayat || 393 || (kāvyāda. 4.60)</l>
</lg></b>
<p>evamanye 'pi draṣṭavyāḥ | tadyathā śiraśśekharaḥ, karṇāvataṃsaḥ, śravaṇakuṇḍalaṃ,
puṣpamālā, dhanurjyā, ṭaṅkāradhvaniḥ, karikalabha ityādinā puṣṭārthatvamarthaviśeṣapratīteḥ |
tathā hi—śiraśśekharādīnāṃ prabhṛtiyogaḥ(?), puṣpamālāyāṃ vaiśā x x x diprāśastyaṃ,
dhanurjyāyāmārụ̄dhiḥ, karikalabhe karipramāṇatā pratīyate | bhuvanaśiraśśekharaḥ,
pṛthvīkarṇāvataṃsaḥ, sarasvatīśravaṇakuṇḍalaṃ, rat‍namālā, dhanurjyā, ṭaṅkāradhvaniḥ, kucakumbhaḥ,
karikalabhakaḥ ityādiṣūpacāraḥ |</p>
<p>nanu ca guṇakalpaneyaṃ nopacārakalpanā | tathā hi—viśeṣyeṣu guṇakalpanā
viśeṣaṇeṣūpacārakalpaneti pradarśitaṃ purastāt |1 na ca guṇavṛttirupacāravṛttāvantarbhavati,
api tūpacāravṛttirguṇavṛttau | dvidhā hi gauṇī, guṇanimittā upacāranimittā ca | satyametat |
kiṃtu vyavahitapratipattisādhanatvasādharmyādadūraviprakarṣeṇa gauṇīmapyupacaritāmevācakṣate |</p>
<p><b>akṣapāda</b>stu 'sahacaraṇasthānatādarthyādibhyastadvadupacāra' iti bruvāṇo (nyāyasū.
2.2) yaṣṭīḥ praveśaya, mañcāḥ krośanti, mallikā pradīpa ityādiṣu lakṣaṇāmapyupacārapakṣe
pratikṣipati | na ca lakṣaṇāgauṇyorabheda iti vaktavyam | yadāha <b>bhaṭṭaḥ</b> —</p>
<b><lg>
<l>abhidheyāvinābhūtapratītirlakṣaṇeṣyate |</l>
<l>lakṣyamāṇaguṇairyogād vṛtteriṣṭā tu gauṇatā || 397 ||</l></lg></b> (tavā. 14.22)
<!-- NOTES pg=520!-->
1. pṛṣṭha 44 |
<pb n="521"/>
<p>tatra lakṣaṇāyāṃ yathaivākṛtivacanaḥ śabdaḥ tatsahacaritāṃ vyaktiṃ lakṣayati tathaiva
yaṣṭimañcapradīpādayastatsambaddhapuruṣādilakṣaṇārthāḥ prathante | gauṇyāṃ punarag‍nirmāṇavakaḥ,
siṃho devadattaḥ, gaurbāhīkaḥ, ityādiṣu nāg‍nitvādyavinābhāvena māṇavakādayaḥ pratīyante |
kiṃ tarhi—</p>
<b><lg>
<l>vahnitvalakṣaṇādarthād yatpaiṅgalyādi gamyate |</l>
<l>tena māṇavake buddhiḥ sādṛś‍yādupajāyate || 398 ||</l></lg></b> (tavā. 14.22)
<p>nanu ca na gauṇamukhyayorviveko yujyate | tathā hi— eka evāyaṃ gośabdo vākye
k‍vacijjātiviśeṣābhidhāyī gauranubandhya iti, k‍vacijjātyupasarjanadravyamātravācī
gaurānīyatāmiti, k‍vacitparicchinna eva dravyaviśeṣe vartate, astyatra kāṃcid gāṃ
paś‍yasīti (mabhā. 1.2.58); k‍vacittu rūḍhasambandheṣu kriyāguṇeṣu gośabdaḥ prayujyamāno
dṛś‍yate, yathā— jāḍyādaucchiṣṭyāt sarvasahatvānmahāśanatvād vā gaurbāhīka iti |
tadevaṃ sarvaśaktergośabdasyārthaprakaraṇādibhiravacchidyamānasāmarthyasya pṛthivyādāviva
bāhīke 'pi vartamānasya na gauṇatvamupapadyate | tadāha—(vāpa. 2.253)</p>
<b><lg>
<l>sarvaśaktestu tasyaiva śabdasyānekakarmaṇaḥ |</l>
<l>prasiddhibhedād gauṇatvaṃ mukhyatvaṃ vā prakalpyate || 399 ||</l>
</lg></b>
<p>tathā hi— (vāpa. 2.252)</p>
<b><lg>
<l>yathā sās‍nādimān piṇḍo gośabdenābhidhīyate |</l>
<l>tathā jāḍyādiguṇavān bāhīko 'pyabhidhīyate || 400 ||</l>
</lg></b>
<p>yatra svaviṣaya eva śabdaḥ prayujyate tatra mukhyaḥ | yatra tu kutaścinnimittāt
pravṛttinimittamarthāntare 'dhyasya prayujyate tatra gauṇaḥ |</p>
<p>yadyapi jātiśabdaḥ tayā jātyā svanibandhanabhūtayā vinātyantānabhidheye
kriyāguṇamātradvāreṇa nānyatra vartitumarhati, na ca śabdenāpravartamānena gaurbāhīka iti
sāmānādhikaraṇyaprayogo ghaṭate, tathāpi yathā— kathaṃcit sammohād rajjudravye
prāp‍te buddhiviparyayāṃdarthāntare 'rthārarūpamadhyāropya svaviṣaya eva sarpaśabdaṃ prayuṅkte
tathā kasyacideva sadṛśasya dharmasya bhūtasya darśanād bhāvino vā bhūtāsaṅgāt
prāp‍tarūpaviparyāsāyāṃ buddhau bāhīke gotvamāsajya gośabdaṃ sās‍nādimatyeva
piṇḍe prayuṅkte |</p>
<pb n="522"/>
<p>evamapyartharūpamātraviparyayaḥ, śabdasya tu svaviṣayavyabhicāro na vidyate |</p>
<p>na cādhyāropaḥ śakyate kartum | tathā hi — yadā tāvad bhrāntyā mṛgatṛṣṇāyāṃ
toyaṃ śuktikāyāṃ rajatamadhyāropya tacchabdaṃ prayuṅkte tadobhayoḥ pratipādyapratipādakayo—
rmukhyādhyavasānarūpeṇaiva toyādipratītestadbhāvāpattirmukhyatvam; athāpi vaktā vivekī san
itaravañcanārthaṃ prayuṅkte, śrotā ca na viviṅkte, tadā tu ekasya vivekenā—
dhyāropābhāvāditarasya ca viparyayamukhyatvānnaikamapi prati gauṇatvopapattiḥ |</p>
<p>yadā tu dvāvapyabhrāntau tadobhayoḥ sādṛś‍yādinimittāt tannimittavatya—
rthādhyavasānādadhyāropābhāvaḥ | yathaiva hyasadṛśānāmarthānāṃ tiktamadhurādīnāṃ na kathaṃcidapi
pratītyabhāvāt parasparādhyāropaṇam, evaṃ sadṛśānāmapi vivekajñānāt nopapadyate | na ca
pratītiviparītaṃ jñānaṃ vyavahārāṅgaṃ bhavati |</p>
<p>na ca pravṛttinimittamantareṇa śabdo na pravartate, buddhistu viṣayamantareṇāpi pravartata
iti vaktumucitam |</p>
<p>na cārtharahitā buddhirātmākāramātramanubhaviṣyatīti vaktavyam | nīlamida—
mityādibuddhiṣu grāhyasya bāhyatvenaivāvabhāsāt |</p>
<p>api cāyaṃ gauṇamukhyāvibhāgaḥ śrotṝṇāmarthaviśeṣāvadhāraṇe vyāpriyate | te ca
padaśravaṇavelāyāmanadhyāropitasvārthavṛttyaiva gavādipadamadhyavasāya bāhīkādipadasāmānā—
dhikaraṇyānyathānupapattyā gauṇatāṃ parikalpayanti | tatra caiṣāṃ svayamanadhyāropyaiva gotvaṃ,
tatsādṛś‍yapratītirbhavati | sā ca kiṃ śabdād arthād vetyanvicchatāmanvayavyati—
rekābhyāmarthāditi niścayo jāyate |</p>
<p>katham?</p>
<b><lg>
<l>siṃhaśabde hyanukte 'pi siṃhārthasadṛśī matiḥ |</l>
<l>jāyate na tvabuddhe 'rthe siṃhaśabde śrute 'pi naḥ || 401 ||</l></lg></b> (tavā. 1.4.25)
<p>yadā ca śrotṝṇāṃ svayamevādhyāropābhāvastadā vaktaryapi naivaiṣāmiyaṃ kalpanā bhavati;
yathā kṛtamanena siṃhatvamadhyāropitamiti |</p>
<p>kathaṃ tarhi siṃhatvāvinābhūtānekakriyāguṇasamudāyo 'nena devadatte vivakṣitaḥ?</p>
<p>yat‍nagauravabhayānna svairabhidhānairbravīti | na cāsya samastasya kiṃcidekaṃ vācakaṃ
<!-- NOTES pg=522!-->
1. pṛṣṭha 334
<pb n="523"/>
padamasti | tenāvinābhāvitayā kathaṃ tu siṃhatvāt tatpratītirbhavediti tattāvadabhidhīyate
yataḥ sthitayā śabdaśak‍tyā puṃsāṃ vyavahāro na tadvaśena śak‍tyantaropajana iti |
kiṃca—(tavā. 1.4.22)</p>
<b><lg>
<l>yadadhyāsena vaktṝṇāṃ gauṇī vṛttiḥ prakalpyate |</l>
<l>vede sā na kathaṃcit syādadhyāropayiturvinā || 402 ||</l>
</lg></b>
<p>evaṃ tarhi sarva ete gavādiśabdā jātidravyaguṇakriyāsamudāyavācinaḥ
samastārthāsambhave sās‍nādimadādau prayujyamānā mukhyāḥ bāhīkādau tu
katipayaguṇakriyāyogāt pravartamānā gauṇatāṃ labhante | tatrābhidhīyate—</p>
<b><lg>
<l>samudāyārthavācitve naikadeśe bhaved gatiḥ |</l>
<l>śataśabdānna pañcāśanmukhyarūpeṇa gamyate || 403 ||</l></lg></b>(tavā.)
<p>bhavati tu jātimātre dṛṣṭe sarvakriyāguṇapratyastamaye 'pi prayogaḥ pratyayaśca
mukhyātmanaiva, na bāhīkādiṣviva gośabdādupacaritaḥ | aprasahyakāryapi hi kadācid
rogeṇopahataḥ siṃhyāḥ putraḥ siṃha eva | jātivācitā ca gavādiśabdānāṃ 1purastāduktā
bādhyeta | kriyāguṇānāṃ tvānantyānna śakyaṃ prativyakti guṇasambandho 'nubhavitum |</p>
<b><lg>
<l>ekasyāmeva ca vyaktau bālyādiṣu guṇakriyāḥ |</l>
<l>anyāścānyāśca śakyante nābhidhātumasaṅgateḥ || 404 ||</l></lg></b> (tavā.)
<p>na cānyat sāmānyaṃ śakyate kalpayitum, jātyantare 'pi k‍vacit
kāsāṃcitsambhavāt | na cānabhihitaṃ gotvaṃ guṇakriyāṇāṃ vyavacchedakaṃ bhavati, apratīteḥ |
abhihitaṃ cet tatpratyayādevāśeṣaguṇakriyāvagamādabhidhānaśak‍tayanavasara iti | (tantravā.)</p>
<p>anye tu śaktipramāṇādibhirnyūnaṃ gauṇam, atiśayavantaṃ sampūrṇaṃ mukhyamityācakṣateṃ
nyūnā hi devadatte śaktiḥ sampūrṇā siṃhe, alpaṃ pramāṇaṃ kūpe mahat samudra iti | (vāpa.
2.253)</p>
<p>tatrāpare bruvate (tavā.)—śabdābhidheyatayā nyūnamadhikaṃ vā vijñāyate, na tu
śaktipramāṇādyupacayāpacayena | yo hi śabdo yenārthenāvabaddho 'rthāntaraṃ nīyate
tadupacitamapyartharūpaṃ tacchabdaṃ prati nyūnameva | tathā hi—'kūpaḥ samudraḥ pāṭalīputraḥ svarga'
ityādau alpapramāṇaśaktyādāvapi svārthe kūpādiśabdānāṃ mukhyatvameva | ataḥ 'svārthe
pravartamāno mukhyo 'rthāntare tu gauṇa' iti nyāyyam |</p>
<pb n="524"/>
<p>tatra jātiḥ gavādiśabdānāṃ pravṛttinimittaṃ, jātau hi svārthe prāp‍tasvarūpāṇya—
bhidhāṃnāni tatsahacaritāṃstadvāreṇaiva dharmān saṃspṛśanti | tatra rūḍhasambandhasya
prasiddhasāhacaryasya kriyāguṇāderdharmāntarasya darśanādatajjātīyeṣu jātiśabdaḥ prayujyamāno
gauṇa ityucyate | ḍitthāḍiṣvapyanāśritākṛtiṣu kriyāguṇanimittāyāṃ śabdapravṛttāvarthāntara—
samudbhavād gavādivadeva gauṇamukhyatve |</p>
<p>atrāhuḥ—ajahatsvārthāḥ sarvā vṛttayaḥ pūrvaśak‍tyanusārasambhave śak‍tyantarakalpane
pramāṇābhāvāt; sambhaviṣyati cātra gotvāvagatavyak‍tyupasthāpitajāḍyādyaneka—
dharmapratyayād bāhīke pratyaya iti pūrvaiva śaktirnimittam | ato na saṃśayahetutvena
vyavahārocchedakāraṇaṃ prasiddhahānāprasiddhakalpanamāśrayaṇīyam |</p>
<p>api ca yathā gaurbāhīka iti kṛtapratyayalopo gośabdo bāhīkārthāntare pravartamāno
gauṇa ityucyate, tathā gargasyāpatyāni bahūni gargāḥ, vidā iti pratyayalopāt
prakṛtiśabdāḥ pratyayārthe vartamānā arthāntaravacanatvād gauṇā bhaveyuḥ (vāpa. 2.221)
tasmādeka eva śabdo 'nekamarthaṃ yaugapadyena paryāyeṇa vābhidhatte, na tu svārthamutsṛjyārthāntare
pravartate | prasiddhyaprasiddhibhyāṃ ca tasya mukhyagauṇavyapadeśo jāyate (vāpa. 2.263) |
tatra yaugapadye 'pi yadā prasiddhenārthenāvacchidyate śabdastadā mukhyavyapadeśaṃ labhate |
aprasiddhena tvarthena prāp‍tāvacchedasya gauṇavyapadeśo bhavati | paryāyeṇāpi yasmin vākye
prasiddhārthaḥ śabdastastra mukhyaḥ anyatra tu gauṇaḥ | tadāha—</p>
<b><lg>
<l>viparyāsādivārthasya yatrārthāntaratāmiva |</l>
<l>manyate sa gavādistu gauṇa ityucyate k‍vacit || 405 || (vāpa. 2.274)</l>
</lg></b>
<p>tasmāllabdhvā bhavatu so 'yamiti vā saṃbandhaḥ kriyatām | sarvathā yatrārthāntaravācī
śabdaḥ kutaścinnimittāt parityajyaiva svārthamarthāntare vartate, 'yaugapadyamatikramya paryāye
vyavatiṣṭhate |' (vāpa. 2.251) iti prasiddhiḥ, tasya tathābhūto 'rtho gauṇa iti
vyapadiś‍yate | yatra tu loke 'rthāntaratvena prasiddhistatra mukhyatvameva | yathaiva rūpādeva
kecit padārthāḥ keṣucit karmasu yogyatvenāśritaśaktayaḥ sādhanatvena prasiddhasambandhāḥ,
te ca darśanamātrādeva viśiṣṭaviṣayāstatratatrāvyabhicāreṇa pratīyante | tadyathā—
sīrāsimusalādayaḥ kṛṣivadhāvahananādiṣu prayogaikadeśarūpatvamiva pratipannā gṛhyante
(vāpa. 2.275) |</p>
<pb n="525"/>
<p>na caiṣāṃ karmāntareṣu śaktayo na prabhavanti | prasiddhā tu rūpaparikalpitameṣāṃ
niyatakriyāviṣayasādhanatvaṃ vyavasthitaṃ loke | teṣu karmāntareṣūpādīyamānāḥ sādhayanto 'pi
tadarthaṃ na tadaṅgatvena vyapadeśaṃ labhante | tathaivaite gavādayaḥ śabdāḥ pratyāyakatvasya
vicchedābhāvād rūpaparigraheṇa pratyāyanaśaktimātraparigraheṇa ca keṣucidartheṣu loke
prasiddhasambandhāḥ śrutimātrādeva tad‌viṣayatvenāvatiṣṭhante | pratyāyanaśaktimātraṃ tūpādāyānyatra
prayujyamānāḥ pratyāyayanto 'pi tānarthān tatsaṃbandhitvena lokavyavasthāprasiddhiṃ na
labhante |</p>
<p>tasmācchutimātreṇa śabdānāṃ yeṣvartheṣu tādarthyamavasīyate tameṣāṃ prasiddhaṃ
mukhyamarthamācakṣate (vāpa. 2.278)| yatra tu śrutimātraviṣayaṃ kṛtaṃ yat‍namabhikramya
nimittāntarataḥ pratītiḥ tamaprasiddhaṃ gauṇamityāhuḥ (vāpa. 2.266)| atrāpyucyate—
'prasiddhirnāma prajñānaṃ, na ca prajñāne kaścid viśeṣo 'sti | taduktam—</p>
<b><lg>
<l>prasiddhiriti vijñānaṃ na cāsyonātiriktatā |</l>
<l>tasmānna tatkṛtaḥ śakyo viśeṣo vak‍tumañjasā || 406 || (tavā. 3.2.1)</l>
</lg></b>
<p>api ca purārātprabhṛtīnāmākhyātasarūpāṇāṃ ca prasiddhārthābhidhāyināṃ
gauṇumakhyapravibhāgaḥ prasajyeta yathā— 'purā vidyotate, naḍena sma purā brāhmaṇā
adhīyate (kāśikā3.2.118) ārāddavīyo apasedha śatrūn (maisaṃ. 3.163),
ārācchatrumapa vādhasva dūraṃ (ṛve.10.42.7), vāyurvāyuraśvo 'śvastena teneti (mabhā.dī.
160)|</p>
<p>kiṃ ca gavādiśabdānāmapi vāgādiṣvaprasiddhargauṇatāprasaṅgaḥ | tasmācchrotragata—
prasiddhermūlaṃ tadvaktṛgataṃ bahvalpaprayogitvaṃ mukhyagauṇapravibhāgāya prakalpate | yasya bahuśaḥ
prayogaḥ sa mukhyaḥ, alpaśastu prayujyamāno gauṇa iti |</p>
<p>tadapi na samyak | alpaśo 'pi prayujyamāno nāsati sāmarthye pratyāyayed, ataḥ
so 'pi śabdāt pratīyata iti mukhya eva | atrāpi ca gavādīnāṃ vāgādiṣu gauṇatāprasaṅgo
vaktavyaḥ | na ca bahvalpaprayogitā mukhyagauṇatve hetuḥ | tathā hi—</p>
<b><lg>
<l>maṇḍakairbuhuśastṛp‍tiḥ	kadācit‌khaṇḍamodakaiḥ |</l>
<l>na tasya maṇḍakā mukhyā gauṇā vā khaṇḍamodakāḥ || 407 ||</l></lg></b> (tavā.3.2.1)
<p>evaṃ tarhi kevalādeva śabdād yo 'rthaḥ pratīyate sa mukhyo, yastu sopapadāt
<pb n="526"/>
sa gauṇaḥ (śābhā. 3.2.1) na hi yathā kevalādag‍niśabdād jvalanapratyayo bhavatyevaṃ
māṇavakapratyayaḥ, padāntarādhīnatvāt | yatrāpi padāntaraṃ na śrūyate tatrāpyarthaprakaraṇāpekṣaṃ
tadeva vyāpriyate (tavā.) | taduktam—(vāpa. 2.264)</p>
<b><lg>
<l>arthaprakaraṇāpekṣo yo vā śabdāntaraissaha |</l>
<l>prayukto gamayatyarthaṃ sa gauṇa iti gīyate || 408 ||</l>
</lg></b>
<p>etadapyayuktaṃ— 'yasya hi śabdasya yadrūpaṃ kasyacidarthasya nimittaṃ sopapadasyāpi
tattadeva | na ca śakyaṃ nimitte sati naimittikena na bhavitum | upapadaṃ tu vidyamānamapi
dyotakatavenāpekṣyate | yathaiva cakṣuṣaḥ prakāśānugrahāpekṣitve rūpamartho, yathā vā
muktasaṃśayasya mukhyasya varṇakramamātrā 'grahaṇasaṃskārasmṛtisambandhānubhavādyapekṣitvaṃ
tathātropapadamapi naiva vinā sāmarthyenāpekṣituṃ śakyate | apekṣyamāṇamapi dyotakatveneti—
kartavyatāsthānīyatvānna mukhyatāṃ vihanti | tena vināpyupapadena sa tasyārtho bhavatyeva,
kathaṃcittu nābhivyajyate, tadyathā gavādiśabdānāṃ pṛthivyādiḥ |</p>
<p>evaṃ tarhi nityaṃ māṇavakāg‍niśabdasamudāyādasyārthasya pratīteḥ aśvakarṇādivat
samudāyavācyatve satyagnyāderavayavasya tatra gauṇatvamiti |</p>
<p>tadapi nāsti | anvayavyatirekābhyāmarthabhedapratītestatra samudāyapratītirbhavati |
yatrāvayavārthau tirodhāya tyaktabhedaḥ samudāyārtha (bheda) eva pratīyate, gamayate
tvatrāg‍niśabdasya paiṅgalyaṃ, māṇavakaśabdasya tu piṇḍasvarūpaṃ viviktaṃ vācyam | ataḥ
prātyātmikayorubhāvapi vācyatvānmukhyāviti |</p>
<p>tatraitatsyāt anugatasvārthapadadvayagamyatvānnīlotpalavat vākyārtho 'yam | ataśca
tasyāvayavāpekṣayā gauṇatvamiti |</p>
<p>tadapi na | na hyatrāg‍nipadārtheg‍nitvamasti; na cānanvitapadārtho vākyārthaḥ sambhavati |</p>
<p>asti tarhi svarūpa eva śabdo nityaṃ vartate; sa evāsyāntaraṅgo 'vyabhicārī
śabdāntaraiśca asādhāraṇo 'rthaḥ | tatra cānupadeśā pravṛttiḥ sarveṣām | svarūpaṃ tu
śabdānāmartheṣvadhyāropyate | yo gośabdaḥ so 'yaṃ piṇḍaḥ | tadyathā— yo vṛddhiśabdaḥ sa
ādaic iti | tatra svarūpeṣveva śrutayo nityāvaruddhāḥ | arthasvarūpayostu rūpaviparyāsamātre
sakalakokavyavahāraḥ kriyate | niyatasvarūpaṃ śrūyate; dvitīyasthānāpannaviparyāsaṃ hi svarūpaṃ
gauṇavyapadeśe nimittatvaṃ pratipadyate | tadāha—</p>
<pb n="527"/>
<b><lg>
<l>tatra svarūpaṃ śabdānāṃ sarvārtheṣvanuṣajyate |</l>
<l>arthamātraṃ viparyastaṃ svarūpe tu śrutiḥ sthitā || 409 ||</l></lg></b> (vāpa. 2.256)
<b><lg>
<l>rụ̄dhyā yatrāsadartho 'pi loke śabdo niveśitaḥ |</l>
<l>sa mukhyastatra tatsāmyād gauṇo 'nyatra skhalad‍gatiḥ ||</l></lg></b> (pra.vā.pratya. 37)
<p>atrāpi pañcālasyāpatyāni pañcālāḥ, teṣāṃ nivāso janapadaḥ pañcālāḥ, pāṇininā
prokto granthaḥ pāṇinīyaḥ, tamadhīte vetti vā pāṇinīyaḥ śiṣya ityādiṣu śabdasvarūpasya
dvitīyasthānāpannaviparyāsatvād gauṇatvaṃ prāp‍noti | evaṃ tarhyarthabhedānnāmākhyātaśabdānāmiva
śrutirūpasādṛśye 'pi gavādiśabdānāṃ bheda eva nityo mukhyaḥ paramarthena vijñāyate,
durjñānatvācca bhedasya svarūpāśrayeṇaikatvena | prakṛtiśabdānāṃ pratyayārtheṣu
lubādivyavahāramātraṃ śāstreṇa kriyate, gauriva gaurbāhīkaḥ, cañceva cañcā devadattaḥ | tatra
yathāsvamapyarthābhidhāne śāstrapravṛttyapekṣayā mukhyagauṇavibhāgaḥ; svato 'rthe pravartamāno
mukhyaḥ, śāstreṇa tu niyukto gauṇa iti |</p>
<p>nanu ca śuklādiśabdānāṃ matublopāt tadvati dravye vartamānānāṃ gauṇatāprasaṅgaḥ |
yato na nimittavatsu artheṣu nimittaṃ svarūpapratyayanimittatvaṃ, nimittāni pratipādyamānāni
pratilabdharūpasamprahāṇīva (ṇyeva?) gauṇamukhyavyavahāramavataranti | teṣāṃ hi
satyapyātmāntarānātmatve tadātmāśraya eva vyavahāraḥ prasiddho loko | evamapi gargā
bidāḥ pañcālā iti prakṛtiśabdānāṃ pratyayārthe śāstradvāreṇa pravṛttergauṇatāprasaṅgaḥ | tasmānna
kathaṃcidgauṇamukhyapravibhāgaḥ prakalpata iti |</p>
<p>atrocyate— 'yaḥ sākṣādeva śabdāt pratīyate so 'rtho mukhamiva bhavatīti mukhya
ityucyate | tathā hi— 'śākhādibhyo ya' (5.3.103) ityevamivārthe mukhya ityayaṃ
śabdaprayogo bhavati | yastu khalu pratītārthāvalambiguṇasambandhavyavadhānena gamyate sa
guṇebhya āgata iti gauṇo bhavati | (śābhā. 3.2.1)</p>
<p>nanu ca yadgiriśikharamāruhya prekṣate tadapi pratyakṣameveti nyāyād guṇavya—
vadhānenāpi śabdataḥ pratīyamāno 'rtho mukhya eveti yujyate | na hi sāmagrīvyavadhānaṃ
kārakāṇāṃ kārakatvaṃ vihanti; aśvenāpi grāmaṃ gacchan gantaiva bhavati | naivam;
astyatrāparo 'pi viśeṣaḥ | anādṛtyaiva māṇavakapratyayaṃ jvalanamag‍niśabdātpratiyanto
dṛśyante | na tvanādṛtya jvalanapratyayaṃ māṇavakaṃ pratiyanti | kutaḥ punaretat? yo yo
<pb n="528"/>
 'g‍nisadṛśo vivakṣyate, tatra tatrāg‍niśabdo nipatati, vigatasādṛśyācca apayannupalakṣyate,
ato 'g‍nisādṛśyamasya pravṛttau nimittam | na ca jvalane apratīte tatsādṛśyaṃ pratīyate |
tasmājjvalane ag‍niśabdo mukhyo māṇavake tu gauṇa iti | tadāhuḥ—</p>
<b><lg>
<l>prākpratītasya mukhyatvaṃ mukhavatprathamodgateḥ |</l>
<l>paścādgamyasya gauṇatvaṃ guṇāgamanahetukam || 411 ||</l></lg></b> svārthe
<b><lg>
<l>pravartamāno 'pi yasyārthaṃ yo 'valambate |</l>
<l>nimittaṃ tatra mukhyaḥ syānnimittī gauṇa iṣyate || 412 ||</l>
</lg></b>
<p>nanvevaṃ sati khapuṣpaśaśaviṣāṇādīnāṃ svārthāvinābhūtaguṇābhāvāt
gauṇaprayogābhāvaprasaṅgaḥ | tathā hi—yastāvatkhapuṣpamātmā śaśaviṣāṇaṃ bhavatsiddhānta iti
prayogastatra katarat tvayānyatkhapuṣpādikamātmādivyatiriktamag‍nisiṃhagavādivadavadhāritaṃ
yad‍guṇadvāreṇātmādiṣu puvartamānā khapuṣpādayo gauṇā bhaveyuḥ | ataḥ prathamapratītatvāt
khapuṣpāderātmādirartho na mukhyatvādapaiti | kathamasato mukhyatvamiti cettulyamidaṃ
gauṇatve 'pi | ucyate— khapuṣpaśaśaviṣāṇādayaḥ śabdā atyantābhāvādyupādhiṣu padārtheṣu
labdhamukhyavyapadeśā nāstītyādidharmayogādātmādiṣu prayujyamānā gauṇabhāvaṃ labhante |
tathā hi— sadasatī tattve iti nyāyātpuṣpamityukte asti nāstīti prasaṅgaḥ | tatra
yathā latādisambandhādastīti gamyate tathā ' 'kāśādisambandhānnāstīti gamyate | kathaṃ tarhi
khapuṣpaṃ nāstīti prayogaḥ?</p>
<p>pūrveṇaivāvagate 'bhāve nāstiśabdo 'nuvādaka iti kecit, bādhaka iti kecit |</p>
<p>yadi vā khasya puṣpamityavayavārthau prasiddhau, samāsācca rājapuruṣādivat
sāmānyatodṛṣṭenānumānena ṣaṣṭhyarthasmṛtiḥ prasaktā | na ca kadācidākāśasya
kusumānāśrayatvamavadhāritapūrvaṃ tasyaitatsaṃsargānusandhānaṃ vāryate |</p>
<p>etena nāsti śaśaviṣāṇamitpapi vyākhyātam |</p>
<p>athavā śaśamūrdhavartināṃ pṛthivyavayavānāmuparyuparicīyamānadṛḍhadīrghasanniveśarūpeṇā—
pariṇatānāṃ nīcairvṛttyā yadavasthānaṃ so 'sya vākyasya viṣayaḥ sambhavatītyavirodhaḥ |</p>
<p>na caitad vācyam abhāvo bhāvaśabdairnābhidhīyata iti | yataḥ—</p>
<b><lg>
<l>yāṃ niṣedhāḥ kriyāmāhurna yātītyevamādayaḥ |</l>
<l>tiṣṭhatītyādibhistaistu śabdaiḥ saivābhidhīyate || 413 ||</l></lg></b>(tavā.)
<pb n="529"/>
<p>ato labdhamukhyārthānāṃ khapuṣpaśaśaviṣāṇādiśabdānāmanyatrāpi prasiddhānyathā—
vasthāyinyarthe gauṇaḥ prayoga upapanno bhavati | (tavā)</p>
<p>nanu ca sādṛśyena pravartamāno gauṇa ityabhyupagame — prakṛtiṣu mṛdgavakādaya iti,
pratimāsu vāsudevādaya iti, citreṣu parvatādaya iti, śuktikāyāṃ rajatamiti,
rajjāvahiriti, mṛgatṛṣṇāyāṃ toyamiti, alātasampāte cakramiti, payaḥpṛṣatsūryaraśmiṣu
surāyudhamiti, kṣupātapādiṣu gandharvanagaramiti, pratibimbe stamberama iti, karṇakṣveḍāyāṃ
ghoṣa iti ālokābhāve 'ndhakāra (vāpa. 2.287–295) iti ca yo vyapadeśaḥ, tasyāpi
gauṇatvaṃ prāp‍noti | eteṣāmapi hi pravṛttau sādṛśyameva nimittam | tathā hi—
mṛdgavakādayaḥ kasyacideva sadṛśasya dharmasya bhāvādupamānopameyasambandhe sati 'ive
pratikṛtau' (5.3.96) ityetat prakaraṇavihitānāṃ pratyayānāmutpattau nimittatvaṃ lakṣante |
yuktaṃ caitat | yataḥ— (vāpa. 2.293)</p>
<b><lg>
<l>mṛgapaśvādibhiryāvān mukhyairarthaḥ prasādhyate |</l>
<l>na tāvān mṛnmayeṣvasti tasmāt te viṣayāḥ kanaḥ || 414 ||</l>
</lg></b>
<p>etena pratimādiṣu vāsudevādayo vyākhyātāḥ | tathā hi te mukhyā varapradānadānavo
cchedādikarmasu sādhanatvena vyavatiṣṭhante na tathā grāvamayā vā dārumayā vā | taduktam—</p>
<b><lg>
<l>trailokyatrāṇasāmarthyaṃ sākṣād viṣṇoryaducyate |</l>
<l>śilpibhiḥ kalpyamānasya na tadarcāsu dṛśyate || 415 ||</l>
</lg></b>
<p>evaṃ citre parvatādisvarūpasya nim‍nonnatāditvena yad grahaṇaṃ tadapi
tatsahacaritaprapātapratighātāderabhāvādadhaḥ ka x x x x vāvasthāne
nim‍nonnatavṛtternivṛttidarśanādayathārthamevāvasthāpyate | taduktam—</p>
<b><lg>
<l>yatra nim‍nonnataṃ citre 1sarūpaṃ parvatādibhiḥ |</l>
<l>na tatra pratighātādikāryaṃ tadvatpravartate || 416 ||</l></lg></b> (vāpa. 2.290)
<p>śuktikāyāṃ tu pratyayādhīne 'pi rajatarūpāvadhāraṇe k‍vacit tad‌viṣayāṇāṃ
pratyayānāṃ vyabhicāreṇa yā pravṛttiḥ saivāmukhyabhāvaṃ vyavasthāpayati | yadāha—</p>
<b><lg>
<l>yadyapi	pratyayādhīnamarthatattvāvadhāraṇam |</l>
<l>na sarvaḥ pratyayastasmin prasiddha iva jāyate || 417 ||</l></lg></b> (vāpa. 2.286)
<!-- NOTES pg=529!-->
1. svarūpa0 HOS
<pb n="530"/>
<p>rajjudravye yadyapi varṇasaṃsthānadvāreṇa sarpabuddhiḥ punaḥpunarutpadyate, tathāpi
yatsādhāraṇaṃ kāṣṇaryadairghyādi tadapāsya śvāsadaṃśādibhirasādhāraṇadharmairmukhyaviṣayaṃ paricchidya
gauṇatvamavadhāryate | uktaṃ ca—</p>
<b><lg>
<l>yadasādhāraṇaṃ kāryaṃ prasiddhaṃ rajjusarpayoḥ |</l>
<l>tena bhedaparicchedastayoḥ tulye 'pi darśane || 418 ||</l></lg></b>(vāpa. 2.288)
<p>mṛgatṛṣṇāyāṃ punaryadyapi salilanirbhāsā cakṣurdvārikā tathābhūtaiva buddhirutpadyate,
tathāpi sparśanas‍nānapānādīnāmabhāvāt taddeśaprāp‍tau cādarśanānnedaṃ salilamiti pratyayena
bādhyate | āhuśca—</p>
<b><lg>
<l>darśanaṃ salile tulyaṃ mṛgatṛṣṇādidarśanaiḥ |</l>
<l>bhedāttu sparśanādīnāṃ na jalaṃ mṛgatṛṣṇikā || 419 || (vāpa. 2.287)</l>
</lg></b>
<p>alātacakre 'pi cakrabuddhau cakṣuṣā rūpaprabandhāvagrahavanna hastena sparśaprabandho 'va—
gṛhyate | kriyāvirāme ca tasya jyotiṣaścakravadākāro nopalabhyate | avicchinnā—
bhinipātenaiva hi jyotiṣā nityāvaruddha iva prāyeṇa tatra rūpagrahaṇadeśo rūpagrahaṇakālaśca
vibhāvyate | tasmādapārthaṃ tad‍grahaṇamaviṣayo mukhyasya śabdasyeti |
uktaṃ ca—</p>
<b><lg>
<l>sparśaprabandho hastena yathā cakrasya santataḥ |</l>
<l>na tathā 'lātacakrasya vicchinnaṃ spṛśyate hi tat || 420 ||</l></lg></b> (vāpa. 2.291)
<p>evamindrāyudhe 'pi yathā rātrau 1pradīpadīp‍tisannipātānnīlapītādīnāṃ varṇabhedo lakṣyate
tathā hi na sūryaraśmisamparkād ghanāraghaṭṭādipayaḥpṛṣatām iti mithyātvānmukhyatvam |
tadāha—</p>
<b><lg>
<l>prasiddhārthaviṣaryāsanimittaṃ yacca dṛśyate |</l>
<l>yasyasmāllakṣyate bhedastamasatyaṃ pracakṣate || 421 || (vāpa. 2.289)</l>
</lg></b>
<p>etena kṣupātapādiṣu gandharvanagarādayo vyākhyātāḥ | deśaviśeṣeṣu kṣupagrāvādau
viprakīryamāṇa ātapa uparyavasthitābbhrapratighātāt pratinivṛttaḥ kṣupādīnāmapacita—
parimāṇānāṃ parimāṇopacayamāvahan gṛhaprākāratoraṇopavanasanniveśenāvabhāsamāno
<!-- NOTES pg=530!-->
1. rātrau pradīpa dī=rātrau(raveḥ) pradīpa(pṛṣatsu)dī.'—rāghavaḥ
<pb n="531"/>
gandharvanagaramityucyate | tatra yathā vaprādibhirmukhyeṣu nagareṣu gacchatāṃ pratighāto
dasyubhayarakṣādīni ca kāryāṇi prakalpante na tathā gandharvanagareṣu, taddeśasthaireva ca tāni
na dṛśyanta iti na teṣāṃ mukhyaśabdaviṣayatvam | tadāha—</p>
<b><lg>
<l>vapraprākāra1kalpaiśca sparśanāvaraṇe yathā |</l>
<l>nagareṣu tathā naivaṃ gandharvanagareṣu te || 422 || (vāpa. 2.292)</l>
</lg></b>
<p>pratibimbaṃ tu hastyādisarūpamādarśādiṣu dṛśyamānamapi pramāṇabhedenāyathārthama—
vasīyate | hastyādipramāṇena prakṛṣṭadeśavyāpinā bhavitavyam | na cādarśasyāntariyān
deśaḥ sambhavati | taduktam—</p>
<b><lg>
<l>mahānāvriyate deśo mukhyaiḥ stamberamādibhiḥ |</l>
<l>alpadeśāntarāvasthaṃ pratibimbaṃ tu dṛśyate || 423 || (vāpa. 2.294)</l>
</lg></b>
<p>karṇakṣveḍāyāmapyaśravaṇatvena ghoṣa iti vyapadeśo na mukhyaḥ | tadāha—</p>
<b><lg>
<l>karṇau pighāya yaḥ śabdaḥ śrūyate 'nāhatāhvayaḥ |</l>
<l>na tasya ghoṣa ityākhyā mukhyavṛttyopapadyate || 424 ||</l>
</lg></b>
<p>etenālokābhāve 'nghakāravyapadeśo 'pi gauṇārthaviṣaya evetyuktaṃ bhavati | taduktam—</p>
<b><lg>
<l>yatra na prathate kiṃcittatra tāvanna vibhramaḥ |</l>
<l>suṣup‍ta iva, bhūcchāyā tamobhāvo 'thavekṣyate || 425 ||</l>
</lg></b>
<p>atrocyate—'ākṛtivādino mate pratikṛtipratimācitrādimṛd‍gavakādiṣu
gavādivyapadeśā mukhyā eveti na gauṇatāṃ vigāhante | na hi tatra gauṇatāhetuḥ sādṛśyaṃ
parisphurati | śuktikārajjumṛgatṛṣṇādiṣu viparyayajñānato ya ete rajatoragajalā—
divyapadeśāḥ, te 'pi bhrāntimukhyatvena tat‍tad‍bhāvāpattayo na gauṇāḥ | yataḥ—</p>
<b><lg>
<l>atyantaviparīto 'pi yadā2 yo 'rtho 'vadhāryate |</l>
<l>yathāsampratyayaṃ śabdastatra mukhyaḥ prayujyate || 426 ||</l></lg></b> (vāpa. 2.285)
<p>ācāryāśca pūrve 'pi sarvatra tulyameva śabdasya pravṛttinimittaṃ bhavitumarhatīti
manyamānā buddhipratibhāsamātreṇaiva śabdasyārtheṣu pravṛttiṃ manyante | tadyathā—</p>
<!-- NOTES pg=531!-->
1. ta HOS	2. thā HOS
<pb n="532"/>
<b><lg>
<l>sannihitarajataśakale rajatamatirbhavati yādṛśī satyā |</l>
<l>bhedānadhyavasāye śuktāvapi tādṛśī sphurati || 427 ||</l>
</lg></b>
<p>alātacakrādiṣu ca triṣu cakramiva cakramāyudhamivāyudhaṃ nagaramiva
nagaramityavayavaśabdānāṃ yadyapi gauṇatvaṃ ghaṭate, tathāpi samudāyaśabdānāmeteṣvevārtheṣu
svarūpāsaṅgād mukhyatvameva |</p>
<b><lg>
<l>1ag‍nīṣomādayaḥ śabdā ye svarūpapadārthakāḥ |</l>
<l>saṃjñibhiḥ saṃprayujyante teṣāṃ sarvatra mukhyatā || 428 ||</l>
</lg></b>
<b><lg>
<l>ag‍nidatte2 tu yo 'g‍nissyāt tatra svārthopasarjanaḥ |</l>
<l>śabdo dattārthavṛttitvād gauṇatvaṃ pratipadyate ||</l></lg></b> (vāpa. 2.281–282)
<p>evaṃ gandharvanagarādayo 'pi yadā dṛṣṭanaṣṭādipadārtheṣu tatsādharmyāt prayujyante tadā
gauṇā bhavanti | pratibimbeṣu yadādarśādipratihatanayanaraśminā svamukhādaya eva dṛśyante
tathāpi na gauṇatvam, api tu deśāntarāvasthānena pratibhāsād bhrāntimukhyatvameva;
arthāntarameva cchāyārūpamutpadyate; tasya pratibimbaṃ mukhacchāyeti vyapadeśe mukhyatvaṃ,
mukhyamityādau tu gauṇatvaṃ bhavati | karṇakṣveḍāyāmapi yadā śrotrendriyasya bahirvṛtti
nirodhājjāṭharāg‍nipacyamānānnarasādiśabdaḥ śrūyate, anāhatākhyaṃ vā śabdabrahmonmiṣati,
tadā tayoḥ ghoṣavyapadeśo mukhya eva |</p>
<p>kiṃ punaranāhatākhyaṃ śabdabrahma?</p>
<p>ucyate— 'śabdabrahmaṇaścatastro 'vasthāḥ, <b>vaikharī, madhyamā, paśyantī, sūkṣmeti</b> | tatra</p>
<p>(<b>vaikharī</b>)</p>
<p>yeyaṃ sthākaraṇaprayat‍nakramavyajyamānagakārādivarṇasamudāyātmikā vāk sā
<b>vaikharī</b> | tatra viśiṣṭaṃ khaṃ sukhamiti duḥkhamiti vā rāti prayacchatīti vikharo
dehendriyasaṅghātaḥ | tathā ca śrutiḥ, 'na ha vai saśarīrasya sataḥ priyāpriyayorapahatirasti,
aśarīraṃ vā va santaṃ na priyāpriye spṛśata' (chāndo. u. 8.12.1) iti |</p>
<p>tatra bhavā vaikharī |</p>
<!-- NOTES pg=532!-->
1. yathā hyagnya J. ta(ya)thā hyagnyā HOS, ag‍nisomā
2. 'ag‍nidattastu' HOS,
<pb n="533"/>
<p>(<b>madhyamā</b>)</p>
<p>yā punarantassañjalparūpā kramavatī śrotragrāhyavarṇābhivyaktirūpā sā <b>madhyamā</b> |</p>
<p>(<b>paśyantī</b>)</p>
<p>yā tu varṇavibhāgābhāvādakramā svayaṃprakāśā ca sā <b>paśyantī</b> |</p>
<p>(<b>sūkṣmā</b>)</p>
<p>yā punaranādyavidyāvāsanopaplavamānaśabdārthabhedarahitāvabodharūpabrahmaśabdavācyā
svarūpajyotirevātmano 'ntaranapāyā prakāśate sā <b>sūkṣmā</b> | taduktam—</p>
<b><lg>
<l>sthāneṣu vidhṛte vāyau vṛttavarṇaparigrahā |</l>
<l><hi>vaikharī</hi> vāk prayoktṝṇāṃ prāṇavṛttinibandhanā || 430 ||</l>
</lg></b>
<b><lg>
<l>kevalaṃ	buddha‍yupādānakramarūpānupātinī |</l>
<l>prāṇavṛttimatikramya <hi>madhyamā</hi> vāk pravartate || 431 ||</l>
</lg></b>
<b><lg>
<l>avibhāgā tu <hi>paśyantī</hi> sarvataḥ saṃhṛtakramā |</l>
<l>svarūpajyotirevāntaḥ <hi>sūkṣmā</hi> vāganapāyinī ||</l></lg></b> (vāpa.vṛ 1.143 pṛ. 215)
<p>śrutirapyāha—</p>
<b><lg>
<l>catvāri vāk parimitā padāni</l>
<l>tāni vidurbrāhmaṇā ye manīṣiṇaḥ |</l>
<l>guhā trīṇi nihitā neṅgayanti</l>
<l>turīyaṃ vāco munaṣyā vadanti || 433 ||</l></lg></b> (ṛve. 1.164.45)
<p>tatra guhāśayeṣu triṣu yadetat sukṣmeti goyate te tadanāhatamityāmananti |
evamālokābhāve 'ndhakāra iti pratīterviparyayajñānatvācchuktikādau rajatādibuddheriva
bhrāntimukhyatvameva na gauṇatā |</p>
<p>nanu cottarakālabhāvinā samyagjñānena yasya bādhaḥ, tadeva viparyayajñānam;
andhakāre tu tadabhāvāt kathamivaitadyujyate?</p>
<p>tatra hīdamīdṛśam, alpaṃ bahu, bahulamacchaṃ, gacchati tiṣṭhati, utpadyate
vinaśyatyarthakriyāṃ karotīti vastudharmanibandhanena deśakālapuṃviśeṣeṣu sarveṣvābādhyamāno
pratyayavyapadeśo dṛśyate | tathā hi yattadānīṃ giriguhāsvapi tamaḥ atasī—
kusumaśyāmamāsīt tadānīmupavaneṣvapyañjanacayaprauḍhaṃ vartate, sampratyācchāditā diśaḥ
<pb n="534"/>
santasaseneti yādṛgetat tatraikadā pratītistādṛganyatrānyadāpi, yādṛgekasya tādṛganyasyāpi
paridṛśyate | ālokotpattāvapi vinaṣṭaṃ tama iti pratītir, na punarmithyaitaditi |</p>
<p>kimasyāḥ pratīteḥ kāraṇamiti ced, vyavahitatamaḥpratibhāse visphārite cakṣuṣi
darśanāt, tadabhāve cādarśanāt | tadevātra kāraṇam | cakṣuṣmanto hi tamasi nilīyante,
tamaḥ pariharanto 'nyena pathā vā gacchanti |</p>
<p>nanu nimīlitākṣasyāpi tamaḥpratipatterna cakṣuṣaḥ kāraṇatvam |</p>
<p>atraike varṇayanti— nimīlitākṣasya bahirvṛttinirodhādantaḥsaṃvilīnendriyavṛttiḥ
pakṣmaṇoreva chāyāṃ gṛh‍ṇātīti |</p>
<p>na ca golakaśauklyasyāpi grahaṇamasti, sāmīpyāt | andhasyāpi ca
tamaḥ—pratipatternaitadevamiti cet tanna jānīmaḥ | ta evātra praṣṭavyāḥ |</p>
<p>anye tvāhuḥ yathā visphāritākṣasyedamidamīdṛśaṃ ceti spaṣṭarūpatayāvagatiḥ, naiva
nimīlitākṣasya, tasya na kiṃcitpaśyāmīti, pratipattipratyastamayāt | yadyapi cātra
pratibhāsaḥ, tathāpi nimittaparyālocanayā tasya mithyātve, andhasya kimāyātam? na
hi svap‍ne rajatajñānamithyātve 'nyadāpi rajatajñānaṃ mithyā bhavitumarhati | ata eva
conmīlitākṣasya bādhakaṃ vijñānamutpadyate, na punastamasīti |</p>
<p>mūrtadravyacchāyā ca tamaḥ; pārthivaṃ hi dravyaṃ yasyāṃ diśyālokastadanyataḥ
chāyāmārabhate | sā ca sarvairapi vastutvena pratīyate, vyapadiśyate ca iyaṃ chāyā gamyatām,
asyāṃ chāyāyāmupaviśāmaḥ, chāyā madhuraśītaleti | tadevamakhilavastu—
sādharmyeṇaiva cakṣuṣopalakṣyamāṇe kṛṣṇarūpe tamasi kathamabhidhīyate na tamo nāma kiṃcid
vasturūpamastīti?</p>
<p>ucyate—'astyetat, kiṃtu yuktyā na saṃgacchate | tathā hīdaṃ tama iti sākṣātkāreṇa
pratibhāsālliṅgādanya evāyam |</p>
<p>yadi paraṃ pratyakṣametad vijñānaṃ syāt?</p>
<p>tattu tredhā—ātmapratyakṣaṃ manaḥpratyakṣamindriyapratyakṣaṃ ceti | tatra vinaiva
grāhakāntaramātmano yadaparokṣalakṣaṇaṃ vijñānaṃ <b>tadātmapratyakṣam</b> | taccānubhavasyeva
svaprakāśatayā vā syād, viṣayasyeva anubhūyamānatayā (vā) | na tāvat svaprakāśatayā,
<pb n="535"/>
tamaso 'nubhūyamānatvena pratibhāsāt | nāpyanubhūyamānatayā, vinaivendriyairayogino viṣaye
grahaṇāyogāt |</p>
<p>kevalamanassahāyasyātmano yadvijñānaṃ <b>tanmanaḥpratyakṣam</b>; tadapyantaranubhūyamāna—
sukhaduḥkhādiviṣayaṃ vā syāt, bahiranubhūtapriyastragādiviṣayaṃ vā | na tāvadāntaram, idamiti
bahīrūpatayā tamasaḥ pratipatteḥ | nāpi bāhyam, indriyāntaranirapekṣasya manaso bahirviṣayeṣu
grahaṇāsāmarthyāt |</p>
<p>indriyārthamanassannikarṣajamātmana eva yadvijñānaṃ <b>tadindriyapratyakṣam</b> | tatra ca cakṣureva
rūpaṃ gṛh‍ṇātīti niyamaḥ | na caitaccakṣuṣaiva gṛhyate, nimīlitākṣasyāpi
kṛṣṇarūpatamaḥpratibhāsāt |</p>
<p>nimīlitākṣasya na kiṃcit paśyāmīti pratipattipratyastamaya iti cet,
tanna | kimakṣiṇī nimīlyāndhakāraṃ karoṣītyādipravādānāmupalabdheḥ |</p>
<p>nanu ca yadi cakṣuridaṃ vijñānaṃ nādhigacchati tad varamindriyāntarakalpanā, na
punarupalabdhasyāpalāpaḥ?</p>
<p>tanna | kṛṣṇarūpagrāhakendriyāntarakalpanāyāmacakṣuṣo 'pi rūpopalabdhiprasaṅgāt | tasya
tamasyeva śaktiriti cet rūpāviśeṣe ko 'tra vyavasthāhetuḥ? tataśca dūrasthitatamodarśināṃ
nimīlitākṣāṇāmapi taddarśanaprasaṅgaḥ | visphārite ca cakṣuṣi cakṣuṣā paśyāmīti
pratīteraprasaṅgaḥ | na ca k‍vacidapi pravāde manaso 'nyat ṣaṣṭhamindriyaṃ dṛśyate |</p>
<p>(<b>chāyā + tamaḥpadārtha</b>)</p>
<p>yatra tannimīlitākṣapakṣmacchāyāyāṃ gṛh‍ṇātīti, tadācaṣṭāmāyuṣmān keyaṃ chāyā
nāmeti?</p>
<p>nanuktaṃ pārthivaṃ dravyaṃ yasyāṃ diśyālokastadanyataśchāyāmārabhate |</p>
<p>tanna, tasyāstadārabdhatve tad‍guṇayogaprasaṅgāt | tataśca rūpamanekaprakāraṃ śuklādi |
rasaḥ ṣaḍivadho madhurādiḥ | gandho dvividhaḥ surabhirasurabhiśca | sparśo 'nuṣṇāśītatve sati
pākajaḥ | 'sarpirjatumadhūcchiṣṭānāṃ pārthivānāmag‍nisaṃyogād dravatā 'dbhissāmānyam'
(vai.sū. 2.1.1) iti naimittikadravatvam, anye 'pi ca gurutvakaṭhinatvādayaḥ
pṛthivīdharmāḥ chāyāyāṃ prasajyeran |</p>
<pb n="536"/>
<p>kathaṃ tarhi chāyā āgacchati, asyāṃ chāyāyāmupaviśāmaḥ, chāyā
madhuraśītaleti ca vyapadeśo bhavati?</p>
<p>ucyate—'yatra yatra cārakadravyeṇa tejaḥprasaro nirūpyate tatra tatra tejodravyābhāve
chāyeti viparyayapratīterudayaḥ | chāyā madhuraśītaleti tasyāmevopacarito vyavahāraḥ |
yathā— 'ānando brahmaṇo rūpam' (nyāyabhūṣaṇam) iti | etenaitadapi nirastam | tasya
mithyātve 'nyasya kimāyātamiti | uktanyāyena dvayorapi mithyāpratyayatvāt | yadi
hyamithyaiva tamo nāma vastuviśeṣaḥ syāt tadālokasadbhāve  'pyanyavastuvad gṛhyeta |</p>
<p>virodhitvādālokasya tadagrahaṇamiti cet kimasya virodhinālokena kriyate,
tirodhānam, apasāraṇaṃ, vināśo vā?</p>
<p>na tāvat tirodhānaṃ, rūpavastugrahaṇe tasyānugrāhakatvādato 'nyanīladravyavadāloke
sutarāṃ tamaso 'pi grahaṇaprasaṅgaḥ | yadi ca vidyamānameva tamastirodhīyate tasya
padārthācchādakasvabhāvatvāt tamasīvāloke 'pi na kaścit kañcanāpi paśyet | tamasā
hi sarve padārthāḥ pihitāstamo 'pyālokeneti |</p>
<p>na copalabhyamānānāmeva tirodhāyakatvaṃ, śabdatirodhāyakeṣu stimiteṣu vāyuṣu
rūpapidhāyakeṣu paṭalādiṣu ca vyabhicārāt |</p>
<p>athāpasāraṇam?</p>
<p>tadapi na; pradīpārciṣāntargṛhamapasārite tamasi bahirandhakāraprasaṅgāt |</p>
<p>nāpi vināśaḥ, ālokena hi vināśite ālokāpasārasamanantaramutpatti—
kāraṇābhāve kutastamasāmupalabdhiḥ?</p>
<p>na cālokābhāva eva kāraṇam, abhāvasya śūnyarūpatvena anākārakatvāt | na
cānyadutpāde kāraṇaṃ paśyāmaḥ |</p>
<p>nanvevamālokābhāvamātrameva tama iti syāt |</p>
<p>naivam; na hyalokābhāva evātra gṛhyate, abhāvasyāprameyatvāt |
ālokajñānapratyastamayamātrādeva cālokābhāvavyavahārasiddheḥ | yadi vātrābhāvaḥ
pratibhāsata ityucyate, tato yasyābhāvo yatra cābhāvastatpadārthadvayapurassaramatra pratibhāsena
<pb n="537"/>
bhavitavyam, anavacchinnasyābhāvasyāpratipatteḥ | na ca tamasi gṛhyamāṇe niyamenāloka—
smaraṇam, asmaryamāṇasya na vyavacchedakatvam | pratibhāsānuguṇaṃ cālambanaṃ parikalpyate,
na cābhāvasyātadrūpasya kṛṣṇarūpaviśeṣāvabhāsinyā tamassañcityānuguṇyamasti |</p>
<p>api cāsmin pakṣe ālokābhāvaparyāyatā tamaśśabdasya | tataśca
hastakaraśabdayoriva tadarthapratibhāsabhedo na syāt | tasmānna kiṃcidanugṛhyate | kintvagrahaṇa
evāyaṃ grahaṇābhimānaḥ, mithyājñānasya viparyayasvarūpatvāt | āha ca viparyayodāharaṇaṃ
<b>praśastapādaḥ</b> 'vyapagataghanapaṭalamacalajalanidhisadṛśavapurambaratalamañjanacūrṇapuñjaśyāmalaṃ
śārvaraṃ tama' (prapābhā.) iti |</p>
<p>nanvevamandhakārapratīterviparyayatve	viparyayātmikāyāstadbhāvāpatteridamudāharaṇaṃ
yujyate, na tu pravādātmikāyāḥ | pravādātmikāyāṃ tvidamudāhṛtaṃ purastāt (ṛpra. 357)|</p>
<p>tadyathā— (śṛpra. 357)</p>
<b><lg>
<l>gandharvapurasurāyudhakuraṅgatṛṣṇāndhakārarūpāṇi |</l>
<l>asatāmasatyadurgrahadurāpamalināni vṛttāni || 434 ||</l>
</lg></b>
<p>ucyate—(vāpa. 2.296)</p>
<b><lg>
<l>deśakālendriyagatairbhedairyaid dṛśyate 'nyathā |</l>
<l>yathā prasiddhirlokasya tathā tad‍vyapadiśyate || 435 ||</l>
</lg></b>
<p>tatra prasiddhārthaviparyayahetubhyo madyaviṣapānamarudeśāvasthānādibhyaḥ prasiddhā—
kāreṣvartheṣu darśanaviparyāso jāyate | niśāyāṃ raktakambalahastivanādiṣu varṇapramāṇa—
saṃhatyādibhedo dṛśyate | timiropaghāta—kāca—kāmalādibhyaḥ keśoṇḍukadvicandrā—
diṣvayathārthā pratītirudayate | ardhanimīlite cakṣuṣi rūpabhedapratipattirbhavati |
bhramaṇāvasthānanauyānādiṣu ca pṛthivīparvatādīnāmanyathākramaḥ upalabhyate | kāraṇāpagame
ca punaryathārthaiva pratipattirudeti | tatra sandehe sati yadyat samadhigatanimittamanyatrāviparyaye
dṛṣṭasāmarthyaṃ prasiddhaṃ <b> loko hi sarveṣāṃ viduṣāmaviduṣāṃ ca vyavahāravyavasthā—
heturalaṅghanīyaḥ pramāṇam</b> | tadatikramāt sarvatra vairasyaṃ labhate | loke ca
keśoṇḍukadvicandraśuktikārajatādīnāmeva viparyayatvena prasiddhiḥ, gandharvanagarendrāyudhamṛga—
tṛṣṇāndhakārādīnāṃ viparyayatve 'pi vā gandharvanagarādipravādo 'bhyadhikaṃ rūpameteṣāmiti ||</p>
<pb n="538"/>
<b><lg>
<l>tadetad doṣahānaṃ ca guṇopādānameva ca |</l>
<l>jñātvā kurvan kaviḥ kāvyaṃ pretya ceha ca nandati || 436 ||</l>
</lg></b>
<b><lg>
<l>nirdoṣaṃ guṇavad yasya sālaṅkāraṃ rasānvitam |</l>
<l>satāṃ vasati cetassu vacaḥ sa divi modate || 437 ||</l>
</lg></b>
<b><lg>
<l>ityeṣa	doṣaparivarjanayā	guṇānā—</l>
<l>māvarjanena	ca	kilobhayathāntaraṅgaḥ |</l>
<l>kāvye yathāyathamalaṅkṛtiyoga ukta—</l>
<l>statraiva bāhyamatha taṃ kramaśo 'bhidhāsye || 438 ||</l>
</lg></b>
<p><b>iti mahārājādhirājaśrībhojadevaviracite śṛṅgāraprakāśe
doṣahānaguṇopādānaprakāśo nāma</b></p>
<p><b>|| navamaḥ prakāśaḥ ||9||</b></p>
<lg><l>darśanāntaragokṣīramidaṃ bhojopapāditamṃ |</l>
<l>sāhityatattvajijñāsuṣvalaṃ dṛgupaśodhane ||</l></lg>
<pb n="539"/>
<p>atha</p>
<p><b>śrṛṅgāraprakāśe daśamaḥ prakāśaḥ</b></p>
<p>śabdārthobhayālaṅkāraprakāśo nāma</p>
<p>(<b><emph>11. alaṅkārayogaḥ</emph></b>)</p>
<p>atha apāstadoṣasya upāttaguṇasya ca kāvyaśarīrasya cārutvotkarṣasiddha‍ye
prāp‍takālaḥ alaṅkārayoga ucyate | yataḥ—</p>
<b><lg>
<l>dīrghāpāṅgaṃ nayanayugaḷaṃ bhūṣayatyañjanaśrīḥ</l>
<l>tuṅgābhogau prabhavati kucāvarcituṃ hārayaṣṭiḥ |</l>
<l>madhyakṣāme vapuṣi labhate sthāma kūrpāsalakṣmīḥ</l>
<l>śroṇībimbe guruṇi raśanādāmaśobhāṃ bibharti ||1||</l>
</lg></b>
<p>alaṅkārāśca tridhā— bāhyāḥ, ābhyantarāḥ, bāhyābhyantarāśca | teṣu —</p>
<p><b>bāhyā</b> vastramālyavibhūṣaṇādayaḥ |</p>
<p><b>āntarā</b> dantaparikarmanakhacchedālakakalpanādayaḥ |</p>
<p><b>bāhyābhyantarāḥ</b> s‍nānadhūpavilepanāñjanamukhavāsatāmbūlopayogādayaḥ śarīre |</p>
<p>kāvyaśarīre 'pi —</p>
<p>1. vastramālyabhūṣaṇādisthānīyā jātyādayaḥ <b>śabdālaṅkārāḥ</b>|</p>
<p>2. dantaparikarmādisthānīyāḥ svabhāvākhyānādayaḥ <b>arthālaṅkārāḥ</b>|</p>
<p>3. s‍nānadhūpavilepanādisthānīyā upamādayaḥ <b>ubhayālaṅkārāḥ</b>
bāhyābhyantarobhayālaṅkāravyapadeśaṃ labhante |</p>
<p>(<b>1. śabdālaṅkārāḥ —24</b>)</p>
<p>ye śabdameva vyutpattyādinā bhūṣayanti te śabdālaṅkārāḥ caturviṃśatiḥ —</p>
<p><b>'jātiḥ, gatiḥ, rītiḥ, vṛttiḥ, racanā, ghaṭanā, mudrā, chāyā, yuktiḥ,
uktiḥ, bhaṇitiḥ, paṭhitiḥ, śravyatvaṃ, prekṣyatvam, abhineyatvam,
adhyeyatvaṃ, vākovākyaṃ, praś‍nottaraṃ, prahelikā, gūḍhaṃ, citraṃ, śleṣaḥ,
yamakam, anuprāsa'</b> iti | teṣu —</p>
<pb n="540"/>
<p>(<b>1. jātiḥ —6</b>)</p>
<p><b>saṃskṛtaprākṛtādirjātiḥ</b> | sā ṣọdhā—
śuddhā, miśrā, saṅkīrṇā, sādhāraṇī asādhāraṇī, apabhraṣṭā ceti | tatra —
<b>śuddhā</b> yathā—</p>
<b><lg>
<l>sa eṣa bhuvanatrayaprathitasaṃyamaśśaṅkaro</l>
<l>bibharti vapuṣādhunā virahakātaraḥ kāminīm |</l>
<l>anena kila nirjitā vayamiti priyāyāḥ karaṃ</l>
<l>kareṇa paritāḍayan jayati jātahāsaḥ smaraḥ || 2 ||</l>
</lg></b>
<p><b>miśrā</b> yathā—</p>
<b><lg>
<l>iti stutaguṇaḥ śivo hariviriñcinārāyaṇaiḥ</l>
<l>karotu	bhavatāṃ	vibhurbhavasamudrapotāyitam |</l>
<l>umāa uvaṇe avo saalakajjakallāṇiṇī</l>
<l>sivā sivaparā paraṃ paramamaṅgalā maṅgalam || 3 ||</l>
</lg></b>
<p><b>saṅkīrṇā</b> yathā—</p>
<b><lg>
<l>akaṭa—gumaṭī candrajyots‍nā kalaṃ kila koilo</l>
<l>lavaï a muhuryāmyo vāyurnivāara vāi a |</l>
<l>avi sakhi alā raktāśokastavāpi manomude</l>
<l>nakajanakajaṃ mānenādya priyaṃ prati jāhudā || 4 ||</l>
</lg></b>
<lg><l>(aho manojñā candrajyots‍nā kalaṃ kila kokilo</l>
<l>lapati ca muhuryāmyo vāyuḥ nirvārako vāti ca |</l>
<l>api sakhi āgato raktāśokastavāpi manomude</l>
<l>nārthonārtha mānenādya priyaṃ prati yāmaḥ ||)</l></lg>
<p><b>sādhāraṇī</b> yathā—(rudraṭa. 4.21)</p>
<b><lg>
<l>krīḍanti prasaranti madhu kamalapraṇayi lihanti |</l>
<l>bhramarā mitra suvibhramā mattā bhūri rasanti || 5 ||</l>
</lg></b>
<p><b>asādhāraṇī</b> yathā—</p>
<b><lg>
<l>bhīṣmaproktāni vākyāni vidvadvaktreṣu śerate |</l>
<l>gose tiviñchiriccholī talla tūhe vivallidā || 6 ||</l>
</lg></b>
<pb n="541"/>
<p><b>apabhraṣṭā</b> yathā—</p>
<b><lg>
<l>muddhe gahaṇaa geṇhaü taṃ dhari muddaṃ ṇie hatthe |</l>
<l>ṇic‍caü sundari tuha uvari mama suraappahā atthi || 7 ||</l>
</lg></b>
<lg>
<l>(mugdhe grahaṇakaṃ (ratamūlyaṃ) gṛhāṇa tvaṃ dhāraya mudrāṃ nije haste |</l>
<l>niścayaḥ sundari tavopari mama surataspṛhā asti ||)</l>
</lg>
<p>asyā api hyanukaraṇe sādhutvamiṣyate ||</p>
<p>(<b>2. gatiḥ —6</b>)</p>
<p><b>gadyapadyamiśrādirgatiḥ</b> | sā ṣọdhā—</p>
<p>drutā, madhyā, vilambitā, drutamadhyā, drutavilambitā, madhyavilambiteti | tatra—
padye <b>drutā</b> yathā—</p>
<b><lg>
<l>ayi vijahīhi dṛ̣dhopagūhanaṃ tyaja navasaṅgamabhīru ! vallabham |</l>
<l>aruṇakarodgama eṣa vartate varatanu ! sampravadanti kukkuṭāḥ || 8 ||</l>
</lg></b>
<p><b>madhyā</b> yathā—</p>
<b><lg>
<l>āsīddaityo hayagrīvaḥ suhṛdveś‍masu yasya tāḥ |</l>
<l>prathayanti balaṃ bāhvoḥ sitacchatrasmitāḥ śriyaḥ || 9 ||</l>
</lg></b>
<p><b>vilambitā</b> yathā— (praprābhā. maṅgalaś‍lokaḥ)</p>
<b><lg>
<l>praṇamya hetumīśvaraṃ muniṃ kaṇādamannataḥ |</l>
<l>padārthadharmasaṃgrahaḥ	pravakṣyate	mahodayaḥ || 10||</l>
</lg></b>
<p><b>drutamadhyā</b> yathā—(raghu. 9.67)</p>
<b><lg>
<l>atha turagasamīpādutpatantaṃ mayūraṃ
na sa rucirakalāpaṃ bāṇalakṣmīcakāra |</l>
<l>sapadi gatamanaskaścitramālyānukīrṇe
rativigalitabandhe keśapāśe priyāyāḥ || 11 ||</l>
</lg></b>
<p><b>drutavilambitā</b> yathā—</p>
<b><lg>
<l>avatu vaḥ savitusturagāvalī samabhilaṅghitatuṅgapayodharā |</l>
<l>sphuritamadhyagatāruṇanāyakā marakataikalateva nabhaḥśriyaḥ || 12 ||</l>
</lg></b>
<p><b>madhyavilambitā</b> yathā—(rāca. 11.116)</p>
<b><lg>
<l>dundubhayo divi dadhvanuruc‍cairuc‍cakarāḥ kapayaśca vavalguḥ |</l>
<l>siddhanikāyakarābjavimuktaṃ mālyamathāṅgadamūrdh‍ni papāta || 13 ||</l>
</lg></b>
<pb n="542"/>
<p>evaṃ gadye 'pi laghugurumiśravarṇavinyāsabhūyastvena drutavilaṃmbitamadhyādigatayo
gaveṣaṇīyāḥ ||</p>
<p>(<b>3. rītiḥ —6</b>)</p>
<p><b>vidarbhādīnāṃ vākyaracanāvartma rītiḥ</b> | sā ṣọdhā—</p>
<p>vaidarbhī, pāñcālī, gauḍīyā, āvantikā, lāṭīyā, māgadhī ca | tāsu —
asamastapadā <b>vaidarbhī,</b> yathā—(kusaṃ. 5.4)</p>
<b><lg>
<l>manīṣitāḥ santi gṛheṣu devatāstapaḥ k‍va vatse k‍va ca tāvakaṃ vapuḥ |</l>
<l>padaṃ saheta bhramarasya pelavaṃ śirīṣapuṣpaṃ na punaḥ patatriṇaḥ || 14 ||</l>
</lg></b>
<p>samastapañcaṣapadā <b>pāñcālī,</b> yathā—</p>
<b><lg>
<l>gātrābhighātadalitāṅgadajarjarāṇāṃ gaṇḍasthalīluṭhitakuṇḍalatāḍitanām |</l>
<l>kṣobhasphuṭanmukuṭakoṭivighaṭṭitānāṃ nādo 'bhavajjhaṇajhaṇāmukharo maṇīnām || 15 ||</l>
</lg></b>
<p>yathāśakti samastapadā <b>gauḍīyā,</b> yathā—</p>
<b><lg>
<l>yasyāvaskandalīlācalitabalaparispandakharvīkṛtorvī—
saṃrambhastambhanāgronnamitabharanamatkandharāsandhirāsīt	|</l>
<l>śeṣo visphāraphullasphuṭapṛthulaphaṇāphūtkṛtāg‍nisphuliṅga—
sphūrjatsandohasandehitavikaṭaśikhāmaṇḍalīrat‍nakhaṇḍaḥ	|| 16||</l>
</lg></b>
<p>vaidarbhādīnāmantarālarīti<b>rāvantikā</b>, yathā</p>
<b><lg>
<l>etāni	nissahatanorasamañjasāni
śūnyaṃ manaḥ piśunayanti padāni tasyāḥ |</l>
<l>ete ca mārgataravaḥ prathayanti tāpa—
mālambitojjhitapariglapitaiḥ	pravāleḥ || 17 ||</l>
</lg></b>
<p>miśrarī<b>tirlāṭīyā</b>, yathā—</p>
<b><lg>
<l>ayamudayati mudrābhañjanaḥ padminīnāmudayagirivanālībālamandārapuṣpam |</l>
<l>virahavidhurakokadvandvabandhurvibhindan kupitakapikapolakroḍatāmrastamāṃsi || 18 ||</l>
</lg></b>
<p>khaṇḍarīti<b>rmāgadhī</b>, yathā—</p>
<b><lg>
<l>karikabalanaśiṣṭaiḥ śākhiśākhāgrapatrairaruṇasaraṇayo 'mī sarvato bhīṣayante |</l>
<l>calitaśabarasenādattagośṛṅgacaṇḍadhvanicakitavarāhavyākulā vindhyapādāḥ || 19 ||</l>
</lg></b>
<pb n="543"/>
<p>(<b>4. vṛttiḥ —6</b>)</p>
<p><b>vikāsavikṣepavistarasaṅkoceṣu cetaso varttayitrī vṛttiḥ</b> | sā ṣọdhā—</p>
<p>kaiśikī, ārabhaṭī, bhāratī, sātvatī, madhyamārabhaṭī, madhyamakaiśikī ca | tāsu
sukumārasandarbhārthā <b>kaiśikī,</b> yathā—</p>
<b><lg>
<l>śaśiruciṣu daleṣu nāgavallyā vicakiladāmani candane ca hṛdye |</l>
<l>kuvalayini purāṇasīdhupātre taraladṛśāmapatan dṛśaḥ priye ca || 20 ||</l>
</lg></b>
<p>prauḍhasandarbhārthā <b>ārabhaṭī,</b> yathā—(pṛ. 341 (vesaṃ. 3.32) )</p>
<p><b>'yo yaśśastraṃ bibharti svabhujagurumadaḥ pāṇḍavīnāṃ camūnām'</b> ityādi |</p>
<p>sukumāre 'rthe nātiprauḍhasandarbhā <b>bhāratī,</b> yathā—(vesaṃ. 1.3)</p>
<b><lg>
<l>uttiṣṭhantyā ratānte bharamuragapatau pāṇinaikena kṛtvā
dhṛtvā cānyena vāso vigalitakabarībāramaṃsaṃ vahantyāḥ |</l>
<l>bhūyastatkālakāntidviguṇitasurataprītinā śauriṇā vaḥ
śayyāmālambya nītaṃ vapuralasalasad‍bāhu lakṣmyā punātu || 21 ||</l>
</lg></b>
<p>praụdhe 'rthe nātisukumārasandarbhā <b>sātvatī,</b> yathā—</p>
<b><lg>
<l>vandyau	dvāvapi	tāvanāryacaritaprāp‍tapratiṣṭhodayau
bhīmo bhīmaparākramaḥ sa ca munirbhāsvatkuṭhārāyudhaḥ |</l>
<l>ekenāmṛtavad vidārya karajaiḥ pītānyasṛñji dviṣā—
manyenāpi hatāhitāstrasarasi s‍nātaṃ krudhaḥ śāntaye || 22 ||</l>
</lg></b>
<p>sukumāre 'rthe praụdhoktiḥ <b>madhyamakaiśikī,</b> yathā—</p>
<b><lg>
<l>kiṃ dvāri daivahatike ! sahakārakeṇa
saṃvardhitena viṣapādapa eṣa pāpaḥ |</l>
<l>asmin manāgapi vikasavikārabhāji
bhīmā	bhavanti	madanajvarasannipātāḥ || 23 ||</l>
</lg></b>
<p>praụdhe 'rthe sukumārokti<b>rmadhyamārabhaṭī</b>, yathā—(kāmī.)</p>
<b><lg>
<l>tvaṃ nāgarāja ! bahuśo 'sya nitambabhāgaṃ
bhogena	gāḍhamabhiveṣṭaya mandarādreḥ |</l>
<l>sọdhāviṣahyavṛṣavāhanayogalīlā—
paryaṅkabandhanavidhestava	ko 'tibhāraḥ || 24 ||</l>
</lg></b>
<pb n="544"/>
<p>(<b>5. racanā —6</b>)</p>
<p><b>yathāvacchabdārthayorniveśo racanā</b> | sā ṣọdhā —</p>
<p>śabdaracanā, artharacanā, paryāyaracanā, padaracanā, vākyaracanā, kramaracanā ceti | tāsu—
<b>śabdaracanā</b> yathā—</p>
<b><lg>
<l>tavābhiṣeke madanāturāyā hastāc‍cyuto hemaghaṭo yuvatyāḥ |</l>
<l>sopānamāsādya karoti śabdaṃ ṭaṃṭaṃ ṭaṭaṃṭaṃ ṭaṭaṭaṃ ṭaṭaṃṭam || 25 ||</l>
</lg></b>
<p><b>artharacanā</b> yathā—</p>
<b><lg>
<l>dik‍kālātmasamaiva yasya1 vibhutā, 2yastatra vidyatate,
yatrā 'muṣya sudhībhavanti kiraṇā3, rāśoḥ sa yāsāmabhūt4 |</l>
<l>yastatpittamuṣaḥsu5 yaś‍ca 6haviṣe, yaś‍cāsya* jīvātave7
vọdhā yad‍guṇameṣa8 manmatharipostāḥ pāntu vo mūrttayaḥ || 26 ||1</l>
</lg></b>
<p><b>paryāyaracanā</b> yathā—</p>
<b><lg>
<l>kaṇaïlli c‍cia jāṇaï kuṃtapalappāi kīrasaṃlavaï |</l>
<l>pūsaabhāsaṃ muṃcasu ṇa hu re haṃ dhavvavāạ̄dhī || 27 ||</l>
</lg></b>
<lg>
<l>(śuk‍yeva jānāti śukapralapitāni kīrasaṃlāpini !</l>
<l>kīrabhāṣāṃ muñca na khalu re ahaṃ dhṛṣṭaśukī ||)</l>
</lg>
<p><b>padaracanā</b> yathā—(kāmī.)</p>
<b><lg>
<l>lolallāṅgulavallīvalayitavakuvalānokahaskandhalolai—
rgolāṅgulairnadadbhiḥ	pratirasitajaratkandarāmandireṣu |</l>
<l>khaṇḍeṣūddaṇḍapiṇḍītagarataralanāḥ prāpire yena velā—
mālambyottālatallasphuṭitapuṭakinībandhavo	gandhavāhāḥ || 28 ||</l>
</lg></b>
<p><b>vākyaracanā</b> yathā—</p>
<b><lg>
<l>patiśvaśuratā	jyeṣṭhe	patidevaratānuje |</l>
<l>madhyameṣu ca pāñcālyāḥ tritayaṃ tritayaṃ triṣu || 29 ||</l>
</lg></b>
<!-- NOTES pg=544!-->
1. vyoma 2. sūrya 3. candraḥ 4. āpaḥ 5. ag‍ni 6. yajamānaḥ 7. vāyuḥ 8. pṛthivī |
* jyośerarāvaghayostu pāṭhaḥ— <b>yattatpittamuṣaḥ sa yasya haviṣe</b> dra.sa.ka. 2.53. u. rat‍neś‍varaḥ |
<pb n="545"/>
<p><b>kramaracanā</b> yathā—</p>
<b><lg>
<l>nīlābjānāṃ	nayanayugaladrāghimā	dattapatraḥ
kumbhāvaibhau	kucaparikaraḥ	pūrvapakṣīcakāra |</l>
<l>bhrūvibhrāntirmadanadhanuṣo	vibhramānanvavādīd
vaktrajyots‍nā śaśadhararucaṃ dūṣayāmāsa yasyāḥ || 30 ||</l>
</lg></b>
<p>(<b>6. ghaṭanā —6</b>)</p>
<p><b>padārthānāṃ parasparamupaśleṣo ghaṭanā</b> | sā ṣọdhā—</p>
<p>prakrāntaghaṭanā, aprakrāntaghaṭanā, atikrāntaghaṭanā, padaghaṭanā, vākyaghaṭanā,
prakīrṇaghaṭanā ceti | tāsu —</p>
<p><b>prakrāntaghaṭanā</b> yathā—(kusaṃ. 6.3)</p>
<b><lg>
<l>sa tatheti pratijñāya visṛjya kathamapyumām |</l>
<l>ṛṣīñ jyotirmayān sap‍ta sasmāra smaraśāsanaḥ || 31 ||</l>
</lg></b>
<p><b>aprakāntaghaṭanā</b> yathā—</p>
<b><lg>
<l>atrāpyudāharantīmamitihāsaṃ	purātanam |</l>
<l>niṣādasya ca saṃvādamṛṣeḥ saṃvaraṇasya ca || 32 ||</l>
</lg></b>
<p><b>atikrāntaghaṭanā</b> yathā—(rāca.1.18)</p>
<b><lg>
<l>tasya cakruścamatkāraṃ vyatītasamayā api |</l>
<l>smitārdramukulodbhedāḥ	kadambabanarājayaḥ || 33 ||</l>
</lg></b>
<p><b>padaghaṭanā</b> yathā—</p>
<b><lg>
<l>chinnena patatā vahnau yanmukhena haṭhātkṛte |</l>
<l>sveti heti hareṇokteḥ svāhā ' 'sīt saiṣa rāvaṇaḥ || 34 ||</l>
</lg></b>
<p><b>vākyaghaṭanā</b> yathā—(vikra. 4.33)</p>
<b><lg>
<l>haṃsa prayaccha me kāntāṃ gatistasyāstvayā hṛtā |</l>
<l>vibhāvitaikadeśena	deyaṃ	yadabhiyujyate || 35 ||</l>
</lg></b>
<p><b>prakīrṇaghaṭanā</b> yathā—(māgha. 3.74)</p>
<b><lg>
<l>sāṭopamurvīmaniśaṃ nadanto yaiḥ plāvayiṣyanti samantato 'mī |</l>
<l>tānyekadeśānnibhṛtaṃ payodheḥ so 'mbhāṃsi meghān pibato dadarśa || 36 ||</l>
</lg></b>
<pb n="546"/>
<p>(<b>7. mudrā —6</b>)</p>
<p><b>sābhiprāyavacanaviniveśo mudrā</b> | ṣọdhā—</p>
<p>padamudrā, vibhaktimudrā, vacanamudrā, vākyamudrā, samuc‍cayamudrā, saṃvṛtimudrā ceti | tāsu
<b>padamudrā</b> yathā—(bārā. 1.40)</p>
<b><lg>
<l>nirmālyaṃ nayanaśriyaḥ kuvalayaṃ vaktrasya dāsaḥ śaśī
bhrūyugmasya sanābhi ganmathadhanurjyots‍nā smitasyāñcalaḥ |</l>
<l>saṅgītasya	ca	mattakokilarutānyucchiṣṭameṇīdṛśaḥ
sarvāṅgīṇamaho vidheḥ pariṇataṃ vijñānacitraṃ cirāt || 37 ||</l>
</lg></b>
<p><b>vibhaktimudrā</b> yathā—(visā. 1.8)</p>
<b><lg>
<l>śriyaḥ prasūte vipado ruṇāddhi yaśāṃsi sūte malinaṃ pramārṣṭi |</l>
<l>saṃskāraśaucena paraṃ punīte śuddhā hi buddhiḥ kila kāmadhenuḥ || 38 ||</l>
</lg></b>
<p><b>vacanamudrā</b> yathā—(urāca. 1.9)</p>
<b><lg>
<l>viśvambharā	bhagavatī	bhavatīmasūta
rājā prajāpatisamo janakaḥ pitā te |</l>
<l>teṣāṃ vadhūstvamasi nandini ! pārthivānāṃ
yeṣāṃ kuleṣu savitā ca gururvayaṃ ca || 39 ||</l>
</lg></b>
<p><b>vākyamudrā</b> yathā—</p>
<b><lg>
<l>yat svacche salilātmani pratiphaleddeve triyāmāpatau
pīyūṣākṛti paryavasyati kila jyots‍neti tattvāntaram |</l>
<l>tigmaṃ dhāma ciraṃ cakāsti divi yat tatrāsti divyaḥ pumān
yaṃ vijñātavatāṃ truṭanita nikhilā bhūyo bhavagranthayaḥ || 40 ||</l>
</lg></b>
<p><b>samuc‍cayamudrā</b> yathā—(hava.)</p>
<b><lg>
<l>jātaścāyaṃ mukhenduste bhrukuṭīpraṇayī puraḥ |</l>
<l>gataṃ ca vasudevasya kulaṃ nāmāvaśeṣatām || 41 ||</l>
</lg></b>
<p><b>saṃvṛtimudrā</b> yathā—</p>
<b><lg>
<l>maṇirat‍naṃ prasenasya tac‍cānāryeṇa viṣṇunā |</l>
<l>labdhaṃ yenādya yogena kiṃ kīrtitena vaḥ || 42 ||</l>
</lg></b>
<pb n="547"/>
<p>(<b>8. chāyā —6</b>)</p>
<p><b>anyoktīnāmanukaraṇaṃ chāyā</b> | sā ṣọdhā—</p>
<p>lokokticchāyā, chokokticchāyā, mugdhokticchāyā, poṭokticchāyā,
skhalitokticchāyā, asamañjasokticchāyā ceti | tāsu—</p>
<p><b>lokokticchāyā</b> yathā—(megha.107)</p>
<b><lg>
<l>śāpānte me bhujagaśayanādutthite śārṅgapāṇau
māsānanyān gamaya caturo locane mīlayitvā |</l>
<l>paścādāvāṃ virahaguṇitaṃ taṃ tamātmābhilāṣaṃ
nirvekṣyāvaḥ	pariṇataśarac‍candrikāsu	kṣapāsu || 43 ||</l>
</lg></b>
<p><b>chekokticchāyā</b> yathā—</p>
<b><lg>
<l>yo hi dīrghāsitākṣasya vilāsavalitabhruvaḥ |</l>
<l>kāntāmukhasyāvaśagastasmai	nṛpaśave	namaḥ || 44 ||</l>
</lg></b>
<p><b>mugdhokticchāyā</b> yathā—</p>
<b><lg>
<l>kiṃ sa svarge taruḥ ko 'pi yasya puṣpaṃ niśākaraḥ |</l>
<l>te vṛkṣāḥ kīdṛśā mātaryeṣāṃ muktāphalaṃ phalam || 45 ||</l>
</lg></b>
<p><b>poṭokticchāyā</b> yathā—</p>
<b><lg>
<l>tilakamasahāmmi sọdhuṃ ghanasāreṇātisāradoṣo me |</l>
<l>lambhayati ca daurvarṇyaṃ kuṅkumarāgo mamāṅgāni || 46 ||</l>
</lg></b>
<p><b>skhalitokticchāyā</b> yathā—</p>
<b><lg>
<l>pipi priya sasa svayaṃ mumu mukhāsavaṃ dehi me
tata tyaja dudu drutaṃ bhabhabha bhājanaṃ kāñcanam |</l>
<l>iti	skhalitajalpitaṃ	madavaśātkuraṅgīdṛśaḥ
prage	hasitahetave	sahacarībhiradhyaiyata || 47 ||</l>
</lg></b>
<p><b>asamañjasokticchāyā</b> yathā—</p>
<b><lg>
<l>dṛṣṭaḥ kathaṃ sutanu kiṃ kurute kimasmad—
vārtā sa pṛcchati śṛṇoti nivedyamānām |</l>
<l>āstāṃ kimasya kathayā kathayāśu tāva—
datrāgamiṣyati na vā khalu so 'bhimānī || 48 ||</l>
</lg></b>
<pb n="548"/>
<p>(<b>9. yuktiḥ —6</b>)</p>
<p><b>śabdasyārthasya vā parasparamayujyamānasya yojanaṃ yuktiḥ</b> | sā ṣọdhā—</p>
<p>padaviṣayā, padārthaviṣayā, vākyaviṣayā, vākyārthaviṣayā, prakaraṇaviṣayā,
prabandhaviṣayā ceti | tāsu —</p>
<p>yogavṛttiparamparā aṅgāṅgibhāvaparamparā paryāyaparamparetyādi | <b>padaviṣayā</b> yathā—(sūśa.)</p>
<b><lg>
<l>jambhārātībhakumbhod‍bhavamiva dadhataḥ sāndrasindūrareṇu |</l>
<l>raktāḥ	siktā	ivaughairudayagiritaṭīdhātudhārādravasya || 49 ||</l>
</lg></b>
<b><lg>
<l>lakṣmīmākraṣṭukāmā iva kamalavanoddhāṭanaṃ kurvate ye |</l>
<l>bhaktiprahvāya dātuṃ mukulapuṭakuṭokoṭarakroṭarakroḍalīnām || 50 ||</l></lg></b> (sūśa.)
<b><lg>
<l>turaṅgakāntāmukhahavyavāhajvāleva bhittvā jalamullalāsa || 51 ||</l></lg></b> (māgha. 3.33)
<p>jātikriyāguṇadravyāṇāṃ <b>yuktiḥ, padārthaviṣayā</b> yathā—</p>
<b><lg>
<l>strīpuṃnapuṃsamanaghaṃ bhavamānato 'smi || 52 ||</l>
</lg></b>
<b><lg>
<l>śailādhirājatanayā na yayau na tasthau || 53 ||</l></lg></b> (kusaṃ. 5.85)
<b><lg>
<l>sābbhre 'hnīva sthalakamalinīṃ na prabuddhāṃ na sup‍tām || 54 ||</l></lg></b> (megha. 89)
<b><lg>
<l>pāyādekaṃ	madanavijayadveṣiṇastad	vapurvaḥ || 55 ||</l>
</lg></b>
<p>vāk‍yagarbho vākyasamuc‍cayaḥ vākyasaṃvṛtirityādiḥ <b>vākyaviṣayā,</b> yathā—</p>
<p><b>diṅ‍mātaṅgaghaṭāvibhaktacaturāghāṭā mahī sādhyate (dra. 7.148)</b></p>
<p>kriyāsamuc‍cayasamabhivyāhārābhyāsādibhiḥ <b>vākyārthaviṣayā,</b> yathā—(māgha. 1.51)</p>
<b><lg>
<l>purīmavaskanda lunīhi nandanaṃ muṣāṇa rat‍nāni harāmarāṅganāḥ |</l>
<l>vigṛhya cakre namucidviṣā balī ya itthamasvāsthyamaharniśa divaḥ || 56 ||</l>
</lg></b>
<p>aśraddheyaparvatādivarṇanotpattihetuḥ <b>prakaraṇaviṣayā,</b> yathā—(māgha. 4.10)</p>
<b><lg>
<l>mude murāreramaraiḥ sumerorānīya yasyopacitasya śṛṅgaiḥ |</l>
<l>bhavanti noddāmagirāṃ kavīnāmucchrāyasaundaryaguṇā mṛṣodyāḥ || 57 ||</l>
</lg></b>
<p>prabandhavyāpivastūpapattihetuḥ <b>prabandhaviṣayā,</b> yathā—(megha.5)</p>
<b><lg>
<l>dhūmajyotissalilamarutāṃ sannipātaḥ k‍va megha—
ssandeśārthāḥ k‍va paṭukaraṇaiḥ prāṇibhiḥ prāpaṇīyāḥ |</l>
<l>ityautsukyādaparigaṇayan	guhyakastaṃ	yayāce
kāmārtā	hi	prakṛti(praṇaya)kṛpaṇāścetanācetaneṣu || 58 ||</l>
</lg></b>
<pb n="549"/>
<p>(<b>10. uk‍tiḥ —6</b>)</p>
<p>vidhiniṣedhāderabhidhām <b>uktiḥ</b> | ṣọdhā—</p>
<p>vidhiḥ, niṣedhaḥ, adhikāraḥ, parisaṅkhyā, vikalpaḥ, niyama iti | teṣu—
aprāp‍tau prāpaṇavacanaṃ <b>vidhiḥ,</b> yathā—(śāku. 4.18)</p>
<b><lg><l>śuśrūṣasva gurūn kuru priyasakhīvṛtiṃ sapat‍nījane || 59 ||</l></lg></b> ityādi
prāp‍tau nivāraṇaṃ <b>niṣedhaḥ,</b> yathā—(śāku. 4.18)
<b><lg><l>bharturviprakṛtāpi roṣaṇatayā mā sma pratīpaṃ gamaḥ || 60 ||</l>
</lg></b>
<p>vidhineṣedhayogyatādhikāraḥ, yathā—(śāku. 4.18)</p>
<b><lg>
<l>bhūyiṣṭhaṃ bhava dakṣiṇā parijane bhāgyeṣvanutsokinī |</l>
<l>yāntyevaṃ gṛhiṇīpadaṃ yuvatayo vāmāḥ kulasyādhayaḥ|| 61 ||</l>
</lg></b>
<p>vidhiniṣedhābhyāṃ śeṣapratiṣedhābhyanujñāne <b>parisaṅkhyā,</b> yathā—</p>
<b><lg>
<l>pañca pañcanakhā bhakṣyā vāmenākṣṇā na paś‍yati |</l>
<l>kāṭhinyamasyāḥ kucayoḥ kimasadyanna rocate || 62 ||</l>
</lg></b>
<p>jātikriyāguṇadravyeṣu ubhayāvalambī <b>vikalpaḥ,</b> yathā—(manu. 6.6)</p>
<b><lg>
<l>putreṣu dārānnikṣipya vanaṃ gacchet sahaiva vā || 63 ||</l>
</lg></b>
<b><lg>
<l>dharmārthakāmān dharmaṃ vā brahma vā brāhmaṇaścaret || 64 ||</l>
</lg></b>
<p>ayogānyayogātyantāyogavyavacchedo <b>niyamaḥ,</b> yathā—</p>
<b><lg>
<l>vivādo 'pārtha evāyaṃ pārtha eva dhanurdharaḥ |</l>
<l>yo na kevalamātmīyaiḥ parairapyabhinandyate || 65 ||</l>
</lg></b>
<p>(<b>11. bhaṇitiḥ —6</b>)</p>
<p><b>uktereva prakārāntarākhyānaṃ bhaṇitiḥ</b> | sā ṣọdhā—</p>
<p>sambhāvanābhaṇitiḥ, asambhāvanābhaṇitiḥ, kalpanābhaṇitiḥ, āścaryabhaṇitiḥ,
saṃvṛtibhaṇitiḥ, viśeṣabhaṇitiriti | tāsu —</p>
<p><b>sambhāvanābhaṇitiḥ</b>—(visā. 3.14)</p>
<b><lg>
<l>sadyodrāvitaketakodaradalastrotaḥśriyaṃ	bibhratī
yeyaṃ	mauktikadāmagumphanavidheryogyacchaviḥ	prāgabhūt |</l>
<l>utsekyā kalaśībhirañjalipuṭaiḥ peyā mṛṇālāṅkurai—
rmātavyā ca śaśinyamugdhavibhave sā vartate candrikā || 66 ||</l>
</lg></b>
<pb n="550"/>
<p><b>asambhāvanābhaṇiti</b>ryathā—(visā. 1.20)</p>
<b><lg>
<l>k‍va peyaṃ jyots‍nāmbho vadanabisavallīsaraṇibhi—
rmṛṇālītantubhyaḥ	sicayaracanā	kutra	bhavati |</l>
<l>k‍va vā pārīmeyo bata bakuladām‍nāṃ parimalaḥ
kathaṃ svap‍naṃ sākṣāt kuvalayadṛśaṃ kalpayatu tām || 67 ||</l>
</lg></b>
<p><b>kalpanābhaṇitiḥ</b> yathā—</p>
<b><lg>
<l>dṛś‍yaṃ dṛśāṃ sahastrairmanasāmayutairvibhāvanīyaṃ ca |</l>
<l>sukṛtaśatakoṭibhogyaṃ kimapi vayaḥ subhruvaḥ svadate || 68 ||</l>
</lg></b>
<p><b>āścaryabhaṇiti</b>ryathā—</p>
<b><lg>
<l>jyotirbhyastadidaṃ	tamassamuditaṃ	jāte 'yamada‍bhyaśśikhī
pīyūṣādidamutthitaṃ	viṣamayaṃ	chāyāp‍tajanmā ' 'tapaḥ |</l>
<l>ko nāmāsya vidhiḥ prasāntiṣu bhaved gāḍhaṃ drạdhīyānayaṃ
granthiryat priyato 'pi vipriyamidaṃ sakhyaḥ kṛtaṃ sāntvanaiḥ || 69 ||</l>
</lg></b>
<p><b>saṃvṛtibhaṇiti</b>ryathā—(vikra. 2.3)</p>
<b><lg>
<l>ābharaṇasyābharaṇaṃ prasādhanavidheḥ prasādhanaviśeṣaḥ |</l>
<l>upamānasyāpi sakhe ! pratyupamānaṃ vapustasyāḥ || 70 ||</l>
</lg></b>
<p><b>viśeṣabhaṇiti</b>ryathā—(māgha. 2.16)</p>
<b><lg>
<l>revatīvadanocchiṣṭaparipūtapuṭe	dṛśau |</l>
<l>vahan halī madakṣībaḥ pānagoṣṭhyāṃ punātu vaḥ || 71 ||</l>
</lg></b>
<p>(<b>12. paṭhitiḥ —6</b>)</p>
<p><b>kāk‍vādinā vākyoc‍cāraṇaṃ paṭhitiḥ |</b> sā ṣọdhā—</p>
<p>kākuḥ, svaraḥ, viccheda, kāntiḥ, abhinayaḥ, apadeśa iti | tāsu—
<b>kāku</b>ryathā—(vesaṃ. 2.20)</p>
<b><lg>
<l>myastā na bhrukuṭirna bāṣpasalilenācchādite locane
nītaṃ nānanamanyataḥ saśapathaṃ nāhaṃ spṛśan vāritaḥ |</l>
<l>tanvyā	mag‍napayodharaṃ	bhayavaśādāviddhamāliṅgitaṃ
bhaṅktāsyā niyamasya bhīṣaṇamarunnāyaṃ vayasyo mama || 72 ||</l>
</lg></b>
<pb n="551"/>
<p><b>svaro</b> yathā—</p>
<b><lg>
<l>subhru! tvaṃ kupitetyapāstamaśanaṃ tyaktā kathā yoṣitāṃ ||</l></lg></b> || 73 || (pṛ.360)
<p><b>vicchedo</b> yathā—(dhvanyāloka 2.22/23)</p>
<b><lg>
<l>yena dhvastamanobhavena balijitkāyaḥ purāstrīkṛtaḥ || 74 ||</l>
</lg></b>
<p><b>kānti</b>ryathā—(kīva. 1.10)</p>
<b><lg>
<l>yasyārijātaṃ nṛpaterapaśyadavalambanam |</l>
<l>yayau nirjharasambhogairapaśyadabalaṃ vanam || 75 ||</l>
</lg></b>
<p><b>abhinayo</b> yathā—</p>
<b><lg>
<l>eddahamettatthaṇiā || 76 ||</l></lg></b> (pṛ॰ 364)
<p><b>apadeśo</b> yathā—</p>
<b><lg>
<l>itaḥ sa daityaḥ prāp‍taśrīḥ || 77 ||</l></lg></b> (kusaṃ. 2.55)
<p>(<b>13. śravyam —6</b>)</p>
<p><b>śrutisukhamātrajananaṃ śravyam |</b> tatṣọdhā—</p>
<p>āśīḥ, nāndī, namaskṛtiḥ, vastunirdeśaḥ, dhruvā, ākṣip‍tiketyādi | tatra
liṅloḍvācyo 'rthaviśeṣa <b>āśīḥ</b>, yathā—</p>
<b><lg>
<l>bhūyād vaḥ śreyase devaḥ pārvatīdayito haraḥ || 78 ||</l>
</lg></b>
<b><lg>
<l>pātu vaḥ paramaṃ jyotiravāṅ‌manasagocaram || 79 ||</l></lg></b> (kāvyāda. 2.357)
<p>raṅgamaṅgalāntasvastyayanaṃ <b>nāndī</b>, yathā—(kama. 1.1)</p>
<b><lg>
<l>bhaddaṃ bhodu sarassaīa kaïṇo ṇaṃdaṃtu vāsāiṇo
aṇṇāṇaṃ pi paraṃ paaṭṭhadu varā vāṇī chaïllappiā |</l>
<l>vacchomī taha māahī phuradu ṇo sā kiṃ a paṃcāliā
rīdīyo vilihaṃtu kavvakusalā joh‍ṇaṃ caorā via || 80 ||</l>
</lg></b>
<lg>
<l>(bhadraṃ bhavatu sarasvatyāḥ kavayo nandantu vyāsādayaḥ
anyeṣāmapi paraṃ pravartatāṃ varā vāṇī vidagdhapriyā |</l>
<l>vaidarbhī tathā māgadhī sphuratu naḥ sā kiṃ ca pāñcālikā
rītikā vilihantu kāvyakuśalā jyotsnāṃ cakorā iva ||)</l>
</lg>
<p>stutirnamovākyaṃ vā <b>namaskriyā</b>, yathā—</p>
<b><lg>
<l>jayati brahmabhūḥ śambhuḥ || 81 ||</l>
</lg></b>
<pb n="552"/>
<b><lg>
<l>vandemahi maheśvaram || 82 ||</l>
</lg></b>
<b><lg>
<l>idaṃ gurubhyaḥ pūrvebhyo namovākaṃ praśāsmahe || 83 ||</l></lg></b> (urāca. 1.1)
<p>kathāśarīravyāpino nāyakāderabhidhānaṃ <b>vastunirdeśaḥ</b>, yathā—</p>
<b><lg>
<l>astyuddāmajaṭābhārabhrāntagaṅgāmbuśekharaḥ |</l>
<l>ādidevo haro nāma sṛṣṭisaṃhārakāraṇam || 84 ||</l>
</lg></b>
<p>pātrapraveśādisūcakaṃ vākyaṃ <b>dhruvā</b>, yathā</p>
<b><lg>
<l>maa—vaha—ṇimitta—ṇiggaa—maïnda—suṇṇaṃ guhaṃ ṇieūṇa |</l>
<l>laddhāvasaro gahiūṇa mottiāiṃ gao vāho || 85 ||</l>
</lg></b>
<lg>
<l>(mugavadhanimittanirgatamṛgendraśūnyāṃ guhāṃ nirūpya |</l>
<l>labdhāvasaro gṛhītvā mauktikāni gato vyādhaḥ ||)</l>
</lg>
<p>abhidhitsitarāgaviśeṣaprayogamātraphalaṃ vacanamā<b>kṣip‍tikā</b>, yathā—</p>
<b><lg>
<l>paapīḍiamahisāsuradehehiṃ	bhuaṇabhaaluāvaa/sasilehiṃ |</l>
<l>surasuhadettavaliadhavalacchihiṃ jaaï sahāsaṃ vaaṇu mahalacchihiṃ || 86 ||</l>
</lg></b>
<lg>
<l>(padapīḍitamahiṣāsuradehāyā	bhuvanabhayalāvakaśaśilekhāyāḥ |</l>
<l>surasukhadātṛvalitadhavalākṣyā jayati sahāsaṃ vadanaṃ mahālakṣmyāḥ ||)</l>
</lg>
<p>(<b>14. prekṣyam —6</b>)</p>
<p><b>prekṣānimittaṃ	vācikādyabhinayarahitamāṅgikaikanirvartyaṃ prasthānaḍombalikādivākyaṃ
prekṣyam |</b> tatṣọdhā— lāsyaṃ, tāṇḍavaṃ, chalikaṃ, śamyā, hallīsakaṃ, rāsa iti | teṣu
śrṛṅgārarasapradhānaṃ lāsyaṃ, yathā—</p>
<b><lg>
<l>ucciu vālīyia panthahiṃ jaṃtaü |</l>
<l>pekkhami hatthaṃ hoi jaï loaṇavaṃtaü || 87 ||</l>
</lg></b>
<lg>
<l>(uccā pāliḥ priyaḥ pathā yāti |</l>
<l>prekṣe hasto bhavati yadi locanavān ||)</l>
</lg>
<p>raudravīrapradhānaṃ <b>tāṇḍavaṃ</b>, yathā—</p>
<b><lg>
<l>suavahavaïaru ṇisuṇiu dāruṇu rosavisaṭṭhapahāraruhirāruṇu |</l>
<l>jaliu jāṇaï ṇaru riusaṃtāvaṇu aṇalasariccha jaï hoi mahāraṇu || 88 ||</l>
</lg></b>
<lg>
<l>(sutavadhavyatikaraṃ niśamya dāruṇaṃ roṣavisṛṣṭaprahārarudhirāruṇaḥ |</l>
<l>jvalito jāyate naro ripusaṃtāpano 'nalasadṛśo yadi bhavati mahāraṇaḥ ||)</l>
</lg>
<pb n="553"/>
<p>ubhayātmakaṃ <b>chalikam</b>, yathā—</p>
<b><lg>
<l>ṇisuṇiu pacchā tturaaraü bhuṇḍi hiṃsi hasaṃti |</l>
<l>ṇiakaṃtaḍāḍhajualehiṃ puṇu puṇu ṇaaṇa valaṃti || 89 ||</l>
</lg></b>
<lg>
<l>(niśamya paścātturagaravaṃ śūkaryāḥ sahasā iti |</l>
<l>nijakāntadaṃṣṭrāyugale punaḥpunarnayane valataḥ ||)</l>
</lg>
<p>lāsyameva devakinnaraviṣayaṃ <b>śamyā</b>, yathā—</p>
<b><lg>
<l>vīhesi harimuhi avi hohi maṃ gale lehi saï |</l>
<l>kandaï riṭhṭhāsuramāriu kaṇṭhavaliu ṇa paï || 90 ||</l>
</lg></b>
<lg>
<l>{bibheṣi harimukhi api bhava māṃ gale gṛhāṇa svayam |</l>
<l>krandati ariṣṭāsuro māritaḥ kaṇṭhavalito na patiḥtvayā ||}</l>
</lg>
<b><lg>
<l>maṇḍalena hi yat strīṇāṃ gītaṃ/nṛttyaṃ hallīsakaṃ tu tat |</l>
<l>tatra netā bhavedeko gopastrīṇāṃ hariryathā || 91 ||</l>
</lg></b>
<p>tad yathā—</p>
<b><lg>
<l>caṃdaṇadhūsaraaṃ āulialoaṇaaṃ hāsaparammuhaaṃ ṇīsāsakilāliaṃ |</l>
<l>dummaṇadummaṇaaṃ saṅkāmiamaṇḍaṇaaṃ māṇiṇi āṇaṇaaṃ kiṃ tu karaṭhṭhiaṃ || 92 ||</l>
</lg></b>
<lg>
<l>(candanadhūsarakamākulitalocanaṃ hāsaparāṅmukhaṃ niḥśvāsaklāntam |</l>
<l>durmanasāṃ durmanaskaṃ saṃkrāmitamaṇḍanaṃ mānini! ānanakaṃ kiṃ tava karasthitam ||)</l>
</lg>
<p>tadeva tālabandhaviśeṣayuktaṃ <b>rāsaḥ</b>, yathā—</p>
<b><lg>
<l>aï dummaṇa dummaṇaā ajja kiṇo pucchāmi tumaṃ |</l>
<l>jeṇa jivijjaï jeṇa vilāso palihijjaï kīsa jaṇo || 93 ||</l>
</lg></b>
<lg>
<l>(ayi durmanaḥ durmanaska! adya kiṃ no pṛcchāmi tvām |</l>
<l>yena jīvyate yena vilāsaḥ parihriyate kasmājja ||)</l>
</lg>
<p>(<b>15. abhineyam —6</b>)</p>
<p><b>daśarūpakaviṣayameva abhineyam |</b> abhinayastu ṣọdhā—</p>
<p>āṅgikaḥ, vācikaḥ, āhāryaḥ, sāttvikaḥ, sāmānyaḥ, citra iti | tatra
<b>āṅgiko</b> yathā—(urā. 2.10)</p>
<b><lg>
<l>dordaṇḍāḥ k‍va nu dhṛtāṅgadāḥ k‍va nu śirānaddhau bhujau dvāvimau
vaktrāṇi k‍va nu kāntimanti valimat k‍vedaṃ mamaikaṃ mukham |</l>
<pb n="554"/>
<l>vācastāḥ k‍va jitārṇavadhvanighanāḥ k‍vāyaṃ vacassaṃyamo
helākampitabhūdharaḥ k‍va caraṇanyāsaḥ k‍va mandā gatiḥ || 94 ||</l>
</lg></b>
<p><b>vāciko</b> yathā—(ratnā. 2.1)</p>
<b><lg>
<l>durvārāṃ madanaśaravyathāṃ vahantyā tanvaṅgayā yadabhihitaṃ puraḥ sakhīnām |</l>
<l>tad bhūyaḥ śiśuśukaśārikābhiruktaṃ dhanyānāṃ śravaṇapathātithitvameti || 95 ||</l>
</lg></b>
<p><b>āhāryo</b> yathā—</p>
<p><b>cūḍācumbitakaṅkapatramabhitastūṇīdvayaṃ pṛṣṭhataḥ</b> (urāca. 4.20)</p>
<p><b>sāttviko</b> yathā—(māmā. 1.35)</p>
<b><lg>
<l>vāraṃvāraṃ tirayati dṛśorud‍vaman bāṣpapūra—
statsaṃkalpopahitajaḍima stambhamabhyeti gātram |</l>
<l>sadyaḥ svidyannayamaviratotkampalolāṅgulīkaḥ
pāṇirlekhāvidhiṣu nitarāṃ vartate kiṃ karomi || 96 ||</l>
</lg></b>
<p>uktānāṃ caturṇāmapi prayoge <b>sāmānyaḥ</b>, yathā—(māmā. 5.38)</p>
<b><lg>
<l>rāhoścandrakalāmivānanacarīṃ	daivātsamāsādya me
dasyorasya	kṛpāṇapātaviṣayādācchindataḥ	preyasīm |</l>
<l>ātaṅkādvikalaṃ drutaṃ karuṇayā vikṣobhitaṃ vismayā—
tkrodhena jvalitaṃ mudā vikasitaṃ cetaḥ kathaṃ vartate || 97 ||</l>
</lg></b>
<p>hastādhyāyapadādhyāyayoḥ akathitāṅgikādyabhinayaviśeṣa<b>ścitraḥ</b>, yathā—)</p>
<b><lg>
<l>vyatikara iva bhīmastāmaso vaidyutaśca
kṣaṇamupahatacakṣurvuttirud‍bhūya	śāntaḥ |</l>
<l>kathamiha na vayasyastat kimetat kimanyat
prabhavati hi mahimnā svena yogeśvarīyam || 98 ||</l></lg></b> (māmā.9.54,10.8)
<p>(<b>16. adhyeyam —6</b>)</p>
<p><b>vidhiniṣedhavyutpattiheturadhyeyam |</b> tattu ṣọdhā—</p>
<p>kāvyaṃ, śāstram, itihāsaḥ, kāvyaśāstraṃ, kāvyetihāsaḥ, śāstretihāsa iti | teṣu
uktipradhānaṃ <b>kāvyaṃ</b>, yathā—</p>
<b><lg>
<l>yadi smarāmi tāṃ tanvīṃ jīvitāśā kuto mama |</l>
<l>atha vismṛtya jīvāmi jīvitavyasanena kim || 99 ||</l>
</lg></b>
<pb n="555"/>
<p>vidhāyakādiśabdapradhānaṃ <b>śāstraṃ</b>, yathā—(bṛhatsaṃ 70.1)</p>
<b><lg>
<l>snigdhonnatāgratanutāmranakhau kumāryāḥ
pādau	samopacitacārunigūḍhagulphau |</l>
<l>śliṣṭāṅgulī kamalakāntitalau ca yasyā—
stāmud‍vahed yadi bhuvo 'dhipatitvamicchet || 100 ||</l>
</lg></b>
<p>arthapradhāna <b>itihāsaḥ</b>, yathā—</p>
<b><lg>
<l>hiraṇyakaśipurdaityo yāṃ yāṃ smitvā 'pyudaikṣata |</l>
<l>bhayabhrāntaissuraiścakre tasyai tasyai diśe namaḥ || 101 ||</l>
</lg></b>
<p>śāstre kāvyaviniveśaḥ <b>kāvyaśāstraṃ</b>, yathā—</p>
<b><lg>
<l>nāndīpadāni ratanāṭakavighnaśāntāvājñākṣarāṇi paramāṇyathavā smarasya |</l>
<l>daṣṭe 'dhare praṇayinā vidhutāgrapāṇisītkāraśuṣkaruditāni jayanti nāryāḥ || 102 ||</l>
</lg></b>
<p>itihāse kāvyaviniveśaḥ <b>kāvyetihāsaḥ</b>, yathā—(māgha. 1.46)</p>
<b><lg>
<l>sa sañcariṣṇurbhuvanāntareṣu yāṃ yadṛcchayāśiśriyadāśrayaḥ śriyaḥ |</l>
<l>akāri tasyai mukuṭopalaskhalatkaraistrisandhyaṃ tridaśairdiśe namaḥ || 103 ||</l>
</lg></b>
<p>itihāse śāstrārthaviniveśanaṃ <b>śāstretihāsaḥ</b>, yathā—(mahābhā. 18.5.38)</p>
<b><lg>
<l>dharme cārthe ca kāme ca mokṣe ca bharatarṣabha |</l>
<l>yadihāsti tadanyatra yannehāsti na tat kvacit || 104 ||</l>
</lg></b>
<p>(<b>17. vākovākyam —6</b>)</p>
<p><b>uktipratyuktirvākovākyam |</b> sā ṣọdhā—</p>
<p>ṛjūktiḥ, vakrok‍tiḥ‍, vaiyātyoktiḥ, gụ̄dhoktiḥ, praśnottaroktiḥ, citroktiḥ iti | tāsu</p>
<p><b>ṛjūktiryathā</b>—(amaru. 57, pṛ. 511)</p>
<b><lg>
<l>bāle nātha vimuñca mānini ruṣaṃ roṣānmayā kiṃ kṛtaṃ || 105 ||</l>
</lg></b>
<p><b>vakrokti</b>ryathā—</p>
<b><lg>
<l>keyaṃ mūrdh‍nyandhakāre timiramiha kutaḥ subhru kāntenduyukte
kāntāpyatraiva kāminnanu bhavati mayā pṛṣṭhametāvadeva |</l>
<l>nāhaṃ dvandva karomi vyapanaya śirasastūrṇamenāmidānī—
mevaṃ prokte bhavānyā prativacanajaḍaḥ pātu vo manmathāriḥ || 106 ||</l>
</lg></b>
<pb n="556"/>
<p><b>vaiyātyokti</b>ryathā—</p>
<b><lg>
<l>kuśalaṃ rādhe! sukhito 'si kaṃsa! kaṃsaḥ k‍va, sa k‍va, sā rādhā |</l>
<l>iti	pālīprativacanairvilakṣahāso		harerjayati ||107||</l>
</lg></b>
<p><b>gụ̄dhoktiryathā—</b></p>
<b><lg>
<l>keśava! yamunātīre vyāhṛtavānuṣasi haṃsikāṃ ko 'dya |</l>
<l>kāntāvirahabhayāturahṛdayaḥ	prāyaḥ	priye 'haṃ saḥ || 108 ||</l>
</lg></b>
<p><b>praś‍nottarokti</b>ryathā—(amaru. 71)</p>
<b><lg>
<l>k‍va prasthitāsi karabhoru! ghane niśīthe
prāṇeśvaro vasati yatra janaḥ priyo me |</l>
<l>ekākinī vada kathaṃ na bibheṣi bāle!
nanvasti puṅkhitaśaro madanaḥ sahāyaḥ || 109 ||</l>
</lg></b>
<p><b>citrokti</b>ryathā—</p>
<b><lg>
<l>ko 'yaṃ kāmini! bhūṣaṇaṃ kitava te śoṇaḥ kathaṃ kuṅkumāt
skūrpāsāntaritaḥ priye vinimayaṃ paśyāparaṃ k‍vāsti me |</l>
<l>paśyāmītyabhidhāya sāndrapulako mṛd‍na mṛḍānyāḥ stanau
hastena pratinirjitenduravatāt dyūte hasan vo haraḥ || 110 ||</l>
</lg></b>
<p>(<b>18. praś‍nottaram —6</b>)</p>
<p><b>vidagdhagoṣṭhīvinodahetuḥ paryanuyoganirbhedaḥ praś‍nottaram |</b> tatṣọdhā—
bahiḥpraś‍nam, antaḥpraś‍nam, bahirantaḥpraś‍nam, jātipraś‍nam, pṛṣṭapraś‍nam,
uttarapraś‍namiti | teṣu —</p>
<p><b>bahiḥpraś‍naṃ</b> yathā—(majjanmakaraḥ)</p>
<b><lg>
<l>bhadra! māṇavakākhyāhi kīdṛśaḥ khalu te pitā |</l>
<l>velāndolitakallolaḥ kīdṛśaśca mahodadhiḥ || 111 ||</l>
</lg></b>
<p><b>antaḥpraś‍naṃ</b> yathā—</p>
<b><lg>
<l>kāhamasmi guhā vakti praś‍ne 'muṣmin kimuttaram |</l>
<l>kathamuktaṃ na jānāsi kadarthayasi yatsakhe || 112 ||1</l>
</lg></b>
<!-- NOTES pg=556!-->
1. kathamuktaṃ 'ka+tha'—varṇābhyāṃ 'kadarthayasī'—ti kriyāpade vidyamānābhyāṃ muktaṃ tābhyāṃ hīnaṃ 'daryasi'
iti yat tadevātrottaram |
<pb n="557"/>
<p><b>bahirantaḥpraś‍naṃ</b> yathā—</p>
<b><lg>
<l>subhadrāṃ ka upāyaṃsta praś‍ne 'muṣmin ya uttaraḥ |</l> ('nara' iti)
<l>sa kīdṛkkapimācaṣṭe vyomni parṇasthitiḥ kutaḥ1 ||</l></lg></b> ('vā'—para iti)
<p><b>jātipraś‍naṃ</b> yathā—(haimavāra—karañjinā)</p>
<b><lg>
<l>kīdṛśā bhūmibhāgena rājā snāto 'numīyate |</l>
<l>prāṅgaṇaṃ kurutetyuktāḥ kimāhustadanicchavaḥ || 114 ||</l>
</lg></b>
<p>seyaṃ gatapratyāgatajāti |</p>
<p><b>pṛṣṭapraś‍naṃ</b> yathā— (saka. pṛ.303—4)</p>
<b><lg>
<l>ko so joaṇavāo ko daṃḍāṇaṃ duve sahassāiṃ |</l></lg></b>
<lg><l>(kassa yojanapādaḥ ko daṇḍānāṃ dve sahastre |)</l></lg>
<b><lg><l>kā kālī kā madhurā kiṃ śukapṛthukānanacchāyam || 115 ||</l>
</lg></b>
<p><b>uttarapraś‍naṃ</b> yathā—</p>
<b><lg>
<l>kiṃ vasantasamaye vanabhakṣaḥ pṛṣṭavān sapṛthulomavilekhaḥ |</l>
<l>uttaraṃ ca kimavāpaturetau kānanādatimirādapi kālam (lī) || 116 ||</l>
</lg></b>
<p>(<b>19. prahelikā —6</b>)</p>
<p><b>praś‍na evānuttara prahelikā |</b> sā ṣọdhā—</p>
<p>cyutākṣarā, dattākṣarā, cyutadattākṣarā, akṣaramuṣṭiḥ, bindumatī, arthaprahelikā ca | tāsu
<b>cyutākṣarā</b> yathā— (vihaṅgikā hāreṇa)</p>
<b><lg>
<l>payodharabharākrāntā saṃnamantī pade pade |</l>
<l>padamekaṃ na kā yāti yadi hāreṇa varjitā || 117 ||</l>
</lg></b>
<p><b>dattākṣarā</b> yathā—(śambaraḥ)</p>
<b><lg>
<l>prarūḍhayauvanaḥ ko 'yaṃ kāntayānugataḥ sukhī |</l>
<l>vane prayāti niśśaṅkaṃ śabaraḥ sattvasaṃkule || 118 ||</l>
</lg></b>
<p><b>cyutadattākṣarā</b> yathā—</p>
<b><lg>
<l>vidagdhaḥ saraso rāgī nitambopari saṃsthitaḥ |</l>
<l>tanvaṅgyāliṅgitaḥ kaṇṭhe kalaṃ kūjati ko viṭaḥ || 119 || (ghaṭaḥ)</l>
</lg></b>
<!-- NOTES pg=557!-->
1. vyom‍ni parṇasthitirvāyuto bhavati | sa narayuktaḥ 'vānara'—rūpaḥ kapimācaṣṭe |
<pb n="558"/>
<p>ślokāderakṣaravyatyāsena kathana<b>makṣaramuṣṭiḥ</b> | yathā—</p>
<b><lg>
<l>atiḥ atiḥ anma alaṃ prīdya radya jadya phadya |
melāmelā melaṃ melaṃ phasaphasaphasaphasaḥ || 120 ||</l>
</lg></b>
<b><lg>
<l>adya me saphalā prītiradya me saphalā ratiḥ |</l>
<l>adya me saphalaṃ janma adya me saphalaṃ phalam || 121 ||</l>
</lg></b>
<p>yathāsthitasvarānusvāravisargasaṃyogasyoktārthasya ca ślokādeḥ kādivarṇasthāne
binduviniveśo <b>bindumatī |</b> tadyathā—</p>
<b><lg>
<l>tavāpavādaḥ pratyabdhi patākā pratisaṅgaram |</l>
<l>phalaṃ pratyadbha‍utopāyaṃ yaśāṃsi na tu na k‍vacit || 122 ||</l>
</lg></b>
<p>atrārthe,
{/?/
/?/}</p>
<p><b>nirbhedaḥ —</b></p>
<b><lg>
<l>ṭhuṭhaṭhā ṭhuṭhaṭhā ṭhāṭhā ṭhuṃṭhuṭhe ṭhuṃṭhaṭhe ṭhaṭhā |</l>
<l>ṭhāṭhaṭhe ṭhāṭhaṭhe ṭhiṃṭhiṃ ṭhaṃṭhaṃṭhiṭhaṭhiṭhīṭhaṭhaḥ ||123||</l>
</lg></b>
<b><lg>
<l>udadhāvudadhāvājñā saṃyuge saṃyuge jayaḥ |</l>
<l>sāhase sāhase siddhiḥ sarvatra tava kīrttayaḥ || 124 ||</l>
</lg></b>
<p><b>arthaprahelikā</b> yathā—(pak‍vamāmraphalam) (saka. 2.358—365)</p>
<b><lg>
<l>uttap‍takāñcanacchāyaṃ saṃdaṣṭadaśanacchadam |</l>
<l>sarasaṃ cumbyate hṛṣṭairvṛddhairapi kimujjvalam || 125 ||</l>
</lg></b>
<p>(<b>20. gūḍham —6</b>)</p>
<p><b>gup‍takriyāpadādiprayogo gūḍham |</b> tatṣọdhā—</p>
<p>kriyāgūḍhaṃ, kārakagūḍhaṃ, saṃbandhagūḍhaṃ, vastugūḍhaṃ, pādagūḍham, abhiprāyagūḍhaṃ ceti | teṣu
<b>kriyāgūḍhaṃ</b> yathā—(na stha)</p>
<b><lg>
<l>stanajaghanabharābhirāmamandaṃ	gamanamidaṃ	madirāruṇekṣaṇāyāḥ |</l>
<l>kathamiva sahasā vilokayanto madanaśarajvarajarjarā yuvānaḥ || 126 ||</l>
</lg></b>
<pb n="559"/>
<p><b>kārakagūḍhaṃ</b> yathā—</p>
<b><lg>
<l>pibataste śarāveṇa vāri kahlāraśītalam |</l>
<l>kenemau durvidagdhena hṛdaye viniveśitau || 127 ||</l></lg></b> (śarau)
<p><b>sambandhagūḍhaṃ</b> yathā—(kāvyāda. 3.108)</p>
<b><lg>
<l>na mayāgorasābhijñaṃ cetaḥ kasmāt prakupyasi |</l>
<l>asthānaruditairebhiralamālohitekṣaṇe || 128 ||</l>
</lg></b>
<p><b>vastugūḍhaṃ</b> yathā—(dāsī asi)</p>
<b><lg>
<l>pānīyaṃ pātumicchāmi śyāme kamalalocane |</l>
<l>yadi dāsyasi necchāmi na dāsyasi pibāmyaham || 129 ||</l>
</lg></b>
<p><b>pādagūḍhaṃ</b> yathā—(kirātā. 15.43)</p>
<b><lg>
<l>dyuviyad‍gāminī	tārasaṃrāvavihataśrutiḥ |</l>
<l>haimīṣumālā śuśubhe	'vidyutāmiva saṃhatiḥ' || 130 ||</l>
</lg></b>
<p><b>abhiprāyagūḍhaṃ</b> yathā—</p>
<b><lg>
<l>jaï devareṇa bhaṇiā khaggaṃ ghettūṇa rāulaṃ vacca |</l>
<l>tā kiṃ sevaavahue hasiūṇa valoiaṃ asaṇaṃ || 131 ||</l>
</lg></b>
<b><lg>
<l>(yadi devareṇa bhaṇitā khaṅgaṃ gṛhītvā rājakulaṃ vraja |</l>
<l>tatkiṃ sevakavadhvā hasitvāvalokitaṃ śayanam ||)</l></lg></b> (saka. 2.366–370)
<b><lg>
<l>nirīkṣitamaneneha puruṣāyitalakṣma	ca |</l>
<l>pādalākṣādikaṃ tena niyuṅkte māṃ na karmaṇi || 132 ||</l></lg></b> iti |
<p>(<b>21. citram —6</b>)</p>
<p><b>svarasthānavarṇagatibandhākāraniyamaścitram |</b> tat ṣọdhā svarādiniyamabhedāt | teṣu—
<b>catussvaraṃ</b> yathā—(kāvyāda. 3.84)</p>
<b><lg>
<l>āmnāyānāmāhāntyā vāggītīrītīḥ prītībhītīḥ |</l>
<l>bhogo rogo moho modo dhyeye vecchet kṣeme deśe || 133 ||</l>
</lg></b>
<p><b>tristhānaṃ</b> yathā—(kāvyāda. 3.89)</p>
<b><lg>
<l>alinīlālakalataṃ kaṃ na hanti ghanastani! |</l>
<l>ānanaṃ nalinacchāyanayanaṃ śaśikānti te || 134 ||</l>
</lg></b>
<pb n="560"/>
<p><b>dvivarṇaṃ</b> yathā—(māgha. 19.66)</p>
<b><lg>
<l>bhūribhirbhāribhirbhīrairbhūbhārairabhirebhire |</l>
<l>bherīrebhibhirabhrābhairabhīrubhiribhairibhāḥ || 135 ||</l>
</lg></b>
<p><b>gaticitraṃ</b> yathā—(māgha. 19.44) <b>gatapratyāgatārtha(rdha)m</b></p>
<b><lg>
<l>vāraṇāgagabhīrā sā sārābhīgagaṇāravā |</l>
<l>kāritārivadhā senā nāsedhāvaritārikā || 136 ||</l>
</lg></b>
<p><b>bandhacitraṃ</b> yathā—(māgha. 19.29) murajabandhaḥ</p>
<b><lg>
<l>sā senā gamanārambhe rasenāsīdanāratā |</l>
<l>tāranādajanā	mattadhīranāgamanāmayā || 137 ||</l>
</lg></b>
<b><lg>
<l>yāśritā	pāvanatayā yātanācchidanīcayā |</l>
<l>yācanīyā dhiyā māyāyāmāyāsaṃ stutā śriyā || 138 ||</l></lg> (deśa. 4) padmam</b>
<p>(<b>22. śleṣaḥ —6</b>)</p>
<p><b>dvayostantreṇābhidhānaṃ śleṣaḥ |</b> sa ṣọdhā—</p>
<p>prakṛtiśleṣaḥ, pratyayaśleṣaḥ, vibhaktiśleṣaḥ, vacanaśleṣaḥ, padaśleṣaḥ, bhāṣāśleṣaḥ
iti | teṣu —</p>
<p><b>prakṛtiśleṣo</b> yathā—</p>
<b><lg>
<l>tvameva dhātuḥ pūrvo 'si tvameva pratyayaḥ paraḥ |</l>
<l>anākhyātaṃ na te kiñcidatastvaṃ nopamīyase || 139 ||</l>
</lg></b>
<p><b>pratyayaśleṣo</b> yathā—</p>
<b><lg>
<l>tasyā vināpi hāreṇa nisargādeva hāriṇau |</l>
<l>janayāmāsatuḥ kasya vismayaṃ na payodharau || 140 ||</l>
</lg></b>
<p><b>vibhaktiśleṣo</b> yathā—</p>
<b><lg>
<l>viṣaṃ nijagale yena babhre ca bhujagaprabhuḥ |</l>
<l>dehe yonāṅgajo dadhre jāyā ca sa jayatyajaḥ || 141 ||</l>
</lg></b>
<p><b>vacanaśleṣo</b> yathā—</p>
<b><lg>
<l>tanutvaramaṇīyasya madhyasya ca bhujasya ca |</l>
<l>abhavannitarāṃ tasyā valayaḥ kāntivṛddhaye || 142 ||</l>
</lg></b>
<pb n="561"/>
<p><b>padaśleṣo</b> yathā—(kāvyāda. 2.29)</p>
<b><lg>
<l>arimedaḥ palāśaśca bāhuḥ kalpadrumaśca te |</l>
<l>bālevodyānamāleyaṃ	sālakānanaśobhinī || 143 ||</l>
</lg></b>
<p><b>bhāṣāśleṣo</b> yathā—(rudraṭā. 4.15)</p>
<b><lg>
<l>dhīrāgacchadume	hatamududdharavārisadassu |</l>
<l>abhramadapprasarābharaṇuravikiraṇā tejassu || 144 ||</l>
</lg></b>
<p>(<b>23. yamakam—6</b>)</p>
<p><b>bhinnārthekarūpā ca varṇasaṅghātāvṛrttiryamakam</b> | tat ṣọdhā—</p>
<p>sthānayamakam, asthānayamakaṃ, vyapetam, avyapetaṃ, samudrakaḥ, pādayamakamiti |
tatra pādānāmādimadhyāntāḥ sthānam | teṣu —</p>
<p><b>śabdasaṅghātāvṛtti sthānayamakaṃ,</b> yathā—(kāvyāda. 3.34)</p>
<b><lg>
<l>sālaṃ sālambakalikāsālaṃsālaṃ na vīkṣitum |</l>
<l>nālīnālīnavakulānālī	nālīkinīrapi || 145 ||</l>
</lg></b>
<p><b>asthānayamakaṃ</b> yathā—(rudraṭā. 3.57)</p>
<b><lg>
<l>kamalinīmalinī dayitaṃ vinā na sahate saha tena niṣevitām |</l>
<l>tamadhunā madhunā nihitaṃ hṛdi smarati sā ratisāramaharniśam || 146 ||</l>
</lg></b>
<p><b>vyavahitaṃ vyapetayamakaṃ</b> yathā—(kāvyāda. 3.29)</p>
<b><lg>
<l>kamaleḥ samakeśaṃ te kamalerṣyākaraṃ mukham |</l>
<l>kamalekhyaṃ karoṣi tvaṃ kamalevonmadiṣṇuṣu || 147 ||</l>
</lg></b>
<p><b>avyavahitamavyapetayamakaṃ</b> yathā—(kāvyāda. 3.18)</p>
<b><lg>
<l>ramaṇī ramaṇīyā me pāṭalāpāṭalāṃśukā |</l>
<l>vāruṇīvāruṇībhūtasaurabhāḥ	saurabhāspadam || 148 ||</l>
</lg></b>
<p><b>samudrako</b> yathā—(pṛ॰dra. 362)</p>
<b><lg>
<l>kāntāratarutalāsitamṛgayuvaracitāntarā harati vanāntā || 149 ||</l>
</lg></b>
<p><b>pādayamakaṃ</b> yathā—</p>
<b><lg><l>kamalamaliramuñcadutpalakalikātaralolamutpalāśakānte |</l>
<l>kānte sma cakṣuralikulakalikātaralolamutpalaśakānte || 150 ||</l>
</lg></b>
<pb n="562"/>
<p>(<b>24. anuprāsaḥ —6</b>)</p>
<p><b>varṇānāmanatidūrāntaramāvṛttiranuprāsaḥ</b> | sa ṣọdhā— varṇānuprāsaḥ, sthānānuprāsaḥ,
padānuprāsaḥ, nāmānuprāsaḥ, pādānuprāsaḥ, vyavahitānuprāsa iti | tatra—</p>
<p><b>varṇānuprāso</b> yathā—</p>
<b><lg>
<l>śiñjānamañjumañjīrakāñcīsañcāracāravaḥ |</l>
<l>ramayanti manaḥ kāntā nitāntaṃ yogināmapi || 151 ||</l>
</lg></b>
<p><b>sthānānuprāso</b> yathā—(kāvyāda. 1.53)</p>
<b><lg>
<l>eṣa rājā yadā lakṣmīṃ prāp‍tavān brāhmaṇapriyaḥ |</l>
<l>tadāprabhṛti dharmasya loke 'sminnutsavo 'bhavat || 152 ||</l>
</lg></b>
<p><b>padānuprāso</b> yathā—</p>
<b><lg>
<l>amṛtamamṛtaṃ	candraścandrastathāmbujamambujaṃ
ratirapi ratiḥ kāmaḥ kāmo madhūni madhūnyapi |</l>
<l>iti na bhajate vastu prāyaḥ parasparasaṃkaraṃ
tadiyamabalā dhatte lakṣmīṃ kathaṃ sakalātmikām || 153 ||</l>
</lg></b>
<p><b>nāmānuprāso</b> yathā—</p>
<b><lg>
<l>kṛtvā kṛtvā kalakalaṃ mārutena calācalaḥ |</l>
<l>mātargulugulāyante gajā iva ghanāghanāḥ || 154 ||</l>
</lg></b>
<p><b>pādānuprāso</b> yathā—(kāvyāda. 1.3)</p>
<b><lg>
<l>rāgadveṣau yadi syātāṃ tapasā kiṃ prayojanam |</l>
<l>tāveva yadi na syātāṃ tapasā kiṃ prayojanam || 155 ||</l>
</lg></b>
<p><b>vyavahitānuprāso</b> yathā—</p>
<b><lg>
<l>prakāśo yaśasā devaḥ prakāśo mahasā raviḥ |</l>
<l>dussaho dviṣatāṃ svāmī dussahastamasāṃ sa ca || 156 ||</l>
</lg></b>
<b><lg>
<l>caturviṃśatirityuktāḥ	śabdālaṅkārajātayaḥ |</l>
<l>jātyādibhedataḥ padye gadye 'pyāsāmayaṃ kramaḥ || 157 ||</l>
</lg></b>
<b><lg>
<l>iha śiṣṭānuśiṣṭānāṃ śiṣṭānāmapi sarvathā |</l>
<l>vācāmeva prasādena lokayātrā pravartate || 158 ||</l></lg></b>(kāvyāda. 1.3,4)
<pb n="563"/>
<b><lg>
<l>idamandhaṃ tamaḥ kṛtsnaṃ jāyeta bhuvanatrayam |</l>
<l>yadi śabdāhvayaṃ jyotirāsaṃsārānna dīpyate || 159 ||</l>
</lg></b>
<b><lg>
<l><hi>gataya</hi>stasya yāstistro drutamadhyavilambitāḥ |</l>
<l>layān padagateḥ prāhustān gīte gītavedinaḥ || 160 ||</l>
</lg></b>
<b><lg>
<l><hi>rītayo</hi> vāṅ‌mayaprāṇā hṛdayaṃ tasya <hi>vṛttayaḥ</hi> |</l>
<l>racanāditrayaṃ	<hi>mūrti</hi>ranuprāsastu <hi>jīvita</hi>m || 161 ||</l>
</lg></b>
<b><lg>
<l>uktayo <hi>daivataṃ</hi> chāyāmudrābhaṇitayo	<hi>vṛtiḥ</hi> |</l>
<l><hi>paṭhitiḥ</hi> śravyatā prekṣābhinayo 'dhyayanaṃ <hi>dhṛtiḥ</hi> || 162 ||</l>
</lg></b>
<b><lg>
<l><hi>śleṣaḥ</hi> puṣṇāti sarvāsu prāyo vakroktiṣu śriyam |</l>
<l><hi>vākovāk‍yena</hi> hṛṣyanti manāṃsi kṛṣatāmapi || 163 ||</l></lg></b> (kāvyāda. 2.362)
<b><lg>
<l>vinayena vinā kā śrī. kā niśā śaśinā vinā |</l>
<l>vinā <hi>yamakacitrābhyāṃ</hi> kīdṛśīva vidagdhatā || 164 ||</l></lg></b> (kāvyālaṅkāra 1.4)
<b><lg>
<l><hi>gūḍhaṃ</hi> gūḍhacaturthādi vādināṃ darpaśāntaye |</l>
<l><hi>praś‍nottaraṃ</hi> tu nāmnāpi vidagdhamukhamaṇḍanam || 165 ||</l>
</lg></b>
<b><lg>
<l>krīḍāgoṣṭhīvinodeṣu	tajjñairākīrṇamantraṇe |</l>
<l>paravyāmohane cāpi sopayogāḥ <hi>prahelikāḥ</hi> || 166 ||</l></lg></b>(kāvyāda. 3.97)
<b><lg>
<l>yathāmati yathāyukti yathaucityaṃ yathāruci |</l>
<l>kaveḥ pātrasya caitāsāṃ prayoga upapadyate || 167 ||</l>
</lg></b>
<b><lg>
<l>yādṛg gadyavidhau bāṇaḥ padyabandhe na tādṛśaḥ |</l>
<l>pratimārgamiyaṃ devī vicitrā hi sarasvatī || 168 ||</l>
</lg></b>
<b><lg>
<l>saṃskṛtenaiva ko 'pyarthaḥ prākṛtenaiva cāparaḥ |</l>
<l>śak‍yo racayituṃ kaścidapabhraṃśena jāyate || 169 ||</l></lg></b> (kāvyamīmāṃsā)
<b><lg>
<l>paiśācyā śaurasenyānyo māgadhyānyo nibadhyate |</l>
<l>dvitrābhiḥ ko 'pi bhāṣābhiḥ sarvābhirapi kaścana || 170 ||</l>
</lg></b>
<b><lg>
<l>kaścid gadyena padyena kaścinmiśreṇa śak‍yate |</l>
<l>nibaddha‍uṃ kaścana dvābhyāṃ kaścittu pathibhistribhiḥ || 171 ||</l>
</lg></b>
<pb n="564"/>
<b><lg>
<l>saṃskṛtenaiva ke 'pyāhuḥ prākṛtenaiva kecana |</l>
<l>sādhāraṇyādibhiḥ kecit kecana mlecchabhāṣayā || 172 ||</l>
</lg></b>
<b><lg>
<l>na mlecchitavyaṃ yajñādau strīṣu nāprākṛtaṃ vadet |</l>
<l>saṅkīrṇaṃ nābhijāteṣu nāprabuddheṣu saṃskṛtam || 173 ||</l>
</lg></b>
<b><lg>
<l>vadanti saṃskṛtaṃ devā prākṛtaṃ kinnarādayaḥ |</l>
<l>paiśācādyaṃ piśācādyā māgadhaṃ hīnajātayaḥ || 174 ||</l>
</lg></b>
<b><lg>
<l>ke 'bhūvannạ̄dhyarājasya rājye prākṛtabhāṣiṇaḥ |</l>
<l>kāle śrīsāhasāṅkasya ke na saṃskṛtavedinaḥ || 175 ||</l>
</lg></b>
<b><lg>
<l>nātyantaṃ saṃskṛtenaiva nātyantaṃ deśabhāṣayā |</l>
<l>kathā goṣṭhīṣu kathayan loke bahumato bhavet || 176 ||</l>
</lg></b>
<b><lg>
<l>śṛṇvanti laṭahaṃ lāṭāḥ prākṛtaṃ saṃskṛtadviṣaḥ |</l>
<l>apabhraṃśena tuṣyanti svena nānyena ghūrjarāḥ || 177 ||</l></lg></b>(kāvyamīmāṃsā)
<b><lg>
<l>brahman vijñāpayāmi tvāṃ svādhikārajihāsayā |</l>
<l>gauḍastyajatu vā gāthāmanyā vāstu sarasvatī || 178 ||</l>
</lg></b>
<b><lg>
<l>dvidhā prayuktena ca vāṅ‌mayena sarasvatī tanmithunaṃ nunāva |</l>
<l>saṃskārapūtena varaṃ vareṇyā vadhūṃ sukhagrāhyanibandhanena ||</l></lg></b> (kusaṃ. 7.90)
<b><lg>
<l>etad grāhyaṃ surabhi kusumaṃ grāhyametanna dheyaṃ
dhatte śobhāṃ viracitamidaṃ sthānamevaitadasya |</l>
<l>mālākāro racayati yathā sādhu vijñāya mālāṃ
yojyaṃ kāvyeṣvavahitadhiyā tad‌vadevābhidhānam || 180 ||</l></lg></b> (bhāmahā. 1.59)
<b><lg>
<l>giraḥ śravyā divyāḥ prakṛtimadhurāḥ prākṛtadhurāḥ
subhavyo 'pabhraṃśaḥ	sarasaracanaṃ	bhūtavacanam |</l>
<l>vidagdhānāmiṣṭe	magadhamathurāvāsibhaṇitī
nibandhā yasteṣāṃ sa khalu kavirājo vijayate || 181 ||</l></lg></b> (bārā. 1.11)
<pb n="565"/>
<p>(<b>2. arthālaṅkārāḥ —24</b>)</p>
<p>arthameva ye vyutpattyādinā bhūṣayanti te 'rthālaṅkārāścaturviṃśatiḥ | tadyathā—</p>
<p><b>jātiḥ sūkṣmaḥ, sāraḥ, samāhitaṃ, bhāvaḥ, vibhāvanā, hetuḥ,
ahetuḥ, sambhavaḥ, virodhaḥ, dṛṣṭāntaḥ, vyatirekaḥ, anyonyaṃ, parivṛttiḥ,
mīlitaṃ, vitarkaḥ, smaraṇaṃ, bhrāntiḥ, upamānam, anumānam, arthāpattiḥ,
abhāvaḥ, āgamaḥ, pratyakṣamiti</b> | tatra—</p>
<p>(<b>1. jātiḥ</b>)</p>
<b><lg>
<l>nānāvasthāni jāyante yāni rūpāṇi vastunaḥ |</l>
<l>svebhyaḥ svebhyo nisargebhyastāni jātiṃ pracakṣate || 182 ||</l></lg></b> (kāvyāda. 2.8)
<b><lg>
<l>arthavyakteriyaṃ	bhedamiyatā pratipadyate |</l>
<l>jāyamānamiyaṃ vakti rūpaṃ sā sārvakālikam || 183 ||</l>
</lg></b>
<b><lg>
<l>svarūpamāśrayo	heturiti	tadbhedahetavaḥ |</l>
<l>te saṃsthānādayasteṣu sā viśeṣeṇa śobhate || 184 ||</l></lg></b> (sa. ka. 3)
<p>tatra — saṃsthānam, avasthānaṃ, veṣo, vyāpāra ityādayaḥ svarūpaṃ, mugdhāṅganāḥ,
śiśavaḥ, tiryañca, hīnapātrāṇītyādaya āśrayaḥ, deśaḥ, kālaḥ, śaktiḥ,
sādhanamityādayo hetuḥ (saka.3.7)| teṣu —</p>
<p><b>saṃsthānaṃ</b> yathā—(kusaṃ. 3.70)</p>
<b><lg>
<l>sa dakṣiṇāpāṅganiviṣṭamuṣṭiṃ natāṃsamākuñcitasavyapādam |</l>
<l>dadarśaṃ cakrīkṛtacārucāpaṃ prahartumabhyudyatamātmayonim || 185 ||</l>
</lg></b>
<p><b>avasthānaṃ</b> yathā—(saka. 3.8.2)</p>
<b><lg>
<l>pādāvaṣṭambhanamrīkṛtamahiṣatanorullasad‌bāhumūlaṃ
śūlaṃ prollāsayantyāḥ sulalitavapuṣo madhyabhāgasya caṇḍyāḥ |</l>
<l>viśliṣṭaspaṣṭadṛṣṭonnataviralavalivyaktagaurāntarālā—
stistro vaḥ pāntu lekhāḥ kramavaśavikasatkañcukaprāntamuktāḥ || 186 ||</l>
</lg></b>
<p><b>veṣo</b> yathā—(gāsa. 826 ve.)</p>
<b><lg>
<l>ṣaṇapiṭṭhadhūsaratthaṇi mahuataṃbacchi kuvalaāhareṇa |</l>
<l>kaṇṇakaacūamaṃjari putti tue maṃḍio gāmo || 187 ||</l>
</lg></b>
<pb n="566"/>
<b><lg>
<l>(kṣaṇapiṣṭadhūsarastani! madhumadatāmrākṣi! kuvalayābharaṇe! |</l>
<l>karṇakṛtacūtamañjari! putri! tvayā maṇḍito grāmaḥ ||)</l>
</lg></b>
<p><b>vyāpāro</b> yathā—(māgha. 5.15)</p>
<b><lg>
<l>agre gatena vasatiṃ parigṛhya ramyā—
māpātya	sainikanirākaraṇākulena |</l>
<l>yānto 'nyataḥ plutakṛtasvaramāśu dūrā—
dud‌vāhunā juhuvire muhurātmavargyāḥ || 188 ||</l>
</lg></b>
<p><b>mugdhāṅganā</b> yathā—(gāsa. 2.45)</p>
<b><lg>
<l>sahiāhiṃ bhaṇṇamāṇā thaṇae laggaṃ kusuṃbhapupphaṃ ti |</l>
<l>muddhavahuā hasijjaī papphoḍaṃtī ṇahavaāhaṃ || 189 ||</l>
</lg></b>
<lg>
<l>(sakhībhirbhaṇyamānā stane lag‍naṃ kusumbhapuṣpamiti |</l>
<l>mugdhavadhūrhasyate prasphoṭayantī nakhapadāni ||)</l>
</lg>
<p><b>śiśu</b>ryathā—(bhāmahā. 2.94)</p>
<b><lg>
<l>ākrośannāhvayannanādhāvan maṇḍalaṃ rudan |</l>
<l>gāḥ kālayati daṇḍena ḍimbhaḥ sasyāvatāriṇīḥ || 190 ||</l>
</lg></b>
<p><b>tiryag</b> yathā—(saka. 3.8.7)</p>
<b><lg>
<l>liḍhavyastavipāṇḍurāgranakhayorākarṇadīrṇaṃ	mukhaṃ
vinyasyāgrimayoryuge caraṇayoḥ sadyo vibhinnadvipaḥ |</l>
<l>etasmin madagandhavāsitasaṭaḥ sāvajñatiryagvala—
tsṛkkāntāhatidhūtalolamadhupaḥ kuñjeṣu śete hariḥ || 191 ||</l>
</lg></b>
<p><b>hīnapātraṃ</b> yathā—(saka. 3.8.8)</p>
<b><lg>
<l>bhadraṃ te sadṛśaṃ yadadhvagaśataiḥ kīrtistavod‌gīyate
sthāne rūpamanuttamaṃ sukṛtinā dānena karṇo jitaḥ |</l>
<l>ityālocya ciraṃ dṛśā karuṇayā śītātureṇa stutaḥ
pānthenaikapalālamuṣṭirucinā garvāyate hālikaḥ || 192 ||</l>
</lg></b>
<p><b>deśo</b> yathā—(saka. 3.8.9)</p>
<b><lg>
<l>imāstā vindhyādreḥ śukaharitavaṃśīvanaghanā
bhuvaḥ	krīḍāloladviradaradanārugṇataravaḥ |</l>
<pb n="567"/>
<l>latākuñje yāsāmupanadi ratiklāntaśabarī—
kapolasvedāmbhaḥ—paricayanudo vānti marutaḥ || 193 ||</l>
</lg></b>
<p><b>kālo</b> yathā—(saka. 3.8.10)</p>
<b><lg>
<l>kampante kapayo bhṛśaṃ jaḍakṛśaṃ go 'jāvikaṃ glāyati
śvā cullīkuharodaraṃ kṣaṇamapi kṣip‍to 'pi naivojjhati |</l>
<l>śītārtivyasanāturaḥ punarayaṃ dīno janaḥ kūrmavat
svānyaṅgāni śarīra eva hi nije nihnotumākāṅkṣati || 194 ||</l>
</lg></b>
<p><b>śakti</b>ryathā—(kāvyāda. 2.11, saka. 3.8.11)</p>
<b><lg>
<l>bandhannaṅgeṣu romāñcaṃ kurvan manasi nirvṛtim |</l>
<l>netre nimīlayanneṣa priyāsparśaḥ pravartate || 195 ||</l>
</lg></b>
<p><b>sādhanaṃ</b> yathā—(saka. 3.8.12)</p>
<b><lg>
<l>upanihitahalīṣāsārgaladvāramārāt paricakitapurandhrīsāritābhyarṇabhāṇḍam |</l>
<l>pavanarayatiścīrvāridhārāḥ pratīcchan viśativalitaśrṛṅgaḥ pāmarāgāramukṣā ||</l>
</lg></b>
<p>(<b>2. sūkṣmaḥ</b>)</p>
<b><lg>
<l>iṅgitākāralakṣyo 'rthaḥ sūkṣmaḥ sūkṣmaguṇāttu saḥ |</l>
<l>sūkṣmāt pratyakṣataḥ sūkṣmo 'pratyakṣa iti bhidyate || 197 ||</l>
</lg></b>
<p>sa dvidhā— <b>abhidhīyamānaḥ pratīyamānaśca |</b> tatra —</p>
<p><b>abhidhīyamāna iṅgitalakṣyo</b> yathā—(raghu. 6.12)</p>
<b><lg>
<l>tāṃ pratyabhivyaktamanorathānāṃ mahīpatīnāṃ praṇayāgradūtyaḥ |</l>
<l>pravālaśobhā iva pādāpānāṃ śrṛṅgāraceṣṭā vividhā babhūvuḥ || 198 ||</l>
</lg></b>
<p>sa eva <b>ākāralakṣyo</b> yathā—(raghu. 6.81)</p>
<b><lg>
<l>sā yūni tasminnabhilāṣabandhaṃ śaśāka śālīnatayā na vak‍tum |</l>
<l>romāñcalakṣyeṇa sa gātrayaṣṭiṃ bhittvā nirākrāmadarālakeś‍yāḥ || 199 ||</l>
</lg></b>
<p>sa eva <b>ubhayalakṣyo</b> yathā—(saka. 3.50)</p>
<b><lg>
<l>tvadarpitadṛśastasyā	gītagoṣṭhyāmavardhata |</l>
<l>uddāmarāgapiśunā chāyā kāpi mukhāmbuje || 200 ||</l>
</lg></b>
<p><b>pratīyamāna iṅgitalakṣyo</b> yathā—(gāsa. 5.16)</p>
<b><lg>
<l>vāhittā paḍivaaṇaṃ ṇa dei rūsei ekkamekkassa |</l>
<l>asaī kajjeṇa viṇā païppamāṇe ṇaīkacche || 201 ||</l>
</lg></b>
<pb n="568"/>
<lg>
<l>(vyāhṛtā prativacanaṃ na dadāti ruṣyatyekaikasmin |</l>
<l>asatī kāryeṇa vinā pradīpyamāne nadīkacche ||)</l>
</lg>
<p>sa eva <b>ākāralakṣyo</b> yathā—(gāsa. 2.80)</p>
<b><lg>
<l>sāmaï sāmalīe addhacchipaloarīa muhasohā |</l>
<l>jaṃbūdalakaakaṇṇāvaaṃsabhamire	haliaütte || 202 ||</l>
</lg></b>
<lg>
<l>{ś‍yāmāyāḥ ś‍yāmalatayā lāyate ardhākṣipralokanaśīlāyā mukhaśobhā |</l>
<l>jambūdalakṛtakarṇāvataṃsabhramaṇaśīle/karṇāvataṃsabhṛte	hālikaputre ||}</l>
</lg>
<p>sa eva <b>ubhayalakṣyo</b> yathā—(kirātā. 7.14)</p>
<b><lg>
<l>prayacchatoccaiḥ kusumāni māninī vipakṣagotraṃ dayitena lambhitā |</l>
<l>na kiṃcidūce caraṇena kevalaṃ lilekha bāṣpākulalocanā bhuvam || 203 ||</l>
</lg></b>
<p>(<b>3. sāraḥ</b>)</p>
<p><b>phalgunirāsena aphalgunirdhāraṇaṃ sāraḥ</b> |</p>
<p>sa dvidhā— dharmarūpo dharmirūpaśca | tayoḥ —</p>
<p><b>dharmarūpo yathā—</b></p>
<b><lg>
<l>dānaṃ vittādṛtaṃ vācaḥ || 204 ||</l></lg></b> (pṛ.dra. 366)
<p>yathā vā—(saka. 3.56)</p>
<b><lg>
<l>poḍhamahilāṇa jaṃ jaṃ susikkhiaṃ taṃ rae suhāvei |</l>
<l>jaṃ jaṃ asikkhiaṃ ṇavavahūṇa taṃtaṃ raïṃ dei || 205 ||</l>
</lg></b>
<lg>
<l>(prauḍhamahilānāṃ yadyatsuśikṣitaṃ tad rate sukhayati |</l>
<l>yadyadaśikṣitaṃ navavadhūnāṃ tattad ratiṃ dadāti ||)</l>
</lg>
<p><b>dharmirūpo</b> yathā—(rudraṭa. 7.97)</p>
<b><lg>
<l>rājye sāraṃ vasudhā vasudhāyāṃ pattanaṃ pure saudham |</l>
<l>saudhe talpaṃ talpe varāṅganā 'naṅgasarvasvam || 206 ||</l>
</lg></b>
<p>yathā vā—</p>
<b><lg>
<l>madhu ca vikasitotpalāvataṃsaṃ śaśikarapallavitaṃ ca harmyapṛṣṭham |</l>
<l>madanajanitavibhramā ca kāntā sukhamidamarthavatāṃ vibhūtayo 'nyāḥ || 207 ||</l>
</lg></b>
<p>(<b>4. samāhitam</b>)</p>
<p><b>kāryārambhe sahakārikāraṇāvāp‍tiḥ samāhitam</b> | sā dvidhā—</p>
<p>ākasmikī, buddhipūrvikā ca | tayoḥ —</p>
<pb n="569"/>
<p><b>ākasmikī</b> yathā—(kāvyāda. 2.299)</p>
<b><lg>
<l>mānamasyā nirākartuṃ pādayorme patiṣyataḥ |</l>
<l>upakārāya diṣṭyedamudīrṇaṃ ghanagarjitam || 208 ||</l>
</lg></b>
<p>yathā vā—(kirātā. 2.54)</p>
<b><lg>
<l>anuśāsatimityanākulaṃ		nayavartmākulamarjunāgrajam |</l>
<l>svayamartha ivābhivāñchitastamabhīyāya parāśarātmajaḥ || 209 ||</l>
</lg></b>
<p><b>buddhipūrvikā</b> yathā—</p>
<b><lg>
<l>kalpānte	śamitatrivikramamahākaṅkālabaddhasphura—
ccheṣa-syūta-nṛsiṃha-vakra-nakhara-protādikolāmiṣaḥ |</l>
<l>viśvaikārṇavatāviśeṣamuditau	tau	matsyakūrmāvubhau
karṣan dhīvaratāṃ gataḥ syatu jaganmohaṃ mahābhairavaḥ || 210 ||</l>
</lg></b>
<p>yathā vā—(saka. 3.105)</p>
<b><lg>
<l>mūle pañca tataścatuṣṭayamiti straksaṃniveśaiḥ śiraḥ—
puṣpairanyatamāvalokanamitairucchoṇitairarcite	|</l>
<l>hastasparśavaśena mūrdh‍ni daśamaṃ mūrdhānamāropayan
śambhoradbha‍utasāhasaikarasikaḥ kairna stuto rāvaṇaḥ || 211 ||</l>
</lg></b>
<p>(<b>5. bhāvaḥ</b>)</p>
<p><b>abhiprāyānukulaḥ pravṛttiviśeṣo bhāvaḥ |</b> sa dvidhā— sodbhedo nirudbhedaśca | tayoḥ
<b>sodbhedo</b> yathā—(gāsa. 2.30)</p>
<b><lg>
<l>sāloe c‍cia sūre ghariṇī gharasāmiassa ghettūṇa |</l>
<l>ṇecchaṃtassa vi pāe dhuaï hasaṃtī hasaṃtassa || 212 ||</l>
</lg></b>
<lg>
<l>(sāloka eva sūrye gṛhiṇī gṛhasvāmino gṛhītvā |</l>
<l>anicchato 'pi pādau dhāvati hasantī hasataḥ ||)</l>
</lg>
<p>yathā vā—(gāsa. 2.100)</p>
<b><lg>
<l>bhadda/geṇaha puloeha imaṃ viasiavaaṇā piassa oppei |</l>
<l>ghariṇī	suapaḍhamubbhiṇṇadaṃtajualaṃkiaṃ	boram || 213 ||</l>
</lg></b>
<lg>
<l>(bhadra pralokayemaṃ vikasitanayanā priyāyārpayati |</l>
<l>gṛhiṇī sutaprathamodbhinnadantayugalāṅkitaṃ badaram ||)</l>
</lg>
<pb n="570"/>
<p><b>nirudbhedo</b> yathā—(gāsa. 2.7)</p>
<b><lg>
<l>golā—aḍa—ṭhṭhiaṃ pecchiūṇa gahavaï—suaṃ haliasoṇhā |</l>
<l>āḍhattā	uttariuṃ	dukkhuttārāe	paavīe || 214 ||</l>
</lg></b>
<lg>
<l>(godātaṭasthitaṃ prekṣya gṛhapatisutaṃ hālikasnuṣā |</l>
<l>ārabdhā	uttarituṃ duḥkhottārayā	padavyā ||)</l>
</lg>
<p>yathā vā—(saka. 3.140)</p>
<b><lg>
<l>sālivaṇagoviāe uḍḍīyaṃ/vaṃtīa pūsaviṃdāiṃ |</l>
<l>savvaṃgasuṃdarīeṃ vi pahiā achīha pecchaṃti || 215 ||</l>
</lg></b>
<lg>
<l>(śālivanagopikāyā uḍḍāyayantyāḥ	śukabṛndāni |</l>
<l>sarvāṅgasundaryā api pathikā akṣiṇī eva prekṣante ||)</l>
</lg>
<p><b>hṛdyaṃ sūkṣmaṃ</b> ca bhāva eva | tayo<b>rhṛdyaṃ</b> yathā— (gāsa. 916 ve.)</p>
<b><lg>
<l>hiae rosuggiṇṇaṃ pāappaharaṃ sireṇa patthaṃto |</l>
<l>ṇa hao daïo māṇāṃsiṇīe thorassuaṃ ruṇṇaṃ || 216 ||</l>
</lg></b>
<lg>
<l>(hṛdaye roṣodgīrṇaṃ pādaprahāraṃ śirasā prārthitavān |</l>
<l>na hato dayito manasvinyā sthūlāśrukaṃ ruditam ||)</l>
</lg>
<p><b>sūkṣmo</b> yathā—(kāvyāda. 2.261)</p>
<b><lg>
<l>kadā nau saṃgamo bhāvītyākīrṇe vak‍tumakṣamam |</l>
<l>avetya kāntamabalā līlāpadmaṃ nyamīlayat || 217 ||</l>
</lg></b>
<p>(<b>6. vibhāvanā</b>)</p>
<b><lg>
<l>prasiddhahetutyāgena	hetvantaravibhānam |</l>
<l>yatra svābhāvikatvaṃ vā vibhāvyaṃ sā vibhāvanā || 218 ||</l>
</lg></b>
<p>tayo<b>rādyā</b> yathā—(kusaṃ. 1.31)</p>
<b><lg>
<l>asambhṛtaṃ	maṇḍanamaṅgyaṣṭeranāsavākhyaṃ karaṇaṃ madasya |</l>
<l>kāmasya puṣpavyatiriktamastraṃ bālyāt paraṃ sātha vayaḥ prapede || 219 ||</l>
</lg></b>
<p>yathā vā—(kāvyāda. 2.200)</p>
<b><lg>
<l>apītakṣībakādambamasaṃmṛṣṭāmalāmbaram |</l>
<l>aprasāditasūkṣmāmbu	jagadāsīnmanoharam || 220 ||</l>
</lg></b>
<p><b>dvitīyā</b> yathā—</p>
<b><lg>
<l>ṇamaha avaṭṭhiatuṅgaṃ || 221 ||</l></lg></b> (seba. 1.1) (dra॰ 3.60;7.201)
<pb n="571"/>
<p>yathā vā—(kusaṃ. 1.10)</p>
<b><lg>
<l>vanecarāṇāṃ vanitāsakhānāṃ darīgṛhotsaṅganiṣaktabhāsaḥ |</l>
<l>bhavanti yatrauṣadhayo rajanyāmatailapūrāḥ suratapradīpāḥ || 222 ||</l>
</lg></b>
<p>(<b>7. hetuḥ</b>)</p>
<p><b>pravṛttinivṛttyornibandhanaṃ hetuḥ</b> | sa ṣọdhā—</p>
<p>pravartakaḥ, nivartakaḥ, prayojakaḥ, jñāpakaḥ, abhāvahetuścitrahetuśca | tatra —</p>
<p><b>pravartako</b> yathā—</p>
<b><lg>
<l>jitendriyatvaṃ vinayasya kāraṇaṃ guṇaprakarṣo vinayādavāpyate |</l>
<l>guṇādhike puṃsi jano 'nurajyate janānurāgaprabhāvāśca sampadaḥ || 223 ||</l>
</lg></b>
<p><b>nivartako</b> yathā—(śāku. 6.22)</p>
<b><lg>
<l>prajāgarāt khilībhūtastasyāḥ svap‍ne samāgamaḥ |</l>
<l>bāṣpastu na dadātyenāṃ draṣṭuṃ citragatāmapi || 224 ||</l>
</lg></b>
<p><b>prayojako</b> yathā—(kāvyāda. 2.143)</p>
<b><lg>
<l>mānayogyāṃ karomīti priyasthāne sthitāṃ sakhīm |</l>
<l>bālā bhrūbhaṅgajihmākṣī paś‍yati sphuritādharā || 225 ||</l>
</lg></b>
<p><b>jñāpako</b> yathā—(saka. 3.153)</p>
<b><lg>
<l>gajjaṃte khe mehā phullā ṇīvā paṇac‍ciā morā |</l>
<l>ṇaṭhṭho caṃdujjoo vāsāratto halā patto || 226 ||</l>
</lg></b>
<lg>
<l>(garjanti khe meghāḥ, phullā nīpāḥ, praṇartitā mayūrāḥ |</l>
<l>naṣṭaścandroddyoto	varṣartuḥ	sakhi	prāp‍taḥ ||)</l>
</lg>
<p><b>abhāvahetu</b>ryathā—(kāvyāda. 2.247)</p>
<b><lg>
<l>anabhyāsena	vidyānāmasaṃsargeṇa	dhīmatām |</l>
<l>anigraheṇa cākṣāṇāṃ jāyate vyasanaṃ nṛṇām || 227 ||</l>
</lg></b>
<p><b>citrahetu</b>ryathā—(amaru.34)</p>
<b><lg>
<l>sā bālā vayamapragalbhamanasaḥ, sā strī vayaṃ kātarāḥ,
sā pīnonnatimatyayodharabharaṃ dhatte sakhedā vayam |</l>
<l>sākrāntā jaghanasthalena guruṇā gantuṃ na śaktā vayaṃ,
doṣairanyajanāśrayairapaṭavo jātāḥ sma ityadbhutam || 228 ||</l>
</lg></b>
<pb n="572"/>
<p>(<b>8. ahetuḥ</b>)</p>
<p>satyapi sāmarthye 'nutpāditasvakāryo vyāhataśca hetu<b>rahetuḥ</b> | tayoḥ—</p>
<p><b>anutpāditasvakāryo</b> yathā—</p>
<b><lg>
<l>na viracitā lalāṭataṭalāsyakarī bhrukuṭi—
rna	paruṣahuṅkṛtena	madhurasmitamantaritam |</l>
<l>na tava niśumbhasambhramavaśādapi dāruṇayā
bhagavati ceṣṭayā kaluṣitaṃ vadanāmburuham || 229 ||</l></lg></b> (saka.3.43)
<p>yathā vā—(dhva. 1.13,14)</p>
<b><lg>
<l>anurāgavatī sandhyā divasastatpurassaraḥ |</l>
<l>aho daivagatiścitrā tathāpi na samāgamaḥ || 230 ||</l>
</lg></b>
<p><b>vyāhato</b> yathā—(megha. 69)</p>
<b><lg>
<l>nīvībandhocchvasitaśithilaṃ yatra yakṣāṅganānāṃ
kṣaumaṃ	rāgādanibhṛtakareṣvākṣipatsu	priyeṣu |</l>
<l>arcistuṅgānabhimukhamapi prāpya rat‍napradīpān
hrīmụ̄dhānāṃ bhavati viphalapreraṇā cūrṇamuṣṭiḥ || 231 ||</l>
</lg></b>
<p>yathā vā—(saka. 3.46)</p>
<b><lg>
<l>śambhoruddhanṛttakarmaṇi	kare	kaṅkālamādyaṃ		hareḥ
saṃghaṭṭasphuṭitendumaṇḍalagalatpīyūṣasañjīvitam	|</l>
<l>tatkālapraṇate muradviṣi nave dṛṣṭvā vilāsaṃ śriyaḥ
kurvatkopakaṣāyitena manasā mithyotplutīḥ pātu vaḥ || 232 ||</l>
</lg></b>
<p>(<b>9. sambhavaḥ</b>)</p>
<p><b>prabalakāraṇakalāpadarśanādidamevaṃ bhavediti jñānaṃ sambhavaḥ |</b></p>
<p>sa caturdhā— vidhirūpo, niṣedharūpa ubhayarūpo 'nubhayarūpaśca | teṣu —</p>
<p><b>vidhirūpo</b> yathā— (megha.46)</p>
<b><lg>
<l>tvayyādātuṃ	jalamavanate	śārṅgiṇo	varṇacaure
tasyāḥ sindhoḥ pṛthumapi tanuṃ dūrabhāvāt pravāham |</l>
<l>prekṣiṣyante	gaganagatayo	nūnamāvarjya	dṛṣṭī—
rekaṃ	muktāguṇamiva		bhuvaḥ	sthūlamadhyendranīlam || 233 ||</l>
</lg></b>
<pb n="573"/>
<p><b>niṣedharūpo</b> yathā—(kirātā. 16.23)</p>
<b><lg>
<l>parasya bhūyān vivare 'bhiyogaḥ prasahya saṃrakṣaṇamātmarandhre |</l>
<l>bhīṣme 'pyasambhāvyamidaṃ gurau vā na sambhavatyeva vanecareṣu || 234 ||</l>
</lg></b>
<p><b>ubhayarūpo</b> yathā—(megha. 22)</p>
<b><lg>
<l>utpaś‍yāmi drutamapi sakhe ! matpriyārthaṃ yiyāsoḥ
kālakṣepaṃ kakubhasurabho parvate parvate te |</l>
<l>śuklāpāṅgaiḥ sajalanayanaiḥ svāgatīkṛtya kekāḥ
pratyudyātaḥ kathamapi bhavān gantumāśu vyavasyet || 235 ||</l>
</lg></b>
<p><b>anubhayarūpo</b> yathā—(megha.51)</p>
<b><lg>
<l>tasyāḥ pātuṃ suragaja iva vyom‍ni paścārdhalambī
tvaṃ cedacchasphaṭikaviśadaṃ tarkayostiryagambhaḥ |</l>
<l>saṃsarpantyā sapadi bhavataḥ strotasi cchāyayā sā
syādasthānopagatayamunāsaṅgamenābhirāmā	|| 236 ||</l>
</lg></b>
<p>(<b>10. virodhaḥ</b>)</p>
<p><b>padārthānāṃ parasparāsaṅgatirvirodhaḥ</b> | yathā— (saka. 3.60)</p>
<b><lg>
<l>k‍va yuvatimārdavaṃ k‍va ca mahāhavadāruṇatā
k‍va ca valayī karaḥ k‍va karidantajamuṣṭirasiḥ |</l>
<l>k‍va ca navayauvanaṃ kva kusumāyudhanisspṛhatā
tava	lalanāviceṣṭitaviruddhamaho	lalitam || 237 ||</l>
</lg></b>
<p>yathā vā—</p>
<b><lg>
<l>digvāsā yadi tat kimasya dhanuṣā sāstrasya kiṃ bhasmanā
bhasmāthāsya kimaṅganā yadi ca sā kāmaṃ paridveṣṭi kim |</l>
<l>ityanyonyaviruddhaceṣṭitamidaṃ	paś‍yannijasvāmino
bhṛṅgī	sāndraśirāvanaddhaparuṣaṃ	dhatte 'sthiraśeṣaṃ	vapuḥ || 238 ||</l>
</lg></b>
<p>viṣamam, asaṅgatiḥ, pratyanīkam adhikaṃ ca virodha eva | teṣu —</p>
<p><b>viṣamaṃ</b> yathā— (kāda.)</p>
<b><lg>
<l>diśāmalīkālakabhaṅgatāṃ	gatastrayīvadhūkarṇatamālapallavaḥ |</l>
<l>cakāra yasyādhvaradhūmasañcayomalīmasaḥ śuklataraṃ nijaṃ yaśaḥ || 239 ||</l>
</lg></b>
<pb n="574"/>
<p><b>asaṅgati</b>ryathā— (saka. 3.62)</p>
<b><lg>
<l>sā uppaḍī goṭṭhaühi || 240 || (dra॰ 8.05, pṛ.398)</l>
</lg></b>
<p>pratyanīkaṃ yathā—(rudraṭā. 7.55)</p>
<b><lg>
<l>utkaṇṭhā santāpo raṇaraṇako jāgarastanostanutā |</l>
<l>phalamidamaho mayāp‍taṃ sukhāya mṛgalocanāṃ dṛṣṭvā || 241 ||</l>
</lg></b>
<p><b>adhikaṃ</b> yathā—(raghu. 12.45)</p>
<b><lg>
<l>eko daśarathiḥ kāmaṃ yātudhānāḥ sahastraśaḥ |</l>
<l>te tu yāvanta evājau tāvaddhā dadṛśe sa taiḥ || 242 ||</l>
</lg></b>
<p>(<b>11. dṛṣṭāntaḥ</b>)</p>
<p><b>uktārthaprasiddhaye prasiddhatattulyārthapradarśanaṃ dṛṣṭāntaḥ |</b></p>
<p>sa caturdhā— pūrvaḥ, uttaraḥ, samaḥ, viparītaśca | teṣu —</p>
<p><b>pūrvo</b> yathā—(saka. 3.89)</p>
<b><lg>
<l>ṇa uva varakoaṇḍadaṇḍae puti māṇuse vi emea |</l>
<l>guṇavijjae ṇa jāaï vaṃsuppaṇṇe vi ṭaṅkāro || 243 ||</l>
</lg></b>
<lg>
<l>(na punarvarakodaṇḍadaṇḍake putri ! mānuṣe 'pyevameva |</l>
<l>guṇavarjite na jāyate vaṃśotpanne 'pi ṭaṅkāraḥ ||)</l>
</lg>
<p><b>uttaro</b> yathā—(saka. 3.86)</p>
<b><lg>
<l>hiaa tiracchīyaï saṃmuha || 244 ||</l></lg></b> (dra. 8.09; pṛ. 399)
<p><b>samo</b> yathā—(kāvyāda. 2.350)</p>
<b><lg>
<l>yāti candrāṃśubhiḥ spṛṣṭā dhvāntarājī parābhavam |</l>
<l>sadyo rājaviruddhānāṃ darśayantī durantatām || 245 ||</l>
</lg></b>
<p><b>viparīto</b> yathā—(murā. 1.21)</p>
<b><lg>
<l>uparighanaṃ ghanapaṭalaṃ dūre dayitā kimetadāpatitam |</l>
<l>himavati divyauṣadhayaḥ kopāviṣṭaḥ phaṇī śirasi || 246 ||</l>
</lg></b>
<p>(<b>12. vyatirekaḥ</b>)</p>
<p><b>sadṛśayorbhedakathanaṃ vyatirekaḥ |</b></p>
<p>sa ṣọdhā—ekavyatirekaḥ, ubhayavyatirekaḥ, sadṛśavyatirekaḥ, asadṛśavyatirekaḥ,
svajātivyatirekaḥ, svavyaktivyatireka iti | tatra—</p>
<pb n="575"/>
<p><b>ekavyatireko</b> yathā— (rudraṭā. 5.87)</p>
<b><lg>
<l>sakalaṅkena jaḍena ca sāmyaṃ doṣākareṇa te kīdṛk |</l>
<l>abhujaṅgaḥ samanayanaḥ kathamupameyo hareṇāsi || 247 ||</l>
</lg></b>
<p><b>ubhayavyatireko</b> yathā— (kāvyāda. 2.183)</p>
<b><lg>
<l>abhinnavelau	gambhīrāvamburāśirbhavānāpi |</l>
<l>asāvañjanasaṃkāśastvaṃ tu cāmīkaracchaviḥ || 248 ||</l>
</lg></b>
<p><b>sadṛśavyatireko</b> yathā— (kāvyāda. 2.194)</p>
<b><lg>
<l>candro 'yamambarottaṃso haṃso 'yaṃ toyabhūṣaṇam |</l>
<l>nabhā	nakṣatramālīdamidamutkumudaṃ	payaḥ || 249 ||</l>
</lg></b>
<p><b>asadṛśavyatireko</b> yathā— (kāvyāda. 2.199)</p>
<b><lg>
<l>abhrūvilāsamaspṛṣṭamadarāgaṃ	mṛgekṣaṇam |</l>
<l>idaṃ tu nayanadvandvaṃ tava tadguṇabhūṣitam || 250 ||</l>
</lg></b>
<p><b>svajātivyatireko</b> yathā— (kāvyāda. 2.197)</p>
<b><lg>
<l>arat‍nālokasaṃhāryamavāryaṃ	sūryaraśmibhiḥ |</l>
<l>dṛṣṭirodhakaraṃ yūnāṃ yauvanaprabhavaṃ tamaḥ || 251 ||</l>
</lg></b>
<p><b>svavyaktivyatireko</b> yathā— (saka. 3.91)</p>
<b><lg>
<l>aṇṇoṇṇohiṃ sucariasaahiṃ aṇudiṇa vaḍ‍̣dhiia māṇu |</l>
<l>appaṇa vi ṇa hu mahu pi aha appāṇeṇa samāṇu || 252 ||</l>
</lg></b>
<lg>
<l>(anyonyaiḥ sucaritaśatairanudinaṃ vardhate mānaḥ |</l>
<l>ātmāpi na khalu mahānapi athātmanā samānaḥ ||)</l>
</lg>
<p>(<b>13. ayonyam</b>)</p>
<p><b>parasparamupakāryopakārakādibhāvo 'nyonyam |</b></p>
<p>tattridhā—abhidhīyamānaṃ, pratīyamānam ubhayarūpaṃ ceti | teṣu —</p>
<p><b>abhidhīyamānaṃ</b> yathā— (kusaṃ. 1.42)</p>
<b><lg>
<l>kaṇṭhasya tasyāḥ stanabandhurasya muktākalāpasya ca nistalasya |</l>
<l>anyonyaśobhājananād babhūva sādhāraṇo bhūṣaṇabhūṣyabhāvaḥ || 253 ||</l>
</lg></b>
<pb n="576"/>
<p><b>pratīyamānaṃ</b> yathā— (gāsa. 2.61)</p>
<b><lg>
<l>uddhaccho piaï jalaṃ jaha jaha viralaṃgulī ciraṃ pahio |</l>
<l>pāvāliā vi taha taha dhāraṃ taṇuaṃ pi taṇueī || 254 ||</l>
</lg></b>
<lg>
<l>(ūrdhvākṣaḥ pibati jalaṃ yathā yathā viralāṅguliściraṃ pathikaḥ |</l>
<l>prapāpālikāpi tathā tathā dhārāṃ tanukāmapi tanūkaroti ||)</l>
</lg>
<p><b>ubhayarūpaṃ</b> yathā—(gāsa. 2.93)</p>
<b><lg>
<l>golāvisamoāracchaleṇa appā urammi se muk‍ko |</l>
<l>aṇuaṃpāṇiddosaṃ teṇa vi sā gāḍhamuavaụ̄dhā || 255 ||</l>
</lg></b>
<lg>
<l>(godāviṣamāvatāracchalena ātmā urasi tasya muktaḥ |</l>
<l>anukampānirdoṣaṃ	tenāpi	sā	gāḍhamupagụ̄dhā ||)</l>
</lg>
<p>anyonyacūlikā, anyonyabhrāntiḥ, anyonyaikatā <b>cānyonyameva</b> | tatrātra—</p>
<p><b>anyonyacūlikā</b> yathā—(saka. 3.75)</p>
<b><lg>
<l>śaśinā ca niśā niśayā ca śaśī
śaśinā niśayā ca yathā gaganam |</l>
<l>bhavatā ca sabhā sabhayā ca bhavān
bhavatā sabhayā ca vibhāti jagat || 256 ||</l>
</lg></b>
<p><b>anyonyabhrānti</b>ryathā—</p>
<b><lg>
<l>jambūnāṃ	kusumodare	navamadhunyārabdhapānotsavāḥ
kīrāḥ pak‍vaphalāśayā madhukarīś‍cumbanti muñcanti ca |</l>
<l>eteṣāmapi	nīlakiṃśukadalairebhiḥ	samānatviṣāṃ
puṣpabhrāntibhirāpatanti sahasā cañcūṣu bhṛṅgāṅganāḥ || 257 ||</l>
</lg></b>
<p><b>anyonyaikatā</b> yathā—(māgha. 1.22)</p>
<b><lg>
<l>praphullatāpicchanibhairabhīṣubhiḥ śubhaiśca sap‍tacchadapāṃsupāṇḍubhiḥ |</l>
<l>paraspareṇa cchuritāmalacchavī tadekavarṇāviva tau babhūvatuḥ || 258 ||</l>
</lg></b>
<p>(<b>14. parivṛttiḥ</b>)</p>
<p><b>guṇadravyāṇāṃ vyatyayavinimayau parivṛttiḥ</b> | sā tridhā—</p>
<p>vyatyayavatī, vinimayavatī, ubhayavatī ca | teṣu —</p>
<pb n="577"/>
<p><b>vyatyayavatī</b> yathā—(gāsa. 2.6)</p>
<b><lg>
<l>jo tīa ahararāo rattiṃ uvvāsio piaameṇa |</l>
<l>so c‍cia dīsaï gose savattiṇaaṇeṣu saṃkaṃto || 259 ||</l>
</lg></b>
<lg>
<l>(yastasyā adhararāgo rātrāvudvāsitaḥ priyatamena |</l>
<l>sa eva dṛśyate prātaḥ sapat‍nīnayaneṣu saṃkrāntaḥ ||)</l>
</lg>
<p>yathā vā—(māgha. 11.64)</p>
<b><lg>
<l>kumudavanamapaśri	śrīmadambhojaṣaṇḍaṃ
tyajati mudamulūkaḥ prītimāṁścakravākaḥ |</l>
<l>udayamahimaraśiryāti	śītāṃśurastaṃ
hatavidhilasitānāṃ hī vicitro vipākaḥ ||260||</l>
</lg></b>
<p><b>vinimayavatī</b> yathā—(kirātā. 7.35)</p>
<b><lg>
<l>praś‍cyotanmadasurabhīṇi nim‍nagāyāḥ krīḍanto gajapatayaḥ payāṃsi kṛtvā |</l>
<l>kiñjalkavyatikaratāmradānalekhairutteruḥ sarasijagandhibhiḥ kapolaiḥ || 261 ||</l>
</lg></b>
<p>yathā vā—(rāca. 2.7)</p>
<b><lg>
<l>tasya ca pravayaso jaṭāyuṣaḥ svargiṇaḥ kimiha śocyate 'dhunā |</l>
<l>yena jarjarakalebaravyayāt krītamindukiraṇojjvalaṃ yaśaḥ || 262 ||</l>
</lg></b>
<p><b>ubhayavatī</b> yathā—(kirātā. 9.60)</p>
<b><lg>
<l>locanādharakṛtāhṛtarāgā	vāsitānanaviśeṣitagandhā |</l>
<l>vāruṇī paraguṇātmaguṇānāṃ vyatyayaṃ vinimayaṃ nu vitene || 263 ||</l>
</lg></b>
<p>yathā vā—(saka. 3.83)</p>
<b><lg>
<l>kiṃ citraṃ yadi devena bhūbhṛtaḥ karadīkṛtāḥ |</l>
<l>devo 'pi dāpitaḥ kiṃ tairna punaḥ pṛṣṭhataḥ karam || 264 ||</l>
</lg></b>
<p>(<b>15. mīlitam</b>)</p>
<p><b>vastunā vastvantaratiraskāro mīlitam</b> | yathā— (saka. 3.126)</p>
<b><lg>
<l>eṃto vi ṇa sac‍cavio gose pasaraṃtapallavāruṇacchāo |</l>
<l>majjaṇataṃbesu mao taha maataṃbesu loaṇesu amariso || 265 ||</l>
</lg></b>
<lg>
<l>(āgacchannapi na dṛṣṭaḥ prātaḥ prasaratpallavāruṇacchāyaḥ |</l>
<l>majjanatāmrayormadastathā	madatāmrayorlocanayoramarṣaḥ ||)</l>
</lg>
<pb n="578"/>
<p>yathā vā— (gāsa. 4.23)</p>
<b><lg>
<l>piadaṃsaṇeṇa suharasa—muulia jaï se ṇa hoṃti ṇaaṇāiṃ |</l>
<l>tā keṇa kaṇṇaraïaṃ lakkhijjaï kuvalaaṃ tissā || 266 ||</l>
</lg></b>
<lg>
<l>(priyadarśanena sukharasamukulite yadyasyā na bhavetāṃ nayane |</l>
<l>tat kena karṇaracitaṃ lakṣyeta kuvalayaṃ tasyāḥ ||)</l>
</lg>
<p>pihitam, apihitaṃ, tadga‍uṇo 'tadga‍uṇa itīmānyapi mīlitānyeva | teṣu —
<b>pihitaṃ</b> yathā—</p>
<b><lg>
<l>paaḍiasaṇehasabbhāvavibbhamaṃ tīa jaha tumaṃ diṭṭho |</l>
<l>saṃvaraṇavāvaḍāe aṇṇo vi jaṇo taha c‍cea || 267 ||</l>
</lg></b>
<lg>
<l>(prakaṭitas‍nehasadbhāvavibhramaṃ tayā yathā tvaṃ dṛṣṭaḥ |</l>
<l>saṃvaraṇavyāpṛtayā anyo 'pi janastathā caiva ||)</l></lg> (gāsa.2.99)
<p><b>apihitaṃ</b> yathā—(gāsa. 720 ve.)</p>
<b><lg>
<l>diṭhṭhā i jaṃṇa diṭhṭho ālaviāe vi jaṃṇa ālavio |</l>
<l>uvaāro jaṃ ṇa kao taṃ cia kaliaṃ chaïllehiṃ || 268 ||</l>
</lg></b>
<lg>
<l>(dṛṣṭayāpi yanna dṛṣṭa ālapitayāpi yannālapitaḥ |</l>
<l>upacāro yanna kṛtastadeva ca kalitaṃ chekaiḥ ||)</l>
</lg>
<p><b>tad‍guṇo</b> yathā—(saka. 3.130)</p>
<b><lg>
<l>goraṃgaü taruṇīaṇu joṇhaï ahisaraï
siaṇevacchapaḍicchiu	vallahavaddharaï |</l>
<l>tacchāahiṃ	puṇu	caliaü
sāmalagattu	tahiṃ	maaṇu	maṃtiahiṃ || 269 ||</l>
</lg></b>
<lg>
<l>(gaurāṅgastaruṇījano jyots‍nāyāmabhisarati
sitanepaṃthyaparicchanno	vallabhabaddharatiḥ |</l>
<l>tacchāyāsu	punaścalitaḥ
śyāmalagātrastatra madano mantryabhūt ||)</l>
</lg>
<p><b>atad‍guṇo</b> yathā—(saka. 3.131)</p>
<b><lg>
<l>karkandhūphalamuc‍cinoti śabarī muktāphalākāṅkṣayā
kruddholūkakadambakasya purataḥ kāko 'pi haṃsāyate |</l>
<pb n="579"/>
<l>kīrtyā te dhavalīkṛte tribhuvane kṣmāpāla ! lakṣmīḥ puraḥ
kṛṣṇaṃ vīkṣya balo 'yamityupahitavrīḍaṃ śanairjalpati || 270 ||</l>
</lg></b>
<p>(<b>16. vitarkaḥ</b>)</p>
<p><b>sandehanirṇayāntarālavartyūho vitarkaḥ |</b></p>
<p>sa dvidhā— nirṇayānto 'nirṇayāntaśca | tayoḥ —</p>
<p>nirṇayāntastridhā tattvānupātī, attattvānupātī, ubhayātmakaśca |</p>
<p>anirṇayānto 'pi tridhā mithyārūpaḥ, amithyārūpaḥ ubhayātmakaśca | teṣu —</p>
<p><b>nirṇayāntastattvānupātī</b> yathā—(urāca. 2.29)</p>
<b><lg>
<l>mainākaḥ kimayaṃ ruṇaddhi gagane manmārgamavyāhataṃ
śaktistasya kutassa vajrapatanād bhīto mahendrādapi |</l>
<l>tārkṣyaḥ so 'pi samaṃ nijena vibhunā jānāti māṃ rāvaṇaṃ
ā jñātaṃ sa jaṭāyureva jarasā kliṣṭo vadhaṃ vāñchati || 271 ||</l>
</lg></b>
<p><b>atattvānupātī</b> yathā—(vikra.1.8)</p>
<b><lg>
<l>asyāḥ sargavidhau prajāpatirabhūc‍candro nu kāntaprabhaḥ
śṛṅgāraikarasaḥ svayaṃ nu madano māso nu puṣpākaraḥ |</l>
<l>vedābhyāsajaḍaḥ kathaṃ nu viṣayavyāvṛttakautūhalo
nirmātuṃ prabhavenmanoharamidaṃ rūpaṃ purāṇo muniḥ || 272 ||</l>
</lg></b>
<p><b>ubhayātmako</b> yathā—(śāku.2.9)</p>
<b><lg>
<l>citre niveśya parikalpitasattvayogā
rūpoc‍cayena racitā manasā kṛtā nu |</l>
<l>strīrat‍nasṛṣṭiraparā pratibhāti sā me
dhāturvibhutvamanucintya vapuśca tasyāḥ || 273 ||</l>
</lg></b>
<p><b>anirṇayāntamithyārūpo</b> yathā—(megha. 14)</p>
<b><lg>
<l>adreḥ śaṅgaṃ harati pavanaḥ kiṃsvidityunmukhībhi—
rdṛṣṭocchrāyaścakitacakitaṃ	mugdhasiddhāṅganābhiḥ |</l>
<l>sthānādasmātsarasaniculādutpatodaṅmukhaḥ	khaṃ
diṅnāgānāṃ pathi pariharan sthūlahastāvalepān || 274 ||</l>
</lg></b>
<pb n="580"/>
<p><b>amithyārūpo</b> yathā— (kirātā. 18.9)</p>
<b><lg>
<l>ayamasau bhagavānuta pāṇḍavaḥ sthitamavāṅmuninā śaśimaulinā |</l>
<l>samadhirūḍhamajena nu jiṣṇunā sviditi vegavaśānmumuhe gaṇaiḥ || 275 ||</l>
</lg></b>
<p><b>ubhayātmako</b> yathā—(kirātā. 16.18)</p>
<b><lg>
<l>māyā svideṣā mativibhramo vā dhvastaṃ nu me vīryamutāhamanyaḥ |</l>
<l>gāṇḍīvamuktā hi yathā purā me parākramante na śarāḥ kirāte || 276 ||</l>
</lg></b>
<p>(<b>17. smaraṇam</b>)</p>
<p><b>sādṛśādṛṣṭacintāderanubhūtapadārthajñānotpattiḥ smaraṇam |</b> tat —
<b>sadṛśādyathā</b>—(rāca. 1.19)</p>
<b><lg>
<l>adṛśyanta purastena khelatkhañjanapaṅktayaḥ |</l>
<l>asmaryanta viniḥśvasya priyānayanavibhramāḥ || 277 ||</l>
</lg></b>
<p><b>adṛṣṭād‍</b> yathā—(śāku. 6.8)</p>
<b><lg>
<l>munisutāpraṇayasmṛtirodhinā mama ca muktamidaṃ tamasā manaḥ |</l>
<l>manasijena sakhe ! prahariṣyatā dhanuṣi cūtaśaraśca niveśitaḥ || 278 ||</l>
</lg></b>
<p><b>cintāyā</b> yathā—(urāca. 2.27)</p>
<b><lg>
<l>purā yatra strotaḥ pulinamadhunā tatra saritāṃ
viparyāsaṃ yāto ghanaviralabhāvaḥ kṣitiruhām |</l>
<l>bahordṛṣṭaṃ kālādaparamiva manye vanamidaṃ
niveśaḥ śailānāṃ tadidamiti buddhiṃ draḍhayati || 279 ||</l>
</lg></b>
<p>ādigrahaṇā<b>tparaprayat‍nato</b> yathā—(śāku. 6.21)</p>
<b><lg>
<l>darśanapathamāyātā sākṣādiva tanmayena hṛdayena |</l>
<l>smṛtikāriṇā tvayā me punarapi citrīkṛtā kāntā || 280 ||</l>
</lg></b>
<p>svap‍nasmṛtiḥ, pratyabhijñānaṃ ca smaraṇameva | tayoḥ —</p>
<p><b>svap‍nasmṛti</b>ryathā—(visā. 1.15)</p>
<b><lg>
<l>jāne svap‍navidhau mamādya culukotsekyaṃ purastādabhūt
pratyūṣe pariveṣamaṇḍalamiva jyots‍nāsapat‍naṃ mahaḥ |</l>
<l>tasyāntarnakhanistuṣīkṛtaśarac‍candraprabhairaṅgakai—
rdṛṣṭā kāpyabalā balāt kṛtavatī sā manmathaṃ manmatham || 281 ||</l>
</lg></b>
<pb n="581"/>
<p><b>pratyabhijñānaṃ</b> yathā—(urāca. 3.40)</p>
<b><lg>
<l>gṛhīto yaḥ pūrvaṃ pariṇayavidhau kaṅkaṇadharaḥ
sudhāsūteḥ	pādairamṛtaśiśirairyaḥ paricitaḥ |</l>
<l>sa	evāyaṃ	tasyāstaditārakaraupamyasubhago
mayā labdhaḥ pāṇirlalitalavalīkandalanibhaḥ || 282 ||</l>
</lg></b>
<p>(<b>18. bhrāntiḥ</b>)</p>
<p><b>viparyayajñānaṃ bhrāntiḥ |</b> sā dvidhā— atattve tattvarūpā, tattve atattvarūpā ca |
atattve tattvarūpā tridhā— abādhitā, bādhitā kāraṇabādhitā ca | tāsu—</p>
<p><b>abādhitā</b> yathā—(saka. 3.108)</p>
<b><lg>
<l>mohavirame sarosaṃ thoratthaṇamaṃḍale suravahūṇaṃ |</l>
<l>jeṇa karikuṃbhasaṃbhāvaṇāi diṭhṭhī pariṭṭhaviā || 283 ||</l>
</lg></b>
<lg>
<l>(mohavirame saroṣaṃ sthūlastanamaṇḍale suravadhūnām |</l>
<l>yena karikumbhasambhāvanayā dṛṣṭiḥ paristhāpitā ||)</l>
</lg>
<p><b>bādhitā</b> yathā—(gāsa.3.63)</p>
<b><lg>
<l>hasiaṃ sahatthatālaṃ sukkhavaḍaṃ uvagaehi pahiehi |</l>
<l>patthapphalasāricche	uḍḍīṇe	pūsavaṃdassiṃ/mmi || 284 ||</l>
</lg></b>
<lg>
<l>(hasitaṃ sahastatālaṃ śuṣkavaṭamupagataiḥ pathikaiḥ |</l>
<l>patraphalasadṛkṣe uḍḍīne śukavṛnde 'smin/vṛnde ||)</l>
</lg>
<p><b>kāraṇabādhitā</b> yathā—(saka. 3.110)</p>
<b><lg>
<l>kanakakalaśasvacche	rādhāpayodharamaṇḍale
navajaladharaśyāmāmātmadyutiṃ	pratibimbitām |</l>
<l>asitasicayaprāntabhrāntyā	muhurmuhurutkṣipañ
jayati janitavrīḍāhāsaḥ priyāhasito hariḥ || 285 ||</l>
</lg></b>
<p>tattve atattvarūpāpi tridhā— hānahetuḥ, upādānahetuḥ, upekṣāhetuśca | tāsu—
<b>hānahetu</b>ryathā—(saka. 3.111)</p>
<b><lg>
<l>so muddhamao maataṇhiāhiṃ taha dūmi tuha āsāhiṃ/dūmio haāsāhiṃ |</l>
<l>jaha	saṃbhāvamaīṇa	vi	ṇaīṇa	paraṃmuho	jāo || 286 ||</l>
</lg></b>
<lg>
<l>(sa mugdhamṛgo mṛgatṛṣṇikābhistathā dūnastvadāśābhiḥ |</l>
<l>yathā sadbhāvamayīṣvapi nadīṣu parāṅmukho jātaḥ ||)</l>
</lg>
﻿<pb n="582"/>
<p><b>upādānahetu</b>ryathā—(vikramo. 4.39)</p>
<b><lg>
<l>samarthaye yat prathamaṃ priyāṃ prati kṣaṇena tanme parivartate 'nyathā |</l>
<l>ato vinidre sahasā vilocane karomi na sparśavibhāvitāpriyaḥ || 287 ||</l>
</lg></b>
<p><b>upekṣāhetu</b>ryathā—(māgha. 3.51)</p>
<b><lg>
<l>cikraṃsayā kṛtrimapatripaṅkteḥ kapotapālīṣu niketanānām |</l>
<l>mārjāramapyāyataniścalāṅgaṃ yasyāṃ janaḥ kṛtrimameva mene || 288 ||</l>
</lg></b>
<p>bhrāntimān, bhrāntimālā, upamābhrāntiḥ, bhrāntyatiśayaśca bhrāntireva | teṣu —
<b>bhrāntimān</b> yathā—</p>
<b><lg>
<l>kapāle mārjāraḥ paya iti karāṁllẹdhi śaśina—
starucchidraprotān bisamiti karī saṃkalayati |</l>
<l>ratānte talpasthān harati vanitāpyaṃśukamiti
prabhāmattaścandro	jagadidamaho	vibhramayati || 289 ||</l>
</lg></b>
<p><b>bhrāntimālā</b> yathā—(saka. 3.115)</p>
<b><lg>
<l>nīlendīvaraśaṅkyā	nayanayorbandhūkabuddha‍yādhare
pāṇau padmadhiyā madhūkakusumabhrāntyā tathā gaṇḍayoḥ |</l>
<l>līyante	kabarīṣu	bāndhavakulavyāmohajātaspṛhā
durvārā madhupāḥ kiyanti bhavatī sthānāni rakṣiṣyati || 290 ||</l>
</lg></b>
<p><b>upamābhrānti</b>ryathā—(vikramo. 4.7)</p>
<b><lg>
<l>hṛtoṣṭharāgairnayanodabindubhirnimag‍nanābhernipatadbhiraṅkitam	|</l>
<l>cyutaṃ ruṣā bhinnagaterasaṃśayaṃ śukodaraśyāmamidaṃ stanāṃśukam || 291 ||</l>
</lg></b>
<p><b>bhrāntyatiśayo</b> yathā—(saka. 3.117)</p>
<b><lg>
<l>diśyād dhūrjaṭijūṭakoṭisariti jyots‍nālavod‍bhāsinī
śāśāṅkī kalikā jalabhramivaśād drāgdṛṣṭanaṣṭā mudam |</l>
<l>yāṃ cañcacchapharībhrameṇa mukulīkurvan phaṇālīṃ muhu—
rmuhyaṁllakṣyamahirjighṛkṣatitamāmākuñcanaprāñcanaiḥ	|| 292 ||</l>
</lg></b>
<p>anadhyavasāyo 'pi <b>bhrāntireva</b> | yathā—(saka. 3.119)</p>
<b><lg>
<l>ubhau rambhāstambhāvupari viparītau kamalayo—
stadūrghvaṃ rat‍nāśmasthalamatha durūhaṃ kimapi tat |</l>
﻿<pb n="583"/>
<l>tataḥ kumbhau paścād bisakisalaye kandalamaye
tadanvindāvindīvaramadhukarāḥ	kiṃ	punaridam || 293 ||</l>
</lg></b>
<p>yathā vā—(saka. 3.118)</p>
<b><lg>
<l>virahiṇijaṇaha daaṃteṇa ṇāvaï takkhaṇi
chāijjaï aliṇivahehiṃ cetteṇa cūavaṇī |</l>
<l>taha tāsu vi maaraṃdehiṃ saṃdāṇiaï
jaha ṇa klaṃbu ṇa aṃbu ṇa jaṃbū jāṇiaï || 294 ||</l>
</lg></b>
<lg>
<l>(virahiṇījanasya dayamānena pratibhāti nanu tatkṣaṇe
chādyate 'linivahaiścaitreṇa	cūtavanī |</l>
<l>tathā tāsvapi makarandaiḥ sandānyate
yathā na kadambo nāmro na jambūrjñāyate ||)</l>
</lg>
<p>(<b>19. upamānam</b>)</p>
<p><b>sadṛśāt sadṛśapratipattirupamānam</b> | yathā—</p>
<b><lg>
<l>tāṃ rohiṇīṃ vijānīhi jyotiṣāmatra maṇḍale |</l>
<l>samūhastārakāṇāṃ	yaḥ	śakaṭākāramāśritaḥ || 295 ||</l>
</lg></b>
<p>yathā vā—(mavīca.1.45)</p>
<b><lg>
<l>sarvaprāṇapravaṇamaghavanmuktamāhatya	vakṣa—
statsaṃghaṭṭād	vighaṭitabuhatkhaṇḍamuc‍caṇḍarociḥ |</l>
<l>evaṃ vegāt kuliśamakarod vyoma vidyutsahasrai—
rbharturvajrajvalanakapiśāste	ca	roṣāṭṭahāsāḥ || 296 ||</l>
</lg></b>
<p>abhinayo '<b>pyupamānameva</b> | yathā—(gāsa. 3.57)</p>
<b><lg>
<l>vaïvivaraṇiggaadalo eraṃḍo sāhaï vva taruṇāṇaṃ |</l>
<l>ettha ghare haliabahū eddahamettatthaṇī vasaï || 297 ||</l>
</lg></b>
<lg>
<l>(vṛtivivaranirgatadala eraṇḍaḥ sādhayatīva taruṇānām |</l>
<l>atra gṛhe halikavadhūretāvanmātrastanī	vasati ||)</l>
</lg>
<p>etena pratibimbamudrālekhyādayo vyākhyātāḥ | teṣu —</p>
<p><b>pratibimbo</b> yathā—(kusaṃ. 8.11)</p>
<b><lg>
<l>darpaṇe ca paribhogadarśinī pṛṣṭhataḥ praṇayino niṣeduṣaḥ |</l>
<l>vīkṣya bimbamanubimbamātmanaḥ kāni kānyapi cakāra lajjayā || 298 ||</l>
</lg></b>
﻿<pb n="584"/>
<p><b>mudrā</b> yathā—(kirātā. 10.7)</p>
<b><lg>
<l>sacakitamiva vismayākulābhiḥ śucisikatāsvatimānuṣāṇi tābhiḥ |</l>
<l>kṣitiṣu	dadṛśire	jiṣṇorupahitaketurathāṅgalāñchanāni || 299 ||</l>
</lg></b>
<p><b>ālekhyaṃ</b> yathā—</p>
<b><lg>
<l>tavālekhye		kautūhalataralatanvīviracite
vidhāyaikā cakraṃ racayati suparṇāsutamapi |</l>
<l>atha	svidyatpāṇistvaritamapamṛjyaitadaparā
kare pauṣpaṃ cāpaṃ makaramupariṣṭāc‍ca likhati || 300 ||</l>
</lg></b>
<p><b>athāsyopamābhedaḥ | ko bhedaḥ ?</b></p>
<p>ucyate—'padārthayorguṇaleśena sādṛśyapratipattirupamā' | yadāha— (kāvyāda. 2.14)</p>
<b><lg>
<l>yathākathaṃcit sādṛśyaṃ yatrodbha‍ūtaṃ pratīyate |</l>
<l>upamāṃ nāma tāmāhuryathenduriva te mukham || 301 ||</l>
</lg></b>
<b><lg>
<l>upamaiva tirobhūtabhedā rūpakamiṣyate |</l>
<l>yathā bāhulatā pāṇipadmaṃ caraṇapallavam || 302 ||</l></lg></b> (kāvyāda. 2.66)
<b><lg>
<l>yadaprasiddhau	sādṛśyamuktibhaṅgena	kenacit |</l>
<l>tatsādṛśyaṃ prakārāṇāmasya saṃkhyā na vidyate || 303 ||</l>
</lg></b>
<p>tadyathā—(saka. 4.71)</p>
<b><lg>
<l>dātāro yadi kalpaśākhibhiralaṃ yadyarthinaḥ kiṃ tṛṇaiḥ
santaścedamṛtaṃ vṛthā yadi khalāstatkālakūṭena kim |</l>
<l>kiṃ karpūraśalākayā yadi dṛśoḥ panthānameti priyā
saṃsāre 'pi satīndrajālamaparaṃ yadyasti tenāpi kim || 304 ||</l>
</lg></b>
<p>yathā vā—(raghu. 2.6)</p>
<b><lg>
<l>sthitaḥ sthitāmuc‍calitaḥ prayātāṃ niṣeduṣīmāsanabandhadhīraḥ |</l>
<l>jalābhilāṣī jalamādadānāṃ chāyeva tāṃ bhūpatiranvagacchat || 305 ||</l>
</lg></b>
<p>evamanye 'pyanyoktyādayo vaktavyāḥ | te cobhayālaṅkāre viśeṣeṇāgrato vakṣyante | teṣūbhayoḥ
sādṛśyamivādayaḥ pratipādayanti | iha tu sadṛśena sadṛśaḥ pratīyata ityasti bhedaḥ |</p>
﻿<pb n="585"/>
<p>(<b>20. anumānam</b>)</p>
<p>liṅgadarśanād liṅgijñānam <b>anumānam</b> | yathā—(rudraṭā. 7.57)</p>
<b><lg>
<l>sāvajñamāgamiṣyan nūnaṃ patito 'si pādayostasyāḥ |</l>
<l>kathamanyathā lalāṭe yāvakarasatilakapaṅktiriyam || 306 ||</l>
</lg></b>
<p>yathā vā—(rudraṭā. 7.60)</p>
<b><lg>
<l>aviralavilolajaladaḥ kuṭajārjunanīpasurabhivanavātaḥ |</l>
<l>ayamāyātaḥ kālo hanta mṛtāḥ pathikagehinyaḥ || 307 ||</l>
</lg></b>
<p><b>ko 'sya jñāpakād bheda iti ceducyate</b>—'jānantaṃ prayuṅkta iti jñāpakaḥ;
anu paścānmīyate anenetyanumānam | nanvidamapi jñāpayati,
satyam | kiṃtvidamajijñāsumapi jñāpayati, sa tu jijñāsumeva | yathā—(gasā.6.42)</p>
<b><lg>
<l>dīsaï ṇa cūamaülaṃ attā ṇa a vāi malaagaṃdhavaho |</l>
<l>ettaṃ vasaṃtamāsaṃ sahi jaṃ uk‍kaṭhiaṃ ceaṃ || 308 ||</l>
</lg></b>
<lg>
<l>(dṛśyate na cūtamukulamadya na ca vāti malayagandhavahaḥ |</l>
<l>eti vasantamāsaḥ sakhi ! yadutkaṇṭhitaṃ cetaḥ ||)</l>
</lg>
<p>athavā pramitirūpaṃ <b>phalamanumānam</b> | yathā—</p>
<b><lg>
<l>aï sahi vakkulajāviri, chuhihisi gottassa matthae chāraṃ |</l>
<l>ac‍caṃta—datta—diṭ‍ṭheṇa sāmi valisṇa hasieṇa || 308a ||</l>
</lg></b>
<lg>
<l>(ayi sakhi vakrollapanaśīle kṣapsyarina gotrasya mastake kṣāram |</l>
<l>atyantadattadṛṣṭena	sāmi=ardha—valitena	hasitena ||)</l></lg>(dra.jo.407)
<b><lg>
<l>aṃbāṇa maṃjarī ṇigaa ttia kassa ṇu kahemi poddāe |</l>
<l>cittapariattaṇeṇa	puḍhamaṃ	aṃhehi	viṇṇāaṃ ||309||</l>
</lg></b>
<lg>
<l>(āmrāṇāṃ mañjarī nirgatā iti kasya nu kathayāmi putryāḥ |</l>
<l>cittaparivarttanena	prathamamasmābhirvijñātam ||)</l></lg>(dra.rā.pṛ.621)
<p>pramāṇarūpo hetu<b>rjñāpakaḥ</b> | yathā—(kāvyāda. 2.245)</p>
<b><lg>
<l>avadhyairindupādānāmasādhyaiścandanāmbhasām	|</l>
<l>dehoṣmabhiḥ subodhaṃ te sakhi ! kāmāturaṃ manaḥ || 310 ||</l>
</lg></b>
﻿<pb n="586"/>
<p>yadi vā upāttavyāpāro<b> 'numānahetuḥ</b> yathā—(saka. 2.28)</p>
<b><lg>
<l>etāni nissahatanorasamañjasāni śūnyaṃ manaḥ piśunayanti padāni tasyāḥ |</l>
<l>ete ca mārgataravaḥ kathayanti tāpamālambitojjhitapariglapitaiḥ pravālaiḥ ||</l>
</lg></b>
<p>anupāttavyāpāro <b>jñāpakaḥ</b> | sa tridhā—trikālārthaviṣayabhedāt | teṣu
<b>bhūtārthaviṣayo</b> yathā—(kāvyād. 2.12)</p>
<b><lg>
<l>kaṇṭhekālaḥ karasthena kapālenenduśekharaḥ |</l>
<l>jaṭābhiḥ s‍nigdhatāmrābhirāvirāsīd vṛṣadhvajaḥ || 312 ||</l>
</lg></b>
<p>yathā vā—(māgha. 1.70)</p>
<b><lg>
<l>sa bāla āsīd vapuṣā caturbhujo mukhena pūrṇendunibhastrilocanaḥ |</l>
<l>yuvā karākrāntamahībhṛduc‍cakairasaṃśayaṃ samprati tejasā raviḥ || 313 ||</l>
</lg></b>
<p><b>vartamānārthaviṣayo</b> yathā—(visā. 1.23)</p>
<b><lg>
<l>parvagranthiṣu vīrudhāṃ sumanaso madhye 'ṅkuraṃ pallavā
vāñchāmātraparigrahaḥ	pikavadhūkaṇṭho/?/dare pañcamaḥ |</l>
<l>kiṃ ca trīṇi jaganti jiṣṇudivasairdvitrairmanojanmano
devasyāpi cirojjhitaṃ yadi bhavedabhyāsavaśyaṃ dhanuḥ || 314 ||</l>
</lg></b>
<p>yathā vā—(saka. 1.90)</p>
<b><lg>
<l>maulau dhāraya puṇḍarīkamamitaṃ tanvātmano vikramaṃ
cakrāṅka vaha pādayugmamavanīṃ doṣṇā samabhyuddhara |</l>
<l>lakṣmīṃ bhrūnikaṭe niveśaya bhava jyāyān divaukaspate—
rviśvāntaḥkaraṇaikacora ! tadapi jñātaṃ hariḥ khalvasi || 315 ||</l>
</lg></b>
<p><b>bhaviṣyadarthaviṣayo</b> yathā—(mabhā. 2.3.13)</p>
<b><lg>
<l>vātāya	kapilā	vidyudātapāyātilohinī |</l>
<l>pītā varṣāya vijñeyā durbhikṣāya sitā bhavet || 316 ||</l>
</lg></b>
<p>yathā vā—(visā. 1.3)</p>
<b><lg>
<l>gonāsāya niyojitāgadarajāḥ sarpāya baddhauṣadhiḥ
kaṇṭhasthāya viṣāya vīryamahate pāṇau maṇīn bibhratī |</l>
<l>bharturbhūtagaṇāya	gotrajaratīnirdiṣṭamantrākṣarā
rakṣatvadrisutā vivāhasamaye prītā ca bhītā ca vaḥ || 317 ||</l>
</lg></b>
﻿<pb n="587"/>
<p>(<b>21.arthāpattiḥ</b>)</p>
<p><b>pratyakṣādyadhigato 'rthastathānupapadyamāno 'rthāntaraṃ gamayatītyarthāpattiḥ</b> | yathā—</p>
<b><lg>
<l>nirṇetuṃ śakyamastīti madhyaṃ tava nitambini |</l>
<l>anyathānupapattyaiva	payodharabharasthiteḥ || 318 ||</l></lg></b> (kāvyāda.2.218)
<p>yathā vā—(saka. 3.171)</p>
<b><lg>
<l>etadālokya lolākṣi rūpamapratimaṃ tava |</l>
<l>kalpayāmaḥ	kalātattvagurutāmādivedhasaḥ || 319 ||</l>
</lg></b>
<p>(<b>22. abhāvaḥ</b>)</p>
<p><b>padārthānāmavidyamānatā abhāvaḥ</b>, yathā—(seba. 4.20)</p>
<b><lg>
<l>saggaṃ apārijāaṃ kotthuhalacchirahiaṃ mahumahassa uraṃ |</l>
<l>sumarāmi mahaṇapurao amuddhaaṃdaṃ ca harajaḍāpabbhāraṃ || 320 ||</l>
</lg></b>
<lg>
<l>(svargamapārijātaṃ kaustubhalakṣmīrahitaṃ madhumathanasyoraḥ |</l>
<l>smarāmi mathanapurato 'mugdhacandraṃ ca harajaṭāprāgbhāram ||)</l>
</lg>
<p>yathā vā—(raghu. 8.65)</p>
<b><lg>
<l>dhṛtirastamitā ratiś‍cyutā galitaṃ geyamṛturnirutsavaḥ |</l>
<l>gatamābharaṇaprayojanaṃ pariśūnyaṃ śayanīyamadya me || 321 ||</l>
</lg></b>
<p>(<b>23. āgamaḥ</b>)</p>
<p>āp‍tavacana<b>māgamaḥ</b> | yathā—</p>
<b><lg>
<l>na kañcidavamanyeta sarvasya śṛṇuyānmatam |</l>
<l>bālasyāpyarthavad vākyamupayuñjīta paṇḍitaḥ || 322 ||</l>
</lg></b>
<p>yathā vā—(kusaṃ. 5.83)</p>
<b><lg>
<l>nivāryatāmāli ! kimapyasau vaṭuḥ punarvivakṣuḥ sphuritottarādharaḥ |</l>
<l>na kevalaṃ yo mahatāṃ vibhāṣate śṛṇoti tasmādapi yaḥ sa pāpabhāk || 323 ||</l>
</lg></b>
<p>(<b>24. pratyakṣam</b>)</p>
<p><b>aindriyaṃ mānasaṃ vā jñānaṃ pratyakṣam</b> | yathā—(māgha. 10.3)</p>
<b><lg>
<l>krāntakāntavadanapratibimbe	bhag‍nabālasahakārasugandhau |</l>
<l>svāduni praṇaditālini śīte nirvavāra madhunīndriyavargaḥ || 324 ||</l>
</lg></b>
﻿<pb n="588"/>
<p>yathā vā—(māmā. 1.43)</p>
<b><lg>
<l>paśyāmi tāmita itaśca puraśca paścādantarbahiḥ parita eva ca vartamānām |</l>
<l>ud‍buddhamugdhakanakābjanibhaṃ vahantīmāsaṅgitiryagapavartitadṛṣṭi vaktram || 325 ||</l>
</lg></b>
<b><lg>
<l>imāścaturviṃśatirarthasaṃśrayāḥ pṛthagvibhaktāḥ kavibhiḥ svalaṅkriyāḥ |</l>
<l>śrutītihāsaprabhavān	viśeṣato	mahāprabandhānupakartumīśate || 326 ||</l>
</lg></b>
<b><lg>
<l>anekadhā 'yaṃ kavibhiścirantanaiḥ prapañcito bhāmaha—vāmanādibhiḥ |</l>
<l>yato 'tra jātyādiralaṃkriyāgaṇo 'bhidheyatastena kṛto na vistaraḥ || 327 ||</l>
</lg></b>
<b><lg>
<l>athobhayālaṃkṛtayo manoharāḥ prapañcitā yadyapi pūrvasūribhiḥ |</l>
<l>tathāpi tebhyaḥ saviśeṣamucyate svarūpamāsāmiha tanniśamyatām || 328 ||</l>
</lg></b>
<p>(<b>3. ubhayālaṅkārāḥ —24</b>)</p>
<p><b>śabdaviśeṣadvārako 'rthaviśeṣo yeṣu pratīyate te ubhayālaṅkārāḥ |</b></p>
<p>te 'pi caturviṃśatireva | tadyathā—</p>
<p><b>upamā, rūpakaṃ, sāmyaṃ, saṃśayaḥ, samādhiḥ, samāsoktiḥ,
sahoktiḥ, samuc‍cayaḥ, tulyayogitā, leśaḥ, apahnutiḥ, aprastutapraśaṃsā,
utprekṣā, arthāntaranyāsaḥ, dīpakaṃ, parikaraḥ, kramaḥ, paryāyaḥ, atiśayaḥ,
ākṣepaḥ, viśeṣaḥ, śleṣaḥ, bhāvikaḥ, saṃsṛṣṭiriti</b> | tatra —</p>
<p>(<b>1. upamā</b>)</p>
<p>prasiddha‍yanurodhenārthayormithaḥ pratīyamānābhidhīyamānabhūyovayavasāmānyayoga <b>upamā</b> |</p>
<p>sā tridhā— padopamā, vākyopamā prapañcopamā ca | tāsu</p>
<p><b>padopamā</b> dvidhā— samāsopamā, pratyayopamā ca | tayoḥ</p>
<p><b>samāsopamā</b> caturdhā— antarbhūtevārthā, antarbhūtasāmānyā, antarbhūtobhayārthā
sarvasamāsā ceti | tāsu—</p>
<p><b>prathamā</b> yathā—(rudraṭā. 8.18)</p>
<b><lg>
<l>mukhamindusundaraṃ te bisakisalayakomale bhujālatike |</l>
<l>jaghanasthalī ca sundari tava śailaśilāviśāleyam || 329 ||</l>
</lg></b>
﻿<pb n="589"/>
<p><b>dvitīyā</b> yathā—(gāsa. 3.13)</p>
<b><lg>
<l>candasarisaṃ muhaṃ se amaasariccho a muharaso tissā |</l>
<l>sakaaggaharahasujjalacuṃbanaaṃ kassa sarisaṃ se || 330 ||</l>
</lg></b>
<lg>
<l>(candrasadṛśaṃ mukhaṃ tasyā amṛtasadṛkṣaśca mukharasastasyāḥ |</l>
<l>sakacagraharabhasojjvalacumbanakaṃ kasya sadṛśaṃ tasyāḥ ||)</l>
</lg>
<p><b>tṛtīyā</b> yathā—(saka. 4.3)</p>
<b><lg>
<l>kamalakarā rambhorū kuvalaaṇaaṇā miaṃkavaaṇā sā |</l>
<l>kaha ṇu ṇavacaṃpaaṃtrī muṇālabāhū piā tavaï(dahaï) || 331 ||</l>
</lg></b>
<lg>
<l>(kamalakarā rambhorūḥ kuvalayanayanā mṛgāṅkavadanā sā |</l>
<l>kathaṃ nu navacampakāṅgī mṛṇālabāhuḥ priyā tapati(dahati) ||)</l>
</lg>
<p><b>caturthī</b> yathā—(rudraṭa. 8.20)</p>
<b><lg>
<l>śaradindusundaramukhī kuvalayadaladīrghalocanā sā me |</l>
<l>dahati	manaḥ	kathamaniśaṃ	rambhāgarbhābhirāmorūḥ || 332 ||</l>
</lg></b>
<p><b>pratyayopamāpi</b> caturdhaiva |</p>
<p>pratyayo hi kaścidupameye, kaścidupamāne, kaścitsāmānye, kaścidivārthe vidhīyate | tatra,
<b>upameye</b> yathā—(saka. 4.5)</p>
<b><lg>
<l>haṃso dhvāṅkṣavirāvī syāduṣṭrakrośī ca kokilaḥ |</l>
<l>kharanādī mayūro 'pi tvaṃ ced vadasi vāggmini ! || 333 ||</l>
</lg></b>
<p><b>upamāne</b> yathā—(saka. 4.6)</p>
<b><lg>
<l>pūrṇendukalpavadanā	mṛṇālīdeśyadorlatā |</l>
<l>cakradeśīyajaghanā sā svap‍ne 'pi na dṛśyate || 334 ||</l>
</lg></b>
<p><b>sāmānye</b> yathā—(saka. 4.7)</p>
<b><lg>
<l>sūryīyati	sudhāraśmiranāthati	mṛtāyate |</l>
<l>mṛtasya kāntāvirahe svargo 'pi narakīyati || 335 ||</l>
</lg></b>
<p><b>ivārthe</b> yathā—(saka. 4.8)</p>
<b><lg>
<l>eka eva hi bhūtātmā bhūte bhūte vyavasthitaḥ |</l>
<l>ekadhā bahudhā caiva dṛśyate jalacandravat || 336 ||</l></lg></b> (upaniṣad)
﻿<pb n="590"/>
<p><b>vākyopamā</b>pi dvidhā— padārthayorvākyārthayośca | tatra—</p>
<p><b>padārthayo</b>ścaturdhā— pūrṇā, lup‍tā, lup‍tapūrṇā, pūrṇalup‍tā ceti | tatra—
upamānopameyasāmānyadharmadyotakānāṃ caturṇāmapi prayoge <b>pūrṇā</b> | yathā—(rudraṭā. 8.6)</p>
<b><lg>
<l>kamalamiva cāru vadanaṃ mṛṇālamiva komalaṃ bhujāyugalam |</l>
<l>alimāleva ca nīlā tavaiva madirekṣaṇe kabarī || 337 ||</l>
</lg></b>
<p>sāmānyadharmadyotakalope <b>lup‍tā</b> | yathā—(kāvyāda. 2.36)</p>
<b><lg>
<l>na padmaṃ mukhamevedaṃ na bhṛṅgau cakṣuṣī ime |</l>
<l>na kesarāṇi kāntāyā imāstā dantapaṅktayaḥ || 338 ||</l>
</lg></b>
<p>sāmānyadharmalope <b>lup‍tapūrṇā</b> | yathā—(kāvyāda. 2.16, saka. 4.11)</p>
<b><lg>
<l>rājīvamiva te vaktraṃ netre nīlotpale iva |</l>
<l>rambhāstambhāvivorū ca karikumbhāviva stanau || 339 ||</l>
</lg></b>
<p>dyotakalope <b>pūrṇalup‍tā</b> | yathā—(kāvyāda. 2.193, saka. 4.12)</p>
<b><lg>
<l>tvanmukhaṃ puṇḍarīkaṃ ca phulle surabhigandhinī |</l>
<l>komalāpāṭalau tanvi ! pallavaścādharaśca te || 340 ||</l>
</lg></b>
<p><b>vākyārthayorapi</b> caturdhaiva |</p>
<p>ekevādiśabdā, anekevādiśabdā, anivādiśabdā asādṛśyā ca | tatra—
<b>ekevādiśabdā</b> yathā—(raghu. 6.60)</p>
<b><lg>
<l>pāṇḍyo 'yamaṃsārpitalambahāraḥ klṛp‍tāṅgarāgo haricandanena |</l>
<l>ābhāti bālātaparaktasānuḥ sanirjharodgāra ivādrirājaḥ || 341 ||</l>
</lg></b>
<p><b>anekevaśabdā</b> yathā—(kāvyāda. 2.45)</p>
<b><lg>
<l>nalinyā iva tanvaṅgyāstasyāḥ padmamivānanam |</l>
<l>mayā	madhuvrateneva	pāyampāyamaramyata || 342 ||</l>
</lg></b>
<p><b>anivādiśabdā</b> yathā—(kāvyāda. 2.49)</p>
<b><lg>
<l>divo jāgarti rakṣāyai pulomārirbhuvo bhavān |</l>
<l>asurāstena hanyante sāvalepā nṛpāstvayā || 343 ||</l>
</lg></b>
<p><b>asādṛśyā</b> yathā—(māgha. 16.52)</p>
<b><lg>
<l>prahitaḥ pradhanāya mādhavānahamākārayituṃ mahībhujā |</l>
<l>na pareṣu mahaujasaśchalādapakurvanti malimlucā iva || 344 ||</l>
</lg></b>
﻿<pb n="591"/>
<p>vākyopamāyā eva prakāraḥ <b>prapañcopamā |</b></p>
<p>sāpi dvidhā— prakṛtarūpā vikṛtarūpā ca | tayoḥ</p>
<p>prakṛtarūpā caturdhā— samastopamā, ekadeśopamā, mālopamā raśanopamā ca | tāsu
<b>samastopamā</b> yathā—(ridraṭā. 8.30)</p>
<b><lg>
<l>alivalayairalakairiva kusumastabakaiḥ stanairiva vasante |</l>
<l>bhānti latā lalanā iva pāṇibhiriva kisalayaiḥ sapadi || 345 ||</l>
</lg></b>
<p><b>ekadeśopamā</b> yathā—(rudraṭā. 8.31)</p>
<b><lg>
<l>kamaladalairadharairiva daśanairiva kesarairvirājante |</l>
<l>alivalayairalakairiva kamalairvadanairiva nalinyaḥ || 346 ||</l>
</lg></b>
<p><b>mālopamā</b> yathā—(seba. 1.48)</p>
<b><lg>
<l>soha vva lakkhaṇamuhaṃ vaṇamāla vva viaṃḍa harivaïssa uram |</l>
<l>kitti vva pavaṇataṇaaṃ, āṇa vva balāīṃ se vilaggaï didaṭhī || 347 ||</l>
</lg></b>
<lg>
<l>(śobheva lakṣmaṇamukhaṃ vanamāleva vikaṭaṃ haripateruraḥ |</l>
<l>kīrtiriva pavanatanayamājñeva balānyastatasya vilagati dṛṣṭiḥ ||)</l>
</lg>
<p><b>raśanopamā</b> yathā—(rudraṭaṭīkā 8.28)</p>
<b><lg>
<l>candrāyate śiklarucātha haṃso haṃsāyate cārugatena kāntā |</l>
<l>kāntāyate sparśasukhena vāri vārīyate svacchatayā vihāyaḥ || 348 ||</l>
</lg></b>
<p><b>vikṛtarūpāpi</b> caturdhaiva— viparyāsopamā, ubhayopamā, utpādyopamā,
ananvayopayopamā ca | tāsu —</p>
<p><b>viparyasopamā</b> yathā—(ratnā.)</p>
<b><lg>
<l>yat tvannetrasamānakānti salile mag‍naṃ tadindīvaraṃ
meghairantaritaḥ priye! tava mukhacchāyānukārī śaśī |</l>
<l>ye 'pi	tvadnamanānusārigatayaste	rājahaṃsā	gatā—
stvatsādṛś‍yavinodamātramapi me daivena na kṣamayate || 349 ||</l>
</lg></b>
<p><b>ubhayopamā</b> yathā—(kāvyāda. 2.18)</p>
<b><lg>
<l>tvadānanamivāmbhojamambhojamiva	te	mukham |</l>
<l>nilīnāṃ nalinīkhaṇḍe kathaṃ nu tvāṃ labhemahi || 350 ||</l>
</lg></b>
﻿<pb n="592"/>
<p><b>utpādyopamā</b> yathā—</p>
<b><lg>
<l>suvṛttamuktāphalajālacitrakaṃ bhavedakhaṇḍaṃ yadi candramaṇḍalam |</l>
<l>śramāmbubindūttaraśobhā tārakaṃ tato mukhaṃ tena tavopamīyate || 351 ||</l>
</lg></b>
<p><b>ananvayopamā</b> yathā—(kāvyāda. 2.259)</p>
<b><lg>
<l>tvanmukhaṃ tvanmukhamiva tvadadṛśau tvadadṛśāviva |</l>
<l>tvanmūrtiriva mūrtiste tvamiva tvaṃ kṛśodari || 352 ||</l>
</lg></b>
<p>(<b>2. rūpakam</b>)</p>
<p>upamaivotpannasādṛś‍yāt tirobhūtabhedā <b>rūpakam</b> | tat ṣọdhā—</p>
<p>śabdapradhānam, arthapradhānam, ubhayapradhānaṃ, sāvayavaṃ, niravayavaṃ, saṅkīrṇaṃ ca | teṣu</p>
<p><b>śabdapradhānaṃ</b> caturvidham— samastam, asamastaṃ, samastavyastaṃ, rūpakarūpakaṃ ca | tatra
<b>samastaṃ</b> yathā—(kāvyāda. 2.259)</p>
<b><lg>
<l>pāṇipadmāni bhūpānāṃ saṃkocayitumīśate |</l>
<l>tvatpādanakhacandrāṇāmarciṣaḥ kundanirmalāḥ || 353 ||</l>
</lg></b>
<p><b>asamastaṃ</b> yathā—(kāvyāda. 2.67)</p>
<b><lg>
<l>aṅgulyaḥ pallavānyāsan kusumāni nakhārciṣaḥ |</l>
<l>bāhū late vasantaśrīstvaṃ naḥ pratyakṣacāriṇī || 354 ||</l>
</lg></b>
<p><b>samastavyastaṃ</b> yathā—</p>
<b><lg>
<l>smitaṃ mukhendau jyotsnā te prabhāmbu kucakumbhayoḥ |</l>
<l>dorlatāpallave pāṇau puṣpaṃ sakhi nakhārciṣaḥ || 355 ||</l>
</lg></b>
<p><b>rūpakarūpakaṃ</b> yathā—(kāvyāda. 2.93)</p>
<b><lg>
<l>mukhapaṅkajaraṅge 'smin bhrūlatā nartakī tava |</l>
<l>līlānāṭyāmṛtaṃ dṛṣṭau sakhi! yūnā niṣiñcati || 356 ||</l>
</lg></b>
<p><b>arthapradhānaṃ</b> caturdhā— samastaviṣayam, ekadeśāviṣayaṃ, yuktimat ayuktaṃ ca | tatra
<b>samastaviṣayaṃ</b> yathā—(kāvyāda. 2.69)</p>
<b><lg>
<l>tāmrāṅgulidalaśreṇinakhadidhītikesaram |</l>
<l>dhriyate mūrdh‍ni bhūpālairbhavaccaraṇapaṅkajam || 357 ||</l>
</lg></b>
﻿<pb n="593"/>
<p><b>ekadeśaviṣayaṃ</b> yathā—(kāvyāda. 2.71)</p>
<b><lg>
<l>akasmādeva te caṇḍi ! sphuritādharapallavam |</l>
<l>mukhaṃ muktāruco dhatte gharmāmbhaḥ—kaṇamañjarīḥ || 358 ||</l>
</lg></b>
<p><b>yuktimad</b> yathā—(kāvyāda. 2.77)</p>
<b><lg>
<l>smitapuṣpojjvalaṃ lolanetrabhṛṅgamidaṃ mukham |</l>
<l>na kāsyanandanaṃ subhru ! surabhiśvasitānilam || 359 ||</l>
</lg></b>
<p><b>ayuktaṃ</b> yathā—(kāvyāda. 2.78)</p>
<b><lg>
<l>idamārdrasmitajyots‍naṃ s‍nigdhanetrotpalaṃ mukham |</l>
<l>jagannetrendurasmākaṃ kathaṃ tāpāya kalpate || 360 ||</l>
</lg></b>
<p><b>ubhayapradhānaṃ</b> caturdhā— śuddhaṃ, saviśeṣaṇaṃ, raśanā mālā ca | tatra</p>
<p><b>śuddhaṃ</b> yathā—</p>
<b><lg>
<l>vellitabhru	galad‌gharmajalamālohitekṣaṇam |</l>
<l>vivṛṇoti	madāvasthāmidaṃ	vadanapaṅkajam || 361 ||</l>
</lg></b>
<p><b>saviśeṣaṇaṃ</b> yathā—(kāvyāda. 2.81)</p>
<b><lg>
<l>haripādaḥ śirolag‍najahnukanyājalāṃśukaḥ |</l>
<l>jayatyasuraniḥśaṅkasurānandotsavadhvajaḥ || 362 ||</l>
</lg></b>
<p><b>raśanā</b> yathā—(rudraṭā.8.50)</p>
<b><lg>
<l>kisalayakarairlatānāṃ karakamalairmṛgadṛśāṃ jagajjayati |</l>
<l>nalinīnāṃ	kamalamukhairmukhendubhiryoṣitāṃ	 madanaḥ || 363 ||</l>
</lg></b>
<p><b>mālā</b> yathā—(u.rā.ca. 1.38)</p>
<b><lg>
<l>iyaṃ	gehe	lakṣmīriyamamṛtavartirnayanayo—
rasāvasyāḥ	sparśo vapuṣi	bahalaścandanarasaḥ |</l>
<l>ayaṃ bāhuḥ kaṇṭhe śiśiramasṛṇo mauktikasaraḥ
kimasyā na preyo yadi paramasahyastu virahaḥ || 364 ||</l>
</lg></b>
<p><b>sāvayavaṃ</b> caturdhā— sahajāvayavam, āhāryāvayavam, ubhayāvayavaṃ viṣamaṃ ca |</p>
<p><b>sahajāvayavaṃ</b> yathā—</p>
<b><lg>
<l>papphuriaüṭhṭhadalaaṃ	takkhaṇavigaliaruhiramahuvicchaḍḍa |</l>
<l>ukkhaḍidaaṃṭhaṇālaṃ paḍiaṃ phuḍadasaṇakesaraṃ muhakamalaṃ || 365 ||</l>
</lg></b>
﻿<pb n="594"/>
<lg>
<l>(prasphuritoṣṭhadalaṃ	tatkṣaṇavigalitarudhiramadhuvicchardam |</l>
<l>utkhaṇḍitakaṇṭhanālaṃ patitaṃ sphuṭadaśanakesaraṃ mukhakamalam ||)</l>
</lg>
<p><b>āhāryāvayavaṃ</b> yathā—</p>
<b><lg>
<l>to	kuṃbhaaṇṇapaḍivaaṇadaṃḍapaḍighaṭṭiāmarisaghoraviso |</l>
<l>galiaṃsuaṇimmoo jāo bhīsaṇaaro dasāṇaṇabhuao || 366 ||</l>
</lg></b>
<lg>
<l>(tataḥ	kumbhakarṇaprativacanadaṇḍaparighaṭṭitāmarṣaghoraviṣaḥ |</l>
<l>galitāṃśukanirmoko jāto bhīṣaṇanaro daśānanabhujagaḥ ||)</l>
</lg>
<p><b>ubhayāvayavaṃ</b> yathā—(rudraṭaṭīkā 8.43)</p>
<b><lg>
<l>yasyā bījamahaṃkṛtirgurutaro mūlaṃ mameti graho
nityatvasmṛtiraṅkuraḥ sutasuhṛdjñātyādayaḥ pallavāḥ |</l>
<l>skandho dāraparigrahaḥ paribhavaḥ puṣpaṃ phalaṃ durgatiḥ
sā me tavac‍caraṇārhaṇāparaśunā tṛṣṇālatā lūyatām || 367 ||</l>
</lg></b>
<p><b>viṣamaṃ</b> yathā—(kāvyāda. 2.80)</p>
<b><lg>
<l>madaraktakapolena manmathastvanmukhendunā |</l>
<l>nartitabhrulatenālaṃ mardituṃ bhuvanatrayam || 368 ||</l>
</lg></b>
<p><b>niravayavaṃ</b> caturdhā— sādhāraṃ, nirādhāraṃ, paramparitaṃ vyatirekavac‍ca |</p>
<p><b>sādhāraṃ</b> yathā—(seba. 1.22)</p>
<b><lg>
<l>sohaï visuddhakiraṇo gaaṇasamuddammi raaṇivelālaggo |</l>
<l>tārāmuttāvaaro phuḍavihaḍiamehasippisaṃpuḍavimmukko || 369 ||</l>
</lg></b>
<lg>
<l>(śobhate viśuddhakiraṇo gaganasamudre rajanīvelālag‍naḥ |</l>
<l>tārāmuktāprakaraḥ sphuṭavighaṭitameghaśuktisaṃpuṭavimuktaḥ ||)</l>
</lg>
<p><b>nirādhāraṃ</b> yathā—</p>
<b><lg>
<l>vaṇarāikesahatthā kusumāuhasurahisaṃcaraṃtadhaavaḍā |</l>
<l>sasiaramuhuttamehā tamapaḍihatthā viṇeṃtti dhūmuppīḍāḥ || 370 ||</l>
</lg></b>
<lg>
<l>(vanarājikeśahastāḥ	kusumāyudhasurabhisaṃcaraddhvajapaṭāḥ |</l>
<l>śaśikaramuhūrtameghāstamaḥ—pratihastā viniryanti dhūmotpīḍāḥ ||)</l>
</lg>
<p><b>paramparitaṃ</b> yathā—</p>
<p><b>vavasāaraïpaoso.</b> (seba. 1.14; dra. pṛ. 339)</p>
﻿<pb n="595"/>
<p><b>vyatirekavad</b> yathā—(śāku. 2.10)</p>
<b><lg>
<l>anāghrātaṃ puṣpaṃ kisalayamalūnaṃ kararuhai—
ranāviddhaṃ rat‍naṃ madhu navamanāsvāditarasam |</l>
<l>akhaṇḍaṃ puṇyānāṃ phalamiva ca tadrūpamanaghaṃ
na jāne bhoktāraṃ kamiha samupasthāsyati vidhiḥ || 371 ||</l>
</lg></b>
<p><b>saṅkīrṇaṃ</b> caturdhā— sāvayavasaṅkīrṇaṃ, niravayavasaṅkīrṇam, ubhayasaṅkīrṇaṃ, śleṣānvitaṃ ca |
<b>sāvayavasaṅkīrṇaṃ</b> yathā—(seba. 1.17)</p>
<b><lg>
<l>raïarakesaraṇivahaṃ sohaï dhavalabbhadalasahassaparigaaṃ |</l>
<l>mahumahadaṃsaṇajoggaṃ piāmahuppattipaṃkaaṃ va ṇahaalaṃ || 372 ||</l>
</lg></b>
<lg>
<l>(ravikarakesaranivahaṃ śobhate dhavalābhradalasahastraparigatam |</l>
<l>madhumathanadarśanayogyaṃ pitāmahotpattipaṅkajamiva nabhaḥ sthalam ||)</l>
</lg>
<p><b>niravayavasaṅkīrṇaṃ</b> yathā—</p>
<b><lg>
<l>dīho diahabhuaṃgo/viasaṃto raïbiṃbaphaṇāmaṇippahaṃ païraṃto |</l>
<l>avarasamuddamuvagao muṃcaṃto kaṃcuaṃ va ghammaa—āavaṇivahaṃ || 373 ||</l>
</lg></b>
<lg>
<l>(dīrgho divasabhujaṅgo ravibimbaphaṇāmaṇiprabhāṃ prakiran/vikasamānaḥ |</l>
<l>aparasamudramabhigato muñcan kañcukamiva dharma/ātapanivaham ||)</l>
</lg>
<p><b>ubhayasaṅkīrṇaṃ</b> yathā—(seba. 1.19)</p>
<b><lg>
<l>dhuamehamahuarāo	ghaṇasamaāaḍiḍhaoṇaavimukkāo |</l>
<l>ṇahapāaasāhāo ṇiaaṭṭhāṇaṃ va paḍigaāo disāo || 374 ||</l>
</lg></b>
<lg>
<l>(dhutameghamadhukarā	ghanasamayākṛṣṭāvanatavimuktāḥ |</l>
<l>namaḥpādapaśākhā nijakasthānamiva pratigatā diśaḥ ||)</l>
</lg>
<p><b>śleṣānvitaṃ</b> yathā—(seba. 1.24)</p>
<b><lg>
<l>pīṇapaohabaralaggaṃ	disāṇaṃ	pavasaṃtajalaasamaaviiṇṇaṃ |</l>
<l>sohaggapaḍhamaïṇhaṃ pammāaï/pavvāaï sarasaṇahavaaṃ iṃdadhaṇuṃ || 375 ||</l>
</lg></b>
<lg>
<l>(pīnapayodharalag‍naṃ	diśāṃ	pravasajjaladasamayavitīrṇam |</l>
<l>saubhāgyaprathamacihnaṃ pramlāyati/praśuṣyati sarasanakhapadamindradhanuḥ ||)</l>
</lg>
﻿<pb n="596"/>
<p>(<b>3. sāmyam</b>)</p>
<p><b>prasiddhasādharmyābhāve dyotakābhāve ubhayābhāve vā ukticāturyādaupamyapratītiḥ
sāmyam</b> | sā tridhā— prasiddhasādharmyābhāvaḥ, dyotakābhāvaḥ, ubhayābhāvaḥ | tatra
<b>prasiddhasādharmyābhāve</b> yathā—(raghu. 6.67)</p>
<b><lg>
<l>saṃcāriṇī dīpaśikheva rātrau yaṃ yaṃ vyatīyāya patiṃvarā sā |</l>
<l>narendramārgāṭṭa iva prapede vivarṇabhāvaṃ sa sa bhūmipālaḥ || 376 ||</l>
</lg></b>
<p><b>dyotakābhāve</b> yathā—</p>
<b><lg>
<l>naiko 'pi tvādṛśo 'dyāpi jāyamāneṣu rājasu |</l>
<l>nanu dvitīyo nāstyeva pārijātasya pādapaḥ || 377 ||</l>
</lg></b>
<p><b>ubhayābhāve</b> yathā—(sa.ka. 3.184)</p>
<b><lg>
<l>na martyalokastridivāt prahīyate mriyeta nāgre yadi vallabho janaḥ |</l>
<l>nivṛttameva tridivaprayojanaṃ mṛtaḥ sa cejjīvata eva jīvati || 378 ||</l>
</lg></b>
<p>asya ca sāmyotkarṣādibhirananta uktiprapañcaḥ | sāmyena yathā—(śāku. 1.16)</p>
<b><lg>
<l>śuddhāntadurlabhamidaṃ vapurāśramavāsino yadi janasya |</l>
<l>dūrīkṛtāḥ	khalu	guṇaurudyānalatā	vanalatābhiḥ || 379 ||</l>
</lg></b>
<p><b>utkarṣeṇa</b> yathā—(bārā. 2.17)</p>
<b><lg>
<l>tad vaktraṃ yadi mudritā śaśikathā tac‍cat smitaṃ kā sudhā
tac‍cakṣuryadi hāritaṃ kuvalayaistāśced giro dhiṅ madhu |</l>
<l>hā kandarpadhanurbhuvau ca yadi te kiṃ vā bahu brūmahe
yatsatyaṃ	punaruktavastuvirasaḥ'	sargakramo	vedhasaḥ || 380 ||</l>
</lg></b>
<p><b>sāmyotkarṣābhyāṃ</b> yathā—(visā. 3.27)</p>
<b><lg>
<l>taraṅgaya	dṛśo 'ṅgane ! patatu citramindīvaraṃ
sphuṭīkuru radacchadaṃ vrajatu vidrumaḥ śvetatām |</l>
<l>kṣaṇaṃ vapurapāvṛṇu spṛśatu kāñcanaṃ kālikā—
mudañcaya manāṅ mukhaṃ bhavatu ca dvicandraṃ nabhaḥ || 381 ||</l>
</lg></b>
<p><b>upameyāpakarṣeṇa</b> yathā—(rudraṭā. 8.78)</p>
<b><lg>
<l>garvamasaṃvāhyamimaṃ locanayugalena vahasi kiṃ bhadre ! |</l>
<l>santīdṛśāni diśi saraḥsu nanu nīlanalināni || 382 ||</l>
</lg></b>
﻿<pb n="597"/>
<p><b>upamānāpakarṣeṇa</b> yathā—</p>
<b><lg>
<l>ekkoṇṇāmiamuabhaṃge	vimalakavole
vaaṇammi tua maacchi tiriñchaṇaaṇe |</l>
<l>ehu sasibibaü kalaṃgagāraü paṇḍara ukhittaü
uppareṇa	bhamāi	aṇimañchaṇakhapparaü || 383 ||</l>
</lg></b>
<lg>
<l>(ekonnāmitabhrūbhaṅge	vimalakapole
vadane	tava	madākṣi	tiryaṅnayane |</l>
<l>etacchaśibimbaṃ kalaṅkāgāraṃ pāṇḍaramutkṣip‍ta—
mupari	bhrāmayitvā	nirmañchanakarparam ||)</l>
</lg>
<p><b>ubhayāpakarṣeṇa</b> yathā—(gā.sa.1.13)</p>
<b><lg>
<l>ghariṇīe mahāṇasakammalaggamasimalii/maïli—eṇa hattheṇa |</l>
<l>chittaṃ muhaṃ hasijjaï, caṃdāvatthaṃ gaaṃ païṇā || 384 ||</l>
</lg></b>
<lg>
<l>(gṛhiṇyā mahānasakarmalag‍namaṣīmalinitena/malinena hastena |</l>
<l>spṛṣṭaṃ mukhaṃ hasyate candrāvasthā gataṃ patyā ||)</l>
</lg>
<p><b>upamānasya sāmyāpakarṣo</b> yathā—</p>
<b><lg>
<l>anyato naya muhūrtamānanaṃ candra eṣa sarale ! kalāmayaḥ |</l>
<l>mā kadācana kapolayormalaṃ saṃkramayya samatāṃ neṣyati || 385 ||</l>
</lg></b>
<p><b>anutkarṣāpakarṣaṃ</b> yathā—(rudraṭā. 8.108)</p>
<b><lg>
<l>magaṃ mṛgāṅkaḥ sahajaṃ kalaṅkaṃ bibharti tasyāstu mukhaṃ kadācit |</l>
<l>āhāryamekaṃ	mṛganābhipatramiyānaśeṣeṇa	tayorviśeṣaḥ || 386 ||</l>
</lg></b>
<p>evamanyadapi yathā—(rudraṭā. 8.73)</p>
<b><lg>
<l>kiṃ maraṇaṃ ! dāridrayaṃ, ko vyādhirjivitaṃ daridrasya |</l>
<l>kassvargaḥ ! sanmitraṃ, sukalatraṃ, suprabhuḥ, susutaḥ, || 387 ||</l>
</lg></b>
<p>(<b>4. saṃśayaḥ</b>)</p>
<p>upamānopameyayoḥ atyantasādṛś‍yāt sandehaḥ <b>saṃśayaḥ</b> | yathā—(sa.ka. 4.75)</p>
<b><lg>
<l>vālī bhaṃbhurabholī ullasia ṇiaṃsiṇī
gahaṇaṃ suṇia vinikkantā ṇiddāe bhembhalī |</l>
<l>rāhu vi tīa muhu johaī puṇu johaī gaaṇu
bhullalleo ṇa hu āṇaī doṇhavi candukaṃ vaṇu || 388 ||</l>
</lg></b>
﻿<pb n="598"/>
<lg>
<l>(bālā atīva mugdhā skhalitanivasanā
grahaṇaṃ śrutvā viniṣkrāntā nidrayā vihvalā |</l>
<l>rāhurapi tasyā mukhaṃ paś‍yati punaḥ paś‍yati gaganaṃ
bhrāntimān na khalu jānāti dvayoścandraḥ kaḥ ||)</l>
</lg>
<p>yathā vā—(saka. 4.79)</p>
<b><lg>
<l>muhe	maakhaliullāve	ṇhāṇollae	ciure
veṇīaṃsaṇasāre	samottiahāre		ure |</l>
<l>kālāntare taralācchihu maaṇu/ṇa samullasaï
māhaü puṇu tthaṇaguḍare ṇa muṇaï kahiṃ vasaï || 389 ||</l>
</lg></b>
<lg>
<l>(mukhe madaskhalitollāpe s‍nānotplute cikure
veṇīnivasanasāre	samauktikahāre	urasi |</l>
<l>kālāntare	taralākṣṇormadanaḥ	samullasati
māghe punaḥ stanagṛhe na jñāyate kutra vasati ||)</l>
</lg>
<p>(<b>5. samādhiḥ</b>)</p>
<p><b>anyadharmāṇāmanyatrāropaṇaṃ samādhiḥ |</b></p>
<p>yathā—(saka. 5.357)</p>
<b><lg>
<l>avaūhiapubbadise samaaṃ joṇhāe seviapaosamuhe |</l>
<l>māi ṇa jhijjaü raaṇī varadisāitapacchiammi miaṅkeṃ || 390 ||</l>
</lg></b>
<lg>
<l>(avagūhitapūrvadiśo samakaṃ jyots‍nayā sevitapradoṣamukhe |</l>
<l>mātarna kṣīyate rajanī aparadiśābhimukhaprasthite mṛgāṅke ||)</l>
</lg>
<p>yathā vā—</p>
<b><lg>
<l>vallahe lahu volantaï pattaï puṇu bahu bali
kijjami tāmarasiṇi tujjha rosahu thirahu |</l>
<l>jeṇa ṇiraggalu jampaï kimpi ṇa jāva jaṇu
tāva himeṇa visitti jhatthi puluṭhṭhatanu || 391 ||1</l>
</lg></b>
<lg>
<l>(vallabhe laghu vyapakrāmatyāgacchati punarbahu baliḥ
kriye tāmarasāni tava roṣasya sthirasya |</l>
<l>yena nirargalaṃ jalpati kimapi na yāvajjana—
stāvaddhimena viśīrṇā jhaṭiti pluṣṭatanuḥ ||)</l>
</lg>
<!-- NOTES pg=598!-->
1. atra rāghavaḥ—'mātṛkāsu bhūyasā apapāṭhaḥ |' iti | sādhu | mūlaṃ tu kimādhṛtamiti jñeyam |
﻿<pb n="599"/>
<p>melitamapi <b>samādhireva</b> | yathā—</p>
<b><lg>
<l>deho vva paḍaï diaho kaṇṭhaccheo vva lohio hoi raī |</l>
<l>galaï ruhiraṃ vva saṃjhā gholaï kesakasaṇaṃ sirammia timiraṃ || 392 ||</l>
</lg></b>
<lg>
<l>(deha iva patati divasaḥ kaṇṭhaccheda iva lohito bhavati raviḥ |</l>
<l>galati rudhiramiva sandhyā ghūrṇate keśakṛṣṇaṃ śira iva timiram ||)</l>
</lg>
<p>yathā ca—(7.57, 10.417)</p> <b><lg><l>pallaviaṃ via karapallavehiṃ || 393 ||</l>
</lg></b>
<p>(<b>6. samāsok‍tiḥ</b>)</p>
<p><b>upamānopameyayoratyantaprasiddherupamānenaiva saṃkṣepato 'bhidhānaṃ samāsoktiḥ |</b></p>
<p>sā dvidhā — abhidhīyamānasādṛś‍yā, pratīyamānasādṛśyā ca | tayoḥ—</p>
<p><b>abhidhīyamānasadṛś‍yā</b> yathā—</p>
<b><lg>
<l>nālasya prasaro jaleṣvapi kṛtāvāsasya kośe ruci—
rdaṇḍe karkaśatā mukhe ca mṛdutā mitre mahān praśrayaḥ |</l>
<l>āmūlaṃ guṇasaṃgrahavyasanitā dveṣaśca doṣāgame/kare
yasyaiṣā sthitirambujasya vasatiryuktaiva tatra śriyaḥ || 394 ||</l>
</lg></b>
<p>yathā ca—(bārā. 1.42)</p>
<b><lg>
<l>indurlip‍ta ivāñjanena jaḍitā dṛṣṭirmṛgīṇāmiva
pramlānāruṇimeva vidrumalatā ś‍yāmeva hemaprabhā |</l>
<l>pāruṣyaṃ kalayā ca kokilavadhūkaṇṭeṣviva prastutaṃ
sītāyāḥ purataśca hanta śikhināṃ barhāḥ sagarhā iva || 395 ||</l>
</lg></b>
<p><b>pratīyamānasādṛś‍yā</b> yathā—</p>
<b><lg>
<l>uttuṅgeṃ	kṛtasaṃśrayasya	śikhariṇyuc‍cāvacagrāvaṇi
nyagrodhasya kimaṅga tasya vacasā ślāghāsu paryāpyate |</l>
<l>bandhurvā sa purākṛtaḥ kimathavā satkarmaṇāṃ saṃcayo
mārge rūkṣavipatraśākhini jano yaṃ prāpya viśrāmyati || 396 ||</l>
</lg></b>
<p>yathā ca—(bha.śa. 39)</p>
<b><lg>
<l>kiṃ jāto 'si catuṣpathe yadi ghanacchāyo 'si kiṃ chāyayā
saṃpannaḥ phalito 'si kiṃ yadi phalaiḥ pūrṇo 'si kiṃ saṃnataḥ |</l>
<l>he sadvṛkṣa ! sahasva samprati sakhe śākhāśikhākarṣaṇa—
kṣobhāmoṭanabhañjanāni	jagataḥ	svaireva	duśceṣṭitaiḥ || 397 ||</l>
</lg></b>
﻿<pb n="600"/>
<p>(<b>7. sahok‍tiḥ</b>)</p>
<p><b>dravyaguṇākriyādīnāṃ sahābhidhānaṃ sahoktiḥ |</b></p>
<p>sā dvidhā— sādṛś‍yavatī, asādṛś‍yavatī ca tayoḥ</p>
<p><b>ādyā (sādṛś‍yavatī)</b> yathā—(seba. 2.14)</p>
<b><lg>
<l>dhīraṃ va jalasamūhaṃ timiṇivahamiva sapakkhapavvaaloaṃ |</l>
<l>ṇaïsotte vva taraṅge raaṇāi va garuaguṇasaāi vahahaṃtaṃ || 398 ||</l>
</lg></b>
<lg>
<l>(dhairyamiva jalasamūhaṃ timinivahamiva sapakṣaparvatalokam |</l>
<l>nadīstrotāṃsīva taraṅgān rat‍nānīva gurukaguṇaśatāni vahantam ||)</l>
</lg>
<p>dvitīyā (<b>asādṛś‍yavatī</b>) yathā—(seba. 5.7)</p>
<b><lg>
<l>dhīreṇa samaṃ jāmā hiaeṇa samaṃ ahiṭhṭhiā uvaesā |</l>
<l>ucchāheṇa saha bhuā bāheṇa samaṃ galanti se ullāvā || 399 ||</l>
</lg></b>
<lg>
<l>(dhaiyreṇa samaṃ yāmā hṛdayena samamaniṣṭhitā upadeśāḥ |</l>
<l>utsāhena saha bhujau bāṣpeṇa samaṃ galantyasyollāpāḥ ||)</l>
</lg>
<p>(<b>8. samuc‍cayoktiḥ</b>)</p>
<p><b>dravyaguṇakriyāṇāmekatra bahūnāmāropaṇaṃ samuc‍cayoktiḥ |</b></p>
<p>sā caturdhā— ekadyotakā, anekadyotakā, ekānekadyotakā, adyotakā ca |</p>
<p><b>ekadyotakā</b> yathā—</p>
<b><lg>
<l>kalāḥ pralāpā gatayo madālasā viśuddhavistrambharasāḥ samāgamāḥ |</l>
<l>tadaṅganānāṃ ramaṇīyatāṃ yayurvisarpilajjāvibhavāśca vibhramāḥ || 400 ||</l>
</lg></b>
<p><b>anekadyotakā</b> yathā—</p>
<b><lg>
<l>aprākṛtassa kathamastu na vismayāya yasminnuvāsa karuṇā ca kṛtajñatā ca |</l>
<l>lakṣmīśca sāttvikaguṇojjvalitaṃ ca tejo dharmaśca mānavinayau ca parākramaśca || 401 ||</l>
</lg></b>
<p><b>ekānekadyotakā</b> yathā—</p>
<b><lg>
<l>vicintyamānaṃ manasā 'pi dehināmidaṃ hi lokeṣu cakāsti durlabham |</l>
<l>niśā sacandrā madirā ca sotpalā priyānurāgo 'bhinavaṃ ca yauvanam || 402 ||</l>
</lg></b>
<p><b>adyotakā</b> yathā—</p>
<b><lg>
<l>puraṃ trikūṭaṃ parikhā payonidhiḥ prabhurdaśāsyaḥ subhaṭā niśācarāḥ |</l>
<l>naro 'bhiyoktā ripavaḥ plavaṅgamāḥ kimatra vo hāsyapade mahad bhayam || 403 ||</l>
</lg></b>﻿<pb n="401"/>
<b><lg>
<l>asmin bhajanti ghanakomalagaṇḍaśailā</l>
<l>nāryo 'nurūpamadhivāsamadhityakāsu || 16 ||</l>
</lg></b>
<p>atra sap‍tamyantāni prathamāntāni ca viśeṣaṇāni nārīradhityakāśca vibhaktivipariṇāmato
viśeṣayanti | etena vacanavibhaktivipariṇāmo liṅgavipariṇāmaśca vyākhyātaḥ |
tayorādyo yathā—(māgha. 12.3)</p>
<b><lg>
<l>hastasthitākhaṇḍitacakraśālinaṃ dvijendrakāntaṃ śritavakṣasaṃ śriyā |</l>
<l>satyānuraktaṃ narakasya jiṣṇavo guṇaurnṛpāḥ śārṅgiṇamanvayāsiṣuḥ || 17 ||</l>
</lg></b>
<p>dvitīyo yathā—(māgha 5.20)</p>
<b><lg>
<l>rociṣṇukāñcanacayāṃśupiśaṅgitāśā vaṃśadhvajairjaladasaṃhatimullikhantyaḥ |</l>
<l>bhūbharturāyatanirantarasanniviṣṭāḥ pādā ivābhibabhurāvalayo rathānām|| 98||</l>
</lg></b>
<p>4. yatra ākāṅkṣānivṛttaye 'rthāntaramadhyāhniyate <b>sādhyāhāranaiyāyikī</b> | yaṃthā—</p>
<b><lg>
<l>na dānena na mānena na śāṭhyena na sevayā |</l>
<l>na śastreṇa na śāstreṇa sarvathā kimapi striyaḥ || 19 ||</l>
</lg></b>
<p>atra vaśībhavantītyādiradhyāhāraḥ |</p>
<p>5. yatra liṅgāderaśrutau vidhirniṣedho vā sarvavākyānāṃ vidhiniṣedhaparatvena prakalpyate,
sā <b>vākyaśeṣanaiyāyikī</b> | yathā—</p>
<b><lg>
<l>tadetat kākatālīyaṃ tadetad vā ghuṇākṣaram |</l>
<l>yadanātmavatāmāyuryaccānītimatāṃ śriyaḥ || 20 ||</l>
</lg></b>
<p>tasmādātmavatā nītimatā bhavitavyamiti vākyaśeṣaḥ |</p>
<p>6. yatra sannihitānupapattau vyavahitamāśrīyate sā <b>vyavahitakalpanānaiyāyikī</b> | yathā—</p>
<b><lg>
<l>dilīpānantaraṃ rājye taṃ niśamya pratiṣṭhitam |</l>
<l>pūrvaṃ pradhūmito rājñāṃ hṛdaye 'gnirivotthitaḥ || 21 || (raghu. 4.2)</l>
</lg></b>
<p>atrāgnerniśamanakriyāsambhavāt pūrvakālatvāyoge taṃ niśamyāpi rājñāṃ rajatāmiti
(rājatāṃ prati ?) vyutthitikālārtho vyavahito vyapekṣyate | tenāyamarthaḥ sampadyate—
taṃ rājye pratiṣṭhitaṃ niśamya rājābhimānamudvahatāṃ hṛdaye 'gnirivotthita iti |</p>
<p>7. etena <b>guṇakalpanānaiyāyikī</b> api vyākhyātā | yathā—</p>
<b><lg>
<l>caṃda—ṇihiekkacalaṇā ṇaha—bhamira—marālaṇihiṇu avara—vaā |</l>
<l>kamalavaṇa—diṇṇahatthā ṇahasirī bhuvaṇamoaraï || 22 ||</l>
</lg></b>
<pb n="402"/>
<p>(candranihitaikacaraṇā nabhobhramaṇaśīla—marāla—nihitāpara—padā|
kamala—vana—dattahastā nabhaśrīrbhuvanamavatarati||)</p>
<p>8. ādigrahaṇādapoddhāravākyabhedādayo gṛhyante| teṣu yatra vṛtticchannasya sarvanāmādibhi—
rapodadhṛtyānusandhānaṃ kriyate sā <b>apoddhāranaiyāyikī</b>| yathā—(kusaṃ. 5. 76)</p>
<b><lg>
<l>vipatpratīkārapareṇa maṅgalaṃ niṣevyate bhūtisamutsukena vā |</l>
<l>jagaccharaṇyasya nirāśiṣaḥ sataḥ kimābhirāśopahatātmavṛttibhiḥ || 23 ||</l>
</lg></b>
<p>atra vṛtticchannayorvipad‌vibhūtipadayorābhiriti sarvanāmnānusandhāne jagacchaऱṇyasya
kiṃ vipadbhiḥ, nirāśiṣaḥ kiṃ vibhūtibhirityarthaḥ saṅgacchate |</p>
<p>9. ekavākyatve 'pyapekṣitatānavāp‍tau tatra vākyāntaramupakalpyate, sā <b>vākyabhedanaiyāyikī |</b>
yathā— (gāsa. 3.31)</p>
<b><lg>
<l>tuha asamaṃ sohaggaṃ, amahilasarisaṃ ca sāhasaṃ majjha |</l>
<l>jāṇaï golāūro, vāsārattastaddhaddharatto a || 24 ||</l>
</lg></b>
<lg>
<l>(tavāsamaṃ saubhāgyamamahilāsadṛśaṃ ca sāhasaṃ mama |</l>
<l>jānāti godāpūro varṣārātrārdharātraśca ||)</l>
</lg>
<p>atra tavāsamaṃ saubhāgyamastrījanocitaṃ ca me sāhasaṃ godāvarīpūro jānātītyetāvadekaṃ
vākyam | naikaḥ sākṣī pramāṇamityapekṣāyāṃ varṣārātrārdharātraśceti dvitīyam | anyathā
hyekavākyatāyāṃ 'yathāsaṅkhyamanudeśaḥ samānām' (1.3.10) iti godāvarīpūrastvatsaubhāgyaṃ
varṣārātrārdharātrastu matsāhasaṃ jānātītyayamarthaḥ sampadyate | yadi cāyamapi na yathāsaṅkhayasya
viṣayaḥ, ko 'nyo bhaviṣyati? tatra ko doṣa iti ced vivakṣitārthāsiddhiḥ | yathāsaṅkhyapakṣe
hi yeṣu tvaṃ pallavitalatāpratānāpavāriteṣu godāvarītaṭaguhāgṛheṣu kāmaparavaśābhirvarāṅganā—
bhirabhisāryamāṇo viharasi, pūra eva teṣu yadi praveṣṭumīṣṭe, yāni cāhaṃ prasup‍tāśeṣajanapade
pravarṣadambhogharāndhakāranissañcāre prāvṛṇniśīthe paribhramantī mahāsāhasāni (kṛtvā
abhisāritavatyasmi tāni) varṣārātrārdharātra eva yadi draṣṭuṃ śaknoti, na punaranyasyaitat
sāmarthyamityayamarthaḥ saṅgacchate | na cāyamasyā vivakṣitaḥ, api tu evaṃ nāma tvaṃ
subhago 'sievaṃ nāma cāhaṃ sāhasinī yārdharātre varṣāsu pūrapūrṇāṃ godāvarīmullaṅghyāgaṇita—
prāṇasaṃśayā tvāmabhisāritavatyasmi, tasmāt kṛtajñatāmanurudhyamānena saubhāgyātiśayayogād
bahuvallabhenāpi tvayānuraktāyāṃ mayyanukrośo na moktavya iti ||</p>
<pb n="403"/>
<p><b>(3. naiṣedhikī)</b></p>
<p>1. atha yatra sādharmyādibhirarthāntare 'nuvṛttaḥ padārthadharmo vacanena nivartyaye, sā
<b>vacananaiṣaidhīkī</b>; sā tu pratīyamānanivṛttinimittā ca | tayorādyā yathā—</p>
<b><lg>
<l>mūle kaṇṭakasantatirupari ca vikacāni rak‍takusumāni |</l>
<l>etāvataiva śālmaliranuharati na paṅkajavanasya || 25 ||</l>
</lg></b>
<p>atra śālmalisādṛś‍yaṃ kaṇṭaṃkakusumasādharmyāt paṅkajavane 'nuvṛttaṃ pratīyamāna—
saugandhyādiguṇābhāvasūcakena vacanena nivartyate |</p>
<p>dvitīyā yathā—</p>
<b><lg>
<l>kāryajñaḥ praṣṭavyo na punarmānyo mama priyo veti |</l>
<l>gururastrā(ratrā?)sanasevyaḥ priyānitambaḥ kadā mantrī || 26 ||</l>
</lg></b>
<p>atra yo yasya mānyaḥ priyo vā sa tasya mantrīti sāmānyena mānyatvapriyatvābhyāṃ
mānyapriyānuvṛttā praṣṭavyatā priyānitambadṛṣṭāntāvaṣṭambhaśobhinābhidhīyamāna—</p>
<p>kāryajñatvā bhāvasūcakena vacanena nivartyate |</p>
<p>2. yatra asambhavena vidheyaṃ niṣidhyate sā <b>asambhavanaiṣedhikī</b> | sā dvidhā
aprastāvanimittā, anutpādanimittā ca |</p>
<p>tayorādyā yathā—(gāsaṃ. 3.44)</p>
<b><lg>
<l>vevira—siṇṇa—karaṃguli—pariggaha—kkhalialehaṇī—magge |</l>
<l>sotthi ccia ṇa samappaï piasahi lehammi kiṃ lihimo || 27||</l>
</lg></b>
<lg>
<l>(vepanasvinnakarāṅguliparigrahaskhalitalekhanīmārge |</l>
<l>svastyeva na samāpyate priyasakhi lekhe kiṃ likhāmaḥ ||)</l>
</lg>
<p>atra svastīti padasyāsamāp‍tau sandeśadānādestaduttarakālabhāvino 'prastāva iti
tannimittattvenāsambhavena lekhyasya vidheyatvaṃ niṣidhyate |</p>
<p>dvitīyā yathā—</p>
<b><lg>
<l>laï vappuḍa piu duddha katto amhāṇahuṃ chāsi |</l>
<l>puttahumatthe hattho jaï dahi—jammevi jaa āsi || 28 ||</l>
</lg></b>
<lg>
<l>(gṛhāṇa anukampya piba dugdhaṃ kuto 'smākaṃ takram |</l>
<l>putrakamastake hasto yadi dadhijanmanyapi jātamāsīt ||)</l>
</lg>
<p>atra dadhno 'pyanutpattau taduttarakālabhāvinastakrotpādanasyāsambhavena takrapānasya
vidheyatvaṃ niṣidhyate |</p>
<pb n="404"/>
<p>3. yatra virodhinā śabdenārthena vā kāryaṃ nivāryate sā <b>virodhanaiṣedhikī |</b>
tayorādyā yathā—</p>
<b><lg>
<l>te pucchijjahi vattaḍī je tahi disihi na eṃti |</l>
<l>jehi sa diṭṭhi goraḍī te dukkaru jīaṃti || 29 ||</l>
</lg></b>
<lg>
<l>(te praṣṭavyāḥ vārtā ye tasyā diśo nāyānti |</l>
<l>yaisyā dṛṣṭā gaurī te duṣkaraṃ jīvanti ||)</l>
</lg>
<p>atra te vārtāṃ praṣṭavyāḥ ye tasyā diśo nāyāntīti pūrvāparavirodhinā vākyena
kenacit parijanavidhitsitaḥ priyāpravṛttipraś‍no niṣidhyate |</p>
<p>dvitīyā yathā—(he.prā. vyā. 4.418)</p>
<b><lg>
<l>piasaṃgama kaü niddaḍī piaho parokkhaho kemba |</l>
<l>maïṃ binni vi vinnāsiśvā nidda na emva na temva || 30 ||</l>
</lg></b>
<lg>
<l>(priyasaṅgame kuto nidrā priyasya parokṣasya katham |</l>
<l>mayā dve api vināśite nidrā naivaṃ na tathā ||)</l>
</lg>
<p>atra samastaprāṇahṛd‌bhedasādhāraṇyena pravṛtto nidrārthastadvirodhibhyāṃ priyasaṅgama—
viyogābhyāṃ niṣidhyate |</p>
<p>4. yatrārthitvā(rthitatva ?)pravṛttamanyenaiva tatkāryasiddhau niṣidhyate sā <b>kṛtārthatvanaiṣedhikī</b> |</p>
<p>yathā— (gā.sa. (ve) 772)</p>
<b><lg>
<l>kiṃ tassa pāraeṇaṃ kimaggiṇā kiṃ va gabbhaharaeṇa |</l>
<l>jassa urammi ṇisammaï/ṇimajjaï umhāaṃtatthaṇī jāā || 31 ||</l>
</lg></b>
<lg>
<l>(kiṃ tasya prāvārakeṇa kimagninā kiṃ vā garbhagṛhakeṇa |</l>
<l>yasyorasi nimajjati ūṣmāyamāṇastanī jāyā ||)</l>
</lg>
<p>atra prāvaravilāsāgnigarbhagṛhakāṇi haimanaśītārttinivṛttaye pravṛttāni
tadarthakāriṇopārūḍhayauvanopagūḍhapriyākucoṣmaṇā nivartyante |</p>
<p>5. yatra parisaṃkhyātenārthena śeṣaṃ niṣidhyate sā <b>parisaṃkhyānaiṣedhikī |</b> yathā—</p>
<b><lg>
<l>ve vāvalla viuddhamuhe sajjia—tilaï ti kaṃḍa |</l>
<l>kaa—kaṇṇuppali paṃca sara taho kāmaho kodaṃḍa || 32 ||</l>
</lg></b>
<lg>
<l>(dvau bāṇau vibuddhamukhe sajjitatilake trayaḥ kāṇḍāḥ |</l>
<l>kṛtakarṇotpale pañca śarāstasya kāmasya kodaṇḍaḥ ||)</l>
</lg>
<pb n="405"/>
<p>atra jagajjigīṣayā cakrīkṛtakāmakodaṇḍānukāriṇi mukhe vibuddhe 'pi
locanotpaladvayasyaiva prakāśamānatvāt kusumasāyakasya dvāveva bāṇau na trayo
na pañceti, sajjitatilake traya eva, na dvau na pañceti, kṛtakarṇotpale pañcaiva
na dvau na traya iti parisaṃkhyātenārthena śeṣaṃ niṣidhyate |</p>
<p>6. yatraikāvadhāraṇenānyat parākriyate sā <b>niyamanaiṣedhikī</b> | yathā—</p>
<b><lg>
<l>sa ccia jīā te ccia maggaṇā sā a jassa dhaṇuiṭṭhī |</l>
<l>diṭṭhia kuvalayaviloaṇāṇa so jaaï kaṃdappo || 33 ||</l>
</lg></b>
<lg>
<l>(saiva jyā ta eva mārgaṇāḥ sā ca yasya dhanuryaṣṭiḥ |</l>
<l>dṛṣṭyā kuvalayavilocanānāṃ sa jayati kandarpaḥ ||)</l>
</lg>
<p>atra jyāmārgaṇadhanuryaṣṭīnāmanyatra bhedenopalambhāt kandarpaviṣaye 'pi tadbhedo 'nuvṛtaḥ
kuvalayavilocanādṛṣṭestena tena saṃsthānena tattatkāryakaraṇāt saiva sarvātmiketya—
vadhāraṇaṃ(ṇena) nivartyate | etena niyamasadṛśaphalo vinigraho 'pi vyākhyātaḥ | yathā—</p>
<b><lg>
<l>bhavatu samadanā rataye tilakavatī cārucampakacchāyā |</l>
<l>dhanacandanadhavalakucā kāntā tava vidviṣāmaṭavī || 34 ||</l>
</lg></b>
<p>ādigrahaṇāt asambhavaniyamo viśeṣe pratyakṣaśrutirityādayo gṛhyante | tayoḥ —</p>
<p><b>asambhavaniyamo</b> yathā—</p>
<b><lg>
<l>hāro thaṇāṇa savaṇāṇa kuṇḍalā mehalā ṇiaṃbassa |</l>
<l>acchīṇa uṇo vibhave vi maṃḍaṇaṃ kajjalasalāā || 35 ||</l>
</lg></b>
<lg>
<l>(hāraḥ stanayoḥ śravaṇayoḥ kuṇḍale mekhalā nitambasya |</l>
<l>akṣṇoḥ punarvibhave 'pi maṇḍanaṃ kajjalaśalākā ||)</l>
</lg>
<p><b>viśeṣapratyakṣaśruti</b>ryathā—(u.rāca. 1.38)</p>
<b><lg>
<l>iyaṃ gehe lakṣmīriyamamṛtavarttirnayanayo—
rasāvasyāḥ sparśo vapuṣi bahulaścandanarasaḥ |</l>
<l>ayaṃ bāhuḥ kaṇṭhe śiśiramasṛṇo mauktikarasaḥ(saraḥ)
kimasyā na preyo yadiparamasahyastu virahaḥ || 36 ||</l>
</lg></b>
<p>seyamudbhūtasambandhavyatirekeṇa i X X X daṃ padārthānāmitaretaraṃ pratyākāṅkṣāsanni—
dhiyogyatāpekṣiṇī <b>vyapekṣā</b> ityucyate ||</p>
<pb n="406"/>
<p><b>(ākāṅkṣā)</b></p>
<p>kā punariyamākāṅkṣā nāma? <b>pratipatturjijñāsā |</b></p>
<p>sā kathaṃ padārthānāmupapadyate ? kāraṇe kāryopacārāt |</p>
<p>tathā hi— abhidhānaparyavasānamabhidheyaparyavasānaṃ ca jijñāsotpattikāraṇaṃ,
taccopacāreṇākāṅkṣeti vyapadiśanti | tatrābhidhānapakṣe dvāramityekapadaprayoge 'bhidhānameva na
paryavasyati | na hyanuccarite yogyapratiyoginī sannidhāyini pade saṃvriyatāmapāvriyatā—
mityādāvanvitābhidhānaṃ bhavati | vṛddhavyavahāre cānvitārthānyeva padāni pratīyante; bālo
hi vyutpadyamānaḥ prayojyavṛddhasya śabdaśravaṇa samanantarabhāvinīṃ viśiṣṭaceṣṭānumitāṃ
śabdakāraṇikāṃ pratītimanvitārthaviṣayāma(n)vagacchannanvita evārthe padānāmabhidhānasāmarthya—
mavadhārayati | viśvajitā yajetetyādau punaranekapadaprayogāllabdhe 'nvitābhidhāne 'bhidheyameva na
paryavasyati, atrānuṣṭheyatayāvagatasya vākyābhidheyasyārthasyānuṣṭhātāramantareṇānupapatteḥ,
tadupapattaye yuktaivānuṣṭhātṛjijñāsā; tasyāṃ ca satyāmaparipūrṇatvāvagamāllokavadadhyāhāre
kartavye yogyatvāt svargakāma evānuṣṭhātādhyāhniyate | abhihitānvayavādipakṣe 'pi
padārthāntaramantareṇānvayāsāmarthyāttadupapattaye yuktaiva pratiyogijijñāsā; tasyāṃ ca
satyāmaparipūrṇavākyaparipūrakatayānvitābhidhānavadeva prakaraṇādivaśena yogyādhyāhāraḥ kriyate |</p>
<p><b>(anvitābhidhānam)</b></p>
<p>nanvevaṃ sati yatra padatrayaṃ prayujyate gāmānaya śuklāmiti loke, tatrābhidhānābhidheyā—
paryavasānayorasambhavānnākāṅkṣāstīti kathamanvitābhidhānam? vākyasya gāmanayetyetāvataiva
paripūrṇatvāt satyam, padānuccāraṇa evametat | uccarite satyetasminnasyāpyānayati—
sannidhānāt tadekavākyatvāvagamādānayatyanvitasyārthābhidhāyitvāvadhāraṇādākāṅkṣāṃ ca
vinā tadasambhavādānayaterākāṅkṣā parikalpyate | uktaṃ ca (śābara—)<b>bhāṣyakṛtā</b>— <b>'bhavati
ca sā raktaṃ pratyākāṅkṣā'</b> (śābhā. 1.2.7) iti | tena tatrānvitābhidhāna—
siddhayarthamevākāṅkṣā | yadi paramayaṃ viśeṣaḥ, dvāramityādau tasyaiva padasyānvitābhidhānā—
kāṅkṣā, gāmānaya śuklāmiti tu padāntarasyeti | uktaṃ ca—</p>
<b><lg>
<l>anvitasyābhidhānārthamuktārthaghaṭanāya vā |</l>
<l>pratiyogiṣu jijñāsā sā sā ' 'kāṅkṣeti gīyate || 37 ||</l></lg></b> (prapa. 9) iti |
<p>sā ceyamākāṅkṣā vibhāge sati bhavantīti vyutpattāvupalakṣaṇamāśrīyate | kimiti
punaḥ sannidhiyogyataiva nāśrīyate ?</p>
<pb n="407"/>
<p>nirākāṅkṣeṇānvitābhidhānādarśanāt | ayameti putro rājñaḥ puruṣo 'yamapasāryatāmiti
putrasambandhanirākāṅkṣo rājā na puruṣeṇānvīyate |</p>
<p>kasmāt punarubhayoḥ putrapuruṣayoḥ sannidhiyogyatvāviśeṣe 'pi putreṇaiva rājñaḥ
sambandho na puruṣeṇa ?</p>
<p>ucyate, nyāyasāpekṣatvād vākyārthapratipatteḥ nityasāpekṣeṇaiva rājā sambadhyate,
tena sambandhanirākāṅkṣaḥ na puruṣeṇa sambandhamanubhavatīti ākāṅkṣāpi
vyutpattāvupalakṣaṇamāśrīyate |</p>
<b><lg>
<l>paripūrṇena yogyasya samīpasyāpyananvayaḥ |</l>
<l>vyutpattau tena śabdānāmākāṅkṣā 'pyupalakṣaṇam || 38 || (prapa. 8/9)</l>
</lg></b>
<p>sā ceyamākāṅkṣā pratiyogiṣu na sarveṣu sahasaiva yugapadupajāyate, api tu
kāraṇopanipātāt krameṇa | tathā hi— kriyayā (kriyāyāḥ) kartāramantareṇāsambhavāt
tadavagatau kartā prathamamapekṣyate, sa ca niṣphale vyāpāre na pravartata iti karmāpekṣate,
vyāpāraśca karaṇamantareṇāśakyaḥ sādhayitumiti karaṇāpekṣā | evamadhikaraṇādayaḥ
kriyākārakaviśeṣaṇādayaścāpekṣaṇīyā iti kāraṇopanipātaḥ syāt | kriyādiṣu yathā—</p>
<b><lg>
<l>jijñāsā jāyate boddha‍uḥ sambandhiṣu tathā tathā || 39 ||</l>
</lg></b>
<b><lg>
<l>yadyadākāṅkṣitaṃ yogyaṃ sannidhiṃ pratipadyate |</l>
<l>tadanvitaḥ padenārthaḥ svakīyaḥ pratipādyate || 40 ||(pra.pa8/9)</l>
</lg></b>	
<p><b>(sannidhiḥ)</b></p>
<p>atha sannidhiḥ kaḥ?</p>
<p><b>yogyasyākāṅkṣitasya yadānantaryam |</b></p>
<p>sa dvidhā— abhidhānaviṣayaḥ abhidheyaviṣayaśca |</p>
<p>tatroccāraṇanimitto<b> 'bhidhānaviṣayaḥ</b>, avinābhāvanimitto<b> 'bhidheyaviṣayaḥ</b>| tayoḥ—</p>
<p>ādyo( 'bhidhānaviṣayo) yathā—(kāvyāda. 31.43)</p>
<b><lg>
<l>līlāsmitena śucinā mṛdunoditena
vyālokitena laghunā guruṇā gatena |</l>
<l>vyājṛmbhitena jaghanena ca darśitena
sā hanti tena galitaṃ mama jīvitena ||</l>
</lg></b>
<p>atra līlāsmitādibhiḥ śucyādīni viśeṣaṇāni yathāsānnidhyamabhisambadhyante |
<b>dvitīyo</b> yathā— (kāsūvṛ. 5.1.14)</p>
<pb n="408"/>
<b><lg>
<l>mā bhavantamanalaḥ pavano vā vāraṇo madakalaḥ paraśurvā |</l>
<l>vāhinījalabharaḥ kuliśaṃ vā svasti te 'stu latayā saha vṛkṣa || 42 ||</l>
</lg></b>
<p>atra dahatvityādikā kriyā tadavinābhāvanimittakāt sānnidhyādadhyāhṛtānalādibhiḥ
sambandhate |</p>
<p>nanu ca sannidhivadākāṅkṣāpyavinābhāvanimittā kimiti neṣyate ? yaddhi yena vinā
na bhavati niyogatastena tadākāṅkṣyate | kriyā hi kārakāvinābhāvinī; tāṃ pratītya
kārakaṃ jijñāsate | evaṃ kārakamapi buddhvā kriyāmiti |</p>
<p>tadayuktam, jijñāsāvirāmānupapatteḥ; tathā hyavinābhāvena kārakajijñāsāpyupapadyate |</p>
<p>atha prayojanābhāvāt kārakātiriktamanyatra jijñāsyate, tarhi kriyāmātrāvagame 'pi
yatra kārakajñānena prayojanaṃ nāsti tatra jijñāsā na syāt | anuṣṭheyatayā hi
kriyāyāmavagatāyāṃ kārakopādānamantareṇa tadanuṣṭhānānupapatteḥ kārakajñānaṃ prayojanavat |
vartamānāpadeśādau tvananuṣṭheyatayā nāsti kārakajñānena prayojanam |</p>
<p>atha ca yatrāpi vākyamaparipūrṇaṃ manyante, sākāṅkṣārthābhidhāyitayā cāparipūrṇatā;
ata eva ca tatrādhyāhāramapi kurvanti | yatrāpi ca anuṣṭheyāvagatiḥ, tatrāpi niśśeṣakāraka—
jijñāsā syāt | tathā ca devadatta gāmānayeti karaṇānupādānādaparipūrṇatā syāt |</p>
<p>athaikakārakajñānenāpi tāvadanuṣṭhānopapatterna kārakāntarajijñāsā; devadatta
gāmabhyāja daṇḍeneti prayukte 'pi daṇḍaśabde tadākāṅkṣā na syāt |
tataścānākāṅkṣitatvāt tasya tadanvayo vākyārthe na syāt |</p>
<p>atha daṇḍapadoccāraṇāt tatrākāṅkṣā parikalpyate, anyathā daṇḍapadasyānanvaye
tatpadoccāraṇanarthakaṃ syāditi |</p>
<p>evamaruṇayaikahāyanyā piṅgākṣyā somaṃ krīṇātītya(na)nvayaprasaṅgaḥ | na hi
vedapadoccāraṇenānarthakena (na) bhavitavyamiti kiṃcana pramāṇamasti | na ca tatrākāṅkṣodaye
kiṃcit kāraṇāntaramastīti somaṃ krīṇātītyato 'dhikasyānanvitatā syāt | ato
nākāṅkṣāyāmavinābhāvo nimittatvenāśrīyata iti ||</p>
<p>ākāṅkṣāvacca sannidhāvapi sannidhāpakakrameṇaiva kramo veditavyaḥ | tadanusāreṇa
cānvitābhidhānamapi tathaiveti ||</p>
<b><lg>
<l>sannidhiśśabdajanmaiva vyutpattau nopalakṣaṇam |</l>
<l>adhyāhṛtenāpyarthena loke sambandhadarśanāt || 43 ||</l>
</lg></b>
<pb n="409"/>
<b><lg>
<l>sahasaiva na sarveṣāṃ sannidhiḥ pratiyoginām |</l>
<l>sannidhāpakasāmagrīkrameṇa kramavānasau || 44||</l>
</lg></b>
<b><lg>
<l>yathāyathā sannidhānaṃ jāyate pratiyoginām |</l>
<l>tathātathā krameṇaiva śabdairanvitabodhanam || 45||</l></lg></b> (prapa. 8/9)
<p>(<b>yogyatā</b>)</p>
<p>atha kā yogyatā ? <b>yadetat sambandhārhatvaṃ nāma |</b></p>
<p>tad dvidhā— <b>mukhyārthadvārakaṃ jaghanyārthadvārakaṃ</b> ca |</p>
<p>kaḥ punarmukhyārtho jaghanyārtha iti ?</p>
<p>śravaṇasamanantaraṃ sākṣādeva śabdād yatrārthaḥ pratīyate sa mukhamiva prathamaṃ
bhavatīti <b>mukhyaḥ</b>|</p>
<p>yastu guṇasambandhādivyavadhānena śabdādavagamyate sa jaghanamiva paścājjāyata iti
<b>jaghanyaḥ |</b> tayoḥ —</p>
<p><b>mukhyastridhā</b> 'jātyādimukhyaḥ, ākṛtyādimukhyaḥ, bhrāntyādimukhyaśca | teṣu</p>
<p>jātiguṇakriyābhidhāyibhiḥ śabdairyo 'bhidhīyate sa <b>jātyādimukhyaḥ</b>| gauḥ padā na
spraṣṭavyā, śuklāṃ gāmabhyāja, pācakamānaya, yajñadattaṃ bhojayeti |</p>
<p>sa evā ' 'lekhyapratikṛtipratimāpratibimbādiviṣayaḥ <b>ākṛtyādimukhyaḥ |</b> yathā—
'bhavanabhittau kā X X X, gāvaḥ kriyantāṃ, viṣṇuṃ pañcāmṛtena snapaya, apsu candramasaṃ
paś‍yeti |</p>
<p>viparyayādhyāsavivartavipariṇāmādivaṣiyo <b>bhrāntyādimukhyaḥ |</b> ko 'yamanākāśe
śaśī, sa eṣa bālābāhumūle bālacandramāḥ, tadetadalātacakraṃ visphurati, tadidamindrā—
yudhaṃ vilokyata' iti |</p>
<p><b>jaghanyo 'pi</b> tridhā— gauṇa, upacarito lākṣaṇikaśca |</p>
<p>yayordravyaśabdayossāmānādhikaraṇyaprayoge viśeṣaṇaviśeṣyabhāvaḥ pratīyate sa gauṇaḥ |
yathā— gaurvāhīkaḥ siṃho māṇavakaḥ, tṛṇaṃ lakṣmīḥ, goṣpadaṃ samudra iti |</p>
<p>samānādhikaraṇaśabdaprayoge yo 'nyaviśeṣaṇatvena prasiddhaḥ kutaścinnimittā—
danyaviśeṣaṇatvaṃ labhate sa <b>upacaritaḥ</b>| yathā— śuklaṃ yaśaḥ, madhuraṃ vākyam, surabhi
śīlam, subhagaḥ svabhāva iti |</p>
<pb n="410"/>
<p>yastu śabdopāttenārthena kriyā X X X samarthenāvinābhāvāt sahacaraṇādi sa
<b>lākṣaṇikaḥ</b> | yathā— yaṣṭīḥ praveśaya, chatriṇo gacchanti, mañcāḥ krośanti, gaṅgāyāṃ
ghoṣaḥ prativasatīti ||</p>
<p>nanvevaṃ sati jātyādiśabdārthāḥ sarve lākṣaṇikā bhaveyuḥ, te 'pi hi svarūpeṇa
kriyāṃ sādhayitumaparyāp‍tairjātyādibhiravinābhūtavyaktirūpatayopalakṣyante |</p>
<p>naivam; jātyādipravṛttinimittānāṃ kriyāsiddhiṣu X X X tīrādyarthānāmapi samanvayo
dṛś‍yate | naivaṃ gaurālabhyatāṃ prokṣyatāṃ viśasyatāmityādau anapekṣitavyaktīnāṃ
gotvādijātīnāmapi | etenāruṇayā krīṇāti, abhikrāmaṃ juhotītyādau guṇakriyayordravya—
vyavadhānenāpi kriyāsamanvaye dravyāṇāmalākṣaṇikatvamevetyabhihitaṃ bhavati |</p>
<p>nanu ca jātiguṇakriyā X X X pākena jīvatīti |</p>
<p>naivamatra jātyādīnāṃ viśiṣyate / viśeṣyatā nadravyarūpatvāt | taduktam—</p>
<b><lg>
<l>vastūpalakṣaṇaṃ yatra sarvanāma prayujyate |</l>
<l>dravyamityucyate so 'rtho bhedyatvena vivakṣitaḥ || 46 ||</l></lg></b>(vāpa. 3.4.3)
<p>kṛdabhihitaśca bhāvo dravyavat prakāśata iti | evaṃ ca mukhyavṛttīnāṃ jaghanyavṛttīnāṃ
ca śabdānāṃ prayoge so 'rthaḥ, yatra sambandhitvena upalambhaḥ yadyevaṃ yajeta svargakāma
ityādau svargayāgayoḥ sambandhitvenānupalambhāt kathaṃ yogyatvenāvadhāraṇam, anavadhārita—
yogyatayośca kathamanvitābhidhānam? ucyate—</p>
<b><lg>
<l>sāmānyenaiva yogyatvaṃ loke yadavadhāritam |</l>
<l>tadanvitābhidhānasya vyutpattāvupalakṣaṇam || 47 || (pra.pa 8/ 9)</l>
</lg></b>
<p>(<b><emph>6. sāmarthyam</emph></b>)</p>
<p>dṛṣṭaṃ ca sādhyasādhanayorle X X X X yātmakasāmarthyākhyasambandho mukhyatā
(tayā ?) vyapekṣetyucyate | vyapekṣāvatāṃ padārthānāṃ mithaḥ sambandhirūpatā <b>sāmarthyam</b>|</p>
<p>tattridhā <b>1. bhedaḥ, 2. saṃsargaḥ, 3. ubhayaṃ</b> ca | tatra —</p>
<p>(1) rājño bhṛtya ityādau yadā tāvadetadavadhṛtaṃ parāyattārthavṛttirayaṃ bhṛtyaśabdo na
svatantrārtha— vṛttiḥ, tadā sāmānyena svāmisaṃsargasyāvagatatvāt 1svāmiviśeṣa—
jñāpanāyopādīyamāno rājaśabdaḥ svāmyantarebhyo bhṛtyaśabdārthaṃ vyāvartayati |
so 'yaṃ svāmyantaravyavacchedo <b>bheda</b> ityucyate |</p>
<!-- NOTES pg=410!-->
1. ityeva rāghavaḥ |
<pb n="411"/>
<p>(2) yadā tu rājapuruṣa ityādāvanavagatāparāyattabhāvasya puruṣasya svāmisambandhadyotanāya
rājaśabdaḥ prayujyate, tadā viśeṣasaṃsargasya śabdopādānatvādanavakāśo
viśeṣāntarasampātaḥ, tadā hyaśabdā svāmyantaranivṛttirarthādavasīyate | sa <b>saṃsargaḥ</b> |</p>
<p>(3) yadā tvarthāvagatasāmarthyayoḥ pratipattinibandhanayorabhedāpekṣāyāṃ samāp‍tāveva (samāsa iva ?)
bhedasaṃsargeṇa sāmarthyaṃ bhavati, yathā nīlaṃ ca tadutpalaṃ ca nīlotpalamiti (<b>tadubhayam</b>) |</p>
<p>yatra tuṃ na sambandhayogyatā na tatra sāmarthyam, yathā— klidyate vastraṃ, nīlam
utpalam, āli karṇe, neha kaścitpuruṣaḥ vyāghra sarati pallīm, paśya sakhe kaṣṭaṃ
X X X, gaccha tvam yūpāya dāru śobhanaṃ śaile, nivartasva vyāghrād bhayaṃ devadattasya
yajñadattāt, bhāryā rājñaḥ puruṣo brāhmaṇasya, saktastvam akṣeṣu śauṇḍaḥ pibati
pānāgāre | ayaṃ daṇḍo harānena phalāni, antarā tvāṃ ca māṃ ca kamaṇḍaluḥ, antareṇa
takṣaśilāṃ pāṭaliputraṃ ca srugh‍nasya prākāraḥ, odanaṃ paca tava bhaviṣyatīti | atra
prathameṣvabhinnavākyatvāt 'tiṅṅatiṅa' (8.1.28) iti nighāto na bhavati |.</p>
<p>(<b>sambandhaḥ</b>)</p>
<p>kaḥ punarayaṃ sambandho nāma ? <b>ahānirvyapekṣā vyatiṣaṅga</b> iti | tathā hi—
sampūrvo badh‍nāti <b>ahānau</b> vartate, tadyathā asti no gargaiḥ sambandhaḥ, asti no
vatsaiḥ sambandha iti | tathā vyatiṣaṅge vartate, yo 'yasā rajjvā vā kīlādau vyatiṣakto
bhavati sa sambandha ityucyate | tatra yadā sambandhasyāhānirarthaḥ tadā ūrīkaroti
kārikākaroti śaklīkaroti paṭapaṭākaroti cakāsāñcakāra vidāṅkurvantu, lunīhi
lunīhityevāyaṃ lunāti, bhrāṣṭramaṭa maṭhamaṭa dūramaṭa ityevāyamaṭati ityevamādayaḥ prayogā
bhavanti | na hyete kadācidapyanyonyaṃ jahatīti |</p>
<p>yadā sambandhaśabdasya <b>vyapekṣā</b> arthaḥ tadā gurukulaṃ devadattasya, sūryamapi na
paśyanti asūryampaśyā rājadārāḥ, kiṃñcidapi na kurvāṇaḥ akiṃcitkurvāṇaḥ,
śaṅkulayā kṛtaḥ khaṇḍaḥ śaṅkulākhaṇḍaḥ, dadh‍nopasikta odano dadhyodanaḥ, aśreṇayaḥ
śreṇayaḥ kṛtāḥ śreṇīkṛtāḥ, kaṇṭhe kālo 'sya kaṇṭhekālaḥ, keśeṣu keśeṣu ca gṛhītvā
pravṛttaṃ yuddhaṃ keśākeśi ityādayaḥ prayogā bhavanti | etaiḥ samāsāvasthāyāmapi
devadattādīnyapekṣyante |</p>
<pb n="412"/>
<p>yadā tu sambandhaśabdasya <b>vyatiṣaṅgo 'rthaḥ</b> tadā upakumbham, nīlotpalam,
gogarbhiṇī, pūrvakāyaḥ, sap‍tarṣayaḥ, plakṣanyagrodhau, kaṣṭaśritaḥ, kāka X X X ca mitho
viśeṣaṇaviśeṣyabhāvena vyatiṣajyante |</p>
<p>yatra hi <b>pūrvottarapadayoḥ saṅgatārthatā tatsāmarthyaṃ sambandhaḥ</b>, sa ca
viśeṣaṇaviśeṣyabhāva ityākhyāyate; tatra caikasya prādhānyamanyasyopasarjanatvam |</p>
<p>na hi pradhānayorupasarjanayoreva vā sambandhaḥ kalpate, pradhānasyā—
parārthatvādupasarjanasya X X X X X lakṣita(?) parasparaṃ padadvayaṃ pradhānopasarjanabhāvena
viśeṣaṇaviśeṣyabhāvamāsādayati |</p>
<p>sa ca pradhānopasarjanabhāvaḥ kadācicchabdanibandhanaḥ, kadācidaśabdopādānaḥ
sāmarthyenāvasīyate |</p>
<p><b>śabdanibandhano</b> yadā vaiyadhikaraṇyaṃ xxx upasarjanaśabdā hi
pradhānopakārāya pariṇataṃ svārthamācakṣāṇāḥ xxx midadhānāḥ prathamayaiva saṃskriyante |</p>
<p><b>aśabdopādāno</b> yadā sāmānādhikaraṇyam, aparārthatayā hi prātipadikasyāvyatireke
vṛthā (yad ā—)virbhavati śabdaiḥ tadubhayordravyaśabdatāyāmupapadyate, sā ca guṇādīnāṃ
matublopādinā bhavati |</p>
<p>so 'yaṃ vibhaktibhedataḥ sāmarthyataśca pradhānopasarjanabhāvo dviprakāraḥ mukhyavṛttyā
upacāravṛttyā ca |</p>
<p><b>sambandhavibhaktyā</b> yathā— 'rājñaḥ puruṣaḥ, yūpāya dāru |</p>
<p><b>kārakavibhaktyā</b> tu śrūyamāṇakriyo 'śrūyamāṇakriyaśca |</p>
<p><b>śrūyamāṇakriyo</b> yathā— kaṣṭaśritaḥ, vyāghrād bhayam |</p>
<p><b>aśrūyamāṇakriyo</b> yathā— śaṅkulayā khaṇḍaḥ, akṣeṣu śauṇḍaḥ |</p>
<p><b>mukhyavṛttyā</b> yathā— nīlamutpalam, vīraḥ puruṣaḥ |</p>
<p><b>upacāravṛttyā</b> yathā— puruṣo vyāghraḥ, siṃho māṇavakaḥ |</p>
<p>viśeṣaṇaviśeṣyayorupasarjanapradhānabhāvaḥ sāmānādhikaraṇye vibhaktyabhedādaśakyaḥ
śabdato 'vadhārayitum, sambandhasāmarthyāttu pratīyate | na hi sambandhaḥ pradhānayoreva vā sambhavati |</p>
<p>nanu ca nīlamutpalamityekaikapadaprayogādanavacchinnā x x x prathamā na prāp‍noti
yathā nīlaśabdastāvadayaṃ svārthasāmānyavacano 'vyatirekāt prātipādikārthasya prathamayaiva
sambadhyate, tathaivotpalaśabdo 'pi | yadeva kevalamavyatirekārthābhidhāyi padaṃ padāntara—
<pb n="413"/>
sannidhāne 'pi tat tadeva | tato yamarthamabhidhātuṃ yogyamavadhṛtamasya rūpaṃ tameva
padāntarasannidhāvapi pratyāyayati, rūpabhedāt | na hi rasanamasannidhau darśanasya
madhurādivyañjakadarśanasannidhau nīlādivyaktisāmarthyaṃ labhate | kiṃtu padayoḥ paricchinnārthaḥ
pumāṃstayoḥ sannidhau prayogasāmarthyādarthayoḥ parasparopaśleṣayogyatvādekavākya—
rūpānugrahāc‍cānyonyaṃ pradhānopasarjanabhāvena viśeṣaṇaviśeṣyabhāvamupaiti | tathā hi —
yatra viśeṣaṇaṃ viśeṣyaṃ caikasminnarthe sambhedaṃ pratilabhate tatra yaśśabdaḥ sa
pūrvottarapadādhiṣṭhānamenaṃ pratyāyayati | utpalaśabdo 'bhipravartamānaḥ sarvotpalāvagraharūpeṇa
pravartate nīlaśabdaḥ pravartamāno viśiṣṭāvagraharūpeṇāvacchinatti |</p>
<p>yadi vā nīlamityetatpravartamānanyūnādhikabhāvamanapekṣamāṇamanenaiva dharmeṇa sarvayogyaṃ
sadutpalamiti śabdāntareṇa viśiṣṭāyāṃ yogyatāyāṃ niyamyate |</p>
<p>athavā yathā kṛṣṇaḥ śuklaścāyaṃ mṛgaḥ sāraṅgaḥ śabala iti vā, tathā nīlotpala
ityubhayarūpa evārthātmā hyubhayatra sanniveśyate nīlaṃ cotpalaṃ caikaṃ nīlotpalamiti; tau
yasminnubhayaguṇamanu vibhāgamāpyamānau saṃmūrcchitāvivārthau bhavataḥ, tattayorekamadhikaraṇam |</p>
<p>yadi vā nīlaśabdaḥ pravartamāno nīlaguṇamātramupādāya pravartate, na
tvanenotpalādaya upāttāḥ, nāpi parityaktāḥ | evamutpalaśabdo vijātiyogamātramupādāya
pravartate, na nīlādīṃstyajati, nopādatte | tatra yadaiva bhinne 'rtharūpa idamiti sarvanām‍nā
pratyavamṛśyamāne upaśliṣyate nīlamutpalaṃ cedaṃ dravyamiti, tadā śabdabhedād bhinnamekameva
dravyaṃ viśeṣaṇaṃ viśeṣyamadhika x x x ktaḥ padadvayasannidhānāyattatvād
viśeṣaṇaviśeṣyabhāvasya vākyārthatvaṃ, na padārthatā |</p>
<p>tadidamuktam—'yadatrādhikyaṃ vākyārthaḥ sa' iti (mabhā. 2.3.46 vā.) |
nīlamutpalamiti viśeṣaṇaviśeṣyayorubhayasya ca viśeṣyatvādupasarjanatvāprasiddhiḥ, yathā
hyutpalaśabdo nīlaśabdenābhisambadhyamāno viśeṣyavacanaḥ tathā nīlaśabdo 'pyutpala—
śabdenābhisambadhyamāno viśeṣyavacanaḥ sambadhyate |</p>
<p>naivam; ekasyātra prādhānyaṃ vivakṣitaṃ, tad‌viśeṣaṇatvam aparasya, utpalasya cātra
prādhānyaṃ vivakṣitaṃ nīlaśabdasyopasarjanatvamiti |</p>
<p>yadā tarhi nīlasya prādhānyena vivakṣā utpalasya copasarjanatvena tadā kartavyaṃ
sāmānādhikaraṇyam; na hyasau dvandvaḥ, utpalaṃ ca nīlaṃ ceti; nāpi ṣaṣṭhīsamāsa
utpalasya nīlamiti; api tu dvāvimau pradhānaśabdāvekasminnarthe yugapaduparudhyete | na ca
<pb n="414"/>
dvayoḥ pradhānayorekasminnartha yugapaduparodhe prayojanamastīti prayogasāmarthyād gamyate
nūnamekamiha pradhānaṃ tadivaśeṣakaṃ cāparam |</p>
<p>etāvāṁstu sandehaḥ—kiṃ viśeṣyam, kiṃ viśeṣaṇamiti ? tatra</p>
<p>dravyaṃ viśeṣyaṃ guṇo viśeṣaṇaṃ, dravyasyānyānapekṣiṇaḥ sākṣātkriyāsūpayogena
prādhānyāt |</p>
<p>nanu guṇasyāpi sākṣātkriyāsūpayogo dṛśyate, yathā 'śvetaṃ chāgamālabheta' iti ?</p>
<p>naivam; iha śvetābhāve kṛṣṇamapi chāgamālabhate, na tu śvetāṃ piṣṭapiṇḍīmālabhya
kṛtī bhavati | evamupacārapravṛttāvapi puruṣavyāghra ityādau yadāntarbhūtopamāna—
sambandhapratītabhedā, vyāghrādiśabdairupameyaḥ puruṣādiḥ abhidhīyate tadā sāmānādhi—
karaṇyopapattau 'upamitaṃ vyāghrādibhiḥ sāmānyāprayoge' (2.1.56) iti samāso bhavati |
evaṃ prapacati sādhu pacatītyādayo draṣṭavyāḥ |</p>
<p>kathaṃ punaḥ sāmānādhikaraṇyena kriyāviśeṣaṇatve sādhvādayo 'sattvavacanā
bhavanti ?</p>
<p>ucyate—upasargāṇāmiva kriyāviśeṣaṇānāmapyasattvabhūtānāmeva kriyāṃ prati
guṇabhāvo bhavati, yathā pacyādikaṃ viśeṣe sthāpayan asattvārthaḥ praśabdo viśeṣaṇatvaṃ
labhate, evaṃ sādhuśabdo 'pi kriyātmabhūtaṃ dharmamutkarṣādikaṃ kriyāsthamasattvabhūtaṃ
kriyānupraviṣṭamabhidadhānaḥ kriyānurodhādevāsattvabhāvamāpannaḥ kriyāviśeṣaṇatvaṃ labhate |</p>
<p>kathaṃ punaḥ prapacatītyādau prāderubhayaviśeṣaṇatve kriyābhāgenaiva sambandho bhavati ?
sati vā kathamubhayaviśeṣaṇatvam ?</p>
<p>ucyate— yathā māso jātasyeti māsākhyaḥ kriyākalāpaḥ (kathaṃ)
prathamakukṣiviyogākhyasya janmano 'vadhibhāvena paricchedako bhavati, janmapratilabdhāṃ vā
sattāṃ samāvṛttyā parimimīte, yathā ca kaṣṭaśrita ityatropāttakriyāviśeṣaparicchinnaḥ
kartā 'bhyantarīkṛtasādhyasādhanasambandhaḥ kriyāyoge śrayatikriyāsambandhāt kaṣṭe
karmatvamiti śrayaṇakriyā kaṣṭena sambandhamanubhavati, yathā ca vṛkād bhīta
ityupāttakriyāvacchinnaḥ kartā bhayakriyāsambandhād vṛkasyāpādānatvamiti bhayakriyāpūrvakaṃ
vṛkena sambadhyate, tathehāpyupāttapacyādikriyāviśeṣaparicchinnaḥ kartā 'bhyantarīkṛtasādhya—
sādhanasambandhaḥ kriyāyoge prādīnāmupasargatvam (mabhā. 14.49) iti kriyāpūrvakaṃ
prādibhiḥ sambadhyata iti | sarve 'pi ca samudāyasambandhino 'vayavasparśenaiva tadvatā
<pb n="415"/>
samudāyena sambadhyante | taduktam—</p>
<b><lg>
<l>samudāyena sambandho yeṣāṃ gurukulādinā |</l>
<l>saṃspṛśyāvayavāṁste tu yujyante tad‍vatā saha || 48 ||</l></lg></b> (vāpa.3.48 vṛ.)
<p>(<b><emph>7. anvayaḥ</emph></b>)</p>
<p><b>vyapekṣādibhirekārthaparatayopāttānāṃ padārthānāṃ mitho 'bhigrathanamanvayaḥ |</b></p>
<p>sa tridhā— <b>1. śāktaḥ, 2. vaibhaktaḥ 3. śaktivibhaktimaya</b>śca | teṣu—</p>
<p>karmādiśaktibhirnirvṛttaḥ <b>śāktaḥ,</b></p>
<p>sambandhādivibhaktibhi<b>rvaibhaktaḥ,</b></p>
<p>ubhābhyāṃ punaḥ <b>śaktivibhaktimayaḥ |</b></p>
<p>(<b>1. śāktaḥ</b>)</p>
<p>tatrākhyātasubvibhaktibhyāṃ kartṛkarmaṇorabhidhāne <b>śākto</b> yathā—</p>
<b><lg>
<l>adhyāsāmāsuruttuṅgahemapīṭhāni yānyamī |</l>
<l>tairūhe kesarikrāntatrikūṭaśikharopamā || 49 ||</l></lg></b> (māgha. 2.5)
<p>kṛdākhyātābhyāṃ bhinnakālasthakartṛśaktidvayābhidhāne subvibhaktibhiḥ <b>karmakaraṇa—
sampradānābhidhāne</b> ca śākto yathā— (kāvyāda. 2.248)</p>
<b><lg>
<l>ajitvā sārṇavāmurvīmaniṣṭvā vividhairmakhaiḥ |</l>
<l>adattvā cārthamarthibhyo bhaveyaṃ pārthivaḥ katham || 50 ||</l>
</lg></b>
<p>ākhyātavibhakta‍yā hetuśaktyabhidhāne subbibhaktibhiśca <b>karmakartrapādānā—
dhikaraṇaśakta‍yabhidhāne</b> yathā—</p>
<b><lg>
<l>sa setuṃ bandhayāmāsa plavagairlavaṇāmbudhau |</l>
<l>rasātalādivottorṇaṃ śeṣaṃ svap‍nāya śārṅgiṇaḥ || 51 ||</l></lg></b> (raghu. 12.70)1
<p>(śārṅgiṇa iti) kartari ṣaṣṭhī na sambandhe, svap‍nāyeti bhāva eva caturthī na
tādarthye | ākhyātena kartrabhidhāne taddhitena kṛtāṃ ca karmābhidhāne supā
<b>kathitākathitakarmābhidhāne</b> ca śākto yathā— (māgha. 2.34)</p>
<b><lg>
<l>vipakṣamakhilīkṛtya pratiṣṭhā khalu durlabhā |</l>
<l>anītvā paṅkatāṃ dhūlimudakaṃ nāvatiṣṭhate || 52 ||</l>
</lg></b>
<!-- NOTES pg=415!-->
1. mūlapāṭho 'smākaṃ kālidāsagranthāvalyā 1986 varṣīye saṃskaraṇe draṣṭavyaḥ |
<pb n="416"/>
<p>(<b>2. vaibhaktaḥ</b>)</p>
<p><b>sambandhavibhakta‍yā</b> vaibhakto yathā— (vārā. 6.83, 35)</p>
<b><lg>
<l>yasyārthāstaspa mitrāṇi yasyārthāstasya bāndhavāḥ |</l>
<l>yasyārthāḥ sa pumān loke yasyārthāḥ sa ca paṇḍitaḥ || 53 ||</l>
</lg></b>
<p><b>śeṣavibhakta‍yā</b> vaibhakto yathā—(manu. 1.96)</p>
<b><lg>
<l>bhūtānāṃ prāṇinaḥ śreṣṭhāḥ prāṇināṃ buddhijīvinaḥ |</l>
<l>buddhimatsu narāḥ śreṣṭhā nareṣu brahmavādinaḥ || 54 ||</l>
</lg></b>
<p><b>upapadavibhakta‍yā</b> vaibhakto yathā—(harṣaca 1.1)</p>
<b><lg>
<l>namastuṅgaśiraścumbicandracāmaracārave |</l>
<l>trailokyanagarārambhamūlastambhāya śambhave || 55 ||</l>
</lg></b>
<p><b>sambodhanavibhakta‍yā</b> ca vaibhakto yathā—</p>
<b><lg>
<l>avanipavanavahnivyomatoyāntarātma—
nnahimakarahimāṃśo ! viśva ! viśvaikayone ! |</l>
<l>hara ! bhava ! śiva ! śarva ! tryambakeśāna ! rudra !
trinayana ! vṛṣaketo 'nantamūrtte ! namaste || 56 ||</l>
</lg></b>
<p>(<b>3. śaktivibhaktimayaḥ</b>)</p>
<p>kārakavibhaktibhiḥ sambandhopapadaśeṣasambodhanavibhaktibhiśca <b>śaktivibhaktimayo</b> yathā—</p>
<b><lg>
<l>tīrtheṣu satsu dvijasattamebhyaḥ śriya dviṣadduṣṭajanānupāttām |</l>
<l>samādhinā mānamanitya/nidrameva kasya pradātuṃ tvadṛte 'sti śaktiḥ || 57 ||</l>
</lg></b>
<p>yatra lup‍tāsvapi vibhaktiṣu śaktayo 'vabhāsante vibhaktayaśca sākṣādupalabhyante
so 'pi śaktivibhaktimayaḥ| yathā—</p>
<b><lg>
<l>vitrastaśatruḥ spṛhayālulokaḥ prapannasāmanta udūḍhasattvaḥ |</l>
<l>pratiṣṭhitaudāryaguṇo 'sipatrajitāvaniḥ ko 'tra bhavānivānyaḥ || 58 ||</l>
</lg></b>
<p>yatraikataḥ śaktiranyato vibhaktisso 'pi śaktivibhaktimayo yathā—</p>
<b><lg>
<l>ikṣudaṇḍasya maṇḍasya dadh‍na piṣṭakṛtasya ca |</l>
<l>vārāhasya ca māṃsasya saiṣa gacchati phālgunaḥ || 59 ||</l>
</lg></b>
<pb n="417"/>
<p>yatra vyapekṣoktā vibhaktivipariṇāmādayaḥ pravartante so 'pi śaktivibhāktimayo</p>
<p>yathā— (kirātā 3.21)</p>
<b><lg>
<l>nirīkṣya saṃrambhanirastadhairyaṃ rādheyamārādhitajāmadagnyam |</l>
<l>asaṃstuteṣu prasabhaṃ bhayeṣu jāyeta mṛtyorapi pakṣapātaḥ || 60 ||</l>
</lg></b>
<p>atra yadi janikriyāto nirīkṣaṇakriyāyāḥ pūrvatvaṃ tadā kartṛbhedānnāsti ktvāpratyayaḥ |
atha pakṣapātakriyātaḥ, tadā nirīkṣaṇapakṣapātayoḥ mṛtyuneti bhavati ktvāpratyayaḥ,
abhidhāvyāpārastu vighaṭate; ṣaṣṭhyabhihitasya kartuḥ pakṣapātakriyayaiva sambandhaḥ, na
nirīkṣaṇakriyayā | 'kartṛkarmaṇoḥ kṛti' (2.3.65) iti ṣaṣṭhyāḥ 'na
lokāvyayaniṣṭhākhalarthatṛnām' (2.3.69) iti pratiṣedhāt | sa ca vibhaktivipariṇā—
mādhyāhāraviparyayavākyabhedavyavahitakalpanāguṇakalpanābhirupapadyate | tatra rādheyaṃ nirīkṣya
mṛtyurapi bhayeṣu pakṣapātī bhavatīti vibhaktivipariṇāmaḥ; rādheyaṃ nirīkṣya svasāmarthyaṃ
vimṛśato mṛtyorapi bhayeṣu pakṣapāto jāyeteti vākyabhedaḥ; rādheyaṃ nirīkṣya mārayatīti
mṛtyorapi bhayeṣu pakṣapāto jāyeteti vyutpattikālāśritāyā vyavahitāyāḥ kriyāyāḥ
vyavahārakāle 'pyāśrayaṇāt vyavahitakalpanā; nirīkṣyeva nirīkṣyeti pakṣapātana—
syācetanasyāpi cetanaguṇādhyāropeṇa guṇakalpanā | yadāha— 'mukhyābhāve sati prayojane
nimitte ca satyupacāraḥ pravartate' (mabhā. 4.1.27) | dṛṣṭaśca acetane 'pi premādau
cetanādikriyopacāro yathā—</p>
<b><lg>
<l>'prema paśyati bhayānyapade 'pi || 61 ||'</l> (kirātā. 9.70)
<l>'avasthā vastūni prathayati ca saṅkocayati ca || 62 ||'</l>
</lg></b>
<p>(<b>anvitābhidhānamabhihitānvayavādau</b>)</p>
<p>atha kimabhihitānāṃ padārthānāmanvaya utānvitānāmabhidhānam ?</p>
<p>'ucyate— astyatra matabhedaḥ;</p>
<p>tatra eke varṇayanti <b>anvitānāmabhidhānamabhihitānāṃ cānvayaḥ |</b></p>
<p>(<b>anvitānāmabhidhānam</b>)</p>
<p>kecid bruvate nānvitānāmabhidhānaṃ, na cābhihitānāmanvaya iti |</p>
<p>tatrānvitābhidhānavādina evamāhuḥ — vyutpattibalena hi śabdo 'rthamavabodhayati,
vyutpattiśca vṛddhavyavahārāt; vṛddhāśca vākyenaiva vyavaharanti na padenaḥ yac‍cārthaprakaraṇādigamya—
padārthāntarasahakṛtaṃ padaṃ prayuñjate tadapi vākyameva |</p>
<pb n="418"/>
<b><lg>
<l>yadapyekaṃ padaṃ dṛṣṭaṃ caritārthakriyaṃ k‍vacit |</l>
<l>vākyaṃ tadapi manyante sambodhanapadādivat || 63 ||</l>
</lg></b>
<b><lg>
<l>yac‍ca ko 'yamiti praś‍ne gauraśva iti vocyate |</l>
<l>tatra dṛśyata ityādiḥ praś‍noktaiva kriyeṣyate || 64 ||</l>
</lg></b>
<p>(vāpa. 2.270, 271, 326)</p>
<p>vākyaṃ caikārthaparaḥ padasamūhaḥ, saṃhatyārthamabhidadhati(nti) vā padānyucyate |
samūhaścaivamekārthaḥ syāt | evaṃ ca saṃhatyārthamabhidadhyuḥ padāni yadyekaikaṃ padamabhinna
evārthe vyāpriyeta | tatra yathā trayo 'pi grāvāṇa ukhāṃ dhārayanti, catvāro 'pyudyantāraḥ
śibikāmudyacchanti, sarvāṇyapi kārakāṇi pākaṃ sādhayanti, tathā padānyapi sarvāṇi
vākyārthamanvavagamayanti | vākyārthaśca kriyākārakasaṃsargarūpaḥ | tatra kārakāṇāṃ
kriyāsambandhonmukhatayā kriyāṇāṃ ca kārakavirahāsahiṣṇutvenānvitānāmeva svaśabdai—
rabhidhānaṃ bhavati | evaṃ ca sati vākyārthasya sākṣādeva śābdatvamupapadyate, na
tvabhihitānvayapakṣavat pāramparyeṇeti |</p>
<p>tadabhihitānvayavādino na mṛṣyante | te hyevamāhuḥ– anavagatapadārthakasya
vākyārthasampratyayādarśanāt padārthapratipattipūrvikaiva (vākyārtha—)pratipattiḥ |
padārthapratipattiścaivamavakalpate | yadi tāvāneva so 'rthaḥ padenābhidhīyate padārthāntarānvite tu
tasminnabhidhīyamāne kadambakarūpārthapratipatteḥ padārthapravibhāgo na prakalpeta | asya padasya
jātirartho 'sya dravyamasya guṇo 'sya kriyeti āvāpodvāpābhyāṃ tadavadhāraṇamiti cet
naivam, tatrāpi kadambakarūpārthapratīteranapāyāt ||</p>
<p>kiṃca pratiyogināmanantatayānvayasyānantyāt tadanvayānantyenānvitābhidhāyinyāḥ
sambandhagrahaṇamaśakyamiti duravagamaḥ padārthayoḥ sambandhagrahaḥ; tadanapekṣatve prathamaśrutādapi
tadarthapratipattiḥ prāp‍noti | gāmānayeti vākyādaśvabandhananiyogaḥ pratīyeta, vṛddhavyavahāreṣu
ca vākyādapi bhavantī vyutpattiḥ padaparyantaiva bhavati | itarathā hi prativākyaṃ
vyutpattirapekṣyet, sā cānantyād‍durupapādeti śābdavyavahārocchedaḥ syāt | dṛśyate
cābhinava—kavi—ślokāt vākyārthapratītiḥ; sā ca padapadārthayoreva vyutpattāvupapadyate
na vākyavākyārthayoriti nāstyanvitābhidhānam ||</p>
<p>api cānvayasyānvitaviśeṣaṇatvāt tadabhidhānamantareṇānvito 'bhidhātuṃ na śakyata
ityanvayābhidhānamaṅgīkaraṇīyam | na ca tadekayā śaktyā śakyate 'bhidhātumiti
<pb n="419"/>
śakatyantarakalpanāprasaṅgaḥ | api ca gāmānayetyatra yadā gośabdenānayatyarthaviśiṣṭaḥ
svārtho 'bhidhīyate tadā gavārthasyāprādhānyam, yadā ca ānayatinā gavārthaviśiṣṭaḥ svārthaḥ
tadā tadarthasyetyetasminvākye pradhānadvayopanipātād vākyabhedāpattiḥ | api ca
prakṛtipratyayayoranyonyānvitasvārthābhidhānalabdhapadabhāvayoḥ padārthāntarānvitārthavācaka—
tvamiti dvirabhidhānaṃ syāt | kiṃca padenānvitaḥ svārtho 'bhidhīyamānaḥ kimabhihitena
padārthāntareṇānvito 'bhidhīyate, utānabhihitena ? anabhihitena cedekasmādeva padāt
tadarthoparañjakadvitīyapadārthāvagateḥ padāntaroc‍cāraṇavaiyarthyam | evaṃ caikameva padamakhila—
padābhidheyārthavādi sampannamiti tenaiva vyavahāraḥ syāt | na cāsau sampadyate | gauriti
hyukte sarvaguṇakriyāvagamānna jñāyate kimupādīyatāmiti; niyataguṇakriyānurakta—
svārthapratipādane tu na heturasti | padāntarasannidhānaṃ niyamaheturiti cet, tadapi
japamantrādipadavat svarūpamātreṇa sannidhānānna viśiṣyate | athābhihitena, tarhi
padamanvitābhidhāyitayā padāntarotthamarthābhidhānamapekṣate; tataś‍cetaretarāśrayamanavasthā cakrakaṃ
vā prāp‍noti ||</p>
<p>atha dvitīyamananvitameva svārthamabhidhatte, prathamena kimaparāddham | evaṃ ca sarvapade
svārthamātrābhidhānādabhihitānvaya eva bhavati ||</p>
<p>(<b>anvitābhidhānam</b>)</p>
<p>kiṃcāṅgulyagre hastiyūthaśatamiti nāstyanvayo yogyatvābhāvāt;
anvitābhidhānavādināṃ tvanvitasyābhidhānāt tatrāpyanvayaḥ prāp‍noti | api
cānvitābhidhānavādināṃ puruṣavākyādevamayaṃ puruṣo vedeti bhavati pratyayo naivamarthaṃ prati
siddhāntaḥ | te hyevamāhuḥ— vākyāt kāryabhūtāt pratyayitasya vaktustadarthaviṣayaṃ pūrvavijñānaṃ
kāraṇabhūtamanumīyate, tasya ca jñānasya jñeyāvyābhicāritvāt jñeyabhūtārthaniścaya iti na
vācakaśakta‍yā 'rthāvagamaḥ | evaṃ ca vācakaśaktireva nāvadhāryate kuto 'nvitābhidhānamiti |
tasmādabhihitānāṃ padārthānāmanvaya iti yuktam | padāni hi svamarthamabhidhāya nivṛttavyāpārāṇi |</p>
<p>athedānīṃ padārthā avagatā vākyārthaṃ gamayantīti |</p>
<p>atrānvitābhidhānapakṣe kadambakarūpārthapratipatteḥ pratiyogināṃ cānantatayā
sambandhagrahaṇasyāśaktyā duravagamaḥ padārthapravibhāga iti; tadidaṃ vyutpattyanabhijñasya
codyam | na hyevaṃ vyutpattiḥ gośabdasya śuklānvito 'rtha iti, sa hi vyabhicarati
<pb n="420"/>
kṛṣṇānvitasyāpi tadarthasyopalambhāt; nāpi sarvānvitaḥ, ānantyena duravagamatvāt;
kintvākāṅkṣitasannihitayogyārthāntarānurakto 'syārtha iti | etāṃ ca vyutpattiṃ vākyānyeva
padāvāpodvāpaviracanāvaicitryabhāñji sañjanayanti | yataḥ—</p>
<b><lg>
<l>opyante coddhriyante ca svārthāḥ svānvayaśālinaḥ |</l>
<l>anvite sve ca sāmarthyaṃ padānāṃ tena gamyate || 65 ||</l></lg></b>(prapa.8)
<p>tatra ca—</p>
<b><lg>
<l>yadyadākāṅkṣitaṃ yogyaṃ sannidhānaṃ prapadyate |</l>
<l>tadanvitaṃ padenārthaḥ svakīyaḥ pratipādyate || 66 ||</l></lg></b> (prapa.8/9)
<p>padārthaparyantāpi ca bhavantī vyutpattirīdṛśī dṛśyate na śuddhapadārthaviṣayā |</p>
<p>(nyāyamaṃ.) tathā hi—</p>
<b><lg>
<l>niyataṃ sādhanaṃ sādhye kriyā niyatasādhanā |</l>
<l>sa sannidhānamātreṇa niyamaḥ samprakāśate || 67 ||</l>
</lg></b>
<b><lg>
<l>guṇabhāvena sākāṅkṣaṃ tatra nāma pravartate |</l>
<l>sādhyatvena nimittāni kriyāpadamapekṣate ||</l></lg></b> (vāpa. 2.47,48)
<p>evaṃ ca sannihitayogyākāṅkṣitoparakte svārthe k‍vacid‍gṛhītasambandhaḥ sarvatra
gṛhīto bhavatīti nānantyavyabhicārābhyāṃ sambandhāgrahaṇam | na ca kadambakārthapratīteḥ
padārthātpravibhāgaḥ | taduktam—</p>
<b><lg>
<l>ākāṅkṣāsannidhiprāp‍tayogyārthāntarasaṅgatān |</l>
<l>svārthānāhuḥ padānīti vyutpattiḥ saṃśritā yadā || 69 ||</l></lg></b> (prapa.8)
<b><lg>
<l>ānantyavyabhicārābhyāṃ tadā doṣo na kaścana |</l>
<l>kadambakārtharūpāyāḥ pratīteśca na sambhavaḥ || 70 ||</l></lg></b> (prapa.8/9)
<p>iti | tataśca padapadārthayossambandhagrahaṇopapattau na prathama(ma)śrutāpi padādarthapratītiḥ, na
gāmānayeti vākyādaśvabandhananiyogaḥ (nyāyamañjarī) na prativākyaṃ vyutpattyapekṣā, na
cābhinavakaviślokavākyārthapratītirbhavatīti |</p>
<p>yadapi cānvitābhidhāne śaktidvayakalpanāgauravamāśaṅkitaṃ, tadapi nāsti |
anvayavattā hyanvitatā | tadabhidhānenānvito 'bhihitaḥ syāt | na hi daṇḍītyatra daṇḍo
nābhidhīyata iti | sambhavati paraṃ viśeṣaḥ; tatra prakṛtyā viśeṣaṇābhidhānam, iha tenaiva,
<pb n="421"/>
anyatastadalābhāt | ato 'nvitābhidhānaśaktyaivānvayo 'pyabhidhīyata iti nāsti
śaktidvayakalpanāgauravam | taduktam—</p>
<b><lg>
<l>vyatiṣaktārthabuddha‍yā hi vyatiṣaṅgo niśamyate |</l>
<l>aparaṃ tu na saṃsargapratīterasti kāraṇam || 71 ||</l>
</lg></b>
<b><lg>
<l>pratipattyā 'nvayaṃ yasmātpratīyādanvitaṃ pumān |</l>
<l>vyaktiṃ jātimivārtho 'sāviti samparikīrtyate || 72 ||</l></lg></b> (prapa.17)
<p>yo 'pi pradhānadvayaśaṅkayā vākyabhedalakṣaṇo doṣaḥ, so 'pi nopapadyate | yato 'nvitaḥ
sambandha ucyate | tatra kaścit pradhānatayā sambandhaḥ kaścid guṇatayā; yaśca yathā sambandhaḥ
sa tathaivocyata iti naikasmin vākye pradhānadvayaprasaṅgād vākyabhedalakṣaṇadūṣaṇotpattiḥ |
taduktam—</p>
<b><lg>
<l>pradhānaguṇabhāvena labdhānyonyasamanvayāt |</l>
<l>padārthā eva vākyārthaṃ saṅgirante vipaścitaḥ || 73 ||</l>
</lg></b>
<b><lg>
<l>pratipattirguṇānāṃ tu pradhānaikaprayojanā |</l>
<l>tatpratītyekakāryatvād vākyamapyekamucyate || 74 ||</l></lg></b> (prapa.)
<p>yac‍ca prakṛtipratyayayoḥ padasya cābhidhāne dvirabhidhānamuktaṃ, tadapi na samyak;
prakṛtyānvitasyārtho vidhīyate, pratyayaśca prakṛtyarthānvitaṃ padārthānvitaṃ ca svārthaṃ bravīti,
pratyayārthasya prakṛtyarthānvitasya padāntarārthāpekṣitvāditi kuto dvirabhidhānam |</p>
<p>nanvevaṃ padasyānvitābhidhāyitvaṃ na syāt, pratyayasyaiva prakṛtisahitasya padatvāt |
kiṃcāyamabhihitānvayavādino 'pi tulyo doṣaḥ | tataśca—</p>
<b><lg>
<l>yaścobhayoḥ samo doṣaḥ parihāro 'pi vā samaḥ |</l>
<l>naikaḥ paryanuyoktavyastādṛśyarthavicāraṇe || 75 ||</l>
</lg></b>
<b><lg>
<l>prakṛtipratyayau brūtaḥ pratyayārthaṃ saheti ca |</l>
<l>yadāhuḥ sūrayastena tad dvayaṃ padamiṣyate || 76 ||</l></lg></b> (kāśikā 1.2.56)
<p>yac‍cānabhihitapadārthāntarānvitasvārthābhidhānapakṣe padāntaroc‍cāraṇavaiyarthyamityādi,
abhidhānapakṣe punaritaretarāśrayādidūṣaṇamuktaṃ, tadubhayapakṣānabhyupagamenaiva nirastam | yato
nāsmākamayaṃ pakṣaḥ prathamaśrutānyeva padāni svārthānanyonyamanvitānabhidadhati, api tu
yasya yāvanto 'rthāḥ sambhavanti tacchravaṇe tāvantaḥ smṛtāvupasthāpyante,
tataścākāṅkṣāsannidhiyogyatādisampāditaniyatamithassamanvayāḥ padaireva smṛtyupārụ̄dhaira—
<pb n="422"/>
bhidhīyante | tathāhi—yastāvadagṛhītasambandho yasya ca sambandhagrahaṇasaṃskāro notpannaḥ
pradhvasto vā sa vākyārthapratipattau nādhikriyate; yastvanavabhraṣṭasambandhagrahaṇasaṃskāraḥ sa
padaṃ padaṃ śrutvā nūnaṃ tāvadidaṃ smarati—idamidamasyārthasyākāṅkṣitasannihita x x x
tāśrayamādhārādheyasāmānyaṃ padadvayāt tu parasparopahitavyavacchedaṃ pratīyate, tata x x x |</p>
<p>(anu—)yogyapratiyogyanvitasya vācakatvamiti |</p>
<p>evaṃ ca smaratā smṛtameva ananvitamapi svarūpamanvayabhājāṃ bhavati |</p>
<p>nanu śrūyamāṇena padena yo 'rtho nāvabodhitaḥ sa kathamantarhite tasmin
avabodhyate ?</p>
<p>ucyate — abhihitānvayavādino 'pi nāyaṃ niyamaḥ śrūyamāṇa eva pūrvavarṇajanita—
saṃskārasahito 'ntyo varṇaḥ pratyāyaka iti | bāliśādhītāt prāganavadhṛtārthād aparijñāne
saṃskṛtasya (aṅgaparijñānasaṃskārāt) paścāt śrutādapi bhedā(vedāda)rthāvagamadarśanāt, tena
smṛtyārūḍhasyāvagamakatvamadoṣaḥ; śrūyamāṇena hi padena pratiyogisāpekṣatvādanvitā—
bhidhānasya prāk sahakārivirahādartho 'nabhihitaḥ paścādabhidhīyata iti kimanupapannam ?</p>
<p>tathā cāha—</p>
<b><lg>
<l>padajātaṃ śrutaṃ sarvaṃ smāritānanvitārthakam |</l>
<l>nyāyasampāditavyakti paścādanvitabodhakam || 77 ||</l></lg></b> (prapa.12)
<b><lg>
<l>smṛtisannihitairevamarthairanvitamātmanaḥ |</l>
<l>arthamāha padaṃ sarvamiti nānyonyasaṃśrayaḥ || 78 ||</l></lg></b> (prapa.15)
<p>kathaṃ punaranvitābhidhāyinā padena svarūpamātraṃ smārayituṃ śakyate ?
ucyate—'anvitasyāpyabhidhāne svarūpamātrasya vidyamānatvānnāyaṃ niyamaḥ yāvad gṛhītaṃ
tāvat svakartavyaṃ smartavyam, api tvagṛhītaṃ tu na smaryata iti |</p>
<p>nanu ca śabdasya svarūpābhidhānaśaktyabhāvadaprāmāṇye kathaṃ śabdaśravaṇāt
svarūpasmaraṇaṃ bhavati ? ucyate— na hi yatpramāṇaṃ tatsmṛtika(kā)raṇaṃ, kiṃtu
(a)pramāṇameva tat | yasya tu yena saha kācit pratyāsattiḥ pratītapūrvā sa tatra
saṃskārod‍bodhadvāreṇa śak‍notyeva smṛtimādhātum | asti ca svarūpasyāpi
tadabhidheyāntargatyā śabdena saha pratyāsattiriti śak‍noti tatrāpi (śabdaḥ smṛtiṃ)
janayitum | yathā nirvikalpakadaśāpratītamarthasvarūpamātrama(na)bhidheyamapi śabdaṃ smārayati
tathā śabdo 'pyarthamiti na kiṃcidanupapannam | tathā cāhuḥ—(prakaraṇapañcikāyām)</p>
<pb n="423"/>
<b><lg>
<l>anvitasyābhidhāne 'pi svarūpaṃ vidyate sadā |</l>
<l>tena svarūpamātre 'pi śabdo janayati smṛtim || 79 ||</l>
</lg></b>
<b><lg>
<l>yathārthenāpramāṇena svapadaṃ smāryate k‍vacit |</l>
<l>padenāpyapramāṇena tathārthaḥ smārayiṣyate || 80 ||</l></lg></b>(prapa.13–14)
<p>nanveyaṃ yathā (dā)—smṛtisannihitamāśrityānvitābhidhānaṃ padaiḥ kriyate tathā(dā)
smaraṇasya prattyāsattinibandhanatvādanekeṣāṃ ca (arthānāṃ) pratyāsattisambhavāt teṣu
smṛtisannihiteṣvagṛhyamāṇaviśeṣatvād ukhāyāṃ pacatīti nokhā pacatyarthānvitaiva
kevalābhidhīyeta, sā hi kulālanirvāpādyanvitāpi pratipanneti smaraṇāt
tadanvitāpyukhābhidhīyeta, tathā pacatyartho 'pi piṣṭakādikarmako 'vagata iti
tatsmaraṇannokhānvito 'bhidhīyeteti |</p>
<p>tanna; śabdaiḥ smāritānāmanvayabodhakatvād vṛddhavyavahāre 'pi tathā darśanād ya eva
hi śabdena smārito 'rthastenaivānvitābhidhāna—(miti) kulālanirvāpādyanvitāpya—
bhidhīyata iti ||</p>
<p>kiṃcānvitārthābhidhāna evedaṃ pratiniyatārthānvayitvamupapadyate | yatpadāntarā—
bhidheyatayā smāryate tadanvitasyaiva vṛddhavyavahāre vācyatvadarśanāt, yatrāpi
cādhyāhārastatrāpi sannidhāpakavaśena viśeṣānvitābhidhānalābha iti loka(ta)eva
jñānamiti na kaściddoṣaḥ | api ca jñānaṃ tāvadanenāyamartho 'nvito vācya iti | tatra
yadyanenāpyanvitābhidhānaṃ syāt vākyabhedo bhavet, na cāsāvekavākyatvasambhavo(ve)
nyāyyaḥ | taduktam—</p>
<b><lg>
<l>sambhavatyekavākyatve vākyabhedaśca neṣyate || 81 ||</l></lg></b> (ś‍lovā. 1.1.1,9) iti |
<p>yac‍coktamanvitābhidhānapakṣe 'nvitasyaiva padārthasyābhidhānādaṅgulyagrādivākye—
ṣvapyanvayaḥ prāp‍noti | tatra smṛtānāmapyarthānāmayogyatvenānvayābhāvādanabhidhānameva,
padārthapratipattistu smṛtyaivopapadyata iti | yatpunaḥ puṃvacasāmarthe prāmāṇyābhyupagamāt padānāṃ
vācakaśaktireva nāvadhāryate | kuto 'nvitābhidhānamityukte x x x x deva tāvad vaktavyaṃ; na
vayaṃ puruṣavākyānāmarthe prāmāṇyamabhyupagacchāmaḥ | yeṣāmapi cābhyupagamasteṣāmapi na doṣaḥ,
yataḥ padamanvitābhidhāyakatvena vyutpannaṃ vyabhicārāśaṅkayā tu lokena tanniścāyakaṃ
paścādāp‍tatvālocanayānumite 'rthe 'nuvādakaṃ taditi prāmāṇyameva nāsādayati || (prapa.)</p>
<pb n="424"/>
<p>nanu ca vācakatvamapi jahāti; paśya— 'bālo hi vyutpadyamānaḥ
prayojyavṛddhavyavahārasya śabdaśravaṇānantarabhāvinīṃ viśiṣṭaceṣṭānumitām arthapratītiṃ
śabdakaraṇikāṃ tāvadavagacchati | sa tathā vyutpannaḥ kadācidananvitārthapadaracanāmupalabhate |
tatropalabhamānasya tasyaiṣa vimarśo jāyate sambhāvyamānānanvitārthapadaracanamidaṃ vākyaṃ
kathaṃ vṛddhasyārthaniścayaṃ kṛtavat | vṛddhasyāpi hi puruṣāyatte vākye nānvitārthapadaracanāśaṅkā
maṃmeva sambhavatīti | tasyaivaṃ vicikitsodaye punareṣa niścayo jāyate— kṛtam anenāyaṃ
vaktā itthamavadhāritaḥ anvitārthānyeva padāni prayuṅkte iti | tathāvidhapadaprayogaśca
nāsyānupalabdhe 'nvaya upapadyata ityevamanvayopalambhamanumāyānenānvayo niścitaḥ | niścite
cānvaye vākyametadanuvādabhūtamadhyeti |</p>
<p>evaṃ ced anuvādakatayā tasyārthasya tadvākyaṃ vācakameveti pūrvavācakaśaktijñānaṃ
nānarthakamiti manyate | yadi paraṃ mayā prāganumāpurassaro 'rthaniścayo 'syeti nāvagatam | yāpi
ceyamasyāniścite 'nvaye viśiṣṭavak‍tṛjñānānumā, sāpi padānāṃ svarūpamātrāvagamādeva
nopapadyate, kiṃ tu viśeṣāvagamāt | na ca śakteranyaḥ padānāṃ viśeṣo 'vakalpate | ato
mayevānenāpyamīṣāṃ padānāṃ vācakaśaktiravadhāritā | tena viśiṣṭānvayavācakapadaprayogāt
tat‍tad‍viṣayaṃ vaktuḥ pūrvavijñānamanumitavāniti ||</p>
<p>nanvanantapratiyogyanvitasvārthabodhanaviṣayā anantā eva śabdasya śaktayaḥ
parikalpayitavyāḥ syuḥ | abhihitānvayavāde tvekasminnarthe śabdasyaikaikaiva śaktiriti
(prapa.10) |</p>
<p>tanna | ekayaivākāṅkṣitasannihitayogyārthānvitasvārthābhidhānaśakta‍yā pratiyogi—
bhedena cakṣurādīnāmiva kāryabhedopapatteḥ | yathaikayaiva darśanaśakta‍yā cakṣuḥ
ghaṭādipratiyogisahāyabhedānnānājñānāni janayati, tathā śabdo 'pi pratiyogibhedāditi
mantavyam | evaṃ ca—</p>
<b><lg>
<l>padairevānvitasvārthamātropakṣīṇaśaktibhiḥ |</l>
<l>padārthā bodhitā buddhau vākyārtho 'pi tathā sati || 82 ||</l></lg></b> (prapa.2) iti |
<p>evaṃ caitadapyupapadyate saṃhatyā 'rthamabhidadhati padāni vākyam, ekārthaparaḥ padasamūho
vākyamiti saṅghātārthapāratantryāt padānāṃ svārthābhidhānaṃ na sambhavati | na ca
saṅghātakāryamakurvanti k‍vacidapi padāni dṛśyante, na hyeṣāṃ saṅghātakārye svakārye ca
pṛthakprayogo vidyate, sarvathā saṅghātakārya eva prayogāt |</p>
<pb n="425"/>
<p>naivam | saṃhatānāṃ saṅghātakāryavat svakāryasyāpyupalambhāt, yathā
śakaṭāṅgānāmayamaṃśo 'nena kṛto 'yamaneneti, na ca śakaṭāṅgānyapi pṛthakprayujyamānāni
svakāryaṃ kurvanti dṛśyante |</p>
<p>kiṃ punaḥ padānāṃ svakāryam ?</p>
<p>yā 'sau svārthapratipattiḥ |</p>
<p>kiṃ vā saṅghātakāryam ?</p>
<p>yā 'sau vākyārthapratipattiḥ | tac‍ca padānāmekaikasya kṛtsnaphalaparyantavyāpāra—
kāritvāt | tathā hyekaikasmin sati kṛtsnaphalaparyanto vyāpāro nirvartate, ekaikena vinā
na nirvartata iti evaṃ kṛtsnakāri bhavati |</p>
<p>kimatra padāntareṇa kriyeta iti cet, sarvakārakeṣvapi tulyo 'yamanuyogaḥ | tatra
yathā saṃhatya kurvanti kāraṇādīni kāryāṇyucyante tathā saṃhatyāpyabhidadhati padānya—
bhidhāyakānyucyante ||</p>
<p>nanvākāṅkṣāsannidhiyogyatābhiścedanvayopapattirabhihitānvaya evāstu kimanvitā—
bhidhānena ? padeṣu hyananvitamapi svaṃ svamarthamabhidhāyoparatavyāpāreṣvākāṅkṣādibhiḥ
padārthānāmanvayapratītirbhaviṣyatīti |</p>
<p>ucyate, kasyeyamākāṅkṣā, śabdasyārthasya pramāturvā ? śabdārthayostāvada—
cetanatvānnākāṅkṣā, phalataḥ pramātureveyam | tatra vācoyuktiḥ—'śabdaḥ
śabdāntaramākāṅkṣatyartho 'rthāntaram | svatantrasyā ' 'kāṅkṣā na pramāṇaṃ, puruṣecchāyā
vastusthiterayujyamānatvācchabdapramāṇapṛṣṭhabhāvitvena tvartheṣu puruṣasyākāṅkṣā bhavantī
bhavatyarthānāṃ saṃsargaheturityevaṃ śabdasyaivāyamiṣoriva dīrghadīrgho vyāpāraḥ | uparatavyāpāre tu
śabde puruṣasyākāṅkṣāmātraṃ na sambandhakāraṇam, aśābdatvaprasaṅgāt; sākṣāc‍ca
śābdatvasambhave vyavadhānāśrayaṇasyāyuktatvāt | ato nānyadanvitābhidhānāt saṃsargapratīteḥ
kāraṇamasti | na khalvānaya gāṃ śuklāmityādivākyeṣu saṃsargapadaṃ prayujyate yataḥ
saṃsargapratyayaḥ syāt, prayujyamānamapi daśadāḍimādivākyavadananvitārthameva syāt |
tasmāt 'padānānāmanvitābhidhānameva nyāyyami'—ti ||</p>
<p>(<b>abhihitānvayavādaḥ</b>)</p>
<p>abhihitānvayavādinaḥ punaritthamācakṣate —'svaṃ svamarthamabhidhāya nivṛttavyāpārāṇi
padāni bhavanti | athedānīṃ padārthā avagatā ākāṅkṣāsannidhiyogyatābhiranvayamupayanto
vākyārthamavagamayanti |</p>
<pb n="426"/>
<p>nanvevamaśābdaḥ syāt ?</p>
<p>naivam; pāramparyeṇāpi pratipādayatāṃ padānāṃ vākyārthe sāmarthyasyāvighātāt |
taduddeśena ca prayuktānāṃ padārthapratipādanamavāntaravyāpāro bhaviṣyati | na
cāvāntaravyāpārasya kārakāntareṣvapi vyavadhāyakatvamiṣyate | tadāha—</p>
<b><lg>
<l>na vimuñcanti sāmarthyaṃ vākyārthe 'pi padāni naḥ |</l>
<l>tanmātrāvasiteṣveṣu padārthebhyaḥ sa gamyate || 83 ||</l></lg></b> (ślokavā.)
<b><lg>
<l>vākyārthamitaye teṣāṃ prayukte nāntarīyakam |</l>
<l>pāke jvāleva kāṣṭhānāṃ padārthapratipādanam || 84 ||</l></lg></b> (ś‍lokavā.) iti |
<p>tatra ca kriyāpadāni kriyāmātramabhidadhati, kārakapadāni tu kārakamātram, kuto
vaiṣāṃ mithassaṃsarga(jñāna—)m ? na hyekapadoc‍cāraṇakāle padāntarārthapratītirasti | na
cāpratīyamānenāpi saṃsargapratītirasti |</p>
<p>na cāpratīyamānenāpi saṃsargapratītiprasaṅgaḥ |</p>
<p>nanu ca vṛddhavyavahārāt padānāṃ arthāvadhāraṇam, vṛddhāśca vākyenaiva vyavaharanti,
na padena | vākye vānvitānāmeva padārthānāmupalambhāt kathamucyate kriyā x x x mātraṃ
padebhyo 'vagamyata iti ?</p>
<p>ucyate—'satyaṃ vākyebhya eva padānāṃ vyutpattiḥ; sā tu kimekaghaṭanākāraka—
saṃhatavākyārthaniṣṭhā, kiṃ vā padārthaparyanteti cintanīyam |</p>
<p>pūrvasmin pakṣe prativākyaṃ vyutpattirapekṣaṇīyā, sā cānantyavyabhicārā—
dibhirbahupramādā | padārthaparyantāyāṃ ca vyutpattau nūnaṃ nirdhāraṇīyam 'iyānasya padasyārtha'
iti | anvitārthābhidhānavādino 'pi niyataḥ x x x karaṇīyaḥ | padārthaniyamānapekṣaṇe hi
gāmānayeti vivakṣuraśvapadamapi nimittatayopādadīta | na hi tasyānapekṣitapadapadārthapravibhāgo
vaiyākaraṇavad vākyārthapratyaya udeti | tasmād yāvānāvāpodvāpaparyālocanayā padasyārtho
nirdhāryate tāvāneva tasyārtha iti |</p>
<p>nanvākāṅkṣitayogyasannihitārthoparaktastasyārtho bhavatu, sarvadā saṃhatya
vyāpriyamāṇatvāt |</p>
<p>naivam; sarvadā saṃhatya vyāpriyamāṇastu tāvān, yāvatyabhidhātrī tasya śaktiḥ |</p>
<p>kiyatī ca tasyābhidhātrī śakti ?</p>
<p>yāvantamarthamākāṅkṣitairyogyaiḥ sannihitaiśca saṃyujyamānaṃ viyujyamānaṃ ca na muñcati
<pb n="427"/>
kriyāmātraṃ kārakamātraṃ ca; atastāvatyevābhidhātrī śaktiranvayavyatirekābhyāṃ tasya
nirdhāryate | taduktam, 'avyabhicārāddhi tanmātrameva tadartho nādhikaṃ vyabhicārāt' iti |</p>
<p>nanvatra śaktitrayakalpanāgauravalakṣaṇo doṣaḥ prāp‍noti | padārthānāṃ hi śabdādanyataḥ
pramāṇādavabodhakatvaṃ dṛṣṭamiti śabdābhidheyānāṃ tadavabodhakatvaśaktiḥ kalpanīyā |
tasyāścotpattau śabdasaṃsparśa eva heturityāśrayaṇīyam | śabdo hi viśiṣṭārtha—
pratipattiparatayā loke prayujyamāno dṛṣṭaḥ, na cāsau sākṣād vākyārthapratipādane samartha
iti padārthānavāntaravyāpārīkaroti | te ca yadyanyonyānvayabodhanasamarthāstadā teṣāmavāntara—
vyāpāratā syāt, nānyathā | padārthānāmapi viśiṣṭārthāvabodhaparaśabdasaṃsparśādeṣā
śaktirāvirbhavatīti śabdasyāpi padārthagataśaktyādhānaśaktiranumantavyeti |</p>
<p>syādetadevaṃ yadi mānāntarāvaseyānāṃ padārthānāmanyonyānvayāvagamasāmarthyaṃ
nāvadhāryate | avadhāryate ca śvaityasyānavadhāritāśrayaviśeṣasyāpratyakṣopalabdhasyāśvasya
cāpratipannaguṇaviśeṣasya heṣāśabdānumitasya śveto 'śvo dhāvatītyanvayaḥ | tadāha—</p>
<b><lg>
<l>paśyataḥ śvetamārūpaṃ heṣāśabdaṃ ca śṛṇvataḥ |</l>
<l>padanikṣepaśabdaṃ ca śveto 'śvo dhāvatīti dhīḥ || 85 ||</l>
</lg></b>
<b><lg>
<l>dṛṣṭā vākyavinirmuktā (ś‍lo. vā.)|| 86 ||</l></lg></b> iti |
<p>ārūpamityavyaktarūpam | tena guṇaviśeṣo na pratyakṣeṇāvasīyata iti uktaṃ bhavati |</p>
<p>atredaṃ paryanuyujyate—'kiṃ yena puruṣeṇa śvaityasamānāśrayau heṣādhvanipada—
nikṣepaśabdāvavagatau tasyaiveyaṃ śveto 'śvo dhāvatīti dhīḥ, uta yasyāpādānānadhyavasāya—
stasyāpīti ?</p>
<p>kimataḥ ?</p>
<p>yadi tāvadapratyākalitaheṣādhvanipādavihāranirghoṣāpādānasyetyucyate, tadā pratīti—
virodhaḥ; sa hyevaṃ pratipadyatebhavitavyamasmin deśe nūnamaśvena, bhāvyaṃ ca kenacid dhāvateti |</p>
<p>athāśvasambandhinameva khurapuṭaṭaṅkāraravamabhyāsapāṭavavaśādavaiti, tadāsāvaśvavartinīṃ
vegavatīṃ gatimanuminoti, na punaḥ kevalāmevāvagamya tasyānvayaṃ padārthasāmarthyenāva—
budhyate | yo 'pyasmin deśe nāstyanyo 'śvād iti niścitya pāriśeṣyādapādā—
nādhyavasāye 'pi heṣādhvaneḥ śvaityasamānādhikaraṇamaśvatvamapyadhyavasyati tasyāpi
gṛhābhāvadarśanamiva bahirbhāvāvagatāvarthāpattiḥ 'yo 'yaṃ śvetaḥ sa evāśva' iti pramāṇam |
yastu śvetasamānādhikaraṇaheṣādhvanikhurapuṭaṭaṅkāraravāvadhyavasyati tasyāśvātve vegavati ca
<pb n="428"/>
gamane śvetadravyavartinyevānumānaṃ na svatantrayoḥ | ataḥ pramāṇāntareṇa asambandhāvagatārthānāṃ
na k‍vacidanumānārthāpattivyatirekeṇānvayabodhakatvaṃ pratītam |</p>
<p>api ca yadi padārthāvagatimātrādevānvayāvagamastadā kasmin pramāṇe 'syāntarbhāva
iti vācyam | na tāvacchābde, śabdābhāvāt; padārthābhidhānāvāntaravyāpāreṇa hi
yacchabdādanvayajñānaṃ na tacchābdamityabhihitānvayavādināṃ siddhānta iti nāsya
śābde 'ntarbhāvaḥ | pramāṇāntarābhyupame tu śābdasyocchedaḥ, śabdāvagatapadārthāviṣaye 'pi
tasyaiva prāmāṇyaprasaṅgāt | tasmācchabdābhihitānāṃ padārthānāmanyatrādṛṣṭaṃ vākyārthāva—
bodhanasāmarthyaṃ parikalpayitavyam | tadādhānaśaktiśca śābdānāmapīti kalpanālāghavā—
cchabdānāmevānvitasvārthabodhanaśaktimātraṃ kalpayituṃ nyāyyam |</p>
<p>athocyate—'ākāṅkṣāsannidhiyogyatāvantaḥ padārthā eva vākyārthībhavanti, na
punarvākyārthamavabodhayantīti, tadatimandam; vākyārthāvagateḥ kāraṇābhāvaprasaṅgāt |
anupāyatve hi padānāmanvayapratītau padārthā api cenna kāraṇaṃ akāraṇyevānvaya—
pratītirāpadyeta |</p>
<p>syānmatam—'kriyāpadena kārakapadena vā sākāṅkṣārthe pūrvābhihite yadeva padāntareṇa
yogyaṃ pratiyogipadārthāntaraṃ sannidhāpyate, tadeva tatra sambandhitvenāvatiṣṭhata' iti |</p>
<p>satyamevam; avagatistu tatsambandhasya kiṃnibandhaneti vācyam ?</p>
<p>atha pūrvapadārthe sākāṅkṣe yatpadāntaramuc‍carati tat tatsambandhitayaiva
svārthamupanayati, pratyayavat | yathā prakṛtyarthe pūrvapratīte pratyaya uc‍cāryamāṇaḥ svārthaṃ
tadviśiṣṭamevābhidhatte tathā padāntaramapīti | taduktam—'prakṛtipratyayau pratyayārthaṃ saha
brūta'—iti (kāśikāyāṃ 1.2.56) | prakṛtiḥ svārthaṃ pratyayārthaviśeṣaṇatvenopanayantī
pratyayena saha tadarthamāhetyarthaḥ | tathā coktam—</p>
<b><lg>
<l>nityaṃ viśiṣṭa evārthe pratyayo yatat‌prayujyate |</l>
<l>tatpūrvataravijñātaprakṛtyarthaviśeṣaṇāt	|| 87 ||</l></lg></b>(pra.pa.) iti |
<p>aṅgīkṛtaṃ tarhi dvitīyasyānvitābhidhānaṃ, prathamasya tathāpi nāstīti cenna; vākye
padānāṃ prayogakramaniyamābhāvāt | yadeva kadācit prathamaṃ tadeva kadācid dvitīyamiti
sarvapadānāmanvitābhidhānamāpatitam | kiṃca pratyayaścedanvitābhidhāyī tadā tadaviśeṣāt
padānāmanvitābhidhāyitā kimiti nābhyupeyate ? kimardhavaiśasena ?</p>
<pb n="429"/>
<p>atrābhidhīyate; lākṣaṇikā eva sarve vākyārthāḥ, tataśca na padārthānāmanvaya—
bodhane śaktigauravam | ananvitāvastho hi padenārtho 'bhihito 'nvitāvasthāṃ svasambandhinīṃ
lakṣayati | avasthāvasthāvatorhi saṃbandhādavasthāvatyavagate bhavatyevāvasthāpi buddhisthā
sarvatra saṃbandhini dṛṣṭe sambandhyantare buddhirbhavatīti siddhameva | tena nāsti
padārthānāmanvitabodhane śaktikalpaneti | tadāha—</p>
<b><lg>
<l>vākyārtho lakṣyamāṇo hi sarvatraiveti lakṣyate || 88 ||</l></lg></b> (prapa.) iti |
<p>kathaṃ punariyaṃ lakṣaṇā ?</p>
<b><lg>
<l>vācyasyārthasya vākyārthe sambandhānupapattitaḥ |</l>
<l>tatsambandhavaśaprāp‍tasyānvayāt lakṣaṇocyate || 89 ||</l></lg></b>1(prapa.10/11)
<p>tadyathā— 'gaṅgāyāṃ ghoṣaḥ prativasatītyādiśrautasya gaṅgārthasya vākyānvayāsambhavāt
tat parityajya tatsambandhāllabdhasannidheḥ kūlasya vākyānvitatā 'dhyavasīyate | ata eva
cāhuḥ—'anupapattyā sambandhena ca lakṣaṇā bhavati iha ca gāmānayetyādau na śrautasyānvayā—
yogyatvaṃ, nāpyanvitāvasthasyānayanasambandhārhatā, anvitasyānvayāntarābhāvāt |</p>
<p>api ca sarvavākyārthānāṃ lākṣaṇikatve mukhya x x x |</p>
<p>atha mā bhūdeṣā lakṣaṇā | kiṃtu kriyāvagatakārakānvayinīmātmano
daśāmavagamayatyavinābhāvitvāditi |</p>
<p>ucyate—'śābdatvaṃ tāvaditthamapahnutamanvayāvagamasya | kiṃtu sāmānyatoduṣṭā—
numānagocaratā 'bhyugatā bhavati | tathā ca viśeṣāvagatiranupapannamūlā ' 'padyeta |</p>
<p>atha viśeṣānvayaṃ vinā vyavahārānavakalpanādanarthakaṃ śabdoc‍cāraṇamiti
tadāśrayaṇam ?</p>
<p>evamapi prekṣāpūrvakāriṇāṃ sārthakamātraprayogiṇāṃ vacanād viśeṣānyayāvagamaḥ | vede
tvānarthakyena na bhavitavyamiti pramāṇābhāvānna śakyate viśeṣānvayo vak‍tum |</p>
<p>na ca loke 'pyānarthakyamāpadyata ityetāvatā kāraṇenopāyān vināpi viśeṣā—
dhyavasānaṃ yuktam | na hi dagdhukāmasyaudanasyaudakopādānamanarthakamiti jalasya
dāhakaśaktirāvirbhavatīti kāmamānarthakyam | na punaḥ sāmānyatodṛṣṭasya viśeṣānvayitā |</p>
<p>athākāṅkṣitasannihitayogyānvayaparatā vṛddhavyavahāreṇa padānāmavagatetyanvayāvagamaḥ |</p>
<p>tanna; vṛddhavyavahāra eva kathaṃ tatparatā tatpadānāmupāyābhāve nirvahatīti cintā |
<!-- NOTES pg=429!-->
1. netyālaṅkārikāḥ, lakṣaṇā—sāmagryā abhāvāt |
<pb n="430"/>
sā hi padānāṃ padārthānāṃ vā śaktikalpanāṃ vinānupapanneti manyāmahe | sā ca
padānāmevocitā | yadāha—</p>
<b><lg>
<l>prāthamyādabhidhātṛtvāt tātparyāvagamādapi |</l>
<l>padānāmeva sā śaktir varamityavagamyatām || 90 ||</l></lg></b> (prapa.11)
<p>prathamabhāvīni hi padānyatilaṅghya na padārtheṣu vākyārthāvabodhanaśaktirāśrayituṃ
yuktā | kiṃca padāni tāvad abhidhāyakānīti nirvivādam | tena teṣā—
mabhidhānaśaktissampratipannaiveti tasyā evānvayaparyantatā kalpayituṃ sukarā | padārthānāṃ tu
bodhanaśaktireva kalpyā | tena dharmikalpanāto dharmakalpanā laghīyasīti anvitā—
bhidhānaśaktiḥ padānāmeva kalpayitumucitā |</p>
<p>kiṃca padānyabhidhāyakānīṣyante | tatra yadi svarūpamātraviṣayāmeva buddhimāda—
dhyurabhidhāyakatā hīyeta, tasyā buddheḥ sambandhagrahaṇasamupajātasaṃskāraprabhavatvāt | avaśyaṃ
hi sambandhasmaraṇasiddha‍yarthaṃ sambandhibhūtārthasādhāraṇasaṃskārod‍bodho 'ṅgīkaraṇīyaḥ | tasmāt
sambandhagrahaṇasamayānadhigatānanvitārthapratipādanābhyupagama eva śabdānāmabhidhāyakateti
tāmaṅgīkurvatā padānāmanvitābhidhāyitā ' 'śrayaṇīyā | yastu—</p>
<b><lg>
<l>padamabhyadhikābhāvāt smārakānna viśiṣyate || 91 ||</l></lg></b> (ś‍lovā. 5.107)
<b><lg>
<l>bhāvanāvacanastāvat tāṃ smārayati lokavat || 92 ||</l></lg></b> (ś‍lovā. 7.248)
<p>ityācāryavacanadarśanāt abhidhāvat smārakatāmeva padānābhidhāyakatāṃ manyate | nāpi
tāvat padānāṃ vākyārthaparatābhyupagantavyā, anyathā vākyārthasyāśābdatvaprasaṅgāt |</p>
<p>evaṃ cet padānāmeva sākṣād vākyārthabodhane śaktirastu, kiṃ paramparāśrayaṇena ?</p>
<p>evaṃ ca padapadārtheṣu padānāṃ smārakatvātiriktaṃ ye 'bhidhāyakatvamāhusteṣāṃ
śaktitrayakalpanā, ekā tāvat padānāmabhidhāna—(śaktiḥ, aparā ca padārthagatānvaya—)
bodhaśaktyādhānaśaktiḥ, padārthānāmanvayajñāpanaśaktiriti | smārakatvavādināṃ tvabhidhāna—
śaktiṃ hitvā śaktidvayakalpanā | anvitābhidhāne punarekaiva śaktiriti śaktikalpanā—
lāghavādanvitābhidhāyīnyeva padānīti nyāyyaṃ, na punarabhihitānāmanvaya iti |</p>
<p>atrocyate—yat tāvat padārthānāmanvayabodhakatve śaktitrayakalpanāgauravamityuktaṃ,
tanna samyak; pramāṇāntarāvagatānāṃ padārthānāmanvayāvabodhakatvadarśanāt | dṛśyate—</p>
<pb n="431"/>
<b><lg>
<l>paśyataḥ śvetamārūpaṃ heṣāśabdaṃ ca śṛṇvataḥ |</l>
<l>khuranikṣepaśabdaṃ ca śveto 'śvo dhāvatīti dhīḥ || 93 || (ś‍lovā. 7.358)</l>
</lg></b>
<p>na caitad vācyam; arthāpattyanumānayorayaṃ vyāpāraḥ, tadviṣayāyāḥ pratīteriha
vivakṣitatvāt | yatra hyākāṅkṣāditrayopetāḥ padārthā evānyonyamanvayaṃ gamayanti, na
tatrārthāpattyanumānayorvyāpāraḥ | yathā surabhi candanaṃ, svādu sahakāramiti | na cātra
viśiṣṭapratipattau pratyakṣameva vyāpriyate; cakṣurādīnāṃ rūpādinaiyatyena
parasparaviṣayeṇājñātatvāt | tathā hi na gandhādyupalabdhau cakṣuḥ vyāpriyate, nāpi
rūpādyupalabdhau ghrāṇamiti | asti ca surabhi candanamityādau viśiṣṭārthapratipattiḥ, evaṃ
śveto 'śvo dhāvatītyatrāpi draṣṭavyam |</p>
<p>yaccātroktaṃ 'kasmin pramāṇe 'syāntarbhāva' iti; tatra na kasmiṃścit
pramāṇe 'ntarbhāvaḥ, kintu pramāṇaphalametat | yadi vā padārtha evātra pramāṇam, teṣāṃ ca
śabda evāntarbhāvānna sap‍tamapramāṇāpattiḥ | padārthā hi śabdāt pramāṇāntarato vā pratipannā
ākāṅkṣāsannidhiyogyatābhiḥ kriyākārakādirūpeṇa cet pratīyamānāḥ saṃsargabuddhiṃ
janayanti śābdamevaitad bhavati |</p>
<p>yat punarākāṅkṣāsannidhiyogyatāvantaḥ padārthā eva vākyārthībhavantītyupanyasya
dūṣitaṃ, tatra na vayamevaṃ brūmaḥ 'padārthā eva vākyārthībhavanti' |</p>
<p>kiṃ tarhi?</p>
<p>gamayanti |</p>
<p>yacca pratyayadṛṣṭāntena dvitīyapadasyānvitābhidhāyitve 'rdhavaiśasamuktaṃ, tadapi
nāsti; prakṛtipratyayayorapi padavadevānvayavyatirekāvadhāritavyatiriktaśaktikayora—
bhihitānvayasyaivopapatteḥ |</p>
<b><lg>
<l>pākaṃ hi pacirevāha kartāraṃ pratyayo 'pyakaḥ |</l>
<l>pākayuktaḥ punaḥ kartā vācyo naikasya kasyacit || 94 ||</l></lg></b> (prapa.)
<b><lg>
<l>prakṛtipratyayau brūtaḥ pratyayārthaṃ saheti ca |</l>
<l>bhedenaivābhidhāne 'pi prādhānyādevamucyate || 95 ||</l></lg></b> (nyāma.)
<p>lākṣaṇikavākyārthaviṣaye tu mṛṣaivopālabdhāḥ smaḥ |</p>
<!-- NOTES pg=431!-->
1. manye bhojasyaiveyaṃ kārikā |
<pb n="432"/>
<b><lg>
<l>na hi gāmānayetyādau lakṣaṇāsmābhiriṣyate |</l>
<l>gaṅgāyāṃ ghoṣa ityādau na caiṣā pratiṣidhyate || 96 ||1</l>
</lg></b>
<p>tena na mukhyalākṣaṇikavākyārthapravibhāgānupapattiḥ |</p>
<p>yadapi kriyā 'vagatā kārakānvayinīmātmano daśāmavagamayatyavinābhāvitvā—
dityasmin pakṣe viśeṣānavadhāraṇamaśābdatvaṃ ca doṣa ityuktaṃ, tadapyanumatameva | na
hyavinābhāvato viśiṣṭā vākyārthapratītiriti manyāmahe, api tvākāṅkṣāsanni—
dhiyogyatābalena | ākāṅkṣādisadbhāve ca śābdatvaṃ bhavatyevetyabhihitaṃ purastāt |</p>
<p>yacca prāthamyādibhiḥ padānāmevānvayabodhanaśaktirastviti vāditaṃ, tatrābhidhāna—
śaktiḥ padānāmiṣyata eva, anvayaparyantatā tu tasyā neṣyate, vākyārthapratīteranya—
thāpyupapadyamānatvāt | vākyārthe hi tātparyaśaktiḥ padānāṃ vyāpriyate, nābhidhātrī | tāṃ
ca pṛthagaviviñcatā bhavatānvitābhidhānamabhyupagatam | tacca na yuktam | sarvatrābhidhātryāḥ
śakteraviśeṣeṇa pravṛttau padārthanaiyatyānavadhāraṇe padāntaroccāraṇavaiyarthyādidoṣaprasaṅgāt |
padāntarānuccāraṇe trayeṇānvitamarthamabhidadhāti gośabdaḥ | sa nābhidhīyate, tatsaṃsargaścā—
bhidhīyata iti vipratiṣiddham | tadabhidhāne tu tadvatsaṃbandhābhidhānamityekameva gopadaṃ sarvārthaṃ
syāt | tasmānna sarvatrābhidhātrī śaktiḥ śabdasyopapadyata iti nānvitābhidhānam |</p>
<p>etena yaduktaṃ padārthānāṃ bodhanaśaktireva kalpyā, padānāṃ tu klṛp‍tānā—
mevānvayaparyantateti dharmikalpanāto dharmakalpanā laghīyasīti anvitābhidhānameva
yuktamiti, tadapi nirastaṃ bhavati | yaccoktaṃ sambandhasmaraṇāvagatasambandhipratipatti—
siddhānvitārthagocaraivābhidhānaśaktirastviti, tadapyanupapannam | sambandhasmaraṇasavyapekṣasya
padasyābhidhāyakatvāt | na cānvite sambandhasmaraṇaṃ bhavati | pratiyogināmānantyena
sambandhasya grahītumaśakyatvāt | tasmānniṣkṛṣṭapadārthamātraviṣayatvamevābhyupagamanīyam |</p>
<p>yattvadhigataviṣayatvaṃ dūṣaṇamuktaṃ tadiṣyata eva | ata eva na padaṃ padārthe pramāṇam,
adhigataviṣayatvāt, anadhigatārthagantṛ hi pramāṇaṃ bhavati | na ca padasya svārthe
smārakatvameva | yadāha—</p>
<b><lg>
<l>padamabhyadhikābhāvāt smārakānna viśiṣyate || 97 ||</l></lg></b> (ś‍lovā. 5.107)
<p>na tu smārakameva bhavati | tasmāt padānāmabhihitānvaya eva nyāyya iti |</p>
<pb n="433"/>
<p>(<b>ubhayavādaḥ</b>)</p>
<p>ubhayavādinastvevamāmananti, sāmānyato 'nvitābhidhānaṃ viśeṣato 'bhihitānvaya iti |
gośabdo hi svārthamanavagataviśeṣaguṇakriyāsāmānyānvitamabhidhatte | tadetat
sāmānyenānvitābhidhānam | śuklādiguṇaviśeṣastu padāntarādavagamyate | so 'yaṃ
viśeṣeṇābhihitānvaya iti |</p>
<p>api ca kriyākārakasaṃsargarūpo vākyārthaḥ, kriyāsambandhamantareṇa kārakatvānupapatteḥ |
viśeṣeṣu cānantyavyabhicārādidoṣāt kriyāsāmānyānvita eva kārake kārakapadānāṃ
sambandhagrahaṇaṃ, saṃbandhānusāreṇa cābhidhānāt sāmānye 'nvitābhidhānameva ghaṭate | vyavahārakāle
ca kriyāviśeṣānvitānāmeva kārakāṇāmupalambhāt | kriyāṇāmapi ca kārakaviśeṣānvitānāṃ
pratīteḥ śabdavyāpārasya sāmānyānvayābhidhānenaiva parisamāp‍terviśeṣeṣvabhihitānvaya eva
yujyate | evaṃ ca padāntaroccāraṇamapi na vyarthaṃ bhavati, apekṣitakriyākārakaviśeṣa—
samarpakatvenārthavattvāt |</p>
<p>yadyapi cātra kriyākārakamātrānvayābhidhāne kriyākārakamātrasambandhitvaṃ
kriyākārakasāmānyābhiprāyam, tathā 'pi svārthamātropādāyinaḥ sarvabhedān prati yogyatā;
tadevā—(tadbhedā—)nuguṇyamātraṃ sāmānyam, na hi tathā, anyathā sarvathā veti
sāmānyamavasthitarūpaṃ kiṃcidasti, sarva ete viśeṣā eva | tasyāstu sāmānyāvasthāyāṃ bhedasya
kasyacidanirūpaṇādatyāgācca yā sarvabhedopagrahayogyatāyāṃ pariplavamānārthakalpanā tāṃ
sambandho viṣayāntarādavacchidya viśiṣṭe viṣaye niyamayati | taduktam—</p>
<b><lg>
<l>sarvabhedānuguṇyaṃ tu sāmānyamapare viduḥ |</l>
<l>tadarthāntarasaṃsargād bhajate bhedarūpatām || 98 ||</l></lg></b> (vāpa. 2.44)
<b><lg>
<l>bhedānākāṅkṣatastasya yā pariplavamānatā |</l>
<l>avacchinatti sambandhastāṃ viśeṣe niveśayan || 99 ||</l></lg></b> (vāpa. 2.45)
<p>ata eva ca nānekavākyārthapratītiḥ | sarveṣāṃ kārakāṇāṃ karmādibhāvena
vyavasthitānāmeva kriyāsambandhāt | na ca prathamaśrutādapyarthapratītiḥ, vidyamānasyāpyanvayasya
sambandhagrahaṇamantareṇānupalabdheḥ | na caikapadoccāraṇakāle sakalavākyārthapratītiḥ, tadānīṃ
viśeṣasamarpakapadaprayogāyogāt |</p>
<p>yadyevaṃ sāmānyenānvitābhidhānamevāstu, kiṃ viśeṣeṇābhihitānvayena |
<pb n="434"/>
vṛddhavyavahāraprasiddhasambandho hi śabdo 'rthasya vācakaḥ | anvayavyatirekābhyāṃ ca
sambandhāvadhāraṇam | na ca viśeṣānvayaviṣayau tau sambhavataḥ | kriyāpadaṃ hi kāraka—
sāmānyā 'vyabhicāriṇyā kriyayā sahānvayavyatirekau bhajate, viśeṣānvaye
viśeṣāntaravyabhicārāt | evaṃ kārakapadamapi |</p>
<p>tanna; viśeṣānvaye 'pi ākāṅkṣāsannidhiyogyatvopādhivaśena sambandhagrahaṇaṃ sukaramiti
tadabhidhāyitaiva yuktā padānām | yadi cāsau neṣyate tadā vākyārthapratipattireva nopapadyate,
vākyārthasya viśeṣānvayarūpatvāt |</p>
<p>nanu ca sāmānyānvayo 'bhihito viśeṣānvayamākṣepsyati, nirviśeṣasya sāmānyasyaiva
pratyetumaśakyatvāt |</p>
<p>naivam | yathā jātirvyaktimākṣipantyapi na pratiniyataṃ viśeṣamākṣipati, tathātrāpi
niyatāviśeṣābhāvānniyataviśeṣātmakavākyārthapratītirupapannā |</p>
<p>nanu viśeṣamātrākṣepe 'pi ya ākāṅkṣitaḥ sannihito yogyaśca viśeṣaḥ padāntareṇa
samarpyate sa eva gṛhyate, tadatikrame pramāṇābhāvāt (iti),</p>
<p>etadapi na samyak | sāmānyānvitābhidhānavādino hi mate padāni tāvat
tanmātraparyavasitaśaktīni; padārthānāmapi cānvayabodhanaśaktirnāṅgīkriyate | na ca
sāmānyākṣepo 'pi niyataviśeṣamāskandati | tenākāṅkṣite yogye ca viśeṣapadāntareṇa
sannidhāpite tadanvayabodhakapramāṇābhāvādanvayo na pratīyate | ata ākāṅkṣāsannidhi—
yogayatvānyanupayogīnyeva |</p>
<p>viśeṣānvitābhidhānavādinastu mate sambandhagrahaṇaṃ pratyupādhitvenānupraviṣṭāni
vākyārthapratipattāvupayujyante | padāt padārthaḥ padārthāntarasambandho boddhavya ityasyāṃ
vyutpattāvupādhitvena yogyatvādikarmānupraviśad‌viśeṣānvitābhidhānavādinaḥ pakṣamapākaroti,
na sāmānyānvitābhidhānavādina iti | kiṃca kriyākārakasvabhāvālocanayāpi kārakamātreṇā—
nvayasiddhervṛthā sāmānyamātrānvayābhidhāyakatā śabdasyāṅgīkriyate | tasmāt tadukta eva nyāyaḥ
śreyān, sāmānyenānvitābhidhānaṃ, viśeṣeṇābhihitānvaya iti |</p>
<p>yuktaṃ caitat, padasya prakṛtipratyayātmakatvāt | pade hi pacatītyādau prakṛtyarthaḥ
pratyayārthaśca sāmānyaviśeṣāvagamarūpamanyonyānvitaṃ pratīyate | tatra pacityeṣā prakṛtiḥ
siddhasādhyatvādidharmavinirmuktaṃ pratyayārthamātrānvayayogyaṃ pākasāmānyamātramabhidadhāti |
<pb n="435"/>
atipratyayastu paurvāparyaniyamānna prakṛtivat svatantraḥ sāmānyamātre dhiyamādadhāti; api tu
prakṛtārthāpekṣayā ' 'cakṣāṇaḥ svārthaṃ viśeṣameva samarpayatīti |</p>
<p><b>anubhayavādinaḥ</b> punaritthaṃ samarthayante— nānvitābhidhānaṃ, na cābhihitānvayaḥ, kiṃ
tarhi? samuditaiḥ padaireko vākyārthaḥ pratyāyyate | sa ca guṇabhūtetarapadārthasaṃsṛṣṭaḥ kaścit
padārtha eveti |</p>
<p>nanu kimayamanvitābhidhānapakṣaḥ punarutthāpayitumiṣṭaḥ?</p>
<p>maivam; nedamanvitābhidhānam | kiṃ tarhi saṃhatyakāritā padānām?</p>
<p>ucyate— 'saṃhatyakāritāpyasti, na cānvitābhidhānam, anvitamarthaṃ padāni saṃhatya
saṃpādayanti, na tvanvitamabhidadhati |</p>
<p>kimidānīṃ kurvanti vākyārthaṃ padāni, ghaṭamiva mṛdādīni?</p>
<p>etadapi nāsti, jñāpakatvāt teṣām |</p>
<p>kā tarhīyaṃ vācoyukteḥ saṃhatyakārīṇi padāni, na cānvitamabhidadhatīti?</p>
<p>padānyanvitaṃ pratyāyanti, nābhidadhatīti; iyaṃ nābhidhātrī śaktiranvitaviṣayā,
kintvanvayavyatarekāvagataniṣkṛṣṭasvārthaviṣayaiva | tātparyaśaktistu teṣāmanvitāvagamaparyantā
sahavyāpārāt, vyāpārasya tadīyanirākāṅkṣapratyayotpādanaparyantatvāt | tathā hi—</p>
<b><lg>
<l>anyathaiva matiśśābdī viṣayeṣu vijṛmbhate |</l>
<l>pratipatturanākāṅkṣapratyayotpādanāvadhiḥ || 100 ||</l>
</lg></b>
<b><lg>
<l>ata eva padaṃ loke kevalaṃ na prayujyate |</l>
<l>na hi tena nirākaṅkṣā śroturādhīyate matiḥ || 101 ||</l></lg></b>(nyāyamaṃ.)
<p>nanvabhidhānavyatiriktaḥ ko 'nyaḥ śabdasya kṛts‍naphalaparyantapratyāyanātmā vyāpāraḥ?</p>
<p>asti kaścid yaḥ sarvaireva saṃsargavādibhirapratyākhyeyaḥ | na hi saṃsargo 'bhidhīyate,
pratīyate ca vākyāt |</p>
<p>nanu saṃsṛṣṭābhidhāne sati saṃsargaḥ pratīyate, nānyathā |</p>
<p>naitadevam, saṃhatyakāritvādeva saṃsargāvagamasiddheḥ | na hi saṃhatyakaraṇam asaṃsṛṣṭaṃ
ca kāryaṃ kvacid dṛśyate |</p>
<p>api ca prakṛtipratyayau hi parasparasāpekṣamarthamabhidadhāte | na ca prakṛtyā
pratyayārtho 'bhidhīyate, niyogasya dhātuvācyatvāt | na ca pratyayena prakṛtyartho 'bhidhīyate,
<pb n="436"/>
yajyāderliṅādyarthānupaṃpatteḥ | na ca tau pṛthak svakāryaṃ kurutaḥ | evaṃ padānyapi
parasparāpekṣīṇi saṃhatya kāryaṃ kariṣyanti | na ca parasparasyārthamabhidhāsyanti, vākyānyapi
prakaraṇapatitānyevameva | taduktam— (ś‍lovā.)</p>
<b><lg>
<l>prakṛtipratyayau yadvadapekṣete parasparam |</l>
<l>padaṃ padāntaraṃ yad‍vad vākyaṃ vākyāntaraṃ tathā || 102 ||</l></lg></b> iti |
<p>ayameva ca pakṣaḥ śreyān | saṃhatyakāritvaṃ padārthānām asaṅkīrṇārthatvaṃ ca
(nyāyamaṃ.)</p> <b><lg><l>nirapekṣaprayoge 'yaḥśalākā kalpanā bhavet |</l>
<l>tadanvitābhidhāne tu padāntaramanarthakam || 103 ||</l>
</lg></b>
<b><lg>
<l>saṃhatyakāripakṣe tu doṣo naiko 'pi yujyate |</l>
<l>tenāyamupagantavyo mārgo vigatakaṇṭakaḥ || 104 ||</l>
</lg></b>
<b><lg>
<l>abhidhātrī matā śaktiḥ padānāṃ svārthaniṣṭhitā |</l>
<l>teṣāṃ tātparyaśaktistu saṃsargāvagamāvadhiḥ || 105 ||</l>
</lg></b>
<b><lg>
<l>tenānvitābhidhānaṃ hi nāsmābhiriha mṛṣyate |</l>
<l>anvitapratipattistu bāḍhamabhyupagamyate || 106 ||</l></lg></b> (nyāyamaṃ.)
<p>saṃhatyakāritvācca padānāṃ na svārthābhidhitsayaiva samuccāraṇaṃ, api tu
pradhānakāryameva kartum | taduktam—</p>
<b><lg>
<l>vākyārthamitaye teṣāṃ pravṛttau nāntarīyakam |</l>
<l>pāke jvāleva kāṣṭhānāṃ padārthapratipādanam || 107 ||</l></lg></b> (ś‍lovā.)
<p>tasmānnānvitābhidhānaṃ nāpyabhihitānāmanvayaḥ | kiṃtu yathopanyastapakṣa eva
śreyāniti ||</p>
<p>tadevamākāṅkṣāsannidhiyogyatāvantaḥ padārthāścatuṣprakāramanvayamanubhavanto vākyārthībhavanti |</p>
<p>nanu cāyogyatāyāmapyanvayo dṛśyate, pacati bhavati, paśya mṛgo dhāvatīti | na
hi sādhyaikasvabhāvāyāḥ sādhyatvaṃ sādhanatvaṃ ca yujyata iti |</p>
<p>naivam; sādhyatvenaiva sādhanatvāt | kriyābhyupapattirūpeṇa bhavanasvabhāvā sādha
yasvabhāvenaiva karmarūpā | yadeva cāsyā anidantānirdeśyamapariniṣṭhitaṃ bhavanaṃ sādhyaikarūpaṃ
tenaivaiṣātra sādhyabhāvaṃ sādhanabhāvaṃ ca pratipadyata iti |</p>
<pb n="437"/>
<p>siddhatāvabhāsaḥ kuta iti cet, kartaryutpanno lakārastāṃ siddhatvenāvabhāsayati, yathā
corasya rujatīti dhātvartha eva rogalakṣaṇaḥ, kartrantarāśravaṇāt sādhyarūpeṇaiva
kartṛbhāvamanubhavasiddhatayāvabhāsate |</p>
<p>yadi vā padasya na padarūpādevādhikārthatā, kiṃ tarhi?, vākyarūpāt; tadyathā puruṣa
iti padakāle puruṣo vyatirikta ucyate | yadā tu rājñaḥ puruṣa iti viśeṣasanni—
dhiyogyastadā 'sya vyatireko bhavati, puruṣaviśeṣo 'yaṃ rājapuruṣa iti | evaṃ pacatīti naitasmāt
padarūpādevādhikārthatvam | yadā tu bhavatīti padāntarasannidhiḥ, tadā vākyakāle puruṣasyeva
vyatireka upajāyata iti |</p>
<p>yadi vā na kadācidaparā tadatirekiṇī bhavanakriyā, kaścidaparo vā kartā
virodhaheturasti | api tu saiva vyapadeśivadbhāvanyāyena kriyārūpatāṃ bhavitṛtvaṃ ca darśayantī
cakāsti |</p>
<p>api caikasyāpyarthasya viṣayabhedena dvidharmatvaṃ dṛśyate, yathā rājñaḥ puruṣasya putra iti
puruṣaḥ śeṣī ca bhavati śeṣaśceti rājānaṃ prati śeṣī avicalitasvārthaḥ putrārthāntare
śeṣatāmāpadyate | evaṃ bhavati pacatītyatra bhavato 'kartṛtvaṃ sādhyatvaṃ ca bhaviṣyati | paśya mṛgo
dhāvatītyatra ca mṛge kartari sādhyabhāvaṃ prādhānyaṃ cājahatsaraṇaṃ dṛśāvaṅgatvaṃ
sādhanatvaṃ ca gamiṣyatīti |</p>
<p>athavā 'ayamarthaḥ sādhanamayaṃ sādhyami'—ti rūpasiddhimātrametat, yathā pade ayaṃ
prakṛtyartho 'yaṃ pratyayārtha iti, eka evāsāvartho viśiṣṭo vā (a)khaṇḍa eva pratīyate, yathā
muṇḍayati carcayatīti | atra muṇḍayati māṇavakamiti muṇḍiḥ keśacchedanavacanaḥ | asya tu
vyutpattiḥ muṇḍaṃ karotīti karotisāmānyapravṛttaṃ viśeṣe muṇḍaśabdo 'vasthāpayati |
karotiviśeṣo 'yaṃ yasmiṇṇijutpadyate, na karotimātram | evaṃ carcāṃ karoti carcayatīti | ata
eva kecinmuṇḍicarcādīn curādiṣu paṭhanti muṇḍa keśakhaṇḍaneṣu muṇḍayati carcayatīti |</p>
<p>evaṃ paśya mṛgo dhāvatīti 'idamatra sādhanapadamidaṃ sādhyami'—tyutprekṣaiṣā | idaṃ
tvarthasatattvam—'nātra saraṇaṃ, na darśanaṃ, na mṛgaḥ, kiṃ tarhi? mṛgakartṛko dṛśikarmā
saraṇaviśeṣo 'yam akhaṇḍo vākyārtha iti | etena putramicchati putrīyatītyādayo 'pi
vyākhyātāḥ ||</p>
<pb n="438"/>
<p>(<b><emph>8. ekārthībhāvaḥ</emph></b>)</p>
<p>vyapekṣāvatāṃ samarthānāmanvitārthānāṃ ca padārthānāṃ tilataṇḍulavat kṣīranīravat
pāṃsūdakavacca yadavibhāgarūpeṇa bhavanaṃ sa <b>ekārthībhāvaḥ</b> | lakṣaṇaṃ caitat samastaṃ vyastaṃ
ca | tena sāpekṣāsamarthasamāsādīnāmupasaṅgrahaḥ |</p>
<p>kaḥ purasya vyapekṣāto bhedaḥ?</p>
<p>ucyate vyapekṣāyāṃ saṅkhyāviśeṣo vyaktābhidhānamupasarjanaviśeṣaṇaṃ cayogaḥ
kramāniyamo vyavadhānaṃ yatheṣṭamanyatareṇābhisambandhaḥ śabdāntaraprayogaśca bhavati |
ekārthībhāve tvaikapadyamaikaśabdyamaikasvaryamekavibhaktitvamekavadbhāva ekaśeṣaḥ aneka—
vidhānāmaikyamekavidhānāṃ cānaikyamiti | tadyathā vyapekṣāyāṃ saṅkhyāviśeṣaḥ—'rājñaḥ puruṣaḥ,
rājñoḥ puruṣaḥ, rājñāṃ vā puruṣaḥ |' ekārthībhāve tu tadabhāvo rājapuruṣaḥ | vyapekṣāyāṃ
vyaktābhidhānaṃ rājñaḥ puruṣaḥ; ekārthībhāve tu rājapuruṣa ityatra loṇmadhyamapuruṣaikavacanaṃ
vibhaktilopo veti nābhidhānavyaktiḥ | vyapekṣāyāmupasarjanasya viśeṣaṇaṃ ṛddhasya rājñaḥ
puruṣaḥ, ekārthībhāve tadabhāvaḥ, rājapuruṣaḥ | vyapekṣāyāṃ cayogaḥ, rājñaḥ puruṣo brāhmaṇasya
ca, ekārthībhāve tu rājapuruṣaḥ | vyapekṣāyāṃ kramāniyamo rājñaḥ puruṣaḥ, puruṣo rājñaḥ,
ekārthībhāve tu rājapuruṣa ityeva | vyapekṣāyāṃ vyavadhānamapi rājñaḥ, puruṣo 'yaṃ puruṣo 'yaṃ
rājñaḥ; ekārthībhāve tu rājapuruṣa ityeva | vyapekṣāyāṃ yatheṣṭamanyatareṇābhisambandhaḥ, rājñaḥ
puruṣo bhāryā veti; ekārthībhāve tu niyamataḥ puruṣeṇaiva sambandho na bhāryayā |
vyapekṣāyāṃ śabdāntaraprayogo dadh‍nopasiktaṃ, pariglāno 'dhyayanāyaḥ ekārthībhāve tu naivam,
dadhyodanaṃ paryadhyayana iti | ekārthībhāve aikapadyaṃ yathā—'ātmanātṛtīyaḥ
kaṇṭhekāla'iti; ekaśabdyaṃ yathā— 'pitarau bhrātarāviti; aikasvaryaṃ yathā—'citraguḥ,
brāhmaṇakambala' iti; ekavibhaktitvaṃ yathā— 'nīlotpalaṃ, rājapuruṣa' iti; ekavadbhāvo
yathā— gavāśvaṃ, plakṣanyagrodhā iti | ekaśeṣo yathā— akṣā vṛkṣā iti |
anekavidhānāmaikyaṃ yathā— putramicchatyātmanaḥ putrīyati, muṇḍaṃ karoti muṇḍayatīti |
ekavidhānāmanaikyaṃ yathā— kaṃsavadhamācaṣṭe kaṃsaṃ ghātayati, puṣyacandrayogaṃ jānāti
puṣyeṇa candraṃ yojayatīti | vyapekṣāyāṃ tu naivamiti ||</p>
<p>so 'yamekārthībhāvo vyapekṣāvailakṣaṇyena viprathamānassamānassamāsataddhitākhyādiṣu
triṣu tridhā vikhyāyate — vākyatulyārthaḥ, vākyādhikārthaḥ, vākyānyārtha iti | teṣu—
<pb n="439"/>
<b>vākyatulyārtho</b> yathā— vīraḥ puruṣo vīrapuruṣaḥ, kaṣṭaṃ śritaḥ kaṣṭaśrita iti |</p>
<p><b>vākyādhikārtho</b> yathā— 'guḍena miśrā dhānāḥ guḍadhānāḥ, śaṅkulayā kṛtaḥ
khaṇḍaḥ śaṅkulākhaṇḍa' iti |</p>
<p><b>vākyānyārtho</b> yathā— 'kuśaṃ lātīti kuśalaḥ, prakṛṣṭo vīṇāyāṃ pravīṇaḥ' ||</p>
<p>athāyaṃ triprakāro 'pyanekadhā bhidyate | tadyathā — nityasamāsaḥ, nityāsamāsaḥ,
asamarthasamāsaḥ, aluksamāsaḥ, sāpekṣasamāsaḥ, nirapekṣasamāsaḥ, pūrvapadapradhānaḥ,
uttarapadapradhānaḥ, ubhayapadapradhānaḥ, anyapadapradhānaḥ, anyathāpradhānaḥ, anyathopasarjanaḥ,
tiṅsamāsaḥ, prātipadikasamāsaḥ, upapadasamāsaḥ, prādisamāsaḥ, nañsamāsaḥ,
ekadeśisamāsaḥ, sāmānyasamāsaḥ, viśeṣasamāsaḥ, samānādhikaraṇaḥ, bhinnādhikaraṇaḥ,
upamānasasamāsaḥ, upameyasamāsa iti | teṣu —</p>
<p><b>nityasamāso</b> yathā— lohitaśāliḥ, gaurakharaḥ, uddālapuṣpabhañjikā, dantalekhaka iti |</p>
<p><b>nityāsamāso</b> yathā— akiñcitkurvāṇaḥ, amāṣaṃ haramāṇaḥ, agādhamutsṛp‍tāḥ,
chātrāṇāṃ pañcama iti |</p>
<p><b>asamarthasamāso</b> yathā— asūryaṃpaśyā rājadārāḥ, apunargeyāḥ ślokāḥ,
aśrāddhabhojī brāhmaṇaḥ, alavaṇabhojī bhikṣuriti |</p>
<p><b>aluksamāso</b> yathā— stokānmuktaḥ, ātmanātṛtīyaḥ, paśyatoharaḥ, kaṇṭhekāla iti |</p>
<p><b>sāpekṣasamāso</b> yathā— yajñadattasya bhrātṛbhāryā, viṣṇumitrasya gurukulam,
cūtasya phalarasaḥ, priyāyāḥ stanasparśa iti |</p>
<p><b>nirapekṣasamāso</b> yathā— varṣaśatamāyurasya śatāyuḥ, śākapradhānaḥ pārthivaḥ
śākapārthivaḥ, aśvayukto ratho 'śvarathaḥ, aśreṇayaḥ śreṇayaḥ
kṛtāḥ śreṇīkṛtā iti |</p>
<p><b>pūrvapadapradhāno</b> yathā— upakumbham, nirmakṣikam, bahirgrāmam, pāregaṅgamiti |</p>
<p><b>uttarapadapradhāno</b> yathā— ārūḍhavānaro vṛkṣaḥ, ūḍharatho 'naḍvān, citragurdevadattaḥ,
mattamātaṅga vanamiti |</p>
<p><b>anyathāpradhāno</b> yathā— unmattagaṅgaṃ, pañcakapālaḥ, dvitrāḥ, kṛṣṇaśāra iti |</p>
<p><b>anyathopasarjano</b> yathā— śākaprati, prāp‍tajīvikaḥ, gogarbhiṇī, ag‍nistoka iti |</p>
<pb n="440"/>
<p><b>tiṅsamāso</b> yathā— astikṣīrā, ehivaṇijā, aśnītapibatā, khādatamodateti |</p>
<p><b>prātipadikasamāso</b> yathā— dadhisek, carmakrīti |</p>
<p><b>upapadasamāso</b> yathā— kumbhakāraḥ, paṅkajam, uṣṭrakrośī, sahayuddheti |</p>
<p><b>prādisamāso</b> yathā— niṣkauśāmbiḥ, utpaśyaḥ, durāsadaḥ, suprabodha iti |</p>
<p><b>nañ‌sa‌māso</b> yathā— abrāhmaṇaḥ, anekaḥ, abhāryaḥ, apacasīti |</p>
<p><b>ekadeśisamāso</b> yathā— candra iva mukhamasyāścandramukhī, mṛgīva capalā
mṛgacapalā, śastrīva śyāmā śastrīśyāmā, ananyena sadṛśī
ananyasadṛśī |</p>
<p><b>upameyasamāso</b> yathā— 'vyāghra iva puruṣaḥ puruṣavyāghraḥ, karīva kalabhaḥ
karikalabhaḥ, śārdūla iva rājā rājaśārdūlaḥ, candra iva mukhaṃ
mukhacandra iti ||</p>
<p>(<b>upamānamupameyañca</b>)</p>
<p>kiṃ punarupamānaṃ kiṃ vopameyaṃ, kiṃ yadevopamānaṃ tadevopameyam,
āhosvidanyadupamānamanyadupameyam?</p>
<p>kiṃcātaḥ?</p>
<p>yadi yadevopamānaṃ tadevopameyam, upamārtho na ghaṭate, na hi bhavati gauriva gauḥ;
anyadupamānamanyadupameyaṃ, tathāpyupamārtho na ghaṭate, na hi bhavati gaurivāśva iti | evaṃ
tarhi yatra kiṃcitsāmānyaṃ kaścicca viśeṣaḥ tatropamānopameye bhavataḥ |</p>
<p>kiṃ vaktavyametat? na hi | kathamanuktaṃ gamyate?</p>
<p>mānaṃ hi nāmānirjñātajñānārthamupādīyate | yathā prasthādimānamanirjñātasya
dhānyādermeyasyātyantāvacchedāyopādīyate |</p>
<p>tatsamīpe yannātyantāya mimīte tadupamānaṃ, yathā gauriva gavayaḥ | gaurasya nirjñātaḥ
gavayo 'nirjñātaḥ |</p>
<p>tarhi yasya gavayo nirjñātaḥ syāt gauranirjñātaḥ, kartavyaṃ tena gavaya iva gauriti |</p>
<p>bāḍhaṃ kartavyam, yathā bhedasādṛśyādhyāsitamūrtayaḥ padārthāḥ parasparamaniyamenopa—
mānopameyabhāvamadhigacchanti, yathā candra iva mukhaṃ kāminyāṃ, mukhamiva candro
<pb n="441"/>
yāminyām | yatra punarbhedasādṛśyādhyāsitamūrtitvaṃ na, tatropamānopameyabhāvo 'pi na | yathā
gauriva gauḥ, gaurivāśva iti |</p>
<p>nanu ya ete bhedasādṛśyādhyāsitāḥ padārthāste nāntareṇa deśakāla—
kriyādisampāditaṃ virodhaṃ bhavitumarhantīti sāmānādhikaraṇyānupapattiḥ?</p>
<p>naivam; yadyapyupamānamupameyaṃ ca paramārthato bhinnaṃ, tathāpyupamānaśabdā gauṇīṃ
vṛttimāśrityopameye vartamānāstayorbhedaṃ tirodadhati | tathā hi — yadā vyāghrādayaḥ
śauryādyatiśayanibandhanamupamānopameyasambandhamanubhūya tataḥ upamānopameyasambandhādhyā—
ropitā bhedā upameye vartante vyāghrasadṛśo 'yaṃ vyāghra iti, tadā puruṣādiśrutibhirabhinnā—
dhikaraṇāḥ samasyanta iti |</p>
<p>kiṃ punarupamānopameyapratipattinibandhanebhya eva śabdebhyaḥ sādṛśyapratipattiḥ? uta
tebhyaścānyebhyaśceti?</p>
<p>kiṃ cātaḥ?</p>
<p>yadi tebhya eva, puruṣaṃ vyāghraṃ ca vīkṣasvetyatrāpi syāt | ivaprayogavaiyarthyaṃ ca |
atha dvitīyaḥ pakṣaḥ, puruṣo vyāghra ivetyeva syāt, na puruṣavyāghra iti |</p>
<p>yathecchasi tathāstu |</p>
<p>astu tāvat prathamaḥ pakṣaḥ |</p>
<p>nanu coktaṃ puruṣaṃ vyāghraṃ ca vīkṣasvetyatrāpi sādṛśyapratipattiḥ syāt | iha hi
puruṣavyāghrayorvīkṣaṇakriyāsamāveśamātraṃ vivakṣitam, na sādṛśyam |</p>
<p>nanu vivakṣāto 'pi sādṛśyapratipattāvivādiśabdopādānamanarthakam | yatra
mukhyavṛttivyatikrameṇa gauṇīṃ vṛttimāśrityopamānaśabdā upameye prayujyante tatraiva
ivādiśabdavikalāḥ sādṛśyaṃ gamayanti, yathā kaścidavyāghraṃ puruṣaṃ vyāghra ityāha, tena manyāmahe
vyāghrasadṛśo 'yaṃ puruṣaḥ | tataḥ vyāghradharmāṇāṃ śauryabalavattvādīnāṃ vyāghraśabdāt puruṣe
pratipattirbhaviṣyati | yadā punarupamānopameyaśabdā mukhyārthapratipattaye vivakṣitopamānopameya—
bhāveṣu vākyeṣu svarūpābhedādaśaktāḥ sādṛśyamavagamayituṃ, tadā 'pekṣante
dvitīyamivādiśabdaprayogamiti |</p>
<p>kiṃ punarihodāharaṇam?</p>
<p>śastrīva śyāmā śastrīśyāmeti |</p>
<pb n="442"/>
<p>nanu cātra śyāmāśabdopāttasya dharmasyopamānopameyayostulyatāvadyotanāyevaśabdaḥ
prayujyate | vyāghra iva puruṣa ityatra tu sāmānyaprayogābhāvāt kasya puruṣavyāghrayo—
ssādhāraṇyamivaśabdenāvadyotyata iti?</p>
<p>ucyate— śabdaḥ kvacidabhidhāvṛttyā arthaṃ bodhayati, yathā guḍaśabdo guḍadravyam;
kvacid gamakavṛttyā, yathā guḍadravyāvinābhāvi mādhuryam, evamiha vyāghraśabdena
vyāghrāvinābhāvi śauryādikaṃ gamitaṃ, tasya vyāghrapuruṣayossādṛśyasiddha‍yarthamubha—
yādhikaraṇatāvadyotanamivena kriyata iti | etena śastrīśyāmetyapi vyākhyātam |
atrāpyanupāttamapi devadattā iti gamyate |</p>
<p>k‍va punarayaṃ śyāmāśabdo vartate? śastryāmityāha |</p>
<p>kena tarhīdānīṃ devadattā gamyate?</p>
<p>samāsena | yadāha upamānāni sāmānyavacanaiḥ (2.1.55) samasyante; samānatvaṃ ca
sādhāraṇye sati syāt | tattu devadattāmantareṇa nopapadyata iti |</p>
<p>yadyevaṃ śastrīśyāmo devadatta iti na siddha‍yati | upasarjanasya (1.2.48) iti hrasvatvaṃ
bhaviṣyati |</p>
<p>yadi tarhi upasarjanānyevaṃjātīyakānyapi bhavanti, tittirikalmāṣī
kumbhakapālalohinītyanupasarjanalakṣaṇa īkāro na prāp‍noti |</p>
<p>evaṃ tarhi śastryāmeva śastrīśabdo vartate, śyāmāśabdastu devadattāyām | evamapi
guṇo 'nirdiṣṭo bhavati | bahavaśca śastryāṃ guṇāḥ— 'sūkṣmā ślakṣṇā pṛthuḥ śyāme'ti |</p>
<p>anirdiśyamānasyāpi guṇasya bhavati loke sampratyayaḥ | tadyathā— candramukhī
devadatteti | bahavaścandre guṇāḥ, yā cāsau priyadarśanatā sā gamyate | yathā ca vyāghro 'yaṃ puruṣa
iti bahuṣvapi vyāghraguṇeṣu śauryaṃ balavattā vā pratīyata iti | evamapi
'samānādhikaraṇena' iti vartate | vyadhikaraṇatvāt samāso na prāp‍noti |</p>
<p>kiṃ hi vacanānna bhavati?</p>
<p>yadyapi tāvad vacanāt samāsaḥ syāt, mṛgīva capalā mṛgacapaleti samānā—
dhikaraṇalakṣaṇaḥ puṃvadbhāvo na prāp‍noti | evaṃ tarhi tasyāmevobhayaṃ vartate | etaccātra yuktaṃ
yattasyāmevobhayaṃ vartate; itarathā hi bahvapekṣyaṃ syāt | yadā tāvadevaṃ vigrahaḥ kriyate 'yathā
śastrī śyāmā evaṃ devadattā' iti, tadā śyāmeti devadattāyāmapekṣyaṃ syāt | yadāpyevaṃ vigrahaḥ
<pb n="443"/>
kriyate śastrīśyāmā devadatteti, tadāpi śyāmeti śastryāpekṣyaṃ syāt | yadā tu śastrīśyāmā
cāsau śyāmā ca śastrīśyāmeti, tadā na kiñcidapekṣyate, sāmānādhikaraṇyaṃ ca bhavati |</p>
<p>nanvevaṃ sati śastrīśabdasya devadattāyāṃ pravṛttinimittamanirdiṣṭaṃ bhavati;
pratīyamānaṃ bhaviṣyatīti cet, kiṃ taditi pṛcchāmi | yadi śyāmatvameva, śyāmeti
śabdasyoktārthatvādaprayogaḥ prāp‍noti | na hi guṇavṛttyā pratipāditeṣu guṇeṣu tadabhidhānāya
guṇavacanaḥ prayujyate, na hi bhavati puruṣo 'yaṃ vyāghraśūra iti | athānabhihitaṃ
taikṣṇyādikamupādāya śastrīśabdo devadattāyāṃ vartate, tarhi tīkṣṇaśyāmaguṇavacanayoḥ
khañjakūṇavat samāse 'upamānāni sāmānyavacanaiḥ' iti virudhyate, śyāmaśastrīti prayogaḥ
prāp‍noti |</p>
<p>nanu pakṣatraye 'pi doṣadarśanāt pakṣāntarābhāvācca kinna bhavitavyamevopamāna—
samāsena?</p>
<p>bhavitavyam, kintu pūrvottarapakṣau vyudasya madhyame pakṣe, śastrīva śyāmā devadatte—
tyavaiyadhikaraṇye 'pi vacanasāmarthyāt |</p>
<p>nanūktaṃ tatra mṛgaṃcapaleti samānādhikaraṇalakṣaṇaḥ puṃvadbhāvo na prāp‍noti,
naivam | neha pūrvapadaṃ śastrītvena (mṛgītvena) vivakṣitam, api tu mṛgatvajātimātreṇa,
yathā mṛgakṣīraṃ kukkuṭāṇḍamiti | 'upāmānasamāse guṇavacanasya viśeṣabhāktvāt
sāmānyavacanatvāprasiddhiḥ' | yataḥ śyāmāśabdo 'yaṃ sādṛśyasiddhaye śastrīśabdenābhi—
sambadhyamāno viśeṣavacanaḥ sampadyate |</p>
<p>naivam; śyāmatvasya ubhayatra bhāvāt tad‍vācakatvācca śabdasya sāmānya—
vacanatvaprasiddheḥ |</p>
<p>na cāvaśyaṃ sa eva sāmānyavacanaḥ | yo bahūnāṃ sāmānyamāha; dvayorapi yaḥ sāmānyamāha,
so 'pi samānyavacanaḥ |</p>
<p>athavā 'sāmānyavacanaiḥ' ityetena sarvaśca śabdo 'nyenābhisabadhyamāno viśeṣavacanaḥ
sampadyate | ta evaṃ vijñāsyāmaḥ — 'prāgabhisambandhādyaḥ sāmānyavacana' iti |</p>
<p>nanvevaṃ sati 'upamitaṃ vyāghrādibhiḥ' ityatra sāmānyāprayogagrahaṇamatiricyate |</p>
<p>vyāghrādayo 'pi bhedopanibandhanasyevādeḥ prayoge yadopamāna eva vartante tadā
sāmānyaprayogamapekṣante— 'puruṣo 'yaṃ vyāghra iva śūraḥ, siṃha iva balavāniti |' abhedopakrame
<pb n="444"/>
cābhidhāne sambandhanimittasyopamānaśabdaireva antarbhāvitatvādaprayogaḥ sāmānyaśabdasyeti |
aprayoge 'pi ca sāmānyadharmāvasāyaścandramukhavad‍bhaviṣyati | taduktaṃ— 'siṃho vyāghra iti
pūjāyāṃ, śvā kāka iti kutsāyām' iti |</p>
<p>naivam, yadyantarbhūtopamā na kutsārthasambandhapratipad‍vyāghrādiśabdairupameyaṃ puruṣādi pūjārthaṃ
cābhidhīyate |</p>
<p>tathāpi tannimittasyānekatvāniyamāya nimittatṛtīyāntaśauryādipadaprayogo na
virudhyate, puruṣo 'yaṃ vyāghraḥ śauryeṇeti |</p>
<p>bhinne 'pi vastunyabhedopacāraḥ sārūpyamātraṃ gamayet, na tasyātmātiśayam; yathā hi
sumanāyate durmanāyate abhimanāyata iti sudurabhīnāṃ bhavatyarthaviśeṣapakṣe
pratyayenopāttārthānāmapi pratyayasya rūpābhedādanavasīyamānavibhāgamupasargārthamavacchettuṃ prayogaḥ |
kathaṃ puruṣavyāghrādau tasyāḥ pūjāyā nimittabhedasambhave niyamāya sadṛśabhāgopanipātī śabdaḥ
prayujyata iti |</p>
<p>(<b>taddhitākhyātārthaikārthībhāvāḥ</b>)</p>
<p>evamayamekārthībhāvastaddhitākhyātayorapi anantaprakāra eva draṣṭavyaḥ | tatra—
(taddhite)</p>
<p><b>taddhite</b> sāmānyena tridhā <b>sambandhaviṣayaḥ, kārakaviṣayaḥ, svārthaviṣayaśca</b> | teṣu—
<b>sambandho</b> dvidhā— pradhānamapradhānaṃ ca |</p>
<p><b>pradhānaṃ</b> yathā— 'gāvo 'sya santi gomān, salāturo 'syābhijanaḥ sālāturīya' iti |</p>
<p><b>apradhānaṃ</b> yathā— 'vasiṣṭhasyāpatyaṃ vāsiṣṭhaḥ, cāṣāṇāṃ samūhaścāṣami' ti |</p>
<p><b>kārakaṃ</b> dvidhā— pradhānamapradhānaṃ ca |</p>
<p><b>pradhānaṃ</b> yathā— 'viṣeṇa vadhyo viṣyaḥ śatruḥ, padamasmin dṛśyaṃ padyaḥ kardama' iti |</p>
<p><b>apradhānaṃ</b> yathā— vyākaraṇaṃ vetti adhīte vā vaiyākaraṇaḥ, akṣairdīvyatyākṣika' iti |</p>
<p><b>svārtho</b> dvidhā—mukhya upacaritaśca |</p>
<p><b>mukhyo</b> yathā—'yava eva yāvakaḥ (yavakaḥ), maṇireva maṇika' iti |</p>
<p><b>upacarito</b> yathā— 'kuśāgrīyā buddhiḥ, kākatālīyamiva kākatālīyo nyāya' iti |</p>
<pb n="445"/>
<p>(<b>ākhyāte</b>)</p>
<p><b>ākhyāte 'pi</b> tridhā kārakeṇa, sambandhinā prādibhiśca |</p>
<p><b>kārakeṇa</b> yathā—'abhṛśo bhṛśo bhavati bhṛśāyate, śabdaṃ karoti śabdāyate,
hastinā atikrāmati atihastayati, kaṣṭāya karmaṇe krāmati kaṣṭāyate, pāśān
vimocayati vipāśayati, prāsāda ivācarita prāsādīyatīti |</p>
<p><b>sambandhinā</b> yathā—'vyākaraṇasya sūtraṃ karoti vyākaraṇaṃ sūtrayati, kaṃsasya
vadhamācaṣṭe kaṃsaṃ ghātayati, ā rātrervivāsamāste rātriṃ vivāsayati, puṣyeṇa candrasya
yogaṃ jānāti puṣyeṇa candraṃ yojayati, māhiṣmatyāṃ sūryodgamaṃ prāp‍noti māhiṣmatyāṃ
sūryamudgamayati, kālasya gamanamupaviṣṭaḥ pratipālayati kālaṃ gamayatīti |</p>
<p><b>prādayaḥ</b> punaḥ ṣọdhā—vācakāḥ, dyotakāḥ, sahābhidhāyakāḥ, viśeṣakāḥ,
kāryārthakāḥ nirarthakāśceti | te ca kriyayaiva sambadhyamānāḥ kriyāpradhānatvādākhyātasya
tad‌vyapadeśabhājo bhavanti | tatropasargāṇāṃ vācakatvaṃ yathā— 'prādayo gatādyarthe prathamayā,
prācāryaḥ, prāntevāsīti | atyādayaḥ krāntādyarthe dvitīyāya, atikhaṭvaḥ, atimāla
iti | avādayaḥ kruṣṭādyarthe tṛtīyayā, avakokilam, avamayūramiti | paryādayo
glānādyarthe caturthyā, paryadhyayanaḥ, paripravacana iti | nirādayaḥ krāntādyarthe pañcamyā,
nirvārāṇasiḥ, niṣkauśāmbiriti | evaṃ prapatitaḥ parṇaḥ praparṇaḥ, prācīnaṃ palāśaṃ
prapalāśaṃ, saṅgatā āpo 'sminniti samīpam, saṅgatamakṣeṇa samakṣamiti |</p>
<p>dhātulīnasyaivārthaviśeṣasya prakāśakatvaṃ dyotakatvam | dyotyāśca 'tadanyaḥ
tatsadṛśastadviruddhastadabhāvastadutkarṣastadapakarṣa' iti ṣaḍarthā bhavantīti | teṣu</p>
<p><b>tadanyo</b> yathā— 'pratīkṣate, upakramata' iti; tatsadṛśo yathā 'saṃvadati, anukarotī' ti;</p>
<p><b>tadviruddho</b> yathā— 'pratiṣṭhate, unmajjatīti;</p>
<p><b>tadabhāvo</b> yathā— 'viyujyante, prasmarantī' ti;</p>
<p><b>tadutkarṣo</b> yathā— 'pragalbhate, atikrāmatīti;</p>
<p><b>tadapakarṣo</b> yathā—vihasati, prāśnātīti |</p>
<p>atra ca yo 'sau kriyātmabhūto dharmaḥ kālaharaṇādistaddhātvabhihitamevā—
sattvabhūtamanabhidadhat prādiravadyotayati | yathā 'kṣinikocādayo 'nabhidadhata evārthān
pradarśayanti, evaṃ kriyāsthān prārambhādīnabruvanta eva prādayo 'vadyotayanti |
<pb n="446"/>
dhātorekākinaḥ kriyāviśeṣābhidhānāsāmarthye sahakāribhāvaḥ sahābhidhāyakatvam |
tatrāntaraṅgo, bāhyaḥ, avyabhicārī, vyabhicārī, vyavahitaḥ, saviśeṣaśca sahābhidhāyako
bhavati | teṣu—</p>
<p><b>antaraṅgo</b> yathā— 'saṅgrāmayate, asaṅgrāmayata |</p>
<p><b>bāhyo</b> yathā— anurudhyate, anvarudhyata |</p>
<p><b>avyabhicārī</b> yathā— adhīte, adhyeti |</p>
<p><b>vyabhicārī</b> yathā— ācāmati, saṃdhukṣayati |</p>
<p><b>vyavahito</b> yathā— pucchamudasyatyutpucchayate, vyasyati vipucchayate |</p>
<p><b>saviśeṣo</b> yathā— senayā abhiyāti abhiṣeṇayati, vīṇayopagāyati upavīṇayati |</p>
<p><b>sahārthābhidhāne</b> tūpasargayorbhedapratipattiḥ katham?</p>
<p>yadyapi dhāturupasargaṃ na vyabhicarati, vyabhicaratyevopasargo dhātum | ataḥ
śakyate 'nvavavyatirekābhyāṃ bhedaḥ kalpayitum | yāvānayaṃ samādirupasargo 'nyatra dṛṣṭaḥ
ihāpi tāvāneva bhaviturbhavatīti |</p>
<p>sajātīyebhyo vijātīyebhyaścāvacchedako <b>viśeṣakaḥ</b> | sa ṣọdhā— prakṛtiviśeṣakaḥ,
prakṛtyarthaviśeṣakaḥ, pratyayaviśeṣakaḥ, pratyayārthaviśeṣakaḥ, ubhayaviśeṣakaḥ,
ubhayārthaviśeṣakaśceti | teṣu—</p>
<p><b>prakṛtiviśeṣako</b> yathā— vijayate, parājayate |</p>
<p><b>prakṛtyarthaviśeṣako</b> yathā— saṅkrīḍati, saṅkrīḍate |</p>
<p><b>pratyayaviśeṣako</b> yathā— viśālam, viśaṅkaṭam |</p>
<p><b>pratyayārthaviśeṣako</b> yathā— abhimanāyate, durmanāyate |</p>
<p><b>ubhayaviśeṣako</b> yathā— anuvyacalat, prāvarṣat |</p>
<p><b>ubhayārthaviśeṣako</b> yathā— upatiṣṭhati, upatiṣṭhate |</p>
<p>atra ca prādiḥ prakarṣadikamarthaṃ bruvāṇaḥ kriyāṃ sāmānyenopagṛh‍ṇāti, na tu
kriyāsāmānyaviśeṣayorātmānaṃ niyamayati |</p>
<p>dhāturapi kriyāṃ bruvan prakarṣādikamarthaṃ sāmānyenopagṛh‍ṇāti, na tu
sāmānyaviśeṣayorātmānaṃ niyamayati |</p>
<p>parasparopaśleṣe tu tayorviśeṣaṇaviśeṣyabhāvo nīlotpalādivad bhavati |</p>
<pb n="447"/>
<p><b>kāryārthatvaṃ</b> yathā— prayuṅkte, parākaroti, abhiṣuṇoti, praṇamati, vittaṃ,
samīpam iti |</p>
<p>ātmanepadaṃ, parasmaipadaṃ, ṣatvaṃ, ṇatvaṃ, tatvam, ītvaṃ ca kāryāṇyupasargayoge
bhavanti |</p>
<p><b>nirarthakatvaṃ</b> yathā—nihnute, nikhañjanti, pralambate, saṃśrayatīti | atra padopacayamātre
prādiḥ prayukta iti nirarthakatvam | āhuśca—(vāpa. 2.188)</p>
<b><lg>
<l>sa vācako viśeṣāṇāṃ sambhave dyotako 'pi vā |</l>
<l>śaktyādhānāya dhātorvā sahakārī prayujyate || 108 ||</l>
</lg></b>
<b><lg>
<l>kriyāviśeṣako vā syāt kāryārthaṃ vopadiśyate |</l>
<l>padopacayamātre vā 'narthakaḥ prādiriṣyate || 109 ||</l></lg></b> iti
<p>(<b>vākyaikārthībhāvaḥ</b>)</p>
<p>evamayamanekarūpaḥ padaikārthībhāvaḥ | evaṃ vākyaikārthībhāvo 'pi |</p>
<p>tatra 'ākhyātaṃ sāvyayakārakaviśeṣaṇaṃ vākyaṃ, ekatiṅ vākyam' ityādayo
vikalpāḥ | tatra caikavākyasthāt padāduttarayostiṅāmantritapadayornighātaḥ | yuṣmadasma—
dorvānnāvādaya ādeśāḥ | 'vākyasya ṭeḥ pluta udātta' iti tu vākyācāmantyasya pluta
ityādīni prayojanānyabhidhīyante | kriyākārakāvyayaviśeṣaṇapadārthānāṃ ca
parasparamupakāryopakārakabhāvenāvasthitānāṃ 'bhāvanā, vidhiḥ, pratibhā' veti vākyārthaḥ
prathame | evaṃ vākyānāmapi parasparamupamānopameyabhāvādibhirivādiśabdaprayoge
muktakādiṣvekārthībhāvo bhavati | etenaikakriyākārakābhiniveśinoryugalakasandānitaka—
kalāpakakulakādayo vākyaviśeṣā vyākhyātāḥ | tatra—</p>
<p>dvābhyāṃ catuṣpadībhyāṃ <b>yugalakam</b>,</p>
<p>tisṛbhiḥ <b>sandānitakam</b>,</p>
<p>caturbhiḥ <b>kalāpakam</b>,</p>
<p>pañcādibhiḥ <b>kulaka</b>miti saṃjñā vijñāyate |</p>
<p>etenaikapraghaṭṭakopanibandhānāṃ subhāṣitānāṃ samūhaḥ <b>saṅghātaḥ</b>,
anekapraghaṭṭakopanibaddhānāṃ tu <b>kośa</b> ityapi vyākhyātam |</p>
<pb n="448"/>
<p>nagarartūdyānacandrārkodayārṇavavarṇanādayastu saṅghātarūpā eva prabandhāntaḥpātino
vākyasamūhāḥ prakaraṇavyapadeśabhājo 'vāntaravākyatāṃ labhante | tadarthāścaikārthībhāvamanu—
bhavanti |</p>
<p>yastu tairupakriyamāṇo mahāvākyārthaḥ sargabandhādāvākhyāyikādau mukhapratimukhagarbha—
vimarśanirvahaṇākhyaiḥ pañcasandhibhirupakṣepaparikarādibhiścatuṣṣaṣṭisandhyaṅgairaṅgaṣoḍaśakarūpa—
bhāratyādirūpavṛtticatuṣṭayena ca yathāyogamupakṛtaḥ kṛtānyonyaviśeṣaṇaviśeṣyabhāvaḥ
<b>subhadrāharaṇaṃ jānakīharaṇa</b>mityādinā mahāvākyārtharūpeṇa prathate, sa prabandhaikārthībhāvo 'para
ityākhyāyate | yastu tadrūparāmāyaṇādiprabandhārthānāmavadhāraṇenopahitasaṃskārasya
'rāmavad‍vartitavyaṃ na rāvaṇādivad' ityādividhiniṣedhapratibhāviśeṣa upajāyate, sa
samastāviśvavyāpi caturvargaikahetuḥ <b>parā</b> mahāvākyaikārtho 'rthamūrtyā vipariṇatamanādi—
nidhanamakhaṇḍaṃ śabdabrahmetyucyate |</p>
<b><lg>
<l>akhaṇḍaḥ saiṣa vākyārthaḥ śabdabrahmeti gīyate |</l>
<l>śabdabrahmaṇi niṣṇātaḥ paraṃ brahmādhigacchati || 110 ||</l>
</lg></b>
<b><lg>
<l>idamādyaṃ padasthānaṃ siddhisopānaparvaṇām |</l>
<l>iyaṃ sā mokṣamāṇānāmajihmā rājapaddhatiḥ || 111 ||</l></lg></b> (vāpa. 1.16)
<b><lg>
<l>uktāścatastro 'tha punaścatastraḥ śabdārthasambandhabhidaḥ krameṇa |</l>
<l>catastra evātha vacoviśeṣe niṣeduṣīstāḥ parikīrtayāmaḥ || 112 ||</l>
</lg></b>
<p><b>iti mahārājādhirājaśrībhojadevaviracite śṛṅgāraprakāśe
sāpekṣaśabdaśaktiprakāśo nāma</b></p>
<p><b>|| aṣṭamaḥ prakāśaḥ ||8||</b></p>
<lg><l>sanātanaḥ śīlitasāhitīkaḥ sarvāṅgasampūrṇatayā yathārtham |</l>
<l>prakāśametaṃ supaṭhaṃ vidhāya prasāsadīti śritakāvyatattvaḥ ||</l></lg>
<pb n="449"/>
<p>atha</p>
<p><b>śṛṅgāraprakāśe navamaḥ prakāśaḥ</b></p>
<p>doṣahānaguṇopādānaprakāśo nāma</p>
<p>tatra abhidhāvivakṣādibhirnirūpite śabdārthayoḥ sāhitye vākyasya prayogayogyatā
prayogānarhatā ca niścīyate | yadāha—'ekaḥ śabdaḥ samyakprayuktaḥ svarge loke
kāmadhugbhavati' (mabhā. 6.1.84) | duṣprayuktaḥ punaradharmāya sampadyate | samyakprayogaścāsya
tadopapadyate yadā doṣahānaṃ guṇopādānamalaṅkārayogo rasāviyogaśca bhavati | teṣāṃ ca
prathamaṃ doṣahānameva vidheyam | yataḥ kamanīyarūpādisampadupetamapi vapuḥ
kuṣṭhabindunaikenāpi daurbhāgyamanubhavati | uktaṃ ca—(kāvyāda. 1.7)</p>
<b><lg>
<l>tadalpamapi nopekṣyaṃ kāvye duṣṭaṃ kathaṃcana |</l>
<l>syād vapuḥ sundaramapi śvitreṇaikena durbhagam || 1 ||</l>
</lg></b>
<p>kiṃ ca— (bhāmahā. 1.12)</p>
<b><lg>
<l>nākavitvamadharmāya mṛtaye daṇḍanāya vā |</l>
<l>kukavitvaṃ punassākṣānmṛtimāhurmanīṣiṇaḥ || 2 ||</l>
</lg></b>
<p>(<b><emph>9. doṣahānam</emph></b>)</p>
<p>doṣāstridhā <b>1. padadoṣāḥ, 2. vākyadoṣāḥ, 3. vākyārthadoṣāśca |</b></p>
<p>tatra ca vākyasya prayogayogyatāyāḥ prayogānarhatāyāśca niścayārthaṃ vimarśe
padagatadoṣanirūpaṇamanipuṇopajñamiva vijñāyate | na hi vākyāvasthāyāṃ padāni padārthā vā
vidyante | yathā hi citre nīlapītaraktādayaḥ. pānake guḍāmalakamarīcādayaḥ, grāmarāge
ṣaḍjarṣabhagāndhārādayaḥ citrādibhyaḥ pṛthaktvena nāvabhāsante, tathā vākye 'pi
kriyākārakaviśeṣaṇādipadāni tadarthā vā na vākyavākyārthābhyāṃ bhedenaiva pratīyante |</p>
<p>vākyārtho hi padaparyāyairakhaṇḍa evābhidhīyamāno dṛśyate | tadyathā— muṇḍaṃ karoti
muṇḍayati, ś‍lokairupastauti upaślokayati, śrutvā cchando 'dhīte śrotriyaḥ, parasya
<pb n="450"/>
kṣetre 'ticaran cikitsyate kṣetriyaḥ, strughnamabhiniṣkrāmati dvāraṃ sraugh‍nam,
kalāpiṣūd‌bhidyamānakalāpeṣu vigatakalāpeṣu vā deyamṛṇaṃ kālāpakam, keśeṣu keśeṣu ca
gṛhītvā pravṛttaṃ yuddhaṃ keśākeśi, gauravāya hvāyakamicchati jihvāyakīyiṣati, aśnīta pibata
iti sātatyena yasyāṃ kriyāyāṃ tāmātmanaḥ icchatyaśnītapibatīyati, dakṣiṇe pārśve lubdhena
viṣadigdhena śareṇa marmaṇi nirmitaṃ vraṇaṃ yasya mṛgasya sa dakṣiṇermā, dakṣiṇāt samudrādadrirājaṃ
himavantaṃ yāvad yojanānāṃ daśaśatīṃ vijayamānaḥ samastarat‍nānāṃ ya āyatanaṃ sa cakravartī |
yo rājasūyayājī ya īśvaro maṇḍalasya sakalasya yaścājñayaiva rājñaḥ praśāsti saṃrāṭ sa vijñeya
iti | api ca lalāṭaṃ paśyati lālaṭikaḥ, kukkuṭīṃ caratīti kaukkuṭikaḥ; tatra
lalāṭadarśanena dūre avasthānaṃ lakṣyate, tenānupaśleṣakāryeṣu cānupasthānam; yaḥ sevakaḥ
svāminaḥ kāryeṣu nopayujyate, lalāṭameva vā yaḥ kopaprasādasaṃrakṣaṇāya paśyati sa
lālāṭika ityucyate | tathā kukkuṭīśabdena kukkuṭīpāto lakṣyate, tena deśasyālpatā; yo
hi bhikṣuravikṣip‍tadṛṣṭiḥ pādavikṣepadeśe cakṣuḥ saṃyamya gacchaṃstāvatyeva deśe carati, yo vā
tathāvidhamātmānamatathāvidho 'pi saṃdarśayati, kukkuṭīpātānāṃ dāmbhikānāṃ ceṣṭāṃ vācarati
yassaḥ kaukkuṭika ucyate |</p>
<p>evaṃ loke lajjākaratvādaprakāśyatvena kūpe prakṣepaṇamivārhati yadakāryaṃ
tatkaupīnam, tadiva yad‍gūhanīyamaṅga tadapi kaupīnam; tasya yadācchādakaṃ vastrakhaṇḍaṃ
valkalādi tadapi kaupīnamevocyate | kiṃ ca siddhasyānnasya vardhanāyānāhūtāpi
yopatiṣṭhate sā vadhrikā; tadvadaprārthito 'pi yaḥ parikarmaṇi vyāpriyate so 'pi nindyatvena
vadhrikeva vadhrikā; praśasyo 'pi viruddhalakṣaṇayā hatabhag‍nādivad(?) yaḥ
tad‍vyapadeśabhāgbhavati so 'pi vardhikā darśanīyo manuṣya iti vardhiketyevocyate | tathā—</p>
<p><b>'ardhaṃ jaratyāḥ kaścit kāmayate 'rdhaṃ pariharati, evaṃ kaścit kāryasyārdhamādriyate
ardhamavajahāti, tatrārdhamiva jaratyā yadardhaṃ kāryasya tasya kāmina iva yadanuṣṭhānaṃ
tadardhajaratīyamityucyate |'</b> yathā cāvijānato 'pi ghuṇakīṭasya yadṛcchayā kāṣṭhamutkirataḥ
kadācidakṣaramuttiṣṭhati, tadvadaśāstrajñasya yādṛcchikaṃ yadanavadyakarmanirmāṇaṃ
tad‍ghuṇākṣarīyamityucyate |</p>
<p>evaṃ ca yathā padaparyāyavākyānāṃ akhaṇḍa evāvibhaktoddeśavibhāga eko 'rtho 'bhidhe—
yastathā devadatta gāmabhyāja śuklāṃ daṇḍenetyevamādīnāṃ padaparyāyāṇāmapi vākyānāṃ
sanniviṣṭe 'nekaśaktirūpaḥ sarvopādhiviśiṣṭakriyātmā naṣṭoddeśavibhāga eka eva
<pb n="451"/>
abhidheyo bhavati | padānāṃ tu prakṛtipratyayādivadavidvatpratipattyarthameva anvayavya—
tirekābhyāṃ vyāvahāriko 'rthāpoddhāraḥ śabdāpoddhāraśca kriyate | apoddhṛtānāṃ ca
viniviṣṭabhedānāmiva punaryogo vidhīyate | na caitāvatā tadgatadoṣaguṇanirūpaṇamapi
vidheyaṃ bhavati | na hi darśanīyaṃ citraṃ svādu pānakaṃ śrāvyo grāmarāga iti vaktavye
kaścidabhidhatte śobhanā nīladayo guḍādayaḥ ṣaḍjādayo veti |</p>
<p>ucyate— apyāyuṣmān padapadārthānāmiva vākyāvasthāyāṃ, vākyavākyārthā—
nāmapyavāntaravākyāvasthāyāmasatyatvaṃ manyate? yathā duhyatāṃ gauḥ, upādhyāyastatpayasā bhuktvā
māmadhyāpayatu, yena māmadhiyānaṃ dṛṣṭvā pitā tuṣyati, tuṣṭaśca modakānme dadātīti |</p>
<p>kiṃ cātaḥ?</p>
<p>yadi manyate, padaiḥ kimaparāddhaṃ, yena tad‌gatadoṣaguṇanirūpaṇaṃ na mṛṣyate ?</p>
<p>atha na manyate, tathāpi padaiḥ kimaparāddham, yena tulye 'pyārambhakatve
padānāmevāsatyatvamabhyupagamyate, na vākyānām |</p>
<p>atha vākyānyapyavāntaravākyāvasthāyāmasatyāni? tarhi avāntaravākyānāmapi
mahāvākyāvasthāyāṃ, mahāvākyānāmapi vidyāsthānāvasthāyāṃ, vidyāsthānānāmapi
śabdabrahmāvasthāyāṃ, śabdabrahmaṇo 'pi parabrahmāvasthāyāṃ na satyatvamiti na kasyacit
kiṃcidapi vicāryaṃ bhavati |</p>
<p>athābhedavādināmapi vyavahārārthamavaś‍yameva bhedo 'bhyupagantavyaḥ tadgatadoṣaguṇa—
vicāraṇā cānuṣṭheyā |</p>
<p>tarhyasau padāt prabhṛtyevārabhyamāṇā śreyasīti nastarkaḥ | padeṣu hi nirdoṣeṣu
guṇavatsu ca vākyamapi tadārabdhaṃ tathāvidhameva bhavati | yadāha—yādṛśād vai jāyate
tādṛś‍yeva bhavati |</p>
<p>na ca padasyātyantamasatyatvaṃ bhavānapi manyate, yo 'bhidyamānāvapyavidva—
tpratipattyarthamanvayavyatirekābhyāmapoddha‍ṛtya padapadārthau bhinnāviva punaryojayati | yadi ca
sarvathaivāsatyatvamavācakatvaṃ ca padānāmabhyupeyate, tattadārabdhavākyānāmapi tathātve
sarvavyavahārocchedaḥ prāpnoti ||</p>
<p>api cākhaṇḍavākyārthapakṣe ya ete padārthopanibandhanāḥ vākyārthaviśeṣa—
pratipattihetavo <b>vākyeṣu dharmāssaṃdṛś‍yante</b>, te 'pi padānāmānarthakyāt na prāpnuvanti |</p>
<p>ke punarete?</p>
<pb n="452"/>
<p>(<b>vākyadharmāḥ —48</b>)</p>
<p><b>pradhānaṃ, śeṣaḥ, prayojakam, aprayojakam, nāntarīyakam, mukhyam,
gauṇam, vyāpakam, laghu, guru, arthavādaḥ, anuvādaḥ, bhedavivakṣā,
abhedavivakṣā, vyavahitakalpanā, upacārakalpanā, tad‌bhāvāpattiḥ,
yogyatāpattiḥ, sambandhābādhanaṃ, vikalpaḥ, samuccayaḥ, niyamaḥ, niṣedhaḥ,
pratinidhiḥ, ūhaḥ, bādhaḥ, tantram, prasaṅgaḥ, āvṛttiḥ, bhedaḥ, (atideśaḥ)1
sāmānyātideśaḥ, viśeṣātideśaḥ, adhikāraḥ, adhyāhāraḥ, vipariṇāmaḥ,
vākyaśeṣaḥ, avadhiḥ, apoddhāraḥ, anirjñātapraśnaḥ, kriyāntaravyudāsaḥ,
liṅgād vibhedaḥ, liṅgādibhedaḥ, śabdāntarādibhedaḥ, śaktyādibhedaḥ,
śrutyādiviniyogaḥ, śrutyādibalābalam, śrutyādikramaḥ, kramasambheda</b> iti |</p>
<p>(<b>1—2 pradhānam, śeṣaḥ</b>)</p>
<p>tatra sādhyamaparārthaṃ <b>pradhānaṃ</b>,
siddhaṃ punaḥ parārthaṃ <b>śeṣaḥ</b> |</p>
<p>sa cāyaṃ pradhānaśeṣabhāvaḥ śabdaśaktermahimnā pravartamāno vastunastathātvamanapekṣyaiva
prakāśate | tathā hi—</p>
<b><lg>
<l>guruḥ pradhānaṃ paricaryamāṇaḥ śiṣyānuśiṣṭau sa guṇatvameti |</l>
<l>tadvad guḍo bhakṣayatau pradhānaṃ, prītau punaḥ syāt puruṣasya so 'ṅgam || 3 ||</l>
</lg></b>
<p>iha tu sarvameva vākyajātamudāharaṇam | na hi pradhānaguṇabhāvamantareṇa vākye
padānāṃ samanvayo bhavati | tatra sādhyatvāt pradhānaṃ kriyā, siddhatvādapradhānaṃ kārakāṇi |</p>
<p>kvacittu kiyāyā api śeṣatvaṃ bhavati | yathā—(māmā. 1.30)</p>
<b><lg>
<l>stimitavikasitānāmullasad‌bhrūlatānāṃ
masṛṇamukulitānāṃ prāntavistārabhājām |</l>
<l>pratinayananipāte kiñcidākuñcitānāṃ
vividhamahamabhūvaṃ pātramālokitānām || 4 ||</l>
</lg></b>
<p>yathā vā— (saka. 4.128)</p>
<!-- NOTES pg=452!-->
1. mūle atideśasya sthāne 'sāmānyātideśaḥ viśeṣātideśa' iti lekhaḥ | rā. pṛ. 497, dra. atra pṛ.470
<pb n="453"/>
<b><lg>
<l>priyo 'si prājño 'si prabhurasi kulīno 'syasi yuvā
yuvatyastvāmevaṃ kati na patimurvīśa! vṛṇate |</l>
<l>ataścaitāṃ kīrtiṃ raghunahuṣamāndhātṛmahiṣīṃ
parāmraṣṭuṃ vṛddhāmadhigatanayo nārhati bhavān || 5 ||</l>
</lg></b>
<p>(<b>3. prayojakam</b>)</p>
<p>yena prayuktaḥ pravartate tat <b>prayojakam</b> (śābhā. 4.1.22)| tad yathā—'svargo
yāgasya, gārhasthyamarthārjanasya, atithayaḥ pākasya, rājā chatracchāyāyā' (vāpa. 2)
iti | tacca na kevalaṃ śreyasyeva pravartayati, api tvaśreyasyapi | yathā—(māmā.5.27)</p>
<b><lg>
<l>tvatpādapaṅkajaparigrahapuṇyajanmā bhūyāsamityabhiniveśakadarthyamānaḥ |</l>
<l>bhrāmyannṛmāṃsapaṇanāya paretabhūmāvākarṇya bhīru ruditāni tavāgato 'smi || 6 ||</l>
</lg></b>
<p>yathā vā—</p>
<b><lg>
<l>asyāḥ snehabhṛtena vānarapatissetau mayā kleśito
bhrātā mad‌vadanaikavīkṣaṇaparaḥ prāṇānayaṃ tyājitaḥ |</l>
<l>dāyādena saha pravṛttakalahe jātyaiva muktāyudhe
nirvaire ca nirāgasi dviṣi tathā muktaḥ śaro vālini || 7 ||</l>
</lg></b>
<p>(<b>4. aprayojakam</b>)</p>
<p>svayaṃ prayok‍tumasamartho 'nyaprayuktena karmaṇā yaḥ sambadhyate so<b> 'prayojakaḥ</b> | tadyathā
māṃsaprayukte pāke ghṛtādibhirasthīnyaprayojakāni sambadhyante | snātṛprayuktena snānīyenā—
prayojikā snānaśāṭī yujyate | rājaprayuktayā chatracchāyayā 'prayojako 'pi hastī
saṅgacchata' iti | idaṃ cāprayojakatvamavāstavamapi kvaciduktimātreṇa dṛśyate | yathā—</p>
<b><lg>
<l>ṇokkhī bhallī sa vaṃmaheṇa ṇimmia taïloke vi |</l>
<l>jehi vimukī te vi mua jaha ṇa laggī te vi || 8 ||</l>
</lg></b>
<lg>
<l>(navīnā bhallī sā manmathena nirmitā trailokye 'pi |</l>
<l>yebhyo vimuktāḥ te 'pi mṛtāḥ yebhyo na lagnā, te 'pi ||)</l>
</lg>
<p>yathā vā—</p>
<b><lg>
<l>muktāḥ kandharayā dhṛtāḥ, stanataṭenottuṅgatā kumbhayo—
rūrubhyāṃ pariṇāhitā kramavatī hastasya, pad‍bhyāṃ gatiḥ |</l>
<pb n="454"/>
<l>etad vaḥ karighātinastu kaṭhinaṃ carmaiva, ko 'yaṃ haṭha—
ścaṇḍīti tripurārikelivacanairāryāsmitaṃ pātu vaḥ || 9 ||</l>
</lg></b>
<p>(<b>5. nāntarīyakam</b>)</p>
<p>yatsambandhamantareṇa kriyā pradhānena sambadhyate <b>tannāntarīyakam |</b> tadyathā— 'tapte payasi
dadhyānayati sā vaiśvadevyāmikṣā, vājibhyo vājinam'; (vājinasya) punaranuniṣpāditvā—
nnāntarīyakeṇa vājinena sambadhyate | odanārthe ca pāke nāntarīyakeṇa ācāmādinā
makṣikādayo 'nugṛhyante, agnyarthe nirmathane nāntarīyakeṇa dhūmena hoturakṣiṇī upahanyete | tadetat
kvacit kaviprayogeṣu <b>vāstavamavāstavaṃ</b> ca dṛśyate |</p>
<p><b>vāstavaṃ</b> yathā— (raghu. 7.26)</p>
<b><lg>
<l>haviḥśamīpallavalājagandhiḥ puṇyaḥ kṛśānorudiyāya dhūmaḥ |</l>
<l>karṇāntasaṃsarpiśikhassa tasyā muhūrtakarṇotpalatāṃ prapede || 10 ||</l>
</lg></b>
<p><b>avāstavaṃ</b> yathā—(gāsa. 3.15)</p>
<b><lg>
<l>saccaṃ bhaṇāmi vālaa ṇiaaṃ cia vallahaṃ jīaṃ |</l>
<l>taṃ tui viṇā ṇa hoi tti teṇa kulaa/kuvia kuviaṃpasāemi ||</l>
</lg></b>
<lg>
<l>(satyaṃ bhaṇāmi bālaka niyatameva vallabhaṃ jīvitam |</l>
<l>tat tvayā vinā na bhavatīti tena kulajaṃ kupitaṃ prasādayāmi ||)</l>
</lg>
<b><lg>
<l>rụ̄dhyā yatrāsadartho 'pi loke śabdo niveśitaḥ |</l>
<l>sa mukhyastatra tatsāmyād gauṇo 'nyatra skhalad‍gatiḥ || 12 ||</l></lg></b> (pra.vā.pratya.37)
<p>(<b>6. mukhyam</b>)</p>
<p>tatra <b>mukhyaṃ</b> yathā— gauranubandhya iti | atra gośabdo mukhyavṛttyā sāsnādimatpadārthe
vartate |</p>
<p>(<b>7. gauṇam</b>)</p>
<p><b>gauṇaṃ</b> yathā— gaurvāhīka iti | atra gośabda eva tiṣṭhanmūtrādiguṇasampadā
bāhīke vartamāno gauṇīṃ vṛttimanubhavati | tatra <b>kaviprayoge mukhyaṃ</b> yathā—</p>
<b><lg>
<l>jayati bhujagarajjugranthiniṣpīḍitendustravadamṛtanivṛttapretabhāvaiḥ kapālaiḥ |</l>
<l>viracitanutibandho mūrdhni sadyaḥ purāreḥ pariṇatabahukalpabrahmaṇāṃ brahmaghoṣaḥ || 13 ||</l>
</lg></b>
<pb n="455"/>
<p>gauṇaṃ yathā—(urāca. 1.38)</p>
<b><lg>
<l>iyaṃ gehe lakṣmīriyamamṛtavartirnayanayo—
rasāvasyāḥ sparśo vapuṣi bahulaścandanarasaḥ |</l>
<l>ayaṃ bāhuḥ kaṇṭhe śiśiramasṛṇo mauktikasaraḥ
kimasyā na preyo, yadi paramasahyastu virahaḥ || 14 ||</l>
</lg></b>
<p>(<b>8. vyāpakam</b>)</p>
<p>anekaviṣayaṃ vyāpakam | tadyathā— aāturānāturayorbhojanapraklṛptāvāturabhojana—
manāturo 'pi pratipadyate | yathā— (gāsa. 3.25)</p>
<b><lg>
<l>addhacchipecchiaṃ mā karajja sāhāiaṃ puloesu |</l>
<l>so vi sudiṭhṭho hohii tumaṃ pi muddhā kalijjihisi || 15 ||</l>
</lg></b>
<lg>
<l>(ardhākṣiprekṣitaṃ mā kuru svābhāvikaṃ pralokaya |</l>
<l>so 'pi sṛdṛṣṭo bhaviṣyati tvamapi mugdhā kalayiṣyase ||)</l>
</lg>
<p>etena bahuviṣayamapi vyākhyātam | tad dvividhaṃ <b>kriyāviṣayaṃ kārakaviṣayaṃ</b> ca |
tayorādyaṃ yathā— (kumā. 3.20)</p>
<b><lg>
<l>dyūte paṇaḥ praṇayakeliṣu kaṇṭhapāśaḥ
krīḍāpariśramaharaṃ vyajanaṃ ratānte |</l>
<l>śayyā niśīthakalahe hariṇekṣaṇāyāḥ
labdhaṃ mayā vidhivaśādidamuttarīyam || 16 ||</l>
</lg></b>
<p>dvitīyaṃ yathā—</p>
<b><lg>
<l>sīse seharu khaṇu viṇimmavidukhaṇu kaṃṭhe pālaṃbu kidu raïe |</l>
<l>vihidu khaṇu muṃḍamālie jaṃ paṇaeṇa taṃ ṇamahu kusumadāma—kodaṃḍu kāmaho || 17 ||</l>
</lg></b>
<lg>
<l>(śīrṣe śekharaḥ kṣaṇaṃ vinirmāpitaḥ kṣaṇaṃ kaṇṭhe prālambaḥ kṛto ratyā |</l>
<l>racitā kṣaṇaṃ muṇḍamālikā yat praṇayena tannamata kusumadāmakodaṇḍaṃ kāmasya ||)</l>
</lg>
<p>(<b>9. laghu</b>)</p>
<p><b>saṃkṣiptābhidhānaṃ laghu</b> vīpsā, ekaśeṣaḥ, saṃjñā, karmadhārayād bahuvrīhiḥ ityādi |</p>
<p>(<b>10. guru</b>)</p>
<p><b>tad‍‍viparītaṃ guru</b>, avīpsā, anekaśeṣaḥ, asaṃjñā, karmadhārayānmatvarthīya iti |
teṣu— <b>vīpsayā laghu</b>ryathā—(gāsa. 6.30)</p>
<pb n="456"/>
<b><lg>
<l>jaṃ jaṃ puloemi disaṃ purao lihia vva dīsase tatto |</l>
<l>tuha paḍimāparipāḍiṃ vahaï va saalaṃ disāvalaaṃ || 18 ||</l>
</lg></b>
<lg>
<l>(yāṃ yāṃ pralokayāmi diśaṃ purato likhita iva dṛś‍yate tatra |</l>
<l>tava pratimāparipāṭī vahatīva sakalaṃ diśāvalayam ||)</l>
</lg>
<p><b>avīpsayā guru</b>ryathā—(māmā. 1.43)</p>
<b><lg>
<l>paś‍yāmi tāmita itaśca puraśca paścā—
dantarbahiḥ purata eva ca vartamānām |</l>
<l>udbuddhamugdhakanakābjanibhaṃ vahantī—
māsaṅga—tiryagapavartitadṛṣṭi vaktram || 19 ||</l>
</lg></b>
<p><b>ekaśeṣeṇa laghu, anekaśeṣeṇa guru</b> | tadubhayamekaśloke paryāyaparikṣepābhyāṃ yathā—</p>
<b><lg>
<l>adyauvāvāṃ raṇamupagatau tātamambāṃ ca dṛṣṭā
spṛṣṭastābhyāṃ śirasi vinato 'haṃ ca duśśāsanaśca |</l>
<l>tasminbāle prasabhamariṇā prāpite tāmavasthāṃ
pārśvaṃ pitrorapagataghṛṇaḥ kiṃ nu vakṣyāmi gatvā || 20 ||</l></lg></b>(vesaṃ.4.15)
<p><b>saṃjñayā laghu</b> yathā—</p>
<b><lg>
<l>khātmenduvahnimarudarkamahīpayobhi—
raṣṭābhireva tanubhirbhavatā samaste |</l>
<l>graste jagatyaparamicchati yo 'tra vastu
ko 'nyo hatatrapatayā sadṛśo 'sti tena || 21 ||</l>
</lg></b>
<p><b>asaṃjñayā guru</b> yathā— (śāku. 1.1)</p>
<b><lg>
<l>yā sṛṣṭiḥ straṣṭurādyā bahati vidhihutaṃ yā haviryā ca hotrī
ye dve kālaṃ vidhattaḥ śrutiviṣayaguṇā yā sthitā vyāpya viśvam |</l>
<l>yāmāhuḥ sarvabhūtaprakṛtiriti yayā prāṇinaḥ prāṇavantaḥ
pratyakṣābhiḥ prapanna(nāṁ)stanubhiravatu vastābhiraṣṭābhirīśaḥ || 22 ||</l>
</lg></b>
<p>ābhyāmubhayayoge gurulaghubhedo 'pi vyākhyātaḥ | yathā—</p>
<!-- NOTES pg=456!-->
1. jalamucāṃ meghānāṃ yau pathyādhārau jalākāśau | pathyamaśanaṃ jalam, ādhāra ākāśaḥ | '॰hārāvi'ti—
jośera—rāghavau | haraja॰ iti, dahavi॰ iti ca jo.
<pb n="457"/>
<b><lg>
<l>pathyādhārau1 hara! jalamucāṃ yau ca, yau paṅkajānāṃ
mitrāmitrau, varada! haviṣāṃ dāyakagrāhakau ca |</l>
<l>yau gandhasya prajana—vahanau tāmahaṃ tuṣṭiheto—
raṣṭau vande tribhuvanatanormūrtibhedāṁstavaitān || 23 ||</l>
</lg></b>
<p>karmadhāraya bahuvrīhiṇā laghuryathā—</p>
<b><lg>
<l>yakṣaścakre janakatanayāsnānapuṇyodakeṣu</l>
<l>snigdhacchāyātaruṣu vasatiṃ rāmagiryāśrameṣu || 24 || megha.</l>
</lg></b>
<p>karmadhārayamatvarthīyena gururyathā—</p>
<b><lg>
<l>ākailāsād bisakisalayacdedapātheyavantaḥ</l>
<l>saṃpatsyante nabhasi bhavato rājahaṃsāssahāyāḥ || 25 || megha.</l>
</lg></b>
<p>ādigrahaṇāt samāsavākyādiṣu gurutvalaghutvābhyāṃ granthagauravalāghave
pratipattigauravalāghave ca draṣṭavye | tatra samāsagurutve <b>granthalāghavaṃ pratipattigauravaṃ</b> ca
yathā—</p> <b><lg><l>vilāsamasṛṇollasanmusalaloladoḥkandalī—
parasparapariskhalad‌valayanisvanoddanturāḥ |</l>
<l>haranti kalahuṅkṛtiprasabhakampitorustana—
truṭad‌gamakasaṅkulāḥ kalamakaṇḍanīgītayaḥ || 26 ||</l>
</lg></b>
<p>samāsalaghutve <b>granthagauravaṃ pratipattilāghavaṃ</b> ca yathā—</p>
<b><lg>
<l>sikatila—talāssāndracchāyāstaṭāntavilambinaḥ
śiśiramarutāṃ līlāvāsāḥ k‍vaṇajjalaraṅkavaḥ |</l>
<l>avinayavatīnirvicchedasmaravyayadāyinaḥ
kathaya murale ! kenāmī te kṛtā niculadrumāḥ || 27 ||</l>
</lg></b>
<p>vākyalāghave <b>pratipattigauravaṃ</b> yathā—</p>
<b><lg>
<l>patiśvaśuratā jyeṣṭhe patidevaratānuje |</l>
<l>madhyameṣu ca pāñcālyāstritayaṃ tritayaṃ triṣu || 28 ||</l>
</lg></b>
<p>vākyagaurave <b>pratipattilāghavaṃ</b> yathā—</p>
<b><lg>
<l>ācchidya priyataḥ kadambakusumaṃ yasyāridārairnavaṃ
yātrābhaṅgavidhāyino jalamucāṃ kālasya cihnaṃ mahat |</l>
<l>hṛṣyadbhiḥ paricumbitaṃ nayanayornyastaṃ hṛdi sthāpitaṃ
sīmante nihitaṃ kathaṃcana tataḥ karṇāvataṃsīkṛtam || 29 ||</l>
</lg></b>
<pb n="458"/>
<p>etena k‍vaci<b>dvākyalāghave 'pi pratipattilāghavaṃ</b> vyākhyātam | yathā—(seba.1.42)</p>
<b><lg>
<l>taṃ daïāhiṇṇāṇaṃ jammi vi aṃgammi rāhaveṇa ṇa ṇimiaṃ |</l>
<l>sīāparimaṭṭeṇa va vụ̄dho teṇa vi ṇiraṃtaraṃ romaṃco || 30 ||</l>
</lg></b>
<lg>
<l>(taddayitābhijñānaṃ yasminnapyaṅge rāghaveṇa na sthāpitam |</l>
<l>sītāparimṛṣṭeneva vyūḍhastenāpi nirantaraṃ romāñcaḥ ||)</l>
</lg>
<p>(<b>11. arthavādaḥ</b>)</p>
<p>stutinindārthamatiśayo<b>ktirarthavādaḥ</b> | tadyathā— manojavo 'śvaḥ, viśvavyāpinī tṛṣṇā
iti | yathā ca stutau—</p>
<b><lg>
<l>kavīnāṃ mānasaṃ naumi taranti pratibhāmbhasi |</l>
<l>yatra haṃsavayāṃsīva bhuvanāni caturdaśa || 31 ||</l>
</lg></b>
<p>yathā vā nindāyām—</p>
<b><lg>
<l>yeṣāṃ prāṇivadhaḥ krīḍā narma marmacchado giraḥ |</l>
<l>parāpavādaḥ kartavyaste mṛtyorapi mṛtyavaḥ || 32 ||</l>
</lg></b>
<p>(<b>12. anuvādaḥ</b>)</p>
<p>siddhasya vidhiniṣedhārthamuccāraṇa<b>manuvādaḥ</b> | tad yathā kathamīdṛśamanīdṛśo 'bhidadhīta,
kathamevaṃvidhāyastavāyamevaṃvidhaḥ patiriti | yathā ca vidhau—</p>
<b><lg>
<l>tadavitathamavādīryanmama tvaṃ priyeti
priyajanaparibhuktaṃ yad‌dukūlaṃ dadhānaḥ |</l>
<l>madadhivasatimāgāḥ kāmināṃ maṇḍanaśrī—
rvrajati hi saphalatvaṃ vallabhālokanena || 33 ||</l>
</lg></b>
<p>yathā vā niṣedhe—</p>
<b><lg>
<l>yadārtha kāmaṃ bhavatā sa yācyatāmiti kṣamaṃ naitadanalpacetasām |</l>
<l>kathaṃ prasahyāharaṇaiṣiṇāṃ priyāḥ parāvanatayā malinīkṛtāḥ śriyaḥ || 34 ||</l>
</lg></b>
<p>(<b>13. bhedavivakṣā</b>)</p>
<p>yatrāṅgāṅgibhāvādinā bhedo vivakṣyate sā <b>bhedavivakṣā</b> | yathā— adhi brahmadatte
pañcālāḥ, adhi pañcāleṣu brahmadatta iti | yathā ca— (ku.saṃ. 2.10)</p>
<b><lg>
<l>ātmānamātmanā vetsi sṛjasyātmānamātmanā |</l>
<l>ātmanā kṛtinā ca tvamātmanyeva pralīyase || 35 ||</l>
</lg></b>
<pb n="459"/>
<p>(<b>14. abhedavivakṣā</b>)</p>
<p>tadviparyaye <b>abhedavivakṣā</b> yathā— tāneva śālīn bhuñjmahe ye magadheṣu, tāneva
śāṭakānācchādayāmaḥ ye pāṭalīputre, tadevedaṃ kārṣāpaṇaṃ yanmadhurāyāṃ dṛṣṭamiti | yathā—</p>
<b><lg>
<l>rūpaṃ tadojasvi tadeva vīryaṃ tadeva naisargikamunnatatvam |</l>
<l>na kāraṇat‌svād vibhide kumāraḥ pravartito dīpa iva pradīpāt || 36 ||</l></lg></b>(raghu.3)
<p>(<b>15. vyavahitakalpanā</b>)</p>
<p>yatra sannihitasyāyogyatāyāṃ vyavahitamāśrīyate sā <b>vyavahitakalpanā</b>, yathā ca
praviśa piṇḍimiti praveśanakriyā sannihitāyāmapyayogyayāṃ piṇḍayāmasambhavantī
vyavahitamapi yogyaṃ gṛhādikamapekṣate | evaṃ piṇḍīmityetadapi karmapadaṃ sannihitāyāmapi
praveśanakriyāyāmayogyāyāmasambhavad vyavahitāmapi yogyāṃ bhakṣayetyādikāṃ
kriyāmapekṣate | yathā ca <b>meghadūtādya</b>ś‍loke kaścid yakṣaḥ śāpenāstaṃgamitamahimā
rāmagiryāśrameṣu vasatiṃ cakra iti |</p>
<p>(<b>16. upacārakalpanā</b>)</p>
<p>yatrānyadharmāḥ sati nimitte 'nyatropacaryante sā <b>upacārakalpanā</b> | yathā
kālo 'tikrāmati, mañcāḥ krośanti | yathā vā—(vārā. 5.34.6)</p>
<b><lg>
<l>kalyāṇī bata gātheyaṃ laukikī pratibhāti mām |</l>
<l>eti jīvantamānando naraṃ varṣaśatādapi || 37 ||</l>
</lg></b>
<p>(<b>17. tad‌bhāvāpattiḥ</b>)</p>
<p>viparyayāderatasmiṃstaditi vyapadeśastad<b>bhāvāpattiḥ</b> | yathā śuktikāyāṃ rajatamiti,
mṛgatṛṣṇikāyāṃ jalamiti, rajjāvahiriti | yathā ca—</p>
<b><lg>
<l>caṃdrahivapi vāvihi kūpi saripallati tallitalāi |</l>
<l>caṃdahakaca cakoḍiākeṇa haāse māi || 38 ||</l>
</lg></b>
<lg>
<l>(candravapuṣi vāpyāṃ kūpe sarasi palvale taṭākikāyāṃ taṭāke |</l>
<l>candrasya kṛto 'gniḥ kena hatāśena mātaḥ ||)</l>
</lg>
<p>(<b>18. yogyatāpattiḥ</b>)</p>
<p>adhikāritvāpādanaṃ <b>yogyatāpattiḥ |</b> yathā darbhāṇāṃ sthāne śaraiḥ prastaritavyam,
<pb n="460"/>
'lohitoṣṇīṣā ṛtvijaḥ pracaranti' iti | yathā ca—(megha. 56)</p>
<b><lg>
<l>śabdāyante madhuramanilaiḥ		kīcakāḥ	pūryamāṇāḥ
saṃraktābhistripuravijayo	gīyate	kinnarībhiḥ |</l>
<l>nirhlādī te muraja iva cet kandareṣu dhvaniḥ syāt
saṅgītārtho nanu paśupatestatra bhāvī samastaḥ || 39 ||</l>
</lg></b>
<p>(<b>19. sambandhābādhanam</b>)</p>
<p>viśeṣaśrutyā sāmānyaśruterabādhaḥ <b>sambandhābādhanam |</b> yathā brāhmaṇā bhuñjatāṃ
māṭharakauṇḍinyau pariveviṣṭāmiti | yathā ca—(kusaṃ.)</p>
<b><lg>
<l>yaṃ sarvaśailāḥ parikalpya vatsaṃ merau sthite dogdhari dohadakṣe |</l>
<l>māsvanti ratnāni mahauṣadhīśca pṛthūpadiṣṭāṃ duduhurdharitrīm || 40 ||</l>
</lg></b>
<p>(<b>20. vikalpaḥ</b>)</p>
<p>dvayostulyabalayoḥ paryāyeṇa prāp‍tirvicāraṇā vā <b>vikalpaḥ</b> | yathā vrīhibhirvā
yavairvā juhuyāt, 'hantāhaṃ pṛthivīmimāṃ ni dadhānīha veha vā' (ṛve. 10.119.9)
iti | yathā ca <b>paryāyaprāp‍tau</b>—(vesaṃ. 2.3)</p>
<b><lg>
<l>gup‍tyā sākṣānmahānalpaḥ svayamanyena vā kṛtaḥ |</l>
<l>karoti	mahatīṃ	prītimapakāro 'pakāriṣu || 41 ||</l>
</lg></b>
<p>yathā vā <b>vicāraṇāyām</b>—(kusaṃ. 5.78)</p>
<b><lg>
<l>vibhūṣaṇod‌bhāsi pinaddhabhogi vā gajājinālambi dūkūladhāri vā |</l>
<l>kapāli vā syādathavenduśekharaṃ na viśvamūrteravadhāryate vapuḥ || 42 ||</l>
</lg></b>
<p>(<b>21. samuccayaḥ</b>)</p>
<p>tulyabalānāmavirodhināṃ bhinnaprayojanānāmekārthaparatayopādānaṃ <b>samuccayaḥ</b> | yathā
devadattaṃ bhojaya, lavaṇena sarpiṣā śākeneti | guṇādisamuccayaḥ punarabhedena bhedena ca
dṛś‍yate | <b>abhedena</b> yathā—</p>
<b><lg>
<l>ślādhyānvayeti	nayanotsavakāriṇīti
nirvyūḍhasauhṛdabhareti	guṇojjvaleti |</l>
<l>ekaikamatra	hi	vaśīkaraṇaṃ garīyo
yuṣmākamevamiyamityatha kiṃ	bravīmi || 43 ||</l>
</lg></b>
<pb n="461"/>
<p><b>bhedena</b> yathā—</p>
<b><lg>
<l>kulamamalinaṃ bhadrā mūrtirmatiḥ śrutiśālinī
bhujabalamalaṃ sphītā lakṣmīḥ prabhutvaprakhaṇḍitam |</l>
</lg></b>
<b><lg>
<l>prakṛtisubhagā hyete bhāvā madasya ca hetavo
vrajati puruṣo yairunmādaṃ ta eva tavāṅkuśāḥ || 44 ||</l>
</lg></b>
<p>(<b>22. niyamaḥ</b>)</p>
<p>anekaprāp‍tāvayogānyayogavyavacchedenāvadhāraṇaṃ <b>niyamaḥ </b>| yathā śaṅkhaḥ pāṇḍara eva, pārtha
eva dhanurdhara iti | sa ca k‍vacit sārvakālikaḥ k‍vacinniyatakālaḥ | yathā— (kusaṃ. 3.19)</p>
<b><lg>
<l>asmin surāṇāṃ vijayābhyupāye tavaiva nāmāstragatiḥ kṛtī tvam |</l>
<l>apyaprasiddhaṃ yaśase hi puṃsāmananyasādhāraṇameva karma ||45||</l>
</lg></b>
<p>yathā ca— (kusaṃ. 5.67)</p>
<b><lg>
<l>tvameva tāvat paricintaya svayaṃ kadācidete yadi yogamarhataḥ |</l>
<l>vadhūdukūlaṃ kalahaṃsalakṣaṇaṃ gajājinaṃ śoṇitabinduvarṣi ca || 46 ||</l>
</lg></b>
<p>(<b>23. niṣedhaḥ</b>)</p>
<p>prasajyapratiṣedhaḥ paryudāso vā <b>niṣedhaḥ |</b> tayoryatrāsāmarthyaṃ vākyabhedaśca sa
<b>prasajyapratiṣedhaḥ |</b> yathā asūryaṃpaśyā rājadārāḥ, abrāhmaṇako deśaḥ, 'suḍanapuṃsakasya'
(1.1.43) iti | yatra sāmarthyamekavākyatā ca sa <b>paryudāsaḥ</b> | yathā abrāhmaṇaḥ, anekaḥ, apacasi
tvaṃ vṛṣaleti | sa cobhayarūpo 'pi prāgabhāvādibhedād bhidyate | yathā—(raghu. 18.43)</p>
<b><lg>
<l>paryantasañcāritacāmarasya kapolalolobhayakākapakṣāt |</l>
<l>tasyānanāduccarito 'pavādaścaskhāla velāsvapi nārṇavānām || 47 ||</l>
</lg></b>
<p>yathā ca— (raghu. 18.48)</p>
<b><lg>
<l>anaśnuvānena yugopamānamalabdhamaurvīkiṇalāñchanena |</l>
<l>aspṛṣṭakhaḍgatsaruṇāpi cāsīd rakṣāvatī tasya bhujena bhūmiḥ || 48 ||</l>
</lg></b>
<p>(<b>24. pratinidhiḥ</b>)</p>
<p>mukhyābhāve tadarthakāriṇaḥ sadṛśasya pratinidhānaṃ <b>pratinidhiḥ |</b> yathā vrīhyabhāve
nīvārāḥ, kuśābhāve kāśāḥ pratinidhīyanta iti |</p>
<p>nanu ca kriyāsu sāmarthyamātreṇa prāp‍tā vrīhyādayaḥ punaḥ śrutyādibhirniyamyamānā
nīvārādīnāṃ nivartakā vijñāyante | tatra yathaivānyāni dravyāṇi ayajñīyāni ca
<pb n="462"/>
palāṇḍvādīni satyapyarthitve 'dṛṣṭe 'pi sāmarthye śāstreṇāparyudastasyādhikāro yukta' iti
nyāyād vacanāntarābhāvācca na pratinidhīyante; tathā nīvārādīnāmapi vrīhyādirniyamairniṣiddha—
tvād vacanāntarābhāvācca nāstyeva pratinidhiriti kimidaṃ dūṣaṇaṃ pratinidhirna prāpnotīti |</p>
<p>ucyate — 'yajeteti yāge dravyatvameva yajatikriyārūpaikadeśabhāvādaṅgatvena
prāp‍tasannidhānaṃ, vrīhitvādayastu sāmānyaviśeṣāḥ sāmarthyaprāp‍tasannidhānā api
kriyārūpeṇānupādānād dravyatvavadaṅgabhāvena pratīyante | tatra vrīhiśabdo hi adhikārthā—
dhyāvāpāyopādīyamāno dravyatvasahacāriṇo nīvārādīnna bādhate | na hi tannivṛttau tasya
vyāpāro 'sti, nāpyabhyanujñāyām | ataḥ śiṣṭācarito lokaprasiddhaśca pratinidhirastyeveti |</p>
<p>yadi tarhi vrīhiśrutirna niyamārthā, nīvārādīnāṃ vikalpaḥ prāpnoti |</p>
<p>naivam, asambhavo nāmāyaṃ niyamasadṛśaphalo 'nya eva bādhaviśeṣaḥ, yamasambhavaniyama
ityāmananti | tatra vrīhitvamadhikaṃ śabdenāṅgabhāvamāpadyate; ato 'pratiṣiddhānyapi śrutyā
nīvāratvādīni viruddhaikārtha samavāyitvānna sambhavanti | sambhave 'pi kāmamavirodhāt
sāmarthyaprāp‍tasannidhānāni vinā śabdavyāpāreṇa samuccīyeran, na tu vikalpyeran |</p>
<p>tatraitat syāt yathā dravyatvaṃ niyatasannidhānaṃ kriyāpadārthaikadeśabhūtameva kriyāśabdena
lakṣyate, tathā sarve 'pi vrīhitvādayo dravyatvasahacāriṇo viśeṣāḥ kriyāpadārthaikadeśabhūtā
eva kriyāśabdena kasmānna lakṣyante?</p>
<p>naivam, na hi sarveṣāṃ vastutvena satāmarthānāṃ śabdo 'bhidhāyako bhavati |
vivakṣānibandhanaṃ hi vastusatāmapyarthānāmabhidhānaṃ, vivakṣā ca śabdasāmarthyanibandhanā; tatra
yathaiva dravyatvasahacāriṇo niyatasannidhānā api śuklādayo guṇāḥ satyapi
dravyavadupayoge śabdaśakta‍yanurodhāt kriyāśabdenāṅgatvena pratyāyayitumaśakyatvāda—
vivakṣitāḥ, tathaiva śabdaśakta‍yanurodhādvrīhitvādīnāṃ dravyatvasahacāriṇāmupayogavatāṃ
bhedānāmaṅgatvenāvivakṣāyā niyamābhāvācchāstreṇa (a)paryudaste viśeṣāntarasahacāriṇi
dravyatve nityasya karmaṇo 'ṅgamātrāsannidhāne mā bhūdapravṛttiḥ, kāmyasya vā sannihiteṣvaṅgeṣu
pravṛttasya mā bhūdaṅgabhreṣe viccheda iti śāstreṇāparyudastaḥ pratinidhiḥ prathamakalpābhāva
upādīyate | sa tu padārthasad‍bhāva eva yujyate | yasya tu putrīyatītivat kriyāviśeṣa eva
śaktidravyasaṃsargabhinna eko vākyārthaḥ, tasya avibhaktaśabdārthatvādabhreṣe 'pi
tasminnarthātmanyavikale nivṛtteraṅgāntarapratinidhāne 'pi paṭīyatītivadavidyamānoddeśavibhāgaṃ
kriyāntaraṃ pratinihitaṃ syāt | apratinidheyā ca kriyeti |</p>
<pb n="463"/>
<p><b>nanu vrīhitvādayo 'pyapratinidheyā eva | yadāha—(vāpa.jā. 78)</b></p>
<b><lg>
<l>jātīnāṃ ca guṇānāṃ ca tulye 'ṅgatve kriyāṃ prati |</l>
<l>guṇāḥ pratinidhīyante chāgādīnāṃ na jātayaḥ || 49 ||</l>
</lg></b>
<p>maivaṃ vocaḥ | kartāpi nāma nāpratinidheyaḥ, kiṃ punaranye | tadyathā—(raghu. 15.61)</p>
<b><lg>
<l>ślāghyastyāgo 'pi vaidehyāḥ patyuḥ prāgvaṃśavāsinaḥ |</l>
<l>ananyajānerāsīd yat saiva jāyā hiraṇmayī || 50 ||</l>
</lg></b>
<p>yathā vā—(mavīca. 1.15)</p>
<b><lg>
<l>ayaṃ ca yajamānena yakṣyamāṇasya me gṛhāt |</l>
<l>prahitastena vātsalyādanujanmā kuśadhvajaḥ || 51 ||</l>
</lg></b>
<p>kriyāyāstu pratinidhirnāstyeva, yadi ca syād vākyāntarameva tat syāditi |</p>
<p>(<b>25. ūhaḥ</b>)</p>
<p>prakṛtau samarthānāṃ mantravākyānāṃ vikāreṣu sāmarthyābhāvāt sarvalopa
ekadeśānivṛttāvapi kriyāyāṃ mukhyavṛttivyatikrameṇa vārthāntaropādāne prasakte
śabdāntarasyārthāntaravṛtteḥ	samarthasyopādāne prakṛtirūpaliṅgavibhaktivacanāntarāṇāṃ
vimṛśyopādānam <b>ūhaḥ |</b> tadyathā— 'āgneyamaṣṭākapālaṃ puroḍāśaṃ nirvaped' iti prakṛtiyoge
'agnaye tvā juṣṭaṃ nirvapāmi' ityatrāgniśabdaḥ samartho dṛṣṭaḥ | sa 'sauryaṃ caruṃ nirvapet
brahmavarcasakāma' iti vikṛtiyāge samarthaḥ; tatra yadi tūṣṇīmevopādānaṃ kriyeta, śabdavatī
prakṛtiraśabdo vikāraḥ syāt | atha devatā naivopādīyeta, prakṛtau devatāyāḥ śravaṇād dvaiguṇyaṃ
prasajyeta | tatra dravyadevatātyāgo yāgo na syāt |</p>
<p>athāgniśabda evopādīyeta, mukhyārthe vṛttaḥ sūryārthaṃ na pratyāyayet |</p>
<p>athāpyasya guṇādarthāntare sūrye mukhyavṛttivyatikrameṇa prayoga āśrīyet,
prakṛtiviparītā śabdapravṛttirāśritā syāt | syācca vikṛtiḥ kartavyā; tasmādatra
śabdāntarameva tad‍‌vibhaktikamupādīyate, 'sūryāya tvā juṣṭaṃ nirvapāmi' iti | āśrayabhedācca
liṅgavacanamūhaḥ | tadyathā— devīrāpaḥ śuddhā yūyaṃ' 'deva ājyaṃ śuddhaṃ tvam' |</p>
<p>vibhakta‍yantarāṇāmapi—'āyurāśāste, 'ūha āyurāśāsāte āyurāśāsata' iti |
yeṣāṃ tu prakṛtāveva sāmarthyaṃ nāsti tadyathā—'vāyavaḥ stha' iti, prakṛtāveva bahuvacanenaiko
<pb n="464"/>
vatso 'bhidhīyate, teṣāmasāmarthyād vikṛtāvūho na bhavati; tathaikasminneva prakṛtipāśe
pāśāniti bahuvacanāntaḥ śrūyate 'aditiḥ pāśān pramumoktu' iti | vājasaneyināṃ tvekeṣāṃ
ekavacanāntaḥ paṭhyate, 'aditiḥ pāśam' iti, teṣāmūhaḥ prāpnoti yadi, etannāsti
aditiraśanāpāśeṣu noha iti | k‍vacit punarūhaḥ prāp‍to 'pi niṣidhyate |</p>
<b><lg>
<l>aṅgāni jñātināmāni upamā indriyāṇi ca </l>
<l>etānyūhaṃ na gacchanti adhrigau viṣamaṃ hi tat || 52 ||</l>
</lg></b>
<p>tatrādhrigoranyatrāṅgānāmanūho yathā— 'yatpaśurmāyumakṛtoro vā padbhirāhate, agnirmā
tasmādenaso viśvānmuñcatvaṃhasaḥ' ityūhe yatpaśū māyumakṛṣātāmuro vā padbhirāhasātāṃ,
yatpaśavo māyumakṛṣatoro vā padbhirāhasata iti | jñātināmnāmanūho yathā —'anu tvā mātā
manyatāmanu pitānu bhrātānu sakhā sayūthya' ityūhe 'anu vāṃ mātā manyatāmanu vo mātā
manyatāmi'ti | upamānāmanūho yathā 'kaśyapevāsāṃ cchidre śreṇī' 'śyenamasya vakṣaḥ kṛṇutāt'
ityūhe śyenamanayoḥ vakṣaḥ kṛṇutāt, śyenameṣāṃ vakṣaḥ kṛṇutāditi | indriyāṇāmanūho
yathā—'sūryaṃ cakṣurgamayatāt, vātaṃ prāṇamanvavasṛjatāt, antarikṣamamuṃ diśaḥ śrotraṃ pṛthivīṃ
śarīram', 'ekadhāsya tvacamācchyatāt', 'purā nābhyā apiśaso vapāmutkhidatāt',
'antarevoṣmāṇaṃ vārayatāt' ityūhe ekadhānayostvacamācchyatāt ekadhaiṣāṃ
tvacamācchyatāditi | tadidamuktam—(māgha. 14.23)</p>
<b><lg>
<l>nāñjasā nigaditaṃ vibhaktibhirvyaktibhiśca nikhilābhirāgame |</l>
<l>tatra karmaṇi viparyaṇīnaman mantramūhakuśalāḥ prayogiṇaḥ || 53 ||</l>
</lg></b>
<p>ūhaśca mantrādanyatrāpi bhāṣāyāṃ bhavati | tadyathā—(urāca. 4.20)</p>
<b><lg>
<l>cūḍācumbitakaṅkapatramabhitastūṇīdvayaṃ		pṛṣṭhato
bhasmastokapavitralāñchanamuro dhatte tvacaṃ rauravīm |</l>
<l>maurvyā mekhalayā niyantritamadhovāsaśca māñjiṣṭakaṃ
pāṇau kārmukamakṣasūtravalayaṃ daṇḍo 'paraḥ	paippalaḥ || 54 ||</l>
</lg></b>
<p><b>ityuttaracarite</b> lavamekamuddiśya <b>bhavabhūti</b>rjanakametacch‌lokaṃ <b>pāṭhitavān</b> | tameva
paścād <b>vīracarite</b> dhattastvacaṃ rauravīmityūhayitvā rāmalakṣmaṇau dvāvuddiśya
kuśadhvajamapīpaṭhat | atrāpyuraḥ pāṇivāsaḥ kārmukādīnāmūho na bhavati, sambandhibhedenaiva
bhedasiddheḥ; bhedena hi pratipattavye 'rthe na yāvadabhede 'pi bhavati tāvanna bhidyate |</p>
<pb n="465"/>
<p>(<b>26. bādhaḥ</b>)</p>
<p>arthitvāt sāmānyopadeśābheda sati pravṛttisambhave vacanādasamīvāccaritārthatvāt
phalābhāvād viśeṣe pratyakṣaśruteḥ parisaṅkhyādibhyaśca dṛṣṭādṛṣṭārtheṣu karmasu tulyabalānāṃ
virodhināmavirodhināṃ vārthānāmaprāp‍tyanumānaṃ <b>bādhaḥ |</b> tadyathā — arthitvāt sāmānyena
pravṛttasya māṃsabhakṣaṇasya vacanād bādhaḥ abhakṣyo grāmyakukkuṭa iti; tathā guruvad
guruputre vartitavyamiti sāmānyopadeśāt pravṛttasyocchiṣṭabhojanasya anyatrocchiṣṭa—
bhojanāditi | evam 'aṣṭāśriryūpo bhavati' iti sāmānyopadeśāt pravṛttamaṣṭāśritvaṃ
'caturaśro vājapeyayūpa' iti dvayorasambhavāt tad‍‌virodhī bādhyate | 'vrīhīnavahanti' iti
sāmānyopadeśādarthitvācca pravṛttaṃ prākṛtamavahananaṃ nakhanirbhinnānāṃ nakhāvapūtānāṃ
carurbhavatīti vikṛtau nakhaireva avaghātaprayojanasya kṛtatvāccaritārthatvena avirodhyapi
bādhyate | evaṃ 'śatakṛṣṇalaścarurbhavati' iti kṛṣṇaleṣu phalābhāvādeva nāvaghātaḥ kriyate |
brāhmaṇebhyo dadhi dīyatāmiti sāmānyopadeśāt kauṇḍinye 'pi prasaktaṃ dadhidānamaniṣiddhaṃ
sambhāvya caritārthaṃ phalavadaviruddhaṃ ca, takraṃ kauṇḍinyāyeti viśeṣe pratyakṣaśrutestakradānena
bādhyate | arthitvāt pañcanakhānāmapañcanakhānāṃ ca bhakṣaṇaṃ prasaktaṃ, bhakṣaṇamaviruddhamapi
'pañca pañcanakhā bhakṣyā' iti parisaṅkhyayā bādhyate | ādigrahaṇād 'vāmenākṣṇaiṣa paśyati',
'kāṭhinyamasyāḥ kucayoḥ kimasad yanna rocate', ityādiviśeṣasya vācakamavagantavyam |
bhūyāṃśca bādhasya kavivākyeṣvapi prayogaḥ | so 'rthitvāt pravṛttau vacanato yathā—</p>
<b><lg>
<l>mṛtyo! kiṃ martumicchurbhagavati! bhavatī na kṣamā, śakra! cakrī
vāryaḥ, kāryo na pūṣannasadṛśakalaho, nanvayaṃ kālakūṭaḥ |1</l>
<l>ityādāveva devān damayitumanasaḥ pāntu vaścandramaule—
strailokyā 'kāṇḍa—caṇḍa—pralaya—kara—gara—grāsa—gṛgh‍norvacāṃsi || 55 ||</l>
</lg></b>
<p>sāmānyaśruteḥ pratītau vacanato yathā—</p>
<b><lg>
<l>pad‍bhyāmūruyugaṃ vibhajya bhujayormadhyaṃ nipīḍyorasā
pārśveṣu prasabhaṃ prahṛtya nakharairdantairvilūyā 'dharam |</l>
<l>sup‍tānapyavabodhya yuṣmadahitān bhūyo 'pi bhuṅkte vane
kiṃ kāntā surataiṣiṇī? na hi na hi vyāghrī karālānanā || 56 ||</l>
</lg></b>
<!-- NOTES pg=465!-->
1. atra rāghavaḥ — mṛtyuḥ kiṃ kartumicchurbhagavati bhavatī na kṣamā, śakra cakrī
vāryāḥ(rya) kāryo na pūṣannasadṛśakalaho, nanvayaṃ kālakūṭaḥ |
2. kāṭhā = kaṭhā, śatapathikā(?),	3. samājeṣvaneka(?) x x x,
<pb n="466"/>
<p>(<b>27. tantram</b>)</p>
<p>yatrārthinaḥ sarve prayojakābhedenāvṛttyā vā pratipattavyamarthaṃ sambhavāllāghavā—
ccaikameva prayojayanti, tat <b>tantram |</b> tadyathā— kāṭhādhyayanaṃ śatapathikāyāṃ2, śālāyāmekaṃ
pradīpaṃ vyākaraṇādhyāyinaḥ, samājeṣvanekacetanam(tejanam)3	vādyakarmatūryopajīvinaḥ |
abhedaikatvasaṅkhyāṃ saṅkhyāntareṣu tantriṇīṃ manyante yathā āsyate bhavad‍bhyāṃ, āsyate bhavaddhiḥ |
praś‍ne tu bahutvasaṅkhyā pūrvasaṃkhyāṃ1 yathā— kati bhavataḥ putrāḥ | napuṃsakaṃ strīnapuṃsayoḥ |
yathā— kiṃ jātamasya | sāmānyaviśeṣasambandhayorvibhaktiryathā — gosvāmī vrajatīti |
dvitīyā karmākhyaṃ sambandhaviśeṣama—bhidadhānā 'viśiṣṭa—sambandhipadaprayoge tantreṇa niyate
sambandhinī prakṛte vartamānaṃ śeṣasambandhamupagṛh‍ṇāti | yadi tu gavāṃ svāmī vrajatīti ṣaṣṭhyā
sambandhamātramucyeta nirjñāte svasvāmibhāve vrajikriyākartāniyamena pratīyeta tadā iṣyate grāmo
gantum, paktvā (atra) odano bhujyata iti pradhānakriyāviṣayād dhātorutpadyamānaḥ
pratyayastantreṇa guṇakriyāviṣayāmapi śaktimabhyantarīkaroti | anabhihitā vā guṇaviṣayā
śaktiḥ pradhānānurodhādabhihitavat prakāśata iti |</p>
<p>yaccaikameva <b>padaṃ, vākyaṃ, prakaraṇaṃ, prabandho</b> vā dvayorarthayoḥ prayujyate tadapi tantram |
tatra— <b>padaṃ</b> yathā— (kāvyāda. 2.311)</p>
<b><lg>
<l>asāvudayamārūḍhaḥ kāntimān raktamaṇḍalaḥ |</l>
<l>rājā harati lokasya hṛdayaṃ mṛdubhiḥ karaiḥ || 57 ||</l>
</lg></b>
<p><b>vākyaṃ</b> yathā—</p>
<b><lg>
<l>dvāraṃ khaḍ‌gibhirāvṛtaṃ	bahirapi praklinnagaṇḍairgajai—
rantaḥ kañcukibhiḥ	sphuranmaṇidharairadhyāsitā bhūmayaḥ |</l>
<l>ākrāntaṃ mahiṣībhireva śayanaṃ tvad‍‌vidviṣāṃ mandire
rājan! saiva cirantanapraṇayinī śūnye 'pi rājyasthitiḥ || 58 ||</l>
</lg></b>
<p>kaḥ punarasya pūrvasmād viśeṣaḥ?</p>
<p>ucyate—pūrvatra rājeti padamubhayārthamupāttaviṣayāvacchinnamarthadvayena sambadhyate | iha
tu 'tvadvidviṣāṃ mandire rājan saiva cirantanapraṇayinī śūnye 'pi rājyasthitiḥ', ityekārthameva
vākyaṃ 'dvāraṃ khaḍ‌gibhirāvṛtam' ityādivākyairupāttenārthadvayena sambadhyata iti |</p>
<!-- NOTES pg=466!-->
1. saṃkhyāpūrve pūrve saṃkhye
<pb n="467"/>
<p><b>prakaraṇaṃ</b> yathā śiśupālavadhe— (māgha. 16.2)</p>
<b><lg>
<l>abhidhāya tathā tadapriyaṃ śiśupālo 'nuśayaṃ paraṃ gataḥ |</l>
<l>bhavato 'bhimanāḥ samīhate saruṣaḥ kartumupetya mānanām || 59 ||</l>
</lg></b>
<p>ityādi dūtavacanaṃ sandhyarthena ca vigrahārthena ca saṅgacchata iti |
<b>prabandho</b> yathā—</p>
<b><lg>
<l>udāramahimā rāmaḥ prajānāṃ harṣavardhanaḥ |</l>
<l>dharmaprabhava ityāsīt khyāto bharatapūrvajaḥ || 60 ||</l>
</lg></b>
<p><b>rāmāyaṇamahābhāratayordaṇḍidvisandhāna</b>miti | etena bahuviṣayamapi vākyādikaṃ
vyākhyātam; tadyathā— (kusaṃ. 2.18)</p>
<b><lg>
<l>svāgataṃ svānadhīkārān prabhāvairavalambya vaḥ |</l>
<l>yugapad yugabāhubhyaḥ prāp‍tebhyaḥ prājyavikramāḥ || 61 ||</l>
</lg></b>
<p>ityādi prakaraṇaṃ bhagavatā caturmukhena caturbhirapi mukhairyugapaduccāritaṃ catasṛṣvapi
dikṣvavasthitairindrādibhiḥ sambadhyamānaṃ caritārthatāmāpādayati |</p>
<p>(<b>28. prasaṅgaḥ</b>)</p>
<p>yatra sambhavinā kāryeṇa dvayorarthinoḥ prayojakatvena nirjñātasāmarthya—
yoranyataraprayuktenāpyaparo 'pi sambadhyamānaḥ kṛtārthatvāt pṛthakprayojakatāṃ na pratipadyate
<b>tatprāsaṅgikam |</b> tadyathā ayamupādhyāyo 'smābhirātmādhyāpanārthamānītaḥ, tvamapyatraivādhīṣva;
etena dhanavantaḥ kāntāreṣu gṛhītānuyātrikāḥ pratiṣṭhante, tadetaireva kṛtarakṣāsaṃvidhāno
gaccha; ayaṃ catuṣpathe kenacid balipradīpa upahṛtaḥ, etaduddyotenaiva santamase
rathyāmatikrāma; ayaṃ devatārthaḥ pradīpaḥ, anenaiva vyākhyānaṃ cintaya; tathā 'vatsa
makaranda anenaiva mālatīnaipathyenāpavāritaḥ pravartasva pariṇayāyātmānamātmanaḥ' iti |
evam 'āmrāśca siktāḥ pitaraśca prīṇitā' iti yaccānyadācakṣāṇo 'nyadapyācaṣṭe tadapi
prāsaṅgikam | tadyathā <b>kumārasambhave</b> kāmasaṃsthānaṃ kathayan dhanuśśikṣāmupadiśati—</p>
<b><lg>
<l>sa dakṣiṇāpāṅganiviṣṭamuṣṭiṃ natāṃsamākuñcitasavyapādam |</l>
<l>dadarśa cakrīkṛtacārucāpaṃ prahartumabhyudyatamātmayonim ||</l></lg></b> (kusaṃ.3.70)
<p>evaṃ bhaṭṭikāvye rāmakathāṃ varṇayan śabdānuśāsanamudāharati— (bhakā. 11.18)</p>
<pb n="468"/>
<b><lg>
<l>bhremurvavalgurnanṛturjagarjurjaguḥ samutpupluvire niṣeduḥ |</l>
<l>āsphoṭayāñcakrurabhipraṇemū rejurnanandurviyayussamīyuḥ || 63 ||</l>
</lg></b>
<p>evaṃ <b>dharmābhyudayādau</b> dharmaśāstram; <b>mudrārākṣasādā</b>varthaśāstram; <b>mālatīmādhavādau</b>
kāmaśāstram; <b>antarātmacaritādau</b> mokṣaśāstram; <b>mahābhāratādau</b> dharmārthakāmamokṣaśāstrāṇi
prāsaṅgikānītyalamatiprasaṅgena |</p>
<p>(<b>29. āvṛttiḥ</b>)</p>
<p>ekasya kārakakriyādeḥ padārthasyābhinnarūpasyaiva paryāyeṇānekatra vartanam <b>āvṛttiḥ |</b>
tatra yathaikaṃ pātramasahabhujāṃ bhujikriyāyāmadhikaraṇabhāvamāvṛttyā pratipadyate, ekaṃ
vastramābharaṇaṃ vā raṅgabhūmiṣu naṭānāmupayogāya kalpate, evaṃ vyāyāmāḍgamāyujīvinā—
mabhyāsaṃ pratyupakaroti, yathā ca sahasramṛṣaya ekāṃ kapilāmāvṛttyā dattvā sarve
sahastradakṣiṇā babhūvuḥ, tathaikaṃ kriyāpadaṃ kārakapadaṃ vā prativākyamāvartamānamākāṅkṣāṃ
nirākaroti | tayoḥ —</p>
<p><b>kriyāpadāvṛtti</b>ryathā—</p>
<b><lg>
<l>śaśinā ca niśā niśayā ca śaśī śaśinā niśayā ca yathā gaganam |</l>
<l>bhavatā ca sabhā sabhayā ca bhavān bhavatā sabhayā ca vibhāti jagat ||</l>
</lg></b>
<p><b>kārakapadāvṛtti</b>ryathā—</p>
<b><lg>
<l>sītāveśma yato nirīkṣya harate dṛṣṭiṃ jhaṭityākulā—
manyonyārpitacañcudattakabalaiḥ	pārāvatairdūyate |</l>
<l>indordūrata eva naśyati viśatyantargṛhaṃ duḥkhitaḥ
pracchādyānanamañcalena rajanīṣvastatrapaṃ roditi || 65 ||</l>
</lg></b>
<p>(<b>30. bhedaḥ</b>)</p>
<p>yatra abhedenāpyupātto 'rthaḥ śabdo vā svarūpasāmarthyādibhiranekatvamāpadyate sa bhedaḥ |</p>
<p>tatra <b>arthabhedo</b> yathā— brāhmaṇebhyaḥ pādyamācamanīyaṃ bhojanaṃ ca dīyatāmityabhedenāpi
śrutāni pādyācamanabhojanāni svarūpasāmarthyād bhedena vyavatiṣṭhante | yathā 'pitṝṇāṃ rājataṃ
pātraṃ devānāṃ tu hiraṇmayam' ityabhedenāpi upādāne bhinnānyeva pātrāṇi brāhmaṇānāṃ
sahabhujāṃ bhujikriyāyāmadhikaraṇabhāvaṃ pratipadyante | gṛhasthān pat‍nya āryāvarte
sambhogasampādanāya bhedenaivopāsata iti | atha kaviprayogeṣu <b>kriyābhede</b> yathā—</p>
<b><lg>
<l>lavaṅgamālākalitāvataṃsāste nālikerāntarapaḥ pibantaḥ |</l>
<l>āsvāditārdrakramukāḥ samudrādabhyāgatasya pratipattimāpuḥ || 66 ||</l></lg></b>(māgha.3.81)
<pb n="469"/>
<p><b>kārakabhedo</b> yathā—(māgha. 10.39)</p>
<b><lg>
<l>sparśabhāji viśadacchavicārau kalpite mṛgadṛśāṃ suratāya |</l>
<l>sannatiṃ dadhati peturajastraṃ dṛṣṭayaḥ priyatame śayane ca || 67 ||</l>
</lg></b>
<p>atha <b>śabdabhedaḥ</b> | sa dvidhā— vākyabhedaḥ padabhedaśca |</p>
<p>tayo<b>rvākyabhedaḥ</b> prākṛto vaikṛtaśca | <b>prākṛto</b> yathā paśya mṛgo dhāvati, ayaṃ daṇḍo
harānena phalāni iti | atra prathamodāharaṇe paśyetyekaṃ vākyaṃ mṛgo dhāvatīti dvitīyam,
dvitīye ayaṃ daṇḍa ityekaṃ, harānena phalānīti ca dvitīyam, prakṛtistha eva sandarbhe
pṛthak kriyate | anyathaikavākyatāyāṃ paśyeti kriyāyāḥ karmapadābhāvādaprayogārhatā,
haretyasyāśca 'tiṅṅatiṅaḥ' iti nighātaḥ prāpnoti | kaviprayogeṣvapi caitad dṛśyate,
tadyathā— (kusaṃ. 8.64)</p>
<b><lg>
<l>paśya pārvati! payodapaṅktibhirvyastapaṅkamiva jātamekataḥ |</l>
<l>khaṃ hṛtātapajalaṃ vivasvatā bhāti kiṃñcidiva śeṣavat saraḥ || 68 ||</l>
</lg></b>
<p><b>vaikṛtastu</b> loke śāstre vede ca | yathā— 'ṛtāṣāḍṛtadhāmāgnirgandharvastasyauṣa—
dhayo 'psarasa ūrjo nāma sa idaṃ brahma kṣatraṃ pātu tā idaṃ brahma kṣatraṃ pāntu tasmai svāhā
tābhyaḥ svāhā (tai.saṃ. 3.4.7)| atraikameva tād vākyaṃ, ṛtāṣāḍṛtadhāmāgnirgandharvassa
idaṃ brahma kṣatraṃ pātu tasmai svāhā, tasyāpsarasa ūrjo nāma tā idaṃ brahma kṣatraṃ pāntu
tābhyaḥ svāhā | atra liṅgavibhaktivipariṇāmād <b>vaikṛtatvaṃ śāstre</b> yathā—(mabhā. paspaśā)</p>
<b><lg>
<l>yastu prayuṅkte kuśalo viśeṣe śabdān yathāvad vyavahārakāle |</l>
<l>so 'nantamāpnoti jayaṃ paratra vāgyogavid duṣyati cāpaśabdaiḥ || 69 ||</l>
</lg></b>
<p>atra vāgyogaviditiparyantamekaṃ vākyaṃ, duṣyati cāpaśabdairiti dvitīyam |</p>
<p>kiṃ vāgyogavideva duṣyati ?</p>
<p>naivam, avāgyogavidityasya vaikṛtatvād vākyaviśeṣaḥ kriyate |</p>
<p>kiṃ kāraṇam ?</p>
<p>yo vāgyogavit sa nāpaśabdaṃ karoti, yadāha jñānaṃ tasya śaraṇamiti (mabhā. paspa.)|</p>
<p>nanvavāgyogavido 'pyajñānaṃ śaraṇaṃ yadā hyasau jānannapaśabdaṃ prayuṅkte tadā duṣṭaḥ
syāt, na punarajānannevam |</p>
<p>nājñānamatyantāya śaraṇaṃ bhavitumarhati | yo hi ajānan brāhmaṇaṃ hanyāt so 'pi
manye patitaḥ syāditi |</p>
<pb n="470"/>
<p>atha loke vaikṛto vākyabhedaḥ prākṛtaśca padabhedaḥ | yathā—</p>
<b><lg>
<l>jaṃ tujjha saī jāā asaīo jaṃ ca suhaa amhe vi |</l>
<l>tā kiṃ phuṭṭaü pillaṃ/bīaṃ tujja samāṇo juā ṇatthi || 70 ||</l>
</lg></b>
<lg>
<l>(yattava satī jāyā asatyo yacca subhaga vayamapi |</l>
<l>tat ki sphuṭatu bilvaṃ/bījaṃ tava samāno yuvā nāsti ||)</l>
</lg>
<b><lg>
<l>jāyante ca mriyante ca madvidhāḥ kṣudrajantavaḥ |</l>
<l>parārthabaddhakakṣyāṇāṃ	tvādṛśāmudbhavaḥ	kutaḥ || 71 ||</l></lg></b> (nāgā. 4.15)
<p>atrādyodāharaṇe tatkiṃ sphuṭatu bilvamityetatparyantamekaṃ vākyam | tatra
bilvasphuṭanenātra rahasyabhedo 'bhimataḥ, yathā bilvamasphuṭitamantaḥ pak‍vamapak‍vaṃ madhura—
mamadhuraṃ surabhi na surabhīti vā na jñāyate, evaṃ yat tava jāyā satī vayamasatya
ityetad rahasyamabhinnaṃ na jñāyate |</p>
<p>sa kiṃ rahasyabhedo bhavatu?</p>
<p>bhavatvityukte dvitīyaṃ vākyaṃ tava samāno yuvā nāsti | yadi hyasmākamapi
tvattulyo bhartā bhavet tvajjāyeva vayamapyasatyo na syāmeti | dvitīyodāharaṇe tu
'kṣudrajantava' ityetat padaṃ bhidyate kṣudreti jantava iti ca | anyathā hi rājñā
lup‍taśāsanagrāmaḥ syādagrajanmanaḥ, taṃ pratyetad vaco na bhavatīti ||</p>
<p>(<b>31. sāmānyātideśaḥ, 32. viśeṣātideśaḥ</b>)</p>
<p>anyadharmāṇāmanyatra prāpaṇa<b>matideśaḥ</b> | dvidhā— <b>sāmānyātideśo viśeṣātideśaśca |</b>
tayoryatra anyatra rūḍhasambaddhā dharmāḥ prasiddheranumeyabhedasambhavaiḥ sambandhibhirvyapadiṣṭā
nirjñātabhedeṣvartheṣu prāpyante sa <b>sāmānyātideśaḥ</b>| yathā— brāhmaṇavadasmin kṣatriye
vartitavyamiti | tatra yāvantamarthaṃ brāhmaṇaśabdo na vyabhicarati tāvatyarthe yāni
prasiddhasambandhāni kāryāṇyagrabhojanādīni tānyatyantamalabdhabrāhmaṇavyapadeśe kṣatriye—
 'tidiśyante | tatra sāmānyabrāhmaṇaśabdo na vyabhicarita, māṭharatvādīṃstu vyabhicarati |
na hi kaṭhe māṭharatvamasti | sannihiteṣvapi ca nirjñāteṣu vā viśeṣeṣu kaścidevārthātmā
kenacicchabdena saṃspraṣṭuṃ śakyate, viśiṣṭabhāgābhiniveśīni hi rūpaviśeṣayuktānya—
bhidhānāni iti | sāmānyena ca brāhmaṇaśabdasya pratyakṣo 'bhisambandhaḥ, ānumānikastu
viśeṣaiḥ | māṭharavadasmin kaṭhe vartitavyamityayamapi sāmānyātideśa eva | na hyatrāpi
māṭharasyābhirūpyādayo viśeṣā āśrīyante | evaṃ viśiṣṭavadasmin vartitavyamityatrāpi
<pb n="471"/>
yad‍‌viśiṣṭeṣu viśiṣṭatvaṃ tadāśrīyate | so 'pi sāmānyātideśo, na viśeṣātideśaḥ |</p>
<p>tadāha—</p> <b><lg><l>sāmānyamātraṃ śabdārtho viśeṣā vyabhicāriṇaḥ |</l>
<l>sāmarthyamantareṇāto	viśeṣo	nātidiś‍yate || 72 ||</l></lg></b> (vāpa.)
<p>yatra tu sāmarthyād viśeṣadharmāṇāmanyatra prāpaṇaṃ sa <b>viśeṣātideśaḥ</b> | tadyathā—
brāhmaṇavadasmin brāhmaṇe vartitavyamiti | tatra hi sāmānyakāryapratipattirbrāhmaṇādeva siddhā;
yainaiva hetunopamāne kāryaviśeṣasiddhiraviśiṣṭo 'sau hetu 'rupameye 'pi | tasmād
viśiṣṭabrāhmaṇaviṣayāṇi kāryāṇyatidiś‍yante | ye ca brāhmaṇeṣu brāhmaṇavadeva vartante tān
prati ayamevaṃbhūto 'tideśo vijñāyate | yeṣāṃ tu buddhisambhedāt pramādād vā
pravṛttisaṅkarasteṣu niyama eva kriyate | tathā ca brāhmaṇamarhati vṛttamiti 'tadarham'
(5.1.117) iti sūtreṇācāryeṇāyamevārtho bhedena nidarśanāyānyathaiva prakrāntaḥ | sa ca
taddhiteṣu vatyarthaprastāve nirṇītaḥ purastāditi ?</p>
<p>atha yatra brāhmaṇavadasmin kṣatriye vartitavyamityatideśaḥ, kiṃ tena kṣatriyeṇa tadvati
grāme abrāhmaṇako grāma iti vyapadeśaḥ kriyate ?</p>
<p>netyāha, vyapadeśamātramapi kāryamatideśasyeti |</p>
<p>atha tadvadeva brahmahatyādiprāyaścittaṃ kartavyaṃ,</p>
<p>netyāha; yāvati hi viṣaye tasyātideṣṭari siddhaṃ tāvattatrānuṣajyate; na
hyasmādatideśād brāhmaṇyupayamanapratipattirbhavati |</p>
<p>evaṃprakāreṣu hyatideśasyātideṣṭuḥ na kāmacāraḥ, smṛtyadhīnatvāt | yadi tu
smṛtirevaṃbhūtā syāt tadapi tadānuṣṭhīyeta, yadā/thā kṣatriyavaiś‍yau savanagatau hatvā
brahmahatyāprāyaścittaṃ kuryāditi |</p>
<p>kiṃ punarayamatideśo vatyādimantareṇāpi bhavati ?</p>
<p>bāḍham | yathā abrahmadatte 'pyeṣa brahmadatta iti | tatra bhūtānāṃ vā brahmadattaviṣayāṇāṃ
kriyāguṇānāmabrahmadatte samāropād bhāvināṃ vā rūḍhasambandhānāmiva buddha‍yādibhiḥ
saṃbandhāt tannimittamupāmānopameyalakṣaṇaṃ sambandhamabhyantarīkṛtyopacāreṇa brahmadattaśabdaḥ
prayujyate |</p>
<p>nanu ca uśīnaravan madreṣu yavā iti nātra anyadharmāṇāmanyatrāropaṇaṃ
(mabhā. 1.1.57), api tu yavā eva madreṣu santi na santīti vā gamyate | tathā hi—
yadyuśīnareṣu tanniṣpattiḥ nirjñātā tadā santīti gamyate | athāniṣpattistadā na santīti
gamyate |</p>
<pb n="472"/>
<p>naivam | atrāpyanyadharmāṇāmevānyatra prāpaṇaṃ yāvevośīnarayavānāṃ bhāvābhāvau prasiddhau
tāveva madrayaveṣvatidiś‍yete |</p>
<p>kathaṃ punaramabhinnarūpo vatiḥ k‍vacit prakṛtyarthadharmānanyatrātidiśati k‍vacit
sambandhidharmān ?</p>
<p>ucyate yatra 'tena tulyaṃ kriyā cedvatiḥ' tatra prakṛtyarthadharmān; yatra tu 'tatra
tasyeva' tatrādheyasambandhidharmāniti |</p>
<p>tadevamupamāneṣu prasiddhā dharmāḥ upameyeṣvāropyanta ityatideśārthaḥ | prasiddhiśca
k‍vacillokāpekṣayā, k‍vacitprayoktrapekṣayā, k‍vacitpratyakṣādipramāṇāpekṣayeti | tatra
<b>lokapekṣayā</b> yathā—</p>
<b><lg>
<l>joṇhāe vva miaṃkaṃ kittīeṁ suarisaṃ pahāe vva raïṃ |</l>
<l>selaṃ mahāṇaī va sirīa		ciraṇiggaāi vi amuc‍caṃtaṃ || 73 ||</l>
</lg></b>
<lg>
<l>(jyots‍yayeva mṛgāṅkaṃ kīrttyeva supuruṣaṃ prabhayeva ravim |</l>
<l>śailaṃ mahānadyeva śriyā	ciranirgatayāpyamucyamānam ||)</l>
</lg>
<p>yathā vā— (māgha. 14.16)</p>
<b><lg>
<l>yastaveha savane na bhūpatiḥ karma karmakaravat kariṣyati |</l>
<l>tasya neṣyati vapuḥ kabandhatāṃ bandhureṣa jagatāṃ sudarśanaḥ || 74 ||</l>
</lg></b>
<p>prayoktrapekṣayā yathā—</p>
<b><lg>
<l>ahamiva śūnyamaraṇyaṃ vayamiva tanutāṃ gatāni toyāni |</l>
<l>asmākamivocch‌vāsā	divasā	dīrghāśca	tap‍tāśca || 75 ||</l>
</lg></b>
<p>pratyakṣādipramāṇāpekṣayā yathā—(ama.śa. 160)</p>
<b><lg>
<l>dṛṣṭe locanavanmanāṅ mukulitaṃ pārśvasthite vaktrava—
n‍nyagbhūtaṃ bahirāsitaṃ pulakavat sparśaṃ samātanvati |</l>
<l>nīvībandhavadāgataṃ	śithilatāṃ	sambhāṣamāṇe tato
mānenāpasṛtaṃ	hriyeva	sudṛśaḥ pādaspṛśi preyasi || 76 ||</l>
</lg></b>
<p>(<b>33. adhikāraḥ</b>)</p>
<p>kriyāsu yogyatvam <b>adhikāraḥ</b> |</p>
<p>kaḥ punaryaugyaḥ ?</p>
<p>arthī samarthaḥ śāstreṇāparyudasta iti | tathā arthitvamadhikārakāṇam; paraṃ hi
<pb n="473"/>
puruṣārthaṃ mokṣamācakṣate, tasmādapyanarthī jugupsate pramādyati ca | tadyathā—</p>
<b><lg>
<l>api bṛndāvane śūnye sṛgālatvaṃ parīpsati |</l>
<l>na tu nirviṣayaṃ mokṣaṃ kadācidapi gautamaḥ || 77 ||</l>
</lg></b>
<p>satyapi cārthitve sāmarthyamadhikārakāraṇaṃ, samutpannāyāmatiśayena didṛkṣāyām
asamarthatvena andhā rūpadarśane nādhikriyante | arthinaḥ khalvapi k‍vacit samarthāśca karmasu
śāstreṇa paryudāsāt kṣudraśūdrāḥ kṣotriyādayaḥ trayyādiṣu nādhikriyante | adṛṣṭārthaviṣaye
hi sāmarthyāsāmarthye śāstrādeva samadhigamyete | tasmāt pradhānamadhikārakāraṇaṃ
śāstropadeśamācakṣate | tatrodāharaṇ— (ma.vī.ca. 1.31)</p>
<b><lg>
<l>sādhāraṇyānnirātaṅkaḥ kanyāmanyo 'pi yācate |</l>
<l>kiṃ punarjagatāṃ	jetā prapautraḥ parameṣṭhinaḥ || 78 ||</l>
</lg></b>
<p>yathā ca—(māgha. 1.38)</p>
<b><lg>
<l>upaplutaṃ	pātumado	madoddhataistvameva	viśvambhara ! viśvamīśiṣe |</l>
<l>ṛte raveḥ kṣālayituṃ kṣameta kaḥ kṣapātamaskāṇḍamalīmasaṃ nabhaḥ || 79 ||</l>
</lg></b>
<p>(<b>34. adhyāhāraḥ</b>)</p>
<p>vākyasya nyūnatāyāmākāṅkṣānivṛttaye viśiṣṭakriyākārakapadāderupādānam
<b>adhyāhāraḥ</b> | yathā dvāraṃ dvāramityukte saṃvriyatāmapāvriyatāṃ vetyadhyāhriyate; tathā
varṣatyudetītyukte devaḥ sūrya iti | yathā ca—</p>
<b><lg>
<l>yaśca nimbaṃ	paraśunā	yaścainaṃ	madhusarpiṣā |</l>
<l>yaścainaṃ gandhamālyābhyāṃ sarvasya kaṭureva saḥ || 80 ||</l></lg></b> iti |
<p>yathā vā—</p>
<b><lg>
<l>yo na dadāti na yajate na jayati na juhoti nātti nādhīte |</l>
<l>na dhinoti	nādhitiṣṭhati	na cakāsti na śāsti kiṃ tena || 81 ||</l>
</lg></b>
<p>(<b>35. vipariṇāmaḥ</b>)</p>
<p>liṅgavibhaktivacanāderanyathopāttasyārthāntarānurodhādapunaruc‍cāritasyaivānyathābhi—
sambandho <b>vipariṇāmaḥ</b> | teṣu <b>liṅgavipariṇāmo</b> yathā— (māmā. 1.30)</p>
<b><lg>
<l>mā mūmuhat khalu bhavantamananyajanmā
mā te malīmasavikāraghanā matirbhūt |</l>
<pb n="474"/>
<l>ityādi nanviha nirarthakameva yasmin
kāmaśca jṛmbhitaguṇo navayauvanaṃ ca ||</l>
</lg></b>
<p>vibhaktivipariṇāmo yathā—(kirātā. 1.1)</p>
<b><lg>
<l>śriyaḥ kurūṇāmadhipasya pālinīṃ prajāsu vṛttiṃ yamayuṅkta veditum |</l>
<l>sa varṇiliṅgī viditassamāyayau yudhiṣṭhiraṃ dvaitavane	vanecaraḥ || 83 ||</l>
</lg></b>
<p>vacanavipariṇāmo yathā—(ma.vī.ca. 1.45)</p>
<b><lg>
<l>sarvaprāṇapravaṇamaghavanmuktamāhatya	vakṣa—
statsaṅghaṭṭād vighaṭitabṛhatkhaṇḍamuc‍caṇḍarociḥ |</l>
<l>evaṃ vegāt kuliśamakarod vyoma vidyutsahastrai—
rbharturvajrajvalanakapiśāste	ca	roṣāṭṭahāsāḥ || 84 ||</l>
</lg></b>
<p>(<b>36. vākyaśeṣaḥ</b>)</p>
<p>sarvavākyānāṃ vidhiniṣedhaparyavasāyitvāt sākṣādaśrutāvapi tadupakalpanaṃ
<b>vākyaśeṣaḥ</b> | tadyathā — āryanivāso 'yaṃ deśa ityukte ihaiva sthātavyaṃ, madhyāhno vartata
ityukte ihaiva bhoktavyaṃ, sacoraḥ, panthā ityukte na gantavyaṃ, grāhāḥ sarityasyāmityukte
na s‍nātavyamiti vākyaśeṣo bhavati | yathā ca— (urāca. 3.26)</p>
<b><lg>
<l>tvaṃ jīvitaṃ tvamasi me hṛdayaṃ dvitīyaṃ
tvaṃ	kaumudī	nayanayoramṛtaṃ	tvamaṅge |</l>
<l>ityādibhiḥ priyaśatairanurudhya mugdhāṃ
tāmeva	śāntamathavā	kimataḥ	pareṇa || 85 ||</l>
</lg></b>
<p>yathā vā— (bā.rā. 2.41)</p>
<b><lg>
<l>vandyaḥ piteva sa	bhavānnalakūbarasya
rambhā s‍nuṣā dhanapateriva sā tavāpi |</l>
<l>yattvanyadatra hṛdayānna tadeti kaṇṭhaṃ
doṣāstathāpi yadi tatsmṛta eṣa rudra || 86 ||</l>
</lg></b>
<p>kaḥ punaradhyāhāravākyaśeṣayorviśeṣaḥ ?</p>
<p>śabdākāṅkṣānivartako 'dhyāhāraḥ, arthākāṅkṣānivartako vākyaśeṣa iti |</p>
<p>yadyevamanantaraślokayoradhyāhārodāharaṇatāprasaṅgaḥ | tathā hi — tāmeva tvaṃ tathāg‍nau
viśuddhāmāhitagarbhāmanāgasaṃ vistrabdhāṃ ca dharmapatnīmatyākṣīriti prathamaśloko,
<pb n="475"/>
kāmayamānāyāmapi ca s‍nuṣāyāṃ akāmato 'pi yatpradharṣaṇaṃ tanmahāpātakeṣu prakṛṣyate,
kimaṅga ! punarakāmayamānāyāḥ śapantyāḥ krośantyāśca haṭheneti dvitīyaśloke
vākyasyaivāparipūrṇabhāvenākāṅgitamadhyāhriyate |</p>
<p>tanna; 'śāntamathā kimataḥ pareṇa', 'yattvanyadatra hṛdayānna tadeti kaṇṭham', ityanena
śabdākāṅkṣāyā nivartitatvāt |</p>
<p>arthākāṅkṣā tu vidyate | tatra tu yathokta eva vākaryaśeṣo bhavati athaiva
pratyukṣānumānopamānaśabdairanupalabhyamānaḥ kiṃpramāṇaviṣayaḥ syāt ?</p>
<p>adhyāhāravacchutārthāpattiprameya iti |</p>
<p>nanu śrutārthāpattirnāma vākyaikadeśaviṣayaṃ vākyaśeṣaviṣayaṃ vā kiṃcit
pramāṇamasti ?</p>
<p>astu vā, tathāpi tatpravartamānamarthānupapattyā prapatsyati | arthānupapattiścā '—
rthāntaramantareṇa nopaśāmyatīti tadeva kalpanīyaṃ bhavati |</p>
<p>atha śabdasyānupapattyā śabda eva kalpyate ?</p>
<p>tanna, śrotrapratyakṣasamadhigatasya svarūpeṇānupapatterabhāvādarthānupapattinibandhanamevānu—
papadyamānatvam, tac‍cārthakalpana evopapadyate |</p>
<p>na caitad vācyam, kalpyamānasyārthasyāvaidikatvaṃ prāp‍noti | śrūyamāṇasyaiva hi
śabdasyāyamiṣoriva dīrghadīrgho vyāpāraḥ | aviratavyāpāra eva hi śabde sā pratītirudayate;
tad‍vyāpāraviratau nodeti, tadutpādakāraṇānupalabdheḥ | lokaśca vṛddhavyavahārataḥ śabdārtheṣu
vyutpadyamānastathābhūtavākyavyavahāriṇo vṛddhān paś‍yan vākyasyaiva tādṛśi vākyārthe
sāmarthyamavadhārayati | vākyārthaśceha vidhiniṣedhādirūpa ākhyātādyarthaḥ | tadanuvartīni tu
padāni tasminnaimittike nimittāni bhavanti | naimittikānukūlatayā ca
k‍vacidaśrūyamāṇānyapi tāni viśvajidādau svargakāmādipadavannimittabhāvenādriyante,
k‍vacicchrūyamāṇānyapyananukūlatayā 'yasyobhayaṃ havirārtimārcched' ityādivat parihriyante |
k‍vacidanyathāsthitāni 'prayojaśeṣeṇa havīṃṣyabhighārayati' itivad vidhyanurodhāt
prayojaśeṣaṃ havīṃṣyabhidhārayedityanyathāvasthāpyate | tasmād yathā prathamāvagataghanākāra—
vākyārthānusāreṇa satāmasatāṃ vā padārthānāṃ nimittabhāvavyavasthā tathaivāśrūyamāṇatathā—
vidhaikadeśādapi vākyāt tadarthāvagatirbhaviṣyatīti kiṃ śrutārthāpattyā ?</p>
<p>evaṃ ca na vākyaśeṣādhyāhārasopānavyavahitasyārthasya śābdatvam, api tu
sākṣādeva bhavati |</p>
<pb n="476"/>
<p>nanvevamaśrūyamāṇeṣu nimitteṣu kutastadarthamavagacchāmaḥ ? anavagacchantaśca kīdṛśaṃ
naimittikamavakalpayāmaḥ ?</p>
<p>ucyate—'śruteṣvapi padeṣu teṣāṃ nimittabhāvo na svamahim‍nā 'vakalpate |</p>
<p>kiṃ tarhi ?</p>
<p>naimittikānusāreṇa | sa cāśruteṣvapi bhaviṣyati | tathā hi— na yajau karaṇavibhaktiḥ
śrūyate, na svarge karmavibhaktiḥ, atha cārthaḥ pratīyate | evaṃ 'viśvajitā yajeta' iti
naimittikabalādeva svargakāmādipadādhyāhārārthamuktaślokayośca yathopanya— stavākyaśeṣārthaṃ
pratyeṣyāma iti |</p>
<p>atra samādhīyate, yattāvaduktamarthānupapattyārthāntarameva kalpanīyamiti, tatra
nārthamātrasyānupapattiḥ |</p>
<p>kiṃ tarhi ? śabdārthasya |</p>
<p>sa ca śabdakalpanāpūrvakārthapratipattivyatirekeṇa nopapan‍no bhavati | yac‍coktaṃ na
svarūpeṇa śabdasya kācidanupapattiriti, satyaṃ tat | kiṃ tu sārthadvārikāpi śabdānupapattirna
śabdāntarakalpanāṃ vinopaśāmyati | na hyodanaṃ pratyakṣeṇāpi pratiyataḥ pacatītyukte
karmapadāpekṣā na bhavati |</p>
<p>yac‍coktaṃ kalpyamānasyārthasyāvaidikatvaṃ mā bhūditi śrūyamāṇasyaiva
śabdasyāyamiṣoriva dīrghadīrgho vyāpāra iti, tadapi na samyak, tasya
tathāvidhārthapratyāyanāsāmarthyāt | sa hi tamarthaṃ pratyāyayannabhidhāśaktyā vā pratyāyayet
tātparyaśaktyā vā ?</p>
<p>na tāvadabhidhāśakta‍yā, tasyāḥ padārthapratipādanamātra evopakṣīṇatvāt |</p>
<p>nāpi tātparyaśaktyā | tātparyaśaktirhi pratīyamānārthaviṣayā tatraiva prakāśate, yatra
vākyavākyārthayoḥ paripūrṇatvaṃ bhavati; yathā 'viṣaṃ bhuṅkṣva, mā cāsya gṛhe bhukthā'
iti | atra tu paripūrṇe vākye nārthaḥ paripūrṇa iti tātparyaśakteravakāśaḥ | na hi tāṃ
tathāvidhāṃ tvamatyākṣīrityādipadaprayogaṃ vinā vākyārthasya paripūrṇatvaṃ bhavati,
tasmādavaśyamevārthasya śābdatvasiddhaye 'dhyāhāravākyaśeṣādiśabdakalpanā abhyupeyā |
tasyāṃ ca satyāṃ tata evārthasiddheḥ kimarthakalpanayeti |</p>
<p>na ca śrūyamāṇasyaiva śabdasyāyamartha iti śakyamabhidhātum, tasya hyanupapadyamāna
evārtho, na punarupapādakaḥ | kiṃca padārthānāmeva vākyārthatvāt, kalpyamāna—
vākyārthagatapadārthābhidhāyināṃ padānāṃ sattvamabhidhātavyam | na ca śrūyamāṇe vākye tāni
<pb n="477"/>
tathābhūtāni santi | api cāyamevaṃvidho bodhastiraścāmanupajāyamānatvānnāśabdajñasya
bhavati | tadasya savikalpakajñānāt pūrvakālabhāvinā śabdavijñānena bhāvyam |</p>
<p>na cehārthāpatteḥ śabdaviṣayatvaṃ na abhyupeyate | na cehārthāpattivyatirekeṇa
savikalpakapratyakṣādipramāṇavacchabdasahacaritārthadarśanādinimittakaṃ smṛtyādyupāyāntaraṃ
śabdāvagatāvasti | tasmādarthāpattyā pūrvaṃ śabda eva pratyetavyaḥ | tasmiṃśca pratipanne tata
evārthāvagamo 'pi bhaviṣyatīti na tātparyataḥ śrūyamāṇa eva śabdaḥ parikleśanīyaḥ |
yadi ca śrutārthāpatteḥ śabdaviṣayatvaṃ nābhyupeyate tad 'upadeśe yathopadeśa kāryamatideśe
tu yathākāryamupadeśa (nyā.ma.) iti nyāyādatideśāgatāgnyādipadārthānupapattau 'ag‍naye
tvā juṣṭaṃ nirvapāmi' ityādivākyeṣu sūryāyetyādipadānāmūho na syāt |
tasmādavaśyameva adhyāhāravākyaśeṣādisiddhaye śrutārthāpattirabhyupagantavyeti |</p>
<p>(<b>37. avadhiḥ</b>)</p>
<p>asyaitāvataḥ śabdasyāyamartho 'sminnarthe cāyametāvāñchabda iti buddhinibandhanam
<b>avadhiḥ</b> | tadyathā— kāle nadanti nāgāḥ, śveto dhāvati, alambusānāṃ yātā iti | yadā
padānāmavadhiḥ tadā samaye śabdāyante phaṇinaḥ, śuklo dhāvati, alambusānāṃ gantetyarthaḥ
pratīyate | yadā tu 'kālena dantinā agāḥ', 'śvā itaḥ dhāvati', 'alaṃ busānāṃ yātā'
iti, tadā 'kṛṣṇena kariṇā gatavānasi', 'kauleyako 'tra vegena sarati', 'samartho
busānāṃ gantā' ityarthāntarapratītiḥ | tamimamalaṅkāreṣu tadvidaḥ śabdaśleṣamāmananti; yathā—</p>
<b><lg>
<l>yena	dhvastamanobhavena	balijitkāyaḥ purāstrīkṛto
yo gaṅgāṃ ca dadhe 'ndhakakṣayakaro yo barhipatrapriyaḥ |</l>
<l>yasyāhuśśaśimacchiro hara iti stutyaṃ ca nāmāmarāḥ
so 'vyādiṣṭabhujaṅgahāravalayastvāṃ	sarvadomādhavaḥ || 87 ||</l>
</lg></b>
<p>(<b>38. apoddhāraḥ</b>)</p>
<p>padārthasamavāyino 'rthaviśeṣasya śabdāntareṇa pṛthakkaraṇam <b>apoddhāraḥ</b> |
yathā—'vāyavyaṃ śvetamālabheta, vāyurvai kṣepiṣṭhā devatā' iti | evaṃ ca vṛtticchannasya
sarvanām‍nānusandhānaṃ bhavati | tadyathā— (kusaṃ. 7.19)</p>
<b><lg>
<l>patyuḥ śiraścandrakalāmanena spṛśeti sakhyā parihāsapūrvam |</l>
<l>sā rañjayitvā caraṇau kṛtāśīrmālyena tāṃ nirvacanaṃ jaghāna || 88 ||</l>
</lg></b>
<p>atrāneneti sarvanām‍nā rañjayitveti śrutau samavetaścaraṇarāgaḥ pṛthagapod‍dhriyate |</p>
<pb n="478"/>
<p>(<b>39. anirjñātapraś‍naḥ</b>)</p>
<p>prasiddhapadārthāvadhāraṇe 'prasiddhapadārthaparyanuyogaḥ <b>anirjñātapraś‍naḥ</b> | yathā vanāt pika
ānīyatāṃ, jīrṇavarāsī vṛṣalāya dīyatāmityukte ko 'yaṃ piko nāma yo vanādāneyaḥ,
kā vā varāsī yā vṛṣalāya dātavyeti | etena prasiddhābhidhānārthāvadhāraṇe
aprasiddhābhidhānārthaparyanuyogo vyākhyātaḥ | yathā— (śāku. 5.13)</p>
<b><lg>
<l>kāsvidavakuṇṭhanavatī nātiparisphuṭaśarīralāvaṇyā |</l>
<l>madhye tapodhanānāṃ	kisalayamiva pāṇḍupatrāṇām || 89 ||</l>
</lg></b>
<p>(<b>40. kriyāntaravyudāsaḥ</b>)</p>
<p>sāmarthyārthitvādeḥ k‍vacidayogyatā <b>kriyāntaravyudāsaḥ</b>, yathocyate—'k‍vacit
kaścit pragalbhate', 'na sarvaḥ sarvaṃ jānāti'; 'kimapi kasmaicidrocate', 'bhinnarucirhi
loka' (raghu. 6.30) iti | yathā ca—(śāku. 5.28)</p>
<b><lg>
<l>kumudānyeva śaśāṅkaḥ savitā bodhayati paṅkajānyeva |</l>
<l>vaśināṃ hi paraparigrahasamparkaparāṅmukhī vṛttiḥ || 90 ||</l>
</lg></b>
<p>(<b>41. liṅgād bhedaḥ</b>)</p>
<p>śabdāntaropalabdhavastusāmarthyāt sāmānyākṣip‍tasya viśeṣe 'vasthāpanaṃ <b>liṅgād
bhedaḥ</b> | yathā 'aktāḥ śarkarā upadadhāti, tejo vai ghṛtam' iti śarkarāṇāṃ ghṛtāktatvaṃ
pratīyate | yathā ca—</p>
<b><lg>
<l>na tvaṃ putra ! piturbibheṣi na ca me kiṃcid vidhatse vacaḥ
k‍vedaṃ bālaviruddhasāhasamiti	vyāhṛtya	sāvegayā |</l>
<l>uttīrṇasya	jayanti dāntabhujagasyāśliṣya mātrā hare—
rnirdhūtāścalakākapakṣaśikharavyāsaṅgino 'mbhaḥkaṇāḥ	|| 91 ||</l>
</lg></b>
<p>atra dāntabhujagasyetyambhaḥ kaṇā iti ca liṅgād yamunāhradāduttīrṇasyeti viśeṣo gamyate |</p>
<p>(<b>42. liṅgādibhedaḥ</b>)</p>
<p>liṅgamarthaḥ prakaraṇamaucityaṃ deśaḥ kāla iti <b>liṅgādayaḥ</b> | tebhyaḥ sāmānyaśabdānāṃ
viśeṣādhyavasāyo <b>liṅgādibhedaḥ</b> | sa</p>
<p><b>liṅgād</b> yathā— dhenurānīyatāṃ savatsā sabarkarā sakiśoreti, gaurajā baḍabā
ca pratīyate |</p>
<pb n="479"/>
<p><b>arthād</b> yathā— añjalinā sūryamupatiṣṭhate, añjalinā payaḥ pibati, añjalinā
lājān juhotīti arthānurodhāt tathātathā pāṇisanniveśaḥ pratīyate |</p>
<p><b>prakaraṇā</b>dyathā— saindhavamānaya, gopālakamānayetyukte bhojane lavaṇaṃ, prayāṇe 'śvaḥ,
adhyāpane putraḥ, pāśupālye tu gopaviśeṣaḥ pratīyate |</p>
<p><b>aucityād</b> yathā— karabhorūḥ śikharadaśanā puṇḍarīkamukhī iti; upameyaucityāt
karabhādiśabdairdhanuṣkoṭikundakuṭmala—kamalāni pratīyante, noṣṭrācalāgracchatrāṇi |</p>
<p><b>deśato</b> yathā— hariraraṇye, harirdvārakāyāṃ, hariramarāvatyāmiti siṃhaviṣṇuvāsavāḥ
pratīyante |</p>
<p><b>kālato</b> yathā— 'divā hasto 'yamityukte pāṇiḥ pratīyate, na nakṣatram, rātrau pataṅga
ityukte śalabho, na sūryaḥ, tretāyāmarjuna ityukte kārtavīryo na kaunteya iti |</p>
<p>asya copalakṣaṇatvāt sāhacaryādibhirapi padārthāvacchedo bhavati | tadyathā—</p>
<b><lg>
<l>lakṣmaṇānugato bhāti śaśī rāma ivāparaḥ |</l>
<l>kausalyeva bibharti dyaurabhiṣekojjvalāṃ śriyam || 92 ||</l>
</lg></b>
<p>yathā ca—(kāvyāda. 1.6)</p>
<b><lg>
<l>gaurgauḥ kāmadughā samyakprayuktā smaryate budhaiḥ |</l>
<l>duṣprayuktā	 punargotvaṃ prayoktuḥ saiva śaṃsati || 93 ||</l>
</lg></b>
<p>(<b>43. śabdāntarādibhedaḥ)</b></p>
<p>śabdāntaramabhyāsaḥ saṅkhyā saṃjñā guṇaḥ prakaraṇamiti śabdāntarādayaḥ; tebhyaḥ
kriyādīnāmanekatvaṃ <b>śabdāntarādibhedaḥ</b> | teṣu <b>śabdāntarāt kriyābhedo</b> yathā—</p>
<b><lg>
<l>ārohatyavanīruhaḥ praviśati śvabhraṃ nagaḥ spardhate
khaṃ vyālẹdhi viveṣṭate kṣititale kuñjodare līyate |</l>
<l>antarbhrāmyati koṭarasya	visaratyālambate vīrudhaḥ
kiṃ tad yanna karoti mārutavaśaṃ yātaḥ kṛśānurvane || 94 ||</l>
</lg></b>
<p><b>abhyāsāt kriyābhedo</b> yathā—(gā.sa. 902)</p>
<b><lg>
<l>jāṇimi kaāvarāhaṃ jāṇimi aliāi bhaṇaï saalāiṃ |</l>
<l>aṇuṇeṃte	uṇa 	jāṇe	kaāvarāhaṃ	va	appāṇaṃ || 95 ||</l>
</lg></b>
<lg>
<l>(jānāmi kṛtāparādhaṃ jānāmi alīkāni bhaṇati sakalāni |</l>
<l>anunayati	punarjāne	kṛtāparādhamivātmānam ||)</l></lg> iti |
<pb n="480"/>
<p><b>saṅkhyāyā dravyabhedo yathā—</b></p>
<b><lg>
<l>trayo 'g‍nayas‍trayo vedās‍trayo devās‍trayo guṇāḥ |</l>
<l>trayo daṇḍiprabandhāśca triṣu lokeṣu pūjitāḥ || 96 ||</l>
</lg></b>
<p><b>saṃjñāto dravyabhedo</b> yathā—(ma.vī.ca. 1.20)</p>
<b><lg>
<l>lāṅgalollikhyamānāyā yajñabhūmeḥ samudgatā |</l>
<l>sīteyamūrmileyaṃ tu	dvitīyā janakātmajā || 97 ||</l>
</lg></b>
<p><b>guṇād dravyabhedo</b> yathā—</p>
<b><lg>
<l>indranīlanibhaḥ pṛṣṭhe kroḍe kumudapāṇḍaraḥ |</l>
<l>gaṅgāyamunayoreṣa	sāraṅgassaṅgamopamaḥ || 98 ||</l>
</lg></b>
<p><b>prakaraṇāt kriyāviśeṣabhedo</b> yathā—(raghu. 12.45)</p>
<b><lg>
<l>eko dāśarathiḥ kāmaṃ yātudhānāḥ sahastraśaḥ |</l>
<l>te tu yāvanta evājau tāvaddhā dadṛśe sa taiḥ || 99 ||</l>
</lg></b>
<p>(<b>44. śaktyādibhedaḥ</b>)</p>
<p>śaktiḥ śaktivyāpāraḥ kriyāphalaṃ kriyāsambandhinaḥ sahacāriṇa iti śaktyādayaḥ |
teṣāṃ vāstava aupādhiko vā bhedenāvabhāsaḥ <b>śaktyādibhedaḥ |</b> tatra</p>
<p><b>vāstavaḥ śaktibhedo</b> yathā— ag‍niḥ kāṣṭhāni dahati, odanaṃ pacati, padārthān
prakāśayati, sarpirag‍niṃ dīpayati, pittaṃ śamayati, śarīramāpyāyayatīti |</p>
<p><b>vāstavaḥ śaktivyāparo</b> yathā— ābhyāṃ labdham; ābhyāṃ krītam, ābhyāṃ
pak‍vaḥ, ābhyāṃ dattamityatrābhyāmityasya labdhādipadasannidherapādānakaraṇakartṛsampradāna—
viṣayo 'bhidhāvyāpāro bhidyate | evaṃ payaḥ payo jarayati (mabhā. 1.2.64) iti
kartṛkarmaviśeṣaviṣayaḥ, gāvau gāvau śrayete iti sa eva <b>dvitvāvacchinnaḥ</b>, payaḥ(yāṃsi)
payo 'nveṣayati iti <b>bahutvaikatvāvacchinnaḥ</b> | evaṃ <b>kārmādhikaraṇādiviṣayo 'pi</b> kuṇḍe
kuṇḍe nidhehītyādiravagantavya iti |</p>
<p><b>vāstavaḥ kriyāphalabhedo</b> yathā— ekasminneva yāge yajamānasya dharmaḥ,
ṛtvijāmarthaḥ, annabhujāṃ kāmaḥ, paśūnāṃ mokṣaḥ; ekasminnapi saṅgrāme bhṛtyānāṃ
dharmaḥ, rājñāmarthaḥ, kravyādāṃ kāmaḥ, abhimukhahatānāṃ mokṣa iti |</p>
<p><b>aupādhikaḥ kriyābhedo</b> yathā— uṣṭrāsikā āsyante, hataśāyikāśśayyante,
raipoṣaṃ puṣyati, samūlakāṣaṃ kaṣati; yathā ca bhavedapi bhavet syādapi syāditi |</p>
<pb n="481"/>
<p><b>aupādhikaḥ sambandhibhedo</b> yathā—sampanno yavo yavaneṣu, śuṣkasturuṣkeṣu,
vinaṣṭaḥ surāṣṭreṣu; parut bhavān paṭurāsīt paṭutara aiṣamaḥ, anya evāsi sampanna iti |</p>
<p>yathā ca—(raghu. 6.5)</p>
<b><lg>
<l>tāsu śriyā rājaparamparāsu prabhāviśeṣodayadurnirīkṣaḥ |</l>
<l>sahasradhātmā vyarucad vibhaktaḥ payomucāṃ paṅ‌ktiṣu vidyuteva || 100 ||</l>
</lg></b>
<p>aupādhikaḥ <b>sahacāribhedo</b> yathā—</p>
<b><lg>
<l>magadheṣu stanau pīnau kaliṅgeṣvakṣiṇī śubhe |</l>
<l>bāhū pralambāvaṅgeṣu vaṅgeṣu caraṇau dṛ̣dhau || 101 ||</l>
</lg></b>
<p>yathā ca—(māgha. 3.14)</p>
<b><lg>
<l>daityādhipaprāṇamuṣāṃ nakhānāmupeyuṣāṃ bhūṣaṇatāṃ kṣatena |</l>
<l>prakāśakārkaśyaguṇau dadhānāḥ stanau taruṇyaḥ parivavrurenam || 102 ||</l>
</lg></b>
<p>(<b>45. śrutyādiviniyogaḥ</b>)</p>
<p>śrutiḥ liṅgaṃ vākyaṃ prakaraṇaṃ sthānaṃ samākhyeti śrutyādayaḥ | taiḥ
pradhānāṅgatvāpādanaṃ <b>śrutyādiviniyogaḥ</b> | sa</p>
<p><b>śrutito</b> yathā— paśunā rudraṃ yajate; atra paśuneti tṛtīyāśrutyā rudrayāge
paśoraṅgabhāvaḥ pratipādyate |</p>
<p><b>liṅgato</b> yathā— 'barhirdevasadanaṃ dāmi' iti; atra dāmīti lavanaliṅgādanena
mantreṇa bahīṃṣi lunīyāditi pratīyate |</p>
<p><b>vākyato</b> yathā— śvetaṃ chāgamālabheta; atraikavākyopādānācch‌vetaguṇasya
chāgāvacchedakatvena kriyāṅgabhāvo ava gamyate |</p>
<p><b>prakaraṇato</b> yathā— samidho yajati, tanūnapātaṃ yajati, iḍo yajati,
barhiryajati, svāhākāraṃ yajati, iti prayājānāṃ darśapūrṇamāsaprakaraṇe
paṭhitānāṃ tadaṅgatvamavagamyate |</p>
<p><b>sthānato</b> yathā— mārjanāghamarṣaṇopasthānajapahomādisthāneṣu paṭhitānāṃ mantrāṇāṃ
tatraivāṅgabhāvo bhavati |</p>
<p><b>samākhyāto</b> yathā— hautraṃ karma, ādhvaryavaṃ karma, audgātraṃ karmetyanvarthasaṃjñā—
balāddhautrādīnāmeva teṣvaṅgabhāvo bhavati |</p>
<pb n="482"/>
<p><b>śrutyādayaśca</b> k‍vacitsamastāḥ k‍vacidva‍yastā eva viniyojayanti |</p>
<p><b>samastā</b> yathā—(raghu. 6.63)</p>
<b><lg>
<l>anena kalyāṇi! kare gṛhīte mahākulīnena mahīva gurvī |</l>
<l>rat‍nānuviddhārṇavamekhalāyā diśaḥ sapat‍nī bhava dakṣiṇasyāḥ || 103 ||</l>
</lg></b>
<p><b>vyastā</b> yathā—(kirātā 3.48)</p>
<b><lg>
<l>sa kṣatriyastrāṇasahaḥ kṣatād yastat kārmukaṃ karmasu yasya śaktiḥ |</l>
<l>vahan dvayīmapyaphale 'rthajāte karotyasatkārahatāmivoktim || 104 ||</l>
</lg></b>
<p>(<b>46. śrutyādibalābalam</b>)</p>
<p>'śrutiliṅgavākyaprakaraṇasthānasamākhyānāṃ samavāye pāradaubailyamarthaviprakarṣād' (pū.
mī. 3.3.14) iti <b>śrutyādibalābalaṃ</b> tadapyakhaṇḍavākyārthapakṣe asamarthitameva bhavati |
yataḥ— (vāpa. 2.72)</p>
<b><lg>
<l>akhaṇḍameva vākyaṃ cedavibhaktārthamiṣyate |</l>
<l>tat sarvaṃ śrutibhūtatvānna śrutyaiva virotsyate || 105 ||</l>
</lg></b>
<p>na ca śrutirliṅgavākyādi na viruṇaddhi | tatra śrutyā liṅgavirodho yathā—'aindrayā
gārhapatyamupatiṣṭhate' (mai.saṃ. 3.24); aindrayā ṛcā indraprakāśanasāmarthyalakṣaṇā—
lliṅgādindropasthānaviniyogo gārhapatyamiti dvitīyāśrutyā bādhyate; tenaindrayāpyetayā
gārhapatyasyaivopasthānaṃ bhavati | śrutyā vākyavirodho yathā—'payasā bhuṅktāṃ devadattaḥ
śṛtena |' atra viśeṣaṇaviśeṣyabhāvena vākyaprāpitasya payoviṣayasya
śrapaṇasyāsambhave 'pi śrutiprāpitaṃ payasa upasecanatvaṃ na nivartate | na copasecanatvena
yadaprasiddhamudakādikaṃ, tena śṛtena śrapaṇasyānugraho bhavatviti yujyate |
śrutivākyārthavikalpasambhave śrutyartha eva kriyate, na vākyārthaḥ, arthaviprakarṣāt | nanu
ca śṛtenetyapi tṛtīyāntameva | tatra yathā 'aruṇayaikahāyanyā piṅākṣyā somaṃ krīṇāti'
ityāruṇyādayaḥ svāśrayamavacchindantaḥ śrutyā krayeṇa sambadhyante, tathā śrapaṇamapi
śrutyaiva bhojanena sambhantsyata iti |</p>
<p>viṣama upanyāsaḥ | tatra hi 'aruṇayaikahāyanyā piṅgākṣyā' iti
praśastagavīviṣayāṇi viśeṣaṇānyeva śrūyante, na viśeṣyaṃ śābaleyādi | tataśca yairevā—
sādhāraṇaviśeṣaṇairaruṇādibhirnīlagrīvatrilocanārdhanārīśvarādibhiriva maheśvarādi viśeṣyaṃ
śābaleyādi yadavagamyate, naiva teṣāṃ bādho bhavati | tadagrahe tasyāgrahaṇāt | nāpi
<pb n="483"/>
vikalpaḥ, samuditānāmevāvacchedanimittatvāt | iha tūbhayaṃ śrūyate, viśeṣyaṃ viśeṣaṇaṃ
ca, payaseti viśeṣyaṃ, śṛteneti viśeṣaṇam | viśeṣaṇaviśeṣyayośca vikalpasambhave
viśeṣyamevopādīyate, na viśeṣaṇamiti mṛṣaivopālabdhāḥ smaḥ |</p>
<p>api ca dvividha ihānuṣṭheyaḥ śabdārthaḥ dṛṣṭaviṣayo 'dṛṣṭaviṣayaśca | tatrādṛṣṭaviṣaye
yathoktākaraṇena mā bhūd viphala iti nivāpāñjalipradānavadanyūnādhika eva anuṣṭhīyate |
dṛṣṭaviṣaye punaradṛṣṭaniyamābhāvena śakyate śaktirullaṅaghayitum | tatra nāyaṃ niyamo yaduta
śṛtenaiva payasā bhoktavyaṃ, na cāśṛtena payasā bhujikriyā na nirvartate | na ca nirvṛttā
phalaṃ na nirvartayati | tasmād aśṛtamapi paya evopādīyate, na tu śṛtamapyudakādīti ||</p>
<p>nanu ca liṅgenāpi śrutibādho dṛśyate | tadyathā— <b>pacyatāṃ piṣyatāmavahanyatā—
matithirāyāta</b> iti | atra hi pākapeṣaṇāvaghātāḥ śrutyātithiviṣayatayopasthāpitā
liṅgena pākapeṣaṇāvaghātārhavrīhyādiviṣayatayopasthāpyante |</p>
<p>atrāpi brūmaḥ—kāmaṃ punarihātithiviṣayāṃ śrutimāyuṣmān manyate
pacyatāmatithirāyāta iti | tatra yadi pūrvām, uttarasyā viṣayo vaktavyaḥ | athottarām,
kathamādyāḥ pākādayo 'tithiviṣayā iti?</p>
<p>kiṃ bravīṣi? atithiviśeṣaṇānukāritvenaikavākyabhrāntikāriṇā āyāta iti
padena vipralabdho 'si |</p>
<p>kiyadidaṃ te, yato 'dyāpi śrutyarthamapi nā(va)budhyase | śrutirhi nāmānekapadanibandhana
eva śabdaviṣayo vidhyādirarthaḥ | sa ca svārthasiddhaye karmakaraṇakartra—
dhikaraṇādikaṃ yadākṣipati sa sarvaḥ śrutyartho bhavati | tadyathā avahanyatāmityukte vrīhyādi,
'somaṃ krīṇāti' ityuk‍te gavādi, varṣatītyukte devādi, sūrya udetītyukte prācyādi |
tacca dravyameva na guṇaḥ | sa tvarthasāmarthyāt sannihito 'pi śrutipadānākṣip‍taḥ
śrutāruṇādiśabdasannidhāne vyāpāravān pratīyata iti yat‍nāntaraprāpitatvācchutyarthavilakṣaṇo
vākyārthaviṣayatā kriyāṅgabhāvamanubhavati |</p>
<p>taduktam — (vāpa. 2.73, 74)</p>
<b><lg>
<l>sāmarthyaprāpitaṃ yacca vyaktyarthamanuṣajyate |</l>
<l>śrutirevānuṣaṅge sā bādhikā liṅgavākyayoḥ || 106 ||</l>
</lg></b>
<b><lg>
<l>anākṣip‍to 'ruṇādiryaḥ sannidhānena gamyate |</l>
<l>sa yat‍naprāpito vākye śrutidharmavilakṣaṇaḥ || 107 ||</l></lg></b> iti |
<pb n="484"/>
<p>etena liṅgādyanupāttayāpi śrutyā liṅgādibādho vyākhyātaḥ |</p>
<p>tadyathā—(kusaṃ. 5.64)</p>
<b><lg>
<l>yathāśrutaṃ vedavidāṃ vara! tvayā jano 'yamuccaiḥpadalaṅghanotsukaḥ |</l>
<l>tapaḥ kiledaṃ tadavāp‍tisādhanaṃ manorathānāmagatirna vidyate || 108 ||</l>
</lg></b>
<p><b>yathā vā—(kusaṃ. 5.82)</b></p>
<b><lg>
<l>alaṃ vivādena yathāśrutastvayā tathāvidhastāvadaśeṣamastu saḥ |</l>
<l>mamātra bhāvaikarasaṃ manaḥ sthitaṃ na kāmavṛttirvacanīyamīkṣate || 109 ||</l>
</lg></b>
<p>(<b>47. śrutyādikramaḥ</b>)</p>
<p>śrutyarthapāṭhasthānamukhyapravṛttyādibhiḥ padārthānāṃ yāgādikarmasu paripāṭ‍yāvasthāpanaṃ
<b>śrutyādikramaḥ</b> | tatra—</p>
<p><b>śrutikramo</b> yathā— 'adhvaryurgṛhapatiṃ dīkṣayitvā brahmāṇaṃ dīkṣayati' |</p>
<p><b>arthakramo</b> yathā— 'ag‍nihotraṃ juhoti, yavāgūṃ pacati' |</p>
<p><b>pāṭhakramo</b> yathā— 'dharmārthakāmānāṃ samavāye pūrvaḥ pūrvo garīyān' (kāmasū. 1.2) |</p>
<p><b>sthānakramo</b> yathā— 'bhūrbhuvaḥsvarlokāṁstarpayati' |</p>
<p><b>mukhyakramo</b> yathā— 'devānṛṣīn manuṣyānarcayati' |</p>
<p><b>pravṛttikramo</b> yathā— 'prāgvadano 'ghamarṣaṇādīni japati' |</p>
<p>(<b>48. kramasambhedaḥ</b>)</p>
<p>eṣāmanyonyasaṅkaraḥ <b>kramasambhedaḥ</b>| tatra—
<b>śrautārthakramasaṅkaro</b> yathā—</p>
<b><lg>
<l>prathamamaruṇacchāyastāvattataḥ kanakaprabha—</l>
<l>stadanu virahottāmyattanvīkapolataladyutiḥ |</l>
<l>prabhavati punardhvāntadhvaṃsakṣamaḥ kṣaṇadāmukhe</l>
<l>sarasabisinīkandacchedacchavirmṛgalāñchanaḥ || 110 ||</l>
</lg></b>
<p><b>sthānārthasaṅkaro</b> yathā— (kusaṃ. 5.64)</p>
<b><lg>
<l>sthitāḥ kṣaṇaṃ pakṣmasu tāḍitādharāḥ payodharotsaṅganipātacūrṇitāḥ |</l>
<l>valīṣu tasyāḥ skhalitāḥ prapedire cireṇa nābhiṃ prathamodabindavaḥ|| 111 ||</l>
</lg></b>
<p><b>pāṭhasthānasaṅkaro</b> yathā—</p>
<b><lg>
<l>hṛtkaṇṭhavaktraśrotreṣu kasya nāvasthitaṃ tava |</l>
<l>śrīkhaṇḍahārakarpūradantapatraprabhaṃ yaśaḥ || 112 ||</l>
</lg></b>
<pb n="485"/>
<p><b>śrautārthaprāvartika</b>kramasaṅkaro yathā—(māgha. 9.29)</p>
<b><lg>
<l>prathamaṃ kalābhavadathārdhamatho himadīdhitirmahadabhūduditaḥ |</l>
<l>dadhati sphuṭaṃ kramaśa eva na tu prathitaujaso 'pi sahasopacayam || 113 ||</l>
</lg></b>
<p><b>śrautārthapāṭhasaṅkaro</b> yathā—</p>
<b><lg>
<l>k‍vāpyastādridarīṣu pūṣṇi patite sāndhye ca dhām‍ni kramāt</l>
<l>kiṃcitkiṃcidudañcati pratikalaṃ mandāsu dṛkchaktiṣu |</l>
<l>etāḥ pakvaparūṣakacchavimuṣaḥ pūrvaṃ tatastyāyatā</l>
<l>jāyante tamasā diśaḥ pariṇamajjambūphalaśyāmalāḥ || 114 ||</l>
</lg></b>
<p><b>śrautārthamukhyasaṅkaro</b> yathā—</p>
<b><lg>
<l>śrutvā yaṃ sahasā ' 'gataṃ nijapurāt trāsena nirgacchatāṃ</l>
<l>śatrūṇāmavarodhanairjalalavaprasyandatimyatpuṭāḥ</l>
<l>śubhre sadmani pallavinyupavane vāpyāṃ navāmbhoruhi</l>
<l>krīḍādrau ca saśādvale vivalitagrīvairvimuktā dṛśaḥ || 115 ||</l>
</lg></b>
<p><b>śrautārthasthānamukhyasaṅkaro</b> yathā—</p>
<b><lg>
<l>āyāte dayite marusthalabhuvāṃ sañcintya durlaṅghatāṃ</l>
<l>gehinyā paritoṣabāṣpataralāmāsajya dṛṣṭi mukhe |</l>
<l>dattvā pīluśamīkarīrakabalān svenāñcalenādarā—</l>
<l>dunmṛṣṭaṃ karabhasya kesarajaṭābhārāgralag‍naṃ rajaḥ || 116 ||</l>
</lg></b>
<p><b>śrautārthapāṭhapravṛttisaṅkaro</b> yathā—</p>
<b><lg>
<l>dṛṣṭe locanavanmanāṅ mukulitaṃ pārśvasthite vaktratav || 117 ||</l></lg></b> (dra.pṛ. 472)
<p>ādigrahaṇādviprakarṣādibhirapi <b>śrutyādikramasambhedo</b> yathā—(māgha. 1.3)</p>
<b><lg>
<l>cayastviṣāmityavadhāritaṃ purā tataḥ śarīrīti vibhāvitākṛtim |</l>
<l>vibhurvibhaktāvayavaṃ pumāniti kramādamuṃ nārada ityabodhi saḥ || 118 ||</l>
</lg></b>
<p><b>prādhānyādibhirapi</b> yathā—kusaṃ. 7.46</p>
<b><lg>
<l>kampena mūrdh‍naḥ śatapatrayoniṃ vācā hari vṛtrahaṇaṃ smitena |</l>
<l>ālokamātreṇa surānaśeṣān sambhāvayāmāsa yathāpradhānam || 119 ||</l>
</lg></b>
<pb n="486"/>
<p><b>aucityādibhirapi</b> yathā—(raghu. 13.72)</p>
<b><lg>
<l>durjātabandhurayamṛkṣaharīśvaro me</l>
<l>paulastya eṣa samareṣu puraḥ prahartā |</l>
<l>ityādareṇa kathitau raghunandanena</l>
<l>vyutkramya lakṣmaṇamubhau bharato vavande || 120 ||</l>
</lg></b>
<p><b>vayaḥśrutādibhirapi</b> yathā—(rāca. 15.36)</p>
<b><lg>
<l>mūrdh‍nā jāmbavato 'bhivādya caraṇāvāpṛcchya senāpatī—</l>
<l>nāśvāsyāśrumukhānmuhuḥ priyasakhān preṣyān samādiśya ca |</l>
<l>ārambhaṃ jagṛhe mahendraśikharādambhonidherlaṅghane</l>
<l>raṃhasvī raghunāthapādarajasāmuccaiḥ smaran mārutiḥ || 121 ||</l>
</lg></b>
<p>tadevamete ye purastādupavarṇitāḥ ye caivaṃprakārāḥ samāhāretaretarayogaika—
śeṣānvācyādayo vākyagatānāṃ padārthānāmanugrāhiṇo dharmāḥ te sarve 'pyavidyamāne—
ddeśavibhāgena ekena vākyākhyena śabdenābhidhīyamāne 'vayavābhāvād anapoddhārya—
śaktimātraparigrahe kriyātmanyeva kevale pratijñāya māne na sambhavanti | tasmāt
pravibhaktarūpāṇāmapyavyabhicaritāvādhi vibhāgānāṃ caturṇāṃ pañcānāṃ vā padajātānām
asaṅkīrṇairvācyadyotyagamanīyairarthairbhavitavyamiti | yasyāpyekaḥ sanniviṣṭānekaśaktirūpa—
sarvopādhiviśiṣṭaḥ kriyātmā vyāvahārikābhyāṃ anvayavyatirekābhyāṃ prakalpitoddeśa—
vibhāgenaikena vākyākhyena śabdenābhidhīyate, tasyāpi yāvānayaṃ padaśrutirūpabhedena
padārtharūpabhedena ca vyavahāraḥ purastādupanyastaḥ sa sarva ekasmādarthāt śrutirūpāṇi
buddha‍yantaraiḥ kṛtapravibhāgānyapoddha‍ṛtyāyoddha‍ṛtya prakṛtipratyayādivat śrutirūpapravibhāge
kriyamāṇe na virudhyate | tatra ca—</p>
<b><lg>
<l>rūpanāśe padānāṃ syāt kathaṃ cāvadhikalpanā |</l>
<l>agṛhītāvadhau śabde kathaṃ cārtho vivicyate || 122 ||</l>
</lg></b>
<b><lg>
<l>tathā hi bhāge sādṛśyaṃ bhāge bhedo 'vasīyate |</l>
<l>bhāgābhāve 'pi vākyānāmatyantaṃ bhinnadharmaṇām || 123 ||</l>
</lg></b>
<b><lg>
<l>ekasya bhāge sādṛśyaṃ bhāge bhedaśca lakṣyate |</l>
<l>nirbhāgasya prakāśasya nirbhāgenaiva cetasā || 124 ||</l>
</lg></b>
<pb n="487"/>
<b><lg>
<l>aprasiddhaṃ tu yaṃ bhāgamadṛṣṭamanupaśyati |</l>
<l>sarvatrāsaṃvidaṃ mūḍhastāvati pratipadyate || 125 ||</l>
</lg></b>
<b><lg>
<l>yataḥ pikādiyogena vākye 'tyantavilakṣaṇe |</l>
<l>sadṛśasyeva saṃjñānamasato 'rthasya manyate || 126 ||</l>
</lg></b>
<b><lg>
<l>gavaye narasiṃhe vāpyekajñānāvṛte yathā |</l>
<l>bhāgaṃ jātyantarasyaiva sadṛśaṃ pratipadyate || 127 ||</l>
</lg></b>
<b><lg>
<l>yathaivaikasya gandhasya bhedena parikalpanā |</l>
<l>puṣpādiṣu tathā vākye 'pyarthabhedasya kalpanā || 128 ||</l>
</lg></b>
<b><lg>
<l>ato 'khaṇḍe 'pi vākyārthe śaktibhedādapoddha‍ṛte |</l>
<l>vākyāntaravibhāgena yathoktaṃ na virudhyate ||</l></lg></b> (vāpa. 2.88–95)
<p>tasmād yuktaiva padagatadoṣaguṇanirūpaṇeti |</p>
<p>(<b>padadoṣāḥ —16</b>)</p>
<p>tatra padavākyavākyārthadoṣeṣu <b>padadoṣāḥ</b> ṣoḍaśa—</p>
<p><b>asādhu, aprayuktaṃ, kaṣṭam, anarthakam, anyārthakam, apuṣṭārthakam,
asamartham, apratītaṃ, kliṣṭaṃ, gụ̄dhārthaṃ, neyārthaṃ, sandigdhaṃ, viruddham,
aprayojakaṃ, deśyaṃ, grāmyamiti</b> | teṣu —</p>
<p>1. <b>śabdānuśāsanaviruddhamasādhu</b>, yathā—</p>
<b><lg>
<l>bhūribhārabharākrānte bādhati skandha eṣa te |</l>
<l>na tathā bādhate skandho yathā bādhati bādhate || 130 ||</l>
</lg></b>
<p>2. <b>kavibhiranibaddhamaprayuktam</b>, yathā—</p>
<b><lg>
<l>kāmacīkamathāḥ ke 'mī tvāmajihvāyakīyiṣam |</l>
<l>sa sasti kiṃ vacantīme kambaḥ śambaṃ dhariṣyati || 131 ||</l>
</lg></b>
<p>3. <b>śrutivirasaṃ kaṣṭam</b>, yathā—(bhāmahā. 1.53)</p>
<b><lg>
<l>varvarṣṭi jalado yatra yatra dardharṣṭi cātakaḥ |</l>
<l>yatrāśvakarṇaḥ pophulti sa kālo māmajihladat || 132 ||</l>
</lg></b>
<p>4. <b>pādapūraṇamātrārthamanarthakam</b>, yathā—</p>
<b><lg>
<l>bibharti yaśca dehārdhe priyāminduṃ tu mūrdhani |</l>
<l>sa vai devaḥ khalu tvāṃ hi punātu madanāntakaḥ || 133 ||</l>
</lg></b>
<pb n="488"/>
<p>5. <b>rụ̄dhicyutamanyārthakaṃ</b>, yathā—</p>
<b><lg>
<l>te duḥkhamuccāvacamāvahanti ye prasmaranti priyasaṅgamānām |</l>
<l>atrāṅprapūrvau vahatismṛdhātū svārthe prayuktau na ca tatra rụ̄dhiḥ || 134 ||</l>
</lg></b>
<p>6. <b>tucchābhidheyamapuṣṭārtham</b>, yathā—</p>
<b><lg>
<l>śatārdhapañcāṃśabhujo dvādaśārdhārdhalocanaḥ |</l>
<l>viṃśatyardhārdhamūrdhā vaḥ punātu parameśvaraḥ || 135 ||</l>
</lg></b>
<p>7. <b>avācakamasamarthaṃ</b>, yathā—</p>
<b><lg>
<l>jalaṃ jaladhare kṣāramayaṃ varṣati vāridhiḥ |</l>
<l>idaṃ bṛṃhitamaśvānāṃ kakudmāneṣa heṣate || 136 ||</l>
</lg></b>
<p>8. <b>śāstramātraprayuktamapratītam</b>, yathā—</p>
<b><lg>
<l>kiṃ bhāṣitena bahunā rūpaskandhasya santi me na guṇāḥ |</l>
<l>guṇanāntarīyakaṃ ca premeti na te 'styupālambhaḥ || 137 ||</l>
</lg></b>
<p>9. <b>vyavahitārthapratyayaṃ kliṣṭam</b>, yathā—(kāvyāda. 3.120)</p>
<b><lg>
<l>vijitātmabhavadveṣigurupādahato janaḥ |</l>
<l>himāpahāmitradharairvyāp‍taṃ vyomābhinandati || 138 ||</l>
</lg></b>
<p>10. <b>aprasiddhārthaprayuktaṃ gụdhārthaṃ, yathā—</b></p>
<b><lg>
<l>sahasragorivānīkaṃ bhavato dussahaṃ paraiḥ |</l>
<l>gośabdasyākṣivācitvādihendro hi sahasraguḥ || 139 ||</l>
</lg></b>
<p>11. <b>saṅekatakalpitābhidheyaṃ</b> neyārtham, yathā—</p>
<b><lg>
<l>sapadi paṅ‌ktivihaṅgamanāmabhṛttanayasainyamulūkajitā jitam |</l>
<l>ayamihārtha ulūkajidindrajid balamanena ca dāśaratherjitam || 140 ||</l>
</lg></b>
<p>12. <b>aniścayakṛt sandigdham</b>, yathā—</p>
<b><lg>
<l>nīlalohitamūrtiryo dahatyante jagattrayam |</l>
<l>sa eṣa hi mahādeva ityukte hi na niścitam |</l>
<l>vibhāvasurvivasvānvā vṛṣāṅko vā pratīyate || 141 ||</l>
</lg></b>
<p>13. <b>viparītakalpanaṃ</b> viruddham, yathā—</p>
<b><lg>
<l>akāryasuhṛdo 'smākamapūrvāstava kīrtayaḥ |</l>
<l>iti stutyarthamevaitadastutyarthe vikalpyate || 142 ||</l>
</lg></b>
<pb n="489"/>
<p>14. <b>aviśeṣādhāyakamaprayojakam</b>, yathā—</p>
<b><lg>
<l>tamālaśyāmalaṃ kṣāramatyacchamatiphenilam |</l>
<l>kālena laṅghayāmāsa hanūmāneṣa sāgaram || 143 ||</l>
</lg></b>
<p>15. <b>avyutpattimaddeśyam</b>, yathā—</p>
<b><lg>
<l>gallau lāvaṇyatallau te laḍahau maḍahau bhujau |</l>
<l>netre vosaṭṭakaṃdoṭṭamoṭṭāyitasakhe sakhi! || 144 ||</l>
</lg></b>
<p>16. aślīlāmaṅgalaghṛṇāvadarthaṃ <b>grāmyam</b> |</p>
<p>tatrāsabhyamasabhyārthāntaramasabhyasmṛtihetuścā<b>ślīlam</b>
<b>tatrāsabhyaṃ</b> yathā—</p>
<b><lg>
<l>chatrākāraśirāḥ sirālasaralasthūlaprakāṇḍo mahān</l>
<l>madhyesūryasutābhrasindhu—vipulābhogo vaṭaḥ pātu vaḥ |</l>
<l>kāyaikye vikaṭaprasāritamahājaṅghaṃ mahīsup‍tayo—</l>
<l>ryaḥ khaṇḍendukirīṭakaiṭabhajitoḥ kāṭaśriyaṃ karṣati || 145 ||</l>
</lg></b>
<p><b>asabhyārthāntaraṃ</b> yathā—</p>
<b><lg>
<l>vidyāmabhyasyato rātrāveti yā bhavataḥ priyā |</l>
<l>vanitā guhyakeśānāṃ kathaṃ te pelavaṃ dhanam || 146 ||</l>
</lg></b>
<p><b>asabhyasmṛtihetu</b>ryathā—(bhāmahā. 1.59)</p>
<b><lg>
<l>utkampayasi māṃ cūta! pikavākkaṭavena kim |</l>
<l>kṛtaḥ kṛkāṭikāyāṃ te pādaḥ prāṇena yāsyatā || 147 ||</l>
</lg></b>
<p>apraśastamapraśastārthāntaramapraśastasmṛtihetuścā<b>maṅgalārtham</b> | teṣu—
<b>apraśastaṃ</b> yathā—</p>
<b><lg>
<l>kheṭake bhaktasūpasya valabhyāṃ pattanasya ca |</l>
<l>atṛp‍to 'haṃ mariṣyāmi hehale bhāṣitasya ca || 148 ||</l>
</lg></b>
<p><b>apraśastārthantaraṃ</b> yathā—</p>
<b><lg>
<l>pravāsayati yā kāntaṃ vasante gṛhasaṃsthitam |</l>
<l>vināśapathadānena piśācī sā na sā 'ṅganā || 149 ||</l>
</lg></b>
<pb n="490"/>
<p><b>apraśastasmṛtihetu</b>ryathā—</p>
<b><lg>
<l>mārīco 'yaṃ muniryasya kṛtyāḥ kālāntakālaye |</l>
<l>pat‍nyāṃ saṅkrandanādīnāṃ sutānāmāp‍taye 'bhavan || 150 ||</l>
</lg></b>
<p><b>ghṛṇāvad</b> ghṛṇāvadarthāntaraṃ ghṛṇāvatsmṛtihetuśca |</p>
<p><b>ghṛṇāvadarthaṃ</b> yathā—</p>
<b><lg>
<l>pardate hadate stanyaṃ vapatyeṣa stanandhayaḥ |</l>
<l>muhurutkauti niṣṭhīvatyāttagarbhā punarvadhūḥ || 151 ||</l>
</lg></b>
<p><b>ghṛṇāvadarthāntaraṃ</b> yathā—</p>
<b><lg>
<l>bāṣpaklinnāvimau gaṇḍau vipūyāpāṇḍarau tava |</l>
<l>priyo 'gre viṣṭitaḥ putri! smitavarcobhirarcati || 152 ||</l>
</lg></b>
<p><b>ghṛṇāvatsmṛtihetu</b>ryathā—</p>
<b><lg>
<l>pratyārdrayanto rụ̄dhāni madaneṣuvraṇāni naḥ |</l>
<l>hṛdayaṃ kledayantyete purīṣaṇḍamahādrumāḥ || 153 ||</l>
</lg></b>
<p>(<b>vākyadoṣāḥ —16</b>)</p>
<p>vākyadoṣāḥ ṣoḍaśa— <b>śabdahīnaṃ, punaruktimat, apakramaṃ, bhinnavṛttaṃ, yatibhraṣṭaṃ,
visandhi, vyākīrṇaṃ, saṅkīrṇaṃ, garbhitam, apadam, aśarīram, ūnopamam,
adhikopamam, bhinnaliṅgaṃ, bhinnavacanaṃ, śleṣādiguṇaviparītaṃ</b> ceti | teṣu—</p>
<p>1. apaśabdava<b>cchabdahīnaṃ</b> yathā— (kirātā. 8.24)</p>
<b><lg>
<l>samucch‌vasatpaṅkajakośakomalairupāhitaśrīṇyupanīvi nābhibhiḥ |</l>
<l>dadhanti madhyeṣu valīvibhaṅgiṣu stanātibhārādudarāṇi namratām || 154 ||</l>
</lg></b>
<p>2. abhinnapadapadārthaṃ <b>punaruktimad</b>, yathā—(kāvyāda. 4.13)</p>
<b><lg>
<l>utkāmunmanayantyete gambhīrāḥ stanayit‍navaḥ |</l>
<l>ambhodharāstaṭitvanto gambhīrāḥ stanayit‍navaḥ || 155 ||</l>
</lg></b>
<p>3. kramabhraṣṭa<b>mapakramam</b>, yathā—</p>
<b><lg>
<l>kāntipratāpau bhavataḥ sūryācandramasoḥ samau |</l>
<l>turaṅgamatha mātaṅgaṃ prayacchāsmai madālasam || 156 ||</l>
</lg></b>
<pb n="491"/>
<p>4. <b>chandobhaṅgavadbhinnavṛttaṃ,</b> yathā—(bṛ.u. 5.5.17)</p>
<b><lg>
<l>yasminpañca pañcajanā ākāśaśca pratiṣṭhitaḥ |</l>
<l>tameva dhīro vijñāya prajñāṃ kurvīta brāhmaṇaḥ || 157 ||</l>
</lg></b>
<p>5. <b>asthānaviratiryatra tat yatibhraṣṭam,</b> yathā—</p>
<b><lg>
<l>brahmondropendrādigīrvāṇavandyo	bhaktānāṃ bhūyācchriye candracūḍaḥ |</l>
<l>strīṇāṃ saṅgītaṃ samākarṇayanketūdastāmbhodaṃ sado 'dhyāsta īśaḥ || 158 ||</l>
</lg></b>
<p>6. visaṃhitaṃ virūpasandhi ca <b>visandhi,</b> yathā—yathā—kāvyāda. 4.37</p>
<b><lg>
<l>meghānilena amunā etasminnadrikānane |</l>
<l>maññaryudgamagarbhāsau tarvālyurvī vidhūyate || 159 ||</l>
</lg></b>
<p>7. vighaṭitavibhakti <b>vyākīrṇam,</b> yathā—(kāvyāda. 3.110)</p>
<b><lg>
<l>daṇḍe cumbati padminyā haṃsaḥ karkaśakaṇṭake |</l>
<l>mukhaṃ valguravaṃ kurvan tuṇḍenāṅgāni ghaṭṭayan || 160 ||</l>
</lg></b>
<p>8. vākyāntarapadavyāmiśraṃ <b>saṅkīrṇam,</b> yathā—</p>
<b><lg>
<l>kāaṃ khāaï khuhio kūraṃ phellei ṇibbharaṃ ruṭṭho |</l>
<l>suṇaaṃ	goṇhāi kaṃṭhe hakkei a ṇattiaṃ ṭhero || 161 ||</l>
</lg></b>
<lg>
<l>(kākaṃ khādati kṣudhitaḥ krūraṃ kṣipati nirbharaṃ ruṣṭaḥ |</l>
<l>śvānaṃ gṛh‍ṇāti kaṇṭhe bhīṣayate nap‍tāraṃ sthaviraḥ ||)</l>
</lg>
<p>9. vākyāntaragarbhaṃ <b>garbhitam,</b> yathā—(rudraṭa. 644)</p>
<b><lg>
<l>yogyo yaste putraḥ so 'yaṃ daśāvadana lakṣmaṇena mayā |</l>
<l>rakṣainaṃ yadi	śaktirmṛtyuvaśaṃ	 nīyate vivaśaḥ || 162 ||</l>
</lg></b>
<p>10. bhinnabhāṣaprakṛtyādi<b>kamapadam</b> | yathā—</p>
<b><lg>
<l>āujjhia piṭṭiae jaha kukkuli ṇāma majjha bhattāle |</l>
<l>pecchaṃ/kkhaṃtaha lāulakaṃṇiāha hā kasya kaṃdemi || 163 ||</l>
</lg></b>
<lg>
<l>(āvārjya tāḍyate yathā kurkarī nāma mama bhartā |</l>
<l>prakṣante	rājakulabhṛtyā	hā	kasya	krandāmi ||)</l>
</lg>
<p>11. niṣkriya<b>maśarīraṃ</b>, yathā—</p>
<b><lg>
<l>selasuāruddhaddhaṃ	muddhāṇābaddhamuddhasasiḷehaṃ |</l>
<l>sīsapaḍicchiagaṃgaṃ saṃjhāpaṇaaṃ pamahaṇāhaṃ || 164 ||</l>
</lg></b>
<pb n="492"/>
<lg>
<l>(śailasutāruddhārdhaṃ	mūrdhābaddhamugdhaśaśilekham |</l>
<l>śīrṣapratiṣṭhitagaṅgaṃ sandhyāpraṇataṃ pramathanātham ||)</l>
</lg>
<p>12. ūnopamānaviśeṣaṇa<b>mūnopamam</b>, yathā—(rudraṭa. 1.36)</p>
<b><lg>
<l>saṃhaacakkāa—juā viasia—kamalā muṇālasaṃchaṇṇā |</l>
<l>vāvī vahu vva roaṇa—vilitta—thaṇaā suhāvei || 165 ||</l>
</lg></b>
<lg>
<l>(saṅgatacakrāhvayugā vikasitakamalā mṛṇālasaṃchanā |</l>
<l>vāpī vadhūriva	rocanāvilip‍tastanī sukhayati ||)</l>
</lg>
<p>13. adhikopamānaviśeṣaṇama<b>dhikopamam</b>, yathā—</p>
<b><lg>
<l>ahiṇava—maṇahara—viraïa—valaa—vihūsā vihāi ṇavavahuā |</l>
<l>kuṃdalae	vva	samupphullagucchapariliṃtabhamaragaṇā || 166 ||</l>
</lg></b>
<lg>
<l>(abhinavamanoharaviracitavalayavibhūṣā vibhāti navavadhūḥ |</l>
<l>kundalateva	samutphullagucchaparilīyamānabhramaragaṇā ||)</l>
</lg>
<p>14. bhinnaliṅgopamaṃ <b>bhinnaliṅgam</b>, yathā—(bhāmahā. 2.53)</p>
<b><lg>
<l>avigāhyo 'si	nārīṇāmananyamanasāmapi |</l>
<l>viṣamopalabhinnormirāpagevottitīrṣatām	|| 167 ||</l>
</lg></b>
<p>15. bhinnavacanopamaṃ <b>bhinnavacanam,</b> yathā—(kāvyāda. 2.55)</p>
<b><lg>
<l>sarāṃsīvāmalaṃ vyoma kāśā iva sitaḥ śaśī |</l>
<l>śaśīva dhavalā haṃsāḥ haṃsīva dhavalā diśaḥ || 168 ||</l>
</lg></b>
<p>guṇaviparyayastridhā—śabdapradhānaḥ, arthapradhānaḥ, ubhayapradhānaśca | tatra śleṣasamatā—</p>
<p>16. saukumārya<b>viparyayaḥ</b> śabdapradhānaḥ | teṣu—</p>
<p>śleṣaviparyayā<b>cchithilaṃ</b> yathā—(kāvyāda. 1.43)</p>
<b><lg>
<l>ālīyaṃ mālatīmālā lolālikalilā manaḥ |</l>
<l>nirmūlayati me mūlāt tamālamaline vane || 169 ||</l>
</lg></b>
<p>samatāviparyayo viṣamam yathā—(kāvyāda. 2.55)</p>
<b><lg>
<l>kokilālāpavācālo māmeti malayanilaḥ |</l>
<l>uc‍calacchīkarācchācchanirjharāmbhaḥ kaṇokṣitaḥ || 170 ||</l>
</lg></b>
<pb n="493"/>
<p>saukumāryaviparyayo 'sukumāram, yathā—(kāvyāda. 1.48)</p>
<b><lg>
<l>asitartitugadricchitsvaḥkṣitāṃ	patiradvidṛk |</l>
<l>amidbhiḥ śubhradṛgdṛṣṭairdviṣo jegh‍nīyiṣīṣṭa vaḥ || 171 ||</l>
</lg></b>
<p>prasādārthavyaktikāntiviparyayo 'rthapradhānaḥ | teṣu—</p>
<p>prasādaviparyayo<b> 'prasannam</b>, yathā—</p>
<b><lg>
<l>anaṅgakamalañcake	mayamānā	marālikā |</l>
<l>paś‍ /yasyānatyarjunābjanmasadṛśāṅko valakṣaguḥ || 172 ||</l></lg></b> (kāvyāda.1.44)
<p>arthavyaktiviparyayo <b>neyārtham,</b> yathā—(kāvyāda. 1.74)</p>
<b><lg>
<l>mahī	mahāvarāheṇa	lohitāduddhṛtodadheḥ |</l>
<l>itīyatyeva nirdiṣṭe neyā lauhityahetavaḥ || 173 ||</l>
</lg></b>
<p>kāntiviparyayo <b>grāmyam,</b> yathā—(kāvyāda. 1.61)</p>
<b><lg>
<l>kanye kāmayamānaṃ māṃ tvaṃ na kāmayase katham |</l>
<l>iti grāmyo 'yamarthoktiḥrvairasyāyaiva kalpate || 174 ||</l>
</lg></b>
<p>ojomādhuryaudāryaviparyaya <b>ubhayapradhānaḥ</b> | teṣu —</p>
<p>ojoviparyayaḥ khaṇḍitarīti<b>rasamastaṃ</b>, yathā—</p>
<b><lg>
<l>smaraḥ kharaḥ khalaḥ kāntaḥ kāyaḥ kopaśca naḥ kṛśaḥ |</l>
<l>cyuto māno 'dhiko rāgo moho jāto 'savo gatāḥ ||</l></lg></b> (kāvyāda. 1.59)
<p>mādhuryaviparyayaḥ khaṇḍitarīti<b>ranirvyūḍham</b>, yathā—</p>
<b><lg>
<l>nakhināṃ ca nadīnāṃ ca śṛṅgiṇāṃ śastriṇāṃ tathā |</l>
<l>viśvāso nopagantavyaḥ strīṣu rājakuleṣu ca || 176 ||</l>
</lg></b>
<p>audāryaviparyayaḥ khaṇḍitarīti<b>ranalaṅkāram</b> | yathā—</p>
<b><lg>
<l>dīrghapucchaścatuṣpādaḥ kakudyān lambakambalaḥ |</l>
<l>gorapatyaṃ balīvardastṛṇānyati mukhena saḥ || 177 ||</l>
</lg></b>
<p>(<b>vākyārthadoṣāḥ —16</b>)</p>
<p>vākyārthadoṣā api ṣoḍaśauva—</p>
<p><b>apārthaṃ, vyartham, ekārthaṃ, saṃsaśayam, apakramaṃ, khinnam, atimātraṃ,
paruṣaṃ, virasaṃ, nyūnopanam, adhikopanam, asadṛśopanam, aprasiddhopamam,
niralaṅkāram, aślīlaṃ, viruddhaṃ</b> ceti | teṣu —</p>
<pb n="494"/>
<p>1. samudāyārthaśūnya<b>mapārtham</b>, yathā—</p>
<b><lg>
<l>jarad‍gavaḥ kambalapādukābhyāṃ dvāri sthiti gāyati madrakāṇi |</l>
<l>taṃ brāhmaṇī pṛcchati putrakāmā rājan rumāyāṃ lavaṇasya ko 'rghaḥ || 178 ||</l>
</lg></b>
<p>2. niṣprayojanaṃ gatārthaṃ ca <b>vyartham,</b> yathā—(bhaṭṭi 4.4)</p>
<b><lg>
<l>āṃhiṣātāṃ raghuvyāghrau śarabhaṅgāśramaṃ, sa ca |</l>
<l>ahauṣīt svatanuṃ vahnau dṛṣṭāp‍tau rāmalakṣmaṇau || 179 ||</l>
</lg></b>
<p>3. uktābhinnārtha<b>mekārtham</b>, yathā—(māgha. 3.12)</p>
<b><lg>
<l>prasādhitasyātha madhudviṣo 'bhūdanyaiva lakṣmīriti yuktametat |</l>
<l>vapuṣyaśeṣe 'khilalokakāntā sānanyakāntā hyurasītarā tu || 180 ||</l>
</lg></b>
<p><b>ityuktārthamevāha—</b>(māgha. 3.13)</p>
<b><lg>
<l>kavāṭavistīrṇamanoramoraḥ sthalasthitaśrīlalanasya tasya |</l>
<l>ānanditāśeṣajanā babhūva sarvāṅgasaṅginyaparaiva lakṣmīḥ || 181 ||</l>
</lg></b>
<p>4. aniścayakṛ<b>tsaṃśay</b>, yathā—(kāvyāda. 4.17)</p>
<b><lg>
<l>manorathapriyālokarasalolekṣaṇe	sakhi ! |</l>
<l>ārādvṛttiriyaṃ mātā na kṣamā draṣṭumīdṛśam || 182 ||</l>
</lg></b>
<p>5. kamacyutama<b>pakramam</b>, yathā—</p>
<b><lg>
<l>kārāviūṇa khaüraṃ gāmaüḍo majjio a jimio a |</l>
<l>ṇakkhattattihivāre joisiaṃ pucchiuṃ calio || 183 ||</l>
</lg></b>
<lg>
<l>(kārayitvā kṣauraṃ grāmavṛddhau majjitaśca bhuktavāṃśca |</l>
<l>nakṣatratithivārān jyautiṣikaṃ praṣṭuṃ calitaḥ ||)</l>
</lg>
<p>6. jātyādyuktāvanirvyūḍhaṃ <b>khinnam,</b> yathā—</p>
<b><lg>
<l>vevāhiūṇa vahuā sāaraaṃ doliāe ṇijjaṃtī |</l>
<l>roaï diaro taṃ saṃṭhavei pāseṇa vac‍caṃto || 184 ||</l>
</lg></b>
<lg>
<l>(vivāhya vadhūḥ śvāśurakaṃ dolikayā nīyamānā |</l>
<l>roditi devarastāṃ saṃsthāpayati pārśvena vrajam ||)</l>
</lg>
<p>7. lokātītārtha<b>matimātram</b>, yathā—</p>
<b><lg>
<l>bhṛṅgeṇa kalikākośastathā bhṛśamapīḍayata |</l>
<l>vavarṣa vipinotsaṅge goṣpadapraṃ yathā madhu || 185 ||</l>
</lg></b>
<pb n="495"/>
<p>8. atikrūrārthaṃ <b>paruṣam,</b> yathā—(sa. ka. 1.58)</p>
<b><lg>
<l>khāhi visaṃ, muttaṃ pia ṇijjasu mārīe paḍaü de vajjo |</l>
<l>daṃtakkhaṃḍiathaṇiā khiviūṇa suaṃ savaï māā || 186 ||</l>
</lg></b>
<lg>
<l>(khāda viṣaṃ, mūtraṃ piba nīyasva māryā patatu te vajrama |</l>
<l>dantakhaṇḍitastanī kṣip‍tvā sutaṃ śapati mātā ||)</l>
</lg>
<p>9. aprakṛtarasaṃ <b>virasam,</b> yathā—(rudraṭasya 11.13)</p>
<b><lg>
<l>tava vanavāso 'nucitaḥ pitṛmaraṇaśucaṃ jahīhi kiṃ tapasā |</l>
<l>saphalaya	yauvanametannanvanuraktena	sutanu	mayā || 187 ||</l>
</lg></b>
<p>10. hīnopamānaṃ <b>hīnopamam,</b> yathā—(bhāmahā. 2.54)</p>
<b><lg>
<l>k‍vacidagre		prasaratā	k‍vacidāpatya	nigh‍natā |</l>
<l>śuneva sāraṅgakulaṃ tvayā bhinnaṃ dviṣāṃ balam || 188 ||</l>
</lg></b>
<p>11. adhikopamānama<b>dhikopamam</b>, yathā—(bhāmahā. 2.55)</p>
<b><lg>
<l>ayaṃ	padmāsanāsīnaścakravāko	virājate |</l>
<l>yugādau bhagavān brahmā vinirmitsuriva prajāḥ || 189 ||</l>
</lg></b>
<p>12. atulyopamānama<b>sadṛśopamam</b>, yathā—</p>
<b><lg>
<l>ṇamaha haraṃ rosāṇala—ṇiddaddha—viaddha—mammaha—sarīraṃ |</l>
<l>vitthaa—ṇiaṃba—ṇiggaa—gaṃgāsottaṃ va himavaṃtaṃ || 190 ||</l>
</lg></b>
<lg>
<l>(namata haraṃ roṣānalanirdagdhavidagdhamanmathaśarīram |</l>
<l>vistṛtanitambanirgatagaṅgāstrotasamiva himavantam ||)</l>
</lg>
<p>13. aprasiddhopamānama<b>prasiddhopamam</b>, yathā—</p>
<b><lg>
<l>kumudamiva mukhaṃ tasyā gauriva mahiṣaḥ śaśīva kāvyamidam |</l>
<l>śaradiva vibhāti taruṇī vikasatpulakotkareyamiti || 191 ||</l>
</lg></b>
<p>14. alaṅkārahīnaṃ <b>niralaṅkāram,</b> yathā—</p>
<b><lg>
<l>kolā khaṇaṃti motthaṃ khāaṃti maaamaṃsāiṁ |</l>
<l>uluā haṇaṃti kāe kāā ulue vi vāhaṃ/yaṃti || 192 ||</l>
</lg></b>
<lg>
<l>(kolāḥ khananti mustāṃ gṛdhrāḥ khādanti mṛtakamāṃsān |</l>
<l>ulūkā gh‍nanti kākān kākā ulūkānapi vādhante ||)</l>
</lg>
<pb n="496"/>
<p>15. asabhyārtha<b>maślīlam</b>, yathā—(bhāmahā. 1.51)</p>
<b><lg>
<l>udyatasya paraṃ hantuṃ stabdhasya vivaraiṣiṇaḥ |</l>
<l>patanaṃ jāyate 'vaś‍yaṃ kṛcchreṇa punarunnatiḥ || 193 ||</l>
</lg></b>
<p>16. virodhastridhā— pratyakṣavirodho 'numānavirodha āgamavirodhaśca | tatra—
deśakālalokādipratītaḥ <b>pratyakṣavirodhaḥ</b> | teṣu —</p>
<p><b>deśaviruddhaṃ</b> yathā—</p>
<b><lg>
<l>surāṣṭreṣvasti nagarī madhurā nāma viśrutā |</l>
<l>akṣoṭa nārikelāṅkā yasyāḥ paryantabhūmayaḥ || 194 ||</l>
</lg></b>
<p><b>kālaviruddhaṃ</b> yathā—(kāvyāda. 4.45)</p>
<b><lg>
<l>padminī naktamunnidrā sphuṭatyahni kumudatī |</l>
<l>madhurutphullaniculo	nidogho	medhadurdinaḥ || 195 ||</l>
</lg></b>
<p><b>lokaviruddhaṃ</b> yathā—(kāvyāda. 4. 50)</p>
<b><lg>
<l>ādhūtakesaro hastī tīkṣṇaśṛṅgasturaṅgamaḥ |</l>
<l>gurusāro 'yameraṇḍo nistāraḥ khadiradrumaḥ || 196 ||</l>
</lg></b>
<p>yuktyaucityapratijñādikṛto<b> 'numānāvirodhaḥ</b> | tatra—</p>
<p><b>yuktiviruddhaṃ</b> yathā—</p>
<b><lg>
<l>surahi—mahu—pāṇa—laṃpaḍa—bhamara—gaṇābaddha—maṃḍalībaṃdhaṃ |</l>
<l>kassa	maṇaṃ	ṇāṇaṃdaha	kummīpuṭṭaṭhṭhiaṃ		kamalaṃ || 197 ||</l>
</lg></b>
<lg>
<l>(surabhimadhupānalampaṭabhramaragaṇābaddhamaṇḍalībaddham |</l>
<l>kasya mano nānandayati kūrmīpṛṣṭhasthitaṃ kamalam ||)</l>
</lg>
<p><b>aucityaviruddhaṃ</b> yathā—</p>
<b><lg>
<l>paṭṭaṃsuuttarijjeṇa pāmaro pāmarīe varimusaï |</l>
<l>aïgarua—kūra—kuṃbhībhareṇa seolliaṃ vaaṇaṃ || 198 ||</l>
</lg></b>
<lg>
<l>(paṭṭāṃśuktottarīyeṇa pāmaraḥ pāmaryāḥ proñchati |</l>
<l>atigurukakūrakumbhībhareṇa svedārdritaṃ vadanam ||)</l>
</lg>
<p><b>pratijñāviruddhaṃ</b> yathā—</p>
<b><lg>
<l>yāvajjīvamahaṃ maunī brahmacārī ca me pitā |</l>
<l>mātā ca mama vandhyāsītsmarābho 'nupamo bhavān || 199 ||</l>
</lg></b>
<p>dharmārthakāmādiśāstrakṛta <b>āgamavirodhaḥ</b> | tatra—</p>
<pb n="497"/>
<p><b>dharmaśāstraviruddhaṃ</b> yathā—(kāvyāda. 4.56)</p>
<b><lg>
<l>asāvanupanīto 'pi	vedānadhijage	guroḥ |</l>
<l>svabhāvaśuddhaḥ sphaṭiko na saṃskāramapekṣate || 200 ||</l>
</lg></b>
<p><b>arthaśāstraviruddhaṃ</b> yathā—</p>
<b><lg><l>kāmopabhogasāphalyaphalo rājñāṃ mahījayaḥ |</l>
<l>ahaṅkāreṇa jīyante dviṣantaḥ kiṃ nayaśriyā || 201 ||</l>
</lg></b>
<p><b>kāmaśāstraviruddhaṃ</b> kālaśāstraviruddhaṃ kāmaviruddham, yathā—</p>
<b><lg>
<l>tavottaroṣṭhe bimboṣṭhi ! daśānāṅko 'tiśobhate |</l>
<l>pūrṇasap‍tasvaraḥ so 'yaṃ bhinnamārgaḥ pravartate || 202 ||</l>
</lg></b>
<p>(<b><emph>10. guṇopādānam</emph></b>)</p>
<p>nirdoṣasya ca kāvyasya śarīravastunaḥ (śarīrasyeva) kāmanīyakopapattā—
vayamupāyo yaduṇopādānamalaṅkārayogaśca | tadāha—</p>
<b><lg>
<l>yuvateriva rūpamaṅga ! kāvyaṃ svadate śuddhaguṇaṃ tadapyatīva |</l>
<l>vihitapraṇayaṃ nirantarābhiḥ sadalaṅkāravikalpakalpanābhiḥ || 203 ||</l>
</lg></b>
<p>tatra ca guṇopādānālaṅkārayogayo<b>rguṇopādānaṃ</b> garīyaḥ | atastadeva prathamamucyate | tadāha—</p>
<b><lg>
<l>yadi bhavati vacaś‍cyutaṃ vapuriva yauvanavandhyamaṅganāyāḥ |</l>
<l>api janadayitāni durbhagatvaṃ niyatamalaṅkaraṇāni saṃśrayante || 204 ||</l>
</lg></b>
<p>ayameva <b>guṇālaṅkārayorviśeṣo yaduṇopādāne niyamo 'laṅkārayoge tu kāmacāra</b> iti |</p>
<p>guṇāśca yuvatyāḥ śarīreṣu trividhāstadarthināmādarātiśayahetavo bhavanti bāhyā
āntarā vaiśoṣikāśca | tatra—</p>
<p>anvavāyavayorūpalāvaṇyādayo <b>bāhyāḥ,</b></p>
<p>śīlavaidagdhyamāhābhāgyasaubhāgyādaya<b>ścāntarāḥ,</b></p>
<p>ye tu doṣā apyāśrayaviśeṣāvasthāviśeṣādyupādherguṇatvamāśrayante te <b>vaiśoṣikāḥ</b> |</p>
<p>yathācyate—</p>
<b><lg>
<l>sāmaṇṇasuṃdarīṇaṃ vibbhamamāvaïha aviṇao c‍cea |</l>
<l>dhūmo c‍cia pajjaliāhi bahumao surahidārūṇaṃ || 205 ||</l>
</lg></b>
<lg>
<l>(sāmānyasundarīṇāṃ vibhramamāvahatyavinayaṃ eva |</l>
<l>dhūma eva prajvalitānāṃ bahumataḥ surabhidārūṇām ||)</l>
</lg>
<pb n="498"/>
<p>(<b>1. śabdaguṇāḥ —24</b>)</p>
<p>kāvyaśarīre 'pi te tridhaiva | tatra —</p>
<p>bāhya<b>śśabdaguṇāḥ,</b> te hyanvavāyādivad bāhyatvenāvabhāsante |</p>
<p>āntarā <b>arthaguṇāḥ,</b> te sauśīlyādivadvimarśena jñāyante |</p>
<p>vaiśeṣikā <b>doṣaguṇāḥ,</b> te hi pātraviśeṣādyupādheḥ doṣā api guṇatvena
vikhyāyanta iti | tatra</p>
<p>śabdaguṇāścaturviṃśatiḥ—</p>
<p><b>śleṣaḥ, prasādaḥ, samatā, mādhuryaṃ, saukumāryam, arthavyaktiḥ, kāntiḥ, udāratā,
udāttatvam, ojaḥ, aurjityaṃ, preyaḥ, suśabdatā, samādhiḥ, saukṣmyaṃ, gāmbhīryaṃ,
vistaraḥ, saṃkṣepaḥ, saṃmitatvaṃ, bhāvikatvaṃ, gatiḥ, rītiḥ, uktiḥ, praụdhiriti</b> | teṣu—</p>
<p>1. suśliṣṭapadatā <b>śleṣaḥ,</b> yathā—(māgha. 3.8)</p>
<b><lg>
<l>ubhau yadi vyom‍ni pṛthakpravāhāvākāśagaṅgāpayasaḥ patetām |</l>
<l>tenopamīyeta	tamālanīlamāmuktamuktālatamasya	vakṣaḥ || 206 ||</l>
</lg></b>
<p>2. prasiddhārthapadatā <b>prasādaḥ,</b> yathā—(śāku. 2.6)</p>
<b><lg>
<l>gāhantāṃ mahiṣā nipānasalilaṃ śṛṅgairmuhustāḍitaṃ
chāyābaddhakadambakaṃ	mṛgakulaṃ	romanthamabhyasyatu |</l>
<l>vistrabdhaṃ kriyatāṃ varāhatatibhirmustākṣatiḥ pallave
viśrāmaṃ labhatāmidaṃ ca śithilajyābandhamasmad‌dhanuḥ || 207 ||</l>
</lg></b>
<p>3. mṛdusphuṭonmiśravarṇabandhānāmavaiṣamyaṃ <b>samatā</b> yathā—</p>
<b><lg>
<l>yac‍candrakoṭikarakorakabhārabhāji babhrāma babhruṇi jaṭāpaṭale harasya |</l>
<l>tad vaḥ punātu himaśailaśilānikuñjajhātkāraḍambaravirāvi surāpagāmbhaḥ ||</l>
</lg></b>
<p>4. pṛthakpadatā <b>mādhuryaṃ,</b> yathā—(kusaṃ. 5.24)</p>
<b><lg>
<l>sthitāḥ kṣaṇaṃ pakṣmasu tāḍitādharāḥ payodharotsedhanipātacūrṇitāḥ |</l>
<l>valīṣu tasyāḥ skhalitāḥ prapedire cireṇa nābhiṃ prathamodabindavaḥ ||</l>
</lg></b>
<pb n="499"/>
<p>5. aniṣṭhurākṣaraprāyatā <b>saukumāryama,</b> yathā—(kāvyāda. 1.70)</p>
<b><lg>
<l>maṇḍalīkṛtya barhāṇi kaṇṭhairmadhuragītibhiḥ |</l>
<l>kalāpinaḥ pranṛtyanti kāle jīmūtamālini || 210 ||</l>
</lg></b>
<p>6. sampūrṇavākyatva<b>marthavyaktiḥ</b>, yathā—(raghu. 1.1)</p>
<b><lg>
<l>vāgarthāviva sampṛktau vāgarthapratipattaye |</l>
<l>jagataḥ pitarau vande pārvatīparameśvarau || 211 ||</l>
</lg></b>
<p>7. bandhojjvalatā <b>kāntiḥ,</b> yathā—</p>
<b><lg>
<l>nirānandaḥ kaunde madhuni vidhuro bālavakule
na sāle sālambo lavamapi lavaṅge na ramate |</l>
<l>priyaṅgau nāsaṅgaṃ racayati na cūte vicarati
smaran lakṣmīlīlākamalamadhupānaṃ madhukaraḥ || 212 ||</l>
</lg></b>
<p>8. bandhavikaṭatva<b>mudāratā</b>, yathā—</p>
<b><lg>
<l>ārohatyavanīruhaḥ praviśati śvabhraṃ nagaiḥ spardhate
khaṃ vyālẹdhi viveṣṭate kṣititale kuñjodare līyate |</l>
<l>antarbhrāmyati koṭarasya visaratyālambate vīrudhaḥ
kiṃ tagdyanna karoti mārutavaśaṃ yātaḥ kṛśānurvane || 213 ||</l>
</lg></b>
<p>9. ślāghyaviśeṣaṇayoga <b>udāttatvaṃ,</b> yathā—</p>
<b><lg>
<l>śrutvā yaṃ sahasā ' 'gataṃ nijapurāttrāsena nirgacchatāṃ
śatrūṇāmavarodhanairjalalavaprasyandatimyatpuṭāḥ |</l>
<l>śubhre sadmani pallavinyupavane vāpyāṃ navāmbhoruhi
krīḍādrau ca saśādvale vivalita grīvairvimuktā dṛśaḥ || 214 ||</l>
</lg></b>
<p>10. samāsabhūya<b>stvamojaḥ</b>, yathā—</p>
<b><lg>
<l>jayati bhujagarajjugranthiniṣpīḍitendustravadamṛtanivṛttapretabhāvaiḥ kapālaiḥ |</l>
<l>viracitanutibandho mūrgh‍ni sadyaḥ purāreḥ pariṇatabahukalpabrahmaṇāṃ brahmaghoṣaḥ ||</l>
</lg></b>
<p>11. bandhagāḍhatvamaurjityaṃ, yathā—</p>
<b><lg>
<l>asminnīṣad‍valitavitatastokavicchinnabhug‍na
kiñcillīlopacitavitataḥ	puñcitaścocchritaśca |</l>
<l>dhūmod‍gārastaruṇamahiṣaskandhanīlo	davāg‍neḥ
svairaṃ sarpan sṛjati gagane gatvarān patrabhaṅgān || 216 ||</l>
</lg></b>
<pb n="500"/>
<p>12. vārtābhidhānavarṇanādau manaḥpriyārthapadopākhyānaṃ <b>preyaḥ,</b> yathā—(bhojasya)</p>
<b><lg>
<l>saujanyāmbunidhe ! budhapriya ! guṇaprākāra ! dharmadruma
prāroha ! pratipannavatsala ! mahātyāgin ! vivekāśraya ! |</l>
<l>lakṣmyāvāsa ! manasvinīmanasijavyāpāralīlāgure !
śrīmanmuñja ! kimityamuṃ janamupaspraṣṭuṃ dṛśā nārhasi || 217 ||</l>
</lg></b>
<p>13. sup‍tiṅvyutpattiḥ <b>suśabdatā,</b> yathā—</p>
<b><lg>
<l>tasyājīvanirastu mātaravamā jīvasya mā jīvato
bhūyād vā jananiḥ kimamba ! janinā jantorvṛthā janmanaḥ |</l>
<l>yastvāmeva na vandate na yajate nopaiti nālokate
nopastauti na manyate na manute nādhyeti no dhyāyati || 218 ||</l>
</lg></b>
<p>14. anyadharmasyānyatrāropaṇaṃ <b>samādhiḥ,</b> yathā—</p>
<b><lg>
<l>pratīcchatyāśokīṃ	kisalayaparāvṛttimadharaḥ
kapolaḥ pāṇḍutvādavatarati tālopariṇatim |</l>
<l>parimlānaprāyāmanuvadati dṛṣṭiḥ kamalinīṃ
navīnastanvaṅgyā manasijavikāro vijayate || 219 ||</l>
</lg></b>
<p>15. śabdānāmantaḥ sañjalparūpatā <b>saukṣmyam,</b> yathā—(māgha. 18.66)</p>
<b><lg>
<l>kevalaṃ dadhati kartṛvācinaḥ pratyayāniha na jātu karmaṇi |</l>
<l>dhātavaḥ sṛjatisaṃhṛśāstayaḥ stautiratra viparītakārakaḥ || 220 ||</l>
</lg></b>
<p>16. dhvanimattā <b>gāmbhīryam,</b> yathā—</p>
<b><lg>
<l>maulau dhāraya puṇḍarīkamamitaṃ tanvātmano vikramaṃ
cakrāṅkaṃ vaha pādayugmamavanīṃ doṣṇā samabhyuddhara |</l>
<l>lakṣmīṃ bhrūnikaṭe niveśaya bhava jyāyān divaukaspateḥ
viśvāntaḥkaraṇaikacora ! tadapi jñāto hariḥ khalvasi || 221 ||</l>
</lg></b>
<p>17. vyāsābhidhānaṃ <b>vistaraḥ</b> yathā—</p>
<b><lg>
<l>janaḥ puṇyairyāyājjaladhijalabhāvaṃ jalamucaḥ
tathāvasthaṃ cainaṃ nidadhatu śubhaiḥ śuktivadane |</l>
<l>tatastāṃ śreyobhiḥ pariṇatimasau vindatu yayā
ruciṃ tanvan pīnastani ! hṛdi tavāyaṃ viluṭhati || 222 ||</l>
</lg></b>
<pb n="501"/>
<p>18. samāsābhidhānaṃ <b>saṃkṣepaḥ</b>, yathā—(raghu. 12.78)</p>
<b><lg>
<l>sa mārutisamānītamahauṣadhihatavyathaḥ |</l>
<l>laṅkāstrīṇāṃ punaścakre vilāpācāryakaṃ śaraiḥ || 223 ||</l>
</lg></b>
<p>19. yāvadarthapadatā <b>sammitatvam</b>, yathā—</p>
<b><lg>
<l>kecid vāstuni no vāci, kecid vāci na vastuni |</l>
<l>vāci vastuni cāpyanye, nānye vāci na vastuni || 224 ||</l>
</lg></b>
<p>20. bhāvato vākpravṛtti<b>rbhāvikatvam</b>, yathā—(ma.vī.ca. 1.55)</p>
<b><lg>
<l>ehyehi vatsa! raghunandana! rāmacandra! cumbāmi mūrdhani ciraṃ ca pariṣvaje tvām |</l>
<l>āropya vā hṛdi divāniśamud‍vahāmi vande 'thavā caraṇapuṣkarakadvayaṃ te ||</l>
</lg></b>
<p>21. ārohāvarohakramo <b>gatiḥ</b>, yathā—</p>
<b><lg>
<l>varāhaḥ kalyāṇaṃ vitaratu sa vo yasya śaśabhṛ—
tkalākoṭīkāntaṃ kramavigaladabhyuddha‍ṛtibhiyā |</l>
<l>mithaḥ saṃmūrchadbhiścaturudadhi—kallola—paṭalai—
ranāmṛṣṭaṃ daṃṣṭrāśikharamadhiśete		vasumatī || 226 ||</l>
</lg></b>
<p>22. upakramābhedo <b>rītiḥ</b>, yathā—</p>
<b><lg>
<l>grāvṇā nāsi gireḥ kṣatā na payasā nārtāsi na mlāpitā
na śvāsaiḥ phaṇino 'si na tvadanugā nāyāsitā kāpi na |</l>
<l>svaṃ veśma prati gacchatoriti muhuḥ śrīśārṅgiṇoḥ saspṛhaṃ
sā	praśnottarayugmapaṅktirubhayoratyāyatā	pātu	vaḥ || 227 ||</l>
</lg></b>
<p>23. bhaṇitiviśeṣa <b>uktiḥ</b>, yathā—</p>
<b><lg>
<l>kuśalaṃ tasyāḥ jīvati, kuśalaṃ pṛcchāmi, jīvatītyuktam |</l>
<l>punarapi tadeva kathayasi, mṛtāṃ nu kathayāmi yā śvasiti || 228 ||</l>
</lg></b>
<p>24. uktiparipākaḥ <b>praụdhiḥ</b>, yathā—</p>
<b><lg>
<l>abhyuddha‍ṛtā vasumatī dalitaṃ ripūraḥ kṣip‍takramaṃ kabalitā balirājalakṣmīḥ |</l>
<l>atraikajanmani kṛtaṃ tadanena yūnā janmatraye yadakarot puruṣaḥ purāṇaḥ ||</l>
</lg></b>
<pb n="502"/>
<p>(<b>2. arthaguṇāḥ —24</b>)</p>
<p>arthaguṇā apyeta eva caturviṃśatiḥ | teṣu —</p>
<p>1. saṃvidhāna(su)sūtratā <b>śleṣaḥ</b>, yathā—</p>
<b><lg>
<l>dṛṣṭvaikāsanaṅgate priyatame paścādupetyādarā—
dekasyā nayane pidhāya vihitakrīḍānubandhacchalaḥ |</l>
<l>īṣad‍vakritakandharaḥ sapulakaṃ svedollasanmānasā—
mantarhāsalasatkapolaphalakāṃ dhūrto 'parāṃ cumbati || 230 || (amaru.)</l>
</lg></b>
<p>2. arthasya prākaṭyaṃ <b>prasādaḥ</b>, yathā—</p>
<b><lg>
<l>ayamudayati mudrābhañjanaḥ padminīnāmudayagirivanālībālamandārapuṣpam |</l>
<l>virahavidhurakokadvandvabandhurvibhindan‌kupitakapikapolakroḍatāmrastamaṃsi ||</l>
</lg></b>
<p>3. kramavatāmavaiṣamyaṃ <b>samatā</b>, yathā—(vikra. 2.7)</p>
<b><lg>
<l>agre strīnakhapāṭalaṃ kuravakaṃ śyāmaṃ dvayorbhāgayo—
rbālāśokamupoḍharāgasubhagaṃ bhedonmukhaṃ tiṣṭhati |</l>
<l>īṣad‍braddharajaḥkaṇāgrakapiśā cūte navā mañjarī
mugdhatvasya ca yauvanasya ca sakhe madhye madhuśrīḥ sthitā || 232 ||</l>
</lg></b>
<p>4. krodhādāvapyatīvratā <b>mādhuryam</b>, yathā—(ratnāva. 2.19)</p>
<b><lg>
<l>bhrūbhede sahasodgate 'pi vadanaṃ nītaṃ parāṃ namratā—
mīṣanmāṃ prati bhedakāri hasitaṃ noktaṃ vaco niṣṭhuram |</l>
<l>antarbāṣpajaḍīkṛtaṃ prabhutayā cakṣurna viṣphāritaṃ
kopaśca prakaṭīkṛto dayitayā muktaśca na praśrayaḥ || 233 ||</l>
</lg></b>
<p>5. aniṣṭhuratā <b>saukumāryam</b>, yathā—(bā.rā. 6.34)</p>
<b><lg>
<l>sadyaḥ purīparisare 'pi śirīṣamṛdvī gatvā jayāt tricaturāṇi padāni sītā |</l>
<l>gantavyamadya kiyadityasakṛd bruvāṇā rāmāśruṇaḥ kṛtavatī prathamāvatāram ||</l>
</lg></b>
<p>6. svarūpābhidhāna<b>marthavyaktiḥ</b>, yathā—</p>
<b><lg>
<l>pṛṣṭheṣu śaṅkhaśakalacchaviṣu cchadānāṃ rājībhiraṅkitamalaktakalohitābhiḥ |</l>
<l>gorocanāharitababhrubahiḥ palāśamāmodate kumudamambhasi palvalasya ||</l>
</lg></b>
<pb n="503"/>
<p>7. dīp‍tarasatvaṃ <b>kāntiḥ</b>, yathā—</p>
<b><lg>
<l>mā garvamudvaha kapolatale cakāsti kāntasvastalikhitā mama mañjarīti |</l>
<l>anyāpi kiṃ sakhi na bhājanamīdṛśānāṃ vairī na ced bhavati vepathurantarāyaḥ ||</l>
</lg></b>
<p>8. vribhavotkarṣa <b>udāratā</b>, yathā—(śāku. 7.12)</p>
<b><lg>
<l>prāṇānāmanilena vṛttirucitā satkalpavṛkṣe vane
toye kāñcanapadmareṇukapiśe puṇyābhiṣekakriyā |</l>
<l>dhyānaṃ ratanaśilātaleṣu vibudhastrīsannidhau saṃyamo
yad vāñchanti tapobhiranyamunayastasmiṃstapasyantyamī || 237 ||</l>
</lg></b>
<p>9. āśayotkarṣa <b>udāttatvam</b>, yathā—</p>
<b><lg>
<l>pātre purovartini viśvanāthe kṣodīyasi kṣmāvalaye ca deye |</l>
<l>vrīḍāsmitaṃ tasya tadā tadāsīccamatkṛto yena sa eva devaḥ || 238 ||</l>
</lg></b>
<p>10. arthādhyavasāyaviśeṣa <b>ojaḥ</b>, yathā—(mavīca. 2.34)</p>
<b><lg>
<l>tānyeva yadi bhūtāni tā eva yadi śaktayaḥ |</l>
<l>tataḥ paraśurāmasya	na	pratīmaḥ parābhavam || 239 ||</l>
</lg></b>
<p>11. rụ̄dhāhaṅkāra<b>taurjityam</b>, yathā—(kusaṃ. 6.82)</p>
<b><lg>
<l>umā vadhūrbhavān dātā yācitāra ime vayam |</l>
<l>varaḥ śambhuralaṃ hyeṣa tvatkulodbhūtaye vidhiḥ || 240 ||</l>
</lg></b>
<p>12. arthasyābhīṣṭatā <b>preyaḥ</b>, yathā—</p>
<b><lg>
<l>rasavadamṛtaṃ kassandeho madhūnyapi nānyathā
madhuramadhikaṃ cūtasyāpi prasannarasaṃ phalam |</l>
<l>sakṛdapi punarmadhyasthassan rasāntaravijjano
vadatu yadihānyat svādu syāt priyādaśanacchadāt || 241 ||</l>
</lg></b>
<p>13. dāruṇārthasyādāruṇārthaparyāya<b>ssuśabdatā</b>, yathā—</p>
<b><lg>
<l>devavrate vāñchati dīrghanidrāṃ droṇe ca karṇe ca yaśo 'vaśeṣe |</l>
<l>lakṣmīsahāyasya tavādya vatsa! vātsalyavān drauṇirayaṃ sahāyaḥ || 242 ||</l>
</lg></b>
<p>14. vyājāvalambanaṃ <b>samādhiḥ</b>, yathā—(śāku. 2.13)</p>
<b><lg>
<l>darbhāṅkureṇa caraṇaḥ kṣata ityakāṇḍe
tanvī sthitā katicideva padāni gatvā |</l>
<pb n="504"/>
<l>āsīd vivṛttavadanā ca vimocayantī
śākhāsu	valkalamasaktamapi	drumāṇām || 243 ||</l>
</lg></b>
<p>15. sūkṣmārthadṛṣṭiḥ <b>saukṣmyam</b>, yathā—</p>
<b><lg>
<l>anyonyasaṃvalitamāṃsaladantakānti sollāsamāviralasaṃ valitārdhatāram |</l>
<l>līlāgṛhe pratikalaṃ kilakiñciteṣu vyāvartamānavinayaṃ mithunaṃ cakāsti ||</l>
</lg></b>
<p>16. śāstrārthasavyapekṣatā <b>gāmbhīryam</b>, yathā—(māgha. 4.55)</p>
<b><lg>
<l>maitryādicittaparikarmavido vidhāya
kleśaprahāṇamiha	labdhasabījayogāḥ |</l>
<l>khyātiṃ	ca	sattvapuruṣānyatayādhigamya
vāñchanti tāmapi samādhibhṛto niroddha‍um || 245 ||</l>
</lg></b>
<p>17. arthavikāso <b>vistaraḥ</b>, yathā—</p>
<b><lg>
<l>saṃgrāmāṅgaṇasaṅgatena	bhavatā	cāpe	samāropite
devākarṇaya yena yena sahasā yad yatsamāsāditam |</l>
<l>kodaṇḍena	śarāśśarairariśirastenāpi	bhūmaṇḍalaṃ
tena tvaṃ bhavatā ca kīrtiratulā kīrtyā ca sap‍tābdhayaḥ || 246 ||</l>
</lg></b>
<p>18. arthasaṅkocaḥ <b>saṅkṣepaḥ</b>, yathā—</p>
<b><lg>
<l>śrūyatāṃ dharmasarvasvaṃ śrutvā caivāvadhāryatām |</l>
<l>ātmanaḥ pratikūlāni pareṣāṃ na samācaret || 247 ||</l>
</lg></b>
<p>19. tulyaśabdārthavibhāgaḥ <b>sammitatvam</b>, yathā—</p>
<b><lg>
<l>indurmūrghni śivasya śailaduhiturvakro nakhāṅkaḥ stane
deyād vo 'bhyudayaṃ dvayaṃ tadupamāmālambamānaṃ mithaḥ |</l>
<l>saṃvādaḥ praṇavena yasya dalatā kāyaikatāyāṃ tayo—
rūrdhvadvāravicintitena ca hṛdi dhyātaḥ svarūpeṇa ca || 248 ||</l>
</lg></b>
<p>20. sābhiprāyoktiḥ <b>bhāvikatvam</b>, yathā—</p>
<b><lg>
<l>dṛṣṭiṃ he prativeśini kṣaṇamihāpyasmad‍gṛhe dāsyasi
prāyeṇāsya śiśoḥ pitā na virasāḥ kaupīrapaḥ pāsyati |</l>
<l>ekākinyapi yāmi tad varamitaḥ strotasstamālākulaṃ
nīrandhrāḥ	punarālikhantu	 jaṭharacchedā	nalagranthayaḥ || 249 ||</l>
</lg></b>
<pb n="505"/>
<p>21. arthādarthāntarāvagamo <b>gatiḥ</b>, yathā—</p>
<b><lg>
<l>śubhe ko 'yaṃ vṛddho gṛhaparibṛḍhaḥ kiṃ tava pitā
na me bhartā rātrau vyapagatadṛganyacca badhiraḥ |</l>
<l>huhuṃhuṃ	śrānto 'haṃ	śiśayiṣurihaivāpavarake
k‍va yāminyāṃ yāsi svapihi nanu nirdaṃśamaśake || 250 ||</l>
</lg></b>
<p>22. arthotpattyādikriyākramo <b>rītiḥ</b>, yathā—</p>
<b><lg>
<l>prathamamaruṇacchāyastāvattataḥ	kanakaprabha—
stadanuvirahottāmyattanvīkapolataladyutiḥ |</l>
<l>prabhavati	punardhvāntadhvaṃsakṣamaḥ kṣaṇadāmukhe
sarasabisinīkandacchedacchavirmṛgalāñchanaḥ || 251 ||</l>
</lg></b>
<p>23. bhaṅgyā iṣṭābhidhāna<b>muktiḥ</b>, yathā—</p>
<b><lg>
<l>tvamevaṃsaundaryā sa ca ruciratāyāṃ paricitaḥ
kalānāṃ sīmānaṃ paramiha yuvāmeva bhajathaḥ |</l>
<l>api dvandvaṃ diṣṭyā taditi subhage saṃvadati vā—
mataḥ śeṣaṃ cet syājjitamiha tadānīṃ guṇitayā || 252 ||</l>
</lg></b>
<p>24. vivakṣitārthanirvahaṇaṃ <b>praụdhiḥ</b>, yathā—</p>
<b><lg>
<l>tvadvaktrenduvilokanākuladhiyā dhātrā tvadīyāṃ śriyaṃ
nikṣipya pratirājakeṣu viduṣāṃ lakṣmyā tvamāpūritaḥ |</l>
<l>tenaite niyataṃ daridrati gṛheṣveṣāmiyaṃ dṛśyate
naināmādriyase tvamicchasi tu tāṃ tvāmeva sā dhāvati || 253 ||</l>
</lg></b>
<p>(<b>3. doṣaguṇāḥ</b>)</p>
<p>padādidoṣāṇāmanukaraṇādiṣu guṇatvāpattaye doṣaguṇāḥ | te 'pi prāgvadeva trividhā
api pratyekaṃ caturviṃśatidhā | tatra — <b>padadoṣeṣu</b> —</p>
<p>(<b>padadoṣānāmadoṣatvam</b>)</p>
<p>1. asādhormliṣṭamlecchitāderanukaraṇe guṇatvaṃ, yathā—</p>
<b><lg>
<l>unnamayya sakacagrahamāsyaṃ cumbati priyatame haṭhavṛttyā |</l>
<l>huṃhuṃ muñca mamameti ca mandaṃ jalpitaṃ jayati mānavatīnām || 254 ||</l>
</lg></b>
<pb n="506"/>
<p>2. anukaraṇa evāprayuktasya guṇatvaṃ, yathā—(mabhā. 3.1.48)</p>
<b><lg>
<l>divaṃ patkāṣiṇo yānti ye 'cīkamata bhāṣiṇaḥ |</l>
<l>patkāṣiṇo 'pi no yānti ye vacanti prayuñjate || 255 ||</l>
</lg></b>
<p>3. śrutivirasaṃ kaṣṭam; tasya durvācakānuprāse guṇatvaṃ, yathā—</p>
<b><lg>
<l>tvāṣṭrāstvāṣṭrārirāṣṭre na bhrāṣṭre nādaṃṣṭriṇo janāḥ |</l>
<l>dhārtarāṣṭrāḥ surāṣṭre na mahārāṣṭre tu noṣṭriṇaḥ || 256 ||</l>
</lg></b>
<p>4. pādapūraṇādyarthamanarthakam; tasya yamakādau guṇatvaṃ, yathā—</p>
<b><lg>
<l>'yoṣitāmatitarāṃ nakhalūnaṃ gātramujjvalatayā na khalūnam |'</l>
<l>'babhau mukhenāpratimena kācana śriyādhikā tāṃ prati menakā ca na || 257 ||'</l>
</lg></b>
<p>5. rụ̄dhicyutamanyārtham; tasya prahelikādiṣu guṇatvaṃ, yathā—</p>
<b><lg>
<l>khātayaḥ kani kāle te sphātayaḥ sphārhavalgavaḥ |</l>
<l>candre sākṣādbhavantyatra tāyavo mama dhāriṇaḥ || 258 ||</l>
</lg></b>
<p>6. tucchābhidheyamapuṣṭārtham; tasya chando 'nurodhādau guṇatvaṃ, yathā—</p>
<b><lg>
<l>'dviraṣṭavarṣākṛtimenamarthināmuśanti kalpopapadaṃ mahīruham || 259 ||'</l>
</lg></b>
<b><lg>
<l>'yamindraśabdārthaniṣūdanaṃ harerhiraṇyapūrvaṃ kaśipuṃ pracakṣate || 260 ||'</l>
</lg></b>
<p>7. avācakamasamartham; tasya sītkṛtādau guṇatvaṃ, yathā—(māgha. 10.64)</p>
<b><lg>
<l>āśu lambitavatīṣṭakarāgre nīvimardhamukulīkṛtadṛṣṭyā |</l>
<l>raktavaiṇikakarāhatatantrīmaṇḍalak‍vaṇitacāru	cukūje || 261 ||</l>
</lg></b>
<p>8. śāstramātraprasiddhama<b>pratītam</b>; tasya tadvidyasambhāṣaṇādau guṇatvaṃ, yathā—(māgha. 2.28)</p>
<b><lg>
<l>sarvakāryaśarīreṣu	muktvāṅgaskandhapañcakam |</l>
<l>saugatānāmivātmānyo nāsti mantro mahībhṛtām || 262 ||</l>
</lg></b>
<p>9. vyavahitārthapratyayakṛt <b>kliṣṭam</b>; tasya jhaṭityarthapratītau guṇatvaṃ, yathā— (raghu.13.1)</p>
<b><lg>
<l>'athātmanaḥ śabdaguṇaṃ guṇajñaḥ padaṃ vimānena vigāhamānaḥ || 263 ||'</l>
</lg></b>
<b><lg>
<l>'pituḥ padaṃ madhyamamutpatantī' || 264 ||</l></lg></b> (vikra. 1.20)
<b><lg>
<l>kāñcīguṇasthānamaninditāyāḥ' || 265 ||</l></lg></b> (kusaṃ. 1.27)
<pb n="507"/>
<p>10. aprasiddhārthaprayuktaṃ <b>gụ̄dhārtham</b>; tasya tada‌‌vyākhyānādau guṇatvaṃ, yathā—</p>
<b><lg>
<l>amhārisā vi kaïṇo kaïṇo halibụdh‌ḍhasālipamuhā i |</l>
<l>maṃḍukkamakkaḍā vi hu hoṃti harī—sappa—sīhā vi || 266 ||</l>
</lg></b>
<lg>
<l>(asmādṛśā api kavayaḥ kavayo harivṛddhaśālipramukhā api |</l>
<l>maṇḍūkamarkaṭā api khalu bhavanti hariḥ sarpasiṃhā api ||)</l>
</lg>
<p>11. saṅketakalpitābhidheyaṃ <b>neyārtham;</b> tasya prahelikādiṣu guṇatvaṃ, yathā—</p>
<b><lg>
<l>moru kalāveṇa vahaï taha ṇāmaha sariṇāu |</l>
<l>ussīsā pāaṃtigao aṇuṇattihiṃ jaṇu ṇāu || 267 ||</l>
</lg></b>
<lg>
<l>(mayūraḥ kalāpena vahati tasya nāmnaḥ sadṛśanāmā |</l>
<l>ucchīrṣāt pādāntagato 'nunaktaṃ yathā naukā ||)</l>
</lg>
<p>12. aniścayakṛt <b>sandigdham;</b> tasya prakaraṇādibhirviśeṣāvagame guṇatvaṃ, yathā—(kusaṃ. 1.27)</p>
<b><lg>
<l>'mahībhṛtaḥ putravato 'pi dṛṣṭistasminnapatye na jagāma tṛp‍tim || 268 ||'</l>
</lg></b>
<b><lg>
<l>'sa śārṅgacakrāsigadābjapāṇirmeghacchaviḥ pātu jaganti śauriḥ || 269 ||'</l>
</lg></b>
<p>13. viparītakalpana <b>viruddham;</b> tasya tadvidhābhidhāne guṇatvaṃ, yathā— (māgha. 16.2)</p>
<b><lg>
<l>abhidhāya tadā tadapriyaṃ śiśupālo 'nuśayaṃ paraṃ gataḥ |</l>
<l>bhavato 'bhimanāssamīhate saruṣaḥ kartumupetya mānanām || 270 ||</l>
</lg></b>
<p>14. aviśeṣābhidhāyakama<b>prayojakam</b>; tasya svarūpābhidhānādau guṇatvaṃ, yathā—(kusaṃ. 6.36)</p>
<b><lg>
<l>'ta	ākāśamasiśyāmamutpatya	paramarṣayaḥ || 271 ||'</l>
</lg></b>
<b><lg>
<l>'sāgraṃ varṣasahastraṃ sa tapastepe mahāmanāḥ || 272 ||'</l>
</lg></b>
<p>15. avyutpattima<b>ddeśyam</b>; (tasya) kavibhiraṅgīkṛtatve guṇatvaṃ, yathā—(māmā. 5.22)</p>
<b><lg>
<l>ṣaṇḍeṣūddaṇḍapiṇḍītagarataralanāḥ prāpire yena velā—
mālambyottālatallasphuṭitapuṭakinībandhavo gandhavāhāḥ |</l>
<l>pātālapratimallagallavivaraprakṣip‍tasap‍tārṇavaṃ
vande nanditanīlakaṇṭhapariṣad‍vyaktarddhi vaḥ krīḍitam || 273 ||</l>
</lg></b>
<b><lg>
<l>'kirantaḥ	kāverīlaḍahalarīśīkarakaṇān || 274 ||'</l>
</lg></b>
<p>16. aślīlāmaṅgalaghṛṇāvadarthaṃ <b>grāmyam</b>; tasya saṃvītagup‍talakṣitādau na doṣaḥ |</p>
<b><lg>
<l>saṃvītasya hi loke tu na doṣānveṣaṇaṃ kṣamam |</l>
<l>śivaliṅgasya saṃsthāne kasyāsabhyatvabhāvanā || 275 ||</l>
</lg></b>
<pb n="508"/>
<p>tatrāsabhyamasabhyārthāntaramasabhyasmṛtihetuścāślīlam | tatra—</p>
<p>17. ādyasya tu guṇatvaṃ, yathā—</p>
<b><lg>
<l>tasmai himādreḥ prayatāṃ tanūjāṃ yatātmane rocayituṃ yatasva |</l>
<l>yoṣitsu tadvīryaniṣekabhūmiḥ saiva kṣametyātmabhuvopadiṣṭam ||</l></lg></b> (kusaṃ. 3.16)
<p>18. dvitīyasya guṇatvaṃ, yathā—</p>
<b><lg>
<l>'sudustyajā yadyapi janmabhūmiḥ' || 277 ||,</l>
</lg></b>
<b><lg>
<l>'janairasambādhamayāṃbabhūve		|| 278 ||'</l>
</lg></b>
<b><lg>
<l>'sa te 'nuneyaḥ subhago 'bhimānī' || 279 ||,</l>
</lg></b>
<b><lg>
<l>'bhaginyayaṃ naḥ prathamābhisandhiḥ || 280 ||'</l>
</lg></b>
<p>19. tṛtīyasya <b>guṇatvaṃ</b>, yathā—</p>
<b><lg>
<l>brahmāṇḍakāraṇaṃ yo 'psu nidadhe vīryamātmanaḥ |</l>
<l>upasthānaṃ karomyeṣa tasmai śeṣāhiśāyine || 281 ||</l>
</lg></b>
<p>amaṅgalārthamamaṅgalārthāntaramamaṅgalasmṛtihetu<b>ścāmaṅgalārtham</b>; tatra—</p>
<p>20. ādyasya <b>guṇatvaṃ</b>, yathā—</p>
<b><lg>
<l>bhadre! māri praśastaṃ vada sadasi mudā nṛtya kṛtye! muhūrtaṃ
mṛtyo! ratnaiścatuṣkaṃ viracaya racayārātrikaṃ kālarātri! |</l>
<l>cāmuṇḍe! muṇḍamālāmupanaya vinayasvāyatāṃ bhairavīrṣyā—
mevaṃ deve bhavānīṃ vahati parijanavyāhṛtistrāyatāṃ va || 282 ||</l>
</lg></b>
<p>21. dvitīyasya <b>guṇatvaṃ</b>, yathā—(vesaṃ. 1.6)</p>
<b><lg>
<l>satpakṣā madhuragiraḥ prasādhitāśā madoddhatārambhāḥ |</l>
<l>nipatanti	dhārtarāṣṭrāḥ	kālavaśānmedinīpṛṣṭhe || 283 ||</l>
</lg></b>
<p>22. tṛtīyasya <b>guṇatvaṃ</b>, yathā—</p>
<b><lg>
<l>ko 'bhipretaḥ susaṃsthānastasyā iti na niścayaḥ |</l>
<l>āśāpiśācikaiṣā tu kumārī māṃ variṣyati || 284 ||</l>
</lg></b>
<p>23. <b>ghṛṇāvad</b> ghṛṇāvadarthāntaraṃ ghṛṇāvatsmṛtihetuśca ghṛṇāvadartham |</p>
<pb n="509"/>
<b><lg>
<l>niṣṭhyūtodgīrṇavāntādi gauṇavṛttivyapāśrayam |</l>
<l>atisundaramanyatra grāmyakakṣyāṃ vigāhate || 285 ||</l></lg></b> (kāvyāda. 1.24)
<p>yathā—(kāvyāda. 1.96)</p>
<b><lg>
<l>padmānyarkāśuniṣṭhyūtāḥ pītvā pāvakavipruṣaḥ |</l>
<l>bhūyo vamantīva mukhairudgīrṇāruṇareṇubhiḥ || 286 ||</l>
</lg></b>
<b><lg>
<l>kiñcidāśrayasaundaryāddhatte śobhāmasādhvapi |</l>
<l>kāntāvilocananyastaṃ malīmasamivāñjanam || 287 ||</l></lg></b> (kāvyāda. 1.55)
<p>yathā—(ma.vī.ca. 1.35)</p>
<b><lg>
<l>āntraprotabṛhatkapālanalakakrūrak‍vaṇatkaṅkaṇa—
prāyapreṅkhitabhūribhūṣaṇaravairāghoṣayantyambaram |</l>
<l>pītocacharditaraktakardamaghanaprārabhāraghorollalad—
vyālolastanabhārabhairavavapurbandhoddhataṃ dhāvati || 288 ||</l>
</lg></b>
<b><lg>
<l>sanniveśaviśeṣācca	duruktamapi śobhate |</l>
<l>nīlaṃ palāśamābaddhamantarāle srajāmiva || 289 ||</l></lg></b> (bhāmahā. 1.54)
<p>yathā—(māmā. 5.18)</p>
<b><lg>
<l>āntraiḥ kalpitamaṅgalapratisarāḥ strīhastaraktotpala—
vyaktottaṃsabhṛtaḥ pinahya sahasā hṛtpuṇḍarīkastrajaḥ |</l>
<l>etāḥ śoṇitapaṅkakuṅkumajuṣaḥ saṃbhūya kāntaiḥ piba—
ntyasthisnehasurāḥ kapālacaṣakaiḥ prītāḥ piśācāṅganāḥ || 290 ||</l>
</lg></b>
<p>24. etena dvitīyatṛtīyayorapi guṇatvaṃ vyākhyātam |</p>
<p>yathā—</p>
<b><lg>
<l>mukhamāpāṇḍugaṇḍaṃ te madaklinnakaṭaḥ karī |</l>
<l>viśāṃpate! viśiṣṭo 'pi saphalaṃ brahmavarcasam || 291 ||</l>
</lg></b>
<p>yathā ca—</p>
<b><lg>
<l>varṣiṣṭhāya yaviṣṭhāya pravīryāya pracetase |</l>
<l>namaḥ kapardine nīlalohitāyāgniretase || 292 ||</l>
</lg></b>
<pb n="510"/>
<p>(<b>vākyadoṣāṇāmadoṣatvam</b>)</p>
<p>atha vākyadoṣāṇāmadoṣaḥ, tatra</p>
<p>1. śabdahīnasya k‍vacid vivakṣāto <b>guṇatvam |</b> yathā—</p>
<b><lg>
<l>ākṣipantyaravindāni mugdhe tava mukhaśriyam |</l>
<l>kośadaṇḍasamagrāṇāṃ kimeṣāmasti duṣkaram || 293 ||</l></lg></b> (kāvyāda. 2.361)
<b><lg>
<l>idaṃ hi śāstramāhātmyadarśanālasacetasām |</l>
<l>apabhāṣaṇavadbhāti na ca saubhāgyamujjhati || 294 ||</l></lg></b> (kāvyāda. 4.28)
<b><lg>
<l>anukampādyatiśayo yadi kaścidvivakṣyate |</l>
<l><hi>na doṣaḥ</hi> punarukto 'pi pratyuteyamalaṅkriyā || 295 ||</l></lg></b> (kāvyāda. 4.14)
<p>yathā—(kāvyāda. 4.15)</p>
<b><lg>
<l>hanyate sā varārohā smareṇākāṇḍavairiṇā |</l>
<l>hanyate cārusarvāṅgī hanyate mañjubhāṣiṇī || 296 ||</l>
</lg></b>
<b><lg>
<l>2. yatnaḥ sambandhanirjñātahetuḥ ko 'pi kṛto yadi |</l>
<l>kramalaṅghanamapyāhu<hi>rnirdoṣaṃ</hi> sūrayo yathā || 297 ||</l></lg></b> (kāṃvyāda. 4.23)
<b><lg>
<l>bandhutyāgastanutyāgo deśatyāga iti triṣu |</l>
<l>ādyantāvāyatakleśau madhyamaḥ kṣaṇikajvaraḥ || 298 ||</l></lg></b> (kāvyāda. 4.24)
<b><lg>
<l>yadā tīvraprayatnena saṃyogāderagauravam |</l>
<l>na cchandobhaṅgamapyāhustadadoṣāya sūrayaḥ || 299 ||</l>
</lg></b>
<b><lg>
<l>jaha ṇhāuṃ oiṇṇe abbhantamulhāsiamaṃsuaddhantaṃ |</l>
<l>taha aṇa ṇhāo si tumaṃ sacche golāṇaītūhe || 300 ||</l>
</lg></b>
<lg>
<l>(yathā snātumavatīrṇe ārdrībhūtamullāsitamaṃśukārdhāntam |</l>
<l>tathā ca na snāto bhavasi tvaṃ svacche godānadītīrthe ||)</l>
</lg>
<p>3. asthānaviṃrati <b>yatibhraṣṭam</b>—</p>
<b><lg>
<l>svarasandhyakṛte prāyo dhātubhede tadiṣyate |</l>
<l>nāmabhede ca śeṣeṣu <hi>na doṣa</hi> iti tadvidaḥ || 301 ||</l>
</lg></b>
<p>yathā—</p>
<b><lg>
<l>'śobhāṃ puṣyatyayamabhinavaḥ sundarīṇāṃ prabodhaḥ' || 302 ||</l>
</lg></b>
<pb n="511"/>
<b><lg>
<l>'kiñcid bhāvālasamasaralaprekṣitaṃ kāminīnām || 303 ||</l>
</lg></b>
<b><lg>
<l>kāryākāryāṇyayamavikalānyāgamenaiva paś‍yan |</l>
<l>vaś‍yāmurvīṃ vahati nṛpa ityasti caivaṃ prayogaḥ || 304 || (kāvyāda. 4.30)</l>
</lg></b>
<p>atra ca— (kāvyāda. 4.31)</p>
<b><lg>
<l>lup‍te padānte śeṣasya padatvaṃ niścitaṃ yathā |</l>
<l>tathā sandhivikārāntaṃ padameveti varṇyate || 305 ||</l>
</lg></b>
<p>4. virūpasandhi <b>visandhi</b>— (kāvyāda. 4.36)</p>
<b><lg>
<l>na saṃhitāṃ vivakṣāmītyasandhānaṃ padeṣu yat |</l>
<l>tad visandhīti nirdiṣṭaṃ na pragṛhyādihetukam || 306 ||</l>
</lg></b>
<p>yathā—(kāsūvṛ. 2.2.8)</p>
<b><lg>
<l>'kamale iva locane ime anubandhāti vilāsapaddhatiḥ || 307 ||'</l>
</lg></b>
<b><lg>
<l>'sa ito 'nya ṛtāvṛtapriyo</l>
<l>na ṛcastvaṃ na yajūṃṣi ūhase || 308 ||'</l>
</lg></b>
<b><lg>
<l>padānāṃ vyutkramo yatra krameṇa vyutkrameṇa vā |</l>
<l>tad vyākīrṇaṃ vidustasya na doṣaḥ ko 'pi tad yathā || 309 ||</l>
</lg></b>
<b><lg>
<l>jugupsata smainamaduṣṭabhāvaṃ maivaṃ bhavānakṣatasādhuvṛttaḥ |</l>
<l>itīva vāco nigṛhītakaṇṭhaiḥ prāṇairarudhyanta maharṣisūnoḥ || (jāha. 1.85)</l>
</lg></b>
<b><lg><l>5. paryāyeṇa dvayoryatra vākyaṃ praś‍nottarādiṣu |</l>
<l>saṅkīrṇaṃ <hi>tanna doṣāya</hi> vākovākyavido viduḥ || 311 ||</l>
</lg></b>
<p>(yathā)— (amaruka. 57)</p>
<b><lg>
<l>bāle! nātha! vimuñca mānini! ruṣaṃ roṣānmayā kiṃ kṛtaṃ</l>
<l>khedo 'smāsu na me 'parādhyati bhavān sarve 'parādhā mayi |</l>
<l>tatkiṃ rodiṣi gadgadena vacasā, kasyāgrato rudyate</l>
<l>nanvetanmama, kā tavāsmi, dayitā, nāsmītyato rudyate || 312 ||</l>
</lg></b>
<b><lg>
<l>6. vākyāntarasagarbhaṃ yat tad vākyaṃ garbhitaṃ viduḥ |</l>
<l>rasāntaraviraskāre tadiṣṭaṃ <hi>neṣṭamanyathā</hi> || 313 ||</l>
</lg></b>
<pb n="512"/>
<p>yathā—</p>
<p><b>diṅ‍mātaṅgaghaṭāvibhaktacaturāghāṭā mahī sādhyate</b>. (pṛ. 362)</p>
<b><lg>
<l>7. deśabhāṣāprabhedena prakṛtyādibhidāpi vā |</l>
<l>apadaṃ tasya cānujñā <hi>bhāṣācitreṣu</hi> tadyathā || 314 ||</l>
</lg></b>
<b><lg>
<l>hā to jo jjaladeu naiva padanaḥ sākṣādayaṃ bhūtale</l>
<l>tatkiṃ dīsaï saccamā hatavapuḥ kāmaḥ kila śrūyate |</l>
<l>ai pacchā kialeu bhūtapatinā gaurīvivāhotsave</l>
<l>aiseṃ sacca ji bollu hastakaṭakaḥ kiṃ darpaṇenekṣyate || 315 ||</l>
</lg></b>
<b><lg><l>8. aśarīraṃ kriyāhīnaṃ kriyāpekṣā na yatra tu |</l>
<l>yatrāstyāderapekṣā vā na <hi>doṣastatra</hi> tadyathā || 316 ||</l>
</lg></b>
<b><lg>
<l>kiyanmātraṃ jalaṃ vipra jānudagh‍naṃ narādhipa |</l>
<l>tathāpīyamavasthā te na sarvatra bhavādṛśāḥ || 317 ||</l>
</lg></b>
<b><lg>
<l>yatropamāne dharmāḥ syurnopameyena sammitāḥ |</l>
<l>tadūnopamamityāhustatprasiddhau <hi>na duṣyati</hi> || 318 ||</l>
</lg></b>
<p>yathā— (bhāmahā. 2.41,42,43,44)</p>
<b><lg>
<l>sa mārutākampitapītavāsā bibhrat salīlaṃ śaśibhāsamabjam |</l>
<l>yadupravīraḥ pragṛhītaśārṅgaḥ sendrāyudho megha ivābabhāse || 319 ||</l>
</lg></b>
<b><lg>
<l>śakracāpagrahādatra darśitaṃ kila kārmukam |</l>
<l>vāsaḥ śaṅkhānupādānādūnamityatra cocyate || 320 ||</l>
</lg></b>
<b><lg>
<l>sarvaṃ sarveṇa sārūpyaṃ nāsti bhāvasya kasyacit |</l>
<l>yathopapatti kṛtibhirupamānaṃ prayujyate || 321 ||</l>
</lg></b>
<b><lg>
<l>akhaṇḍamaṇḍalaḥ k‍venduḥ k‍va kāntānanamadyuti |</l>
<l>yatkiṃcitkāntisāmyāttu śaśinevopamīyate || 322 ||</l>
</lg></b>
<p>9. tenādhikopamaṃ vyākhyātam | yathā—(bhāmahā. 2.58, 59)</p>
<b><lg>
<l>sa pītavāsāḥ pragṛhītaśārṅgo manojñabhīmaṃ vapurāpa kṛṣṇaḥ |</l>
<l>śatahradendrāyudhavānniśāyāṃ saṃsṛjyamānaḥ śaśineva meghaḥ || 323 ||</l>
</lg></b>
<pb n="513"/>
<b><lg>
<l>śaśino grahaṇādetadādhikyaṃ kila na hyayam |</l>
<l>nirdiṣṭa upameye 'rthe vācyo vā jalajo 'tra tu || 324 ||</l>
</lg></b>
<b><lg>
<l>na sarvasārūpyamayaṃ vistareṇodito vidhiḥ |</l>
<l>abhiprāyātkavervātra vidheyā jalaje matiḥ || 325 ||</l></lg></b> (bhāmahā. 2.60)
<b><lg>
<l>bhinnaliṅgatvamapyāhurupamādūṣaṇaṃ tathā |</l>
<l>vacobhedo <hi>na doṣāya</hi> yatrodvogo na dhīmatām || 326 ||</l></lg></b> (kāvyāda. 2.51)
<p>tatra liṅgabhede na doṣo yathā—</p>
<b><lg>
<l>anyadā bhūṣaṇaṃ puṃsaḥ śamo lajjeva yoṣitaḥ |</l>
<l>parākramaḥ paribhave vaiyātyaṃ surateṣviva || 327 ||</l></lg></b> (māgha. 2.44)
<p>vacanabhede na doṣo yathā—</p>
<b><lg>
<l>ājñā iva jaganmṛtyoḥ prāṇā iva nayaśriyaḥ |</l>
<l>gṛhā iva tapassiddherdārā iva vibhorgatiḥ || 328 ||</l>
</lg></b>
<b><lg><l>10. śliṣṭamaspṛṣṭaśaithilyaṃ śithilaṃ tadviparyayaḥ |</l>
<l><hi>gauḍīyairiṣyate</hi> tattu bandhaprāśastyagauravāt || 329 ||</l></lg></b> (kāvyāda. 1.43)
<p>yathā—(kāvyāda. 1.44)</p>
<b><lg>
<l>līlāvilolalalanālalitālakalālasāḥ |</l>
<l>vilup‍tamālatīmālā jalakālānilā vavuḥ || 330 ||</l>
</lg></b>
<b><lg><l>11. anālocyaiva vaiṣamyamarthālaṅkāraḍambarau |</l>
<l>avekṣamāṇā vavṛdhe paurastyā kāvyapaddhatiḥ || 331 || (kāvyāda. 1.50)</l>
</lg></b>
<p>yathā—(kāvyāda. 1.49)</p>
<b><lg>
<l>candanapraṇayodgandhirmando malayamārutaḥ |</l>
<l>spardhate ruddhamaddhairyo vararāmānanānilaiḥ || 332 ||</l>
</lg></b>
<b><lg>
<l>dīp‍tamityaparairbhūm‍nā kaṭhoramapi badhyate |</l>
<l>nyakṣeṇa pakṣaḥ kṣapitaḥ kṣatriyāṇāṃ kṣaṇāditi || 333 ||</l></lg></b> (kāvyāda. 1.72)
<b><lg><l>12. āvidvadaṅganābālaprasiddhārthaṃ prasādavat |</l>
<l>viparyayo 'syāprasannaṃ citrādau <hi>tanna duṣyati</hi> || 334 ||</l></lg></b> (bhāmaha. 2.3)
<pb n="514"/>
<p>yathā—(devīśa.)</p>
<b><lg>
<l>yāśritā pāvanatayā yātanācchidanīcayā</l>
<l>yācanīyā dhiyā māyāyāmāyāsaṃ stutā śriyā || 335 ||</l>
</lg></b>
<b><lg><l>13. adhyāhārādigamyārthe neyārthamiti tadviduḥ |</l>
<l>prasiddhergamyate yasmi<hi>nna ca taddoṣavadya</hi>thā || 336 ||</l>
</lg></b>
<b><lg>
<l>mā bhavantamanalaḥ pavano vā vāraṇo madakalaḥ paraśurvā |</l>
<l>vāhinījalabharaḥ kuliśaṃ vā svisti te 'stu latayā saha vṛkṣa || 337 ||</l>
</lg></b>
<b><lg><l>14. asabhyārthaṃ mataṃ grāmyaṃ tad grāmyok‍tyaiva duṣyati |</l>
<l>vidagdhoktau tu tasyāhu<hi>rguṇavattvaṃ</hi> manīṣiṇaḥ || 338 ||</l>
</lg></b>
<p>yathā—(kāvyāda. 1.64)</p>
<b><lg>
<l>kāmaṃ kandarpacaṇḍālo mayi vāmākṣi nirdayaḥ |</l>
<l>tvayi nirmatsaro diṣṭ‍yetyevamādi yathoditam || 339 ||</l>
</lg></b>
<b><lg><l>15. ojaḥ samāsabhūyastvaṃ taddīp‍tārtheṣu badhyate |</l>
<l>viparyayo 'syāsamastaṃ dīp‍tārthaṃ <hi>cainna doṣabhāk</hi> || 340 ||</l>
</lg></b>
<p>yathā—(vesaṃ. 3.22)</p>
<b><lg>
<l>yo yaḥ śastraṃ bibharti svabhujagurumadaḥ pāṇḍavīnāṃ camūnāṃ</l>
<l>yo yaḥ pāñcālagotre śiśuradhikavayā garbhaśayyāṃ gato vā |</l>
<l>yo yastatkarmasākṣī carati mayi raṇe yaśca yaśca pratīpaḥ</l>
<l>krodhāndhastasya tasya svayamapi jagatāmantakasyāntako 'ham || 341 ||</l>
</lg></b>
<b><lg><l>16. samastamasamastaṃ vā na nirvahati yad vacaḥ |</l>
<l>tadanirvyūḍhamasyāpi <hi>na doṣaḥ kvāpi</hi> tadyathā || 342 ||</l>
</lg></b>
<b><lg>
<l>prasīda caṇḍi! tyaja manyumañjasā janastavāyaṃ purataḥ kṛtāñjaliḥ |</l>
<l>kimarthamutkampitapīvarastanadvayaṃ tvayā lup‍tavilāsamāsyate || 343 ||</l>
</lg></b>
<b><lg><l>17. analaṅkāramityāhuralaṅkārojjhitaṃ vacaḥ |</l>
<l>pūrvottarānusandhāne tasya <hi>sādhutvamiṣyate</hi> || 344 ||</l>
</lg></b>
<p>yathā—(māgha. 2.68)</p>
<b><lg>
<l>niśamya tāḥ śeṣagavīrabhidhātumadhokṣajaḥ |</l>
<l>śiṣyāya bṛhatāṃ patyuḥ prastāvamadiśad dṛśā || 345 ||</l>
</lg></b>
<pb n="515"/>
<p>(<b>vākyārthadoṣāṇāmadoṣaḥ</b>)</p>
<p>atha vākyārthadoṣāṇāmadoṣaḥ | tatra ca —</p>
<b><lg><l>1. samudāyārthaśūnyaṃ yat tadapārthaṃ pracakṣate |</l>
<l>tanmattonmattabālānāmukteranyatra duṣyati || 346 || (kāvyāda. 4.5)</l>
</lg></b>
<p>yathā—</p>
<b><lg>
<l>k‍vākāryaṃ śaśalakṣmaṇaḥ k‍va ca kulaṃ bhūyo 'pi dṛś‍yeta sā</l>
<l>doṣāṇāṃ praśamāya me śrutamaho kope 'pi kāntaṃ mukham |</l>
<l>kiṃ vakṣyantyapakalpaṣāḥ katadhiyo rekhaiva sānyādṛśī</l>
<l>cetaḥ svāsthyamupaihi kaḥ khalu yuvā dhanyo 'dharaṃ pāsyati || 347 ||</l>
</lg></b>
<b><lg><l>2. yadaprayojanaṃ yacca gatārthe vyarthameva tat |</l>
<l>tasyāpi k‍vāpi <hi>nirdoṣaḥ</hi> prayogo dṛś‍yate yathā || 348 ||</l>
</lg></b>
<b><lg>
<l>gītā viduravākyāni dharmāḥ śāntanaveritāḥ|</l>
<l>na śrutā bhārate yena tasya janma nirarthakam || 349 ||</l>
</lg></b>
<b><lg>
<l>hṛtkaṇṭhavaktraśrotreṣu kasya nāvasthitaṃ tava |</l>
<l>śrīkhaṇḍahārakarpūradantapatraprabhaṃ	yaśaḥ || 350 ||</l>
</lg></b>
<b><lg><l>3. aviśeṣeṇa pūrvoktaṃ yadi bhūyo 'pi kīrtyate |</l>
<l>tadekārthaṃ rasākṣip‍tacetasāṃ <hi>tanna duṣyati</hi> || 351 ||</l>
</lg></b>
<p>yathā—(māmā. 5.30)</p>
<b><lg>
<l>asāraṃ saṃsāraṃ parimuṣitarat‍naṃ tribhuvanaṃ</l>
<l>nirālokaṃ lokaṃ maraṇaśaraṇaṃ bāndhavajanam |</l>
<l>adarpaṃ kandarpaṃ jananayananirmāṇamaphalaṃ</l>
<l>jagajjīrṇāraṇyaṃ kathamasi vidhātuṃ vyavasitaḥ || 352 ||</l>
</lg></b>
<b><lg><l>4. saṃśayāyaiva sandigdhaṃ yadi jātu prayujyate |</l>
<l>syādalaṅkāra evāsau <hi>na doṣastatra</hi> tadyathā || 353 ||</l>
</lg></b>
<b><lg>
<l>katto lambhaï paṃthia sattharaaṃ ettha gāmaṇigharammi |</l>
<l>uṇṇaapaohare pekkhiūṇa jaï vasasi tā vasasu || 354 ||</l></lg></b> (gāsa.ve. 879)
<pb n="516"/>
<lg><l>(kuto labhyate pathika srastarakamatra grāmaṇīgṛhe |</l>
<l>unnatapayodharān prekṣya yadi vasasi tad vasa ||)</l></lg>
<b><lg><l>5. vākye prabandhe cārthānāṃ paurvāparyaviparyayaḥ |</l>
<l>doṣaḥ so 'pakramo nāma citrahetau <hi>na duṣyati</hi> || 355 ||</l>
</lg></b>
<p>yathā—(kāvyāda. 2.257)</p>
<b><lg>
<l>paścātparyasya kiraṇānudīrṇaṃ candramaṇḍalam |</l>
<l>prāgeva hariṇākṣīṇāmudīrṇo rāgasāgaraḥ || 356 ||</l>
</lg></b>
<b><lg><l>6. yasmin rīteranirvāhaḥ khinnaṃ tadabhidhīyate |</l>
<l><hi>na doṣastasya</hi> tu k‍vāpi yatra cchāyā na hīyate || 357 ||</l>
</lg></b>
<p>yathā—</p>
<b><lg>
<l>abhinavavadhūroṣasvāduḥ	karīṣatanūnapā—</l>
<l>dasaralajanāśleṣakrūrastuṣārasamīsṇaḥ |</l>
<l>galitavibhavasyājñevādya dyutirmasṛṇā rave—</l>
<l>rvirahivanitāvaktraklaibyaṃ bibharti niśākaraḥ || 358 ||</l>
</lg></b>
<b><lg><l>7. lokātīta ivārtho yaḥ so 'timātra <hi>iheṣyate</hi> |</l>
<l>vārtādau tena tuṣyanti vidagdhā netare janāḥ ||</l></lg></b> (kāvyāda. 1.85, 89)
<b><lg>
<l>tacca vārtābhidhāneṣu varṇanāsvapi vidyate |</l>
<l>kāntaṃ sarvajagatkāntaṃ laukikārthānatikramāt || 360 ||</l></lg></b> (kāvyāda. 1.89)
<p>vārtābhidhāne yathā—</p>
<b><lg>
<l>gṛhāṇi nāma tānyeva taporāśirbhavādṛśaḥ |</l>
<l>sambhāvayati yānyevaṃ pāvanaiḥ pādapāṃsubhiḥ|| 361 ||</l></lg></b> (kāvyāda. 1.86)
<p>varṇanāyāṃ yathā—</p>
<b><lg>
<l>anayoranavadyāṅgi stanayorjṛmbhamāṇayoḥ |</l>
<l>avakāśo na paryāp‍tastava bāhulatāntare || 362 || (kāvyāda. 1.87)</l>
</lg></b>
<b><lg>
<l>iti saṃbhāvyamevaitadviśeṣākhyānasaṃskṛtam |</l>
<l>kāntaṃ bhavati sarvasva lokasīmānu vartinaḥ || 363 ||</l></lg></b> (kāvyāda. 1.88)
<pb n="517"/>
<p>tadatikrame vārtābhidhānaṃ yathā—(kāvyāda. 1.90)</p>
<b><lg>
<l>devadhiṣṇayamivārādhyamadyaprabhṛti no gṛham |</l>
<l>yuṣmatpādarajaḥ pātadhautaniśśeṣakalmaṣam || 364 ||</l>
</lg></b>
<p>varṇanā yathā—(kāvyāda. 1.91)</p>
<b><lg>
<l>alpaṃ nirmitamākāśamanālocyaiva vedhasā |</l>
<l>idamevaṃvidhaṃ bhāvi bhavatyāsstanajṛmbhaṇam || 365 ||</l>
</lg></b>
<b><lg><l>8. idamatyuktirityuktametadgauḍopalālitam |</l>
<l>prasthānaṃ prākpraṇītaṃ tu sāraṃ vaidarbhavartmanaḥ || 366 || (kāvyāda. 1.92)</l>
</lg></b>
<b><lg>
<l>paruṣaṃ niṣṭhurārthaṃ yadatīva hi vigarhitam |</l>
<l>viruddhalakṣaṇādyāsu taduktiṣu <hi>na duṣyati</hi> || 367 ||</l>
</lg></b>
<p>yathā—</p>
<b><lg>
<l>hālāhalaṃ viṣaṃ bhuṅkṣva sakhi mā tatra viśvasīḥ |</l>
<l>yadvā na dahyase kāṣṭhaiḥ svalpaistvamiti me matiḥ || 368 ||</l>
</lg></b>
<b><lg><l>9. aprastutarasaṃ prāhurvirasaṃ vastu sūrayaḥ |</l>
<l><hi>iṣṭaṃ</hi> tasyāpyanujñānamaprādhānye tayoryathā || 369 ||</l>
</lg></b>
<b><lg>
<l>kṣip‍to hastāvalag‍naḥ prasabhamabhihato 'pyādadānoṃ 'śukāntaṃ</l>
<l>gṛh‍ṇan keśeṣvapāstaścaraṇanipatito nekṣitaḥ saṃbhrameṇa |</l>
<l>āliṅgan yo 'vadhūtastripurayuvatibhiḥ sāśrunetrotpalābhiḥ</l>
<l>kāmīvārdrāparādhaḥ sa dahatu duritaṃ śāmbhavo vaḥ śarāg‍niḥ ||</l></lg></b> (amaruka. 2)
<b><lg><l>10. hīnaṃ yatropamānaṃ syādupameyaṃ guṇādhikam |</l>
<l>hīnopamaṃ tadapyāhu<hi>rna doṣaḥ</hi> k‍vāpi tadyathā || 371 ||</l>
</lg></b>
<b><lg>
<l>tataḥ kumudanāthena kāminīgaṇḍapāṇḍunā |</l>
<l>netrānandena candreṇa māhendrī digalaṅkṛtā || (mahābhā. droṇa. 184.46)</l>
</lg></b>
<b><lg>
<l>yatropamānamutkṛṣṭamupameyaṃ nikṛṣyate |</l>
<l>jñeyaṃ tadadhikaupamyamasyāpi <hi>k‍vāpyadoṣatā</hi> || 373 ||</l>
</lg></b>
<pb n="518"/>
<p>yathā—(kāvyāda. 2.50)</p>
<b><lg>
<l>kāntyā candramasaṃ dhām‍nā sūryaṃ dhairyeṇa cārṇavam |</l>
<l>rājannanukaroṣi tvaṃ saubhāgyenāpi manmatham || 374 ||</l>
</lg></b>
<b><lg><l>11. upamānena vaiṣamyād bhavedasadṛśopamam |</l>
<l>tasyābhyanujñāmicchanti vyatirekopamādiṣu || 375 ||</l>
</lg></b>
<b><lg>
<l>prahitaḥ pradhanāya mādhavānahamākārayituṃ mahībhujā |</l>
<l>na pareṣu mahaujasaśchalādapakurvanti malimlucā iva ||</l></lg></b> (māgha. 16.52)
<b><lg>
<l>yasyopamānaṃ lokeṣu na prasiddhaṃ tadiṣyate |</l>
<l>aprasiddhopamaṃ nāma tatkavaci<hi>nnaiva duṣyati</hi> || 377 ||</l>
</lg></b>
<p>yathā—</p> <b><lg><l>ud‍garbhahūṇaramaṇīramaṇopamardabhag‍nonnatastananiveśanibhaṃ himāṃśoḥ |</l>
<l>bimbaṃ kaṭhorabisakāṇḍakaḍāragaurairviṣṇoḥ padaṃ prathamamagrakarairvyanakti || 378 ||</l>
</lg></b>
<b><lg>
<l>12. niralaṅkāramityāhuralaṅkārojjhitaṃ vacaḥ |</l>
<l>arthaurjityeṣu tasyāpi k‍vaci<hi>nnirdoṣatā</hi> yathā || 379 ||</l>
</lg></b>
<b><lg>
<l>yāñcāṃ dainyaparābhavapraṇayinīṃ nekṣvākavaḥ śikṣitāḥ</l>
<l>sevāsaṃvalitaḥ kadā raghukule maulau nibaddho 'ñjaliḥ |</l>
</lg></b>
<b><lg>
<l>sarvaṃ tad vihitaṃ tadāpyudadhinā naivoparodhaḥ kṛtaḥ</l>
<l>pāṇiḥ samprati me haṭhāt kimaparaṃ spraṣṭuṃ dhanurvāñchati || 380 ||</l>
</lg></b>
<b><lg>
<l>13. asabhyārthaṃ yadaślīlaṃ yadarthāntaravāci vā |</l>
<l>tasyeha dṛś‍yate bhūm‍nā prayogo <hi>nāpi dṛṣyati</hi> || 381 ||</l>
</lg></b>
<p>yathā—</p> <b><lg><l>adyāpi tatkanakakuṇḍalaghṛṣṭagaṇḍaṃ</l>
<l>vaktraṃ smarāmi viparītaratābhiyoge |</l>
<l>āndolanaśramavaśasphuṭagharmabindu—</l>
<l>muktāphalaprakaravicchuritaṃ priyāyāḥ || 382 ||</l></lg></b> (caupa.12)
<b><lg><l>14. deśo 'drivanarāṣṭrādiḥ kālo rātriṃdivartavaḥ |</l>
<l>nṛttagītaprabhṛtayaḥ kalāḥ kāmārthasaṃśrayāḥ || 383 ||</l></lg></b> (kāvyāda. 4.40—42)
<b><lg>
<l>carācarāṇāṃ bhūtānāṃ pravṛttirlokasaṃjñitā |</l>
<l>hetuvidyātmako nyāyaḥ sasmṛtiśrutirāgamaḥ || 384 ||</l></lg></b>
<pb n="519"/>
<b><lg>
<l>teṣu teṣvayathārūḍhaṃ yadi kiñcit pravartate |</l>
<l>kaveḥ pramādāddeśādivirodhītyetaducyate || 385 ||</l>
</lg></b>
<b><lg>
<l>virodhaḥ sakalo 'pyeṣa kadācit kavikauśalāt |</l>
<l><hi>vyutkramya doṣagaṇanāṃ</hi> guṇavīthīṃ vigāhate ||</l></lg></b> (kāvyāda. 4.57)
<p>tatra <b>deśaviruddhasya</b> guṇabhāvo yathā—</p>
<b><lg>
<l>tasya rājñaḥ prabhāveṇa tadudyānāni jajñire |</l>
<l>ārdrāṃśukapravālānāmāspadaṃ suraśākhinām || 387 ||</l></lg></b>(kāvyāda. 4.58)
<p><b>kālaviruddhasya</b> yathā—</p>
<b><lg>
<l>rājñāṃ vināśapiśunaścacāra kharamārutaḥ |</l>
<l>dhūnvan kadambarajasā saha sap‍tacchadodgamān || 388 ||</l></lg></b> (kāvyāda. 4.59)
<p><b>lokaviruddhasya</b> yathā—</p>
<b><lg>
<l>aindavādarciṣaḥ kāmī śiśiraṃ havyavāhanam |</l>
<l>abalāvirahak‍leśavihvalo gaṇayatyayam || 389 ||</l></lg></b> (kāvyāda. 4.61)
<p><b>yuktiviruddhasya</b> yathā—</p>
<b><lg>
<l>sa saṅkocaścandrādiva kumudarāśeraśaraṇaḥ</l>
<l>sa sūryāt kokānāṃ viraha iva lup‍tapratividhiḥ |</l>
<l>guṇebhyaste khedapraśamanaparebhyo 'pi yadayaṃ</l>
<l>khalānāmud‍vegastadidamamṛtādeva	maraṇam || 390 ||</l>
</lg></b>
<p><b>aucityaviruddhasya</b> yathā—(rā.ca.19.89)</p>
<b><lg>
<l>tenātha	nātha	durudāharaṇātapena</l>
<l>saumyāpi nāma paruṣatvamabhiprapannā |</l>
<l>jajvāla tīkṣṇaviśadāḥ sahasodgirantī</l>
<l>vāgarciṣastapanakāntiśileva	sītā || 391 ||</l>
</lg></b>
<p><b>vacanaviruddhasya</b> yathā—(kāvyāda. 4.10)</p>
<b><lg>
<l>asti kācidavasthā sā sābhiṣaṅgasya cetasaḥ |</l>
<l>yasyāṃ bhavedabhimatā viruddhārthāpi bhāratī || 392 ||</l>
</lg></b>
<b><lg>
<l>paradārābhiṣaṅgo me kathamāryasya yujyate |</l>
<l>pibāmi taralaṃ tasyāḥ kadā nu daśanacchadam || (kāvyāda. 4.11)</l>
</lg></b>
<pb n="520"/>
<p><b>dharmaviruddhasya</b> guṇībhāvo yathā—(kāvyāda. 4.63)</p>
<b><lg>
<l>pañcānāṃ pāṇḍuputrāṇāṃ pat‍nī pāñcālakanyakā |</l>
<l>satīnāmagraṇīścāsīddaivo hi vidhirīdṛśaḥ || 394 ||</l>
</lg></b>
<p><b>arthaviruddhasya</b> guṇībhāvo yathā—</p>
<b><lg>
<l>nītirāpadi yadgamyaḥ parastanmānimo hriye |</l>
<l>vidhurvidhuntudasyeva pūrṇastasyotsavāya saḥ || 395 || (māgha. 2.61)</l>
</lg></b>
<p><b>kāmaviruddhasya</b> guṇībhāvo yathā—</p>
<b><lg>
<l>dolātipreraṇatrastavadhūjanamukhod‍gatam |</l>
<l>kāmināṃ layavaiṣamyād geyaṃ rāgamavardhayat || 393 || (kāvyāda. 4.60)</l>
</lg></b>
<p>evamanye 'pi draṣṭavyāḥ | tadyathā śiraśśekharaḥ, karṇāvataṃsaḥ, śravaṇakuṇḍalaṃ,
puṣpamālā, dhanurjyā, ṭaṅkāradhvaniḥ, karikalabha ityādinā puṣṭārthatvamarthaviśeṣapratīteḥ |
tathā hi—śiraśśekharādīnāṃ prabhṛtiyogaḥ(?), puṣpamālāyāṃ vaiśā x x x diprāśastyaṃ,
dhanurjyāyāmārụ̄dhiḥ, karikalabhe karipramāṇatā pratīyate | bhuvanaśiraśśekharaḥ,
pṛthvīkarṇāvataṃsaḥ, sarasvatīśravaṇakuṇḍalaṃ, rat‍namālā, dhanurjyā, ṭaṅkāradhvaniḥ, kucakumbhaḥ,
karikalabhakaḥ ityādiṣūpacāraḥ |</p>
<p>nanu ca guṇakalpaneyaṃ nopacārakalpanā | tathā hi—viśeṣyeṣu guṇakalpanā
viśeṣaṇeṣūpacārakalpaneti pradarśitaṃ purastāt |1 na ca guṇavṛttirupacāravṛttāvantarbhavati,
api tūpacāravṛttirguṇavṛttau | dvidhā hi gauṇī, guṇanimittā upacāranimittā ca | satyametat |
kiṃtu vyavahitapratipattisādhanatvasādharmyādadūraviprakarṣeṇa gauṇīmapyupacaritāmevācakṣate |</p>
<p><b>akṣapāda</b>stu 'sahacaraṇasthānatādarthyādibhyastadvadupacāra' iti bruvāṇo (nyāyasū.
2.2) yaṣṭīḥ praveśaya, mañcāḥ krośanti, mallikā pradīpa ityādiṣu lakṣaṇāmapyupacārapakṣe
pratikṣipati | na ca lakṣaṇāgauṇyorabheda iti vaktavyam | yadāha <b>bhaṭṭaḥ</b> —</p>
<b><lg>
<l>abhidheyāvinābhūtapratītirlakṣaṇeṣyate |</l>
<l>lakṣyamāṇaguṇairyogād vṛtteriṣṭā tu gauṇatā || 397 ||</l></lg></b> (tavā. 14.22)
<!-- NOTES pg=520!-->
1. pṛṣṭha 44 |
<pb n="521"/>
<p>tatra lakṣaṇāyāṃ yathaivākṛtivacanaḥ śabdaḥ tatsahacaritāṃ vyaktiṃ lakṣayati tathaiva
yaṣṭimañcapradīpādayastatsambaddhapuruṣādilakṣaṇārthāḥ prathante | gauṇyāṃ punarag‍nirmāṇavakaḥ,
siṃho devadattaḥ, gaurbāhīkaḥ, ityādiṣu nāg‍nitvādyavinābhāvena māṇavakādayaḥ pratīyante |
kiṃ tarhi—</p>
<b><lg>
<l>vahnitvalakṣaṇādarthād yatpaiṅgalyādi gamyate |</l>
<l>tena māṇavake buddhiḥ sādṛś‍yādupajāyate || 398 ||</l></lg></b> (tavā. 14.22)
<p>nanu ca na gauṇamukhyayorviveko yujyate | tathā hi— eka evāyaṃ gośabdo vākye
k‍vacijjātiviśeṣābhidhāyī gauranubandhya iti, k‍vacijjātyupasarjanadravyamātravācī
gaurānīyatāmiti, k‍vacitparicchinna eva dravyaviśeṣe vartate, astyatra kāṃcid gāṃ
paś‍yasīti (mabhā. 1.2.58); k‍vacittu rūḍhasambandheṣu kriyāguṇeṣu gośabdaḥ prayujyamāno
dṛś‍yate, yathā— jāḍyādaucchiṣṭyāt sarvasahatvānmahāśanatvād vā gaurbāhīka iti |
tadevaṃ sarvaśaktergośabdasyārthaprakaraṇādibhiravacchidyamānasāmarthyasya pṛthivyādāviva
bāhīke 'pi vartamānasya na gauṇatvamupapadyate | tadāha—(vāpa. 2.253)</p>
<b><lg>
<l>sarvaśaktestu tasyaiva śabdasyānekakarmaṇaḥ |</l>
<l>prasiddhibhedād gauṇatvaṃ mukhyatvaṃ vā prakalpyate || 399 ||</l>
</lg></b>
<p>tathā hi— (vāpa. 2.252)</p>
<b><lg>
<l>yathā sās‍nādimān piṇḍo gośabdenābhidhīyate |</l>
<l>tathā jāḍyādiguṇavān bāhīko 'pyabhidhīyate || 400 ||</l>
</lg></b>
<p>yatra svaviṣaya eva śabdaḥ prayujyate tatra mukhyaḥ | yatra tu kutaścinnimittāt
pravṛttinimittamarthāntare 'dhyasya prayujyate tatra gauṇaḥ |</p>
<p>yadyapi jātiśabdaḥ tayā jātyā svanibandhanabhūtayā vinātyantānabhidheye
kriyāguṇamātradvāreṇa nānyatra vartitumarhati, na ca śabdenāpravartamānena gaurbāhīka iti
sāmānādhikaraṇyaprayogo ghaṭate, tathāpi yathā— kathaṃcit sammohād rajjudravye
prāp‍te buddhiviparyayāṃdarthāntare 'rthārarūpamadhyāropya svaviṣaya eva sarpaśabdaṃ prayuṅkte
tathā kasyacideva sadṛśasya dharmasya bhūtasya darśanād bhāvino vā bhūtāsaṅgāt
prāp‍tarūpaviparyāsāyāṃ buddhau bāhīke gotvamāsajya gośabdaṃ sās‍nādimatyeva
piṇḍe prayuṅkte |</p>
<pb n="522"/>
<p>evamapyartharūpamātraviparyayaḥ, śabdasya tu svaviṣayavyabhicāro na vidyate |</p>
<p>na cādhyāropaḥ śakyate kartum | tathā hi — yadā tāvad bhrāntyā mṛgatṛṣṇāyāṃ
toyaṃ śuktikāyāṃ rajatamadhyāropya tacchabdaṃ prayuṅkte tadobhayoḥ pratipādyapratipādakayo—
rmukhyādhyavasānarūpeṇaiva toyādipratītestadbhāvāpattirmukhyatvam; athāpi vaktā vivekī san
itaravañcanārthaṃ prayuṅkte, śrotā ca na viviṅkte, tadā tu ekasya vivekenā—
dhyāropābhāvāditarasya ca viparyayamukhyatvānnaikamapi prati gauṇatvopapattiḥ |</p>
<p>yadā tu dvāvapyabhrāntau tadobhayoḥ sādṛś‍yādinimittāt tannimittavatya—
rthādhyavasānādadhyāropābhāvaḥ | yathaiva hyasadṛśānāmarthānāṃ tiktamadhurādīnāṃ na kathaṃcidapi
pratītyabhāvāt parasparādhyāropaṇam, evaṃ sadṛśānāmapi vivekajñānāt nopapadyate | na ca
pratītiviparītaṃ jñānaṃ vyavahārāṅgaṃ bhavati |</p>
<p>na ca pravṛttinimittamantareṇa śabdo na pravartate, buddhistu viṣayamantareṇāpi pravartata
iti vaktumucitam |</p>
<p>na cārtharahitā buddhirātmākāramātramanubhaviṣyatīti vaktavyam | nīlamida—
mityādibuddhiṣu grāhyasya bāhyatvenaivāvabhāsāt |</p>
<p>api cāyaṃ gauṇamukhyāvibhāgaḥ śrotṝṇāmarthaviśeṣāvadhāraṇe vyāpriyate | te ca
padaśravaṇavelāyāmanadhyāropitasvārthavṛttyaiva gavādipadamadhyavasāya bāhīkādipadasāmānā—
dhikaraṇyānyathānupapattyā gauṇatāṃ parikalpayanti | tatra caiṣāṃ svayamanadhyāropyaiva gotvaṃ,
tatsādṛś‍yapratītirbhavati | sā ca kiṃ śabdād arthād vetyanvicchatāmanvayavyati—
rekābhyāmarthāditi niścayo jāyate |</p>
<p>katham?</p>
<b><lg>
<l>siṃhaśabde hyanukte 'pi siṃhārthasadṛśī matiḥ |</l>
<l>jāyate na tvabuddhe 'rthe siṃhaśabde śrute 'pi naḥ || 401 ||</l></lg></b> (tavā. 1.4.25)
<p>yadā ca śrotṝṇāṃ svayamevādhyāropābhāvastadā vaktaryapi naivaiṣāmiyaṃ kalpanā bhavati;
yathā kṛtamanena siṃhatvamadhyāropitamiti |</p>
<p>kathaṃ tarhi siṃhatvāvinābhūtānekakriyāguṇasamudāyo 'nena devadatte vivakṣitaḥ?</p>
<p>yat‍nagauravabhayānna svairabhidhānairbravīti | na cāsya samastasya kiṃcidekaṃ vācakaṃ
<!-- NOTES pg=522!-->
1. pṛṣṭha 334
<pb n="523"/>
padamasti | tenāvinābhāvitayā kathaṃ tu siṃhatvāt tatpratītirbhavediti tattāvadabhidhīyate
yataḥ sthitayā śabdaśak‍tyā puṃsāṃ vyavahāro na tadvaśena śak‍tyantaropajana iti |
kiṃca—(tavā. 1.4.22)</p>
<b><lg>
<l>yadadhyāsena vaktṝṇāṃ gauṇī vṛttiḥ prakalpyate |</l>
<l>vede sā na kathaṃcit syādadhyāropayiturvinā || 402 ||</l>
</lg></b>
<p>evaṃ tarhi sarva ete gavādiśabdā jātidravyaguṇakriyāsamudāyavācinaḥ
samastārthāsambhave sās‍nādimadādau prayujyamānā mukhyāḥ bāhīkādau tu
katipayaguṇakriyāyogāt pravartamānā gauṇatāṃ labhante | tatrābhidhīyate—</p>
<b><lg>
<l>samudāyārthavācitve naikadeśe bhaved gatiḥ |</l>
<l>śataśabdānna pañcāśanmukhyarūpeṇa gamyate || 403 ||</l></lg></b>(tavā.)
<p>bhavati tu jātimātre dṛṣṭe sarvakriyāguṇapratyastamaye 'pi prayogaḥ pratyayaśca
mukhyātmanaiva, na bāhīkādiṣviva gośabdādupacaritaḥ | aprasahyakāryapi hi kadācid
rogeṇopahataḥ siṃhyāḥ putraḥ siṃha eva | jātivācitā ca gavādiśabdānāṃ 1purastāduktā
bādhyeta | kriyāguṇānāṃ tvānantyānna śakyaṃ prativyakti guṇasambandho 'nubhavitum |</p>
<b><lg>
<l>ekasyāmeva ca vyaktau bālyādiṣu guṇakriyāḥ |</l>
<l>anyāścānyāśca śakyante nābhidhātumasaṅgateḥ || 404 ||</l></lg></b> (tavā.)
<p>na cānyat sāmānyaṃ śakyate kalpayitum, jātyantare 'pi k‍vacit
kāsāṃcitsambhavāt | na cānabhihitaṃ gotvaṃ guṇakriyāṇāṃ vyavacchedakaṃ bhavati, apratīteḥ |
abhihitaṃ cet tatpratyayādevāśeṣaguṇakriyāvagamādabhidhānaśak‍tayanavasara iti | (tantravā.)</p>
<p>anye tu śaktipramāṇādibhirnyūnaṃ gauṇam, atiśayavantaṃ sampūrṇaṃ mukhyamityācakṣateṃ
nyūnā hi devadatte śaktiḥ sampūrṇā siṃhe, alpaṃ pramāṇaṃ kūpe mahat samudra iti | (vāpa.
2.253)</p>
<p>tatrāpare bruvate (tavā.)—śabdābhidheyatayā nyūnamadhikaṃ vā vijñāyate, na tu
śaktipramāṇādyupacayāpacayena | yo hi śabdo yenārthenāvabaddho 'rthāntaraṃ nīyate
tadupacitamapyartharūpaṃ tacchabdaṃ prati nyūnameva | tathā hi—'kūpaḥ samudraḥ pāṭalīputraḥ svarga'
ityādau alpapramāṇaśaktyādāvapi svārthe kūpādiśabdānāṃ mukhyatvameva | ataḥ 'svārthe
pravartamāno mukhyo 'rthāntare tu gauṇa' iti nyāyyam |</p>
<pb n="524"/>
<p>tatra jātiḥ gavādiśabdānāṃ pravṛttinimittaṃ, jātau hi svārthe prāp‍tasvarūpāṇya—
bhidhāṃnāni tatsahacaritāṃstadvāreṇaiva dharmān saṃspṛśanti | tatra rūḍhasambandhasya
prasiddhasāhacaryasya kriyāguṇāderdharmāntarasya darśanādatajjātīyeṣu jātiśabdaḥ prayujyamāno
gauṇa ityucyate | ḍitthāḍiṣvapyanāśritākṛtiṣu kriyāguṇanimittāyāṃ śabdapravṛttāvarthāntara—
samudbhavād gavādivadeva gauṇamukhyatve |</p>
<p>atrāhuḥ—ajahatsvārthāḥ sarvā vṛttayaḥ pūrvaśak‍tyanusārasambhave śak‍tyantarakalpane
pramāṇābhāvāt; sambhaviṣyati cātra gotvāvagatavyak‍tyupasthāpitajāḍyādyaneka—
dharmapratyayād bāhīke pratyaya iti pūrvaiva śaktirnimittam | ato na saṃśayahetutvena
vyavahārocchedakāraṇaṃ prasiddhahānāprasiddhakalpanamāśrayaṇīyam |</p>
<p>api ca yathā gaurbāhīka iti kṛtapratyayalopo gośabdo bāhīkārthāntare pravartamāno
gauṇa ityucyate, tathā gargasyāpatyāni bahūni gargāḥ, vidā iti pratyayalopāt
prakṛtiśabdāḥ pratyayārthe vartamānā arthāntaravacanatvād gauṇā bhaveyuḥ (vāpa. 2.221)
tasmādeka eva śabdo 'nekamarthaṃ yaugapadyena paryāyeṇa vābhidhatte, na tu svārthamutsṛjyārthāntare
pravartate | prasiddhyaprasiddhibhyāṃ ca tasya mukhyagauṇavyapadeśo jāyate (vāpa. 2.263) |
tatra yaugapadye 'pi yadā prasiddhenārthenāvacchidyate śabdastadā mukhyavyapadeśaṃ labhate |
aprasiddhena tvarthena prāp‍tāvacchedasya gauṇavyapadeśo bhavati | paryāyeṇāpi yasmin vākye
prasiddhārthaḥ śabdastastra mukhyaḥ anyatra tu gauṇaḥ | tadāha—</p>
<b><lg>
<l>viparyāsādivārthasya yatrārthāntaratāmiva |</l>
<l>manyate sa gavādistu gauṇa ityucyate k‍vacit || 405 || (vāpa. 2.274)</l>
</lg></b>
<p>tasmāllabdhvā bhavatu so 'yamiti vā saṃbandhaḥ kriyatām | sarvathā yatrārthāntaravācī
śabdaḥ kutaścinnimittāt parityajyaiva svārthamarthāntare vartate, 'yaugapadyamatikramya paryāye
vyavatiṣṭhate |' (vāpa. 2.251) iti prasiddhiḥ, tasya tathābhūto 'rtho gauṇa iti
vyapadiś‍yate | yatra tu loke 'rthāntaratvena prasiddhistatra mukhyatvameva | yathaiva rūpādeva
kecit padārthāḥ keṣucit karmasu yogyatvenāśritaśaktayaḥ sādhanatvena prasiddhasambandhāḥ,
te ca darśanamātrādeva viśiṣṭaviṣayāstatratatrāvyabhicāreṇa pratīyante | tadyathā—
sīrāsimusalādayaḥ kṛṣivadhāvahananādiṣu prayogaikadeśarūpatvamiva pratipannā gṛhyante
(vāpa. 2.275) |</p>
<pb n="525"/>
<p>na caiṣāṃ karmāntareṣu śaktayo na prabhavanti | prasiddhā tu rūpaparikalpitameṣāṃ
niyatakriyāviṣayasādhanatvaṃ vyavasthitaṃ loke | teṣu karmāntareṣūpādīyamānāḥ sādhayanto 'pi
tadarthaṃ na tadaṅgatvena vyapadeśaṃ labhante | tathaivaite gavādayaḥ śabdāḥ pratyāyakatvasya
vicchedābhāvād rūpaparigraheṇa pratyāyanaśaktimātraparigraheṇa ca keṣucidartheṣu loke
prasiddhasambandhāḥ śrutimātrādeva tad‌viṣayatvenāvatiṣṭhante | pratyāyanaśaktimātraṃ tūpādāyānyatra
prayujyamānāḥ pratyāyayanto 'pi tānarthān tatsaṃbandhitvena lokavyavasthāprasiddhiṃ na
labhante |</p>
<p>tasmācchutimātreṇa śabdānāṃ yeṣvartheṣu tādarthyamavasīyate tameṣāṃ prasiddhaṃ
mukhyamarthamācakṣate (vāpa. 2.278)| yatra tu śrutimātraviṣayaṃ kṛtaṃ yat‍namabhikramya
nimittāntarataḥ pratītiḥ tamaprasiddhaṃ gauṇamityāhuḥ (vāpa. 2.266)| atrāpyucyate—
'prasiddhirnāma prajñānaṃ, na ca prajñāne kaścid viśeṣo 'sti | taduktam—</p>
<b><lg>
<l>prasiddhiriti vijñānaṃ na cāsyonātiriktatā |</l>
<l>tasmānna tatkṛtaḥ śakyo viśeṣo vak‍tumañjasā || 406 || (tavā. 3.2.1)</l>
</lg></b>
<p>api ca purārātprabhṛtīnāmākhyātasarūpāṇāṃ ca prasiddhārthābhidhāyināṃ
gauṇumakhyapravibhāgaḥ prasajyeta yathā— 'purā vidyotate, naḍena sma purā brāhmaṇā
adhīyate (kāśikā3.2.118) ārāddavīyo apasedha śatrūn (maisaṃ. 3.163),
ārācchatrumapa vādhasva dūraṃ (ṛve.10.42.7), vāyurvāyuraśvo 'śvastena teneti (mabhā.dī.
160)|</p>
<p>kiṃ ca gavādiśabdānāmapi vāgādiṣvaprasiddhargauṇatāprasaṅgaḥ | tasmācchrotragata—
prasiddhermūlaṃ tadvaktṛgataṃ bahvalpaprayogitvaṃ mukhyagauṇapravibhāgāya prakalpate | yasya bahuśaḥ
prayogaḥ sa mukhyaḥ, alpaśastu prayujyamāno gauṇa iti |</p>
<p>tadapi na samyak | alpaśo 'pi prayujyamāno nāsati sāmarthye pratyāyayed, ataḥ
so 'pi śabdāt pratīyata iti mukhya eva | atrāpi ca gavādīnāṃ vāgādiṣu gauṇatāprasaṅgo
vaktavyaḥ | na ca bahvalpaprayogitā mukhyagauṇatve hetuḥ | tathā hi—</p>
<b><lg>
<l>maṇḍakairbuhuśastṛp‍tiḥ	kadācit‌khaṇḍamodakaiḥ |</l>
<l>na tasya maṇḍakā mukhyā gauṇā vā khaṇḍamodakāḥ || 407 ||</l></lg></b> (tavā.3.2.1)
<p>evaṃ tarhi kevalādeva śabdād yo 'rthaḥ pratīyate sa mukhyo, yastu sopapadāt
<pb n="526"/>
sa gauṇaḥ (śābhā. 3.2.1) na hi yathā kevalādag‍niśabdād jvalanapratyayo bhavatyevaṃ
māṇavakapratyayaḥ, padāntarādhīnatvāt | yatrāpi padāntaraṃ na śrūyate tatrāpyarthaprakaraṇāpekṣaṃ
tadeva vyāpriyate (tavā.) | taduktam—(vāpa. 2.264)</p>
<b><lg>
<l>arthaprakaraṇāpekṣo yo vā śabdāntaraissaha |</l>
<l>prayukto gamayatyarthaṃ sa gauṇa iti gīyate || 408 ||</l>
</lg></b>
<p>etadapyayuktaṃ— 'yasya hi śabdasya yadrūpaṃ kasyacidarthasya nimittaṃ sopapadasyāpi
tattadeva | na ca śakyaṃ nimitte sati naimittikena na bhavitum | upapadaṃ tu vidyamānamapi
dyotakatavenāpekṣyate | yathaiva cakṣuṣaḥ prakāśānugrahāpekṣitve rūpamartho, yathā vā
muktasaṃśayasya mukhyasya varṇakramamātrā 'grahaṇasaṃskārasmṛtisambandhānubhavādyapekṣitvaṃ
tathātropapadamapi naiva vinā sāmarthyenāpekṣituṃ śakyate | apekṣyamāṇamapi dyotakatveneti—
kartavyatāsthānīyatvānna mukhyatāṃ vihanti | tena vināpyupapadena sa tasyārtho bhavatyeva,
kathaṃcittu nābhivyajyate, tadyathā gavādiśabdānāṃ pṛthivyādiḥ |</p>
<p>evaṃ tarhi nityaṃ māṇavakāg‍niśabdasamudāyādasyārthasya pratīteḥ aśvakarṇādivat
samudāyavācyatve satyagnyāderavayavasya tatra gauṇatvamiti |</p>
<p>tadapi nāsti | anvayavyatirekābhyāmarthabhedapratītestatra samudāyapratītirbhavati |
yatrāvayavārthau tirodhāya tyaktabhedaḥ samudāyārtha (bheda) eva pratīyate, gamayate
tvatrāg‍niśabdasya paiṅgalyaṃ, māṇavakaśabdasya tu piṇḍasvarūpaṃ viviktaṃ vācyam | ataḥ
prātyātmikayorubhāvapi vācyatvānmukhyāviti |</p>
<p>tatraitatsyāt anugatasvārthapadadvayagamyatvānnīlotpalavat vākyārtho 'yam | ataśca
tasyāvayavāpekṣayā gauṇatvamiti |</p>
<p>tadapi na | na hyatrāg‍nipadārtheg‍nitvamasti; na cānanvitapadārtho vākyārthaḥ sambhavati |</p>
<p>asti tarhi svarūpa eva śabdo nityaṃ vartate; sa evāsyāntaraṅgo 'vyabhicārī
śabdāntaraiśca asādhāraṇo 'rthaḥ | tatra cānupadeśā pravṛttiḥ sarveṣām | svarūpaṃ tu
śabdānāmartheṣvadhyāropyate | yo gośabdaḥ so 'yaṃ piṇḍaḥ | tadyathā— yo vṛddhiśabdaḥ sa
ādaic iti | tatra svarūpeṣveva śrutayo nityāvaruddhāḥ | arthasvarūpayostu rūpaviparyāsamātre
sakalakokavyavahāraḥ kriyate | niyatasvarūpaṃ śrūyate; dvitīyasthānāpannaviparyāsaṃ hi svarūpaṃ
gauṇavyapadeśe nimittatvaṃ pratipadyate | tadāha—</p>
<pb n="527"/>
<b><lg>
<l>tatra svarūpaṃ śabdānāṃ sarvārtheṣvanuṣajyate |</l>
<l>arthamātraṃ viparyastaṃ svarūpe tu śrutiḥ sthitā || 409 ||</l></lg></b> (vāpa. 2.256)
<b><lg>
<l>rụ̄dhyā yatrāsadartho 'pi loke śabdo niveśitaḥ |</l>
<l>sa mukhyastatra tatsāmyād gauṇo 'nyatra skhalad‍gatiḥ ||</l></lg></b> (pra.vā.pratya. 37)
<p>atrāpi pañcālasyāpatyāni pañcālāḥ, teṣāṃ nivāso janapadaḥ pañcālāḥ, pāṇininā
prokto granthaḥ pāṇinīyaḥ, tamadhīte vetti vā pāṇinīyaḥ śiṣya ityādiṣu śabdasvarūpasya
dvitīyasthānāpannaviparyāsatvād gauṇatvaṃ prāp‍noti | evaṃ tarhyarthabhedānnāmākhyātaśabdānāmiva
śrutirūpasādṛśye 'pi gavādiśabdānāṃ bheda eva nityo mukhyaḥ paramarthena vijñāyate,
durjñānatvācca bhedasya svarūpāśrayeṇaikatvena | prakṛtiśabdānāṃ pratyayārtheṣu
lubādivyavahāramātraṃ śāstreṇa kriyate, gauriva gaurbāhīkaḥ, cañceva cañcā devadattaḥ | tatra
yathāsvamapyarthābhidhāne śāstrapravṛttyapekṣayā mukhyagauṇavibhāgaḥ; svato 'rthe pravartamāno
mukhyaḥ, śāstreṇa tu niyukto gauṇa iti |</p>
<p>nanu ca śuklādiśabdānāṃ matublopāt tadvati dravye vartamānānāṃ gauṇatāprasaṅgaḥ |
yato na nimittavatsu artheṣu nimittaṃ svarūpapratyayanimittatvaṃ, nimittāni pratipādyamānāni
pratilabdharūpasamprahāṇīva (ṇyeva?) gauṇamukhyavyavahāramavataranti | teṣāṃ hi
satyapyātmāntarānātmatve tadātmāśraya eva vyavahāraḥ prasiddho loko | evamapi gargā
bidāḥ pañcālā iti prakṛtiśabdānāṃ pratyayārthe śāstradvāreṇa pravṛttergauṇatāprasaṅgaḥ | tasmānna
kathaṃcidgauṇamukhyapravibhāgaḥ prakalpata iti |</p>
<p>atrocyate— 'yaḥ sākṣādeva śabdāt pratīyate so 'rtho mukhamiva bhavatīti mukhya
ityucyate | tathā hi— 'śākhādibhyo ya' (5.3.103) ityevamivārthe mukhya ityayaṃ
śabdaprayogo bhavati | yastu khalu pratītārthāvalambiguṇasambandhavyavadhānena gamyate sa
guṇebhya āgata iti gauṇo bhavati | (śābhā. 3.2.1)</p>
<p>nanu ca yadgiriśikharamāruhya prekṣate tadapi pratyakṣameveti nyāyād guṇavya—
vadhānenāpi śabdataḥ pratīyamāno 'rtho mukhya eveti yujyate | na hi sāmagrīvyavadhānaṃ
kārakāṇāṃ kārakatvaṃ vihanti; aśvenāpi grāmaṃ gacchan gantaiva bhavati | naivam;
astyatrāparo 'pi viśeṣaḥ | anādṛtyaiva māṇavakapratyayaṃ jvalanamag‍niśabdātpratiyanto
dṛśyante | na tvanādṛtya jvalanapratyayaṃ māṇavakaṃ pratiyanti | kutaḥ punaretat? yo yo
<pb n="528"/>
 'g‍nisadṛśo vivakṣyate, tatra tatrāg‍niśabdo nipatati, vigatasādṛśyācca apayannupalakṣyate,
ato 'g‍nisādṛśyamasya pravṛttau nimittam | na ca jvalane apratīte tatsādṛśyaṃ pratīyate |
tasmājjvalane ag‍niśabdo mukhyo māṇavake tu gauṇa iti | tadāhuḥ—</p>
<b><lg>
<l>prākpratītasya mukhyatvaṃ mukhavatprathamodgateḥ |</l>
<l>paścādgamyasya gauṇatvaṃ guṇāgamanahetukam || 411 ||</l></lg></b> svārthe
<b><lg>
<l>pravartamāno 'pi yasyārthaṃ yo 'valambate |</l>
<l>nimittaṃ tatra mukhyaḥ syānnimittī gauṇa iṣyate || 412 ||</l>
</lg></b>
<p>nanvevaṃ sati khapuṣpaśaśaviṣāṇādīnāṃ svārthāvinābhūtaguṇābhāvāt
gauṇaprayogābhāvaprasaṅgaḥ | tathā hi—yastāvatkhapuṣpamātmā śaśaviṣāṇaṃ bhavatsiddhānta iti
prayogastatra katarat tvayānyatkhapuṣpādikamātmādivyatiriktamag‍nisiṃhagavādivadavadhāritaṃ
yad‍guṇadvāreṇātmādiṣu puvartamānā khapuṣpādayo gauṇā bhaveyuḥ | ataḥ prathamapratītatvāt
khapuṣpāderātmādirartho na mukhyatvādapaiti | kathamasato mukhyatvamiti cettulyamidaṃ
gauṇatve 'pi | ucyate— khapuṣpaśaśaviṣāṇādayaḥ śabdā atyantābhāvādyupādhiṣu padārtheṣu
labdhamukhyavyapadeśā nāstītyādidharmayogādātmādiṣu prayujyamānā gauṇabhāvaṃ labhante |
tathā hi— sadasatī tattve iti nyāyātpuṣpamityukte asti nāstīti prasaṅgaḥ | tatra
yathā latādisambandhādastīti gamyate tathā ' 'kāśādisambandhānnāstīti gamyate | kathaṃ tarhi
khapuṣpaṃ nāstīti prayogaḥ?</p>
<p>pūrveṇaivāvagate 'bhāve nāstiśabdo 'nuvādaka iti kecit, bādhaka iti kecit |</p>
<p>yadi vā khasya puṣpamityavayavārthau prasiddhau, samāsācca rājapuruṣādivat
sāmānyatodṛṣṭenānumānena ṣaṣṭhyarthasmṛtiḥ prasaktā | na ca kadācidākāśasya
kusumānāśrayatvamavadhāritapūrvaṃ tasyaitatsaṃsargānusandhānaṃ vāryate |</p>
<p>etena nāsti śaśaviṣāṇamitpapi vyākhyātam |</p>
<p>athavā śaśamūrdhavartināṃ pṛthivyavayavānāmuparyuparicīyamānadṛḍhadīrghasanniveśarūpeṇā—
pariṇatānāṃ nīcairvṛttyā yadavasthānaṃ so 'sya vākyasya viṣayaḥ sambhavatītyavirodhaḥ |</p>
<p>na caitad vācyam abhāvo bhāvaśabdairnābhidhīyata iti | yataḥ—</p>
<b><lg>
<l>yāṃ niṣedhāḥ kriyāmāhurna yātītyevamādayaḥ |</l>
<l>tiṣṭhatītyādibhistaistu śabdaiḥ saivābhidhīyate || 413 ||</l></lg></b>(tavā.)
<pb n="529"/>
<p>ato labdhamukhyārthānāṃ khapuṣpaśaśaviṣāṇādiśabdānāmanyatrāpi prasiddhānyathā—
vasthāyinyarthe gauṇaḥ prayoga upapanno bhavati | (tavā)</p>
<p>nanu ca sādṛśyena pravartamāno gauṇa ityabhyupagame — prakṛtiṣu mṛdgavakādaya iti,
pratimāsu vāsudevādaya iti, citreṣu parvatādaya iti, śuktikāyāṃ rajatamiti,
rajjāvahiriti, mṛgatṛṣṇāyāṃ toyamiti, alātasampāte cakramiti, payaḥpṛṣatsūryaraśmiṣu
surāyudhamiti, kṣupātapādiṣu gandharvanagaramiti, pratibimbe stamberama iti, karṇakṣveḍāyāṃ
ghoṣa iti ālokābhāve 'ndhakāra (vāpa. 2.287–295) iti ca yo vyapadeśaḥ, tasyāpi
gauṇatvaṃ prāp‍noti | eteṣāmapi hi pravṛttau sādṛśyameva nimittam | tathā hi—
mṛdgavakādayaḥ kasyacideva sadṛśasya dharmasya bhāvādupamānopameyasambandhe sati 'ive
pratikṛtau' (5.3.96) ityetat prakaraṇavihitānāṃ pratyayānāmutpattau nimittatvaṃ lakṣante |
yuktaṃ caitat | yataḥ— (vāpa. 2.293)</p>
<b><lg>
<l>mṛgapaśvādibhiryāvān mukhyairarthaḥ prasādhyate |</l>
<l>na tāvān mṛnmayeṣvasti tasmāt te viṣayāḥ kanaḥ || 414 ||</l>
</lg></b>
<p>etena pratimādiṣu vāsudevādayo vyākhyātāḥ | tathā hi te mukhyā varapradānadānavo
cchedādikarmasu sādhanatvena vyavatiṣṭhante na tathā grāvamayā vā dārumayā vā | taduktam—</p>
<b><lg>
<l>trailokyatrāṇasāmarthyaṃ sākṣād viṣṇoryaducyate |</l>
<l>śilpibhiḥ kalpyamānasya na tadarcāsu dṛśyate || 415 ||</l>
</lg></b>
<p>evaṃ citre parvatādisvarūpasya nim‍nonnatāditvena yad grahaṇaṃ tadapi
tatsahacaritaprapātapratighātāderabhāvādadhaḥ ka x x x x vāvasthāne
nim‍nonnatavṛtternivṛttidarśanādayathārthamevāvasthāpyate | taduktam—</p>
<b><lg>
<l>yatra nim‍nonnataṃ citre 1sarūpaṃ parvatādibhiḥ |</l>
<l>na tatra pratighātādikāryaṃ tadvatpravartate || 416 ||</l></lg></b> (vāpa. 2.290)
<p>śuktikāyāṃ tu pratyayādhīne 'pi rajatarūpāvadhāraṇe k‍vacit tad‌viṣayāṇāṃ
pratyayānāṃ vyabhicāreṇa yā pravṛttiḥ saivāmukhyabhāvaṃ vyavasthāpayati | yadāha—</p>
<b><lg>
<l>yadyapi	pratyayādhīnamarthatattvāvadhāraṇam |</l>
<l>na sarvaḥ pratyayastasmin prasiddha iva jāyate || 417 ||</l></lg></b> (vāpa. 2.286)
<!-- NOTES pg=529!-->
1. svarūpa0 HOS
<pb n="530"/>
<p>rajjudravye yadyapi varṇasaṃsthānadvāreṇa sarpabuddhiḥ punaḥpunarutpadyate, tathāpi
yatsādhāraṇaṃ kāṣṇaryadairghyādi tadapāsya śvāsadaṃśādibhirasādhāraṇadharmairmukhyaviṣayaṃ paricchidya
gauṇatvamavadhāryate | uktaṃ ca—</p>
<b><lg>
<l>yadasādhāraṇaṃ kāryaṃ prasiddhaṃ rajjusarpayoḥ |</l>
<l>tena bhedaparicchedastayoḥ tulye 'pi darśane || 418 ||</l></lg></b>(vāpa. 2.288)
<p>mṛgatṛṣṇāyāṃ punaryadyapi salilanirbhāsā cakṣurdvārikā tathābhūtaiva buddhirutpadyate,
tathāpi sparśanas‍nānapānādīnāmabhāvāt taddeśaprāp‍tau cādarśanānnedaṃ salilamiti pratyayena
bādhyate | āhuśca—</p>
<b><lg>
<l>darśanaṃ salile tulyaṃ mṛgatṛṣṇādidarśanaiḥ |</l>
<l>bhedāttu sparśanādīnāṃ na jalaṃ mṛgatṛṣṇikā || 419 || (vāpa. 2.287)</l>
</lg></b>
<p>alātacakre 'pi cakrabuddhau cakṣuṣā rūpaprabandhāvagrahavanna hastena sparśaprabandho 'va—
gṛhyate | kriyāvirāme ca tasya jyotiṣaścakravadākāro nopalabhyate | avicchinnā—
bhinipātenaiva hi jyotiṣā nityāvaruddha iva prāyeṇa tatra rūpagrahaṇadeśo rūpagrahaṇakālaśca
vibhāvyate | tasmādapārthaṃ tad‍grahaṇamaviṣayo mukhyasya śabdasyeti |
uktaṃ ca—</p>
<b><lg>
<l>sparśaprabandho hastena yathā cakrasya santataḥ |</l>
<l>na tathā 'lātacakrasya vicchinnaṃ spṛśyate hi tat || 420 ||</l></lg></b> (vāpa. 2.291)
<p>evamindrāyudhe 'pi yathā rātrau 1pradīpadīp‍tisannipātānnīlapītādīnāṃ varṇabhedo lakṣyate
tathā hi na sūryaraśmisamparkād ghanāraghaṭṭādipayaḥpṛṣatām iti mithyātvānmukhyatvam |
tadāha—</p>
<b><lg>
<l>prasiddhārthaviṣaryāsanimittaṃ yacca dṛśyate |</l>
<l>yasyasmāllakṣyate bhedastamasatyaṃ pracakṣate || 421 || (vāpa. 2.289)</l>
</lg></b>
<p>etena kṣupātapādiṣu gandharvanagarādayo vyākhyātāḥ | deśaviśeṣeṣu kṣupagrāvādau
viprakīryamāṇa ātapa uparyavasthitābbhrapratighātāt pratinivṛttaḥ kṣupādīnāmapacita—
parimāṇānāṃ parimāṇopacayamāvahan gṛhaprākāratoraṇopavanasanniveśenāvabhāsamāno
<!-- NOTES pg=530!-->
1. rātrau pradīpa dī=rātrau(raveḥ) pradīpa(pṛṣatsu)dī.'—rāghavaḥ
<pb n="531"/>
gandharvanagaramityucyate | tatra yathā vaprādibhirmukhyeṣu nagareṣu gacchatāṃ pratighāto
dasyubhayarakṣādīni ca kāryāṇi prakalpante na tathā gandharvanagareṣu, taddeśasthaireva ca tāni
na dṛśyanta iti na teṣāṃ mukhyaśabdaviṣayatvam | tadāha—</p>
<b><lg>
<l>vapraprākāra1kalpaiśca sparśanāvaraṇe yathā |</l>
<l>nagareṣu tathā naivaṃ gandharvanagareṣu te || 422 || (vāpa. 2.292)</l>
</lg></b>
<p>pratibimbaṃ tu hastyādisarūpamādarśādiṣu dṛśyamānamapi pramāṇabhedenāyathārthama—
vasīyate | hastyādipramāṇena prakṛṣṭadeśavyāpinā bhavitavyam | na cādarśasyāntariyān
deśaḥ sambhavati | taduktam—</p>
<b><lg>
<l>mahānāvriyate deśo mukhyaiḥ stamberamādibhiḥ |</l>
<l>alpadeśāntarāvasthaṃ pratibimbaṃ tu dṛśyate || 423 || (vāpa. 2.294)</l>
</lg></b>
<p>karṇakṣveḍāyāmapyaśravaṇatvena ghoṣa iti vyapadeśo na mukhyaḥ | tadāha—</p>
<b><lg>
<l>karṇau pighāya yaḥ śabdaḥ śrūyate 'nāhatāhvayaḥ |</l>
<l>na tasya ghoṣa ityākhyā mukhyavṛttyopapadyate || 424 ||</l>
</lg></b>
<p>etenālokābhāve 'nghakāravyapadeśo 'pi gauṇārthaviṣaya evetyuktaṃ bhavati | taduktam—</p>
<b><lg>
<l>yatra na prathate kiṃcittatra tāvanna vibhramaḥ |</l>
<l>suṣup‍ta iva, bhūcchāyā tamobhāvo 'thavekṣyate || 425 ||</l>
</lg></b>
<p>atrocyate—'ākṛtivādino mate pratikṛtipratimācitrādimṛd‍gavakādiṣu
gavādivyapadeśā mukhyā eveti na gauṇatāṃ vigāhante | na hi tatra gauṇatāhetuḥ sādṛśyaṃ
parisphurati | śuktikārajjumṛgatṛṣṇādiṣu viparyayajñānato ya ete rajatoragajalā—
divyapadeśāḥ, te 'pi bhrāntimukhyatvena tat‍tad‍bhāvāpattayo na gauṇāḥ | yataḥ—</p>
<b><lg>
<l>atyantaviparīto 'pi yadā2 yo 'rtho 'vadhāryate |</l>
<l>yathāsampratyayaṃ śabdastatra mukhyaḥ prayujyate || 426 ||</l></lg></b> (vāpa. 2.285)
<p>ācāryāśca pūrve 'pi sarvatra tulyameva śabdasya pravṛttinimittaṃ bhavitumarhatīti
manyamānā buddhipratibhāsamātreṇaiva śabdasyārtheṣu pravṛttiṃ manyante | tadyathā—</p>
<!-- NOTES pg=531!-->
1. ta HOS	2. thā HOS
<pb n="532"/>
<b><lg>
<l>sannihitarajataśakale rajatamatirbhavati yādṛśī satyā |</l>
<l>bhedānadhyavasāye śuktāvapi tādṛśī sphurati || 427 ||</l>
</lg></b>
<p>alātacakrādiṣu ca triṣu cakramiva cakramāyudhamivāyudhaṃ nagaramiva
nagaramityavayavaśabdānāṃ yadyapi gauṇatvaṃ ghaṭate, tathāpi samudāyaśabdānāmeteṣvevārtheṣu
svarūpāsaṅgād mukhyatvameva |</p>
<b><lg>
<l>1ag‍nīṣomādayaḥ śabdā ye svarūpapadārthakāḥ |</l>
<l>saṃjñibhiḥ saṃprayujyante teṣāṃ sarvatra mukhyatā || 428 ||</l>
</lg></b>
<b><lg>
<l>ag‍nidatte2 tu yo 'g‍nissyāt tatra svārthopasarjanaḥ |</l>
<l>śabdo dattārthavṛttitvād gauṇatvaṃ pratipadyate ||</l></lg></b> (vāpa. 2.281–282)
<p>evaṃ gandharvanagarādayo 'pi yadā dṛṣṭanaṣṭādipadārtheṣu tatsādharmyāt prayujyante tadā
gauṇā bhavanti | pratibimbeṣu yadādarśādipratihatanayanaraśminā svamukhādaya eva dṛśyante
tathāpi na gauṇatvam, api tu deśāntarāvasthānena pratibhāsād bhrāntimukhyatvameva;
arthāntarameva cchāyārūpamutpadyate; tasya pratibimbaṃ mukhacchāyeti vyapadeśe mukhyatvaṃ,
mukhyamityādau tu gauṇatvaṃ bhavati | karṇakṣveḍāyāmapi yadā śrotrendriyasya bahirvṛtti
nirodhājjāṭharāg‍nipacyamānānnarasādiśabdaḥ śrūyate, anāhatākhyaṃ vā śabdabrahmonmiṣati,
tadā tayoḥ ghoṣavyapadeśo mukhya eva |</p>
<p>kiṃ punaranāhatākhyaṃ śabdabrahma?</p>
<p>ucyate— 'śabdabrahmaṇaścatastro 'vasthāḥ, <b>vaikharī, madhyamā, paśyantī, sūkṣmeti</b> | tatra</p>
<p>(<b>vaikharī</b>)</p>
<p>yeyaṃ sthākaraṇaprayat‍nakramavyajyamānagakārādivarṇasamudāyātmikā vāk sā
<b>vaikharī</b> | tatra viśiṣṭaṃ khaṃ sukhamiti duḥkhamiti vā rāti prayacchatīti vikharo
dehendriyasaṅghātaḥ | tathā ca śrutiḥ, 'na ha vai saśarīrasya sataḥ priyāpriyayorapahatirasti,
aśarīraṃ vā va santaṃ na priyāpriye spṛśata' (chāndo. u. 8.12.1) iti |</p>
<p>tatra bhavā vaikharī |</p>
<!-- NOTES pg=532!-->
1. yathā hyagnya J. ta(ya)thā hyagnyā HOS, ag‍nisomā
2. 'ag‍nidattastu' HOS,
<pb n="533"/>
<p>(<b>madhyamā</b>)</p>
<p>yā punarantassañjalparūpā kramavatī śrotragrāhyavarṇābhivyaktirūpā sā <b>madhyamā</b> |</p>
<p>(<b>paśyantī</b>)</p>
<p>yā tu varṇavibhāgābhāvādakramā svayaṃprakāśā ca sā <b>paśyantī</b> |</p>
<p>(<b>sūkṣmā</b>)</p>
<p>yā punaranādyavidyāvāsanopaplavamānaśabdārthabhedarahitāvabodharūpabrahmaśabdavācyā
svarūpajyotirevātmano 'ntaranapāyā prakāśate sā <b>sūkṣmā</b> | taduktam—</p>
<b><lg>
<l>sthāneṣu vidhṛte vāyau vṛttavarṇaparigrahā |</l>
<l><hi>vaikharī</hi> vāk prayoktṝṇāṃ prāṇavṛttinibandhanā || 430 ||</l>
</lg></b>
<b><lg>
<l>kevalaṃ	buddha‍yupādānakramarūpānupātinī |</l>
<l>prāṇavṛttimatikramya <hi>madhyamā</hi> vāk pravartate || 431 ||</l>
</lg></b>
<b><lg>
<l>avibhāgā tu <hi>paśyantī</hi> sarvataḥ saṃhṛtakramā |</l>
<l>svarūpajyotirevāntaḥ <hi>sūkṣmā</hi> vāganapāyinī ||</l></lg></b> (vāpa.vṛ 1.143 pṛ. 215)
<p>śrutirapyāha—</p>
<b><lg>
<l>catvāri vāk parimitā padāni</l>
<l>tāni vidurbrāhmaṇā ye manīṣiṇaḥ |</l>
<l>guhā trīṇi nihitā neṅgayanti</l>
<l>turīyaṃ vāco munaṣyā vadanti || 433 ||</l></lg></b> (ṛve. 1.164.45)
<p>tatra guhāśayeṣu triṣu yadetat sukṣmeti goyate te tadanāhatamityāmananti |
evamālokābhāve 'ndhakāra iti pratīterviparyayajñānatvācchuktikādau rajatādibuddheriva
bhrāntimukhyatvameva na gauṇatā |</p>
<p>nanu cottarakālabhāvinā samyagjñānena yasya bādhaḥ, tadeva viparyayajñānam;
andhakāre tu tadabhāvāt kathamivaitadyujyate?</p>
<p>tatra hīdamīdṛśam, alpaṃ bahu, bahulamacchaṃ, gacchati tiṣṭhati, utpadyate
vinaśyatyarthakriyāṃ karotīti vastudharmanibandhanena deśakālapuṃviśeṣeṣu sarveṣvābādhyamāno
pratyayavyapadeśo dṛśyate | tathā hi yattadānīṃ giriguhāsvapi tamaḥ atasī—
kusumaśyāmamāsīt tadānīmupavaneṣvapyañjanacayaprauḍhaṃ vartate, sampratyācchāditā diśaḥ
<pb n="534"/>
santasaseneti yādṛgetat tatraikadā pratītistādṛganyatrānyadāpi, yādṛgekasya tādṛganyasyāpi
paridṛśyate | ālokotpattāvapi vinaṣṭaṃ tama iti pratītir, na punarmithyaitaditi |</p>
<p>kimasyāḥ pratīteḥ kāraṇamiti ced, vyavahitatamaḥpratibhāse visphārite cakṣuṣi
darśanāt, tadabhāve cādarśanāt | tadevātra kāraṇam | cakṣuṣmanto hi tamasi nilīyante,
tamaḥ pariharanto 'nyena pathā vā gacchanti |</p>
<p>nanu nimīlitākṣasyāpi tamaḥpratipatterna cakṣuṣaḥ kāraṇatvam |</p>
<p>atraike varṇayanti— nimīlitākṣasya bahirvṛttinirodhādantaḥsaṃvilīnendriyavṛttiḥ
pakṣmaṇoreva chāyāṃ gṛh‍ṇātīti |</p>
<p>na ca golakaśauklyasyāpi grahaṇamasti, sāmīpyāt | andhasyāpi ca
tamaḥ—pratipatternaitadevamiti cet tanna jānīmaḥ | ta evātra praṣṭavyāḥ |</p>
<p>anye tvāhuḥ yathā visphāritākṣasyedamidamīdṛśaṃ ceti spaṣṭarūpatayāvagatiḥ, naiva
nimīlitākṣasya, tasya na kiṃcitpaśyāmīti, pratipattipratyastamayāt | yadyapi cātra
pratibhāsaḥ, tathāpi nimittaparyālocanayā tasya mithyātve, andhasya kimāyātam? na
hi svap‍ne rajatajñānamithyātve 'nyadāpi rajatajñānaṃ mithyā bhavitumarhati | ata eva
conmīlitākṣasya bādhakaṃ vijñānamutpadyate, na punastamasīti |</p>
<p>mūrtadravyacchāyā ca tamaḥ; pārthivaṃ hi dravyaṃ yasyāṃ diśyālokastadanyataḥ
chāyāmārabhate | sā ca sarvairapi vastutvena pratīyate, vyapadiśyate ca iyaṃ chāyā gamyatām,
asyāṃ chāyāyāmupaviśāmaḥ, chāyā madhuraśītaleti | tadevamakhilavastu—
sādharmyeṇaiva cakṣuṣopalakṣyamāṇe kṛṣṇarūpe tamasi kathamabhidhīyate na tamo nāma kiṃcid
vasturūpamastīti?</p>
<p>ucyate—'astyetat, kiṃtu yuktyā na saṃgacchate | tathā hīdaṃ tama iti sākṣātkāreṇa
pratibhāsālliṅgādanya evāyam |</p>
<p>yadi paraṃ pratyakṣametad vijñānaṃ syāt?</p>
<p>tattu tredhā—ātmapratyakṣaṃ manaḥpratyakṣamindriyapratyakṣaṃ ceti | tatra vinaiva
grāhakāntaramātmano yadaparokṣalakṣaṇaṃ vijñānaṃ <b>tadātmapratyakṣam</b> | taccānubhavasyeva
svaprakāśatayā vā syād, viṣayasyeva anubhūyamānatayā (vā) | na tāvat svaprakāśatayā,
<pb n="535"/>
tamaso 'nubhūyamānatvena pratibhāsāt | nāpyanubhūyamānatayā, vinaivendriyairayogino viṣaye
grahaṇāyogāt |</p>
<p>kevalamanassahāyasyātmano yadvijñānaṃ <b>tanmanaḥpratyakṣam</b>; tadapyantaranubhūyamāna—
sukhaduḥkhādiviṣayaṃ vā syāt, bahiranubhūtapriyastragādiviṣayaṃ vā | na tāvadāntaram, idamiti
bahīrūpatayā tamasaḥ pratipatteḥ | nāpi bāhyam, indriyāntaranirapekṣasya manaso bahirviṣayeṣu
grahaṇāsāmarthyāt |</p>
<p>indriyārthamanassannikarṣajamātmana eva yadvijñānaṃ <b>tadindriyapratyakṣam</b> | tatra ca cakṣureva
rūpaṃ gṛh‍ṇātīti niyamaḥ | na caitaccakṣuṣaiva gṛhyate, nimīlitākṣasyāpi
kṛṣṇarūpatamaḥpratibhāsāt |</p>
<p>nimīlitākṣasya na kiṃcit paśyāmīti pratipattipratyastamaya iti cet,
tanna | kimakṣiṇī nimīlyāndhakāraṃ karoṣītyādipravādānāmupalabdheḥ |</p>
<p>nanu ca yadi cakṣuridaṃ vijñānaṃ nādhigacchati tad varamindriyāntarakalpanā, na
punarupalabdhasyāpalāpaḥ?</p>
<p>tanna | kṛṣṇarūpagrāhakendriyāntarakalpanāyāmacakṣuṣo 'pi rūpopalabdhiprasaṅgāt | tasya
tamasyeva śaktiriti cet rūpāviśeṣe ko 'tra vyavasthāhetuḥ? tataśca dūrasthitatamodarśināṃ
nimīlitākṣāṇāmapi taddarśanaprasaṅgaḥ | visphārite ca cakṣuṣi cakṣuṣā paśyāmīti
pratīteraprasaṅgaḥ | na ca k‍vacidapi pravāde manaso 'nyat ṣaṣṭhamindriyaṃ dṛśyate |</p>
<p>(<b>chāyā + tamaḥpadārtha</b>)</p>
<p>yatra tannimīlitākṣapakṣmacchāyāyāṃ gṛh‍ṇātīti, tadācaṣṭāmāyuṣmān keyaṃ chāyā
nāmeti?</p>
<p>nanuktaṃ pārthivaṃ dravyaṃ yasyāṃ diśyālokastadanyataśchāyāmārabhate |</p>
<p>tanna, tasyāstadārabdhatve tad‍guṇayogaprasaṅgāt | tataśca rūpamanekaprakāraṃ śuklādi |
rasaḥ ṣaḍivadho madhurādiḥ | gandho dvividhaḥ surabhirasurabhiśca | sparśo 'nuṣṇāśītatve sati
pākajaḥ | 'sarpirjatumadhūcchiṣṭānāṃ pārthivānāmag‍nisaṃyogād dravatā 'dbhissāmānyam'
(vai.sū. 2.1.1) iti naimittikadravatvam, anye 'pi ca gurutvakaṭhinatvādayaḥ
pṛthivīdharmāḥ chāyāyāṃ prasajyeran |</p>
<pb n="536"/>
<p>kathaṃ tarhi chāyā āgacchati, asyāṃ chāyāyāmupaviśāmaḥ, chāyā
madhuraśītaleti ca vyapadeśo bhavati?</p>
<p>ucyate—'yatra yatra cārakadravyeṇa tejaḥprasaro nirūpyate tatra tatra tejodravyābhāve
chāyeti viparyayapratīterudayaḥ | chāyā madhuraśītaleti tasyāmevopacarito vyavahāraḥ |
yathā— 'ānando brahmaṇo rūpam' (nyāyabhūṣaṇam) iti | etenaitadapi nirastam | tasya
mithyātve 'nyasya kimāyātamiti | uktanyāyena dvayorapi mithyāpratyayatvāt | yadi
hyamithyaiva tamo nāma vastuviśeṣaḥ syāt tadālokasadbhāve  'pyanyavastuvad gṛhyeta |</p>
<p>virodhitvādālokasya tadagrahaṇamiti cet kimasya virodhinālokena kriyate,
tirodhānam, apasāraṇaṃ, vināśo vā?</p>
<p>na tāvat tirodhānaṃ, rūpavastugrahaṇe tasyānugrāhakatvādato 'nyanīladravyavadāloke
sutarāṃ tamaso 'pi grahaṇaprasaṅgaḥ | yadi ca vidyamānameva tamastirodhīyate tasya
padārthācchādakasvabhāvatvāt tamasīvāloke 'pi na kaścit kañcanāpi paśyet | tamasā
hi sarve padārthāḥ pihitāstamo 'pyālokeneti |</p>
<p>na copalabhyamānānāmeva tirodhāyakatvaṃ, śabdatirodhāyakeṣu stimiteṣu vāyuṣu
rūpapidhāyakeṣu paṭalādiṣu ca vyabhicārāt |</p>
<p>athāpasāraṇam?</p>
<p>tadapi na; pradīpārciṣāntargṛhamapasārite tamasi bahirandhakāraprasaṅgāt |</p>
<p>nāpi vināśaḥ, ālokena hi vināśite ālokāpasārasamanantaramutpatti—
kāraṇābhāve kutastamasāmupalabdhiḥ?</p>
<p>na cālokābhāva eva kāraṇam, abhāvasya śūnyarūpatvena anākārakatvāt | na
cānyadutpāde kāraṇaṃ paśyāmaḥ |</p>
<p>nanvevamālokābhāvamātrameva tama iti syāt |</p>
<p>naivam; na hyalokābhāva evātra gṛhyate, abhāvasyāprameyatvāt |
ālokajñānapratyastamayamātrādeva cālokābhāvavyavahārasiddheḥ | yadi vātrābhāvaḥ
pratibhāsata ityucyate, tato yasyābhāvo yatra cābhāvastatpadārthadvayapurassaramatra pratibhāsena
<pb n="537"/>
bhavitavyam, anavacchinnasyābhāvasyāpratipatteḥ | na ca tamasi gṛhyamāṇe niyamenāloka—
smaraṇam, asmaryamāṇasya na vyavacchedakatvam | pratibhāsānuguṇaṃ cālambanaṃ parikalpyate,
na cābhāvasyātadrūpasya kṛṣṇarūpaviśeṣāvabhāsinyā tamassañcityānuguṇyamasti |</p>
<p>api cāsmin pakṣe ālokābhāvaparyāyatā tamaśśabdasya | tataśca
hastakaraśabdayoriva tadarthapratibhāsabhedo na syāt | tasmānna kiṃcidanugṛhyate | kintvagrahaṇa
evāyaṃ grahaṇābhimānaḥ, mithyājñānasya viparyayasvarūpatvāt | āha ca viparyayodāharaṇaṃ
<b>praśastapādaḥ</b> 'vyapagataghanapaṭalamacalajalanidhisadṛśavapurambaratalamañjanacūrṇapuñjaśyāmalaṃ
śārvaraṃ tama' (prapābhā.) iti |</p>
<p>nanvevamandhakārapratīterviparyayatve	viparyayātmikāyāstadbhāvāpatteridamudāharaṇaṃ
yujyate, na tu pravādātmikāyāḥ | pravādātmikāyāṃ tvidamudāhṛtaṃ purastāt (ṛpra. 357)|</p>
<p>tadyathā— (śṛpra. 357)</p>
<b><lg>
<l>gandharvapurasurāyudhakuraṅgatṛṣṇāndhakārarūpāṇi |</l>
<l>asatāmasatyadurgrahadurāpamalināni vṛttāni || 434 ||</l>
</lg></b>
<p>ucyate—(vāpa. 2.296)</p>
<b><lg>
<l>deśakālendriyagatairbhedairyaid dṛśyate 'nyathā |</l>
<l>yathā prasiddhirlokasya tathā tad‍vyapadiśyate || 435 ||</l>
</lg></b>
<p>tatra prasiddhārthaviparyayahetubhyo madyaviṣapānamarudeśāvasthānādibhyaḥ prasiddhā—
kāreṣvartheṣu darśanaviparyāso jāyate | niśāyāṃ raktakambalahastivanādiṣu varṇapramāṇa—
saṃhatyādibhedo dṛśyate | timiropaghāta—kāca—kāmalādibhyaḥ keśoṇḍukadvicandrā—
diṣvayathārthā pratītirudayate | ardhanimīlite cakṣuṣi rūpabhedapratipattirbhavati |
bhramaṇāvasthānanauyānādiṣu ca pṛthivīparvatādīnāmanyathākramaḥ upalabhyate | kāraṇāpagame
ca punaryathārthaiva pratipattirudeti | tatra sandehe sati yadyat samadhigatanimittamanyatrāviparyaye
dṛṣṭasāmarthyaṃ prasiddhaṃ <b> loko hi sarveṣāṃ viduṣāmaviduṣāṃ ca vyavahāravyavasthā—
heturalaṅghanīyaḥ pramāṇam</b> | tadatikramāt sarvatra vairasyaṃ labhate | loke ca
keśoṇḍukadvicandraśuktikārajatādīnāmeva viparyayatvena prasiddhiḥ, gandharvanagarendrāyudhamṛga—
tṛṣṇāndhakārādīnāṃ viparyayatve 'pi vā gandharvanagarādipravādo 'bhyadhikaṃ rūpameteṣāmiti ||</p>
<pb n="538"/>
<b><lg>
<l>tadetad doṣahānaṃ ca guṇopādānameva ca |</l>
<l>jñātvā kurvan kaviḥ kāvyaṃ pretya ceha ca nandati || 436 ||</l>
</lg></b>
<b><lg>
<l>nirdoṣaṃ guṇavad yasya sālaṅkāraṃ rasānvitam |</l>
<l>satāṃ vasati cetassu vacaḥ sa divi modate || 437 ||</l>
</lg></b>
<b><lg>
<l>ityeṣa	doṣaparivarjanayā	guṇānā—</l>
<l>māvarjanena	ca	kilobhayathāntaraṅgaḥ |</l>
<l>kāvye yathāyathamalaṅkṛtiyoga ukta—</l>
<l>statraiva bāhyamatha taṃ kramaśo 'bhidhāsye || 438 ||</l>
</lg></b>
<p><b>iti mahārājādhirājaśrībhojadevaviracite śṛṅgāraprakāśe
doṣahānaguṇopādānaprakāśo nāma</b></p>
<p><b>|| navamaḥ prakāśaḥ ||9||</b></p>
<lg><l>darśanāntaragokṣīramidaṃ bhojopapāditamṃ |</l>
<l>sāhityatattvajijñāsuṣvalaṃ dṛgupaśodhane ||</l></lg>
<pb n="539"/>
<p>atha</p>
<p><b>śrṛṅgāraprakāśe daśamaḥ prakāśaḥ</b></p>
<p>śabdārthobhayālaṅkāraprakāśo nāma</p>
<p>(<b><emph>11. alaṅkārayogaḥ</emph></b>)</p>
<p>atha apāstadoṣasya upāttaguṇasya ca kāvyaśarīrasya cārutvotkarṣasiddha‍ye
prāp‍takālaḥ alaṅkārayoga ucyate | yataḥ—</p>
<b><lg>
<l>dīrghāpāṅgaṃ nayanayugaḷaṃ bhūṣayatyañjanaśrīḥ</l>
<l>tuṅgābhogau prabhavati kucāvarcituṃ hārayaṣṭiḥ |</l>
<l>madhyakṣāme vapuṣi labhate sthāma kūrpāsalakṣmīḥ</l>
<l>śroṇībimbe guruṇi raśanādāmaśobhāṃ bibharti ||1||</l>
</lg></b>
<p>alaṅkārāśca tridhā— bāhyāḥ, ābhyantarāḥ, bāhyābhyantarāśca | teṣu —</p>
<p><b>bāhyā</b> vastramālyavibhūṣaṇādayaḥ |</p>
<p><b>āntarā</b> dantaparikarmanakhacchedālakakalpanādayaḥ |</p>
<p><b>bāhyābhyantarāḥ</b> s‍nānadhūpavilepanāñjanamukhavāsatāmbūlopayogādayaḥ śarīre |</p>
<p>kāvyaśarīre 'pi —</p>
<p>1. vastramālyabhūṣaṇādisthānīyā jātyādayaḥ <b>śabdālaṅkārāḥ</b>|</p>
<p>2. dantaparikarmādisthānīyāḥ svabhāvākhyānādayaḥ <b>arthālaṅkārāḥ</b>|</p>
<p>3. s‍nānadhūpavilepanādisthānīyā upamādayaḥ <b>ubhayālaṅkārāḥ</b>
bāhyābhyantarobhayālaṅkāravyapadeśaṃ labhante |</p>
<p>(<b>1. śabdālaṅkārāḥ —24</b>)</p>
<p>ye śabdameva vyutpattyādinā bhūṣayanti te śabdālaṅkārāḥ caturviṃśatiḥ —</p>
<p><b>'jātiḥ, gatiḥ, rītiḥ, vṛttiḥ, racanā, ghaṭanā, mudrā, chāyā, yuktiḥ,
uktiḥ, bhaṇitiḥ, paṭhitiḥ, śravyatvaṃ, prekṣyatvam, abhineyatvam,
adhyeyatvaṃ, vākovākyaṃ, praś‍nottaraṃ, prahelikā, gūḍhaṃ, citraṃ, śleṣaḥ,
yamakam, anuprāsa'</b> iti | teṣu —</p>
<pb n="540"/>
<p>(<b>1. jātiḥ —6</b>)</p>
<p><b>saṃskṛtaprākṛtādirjātiḥ</b> | sā ṣọdhā—
śuddhā, miśrā, saṅkīrṇā, sādhāraṇī asādhāraṇī, apabhraṣṭā ceti | tatra —
<b>śuddhā</b> yathā—</p>
<b><lg>
<l>sa eṣa bhuvanatrayaprathitasaṃyamaśśaṅkaro</l>
<l>bibharti vapuṣādhunā virahakātaraḥ kāminīm |</l>
<l>anena kila nirjitā vayamiti priyāyāḥ karaṃ</l>
<l>kareṇa paritāḍayan jayati jātahāsaḥ smaraḥ || 2 ||</l>
</lg></b>
<p><b>miśrā</b> yathā—</p>
<b><lg>
<l>iti stutaguṇaḥ śivo hariviriñcinārāyaṇaiḥ</l>
<l>karotu	bhavatāṃ	vibhurbhavasamudrapotāyitam |</l>
<l>umāa uvaṇe avo saalakajjakallāṇiṇī</l>
<l>sivā sivaparā paraṃ paramamaṅgalā maṅgalam || 3 ||</l>
</lg></b>
<p><b>saṅkīrṇā</b> yathā—</p>
<b><lg>
<l>akaṭa—gumaṭī candrajyots‍nā kalaṃ kila koilo</l>
<l>lavaï a muhuryāmyo vāyurnivāara vāi a |</l>
<l>avi sakhi alā raktāśokastavāpi manomude</l>
<l>nakajanakajaṃ mānenādya priyaṃ prati jāhudā || 4 ||</l>
</lg></b>
<lg><l>(aho manojñā candrajyots‍nā kalaṃ kila kokilo</l>
<l>lapati ca muhuryāmyo vāyuḥ nirvārako vāti ca |</l>
<l>api sakhi āgato raktāśokastavāpi manomude</l>
<l>nārthonārtha mānenādya priyaṃ prati yāmaḥ ||)</l></lg>
<p><b>sādhāraṇī</b> yathā—(rudraṭa. 4.21)</p>
<b><lg>
<l>krīḍanti prasaranti madhu kamalapraṇayi lihanti |</l>
<l>bhramarā mitra suvibhramā mattā bhūri rasanti || 5 ||</l>
</lg></b>
<p><b>asādhāraṇī</b> yathā—</p>
<b><lg>
<l>bhīṣmaproktāni vākyāni vidvadvaktreṣu śerate |</l>
<l>gose tiviñchiriccholī talla tūhe vivallidā || 6 ||</l>
</lg></b>
<pb n="541"/>
<p><b>apabhraṣṭā</b> yathā—</p>
<b><lg>
<l>muddhe gahaṇaa geṇhaü taṃ dhari muddaṃ ṇie hatthe |</l>
<l>ṇic‍caü sundari tuha uvari mama suraappahā atthi || 7 ||</l>
</lg></b>
<lg>
<l>(mugdhe grahaṇakaṃ (ratamūlyaṃ) gṛhāṇa tvaṃ dhāraya mudrāṃ nije haste |</l>
<l>niścayaḥ sundari tavopari mama surataspṛhā asti ||)</l>
</lg>
<p>asyā api hyanukaraṇe sādhutvamiṣyate ||</p>
<p>(<b>2. gatiḥ —6</b>)</p>
<p><b>gadyapadyamiśrādirgatiḥ</b> | sā ṣọdhā—</p>
<p>drutā, madhyā, vilambitā, drutamadhyā, drutavilambitā, madhyavilambiteti | tatra—
padye <b>drutā</b> yathā—</p>
<b><lg>
<l>ayi vijahīhi dṛ̣dhopagūhanaṃ tyaja navasaṅgamabhīru ! vallabham |</l>
<l>aruṇakarodgama eṣa vartate varatanu ! sampravadanti kukkuṭāḥ || 8 ||</l>
</lg></b>
<p><b>madhyā</b> yathā—</p>
<b><lg>
<l>āsīddaityo hayagrīvaḥ suhṛdveś‍masu yasya tāḥ |</l>
<l>prathayanti balaṃ bāhvoḥ sitacchatrasmitāḥ śriyaḥ || 9 ||</l>
</lg></b>
<p><b>vilambitā</b> yathā— (praprābhā. maṅgalaś‍lokaḥ)</p>
<b><lg>
<l>praṇamya hetumīśvaraṃ muniṃ kaṇādamannataḥ |</l>
<l>padārthadharmasaṃgrahaḥ	pravakṣyate	mahodayaḥ || 10||</l>
</lg></b>
<p><b>drutamadhyā</b> yathā—(raghu. 9.67)</p>
<b><lg>
<l>atha turagasamīpādutpatantaṃ mayūraṃ
na sa rucirakalāpaṃ bāṇalakṣmīcakāra |</l>
<l>sapadi gatamanaskaścitramālyānukīrṇe
rativigalitabandhe keśapāśe priyāyāḥ || 11 ||</l>
</lg></b>
<p><b>drutavilambitā</b> yathā—</p>
<b><lg>
<l>avatu vaḥ savitusturagāvalī samabhilaṅghitatuṅgapayodharā |</l>
<l>sphuritamadhyagatāruṇanāyakā marakataikalateva nabhaḥśriyaḥ || 12 ||</l>
</lg></b>
<p><b>madhyavilambitā</b> yathā—(rāca. 11.116)</p>
<b><lg>
<l>dundubhayo divi dadhvanuruc‍cairuc‍cakarāḥ kapayaśca vavalguḥ |</l>
<l>siddhanikāyakarābjavimuktaṃ mālyamathāṅgadamūrdh‍ni papāta || 13 ||</l>
</lg></b>
<pb n="542"/>
<p>evaṃ gadye 'pi laghugurumiśravarṇavinyāsabhūyastvena drutavilaṃmbitamadhyādigatayo
gaveṣaṇīyāḥ ||</p>
<p>(<b>3. rītiḥ —6</b>)</p>
<p><b>vidarbhādīnāṃ vākyaracanāvartma rītiḥ</b> | sā ṣọdhā—</p>
<p>vaidarbhī, pāñcālī, gauḍīyā, āvantikā, lāṭīyā, māgadhī ca | tāsu —
asamastapadā <b>vaidarbhī,</b> yathā—(kusaṃ. 5.4)</p>
<b><lg>
<l>manīṣitāḥ santi gṛheṣu devatāstapaḥ k‍va vatse k‍va ca tāvakaṃ vapuḥ |</l>
<l>padaṃ saheta bhramarasya pelavaṃ śirīṣapuṣpaṃ na punaḥ patatriṇaḥ || 14 ||</l>
</lg></b>
<p>samastapañcaṣapadā <b>pāñcālī,</b> yathā—</p>
<b><lg>
<l>gātrābhighātadalitāṅgadajarjarāṇāṃ gaṇḍasthalīluṭhitakuṇḍalatāḍitanām |</l>
<l>kṣobhasphuṭanmukuṭakoṭivighaṭṭitānāṃ nādo 'bhavajjhaṇajhaṇāmukharo maṇīnām || 15 ||</l>
</lg></b>
<p>yathāśakti samastapadā <b>gauḍīyā,</b> yathā—</p>
<b><lg>
<l>yasyāvaskandalīlācalitabalaparispandakharvīkṛtorvī—
saṃrambhastambhanāgronnamitabharanamatkandharāsandhirāsīt	|</l>
<l>śeṣo visphāraphullasphuṭapṛthulaphaṇāphūtkṛtāg‍nisphuliṅga—
sphūrjatsandohasandehitavikaṭaśikhāmaṇḍalīrat‍nakhaṇḍaḥ	|| 16||</l>
</lg></b>
<p>vaidarbhādīnāmantarālarīti<b>rāvantikā</b>, yathā</p>
<b><lg>
<l>etāni	nissahatanorasamañjasāni
śūnyaṃ manaḥ piśunayanti padāni tasyāḥ |</l>
<l>ete ca mārgataravaḥ prathayanti tāpa—
mālambitojjhitapariglapitaiḥ	pravāleḥ || 17 ||</l>
</lg></b>
<p>miśrarī<b>tirlāṭīyā</b>, yathā—</p>
<b><lg>
<l>ayamudayati mudrābhañjanaḥ padminīnāmudayagirivanālībālamandārapuṣpam |</l>
<l>virahavidhurakokadvandvabandhurvibhindan kupitakapikapolakroḍatāmrastamāṃsi || 18 ||</l>
</lg></b>
<p>khaṇḍarīti<b>rmāgadhī</b>, yathā—</p>
<b><lg>
<l>karikabalanaśiṣṭaiḥ śākhiśākhāgrapatrairaruṇasaraṇayo 'mī sarvato bhīṣayante |</l>
<l>calitaśabarasenādattagośṛṅgacaṇḍadhvanicakitavarāhavyākulā vindhyapādāḥ || 19 ||</l>
</lg></b>
<pb n="543"/>
<p>(<b>4. vṛttiḥ —6</b>)</p>
<p><b>vikāsavikṣepavistarasaṅkoceṣu cetaso varttayitrī vṛttiḥ</b> | sā ṣọdhā—</p>
<p>kaiśikī, ārabhaṭī, bhāratī, sātvatī, madhyamārabhaṭī, madhyamakaiśikī ca | tāsu
sukumārasandarbhārthā <b>kaiśikī,</b> yathā—</p>
<b><lg>
<l>śaśiruciṣu daleṣu nāgavallyā vicakiladāmani candane ca hṛdye |</l>
<l>kuvalayini purāṇasīdhupātre taraladṛśāmapatan dṛśaḥ priye ca || 20 ||</l>
</lg></b>
<p>prauḍhasandarbhārthā <b>ārabhaṭī,</b> yathā—(pṛ. 341 (vesaṃ. 3.32) )</p>
<p><b>'yo yaśśastraṃ bibharti svabhujagurumadaḥ pāṇḍavīnāṃ camūnām'</b> ityādi |</p>
<p>sukumāre 'rthe nātiprauḍhasandarbhā <b>bhāratī,</b> yathā—(vesaṃ. 1.3)</p>
<b><lg>
<l>uttiṣṭhantyā ratānte bharamuragapatau pāṇinaikena kṛtvā
dhṛtvā cānyena vāso vigalitakabarībāramaṃsaṃ vahantyāḥ |</l>
<l>bhūyastatkālakāntidviguṇitasurataprītinā śauriṇā vaḥ
śayyāmālambya nītaṃ vapuralasalasad‍bāhu lakṣmyā punātu || 21 ||</l>
</lg></b>
<p>praụdhe 'rthe nātisukumārasandarbhā <b>sātvatī,</b> yathā—</p>
<b><lg>
<l>vandyau	dvāvapi	tāvanāryacaritaprāp‍tapratiṣṭhodayau
bhīmo bhīmaparākramaḥ sa ca munirbhāsvatkuṭhārāyudhaḥ |</l>
<l>ekenāmṛtavad vidārya karajaiḥ pītānyasṛñji dviṣā—
manyenāpi hatāhitāstrasarasi s‍nātaṃ krudhaḥ śāntaye || 22 ||</l>
</lg></b>
<p>sukumāre 'rthe praụdhoktiḥ <b>madhyamakaiśikī,</b> yathā—</p>
<b><lg>
<l>kiṃ dvāri daivahatike ! sahakārakeṇa
saṃvardhitena viṣapādapa eṣa pāpaḥ |</l>
<l>asmin manāgapi vikasavikārabhāji
bhīmā	bhavanti	madanajvarasannipātāḥ || 23 ||</l>
</lg></b>
<p>praụdhe 'rthe sukumārokti<b>rmadhyamārabhaṭī</b>, yathā—(kāmī.)</p>
<b><lg>
<l>tvaṃ nāgarāja ! bahuśo 'sya nitambabhāgaṃ
bhogena	gāḍhamabhiveṣṭaya mandarādreḥ |</l>
<l>sọdhāviṣahyavṛṣavāhanayogalīlā—
paryaṅkabandhanavidhestava	ko 'tibhāraḥ || 24 ||</l>
</lg></b>
<pb n="544"/>
<p>(<b>5. racanā —6</b>)</p>
<p><b>yathāvacchabdārthayorniveśo racanā</b> | sā ṣọdhā —</p>
<p>śabdaracanā, artharacanā, paryāyaracanā, padaracanā, vākyaracanā, kramaracanā ceti | tāsu—
<b>śabdaracanā</b> yathā—</p>
<b><lg>
<l>tavābhiṣeke madanāturāyā hastāc‍cyuto hemaghaṭo yuvatyāḥ |</l>
<l>sopānamāsādya karoti śabdaṃ ṭaṃṭaṃ ṭaṭaṃṭaṃ ṭaṭaṭaṃ ṭaṭaṃṭam || 25 ||</l>
</lg></b>
<p><b>artharacanā</b> yathā—</p>
<b><lg>
<l>dik‍kālātmasamaiva yasya1 vibhutā, 2yastatra vidyatate,
yatrā 'muṣya sudhībhavanti kiraṇā3, rāśoḥ sa yāsāmabhūt4 |</l>
<l>yastatpittamuṣaḥsu5 yaś‍ca 6haviṣe, yaś‍cāsya* jīvātave7
vọdhā yad‍guṇameṣa8 manmatharipostāḥ pāntu vo mūrttayaḥ || 26 ||1</l>
</lg></b>
<p><b>paryāyaracanā</b> yathā—</p>
<b><lg>
<l>kaṇaïlli c‍cia jāṇaï kuṃtapalappāi kīrasaṃlavaï |</l>
<l>pūsaabhāsaṃ muṃcasu ṇa hu re haṃ dhavvavāạ̄dhī || 27 ||</l>
</lg></b>
<lg>
<l>(śuk‍yeva jānāti śukapralapitāni kīrasaṃlāpini !</l>
<l>kīrabhāṣāṃ muñca na khalu re ahaṃ dhṛṣṭaśukī ||)</l>
</lg>
<p><b>padaracanā</b> yathā—(kāmī.)</p>
<b><lg>
<l>lolallāṅgulavallīvalayitavakuvalānokahaskandhalolai—
rgolāṅgulairnadadbhiḥ	pratirasitajaratkandarāmandireṣu |</l>
<l>khaṇḍeṣūddaṇḍapiṇḍītagarataralanāḥ prāpire yena velā—
mālambyottālatallasphuṭitapuṭakinībandhavo	gandhavāhāḥ || 28 ||</l>
</lg></b>
<p><b>vākyaracanā</b> yathā—</p>
<b><lg>
<l>patiśvaśuratā	jyeṣṭhe	patidevaratānuje |</l>
<l>madhyameṣu ca pāñcālyāḥ tritayaṃ tritayaṃ triṣu || 29 ||</l>
</lg></b>
<!-- NOTES pg=544!-->
1. vyoma 2. sūrya 3. candraḥ 4. āpaḥ 5. ag‍ni 6. yajamānaḥ 7. vāyuḥ 8. pṛthivī |
* jyośerarāvaghayostu pāṭhaḥ— <b>yattatpittamuṣaḥ sa yasya haviṣe</b> dra.sa.ka. 2.53. u. rat‍neś‍varaḥ |
<pb n="545"/>
<p><b>kramaracanā</b> yathā—</p>
<b><lg>
<l>nīlābjānāṃ	nayanayugaladrāghimā	dattapatraḥ
kumbhāvaibhau	kucaparikaraḥ	pūrvapakṣīcakāra |</l>
<l>bhrūvibhrāntirmadanadhanuṣo	vibhramānanvavādīd
vaktrajyots‍nā śaśadhararucaṃ dūṣayāmāsa yasyāḥ || 30 ||</l>
</lg></b>
<p>(<b>6. ghaṭanā —6</b>)</p>
<p><b>padārthānāṃ parasparamupaśleṣo ghaṭanā</b> | sā ṣọdhā—</p>
<p>prakrāntaghaṭanā, aprakrāntaghaṭanā, atikrāntaghaṭanā, padaghaṭanā, vākyaghaṭanā,
prakīrṇaghaṭanā ceti | tāsu —</p>
<p><b>prakrāntaghaṭanā</b> yathā—(kusaṃ. 6.3)</p>
<b><lg>
<l>sa tatheti pratijñāya visṛjya kathamapyumām |</l>
<l>ṛṣīñ jyotirmayān sap‍ta sasmāra smaraśāsanaḥ || 31 ||</l>
</lg></b>
<p><b>aprakāntaghaṭanā</b> yathā—</p>
<b><lg>
<l>atrāpyudāharantīmamitihāsaṃ	purātanam |</l>
<l>niṣādasya ca saṃvādamṛṣeḥ saṃvaraṇasya ca || 32 ||</l>
</lg></b>
<p><b>atikrāntaghaṭanā</b> yathā—(rāca.1.18)</p>
<b><lg>
<l>tasya cakruścamatkāraṃ vyatītasamayā api |</l>
<l>smitārdramukulodbhedāḥ	kadambabanarājayaḥ || 33 ||</l>
</lg></b>
<p><b>padaghaṭanā</b> yathā—</p>
<b><lg>
<l>chinnena patatā vahnau yanmukhena haṭhātkṛte |</l>
<l>sveti heti hareṇokteḥ svāhā ' 'sīt saiṣa rāvaṇaḥ || 34 ||</l>
</lg></b>
<p><b>vākyaghaṭanā</b> yathā—(vikra. 4.33)</p>
<b><lg>
<l>haṃsa prayaccha me kāntāṃ gatistasyāstvayā hṛtā |</l>
<l>vibhāvitaikadeśena	deyaṃ	yadabhiyujyate || 35 ||</l>
</lg></b>
<p><b>prakīrṇaghaṭanā</b> yathā—(māgha. 3.74)</p>
<b><lg>
<l>sāṭopamurvīmaniśaṃ nadanto yaiḥ plāvayiṣyanti samantato 'mī |</l>
<l>tānyekadeśānnibhṛtaṃ payodheḥ so 'mbhāṃsi meghān pibato dadarśa || 36 ||</l>
</lg></b>
<pb n="546"/>
<p>(<b>7. mudrā —6</b>)</p>
<p><b>sābhiprāyavacanaviniveśo mudrā</b> | ṣọdhā—</p>
<p>padamudrā, vibhaktimudrā, vacanamudrā, vākyamudrā, samuc‍cayamudrā, saṃvṛtimudrā ceti | tāsu
<b>padamudrā</b> yathā—(bārā. 1.40)</p>
<b><lg>
<l>nirmālyaṃ nayanaśriyaḥ kuvalayaṃ vaktrasya dāsaḥ śaśī
bhrūyugmasya sanābhi ganmathadhanurjyots‍nā smitasyāñcalaḥ |</l>
<l>saṅgītasya	ca	mattakokilarutānyucchiṣṭameṇīdṛśaḥ
sarvāṅgīṇamaho vidheḥ pariṇataṃ vijñānacitraṃ cirāt || 37 ||</l>
</lg></b>
<p><b>vibhaktimudrā</b> yathā—(visā. 1.8)</p>
<b><lg>
<l>śriyaḥ prasūte vipado ruṇāddhi yaśāṃsi sūte malinaṃ pramārṣṭi |</l>
<l>saṃskāraśaucena paraṃ punīte śuddhā hi buddhiḥ kila kāmadhenuḥ || 38 ||</l>
</lg></b>
<p><b>vacanamudrā</b> yathā—(urāca. 1.9)</p>
<b><lg>
<l>viśvambharā	bhagavatī	bhavatīmasūta
rājā prajāpatisamo janakaḥ pitā te |</l>
<l>teṣāṃ vadhūstvamasi nandini ! pārthivānāṃ
yeṣāṃ kuleṣu savitā ca gururvayaṃ ca || 39 ||</l>
</lg></b>
<p><b>vākyamudrā</b> yathā—</p>
<b><lg>
<l>yat svacche salilātmani pratiphaleddeve triyāmāpatau
pīyūṣākṛti paryavasyati kila jyots‍neti tattvāntaram |</l>
<l>tigmaṃ dhāma ciraṃ cakāsti divi yat tatrāsti divyaḥ pumān
yaṃ vijñātavatāṃ truṭanita nikhilā bhūyo bhavagranthayaḥ || 40 ||</l>
</lg></b>
<p><b>samuc‍cayamudrā</b> yathā—(hava.)</p>
<b><lg>
<l>jātaścāyaṃ mukhenduste bhrukuṭīpraṇayī puraḥ |</l>
<l>gataṃ ca vasudevasya kulaṃ nāmāvaśeṣatām || 41 ||</l>
</lg></b>
<p><b>saṃvṛtimudrā</b> yathā—</p>
<b><lg>
<l>maṇirat‍naṃ prasenasya tac‍cānāryeṇa viṣṇunā |</l>
<l>labdhaṃ yenādya yogena kiṃ kīrtitena vaḥ || 42 ||</l>
</lg></b>
<pb n="547"/>
<p>(<b>8. chāyā —6</b>)</p>
<p><b>anyoktīnāmanukaraṇaṃ chāyā</b> | sā ṣọdhā—</p>
<p>lokokticchāyā, chokokticchāyā, mugdhokticchāyā, poṭokticchāyā,
skhalitokticchāyā, asamañjasokticchāyā ceti | tāsu—</p>
<p><b>lokokticchāyā</b> yathā—(megha.107)</p>
<b><lg>
<l>śāpānte me bhujagaśayanādutthite śārṅgapāṇau
māsānanyān gamaya caturo locane mīlayitvā |</l>
<l>paścādāvāṃ virahaguṇitaṃ taṃ tamātmābhilāṣaṃ
nirvekṣyāvaḥ	pariṇataśarac‍candrikāsu	kṣapāsu || 43 ||</l>
</lg></b>
<p><b>chekokticchāyā</b> yathā—</p>
<b><lg>
<l>yo hi dīrghāsitākṣasya vilāsavalitabhruvaḥ |</l>
<l>kāntāmukhasyāvaśagastasmai	nṛpaśave	namaḥ || 44 ||</l>
</lg></b>
<p><b>mugdhokticchāyā</b> yathā—</p>
<b><lg>
<l>kiṃ sa svarge taruḥ ko 'pi yasya puṣpaṃ niśākaraḥ |</l>
<l>te vṛkṣāḥ kīdṛśā mātaryeṣāṃ muktāphalaṃ phalam || 45 ||</l>
</lg></b>
<p><b>poṭokticchāyā</b> yathā—</p>
<b><lg>
<l>tilakamasahāmmi sọdhuṃ ghanasāreṇātisāradoṣo me |</l>
<l>lambhayati ca daurvarṇyaṃ kuṅkumarāgo mamāṅgāni || 46 ||</l>
</lg></b>
<p><b>skhalitokticchāyā</b> yathā—</p>
<b><lg>
<l>pipi priya sasa svayaṃ mumu mukhāsavaṃ dehi me
tata tyaja dudu drutaṃ bhabhabha bhājanaṃ kāñcanam |</l>
<l>iti	skhalitajalpitaṃ	madavaśātkuraṅgīdṛśaḥ
prage	hasitahetave	sahacarībhiradhyaiyata || 47 ||</l>
</lg></b>
<p><b>asamañjasokticchāyā</b> yathā—</p>
<b><lg>
<l>dṛṣṭaḥ kathaṃ sutanu kiṃ kurute kimasmad—
vārtā sa pṛcchati śṛṇoti nivedyamānām |</l>
<l>āstāṃ kimasya kathayā kathayāśu tāva—
datrāgamiṣyati na vā khalu so 'bhimānī || 48 ||</l>
</lg></b>
<pb n="548"/>
<p>(<b>9. yuktiḥ —6</b>)</p>
<p><b>śabdasyārthasya vā parasparamayujyamānasya yojanaṃ yuktiḥ</b> | sā ṣọdhā—</p>
<p>padaviṣayā, padārthaviṣayā, vākyaviṣayā, vākyārthaviṣayā, prakaraṇaviṣayā,
prabandhaviṣayā ceti | tāsu —</p>
<p>yogavṛttiparamparā aṅgāṅgibhāvaparamparā paryāyaparamparetyādi | <b>padaviṣayā</b> yathā—(sūśa.)</p>
<b><lg>
<l>jambhārātībhakumbhod‍bhavamiva dadhataḥ sāndrasindūrareṇu |</l>
<l>raktāḥ	siktā	ivaughairudayagiritaṭīdhātudhārādravasya || 49 ||</l>
</lg></b>
<b><lg>
<l>lakṣmīmākraṣṭukāmā iva kamalavanoddhāṭanaṃ kurvate ye |</l>
<l>bhaktiprahvāya dātuṃ mukulapuṭakuṭokoṭarakroṭarakroḍalīnām || 50 ||</l></lg></b> (sūśa.)
<b><lg>
<l>turaṅgakāntāmukhahavyavāhajvāleva bhittvā jalamullalāsa || 51 ||</l></lg></b> (māgha. 3.33)
<p>jātikriyāguṇadravyāṇāṃ <b>yuktiḥ, padārthaviṣayā</b> yathā—</p>
<b><lg>
<l>strīpuṃnapuṃsamanaghaṃ bhavamānato 'smi || 52 ||</l>
</lg></b>
<b><lg>
<l>śailādhirājatanayā na yayau na tasthau || 53 ||</l></lg></b> (kusaṃ. 5.85)
<b><lg>
<l>sābbhre 'hnīva sthalakamalinīṃ na prabuddhāṃ na sup‍tām || 54 ||</l></lg></b> (megha. 89)
<b><lg>
<l>pāyādekaṃ	madanavijayadveṣiṇastad	vapurvaḥ || 55 ||</l>
</lg></b>
<p>vāk‍yagarbho vākyasamuc‍cayaḥ vākyasaṃvṛtirityādiḥ <b>vākyaviṣayā,</b> yathā—</p>
<p><b>diṅ‍mātaṅgaghaṭāvibhaktacaturāghāṭā mahī sādhyate (dra. 7.148)</b></p>
<p>kriyāsamuc‍cayasamabhivyāhārābhyāsādibhiḥ <b>vākyārthaviṣayā,</b> yathā—(māgha. 1.51)</p>
<b><lg>
<l>purīmavaskanda lunīhi nandanaṃ muṣāṇa rat‍nāni harāmarāṅganāḥ |</l>
<l>vigṛhya cakre namucidviṣā balī ya itthamasvāsthyamaharniśa divaḥ || 56 ||</l>
</lg></b>
<p>aśraddheyaparvatādivarṇanotpattihetuḥ <b>prakaraṇaviṣayā,</b> yathā—(māgha. 4.10)</p>
<b><lg>
<l>mude murāreramaraiḥ sumerorānīya yasyopacitasya śṛṅgaiḥ |</l>
<l>bhavanti noddāmagirāṃ kavīnāmucchrāyasaundaryaguṇā mṛṣodyāḥ || 57 ||</l>
</lg></b>
<p>prabandhavyāpivastūpapattihetuḥ <b>prabandhaviṣayā,</b> yathā—(megha.5)</p>
<b><lg>
<l>dhūmajyotissalilamarutāṃ sannipātaḥ k‍va megha—
ssandeśārthāḥ k‍va paṭukaraṇaiḥ prāṇibhiḥ prāpaṇīyāḥ |</l>
<l>ityautsukyādaparigaṇayan	guhyakastaṃ	yayāce
kāmārtā	hi	prakṛti(praṇaya)kṛpaṇāścetanācetaneṣu || 58 ||</l>
</lg></b>
<pb n="549"/>
<p>(<b>10. uk‍tiḥ —6</b>)</p>
<p>vidhiniṣedhāderabhidhām <b>uktiḥ</b> | ṣọdhā—</p>
<p>vidhiḥ, niṣedhaḥ, adhikāraḥ, parisaṅkhyā, vikalpaḥ, niyama iti | teṣu—
aprāp‍tau prāpaṇavacanaṃ <b>vidhiḥ,</b> yathā—(śāku. 4.18)</p>
<b><lg><l>śuśrūṣasva gurūn kuru priyasakhīvṛtiṃ sapat‍nījane || 59 ||</l></lg></b> ityādi
prāp‍tau nivāraṇaṃ <b>niṣedhaḥ,</b> yathā—(śāku. 4.18)
<b><lg><l>bharturviprakṛtāpi roṣaṇatayā mā sma pratīpaṃ gamaḥ || 60 ||</l>
</lg></b>
<p>vidhineṣedhayogyatādhikāraḥ, yathā—(śāku. 4.18)</p>
<b><lg>
<l>bhūyiṣṭhaṃ bhava dakṣiṇā parijane bhāgyeṣvanutsokinī |</l>
<l>yāntyevaṃ gṛhiṇīpadaṃ yuvatayo vāmāḥ kulasyādhayaḥ|| 61 ||</l>
</lg></b>
<p>vidhiniṣedhābhyāṃ śeṣapratiṣedhābhyanujñāne <b>parisaṅkhyā,</b> yathā—</p>
<b><lg>
<l>pañca pañcanakhā bhakṣyā vāmenākṣṇā na paś‍yati |</l>
<l>kāṭhinyamasyāḥ kucayoḥ kimasadyanna rocate || 62 ||</l>
</lg></b>
<p>jātikriyāguṇadravyeṣu ubhayāvalambī <b>vikalpaḥ,</b> yathā—(manu. 6.6)</p>
<b><lg>
<l>putreṣu dārānnikṣipya vanaṃ gacchet sahaiva vā || 63 ||</l>
</lg></b>
<b><lg>
<l>dharmārthakāmān dharmaṃ vā brahma vā brāhmaṇaścaret || 64 ||</l>
</lg></b>
<p>ayogānyayogātyantāyogavyavacchedo <b>niyamaḥ,</b> yathā—</p>
<b><lg>
<l>vivādo 'pārtha evāyaṃ pārtha eva dhanurdharaḥ |</l>
<l>yo na kevalamātmīyaiḥ parairapyabhinandyate || 65 ||</l>
</lg></b>
<p>(<b>11. bhaṇitiḥ —6</b>)</p>
<p><b>uktereva prakārāntarākhyānaṃ bhaṇitiḥ</b> | sā ṣọdhā—</p>
<p>sambhāvanābhaṇitiḥ, asambhāvanābhaṇitiḥ, kalpanābhaṇitiḥ, āścaryabhaṇitiḥ,
saṃvṛtibhaṇitiḥ, viśeṣabhaṇitiriti | tāsu —</p>
<p><b>sambhāvanābhaṇitiḥ</b>—(visā. 3.14)</p>
<b><lg>
<l>sadyodrāvitaketakodaradalastrotaḥśriyaṃ	bibhratī
yeyaṃ	mauktikadāmagumphanavidheryogyacchaviḥ	prāgabhūt |</l>
<l>utsekyā kalaśībhirañjalipuṭaiḥ peyā mṛṇālāṅkurai—
rmātavyā ca śaśinyamugdhavibhave sā vartate candrikā || 66 ||</l>
</lg></b>
<pb n="550"/>
<p><b>asambhāvanābhaṇiti</b>ryathā—(visā. 1.20)</p>
<b><lg>
<l>k‍va peyaṃ jyots‍nāmbho vadanabisavallīsaraṇibhi—
rmṛṇālītantubhyaḥ	sicayaracanā	kutra	bhavati |</l>
<l>k‍va vā pārīmeyo bata bakuladām‍nāṃ parimalaḥ
kathaṃ svap‍naṃ sākṣāt kuvalayadṛśaṃ kalpayatu tām || 67 ||</l>
</lg></b>
<p><b>kalpanābhaṇitiḥ</b> yathā—</p>
<b><lg>
<l>dṛś‍yaṃ dṛśāṃ sahastrairmanasāmayutairvibhāvanīyaṃ ca |</l>
<l>sukṛtaśatakoṭibhogyaṃ kimapi vayaḥ subhruvaḥ svadate || 68 ||</l>
</lg></b>
<p><b>āścaryabhaṇiti</b>ryathā—</p>
<b><lg>
<l>jyotirbhyastadidaṃ	tamassamuditaṃ	jāte 'yamada‍bhyaśśikhī
pīyūṣādidamutthitaṃ	viṣamayaṃ	chāyāp‍tajanmā ' 'tapaḥ |</l>
<l>ko nāmāsya vidhiḥ prasāntiṣu bhaved gāḍhaṃ drạdhīyānayaṃ
granthiryat priyato 'pi vipriyamidaṃ sakhyaḥ kṛtaṃ sāntvanaiḥ || 69 ||</l>
</lg></b>
<p><b>saṃvṛtibhaṇiti</b>ryathā—(vikra. 2.3)</p>
<b><lg>
<l>ābharaṇasyābharaṇaṃ prasādhanavidheḥ prasādhanaviśeṣaḥ |</l>
<l>upamānasyāpi sakhe ! pratyupamānaṃ vapustasyāḥ || 70 ||</l>
</lg></b>
<p><b>viśeṣabhaṇiti</b>ryathā—(māgha. 2.16)</p>
<b><lg>
<l>revatīvadanocchiṣṭaparipūtapuṭe	dṛśau |</l>
<l>vahan halī madakṣībaḥ pānagoṣṭhyāṃ punātu vaḥ || 71 ||</l>
</lg></b>
<p>(<b>12. paṭhitiḥ —6</b>)</p>
<p><b>kāk‍vādinā vākyoc‍cāraṇaṃ paṭhitiḥ |</b> sā ṣọdhā—</p>
<p>kākuḥ, svaraḥ, viccheda, kāntiḥ, abhinayaḥ, apadeśa iti | tāsu—
<b>kāku</b>ryathā—(vesaṃ. 2.20)</p>
<b><lg>
<l>myastā na bhrukuṭirna bāṣpasalilenācchādite locane
nītaṃ nānanamanyataḥ saśapathaṃ nāhaṃ spṛśan vāritaḥ |</l>
<l>tanvyā	mag‍napayodharaṃ	bhayavaśādāviddhamāliṅgitaṃ
bhaṅktāsyā niyamasya bhīṣaṇamarunnāyaṃ vayasyo mama || 72 ||</l>
</lg></b>
<pb n="551"/>
<p><b>svaro</b> yathā—</p>
<b><lg>
<l>subhru! tvaṃ kupitetyapāstamaśanaṃ tyaktā kathā yoṣitāṃ ||</l></lg></b> || 73 || (pṛ.360)
<p><b>vicchedo</b> yathā—(dhvanyāloka 2.22/23)</p>
<b><lg>
<l>yena dhvastamanobhavena balijitkāyaḥ purāstrīkṛtaḥ || 74 ||</l>
</lg></b>
<p><b>kānti</b>ryathā—(kīva. 1.10)</p>
<b><lg>
<l>yasyārijātaṃ nṛpaterapaśyadavalambanam |</l>
<l>yayau nirjharasambhogairapaśyadabalaṃ vanam || 75 ||</l>
</lg></b>
<p><b>abhinayo</b> yathā—</p>
<b><lg>
<l>eddahamettatthaṇiā || 76 ||</l></lg></b> (pṛ॰ 364)
<p><b>apadeśo</b> yathā—</p>
<b><lg>
<l>itaḥ sa daityaḥ prāp‍taśrīḥ || 77 ||</l></lg></b> (kusaṃ. 2.55)
<p>(<b>13. śravyam —6</b>)</p>
<p><b>śrutisukhamātrajananaṃ śravyam |</b> tatṣọdhā—</p>
<p>āśīḥ, nāndī, namaskṛtiḥ, vastunirdeśaḥ, dhruvā, ākṣip‍tiketyādi | tatra
liṅloḍvācyo 'rthaviśeṣa <b>āśīḥ</b>, yathā—</p>
<b><lg>
<l>bhūyād vaḥ śreyase devaḥ pārvatīdayito haraḥ || 78 ||</l>
</lg></b>
<b><lg>
<l>pātu vaḥ paramaṃ jyotiravāṅ‌manasagocaram || 79 ||</l></lg></b> (kāvyāda. 2.357)
<p>raṅgamaṅgalāntasvastyayanaṃ <b>nāndī</b>, yathā—(kama. 1.1)</p>
<b><lg>
<l>bhaddaṃ bhodu sarassaīa kaïṇo ṇaṃdaṃtu vāsāiṇo
aṇṇāṇaṃ pi paraṃ paaṭṭhadu varā vāṇī chaïllappiā |</l>
<l>vacchomī taha māahī phuradu ṇo sā kiṃ a paṃcāliā
rīdīyo vilihaṃtu kavvakusalā joh‍ṇaṃ caorā via || 80 ||</l>
</lg></b>
<lg>
<l>(bhadraṃ bhavatu sarasvatyāḥ kavayo nandantu vyāsādayaḥ
anyeṣāmapi paraṃ pravartatāṃ varā vāṇī vidagdhapriyā |</l>
<l>vaidarbhī tathā māgadhī sphuratu naḥ sā kiṃ ca pāñcālikā
rītikā vilihantu kāvyakuśalā jyotsnāṃ cakorā iva ||)</l>
</lg>
<p>stutirnamovākyaṃ vā <b>namaskriyā</b>, yathā—</p>
<b><lg>
<l>jayati brahmabhūḥ śambhuḥ || 81 ||</l>
</lg></b>
<pb n="552"/>
<b><lg>
<l>vandemahi maheśvaram || 82 ||</l>
</lg></b>
<b><lg>
<l>idaṃ gurubhyaḥ pūrvebhyo namovākaṃ praśāsmahe || 83 ||</l></lg></b> (urāca. 1.1)
<p>kathāśarīravyāpino nāyakāderabhidhānaṃ <b>vastunirdeśaḥ</b>, yathā—</p>
<b><lg>
<l>astyuddāmajaṭābhārabhrāntagaṅgāmbuśekharaḥ |</l>
<l>ādidevo haro nāma sṛṣṭisaṃhārakāraṇam || 84 ||</l>
</lg></b>
<p>pātrapraveśādisūcakaṃ vākyaṃ <b>dhruvā</b>, yathā</p>
<b><lg>
<l>maa—vaha—ṇimitta—ṇiggaa—maïnda—suṇṇaṃ guhaṃ ṇieūṇa |</l>
<l>laddhāvasaro gahiūṇa mottiāiṃ gao vāho || 85 ||</l>
</lg></b>
<lg>
<l>(mugavadhanimittanirgatamṛgendraśūnyāṃ guhāṃ nirūpya |</l>
<l>labdhāvasaro gṛhītvā mauktikāni gato vyādhaḥ ||)</l>
</lg>
<p>abhidhitsitarāgaviśeṣaprayogamātraphalaṃ vacanamā<b>kṣip‍tikā</b>, yathā—</p>
<b><lg>
<l>paapīḍiamahisāsuradehehiṃ	bhuaṇabhaaluāvaa/sasilehiṃ |</l>
<l>surasuhadettavaliadhavalacchihiṃ jaaï sahāsaṃ vaaṇu mahalacchihiṃ || 86 ||</l>
</lg></b>
<lg>
<l>(padapīḍitamahiṣāsuradehāyā	bhuvanabhayalāvakaśaśilekhāyāḥ |</l>
<l>surasukhadātṛvalitadhavalākṣyā jayati sahāsaṃ vadanaṃ mahālakṣmyāḥ ||)</l>
</lg>
<p>(<b>14. prekṣyam —6</b>)</p>
<p><b>prekṣānimittaṃ	vācikādyabhinayarahitamāṅgikaikanirvartyaṃ prasthānaḍombalikādivākyaṃ
prekṣyam |</b> tatṣọdhā— lāsyaṃ, tāṇḍavaṃ, chalikaṃ, śamyā, hallīsakaṃ, rāsa iti | teṣu
śrṛṅgārarasapradhānaṃ lāsyaṃ, yathā—</p>
<b><lg>
<l>ucciu vālīyia panthahiṃ jaṃtaü |</l>
<l>pekkhami hatthaṃ hoi jaï loaṇavaṃtaü || 87 ||</l>
</lg></b>
<lg>
<l>(uccā pāliḥ priyaḥ pathā yāti |</l>
<l>prekṣe hasto bhavati yadi locanavān ||)</l>
</lg>
<p>raudravīrapradhānaṃ <b>tāṇḍavaṃ</b>, yathā—</p>
<b><lg>
<l>suavahavaïaru ṇisuṇiu dāruṇu rosavisaṭṭhapahāraruhirāruṇu |</l>
<l>jaliu jāṇaï ṇaru riusaṃtāvaṇu aṇalasariccha jaï hoi mahāraṇu || 88 ||</l>
</lg></b>
<lg>
<l>(sutavadhavyatikaraṃ niśamya dāruṇaṃ roṣavisṛṣṭaprahārarudhirāruṇaḥ |</l>
<l>jvalito jāyate naro ripusaṃtāpano 'nalasadṛśo yadi bhavati mahāraṇaḥ ||)</l>
</lg>
<pb n="553"/>
<p>ubhayātmakaṃ <b>chalikam</b>, yathā—</p>
<b><lg>
<l>ṇisuṇiu pacchā tturaaraü bhuṇḍi hiṃsi hasaṃti |</l>
<l>ṇiakaṃtaḍāḍhajualehiṃ puṇu puṇu ṇaaṇa valaṃti || 89 ||</l>
</lg></b>
<lg>
<l>(niśamya paścātturagaravaṃ śūkaryāḥ sahasā iti |</l>
<l>nijakāntadaṃṣṭrāyugale punaḥpunarnayane valataḥ ||)</l>
</lg>
<p>lāsyameva devakinnaraviṣayaṃ <b>śamyā</b>, yathā—</p>
<b><lg>
<l>vīhesi harimuhi avi hohi maṃ gale lehi saï |</l>
<l>kandaï riṭhṭhāsuramāriu kaṇṭhavaliu ṇa paï || 90 ||</l>
</lg></b>
<lg>
<l>{bibheṣi harimukhi api bhava māṃ gale gṛhāṇa svayam |</l>
<l>krandati ariṣṭāsuro māritaḥ kaṇṭhavalito na patiḥtvayā ||}</l>
</lg>
<b><lg>
<l>maṇḍalena hi yat strīṇāṃ gītaṃ/nṛttyaṃ hallīsakaṃ tu tat |</l>
<l>tatra netā bhavedeko gopastrīṇāṃ hariryathā || 91 ||</l>
</lg></b>
<p>tad yathā—</p>
<b><lg>
<l>caṃdaṇadhūsaraaṃ āulialoaṇaaṃ hāsaparammuhaaṃ ṇīsāsakilāliaṃ |</l>
<l>dummaṇadummaṇaaṃ saṅkāmiamaṇḍaṇaaṃ māṇiṇi āṇaṇaaṃ kiṃ tu karaṭhṭhiaṃ || 92 ||</l>
</lg></b>
<lg>
<l>(candanadhūsarakamākulitalocanaṃ hāsaparāṅmukhaṃ niḥśvāsaklāntam |</l>
<l>durmanasāṃ durmanaskaṃ saṃkrāmitamaṇḍanaṃ mānini! ānanakaṃ kiṃ tava karasthitam ||)</l>
</lg>
<p>tadeva tālabandhaviśeṣayuktaṃ <b>rāsaḥ</b>, yathā—</p>
<b><lg>
<l>aï dummaṇa dummaṇaā ajja kiṇo pucchāmi tumaṃ |</l>
<l>jeṇa jivijjaï jeṇa vilāso palihijjaï kīsa jaṇo || 93 ||</l>
</lg></b>
<lg>
<l>(ayi durmanaḥ durmanaska! adya kiṃ no pṛcchāmi tvām |</l>
<l>yena jīvyate yena vilāsaḥ parihriyate kasmājja ||)</l>
</lg>
<p>(<b>15. abhineyam —6</b>)</p>
<p><b>daśarūpakaviṣayameva abhineyam |</b> abhinayastu ṣọdhā—</p>
<p>āṅgikaḥ, vācikaḥ, āhāryaḥ, sāttvikaḥ, sāmānyaḥ, citra iti | tatra
<b>āṅgiko</b> yathā—(urā. 2.10)</p>
<b><lg>
<l>dordaṇḍāḥ k‍va nu dhṛtāṅgadāḥ k‍va nu śirānaddhau bhujau dvāvimau
vaktrāṇi k‍va nu kāntimanti valimat k‍vedaṃ mamaikaṃ mukham |</l>
<pb n="554"/>
<l>vācastāḥ k‍va jitārṇavadhvanighanāḥ k‍vāyaṃ vacassaṃyamo
helākampitabhūdharaḥ k‍va caraṇanyāsaḥ k‍va mandā gatiḥ || 94 ||</l>
</lg></b>
<p><b>vāciko</b> yathā—(ratnā. 2.1)</p>
<b><lg>
<l>durvārāṃ madanaśaravyathāṃ vahantyā tanvaṅgayā yadabhihitaṃ puraḥ sakhīnām |</l>
<l>tad bhūyaḥ śiśuśukaśārikābhiruktaṃ dhanyānāṃ śravaṇapathātithitvameti || 95 ||</l>
</lg></b>
<p><b>āhāryo</b> yathā—</p>
<p><b>cūḍācumbitakaṅkapatramabhitastūṇīdvayaṃ pṛṣṭhataḥ</b> (urāca. 4.20)</p>
<p><b>sāttviko</b> yathā—(māmā. 1.35)</p>
<b><lg>
<l>vāraṃvāraṃ tirayati dṛśorud‍vaman bāṣpapūra—
statsaṃkalpopahitajaḍima stambhamabhyeti gātram |</l>
<l>sadyaḥ svidyannayamaviratotkampalolāṅgulīkaḥ
pāṇirlekhāvidhiṣu nitarāṃ vartate kiṃ karomi || 96 ||</l>
</lg></b>
<p>uktānāṃ caturṇāmapi prayoge <b>sāmānyaḥ</b>, yathā—(māmā. 5.38)</p>
<b><lg>
<l>rāhoścandrakalāmivānanacarīṃ	daivātsamāsādya me
dasyorasya	kṛpāṇapātaviṣayādācchindataḥ	preyasīm |</l>
<l>ātaṅkādvikalaṃ drutaṃ karuṇayā vikṣobhitaṃ vismayā—
tkrodhena jvalitaṃ mudā vikasitaṃ cetaḥ kathaṃ vartate || 97 ||</l>
</lg></b>
<p>hastādhyāyapadādhyāyayoḥ akathitāṅgikādyabhinayaviśeṣa<b>ścitraḥ</b>, yathā—)</p>
<b><lg>
<l>vyatikara iva bhīmastāmaso vaidyutaśca
kṣaṇamupahatacakṣurvuttirud‍bhūya	śāntaḥ |</l>
<l>kathamiha na vayasyastat kimetat kimanyat
prabhavati hi mahimnā svena yogeśvarīyam || 98 ||</l></lg></b> (māmā.9.54,10.8)
<p>(<b>16. adhyeyam —6</b>)</p>
<p><b>vidhiniṣedhavyutpattiheturadhyeyam |</b> tattu ṣọdhā—</p>
<p>kāvyaṃ, śāstram, itihāsaḥ, kāvyaśāstraṃ, kāvyetihāsaḥ, śāstretihāsa iti | teṣu
uktipradhānaṃ <b>kāvyaṃ</b>, yathā—</p>
<b><lg>
<l>yadi smarāmi tāṃ tanvīṃ jīvitāśā kuto mama |</l>
<l>atha vismṛtya jīvāmi jīvitavyasanena kim || 99 ||</l>
</lg></b>
<pb n="555"/>
<p>vidhāyakādiśabdapradhānaṃ <b>śāstraṃ</b>, yathā—(bṛhatsaṃ 70.1)</p>
<b><lg>
<l>snigdhonnatāgratanutāmranakhau kumāryāḥ
pādau	samopacitacārunigūḍhagulphau |</l>
<l>śliṣṭāṅgulī kamalakāntitalau ca yasyā—
stāmud‍vahed yadi bhuvo 'dhipatitvamicchet || 100 ||</l>
</lg></b>
<p>arthapradhāna <b>itihāsaḥ</b>, yathā—</p>
<b><lg>
<l>hiraṇyakaśipurdaityo yāṃ yāṃ smitvā 'pyudaikṣata |</l>
<l>bhayabhrāntaissuraiścakre tasyai tasyai diśe namaḥ || 101 ||</l>
</lg></b>
<p>śāstre kāvyaviniveśaḥ <b>kāvyaśāstraṃ</b>, yathā—</p>
<b><lg>
<l>nāndīpadāni ratanāṭakavighnaśāntāvājñākṣarāṇi paramāṇyathavā smarasya |</l>
<l>daṣṭe 'dhare praṇayinā vidhutāgrapāṇisītkāraśuṣkaruditāni jayanti nāryāḥ || 102 ||</l>
</lg></b>
<p>itihāse kāvyaviniveśaḥ <b>kāvyetihāsaḥ</b>, yathā—(māgha. 1.46)</p>
<b><lg>
<l>sa sañcariṣṇurbhuvanāntareṣu yāṃ yadṛcchayāśiśriyadāśrayaḥ śriyaḥ |</l>
<l>akāri tasyai mukuṭopalaskhalatkaraistrisandhyaṃ tridaśairdiśe namaḥ || 103 ||</l>
</lg></b>
<p>itihāse śāstrārthaviniveśanaṃ <b>śāstretihāsaḥ</b>, yathā—(mahābhā. 18.5.38)</p>
<b><lg>
<l>dharme cārthe ca kāme ca mokṣe ca bharatarṣabha |</l>
<l>yadihāsti tadanyatra yannehāsti na tat kvacit || 104 ||</l>
</lg></b>
<p>(<b>17. vākovākyam —6</b>)</p>
<p><b>uktipratyuktirvākovākyam |</b> sā ṣọdhā—</p>
<p>ṛjūktiḥ, vakrok‍tiḥ‍, vaiyātyoktiḥ, gụ̄dhoktiḥ, praśnottaroktiḥ, citroktiḥ iti | tāsu</p>
<p><b>ṛjūktiryathā</b>—(amaru. 57, pṛ. 511)</p>
<b><lg>
<l>bāle nātha vimuñca mānini ruṣaṃ roṣānmayā kiṃ kṛtaṃ || 105 ||</l>
</lg></b>
<p><b>vakrokti</b>ryathā—</p>
<b><lg>
<l>keyaṃ mūrdh‍nyandhakāre timiramiha kutaḥ subhru kāntenduyukte
kāntāpyatraiva kāminnanu bhavati mayā pṛṣṭhametāvadeva |</l>
<l>nāhaṃ dvandva karomi vyapanaya śirasastūrṇamenāmidānī—
mevaṃ prokte bhavānyā prativacanajaḍaḥ pātu vo manmathāriḥ || 106 ||</l>
</lg></b>
<pb n="556"/>
<p><b>vaiyātyokti</b>ryathā—</p>
<b><lg>
<l>kuśalaṃ rādhe! sukhito 'si kaṃsa! kaṃsaḥ k‍va, sa k‍va, sā rādhā |</l>
<l>iti	pālīprativacanairvilakṣahāso		harerjayati ||107||</l>
</lg></b>
<p><b>gụ̄dhoktiryathā—</b></p>
<b><lg>
<l>keśava! yamunātīre vyāhṛtavānuṣasi haṃsikāṃ ko 'dya |</l>
<l>kāntāvirahabhayāturahṛdayaḥ	prāyaḥ	priye 'haṃ saḥ || 108 ||</l>
</lg></b>
<p><b>praś‍nottarokti</b>ryathā—(amaru. 71)</p>
<b><lg>
<l>k‍va prasthitāsi karabhoru! ghane niśīthe
prāṇeśvaro vasati yatra janaḥ priyo me |</l>
<l>ekākinī vada kathaṃ na bibheṣi bāle!
nanvasti puṅkhitaśaro madanaḥ sahāyaḥ || 109 ||</l>
</lg></b>
<p><b>citrokti</b>ryathā—</p>
<b><lg>
<l>ko 'yaṃ kāmini! bhūṣaṇaṃ kitava te śoṇaḥ kathaṃ kuṅkumāt
skūrpāsāntaritaḥ priye vinimayaṃ paśyāparaṃ k‍vāsti me |</l>
<l>paśyāmītyabhidhāya sāndrapulako mṛd‍na mṛḍānyāḥ stanau
hastena pratinirjitenduravatāt dyūte hasan vo haraḥ || 110 ||</l>
</lg></b>
<p>(<b>18. praś‍nottaram —6</b>)</p>
<p><b>vidagdhagoṣṭhīvinodahetuḥ paryanuyoganirbhedaḥ praś‍nottaram |</b> tatṣọdhā—
bahiḥpraś‍nam, antaḥpraś‍nam, bahirantaḥpraś‍nam, jātipraś‍nam, pṛṣṭapraś‍nam,
uttarapraś‍namiti | teṣu —</p>
<p><b>bahiḥpraś‍naṃ</b> yathā—(majjanmakaraḥ)</p>
<b><lg>
<l>bhadra! māṇavakākhyāhi kīdṛśaḥ khalu te pitā |</l>
<l>velāndolitakallolaḥ kīdṛśaśca mahodadhiḥ || 111 ||</l>
</lg></b>
<p><b>antaḥpraś‍naṃ</b> yathā—</p>
<b><lg>
<l>kāhamasmi guhā vakti praś‍ne 'muṣmin kimuttaram |</l>
<l>kathamuktaṃ na jānāsi kadarthayasi yatsakhe || 112 ||1</l>
</lg></b>
<!-- NOTES pg=556!-->
1. kathamuktaṃ 'ka+tha'—varṇābhyāṃ 'kadarthayasī'—ti kriyāpade vidyamānābhyāṃ muktaṃ tābhyāṃ hīnaṃ 'daryasi'
iti yat tadevātrottaram |
<pb n="557"/>
<p><b>bahirantaḥpraś‍naṃ</b> yathā—</p>
<b><lg>
<l>subhadrāṃ ka upāyaṃsta praś‍ne 'muṣmin ya uttaraḥ |</l> ('nara' iti)
<l>sa kīdṛkkapimācaṣṭe vyomni parṇasthitiḥ kutaḥ1 ||</l></lg></b> ('vā'—para iti)
<p><b>jātipraś‍naṃ</b> yathā—(haimavāra—karañjinā)</p>
<b><lg>
<l>kīdṛśā bhūmibhāgena rājā snāto 'numīyate |</l>
<l>prāṅgaṇaṃ kurutetyuktāḥ kimāhustadanicchavaḥ || 114 ||</l>
</lg></b>
<p>seyaṃ gatapratyāgatajāti |</p>
<p><b>pṛṣṭapraś‍naṃ</b> yathā— (saka. pṛ.303—4)</p>
<b><lg>
<l>ko so joaṇavāo ko daṃḍāṇaṃ duve sahassāiṃ |</l></lg></b>
<lg><l>(kassa yojanapādaḥ ko daṇḍānāṃ dve sahastre |)</l></lg>
<b><lg><l>kā kālī kā madhurā kiṃ śukapṛthukānanacchāyam || 115 ||</l>
</lg></b>
<p><b>uttarapraś‍naṃ</b> yathā—</p>
<b><lg>
<l>kiṃ vasantasamaye vanabhakṣaḥ pṛṣṭavān sapṛthulomavilekhaḥ |</l>
<l>uttaraṃ ca kimavāpaturetau kānanādatimirādapi kālam (lī) || 116 ||</l>
</lg></b>
<p>(<b>19. prahelikā —6</b>)</p>
<p><b>praś‍na evānuttara prahelikā |</b> sā ṣọdhā—</p>
<p>cyutākṣarā, dattākṣarā, cyutadattākṣarā, akṣaramuṣṭiḥ, bindumatī, arthaprahelikā ca | tāsu
<b>cyutākṣarā</b> yathā— (vihaṅgikā hāreṇa)</p>
<b><lg>
<l>payodharabharākrāntā saṃnamantī pade pade |</l>
<l>padamekaṃ na kā yāti yadi hāreṇa varjitā || 117 ||</l>
</lg></b>
<p><b>dattākṣarā</b> yathā—(śambaraḥ)</p>
<b><lg>
<l>prarūḍhayauvanaḥ ko 'yaṃ kāntayānugataḥ sukhī |</l>
<l>vane prayāti niśśaṅkaṃ śabaraḥ sattvasaṃkule || 118 ||</l>
</lg></b>
<p><b>cyutadattākṣarā</b> yathā—</p>
<b><lg>
<l>vidagdhaḥ saraso rāgī nitambopari saṃsthitaḥ |</l>
<l>tanvaṅgyāliṅgitaḥ kaṇṭhe kalaṃ kūjati ko viṭaḥ || 119 || (ghaṭaḥ)</l>
</lg></b>
<!-- NOTES pg=557!-->
1. vyom‍ni parṇasthitirvāyuto bhavati | sa narayuktaḥ 'vānara'—rūpaḥ kapimācaṣṭe |
<pb n="558"/>
<p>ślokāderakṣaravyatyāsena kathana<b>makṣaramuṣṭiḥ</b> | yathā—</p>
<b><lg>
<l>atiḥ atiḥ anma alaṃ prīdya radya jadya phadya |
melāmelā melaṃ melaṃ phasaphasaphasaphasaḥ || 120 ||</l>
</lg></b>
<b><lg>
<l>adya me saphalā prītiradya me saphalā ratiḥ |</l>
<l>adya me saphalaṃ janma adya me saphalaṃ phalam || 121 ||</l>
</lg></b>
<p>yathāsthitasvarānusvāravisargasaṃyogasyoktārthasya ca ślokādeḥ kādivarṇasthāne
binduviniveśo <b>bindumatī |</b> tadyathā—</p>
<b><lg>
<l>tavāpavādaḥ pratyabdhi patākā pratisaṅgaram |</l>
<l>phalaṃ pratyadbha‍utopāyaṃ yaśāṃsi na tu na k‍vacit || 122 ||</l>
</lg></b>
<p>atrārthe,
{/?/
/?/}</p>
<p><b>nirbhedaḥ —</b></p>
<b><lg>
<l>ṭhuṭhaṭhā ṭhuṭhaṭhā ṭhāṭhā ṭhuṃṭhuṭhe ṭhuṃṭhaṭhe ṭhaṭhā |</l>
<l>ṭhāṭhaṭhe ṭhāṭhaṭhe ṭhiṃṭhiṃ ṭhaṃṭhaṃṭhiṭhaṭhiṭhīṭhaṭhaḥ ||123||</l>
</lg></b>
<b><lg>
<l>udadhāvudadhāvājñā saṃyuge saṃyuge jayaḥ |</l>
<l>sāhase sāhase siddhiḥ sarvatra tava kīrttayaḥ || 124 ||</l>
</lg></b>
<p><b>arthaprahelikā</b> yathā—(pak‍vamāmraphalam) (saka. 2.358—365)</p>
<b><lg>
<l>uttap‍takāñcanacchāyaṃ saṃdaṣṭadaśanacchadam |</l>
<l>sarasaṃ cumbyate hṛṣṭairvṛddhairapi kimujjvalam || 125 ||</l>
</lg></b>
<p>(<b>20. gūḍham —6</b>)</p>
<p><b>gup‍takriyāpadādiprayogo gūḍham |</b> tatṣọdhā—</p>
<p>kriyāgūḍhaṃ, kārakagūḍhaṃ, saṃbandhagūḍhaṃ, vastugūḍhaṃ, pādagūḍham, abhiprāyagūḍhaṃ ceti | teṣu
<b>kriyāgūḍhaṃ</b> yathā—(na stha)</p>
<b><lg>
<l>stanajaghanabharābhirāmamandaṃ	gamanamidaṃ	madirāruṇekṣaṇāyāḥ |</l>
<l>kathamiva sahasā vilokayanto madanaśarajvarajarjarā yuvānaḥ || 126 ||</l>
</lg></b>
<pb n="559"/>
<p><b>kārakagūḍhaṃ</b> yathā—</p>
<b><lg>
<l>pibataste śarāveṇa vāri kahlāraśītalam |</l>
<l>kenemau durvidagdhena hṛdaye viniveśitau || 127 ||</l></lg></b> (śarau)
<p><b>sambandhagūḍhaṃ</b> yathā—(kāvyāda. 3.108)</p>
<b><lg>
<l>na mayāgorasābhijñaṃ cetaḥ kasmāt prakupyasi |</l>
<l>asthānaruditairebhiralamālohitekṣaṇe || 128 ||</l>
</lg></b>
<p><b>vastugūḍhaṃ</b> yathā—(dāsī asi)</p>
<b><lg>
<l>pānīyaṃ pātumicchāmi śyāme kamalalocane |</l>
<l>yadi dāsyasi necchāmi na dāsyasi pibāmyaham || 129 ||</l>
</lg></b>
<p><b>pādagūḍhaṃ</b> yathā—(kirātā. 15.43)</p>
<b><lg>
<l>dyuviyad‍gāminī	tārasaṃrāvavihataśrutiḥ |</l>
<l>haimīṣumālā śuśubhe	'vidyutāmiva saṃhatiḥ' || 130 ||</l>
</lg></b>
<p><b>abhiprāyagūḍhaṃ</b> yathā—</p>
<b><lg>
<l>jaï devareṇa bhaṇiā khaggaṃ ghettūṇa rāulaṃ vacca |</l>
<l>tā kiṃ sevaavahue hasiūṇa valoiaṃ asaṇaṃ || 131 ||</l>
</lg></b>
<b><lg>
<l>(yadi devareṇa bhaṇitā khaṅgaṃ gṛhītvā rājakulaṃ vraja |</l>
<l>tatkiṃ sevakavadhvā hasitvāvalokitaṃ śayanam ||)</l></lg></b> (saka. 2.366–370)
<b><lg>
<l>nirīkṣitamaneneha puruṣāyitalakṣma	ca |</l>
<l>pādalākṣādikaṃ tena niyuṅkte māṃ na karmaṇi || 132 ||</l></lg></b> iti |
<p>(<b>21. citram —6</b>)</p>
<p><b>svarasthānavarṇagatibandhākāraniyamaścitram |</b> tat ṣọdhā svarādiniyamabhedāt | teṣu—
<b>catussvaraṃ</b> yathā—(kāvyāda. 3.84)</p>
<b><lg>
<l>āmnāyānāmāhāntyā vāggītīrītīḥ prītībhītīḥ |</l>
<l>bhogo rogo moho modo dhyeye vecchet kṣeme deśe || 133 ||</l>
</lg></b>
<p><b>tristhānaṃ</b> yathā—(kāvyāda. 3.89)</p>
<b><lg>
<l>alinīlālakalataṃ kaṃ na hanti ghanastani! |</l>
<l>ānanaṃ nalinacchāyanayanaṃ śaśikānti te || 134 ||</l>
</lg></b>
<pb n="560"/>
<p><b>dvivarṇaṃ</b> yathā—(māgha. 19.66)</p>
<b><lg>
<l>bhūribhirbhāribhirbhīrairbhūbhārairabhirebhire |</l>
<l>bherīrebhibhirabhrābhairabhīrubhiribhairibhāḥ || 135 ||</l>
</lg></b>
<p><b>gaticitraṃ</b> yathā—(māgha. 19.44) <b>gatapratyāgatārtha(rdha)m</b></p>
<b><lg>
<l>vāraṇāgagabhīrā sā sārābhīgagaṇāravā |</l>
<l>kāritārivadhā senā nāsedhāvaritārikā || 136 ||</l>
</lg></b>
<p><b>bandhacitraṃ</b> yathā—(māgha. 19.29) murajabandhaḥ</p>
<b><lg>
<l>sā senā gamanārambhe rasenāsīdanāratā |</l>
<l>tāranādajanā	mattadhīranāgamanāmayā || 137 ||</l>
</lg></b>
<b><lg>
<l>yāśritā	pāvanatayā yātanācchidanīcayā |</l>
<l>yācanīyā dhiyā māyāyāmāyāsaṃ stutā śriyā || 138 ||</l></lg> (deśa. 4) padmam</b>
<p>(<b>22. śleṣaḥ —6</b>)</p>
<p><b>dvayostantreṇābhidhānaṃ śleṣaḥ |</b> sa ṣọdhā—</p>
<p>prakṛtiśleṣaḥ, pratyayaśleṣaḥ, vibhaktiśleṣaḥ, vacanaśleṣaḥ, padaśleṣaḥ, bhāṣāśleṣaḥ
iti | teṣu —</p>
<p><b>prakṛtiśleṣo</b> yathā—</p>
<b><lg>
<l>tvameva dhātuḥ pūrvo 'si tvameva pratyayaḥ paraḥ |</l>
<l>anākhyātaṃ na te kiñcidatastvaṃ nopamīyase || 139 ||</l>
</lg></b>
<p><b>pratyayaśleṣo</b> yathā—</p>
<b><lg>
<l>tasyā vināpi hāreṇa nisargādeva hāriṇau |</l>
<l>janayāmāsatuḥ kasya vismayaṃ na payodharau || 140 ||</l>
</lg></b>
<p><b>vibhaktiśleṣo</b> yathā—</p>
<b><lg>
<l>viṣaṃ nijagale yena babhre ca bhujagaprabhuḥ |</l>
<l>dehe yonāṅgajo dadhre jāyā ca sa jayatyajaḥ || 141 ||</l>
</lg></b>
<p><b>vacanaśleṣo</b> yathā—</p>
<b><lg>
<l>tanutvaramaṇīyasya madhyasya ca bhujasya ca |</l>
<l>abhavannitarāṃ tasyā valayaḥ kāntivṛddhaye || 142 ||</l>
</lg></b>
<pb n="561"/>
<p><b>padaśleṣo</b> yathā—(kāvyāda. 2.29)</p>
<b><lg>
<l>arimedaḥ palāśaśca bāhuḥ kalpadrumaśca te |</l>
<l>bālevodyānamāleyaṃ	sālakānanaśobhinī || 143 ||</l>
</lg></b>
<p><b>bhāṣāśleṣo</b> yathā—(rudraṭā. 4.15)</p>
<b><lg>
<l>dhīrāgacchadume	hatamududdharavārisadassu |</l>
<l>abhramadapprasarābharaṇuravikiraṇā tejassu || 144 ||</l>
</lg></b>
<p>(<b>23. yamakam—6</b>)</p>
<p><b>bhinnārthekarūpā ca varṇasaṅghātāvṛrttiryamakam</b> | tat ṣọdhā—</p>
<p>sthānayamakam, asthānayamakaṃ, vyapetam, avyapetaṃ, samudrakaḥ, pādayamakamiti |
tatra pādānāmādimadhyāntāḥ sthānam | teṣu —</p>
<p><b>śabdasaṅghātāvṛtti sthānayamakaṃ,</b> yathā—(kāvyāda. 3.34)</p>
<b><lg>
<l>sālaṃ sālambakalikāsālaṃsālaṃ na vīkṣitum |</l>
<l>nālīnālīnavakulānālī	nālīkinīrapi || 145 ||</l>
</lg></b>
<p><b>asthānayamakaṃ</b> yathā—(rudraṭā. 3.57)</p>
<b><lg>
<l>kamalinīmalinī dayitaṃ vinā na sahate saha tena niṣevitām |</l>
<l>tamadhunā madhunā nihitaṃ hṛdi smarati sā ratisāramaharniśam || 146 ||</l>
</lg></b>
<p><b>vyavahitaṃ vyapetayamakaṃ</b> yathā—(kāvyāda. 3.29)</p>
<b><lg>
<l>kamaleḥ samakeśaṃ te kamalerṣyākaraṃ mukham |</l>
<l>kamalekhyaṃ karoṣi tvaṃ kamalevonmadiṣṇuṣu || 147 ||</l>
</lg></b>
<p><b>avyavahitamavyapetayamakaṃ</b> yathā—(kāvyāda. 3.18)</p>
<b><lg>
<l>ramaṇī ramaṇīyā me pāṭalāpāṭalāṃśukā |</l>
<l>vāruṇīvāruṇībhūtasaurabhāḥ	saurabhāspadam || 148 ||</l>
</lg></b>
<p><b>samudrako</b> yathā—(pṛ॰dra. 362)</p>
<b><lg>
<l>kāntāratarutalāsitamṛgayuvaracitāntarā harati vanāntā || 149 ||</l>
</lg></b>
<p><b>pādayamakaṃ</b> yathā—</p>
<b><lg><l>kamalamaliramuñcadutpalakalikātaralolamutpalāśakānte |</l>
<l>kānte sma cakṣuralikulakalikātaralolamutpalaśakānte || 150 ||</l>
</lg></b>
<pb n="562"/>
<p>(<b>24. anuprāsaḥ —6</b>)</p>
<p><b>varṇānāmanatidūrāntaramāvṛttiranuprāsaḥ</b> | sa ṣọdhā— varṇānuprāsaḥ, sthānānuprāsaḥ,
padānuprāsaḥ, nāmānuprāsaḥ, pādānuprāsaḥ, vyavahitānuprāsa iti | tatra—</p>
<p><b>varṇānuprāso</b> yathā—</p>
<b><lg>
<l>śiñjānamañjumañjīrakāñcīsañcāracāravaḥ |</l>
<l>ramayanti manaḥ kāntā nitāntaṃ yogināmapi || 151 ||</l>
</lg></b>
<p><b>sthānānuprāso</b> yathā—(kāvyāda. 1.53)</p>
<b><lg>
<l>eṣa rājā yadā lakṣmīṃ prāp‍tavān brāhmaṇapriyaḥ |</l>
<l>tadāprabhṛti dharmasya loke 'sminnutsavo 'bhavat || 152 ||</l>
</lg></b>
<p><b>padānuprāso</b> yathā—</p>
<b><lg>
<l>amṛtamamṛtaṃ	candraścandrastathāmbujamambujaṃ
ratirapi ratiḥ kāmaḥ kāmo madhūni madhūnyapi |</l>
<l>iti na bhajate vastu prāyaḥ parasparasaṃkaraṃ
tadiyamabalā dhatte lakṣmīṃ kathaṃ sakalātmikām || 153 ||</l>
</lg></b>
<p><b>nāmānuprāso</b> yathā—</p>
<b><lg>
<l>kṛtvā kṛtvā kalakalaṃ mārutena calācalaḥ |</l>
<l>mātargulugulāyante gajā iva ghanāghanāḥ || 154 ||</l>
</lg></b>
<p><b>pādānuprāso</b> yathā—(kāvyāda. 1.3)</p>
<b><lg>
<l>rāgadveṣau yadi syātāṃ tapasā kiṃ prayojanam |</l>
<l>tāveva yadi na syātāṃ tapasā kiṃ prayojanam || 155 ||</l>
</lg></b>
<p><b>vyavahitānuprāso</b> yathā—</p>
<b><lg>
<l>prakāśo yaśasā devaḥ prakāśo mahasā raviḥ |</l>
<l>dussaho dviṣatāṃ svāmī dussahastamasāṃ sa ca || 156 ||</l>
</lg></b>
<b><lg>
<l>caturviṃśatirityuktāḥ	śabdālaṅkārajātayaḥ |</l>
<l>jātyādibhedataḥ padye gadye 'pyāsāmayaṃ kramaḥ || 157 ||</l>
</lg></b>
<b><lg>
<l>iha śiṣṭānuśiṣṭānāṃ śiṣṭānāmapi sarvathā |</l>
<l>vācāmeva prasādena lokayātrā pravartate || 158 ||</l></lg></b>(kāvyāda. 1.3,4)
<pb n="563"/>
<b><lg>
<l>idamandhaṃ tamaḥ kṛtsnaṃ jāyeta bhuvanatrayam |</l>
<l>yadi śabdāhvayaṃ jyotirāsaṃsārānna dīpyate || 159 ||</l>
</lg></b>
<b><lg>
<l><hi>gataya</hi>stasya yāstistro drutamadhyavilambitāḥ |</l>
<l>layān padagateḥ prāhustān gīte gītavedinaḥ || 160 ||</l>
</lg></b>
<b><lg>
<l><hi>rītayo</hi> vāṅ‌mayaprāṇā hṛdayaṃ tasya <hi>vṛttayaḥ</hi> |</l>
<l>racanāditrayaṃ	<hi>mūrti</hi>ranuprāsastu <hi>jīvita</hi>m || 161 ||</l>
</lg></b>
<b><lg>
<l>uktayo <hi>daivataṃ</hi> chāyāmudrābhaṇitayo	<hi>vṛtiḥ</hi> |</l>
<l><hi>paṭhitiḥ</hi> śravyatā prekṣābhinayo 'dhyayanaṃ <hi>dhṛtiḥ</hi> || 162 ||</l>
</lg></b>
<b><lg>
<l><hi>śleṣaḥ</hi> puṣṇāti sarvāsu prāyo vakroktiṣu śriyam |</l>
<l><hi>vākovāk‍yena</hi> hṛṣyanti manāṃsi kṛṣatāmapi || 163 ||</l></lg></b> (kāvyāda. 2.362)
<b><lg>
<l>vinayena vinā kā śrī. kā niśā śaśinā vinā |</l>
<l>vinā <hi>yamakacitrābhyāṃ</hi> kīdṛśīva vidagdhatā || 164 ||</l></lg></b> (kāvyālaṅkāra 1.4)
<b><lg>
<l><hi>gūḍhaṃ</hi> gūḍhacaturthādi vādināṃ darpaśāntaye |</l>
<l><hi>praś‍nottaraṃ</hi> tu nāmnāpi vidagdhamukhamaṇḍanam || 165 ||</l>
</lg></b>
<b><lg>
<l>krīḍāgoṣṭhīvinodeṣu	tajjñairākīrṇamantraṇe |</l>
<l>paravyāmohane cāpi sopayogāḥ <hi>prahelikāḥ</hi> || 166 ||</l></lg></b>(kāvyāda. 3.97)
<b><lg>
<l>yathāmati yathāyukti yathaucityaṃ yathāruci |</l>
<l>kaveḥ pātrasya caitāsāṃ prayoga upapadyate || 167 ||</l>
</lg></b>
<b><lg>
<l>yādṛg gadyavidhau bāṇaḥ padyabandhe na tādṛśaḥ |</l>
<l>pratimārgamiyaṃ devī vicitrā hi sarasvatī || 168 ||</l>
</lg></b>
<b><lg>
<l>saṃskṛtenaiva ko 'pyarthaḥ prākṛtenaiva cāparaḥ |</l>
<l>śak‍yo racayituṃ kaścidapabhraṃśena jāyate || 169 ||</l></lg></b> (kāvyamīmāṃsā)
<b><lg>
<l>paiśācyā śaurasenyānyo māgadhyānyo nibadhyate |</l>
<l>dvitrābhiḥ ko 'pi bhāṣābhiḥ sarvābhirapi kaścana || 170 ||</l>
</lg></b>
<b><lg>
<l>kaścid gadyena padyena kaścinmiśreṇa śak‍yate |</l>
<l>nibaddha‍uṃ kaścana dvābhyāṃ kaścittu pathibhistribhiḥ || 171 ||</l>
</lg></b>
<pb n="564"/>
<b><lg>
<l>saṃskṛtenaiva ke 'pyāhuḥ prākṛtenaiva kecana |</l>
<l>sādhāraṇyādibhiḥ kecit kecana mlecchabhāṣayā || 172 ||</l>
</lg></b>
<b><lg>
<l>na mlecchitavyaṃ yajñādau strīṣu nāprākṛtaṃ vadet |</l>
<l>saṅkīrṇaṃ nābhijāteṣu nāprabuddheṣu saṃskṛtam || 173 ||</l>
</lg></b>
<b><lg>
<l>vadanti saṃskṛtaṃ devā prākṛtaṃ kinnarādayaḥ |</l>
<l>paiśācādyaṃ piśācādyā māgadhaṃ hīnajātayaḥ || 174 ||</l>
</lg></b>
<b><lg>
<l>ke 'bhūvannạ̄dhyarājasya rājye prākṛtabhāṣiṇaḥ |</l>
<l>kāle śrīsāhasāṅkasya ke na saṃskṛtavedinaḥ || 175 ||</l>
</lg></b>
<b><lg>
<l>nātyantaṃ saṃskṛtenaiva nātyantaṃ deśabhāṣayā |</l>
<l>kathā goṣṭhīṣu kathayan loke bahumato bhavet || 176 ||</l>
</lg></b>
<b><lg>
<l>śṛṇvanti laṭahaṃ lāṭāḥ prākṛtaṃ saṃskṛtadviṣaḥ |</l>
<l>apabhraṃśena tuṣyanti svena nānyena ghūrjarāḥ || 177 ||</l></lg></b>(kāvyamīmāṃsā)
<b><lg>
<l>brahman vijñāpayāmi tvāṃ svādhikārajihāsayā |</l>
<l>gauḍastyajatu vā gāthāmanyā vāstu sarasvatī || 178 ||</l>
</lg></b>
<b><lg>
<l>dvidhā prayuktena ca vāṅ‌mayena sarasvatī tanmithunaṃ nunāva |</l>
<l>saṃskārapūtena varaṃ vareṇyā vadhūṃ sukhagrāhyanibandhanena ||</l></lg></b> (kusaṃ. 7.90)
<b><lg>
<l>etad grāhyaṃ surabhi kusumaṃ grāhyametanna dheyaṃ
dhatte śobhāṃ viracitamidaṃ sthānamevaitadasya |</l>
<l>mālākāro racayati yathā sādhu vijñāya mālāṃ
yojyaṃ kāvyeṣvavahitadhiyā tad‌vadevābhidhānam || 180 ||</l></lg></b> (bhāmahā. 1.59)
<b><lg>
<l>giraḥ śravyā divyāḥ prakṛtimadhurāḥ prākṛtadhurāḥ
subhavyo 'pabhraṃśaḥ	sarasaracanaṃ	bhūtavacanam |</l>
<l>vidagdhānāmiṣṭe	magadhamathurāvāsibhaṇitī
nibandhā yasteṣāṃ sa khalu kavirājo vijayate || 181 ||</l></lg></b> (bārā. 1.11)
<pb n="565"/>
<p>(<b>2. arthālaṅkārāḥ —24</b>)</p>
<p>arthameva ye vyutpattyādinā bhūṣayanti te 'rthālaṅkārāścaturviṃśatiḥ | tadyathā—</p>
<p><b>jātiḥ sūkṣmaḥ, sāraḥ, samāhitaṃ, bhāvaḥ, vibhāvanā, hetuḥ,
ahetuḥ, sambhavaḥ, virodhaḥ, dṛṣṭāntaḥ, vyatirekaḥ, anyonyaṃ, parivṛttiḥ,
mīlitaṃ, vitarkaḥ, smaraṇaṃ, bhrāntiḥ, upamānam, anumānam, arthāpattiḥ,
abhāvaḥ, āgamaḥ, pratyakṣamiti</b> | tatra—</p>
<p>(<b>1. jātiḥ</b>)</p>
<b><lg>
<l>nānāvasthāni jāyante yāni rūpāṇi vastunaḥ |</l>
<l>svebhyaḥ svebhyo nisargebhyastāni jātiṃ pracakṣate || 182 ||</l></lg></b> (kāvyāda. 2.8)
<b><lg>
<l>arthavyakteriyaṃ	bhedamiyatā pratipadyate |</l>
<l>jāyamānamiyaṃ vakti rūpaṃ sā sārvakālikam || 183 ||</l>
</lg></b>
<b><lg>
<l>svarūpamāśrayo	heturiti	tadbhedahetavaḥ |</l>
<l>te saṃsthānādayasteṣu sā viśeṣeṇa śobhate || 184 ||</l></lg></b> (sa. ka. 3)
<p>tatra — saṃsthānam, avasthānaṃ, veṣo, vyāpāra ityādayaḥ svarūpaṃ, mugdhāṅganāḥ,
śiśavaḥ, tiryañca, hīnapātrāṇītyādaya āśrayaḥ, deśaḥ, kālaḥ, śaktiḥ,
sādhanamityādayo hetuḥ (saka.3.7)| teṣu —</p>
<p><b>saṃsthānaṃ</b> yathā—(kusaṃ. 3.70)</p>
<b><lg>
<l>sa dakṣiṇāpāṅganiviṣṭamuṣṭiṃ natāṃsamākuñcitasavyapādam |</l>
<l>dadarśaṃ cakrīkṛtacārucāpaṃ prahartumabhyudyatamātmayonim || 185 ||</l>
</lg></b>
<p><b>avasthānaṃ</b> yathā—(saka. 3.8.2)</p>
<b><lg>
<l>pādāvaṣṭambhanamrīkṛtamahiṣatanorullasad‌bāhumūlaṃ
śūlaṃ prollāsayantyāḥ sulalitavapuṣo madhyabhāgasya caṇḍyāḥ |</l>
<l>viśliṣṭaspaṣṭadṛṣṭonnataviralavalivyaktagaurāntarālā—
stistro vaḥ pāntu lekhāḥ kramavaśavikasatkañcukaprāntamuktāḥ || 186 ||</l>
</lg></b>
<p><b>veṣo</b> yathā—(gāsa. 826 ve.)</p>
<b><lg>
<l>ṣaṇapiṭṭhadhūsaratthaṇi mahuataṃbacchi kuvalaāhareṇa |</l>
<l>kaṇṇakaacūamaṃjari putti tue maṃḍio gāmo || 187 ||</l>
</lg></b>
<pb n="566"/>
<b><lg>
<l>(kṣaṇapiṣṭadhūsarastani! madhumadatāmrākṣi! kuvalayābharaṇe! |</l>
<l>karṇakṛtacūtamañjari! putri! tvayā maṇḍito grāmaḥ ||)</l>
</lg></b>
<p><b>vyāpāro</b> yathā—(māgha. 5.15)</p>
<b><lg>
<l>agre gatena vasatiṃ parigṛhya ramyā—
māpātya	sainikanirākaraṇākulena |</l>
<l>yānto 'nyataḥ plutakṛtasvaramāśu dūrā—
dud‌vāhunā juhuvire muhurātmavargyāḥ || 188 ||</l>
</lg></b>
<p><b>mugdhāṅganā</b> yathā—(gāsa. 2.45)</p>
<b><lg>
<l>sahiāhiṃ bhaṇṇamāṇā thaṇae laggaṃ kusuṃbhapupphaṃ ti |</l>
<l>muddhavahuā hasijjaī papphoḍaṃtī ṇahavaāhaṃ || 189 ||</l>
</lg></b>
<lg>
<l>(sakhībhirbhaṇyamānā stane lag‍naṃ kusumbhapuṣpamiti |</l>
<l>mugdhavadhūrhasyate prasphoṭayantī nakhapadāni ||)</l>
</lg>
<p><b>śiśu</b>ryathā—(bhāmahā. 2.94)</p>
<b><lg>
<l>ākrośannāhvayannanādhāvan maṇḍalaṃ rudan |</l>
<l>gāḥ kālayati daṇḍena ḍimbhaḥ sasyāvatāriṇīḥ || 190 ||</l>
</lg></b>
<p><b>tiryag</b> yathā—(saka. 3.8.7)</p>
<b><lg>
<l>liḍhavyastavipāṇḍurāgranakhayorākarṇadīrṇaṃ	mukhaṃ
vinyasyāgrimayoryuge caraṇayoḥ sadyo vibhinnadvipaḥ |</l>
<l>etasmin madagandhavāsitasaṭaḥ sāvajñatiryagvala—
tsṛkkāntāhatidhūtalolamadhupaḥ kuñjeṣu śete hariḥ || 191 ||</l>
</lg></b>
<p><b>hīnapātraṃ</b> yathā—(saka. 3.8.8)</p>
<b><lg>
<l>bhadraṃ te sadṛśaṃ yadadhvagaśataiḥ kīrtistavod‌gīyate
sthāne rūpamanuttamaṃ sukṛtinā dānena karṇo jitaḥ |</l>
<l>ityālocya ciraṃ dṛśā karuṇayā śītātureṇa stutaḥ
pānthenaikapalālamuṣṭirucinā garvāyate hālikaḥ || 192 ||</l>
</lg></b>
<p><b>deśo</b> yathā—(saka. 3.8.9)</p>
<b><lg>
<l>imāstā vindhyādreḥ śukaharitavaṃśīvanaghanā
bhuvaḥ	krīḍāloladviradaradanārugṇataravaḥ |</l>
<pb n="567"/>
<l>latākuñje yāsāmupanadi ratiklāntaśabarī—
kapolasvedāmbhaḥ—paricayanudo vānti marutaḥ || 193 ||</l>
</lg></b>
<p><b>kālo</b> yathā—(saka. 3.8.10)</p>
<b><lg>
<l>kampante kapayo bhṛśaṃ jaḍakṛśaṃ go 'jāvikaṃ glāyati
śvā cullīkuharodaraṃ kṣaṇamapi kṣip‍to 'pi naivojjhati |</l>
<l>śītārtivyasanāturaḥ punarayaṃ dīno janaḥ kūrmavat
svānyaṅgāni śarīra eva hi nije nihnotumākāṅkṣati || 194 ||</l>
</lg></b>
<p><b>śakti</b>ryathā—(kāvyāda. 2.11, saka. 3.8.11)</p>
<b><lg>
<l>bandhannaṅgeṣu romāñcaṃ kurvan manasi nirvṛtim |</l>
<l>netre nimīlayanneṣa priyāsparśaḥ pravartate || 195 ||</l>
</lg></b>
<p><b>sādhanaṃ</b> yathā—(saka. 3.8.12)</p>
<b><lg>
<l>upanihitahalīṣāsārgaladvāramārāt paricakitapurandhrīsāritābhyarṇabhāṇḍam |</l>
<l>pavanarayatiścīrvāridhārāḥ pratīcchan viśativalitaśrṛṅgaḥ pāmarāgāramukṣā ||</l>
</lg></b>
<p>(<b>2. sūkṣmaḥ</b>)</p>
<b><lg>
<l>iṅgitākāralakṣyo 'rthaḥ sūkṣmaḥ sūkṣmaguṇāttu saḥ |</l>
<l>sūkṣmāt pratyakṣataḥ sūkṣmo 'pratyakṣa iti bhidyate || 197 ||</l>
</lg></b>
<p>sa dvidhā— <b>abhidhīyamānaḥ pratīyamānaśca |</b> tatra —</p>
<p><b>abhidhīyamāna iṅgitalakṣyo</b> yathā—(raghu. 6.12)</p>
<b><lg>
<l>tāṃ pratyabhivyaktamanorathānāṃ mahīpatīnāṃ praṇayāgradūtyaḥ |</l>
<l>pravālaśobhā iva pādāpānāṃ śrṛṅgāraceṣṭā vividhā babhūvuḥ || 198 ||</l>
</lg></b>
<p>sa eva <b>ākāralakṣyo</b> yathā—(raghu. 6.81)</p>
<b><lg>
<l>sā yūni tasminnabhilāṣabandhaṃ śaśāka śālīnatayā na vak‍tum |</l>
<l>romāñcalakṣyeṇa sa gātrayaṣṭiṃ bhittvā nirākrāmadarālakeś‍yāḥ || 199 ||</l>
</lg></b>
<p>sa eva <b>ubhayalakṣyo</b> yathā—(saka. 3.50)</p>
<b><lg>
<l>tvadarpitadṛśastasyā	gītagoṣṭhyāmavardhata |</l>
<l>uddāmarāgapiśunā chāyā kāpi mukhāmbuje || 200 ||</l>
</lg></b>
<p><b>pratīyamāna iṅgitalakṣyo</b> yathā—(gāsa. 5.16)</p>
<b><lg>
<l>vāhittā paḍivaaṇaṃ ṇa dei rūsei ekkamekkassa |</l>
<l>asaī kajjeṇa viṇā païppamāṇe ṇaīkacche || 201 ||</l>
</lg></b>
<pb n="568"/>
<lg>
<l>(vyāhṛtā prativacanaṃ na dadāti ruṣyatyekaikasmin |</l>
<l>asatī kāryeṇa vinā pradīpyamāne nadīkacche ||)</l>
</lg>
<p>sa eva <b>ākāralakṣyo</b> yathā—(gāsa. 2.80)</p>
<b><lg>
<l>sāmaï sāmalīe addhacchipaloarīa muhasohā |</l>
<l>jaṃbūdalakaakaṇṇāvaaṃsabhamire	haliaütte || 202 ||</l>
</lg></b>
<lg>
<l>{ś‍yāmāyāḥ ś‍yāmalatayā lāyate ardhākṣipralokanaśīlāyā mukhaśobhā |</l>
<l>jambūdalakṛtakarṇāvataṃsabhramaṇaśīle/karṇāvataṃsabhṛte	hālikaputre ||}</l>
</lg>
<p>sa eva <b>ubhayalakṣyo</b> yathā—(kirātā. 7.14)</p>
<b><lg>
<l>prayacchatoccaiḥ kusumāni māninī vipakṣagotraṃ dayitena lambhitā |</l>
<l>na kiṃcidūce caraṇena kevalaṃ lilekha bāṣpākulalocanā bhuvam || 203 ||</l>
</lg></b>
<p>(<b>3. sāraḥ</b>)</p>
<p><b>phalgunirāsena aphalgunirdhāraṇaṃ sāraḥ</b> |</p>
<p>sa dvidhā— dharmarūpo dharmirūpaśca | tayoḥ —</p>
<p><b>dharmarūpo yathā—</b></p>
<b><lg>
<l>dānaṃ vittādṛtaṃ vācaḥ || 204 ||</l></lg></b> (pṛ.dra. 366)
<p>yathā vā—(saka. 3.56)</p>
<b><lg>
<l>poḍhamahilāṇa jaṃ jaṃ susikkhiaṃ taṃ rae suhāvei |</l>
<l>jaṃ jaṃ asikkhiaṃ ṇavavahūṇa taṃtaṃ raïṃ dei || 205 ||</l>
</lg></b>
<lg>
<l>(prauḍhamahilānāṃ yadyatsuśikṣitaṃ tad rate sukhayati |</l>
<l>yadyadaśikṣitaṃ navavadhūnāṃ tattad ratiṃ dadāti ||)</l>
</lg>
<p><b>dharmirūpo</b> yathā—(rudraṭa. 7.97)</p>
<b><lg>
<l>rājye sāraṃ vasudhā vasudhāyāṃ pattanaṃ pure saudham |</l>
<l>saudhe talpaṃ talpe varāṅganā 'naṅgasarvasvam || 206 ||</l>
</lg></b>
<p>yathā vā—</p>
<b><lg>
<l>madhu ca vikasitotpalāvataṃsaṃ śaśikarapallavitaṃ ca harmyapṛṣṭham |</l>
<l>madanajanitavibhramā ca kāntā sukhamidamarthavatāṃ vibhūtayo 'nyāḥ || 207 ||</l>
</lg></b>
<p>(<b>4. samāhitam</b>)</p>
<p><b>kāryārambhe sahakārikāraṇāvāp‍tiḥ samāhitam</b> | sā dvidhā—</p>
<p>ākasmikī, buddhipūrvikā ca | tayoḥ —</p>
<pb n="569"/>
<p><b>ākasmikī</b> yathā—(kāvyāda. 2.299)</p>
<b><lg>
<l>mānamasyā nirākartuṃ pādayorme patiṣyataḥ |</l>
<l>upakārāya diṣṭyedamudīrṇaṃ ghanagarjitam || 208 ||</l>
</lg></b>
<p>yathā vā—(kirātā. 2.54)</p>
<b><lg>
<l>anuśāsatimityanākulaṃ		nayavartmākulamarjunāgrajam |</l>
<l>svayamartha ivābhivāñchitastamabhīyāya parāśarātmajaḥ || 209 ||</l>
</lg></b>
<p><b>buddhipūrvikā</b> yathā—</p>
<b><lg>
<l>kalpānte	śamitatrivikramamahākaṅkālabaddhasphura—
ccheṣa-syūta-nṛsiṃha-vakra-nakhara-protādikolāmiṣaḥ |</l>
<l>viśvaikārṇavatāviśeṣamuditau	tau	matsyakūrmāvubhau
karṣan dhīvaratāṃ gataḥ syatu jaganmohaṃ mahābhairavaḥ || 210 ||</l>
</lg></b>
<p>yathā vā—(saka. 3.105)</p>
<b><lg>
<l>mūle pañca tataścatuṣṭayamiti straksaṃniveśaiḥ śiraḥ—
puṣpairanyatamāvalokanamitairucchoṇitairarcite	|</l>
<l>hastasparśavaśena mūrdh‍ni daśamaṃ mūrdhānamāropayan
śambhoradbha‍utasāhasaikarasikaḥ kairna stuto rāvaṇaḥ || 211 ||</l>
</lg></b>
<p>(<b>5. bhāvaḥ</b>)</p>
<p><b>abhiprāyānukulaḥ pravṛttiviśeṣo bhāvaḥ |</b> sa dvidhā— sodbhedo nirudbhedaśca | tayoḥ
<b>sodbhedo</b> yathā—(gāsa. 2.30)</p>
<b><lg>
<l>sāloe c‍cia sūre ghariṇī gharasāmiassa ghettūṇa |</l>
<l>ṇecchaṃtassa vi pāe dhuaï hasaṃtī hasaṃtassa || 212 ||</l>
</lg></b>
<lg>
<l>(sāloka eva sūrye gṛhiṇī gṛhasvāmino gṛhītvā |</l>
<l>anicchato 'pi pādau dhāvati hasantī hasataḥ ||)</l>
</lg>
<p>yathā vā—(gāsa. 2.100)</p>
<b><lg>
<l>bhadda/geṇaha puloeha imaṃ viasiavaaṇā piassa oppei |</l>
<l>ghariṇī	suapaḍhamubbhiṇṇadaṃtajualaṃkiaṃ	boram || 213 ||</l>
</lg></b>
<lg>
<l>(bhadra pralokayemaṃ vikasitanayanā priyāyārpayati |</l>
<l>gṛhiṇī sutaprathamodbhinnadantayugalāṅkitaṃ badaram ||)</l>
</lg>
<pb n="570"/>
<p><b>nirudbhedo</b> yathā—(gāsa. 2.7)</p>
<b><lg>
<l>golā—aḍa—ṭhṭhiaṃ pecchiūṇa gahavaï—suaṃ haliasoṇhā |</l>
<l>āḍhattā	uttariuṃ	dukkhuttārāe	paavīe || 214 ||</l>
</lg></b>
<lg>
<l>(godātaṭasthitaṃ prekṣya gṛhapatisutaṃ hālikasnuṣā |</l>
<l>ārabdhā	uttarituṃ duḥkhottārayā	padavyā ||)</l>
</lg>
<p>yathā vā—(saka. 3.140)</p>
<b><lg>
<l>sālivaṇagoviāe uḍḍīyaṃ/vaṃtīa pūsaviṃdāiṃ |</l>
<l>savvaṃgasuṃdarīeṃ vi pahiā achīha pecchaṃti || 215 ||</l>
</lg></b>
<lg>
<l>(śālivanagopikāyā uḍḍāyayantyāḥ	śukabṛndāni |</l>
<l>sarvāṅgasundaryā api pathikā akṣiṇī eva prekṣante ||)</l>
</lg>
<p><b>hṛdyaṃ sūkṣmaṃ</b> ca bhāva eva | tayo<b>rhṛdyaṃ</b> yathā— (gāsa. 916 ve.)</p>
<b><lg>
<l>hiae rosuggiṇṇaṃ pāappaharaṃ sireṇa patthaṃto |</l>
<l>ṇa hao daïo māṇāṃsiṇīe thorassuaṃ ruṇṇaṃ || 216 ||</l>
</lg></b>
<lg>
<l>(hṛdaye roṣodgīrṇaṃ pādaprahāraṃ śirasā prārthitavān |</l>
<l>na hato dayito manasvinyā sthūlāśrukaṃ ruditam ||)</l>
</lg>
<p><b>sūkṣmo</b> yathā—(kāvyāda. 2.261)</p>
<b><lg>
<l>kadā nau saṃgamo bhāvītyākīrṇe vak‍tumakṣamam |</l>
<l>avetya kāntamabalā līlāpadmaṃ nyamīlayat || 217 ||</l>
</lg></b>
<p>(<b>6. vibhāvanā</b>)</p>
<b><lg>
<l>prasiddhahetutyāgena	hetvantaravibhānam |</l>
<l>yatra svābhāvikatvaṃ vā vibhāvyaṃ sā vibhāvanā || 218 ||</l>
</lg></b>
<p>tayo<b>rādyā</b> yathā—(kusaṃ. 1.31)</p>
<b><lg>
<l>asambhṛtaṃ	maṇḍanamaṅgyaṣṭeranāsavākhyaṃ karaṇaṃ madasya |</l>
<l>kāmasya puṣpavyatiriktamastraṃ bālyāt paraṃ sātha vayaḥ prapede || 219 ||</l>
</lg></b>
<p>yathā vā—(kāvyāda. 2.200)</p>
<b><lg>
<l>apītakṣībakādambamasaṃmṛṣṭāmalāmbaram |</l>
<l>aprasāditasūkṣmāmbu	jagadāsīnmanoharam || 220 ||</l>
</lg></b>
<p><b>dvitīyā</b> yathā—</p>
<b><lg>
<l>ṇamaha avaṭṭhiatuṅgaṃ || 221 ||</l></lg></b> (seba. 1.1) (dra॰ 3.60;7.201)
<pb n="571"/>
<p>yathā vā—(kusaṃ. 1.10)</p>
<b><lg>
<l>vanecarāṇāṃ vanitāsakhānāṃ darīgṛhotsaṅganiṣaktabhāsaḥ |</l>
<l>bhavanti yatrauṣadhayo rajanyāmatailapūrāḥ suratapradīpāḥ || 222 ||</l>
</lg></b>
<p>(<b>7. hetuḥ</b>)</p>
<p><b>pravṛttinivṛttyornibandhanaṃ hetuḥ</b> | sa ṣọdhā—</p>
<p>pravartakaḥ, nivartakaḥ, prayojakaḥ, jñāpakaḥ, abhāvahetuścitrahetuśca | tatra —</p>
<p><b>pravartako</b> yathā—</p>
<b><lg>
<l>jitendriyatvaṃ vinayasya kāraṇaṃ guṇaprakarṣo vinayādavāpyate |</l>
<l>guṇādhike puṃsi jano 'nurajyate janānurāgaprabhāvāśca sampadaḥ || 223 ||</l>
</lg></b>
<p><b>nivartako</b> yathā—(śāku. 6.22)</p>
<b><lg>
<l>prajāgarāt khilībhūtastasyāḥ svap‍ne samāgamaḥ |</l>
<l>bāṣpastu na dadātyenāṃ draṣṭuṃ citragatāmapi || 224 ||</l>
</lg></b>
<p><b>prayojako</b> yathā—(kāvyāda. 2.143)</p>
<b><lg>
<l>mānayogyāṃ karomīti priyasthāne sthitāṃ sakhīm |</l>
<l>bālā bhrūbhaṅgajihmākṣī paś‍yati sphuritādharā || 225 ||</l>
</lg></b>
<p><b>jñāpako</b> yathā—(saka. 3.153)</p>
<b><lg>
<l>gajjaṃte khe mehā phullā ṇīvā paṇac‍ciā morā |</l>
<l>ṇaṭhṭho caṃdujjoo vāsāratto halā patto || 226 ||</l>
</lg></b>
<lg>
<l>(garjanti khe meghāḥ, phullā nīpāḥ, praṇartitā mayūrāḥ |</l>
<l>naṣṭaścandroddyoto	varṣartuḥ	sakhi	prāp‍taḥ ||)</l>
</lg>
<p><b>abhāvahetu</b>ryathā—(kāvyāda. 2.247)</p>
<b><lg>
<l>anabhyāsena	vidyānāmasaṃsargeṇa	dhīmatām |</l>
<l>anigraheṇa cākṣāṇāṃ jāyate vyasanaṃ nṛṇām || 227 ||</l>
</lg></b>
<p><b>citrahetu</b>ryathā—(amaru.34)</p>
<b><lg>
<l>sā bālā vayamapragalbhamanasaḥ, sā strī vayaṃ kātarāḥ,
sā pīnonnatimatyayodharabharaṃ dhatte sakhedā vayam |</l>
<l>sākrāntā jaghanasthalena guruṇā gantuṃ na śaktā vayaṃ,
doṣairanyajanāśrayairapaṭavo jātāḥ sma ityadbhutam || 228 ||</l>
</lg></b>
<pb n="572"/>
<p>(<b>8. ahetuḥ</b>)</p>
<p>satyapi sāmarthye 'nutpāditasvakāryo vyāhataśca hetu<b>rahetuḥ</b> | tayoḥ—</p>
<p><b>anutpāditasvakāryo</b> yathā—</p>
<b><lg>
<l>na viracitā lalāṭataṭalāsyakarī bhrukuṭi—
rna	paruṣahuṅkṛtena	madhurasmitamantaritam |</l>
<l>na tava niśumbhasambhramavaśādapi dāruṇayā
bhagavati ceṣṭayā kaluṣitaṃ vadanāmburuham || 229 ||</l></lg></b> (saka.3.43)
<p>yathā vā—(dhva. 1.13,14)</p>
<b><lg>
<l>anurāgavatī sandhyā divasastatpurassaraḥ |</l>
<l>aho daivagatiścitrā tathāpi na samāgamaḥ || 230 ||</l>
</lg></b>
<p><b>vyāhato</b> yathā—(megha. 69)</p>
<b><lg>
<l>nīvībandhocchvasitaśithilaṃ yatra yakṣāṅganānāṃ
kṣaumaṃ	rāgādanibhṛtakareṣvākṣipatsu	priyeṣu |</l>
<l>arcistuṅgānabhimukhamapi prāpya rat‍napradīpān
hrīmụ̄dhānāṃ bhavati viphalapreraṇā cūrṇamuṣṭiḥ || 231 ||</l>
</lg></b>
<p>yathā vā—(saka. 3.46)</p>
<b><lg>
<l>śambhoruddhanṛttakarmaṇi	kare	kaṅkālamādyaṃ		hareḥ
saṃghaṭṭasphuṭitendumaṇḍalagalatpīyūṣasañjīvitam	|</l>
<l>tatkālapraṇate muradviṣi nave dṛṣṭvā vilāsaṃ śriyaḥ
kurvatkopakaṣāyitena manasā mithyotplutīḥ pātu vaḥ || 232 ||</l>
</lg></b>
<p>(<b>9. sambhavaḥ</b>)</p>
<p><b>prabalakāraṇakalāpadarśanādidamevaṃ bhavediti jñānaṃ sambhavaḥ |</b></p>
<p>sa caturdhā— vidhirūpo, niṣedharūpa ubhayarūpo 'nubhayarūpaśca | teṣu —</p>
<p><b>vidhirūpo</b> yathā— (megha.46)</p>
<b><lg>
<l>tvayyādātuṃ	jalamavanate	śārṅgiṇo	varṇacaure
tasyāḥ sindhoḥ pṛthumapi tanuṃ dūrabhāvāt pravāham |</l>
<l>prekṣiṣyante	gaganagatayo	nūnamāvarjya	dṛṣṭī—
rekaṃ	muktāguṇamiva		bhuvaḥ	sthūlamadhyendranīlam || 233 ||</l>
</lg></b>
<pb n="573"/>
<p><b>niṣedharūpo</b> yathā—(kirātā. 16.23)</p>
<b><lg>
<l>parasya bhūyān vivare 'bhiyogaḥ prasahya saṃrakṣaṇamātmarandhre |</l>
<l>bhīṣme 'pyasambhāvyamidaṃ gurau vā na sambhavatyeva vanecareṣu || 234 ||</l>
</lg></b>
<p><b>ubhayarūpo</b> yathā—(megha. 22)</p>
<b><lg>
<l>utpaś‍yāmi drutamapi sakhe ! matpriyārthaṃ yiyāsoḥ
kālakṣepaṃ kakubhasurabho parvate parvate te |</l>
<l>śuklāpāṅgaiḥ sajalanayanaiḥ svāgatīkṛtya kekāḥ
pratyudyātaḥ kathamapi bhavān gantumāśu vyavasyet || 235 ||</l>
</lg></b>
<p><b>anubhayarūpo</b> yathā—(megha.51)</p>
<b><lg>
<l>tasyāḥ pātuṃ suragaja iva vyom‍ni paścārdhalambī
tvaṃ cedacchasphaṭikaviśadaṃ tarkayostiryagambhaḥ |</l>
<l>saṃsarpantyā sapadi bhavataḥ strotasi cchāyayā sā
syādasthānopagatayamunāsaṅgamenābhirāmā	|| 236 ||</l>
</lg></b>
<p>(<b>10. virodhaḥ</b>)</p>
<p><b>padārthānāṃ parasparāsaṅgatirvirodhaḥ</b> | yathā— (saka. 3.60)</p>
<b><lg>
<l>k‍va yuvatimārdavaṃ k‍va ca mahāhavadāruṇatā
k‍va ca valayī karaḥ k‍va karidantajamuṣṭirasiḥ |</l>
<l>k‍va ca navayauvanaṃ kva kusumāyudhanisspṛhatā
tava	lalanāviceṣṭitaviruddhamaho	lalitam || 237 ||</l>
</lg></b>
<p>yathā vā—</p>
<b><lg>
<l>digvāsā yadi tat kimasya dhanuṣā sāstrasya kiṃ bhasmanā
bhasmāthāsya kimaṅganā yadi ca sā kāmaṃ paridveṣṭi kim |</l>
<l>ityanyonyaviruddhaceṣṭitamidaṃ	paś‍yannijasvāmino
bhṛṅgī	sāndraśirāvanaddhaparuṣaṃ	dhatte 'sthiraśeṣaṃ	vapuḥ || 238 ||</l>
</lg></b>
<p>viṣamam, asaṅgatiḥ, pratyanīkam adhikaṃ ca virodha eva | teṣu —</p>
<p><b>viṣamaṃ</b> yathā— (kāda.)</p>
<b><lg>
<l>diśāmalīkālakabhaṅgatāṃ	gatastrayīvadhūkarṇatamālapallavaḥ |</l>
<l>cakāra yasyādhvaradhūmasañcayomalīmasaḥ śuklataraṃ nijaṃ yaśaḥ || 239 ||</l>
</lg></b>
<pb n="574"/>
<p><b>asaṅgati</b>ryathā— (saka. 3.62)</p>
<b><lg>
<l>sā uppaḍī goṭṭhaühi || 240 || (dra॰ 8.05, pṛ.398)</l>
</lg></b>
<p>pratyanīkaṃ yathā—(rudraṭā. 7.55)</p>
<b><lg>
<l>utkaṇṭhā santāpo raṇaraṇako jāgarastanostanutā |</l>
<l>phalamidamaho mayāp‍taṃ sukhāya mṛgalocanāṃ dṛṣṭvā || 241 ||</l>
</lg></b>
<p><b>adhikaṃ</b> yathā—(raghu. 12.45)</p>
<b><lg>
<l>eko daśarathiḥ kāmaṃ yātudhānāḥ sahastraśaḥ |</l>
<l>te tu yāvanta evājau tāvaddhā dadṛśe sa taiḥ || 242 ||</l>
</lg></b>
<p>(<b>11. dṛṣṭāntaḥ</b>)</p>
<p><b>uktārthaprasiddhaye prasiddhatattulyārthapradarśanaṃ dṛṣṭāntaḥ |</b></p>
<p>sa caturdhā— pūrvaḥ, uttaraḥ, samaḥ, viparītaśca | teṣu —</p>
<p><b>pūrvo</b> yathā—(saka. 3.89)</p>
<b><lg>
<l>ṇa uva varakoaṇḍadaṇḍae puti māṇuse vi emea |</l>
<l>guṇavijjae ṇa jāaï vaṃsuppaṇṇe vi ṭaṅkāro || 243 ||</l>
</lg></b>
<lg>
<l>(na punarvarakodaṇḍadaṇḍake putri ! mānuṣe 'pyevameva |</l>
<l>guṇavarjite na jāyate vaṃśotpanne 'pi ṭaṅkāraḥ ||)</l>
</lg>
<p><b>uttaro</b> yathā—(saka. 3.86)</p>
<b><lg>
<l>hiaa tiracchīyaï saṃmuha || 244 ||</l></lg></b> (dra. 8.09; pṛ. 399)
<p><b>samo</b> yathā—(kāvyāda. 2.350)</p>
<b><lg>
<l>yāti candrāṃśubhiḥ spṛṣṭā dhvāntarājī parābhavam |</l>
<l>sadyo rājaviruddhānāṃ darśayantī durantatām || 245 ||</l>
</lg></b>
<p><b>viparīto</b> yathā—(murā. 1.21)</p>
<b><lg>
<l>uparighanaṃ ghanapaṭalaṃ dūre dayitā kimetadāpatitam |</l>
<l>himavati divyauṣadhayaḥ kopāviṣṭaḥ phaṇī śirasi || 246 ||</l>
</lg></b>
<p>(<b>12. vyatirekaḥ</b>)</p>
<p><b>sadṛśayorbhedakathanaṃ vyatirekaḥ |</b></p>
<p>sa ṣọdhā—ekavyatirekaḥ, ubhayavyatirekaḥ, sadṛśavyatirekaḥ, asadṛśavyatirekaḥ,
svajātivyatirekaḥ, svavyaktivyatireka iti | tatra—</p>
<pb n="575"/>
<p><b>ekavyatireko</b> yathā— (rudraṭā. 5.87)</p>
<b><lg>
<l>sakalaṅkena jaḍena ca sāmyaṃ doṣākareṇa te kīdṛk |</l>
<l>abhujaṅgaḥ samanayanaḥ kathamupameyo hareṇāsi || 247 ||</l>
</lg></b>
<p><b>ubhayavyatireko</b> yathā— (kāvyāda. 2.183)</p>
<b><lg>
<l>abhinnavelau	gambhīrāvamburāśirbhavānāpi |</l>
<l>asāvañjanasaṃkāśastvaṃ tu cāmīkaracchaviḥ || 248 ||</l>
</lg></b>
<p><b>sadṛśavyatireko</b> yathā— (kāvyāda. 2.194)</p>
<b><lg>
<l>candro 'yamambarottaṃso haṃso 'yaṃ toyabhūṣaṇam |</l>
<l>nabhā	nakṣatramālīdamidamutkumudaṃ	payaḥ || 249 ||</l>
</lg></b>
<p><b>asadṛśavyatireko</b> yathā— (kāvyāda. 2.199)</p>
<b><lg>
<l>abhrūvilāsamaspṛṣṭamadarāgaṃ	mṛgekṣaṇam |</l>
<l>idaṃ tu nayanadvandvaṃ tava tadguṇabhūṣitam || 250 ||</l>
</lg></b>
<p><b>svajātivyatireko</b> yathā— (kāvyāda. 2.197)</p>
<b><lg>
<l>arat‍nālokasaṃhāryamavāryaṃ	sūryaraśmibhiḥ |</l>
<l>dṛṣṭirodhakaraṃ yūnāṃ yauvanaprabhavaṃ tamaḥ || 251 ||</l>
</lg></b>
<p><b>svavyaktivyatireko</b> yathā— (saka. 3.91)</p>
<b><lg>
<l>aṇṇoṇṇohiṃ sucariasaahiṃ aṇudiṇa vaḍ‍̣dhiia māṇu |</l>
<l>appaṇa vi ṇa hu mahu pi aha appāṇeṇa samāṇu || 252 ||</l>
</lg></b>
<lg>
<l>(anyonyaiḥ sucaritaśatairanudinaṃ vardhate mānaḥ |</l>
<l>ātmāpi na khalu mahānapi athātmanā samānaḥ ||)</l>
</lg>
<p>(<b>13. ayonyam</b>)</p>
<p><b>parasparamupakāryopakārakādibhāvo 'nyonyam |</b></p>
<p>tattridhā—abhidhīyamānaṃ, pratīyamānam ubhayarūpaṃ ceti | teṣu —</p>
<p><b>abhidhīyamānaṃ</b> yathā— (kusaṃ. 1.42)</p>
<b><lg>
<l>kaṇṭhasya tasyāḥ stanabandhurasya muktākalāpasya ca nistalasya |</l>
<l>anyonyaśobhājananād babhūva sādhāraṇo bhūṣaṇabhūṣyabhāvaḥ || 253 ||</l>
</lg></b>
<pb n="576"/>
<p><b>pratīyamānaṃ</b> yathā— (gāsa. 2.61)</p>
<b><lg>
<l>uddhaccho piaï jalaṃ jaha jaha viralaṃgulī ciraṃ pahio |</l>
<l>pāvāliā vi taha taha dhāraṃ taṇuaṃ pi taṇueī || 254 ||</l>
</lg></b>
<lg>
<l>(ūrdhvākṣaḥ pibati jalaṃ yathā yathā viralāṅguliściraṃ pathikaḥ |</l>
<l>prapāpālikāpi tathā tathā dhārāṃ tanukāmapi tanūkaroti ||)</l>
</lg>
<p><b>ubhayarūpaṃ</b> yathā—(gāsa. 2.93)</p>
<b><lg>
<l>golāvisamoāracchaleṇa appā urammi se muk‍ko |</l>
<l>aṇuaṃpāṇiddosaṃ teṇa vi sā gāḍhamuavaụ̄dhā || 255 ||</l>
</lg></b>
<lg>
<l>(godāviṣamāvatāracchalena ātmā urasi tasya muktaḥ |</l>
<l>anukampānirdoṣaṃ	tenāpi	sā	gāḍhamupagụ̄dhā ||)</l>
</lg>
<p>anyonyacūlikā, anyonyabhrāntiḥ, anyonyaikatā <b>cānyonyameva</b> | tatrātra—</p>
<p><b>anyonyacūlikā</b> yathā—(saka. 3.75)</p>
<b><lg>
<l>śaśinā ca niśā niśayā ca śaśī
śaśinā niśayā ca yathā gaganam |</l>
<l>bhavatā ca sabhā sabhayā ca bhavān
bhavatā sabhayā ca vibhāti jagat || 256 ||</l>
</lg></b>
<p><b>anyonyabhrānti</b>ryathā—</p>
<b><lg>
<l>jambūnāṃ	kusumodare	navamadhunyārabdhapānotsavāḥ
kīrāḥ pak‍vaphalāśayā madhukarīś‍cumbanti muñcanti ca |</l>
<l>eteṣāmapi	nīlakiṃśukadalairebhiḥ	samānatviṣāṃ
puṣpabhrāntibhirāpatanti sahasā cañcūṣu bhṛṅgāṅganāḥ || 257 ||</l>
</lg></b>
<p><b>anyonyaikatā</b> yathā—(māgha. 1.22)</p>
<b><lg>
<l>praphullatāpicchanibhairabhīṣubhiḥ śubhaiśca sap‍tacchadapāṃsupāṇḍubhiḥ |</l>
<l>paraspareṇa cchuritāmalacchavī tadekavarṇāviva tau babhūvatuḥ || 258 ||</l>
</lg></b>
<p>(<b>14. parivṛttiḥ</b>)</p>
<p><b>guṇadravyāṇāṃ vyatyayavinimayau parivṛttiḥ</b> | sā tridhā—</p>
<p>vyatyayavatī, vinimayavatī, ubhayavatī ca | teṣu —</p>
<pb n="577"/>
<p><b>vyatyayavatī</b> yathā—(gāsa. 2.6)</p>
<b><lg>
<l>jo tīa ahararāo rattiṃ uvvāsio piaameṇa |</l>
<l>so c‍cia dīsaï gose savattiṇaaṇeṣu saṃkaṃto || 259 ||</l>
</lg></b>
<lg>
<l>(yastasyā adhararāgo rātrāvudvāsitaḥ priyatamena |</l>
<l>sa eva dṛśyate prātaḥ sapat‍nīnayaneṣu saṃkrāntaḥ ||)</l>
</lg>
<p>yathā vā—(māgha. 11.64)</p>
<b><lg>
<l>kumudavanamapaśri	śrīmadambhojaṣaṇḍaṃ
tyajati mudamulūkaḥ prītimāṁścakravākaḥ |</l>
<l>udayamahimaraśiryāti	śītāṃśurastaṃ
hatavidhilasitānāṃ hī vicitro vipākaḥ ||260||</l>
</lg></b>
<p><b>vinimayavatī</b> yathā—(kirātā. 7.35)</p>
<b><lg>
<l>praś‍cyotanmadasurabhīṇi nim‍nagāyāḥ krīḍanto gajapatayaḥ payāṃsi kṛtvā |</l>
<l>kiñjalkavyatikaratāmradānalekhairutteruḥ sarasijagandhibhiḥ kapolaiḥ || 261 ||</l>
</lg></b>
<p>yathā vā—(rāca. 2.7)</p>
<b><lg>
<l>tasya ca pravayaso jaṭāyuṣaḥ svargiṇaḥ kimiha śocyate 'dhunā |</l>
<l>yena jarjarakalebaravyayāt krītamindukiraṇojjvalaṃ yaśaḥ || 262 ||</l>
</lg></b>
<p><b>ubhayavatī</b> yathā—(kirātā. 9.60)</p>
<b><lg>
<l>locanādharakṛtāhṛtarāgā	vāsitānanaviśeṣitagandhā |</l>
<l>vāruṇī paraguṇātmaguṇānāṃ vyatyayaṃ vinimayaṃ nu vitene || 263 ||</l>
</lg></b>
<p>yathā vā—(saka. 3.83)</p>
<b><lg>
<l>kiṃ citraṃ yadi devena bhūbhṛtaḥ karadīkṛtāḥ |</l>
<l>devo 'pi dāpitaḥ kiṃ tairna punaḥ pṛṣṭhataḥ karam || 264 ||</l>
</lg></b>
<p>(<b>15. mīlitam</b>)</p>
<p><b>vastunā vastvantaratiraskāro mīlitam</b> | yathā— (saka. 3.126)</p>
<b><lg>
<l>eṃto vi ṇa sac‍cavio gose pasaraṃtapallavāruṇacchāo |</l>
<l>majjaṇataṃbesu mao taha maataṃbesu loaṇesu amariso || 265 ||</l>
</lg></b>
<lg>
<l>(āgacchannapi na dṛṣṭaḥ prātaḥ prasaratpallavāruṇacchāyaḥ |</l>
<l>majjanatāmrayormadastathā	madatāmrayorlocanayoramarṣaḥ ||)</l>
</lg>
<pb n="578"/>
<p>yathā vā— (gāsa. 4.23)</p>
<b><lg>
<l>piadaṃsaṇeṇa suharasa—muulia jaï se ṇa hoṃti ṇaaṇāiṃ |</l>
<l>tā keṇa kaṇṇaraïaṃ lakkhijjaï kuvalaaṃ tissā || 266 ||</l>
</lg></b>
<lg>
<l>(priyadarśanena sukharasamukulite yadyasyā na bhavetāṃ nayane |</l>
<l>tat kena karṇaracitaṃ lakṣyeta kuvalayaṃ tasyāḥ ||)</l>
</lg>
<p>pihitam, apihitaṃ, tadga‍uṇo 'tadga‍uṇa itīmānyapi mīlitānyeva | teṣu —
<b>pihitaṃ</b> yathā—</p>
<b><lg>
<l>paaḍiasaṇehasabbhāvavibbhamaṃ tīa jaha tumaṃ diṭṭho |</l>
<l>saṃvaraṇavāvaḍāe aṇṇo vi jaṇo taha c‍cea || 267 ||</l>
</lg></b>
<lg>
<l>(prakaṭitas‍nehasadbhāvavibhramaṃ tayā yathā tvaṃ dṛṣṭaḥ |</l>
<l>saṃvaraṇavyāpṛtayā anyo 'pi janastathā caiva ||)</l></lg> (gāsa.2.99)
<p><b>apihitaṃ</b> yathā—(gāsa. 720 ve.)</p>
<b><lg>
<l>diṭhṭhā i jaṃṇa diṭhṭho ālaviāe vi jaṃṇa ālavio |</l>
<l>uvaāro jaṃ ṇa kao taṃ cia kaliaṃ chaïllehiṃ || 268 ||</l>
</lg></b>
<lg>
<l>(dṛṣṭayāpi yanna dṛṣṭa ālapitayāpi yannālapitaḥ |</l>
<l>upacāro yanna kṛtastadeva ca kalitaṃ chekaiḥ ||)</l>
</lg>
<p><b>tad‍guṇo</b> yathā—(saka. 3.130)</p>
<b><lg>
<l>goraṃgaü taruṇīaṇu joṇhaï ahisaraï
siaṇevacchapaḍicchiu	vallahavaddharaï |</l>
<l>tacchāahiṃ	puṇu	caliaü
sāmalagattu	tahiṃ	maaṇu	maṃtiahiṃ || 269 ||</l>
</lg></b>
<lg>
<l>(gaurāṅgastaruṇījano jyots‍nāyāmabhisarati
sitanepaṃthyaparicchanno	vallabhabaddharatiḥ |</l>
<l>tacchāyāsu	punaścalitaḥ
śyāmalagātrastatra madano mantryabhūt ||)</l>
</lg>
<p><b>atad‍guṇo</b> yathā—(saka. 3.131)</p>
<b><lg>
<l>karkandhūphalamuc‍cinoti śabarī muktāphalākāṅkṣayā
kruddholūkakadambakasya purataḥ kāko 'pi haṃsāyate |</l>
<pb n="579"/>
<l>kīrtyā te dhavalīkṛte tribhuvane kṣmāpāla ! lakṣmīḥ puraḥ
kṛṣṇaṃ vīkṣya balo 'yamityupahitavrīḍaṃ śanairjalpati || 270 ||</l>
</lg></b>
<p>(<b>16. vitarkaḥ</b>)</p>
<p><b>sandehanirṇayāntarālavartyūho vitarkaḥ |</b></p>
<p>sa dvidhā— nirṇayānto 'nirṇayāntaśca | tayoḥ —</p>
<p>nirṇayāntastridhā tattvānupātī, attattvānupātī, ubhayātmakaśca |</p>
<p>anirṇayānto 'pi tridhā mithyārūpaḥ, amithyārūpaḥ ubhayātmakaśca | teṣu —</p>
<p><b>nirṇayāntastattvānupātī</b> yathā—(urāca. 2.29)</p>
<b><lg>
<l>mainākaḥ kimayaṃ ruṇaddhi gagane manmārgamavyāhataṃ
śaktistasya kutassa vajrapatanād bhīto mahendrādapi |</l>
<l>tārkṣyaḥ so 'pi samaṃ nijena vibhunā jānāti māṃ rāvaṇaṃ
ā jñātaṃ sa jaṭāyureva jarasā kliṣṭo vadhaṃ vāñchati || 271 ||</l>
</lg></b>
<p><b>atattvānupātī</b> yathā—(vikra.1.8)</p>
<b><lg>
<l>asyāḥ sargavidhau prajāpatirabhūc‍candro nu kāntaprabhaḥ
śṛṅgāraikarasaḥ svayaṃ nu madano māso nu puṣpākaraḥ |</l>
<l>vedābhyāsajaḍaḥ kathaṃ nu viṣayavyāvṛttakautūhalo
nirmātuṃ prabhavenmanoharamidaṃ rūpaṃ purāṇo muniḥ || 272 ||</l>
</lg></b>
<p><b>ubhayātmako</b> yathā—(śāku.2.9)</p>
<b><lg>
<l>citre niveśya parikalpitasattvayogā
rūpoc‍cayena racitā manasā kṛtā nu |</l>
<l>strīrat‍nasṛṣṭiraparā pratibhāti sā me
dhāturvibhutvamanucintya vapuśca tasyāḥ || 273 ||</l>
</lg></b>
<p><b>anirṇayāntamithyārūpo</b> yathā—(megha. 14)</p>
<b><lg>
<l>adreḥ śaṅgaṃ harati pavanaḥ kiṃsvidityunmukhībhi—
rdṛṣṭocchrāyaścakitacakitaṃ	mugdhasiddhāṅganābhiḥ |</l>
<l>sthānādasmātsarasaniculādutpatodaṅmukhaḥ	khaṃ
diṅnāgānāṃ pathi pariharan sthūlahastāvalepān || 274 ||</l>
</lg></b>
<pb n="580"/>
<p><b>amithyārūpo</b> yathā— (kirātā. 18.9)</p>
<b><lg>
<l>ayamasau bhagavānuta pāṇḍavaḥ sthitamavāṅmuninā śaśimaulinā |</l>
<l>samadhirūḍhamajena nu jiṣṇunā sviditi vegavaśānmumuhe gaṇaiḥ || 275 ||</l>
</lg></b>
<p><b>ubhayātmako</b> yathā—(kirātā. 16.18)</p>
<b><lg>
<l>māyā svideṣā mativibhramo vā dhvastaṃ nu me vīryamutāhamanyaḥ |</l>
<l>gāṇḍīvamuktā hi yathā purā me parākramante na śarāḥ kirāte || 276 ||</l>
</lg></b>
<p>(<b>17. smaraṇam</b>)</p>
<p><b>sādṛśādṛṣṭacintāderanubhūtapadārthajñānotpattiḥ smaraṇam |</b> tat —
<b>sadṛśādyathā</b>—(rāca. 1.19)</p>
<b><lg>
<l>adṛśyanta purastena khelatkhañjanapaṅktayaḥ |</l>
<l>asmaryanta viniḥśvasya priyānayanavibhramāḥ || 277 ||</l>
</lg></b>
<p><b>adṛṣṭād‍</b> yathā—(śāku. 6.8)</p>
<b><lg>
<l>munisutāpraṇayasmṛtirodhinā mama ca muktamidaṃ tamasā manaḥ |</l>
<l>manasijena sakhe ! prahariṣyatā dhanuṣi cūtaśaraśca niveśitaḥ || 278 ||</l>
</lg></b>
<p><b>cintāyā</b> yathā—(urāca. 2.27)</p>
<b><lg>
<l>purā yatra strotaḥ pulinamadhunā tatra saritāṃ
viparyāsaṃ yāto ghanaviralabhāvaḥ kṣitiruhām |</l>
<l>bahordṛṣṭaṃ kālādaparamiva manye vanamidaṃ
niveśaḥ śailānāṃ tadidamiti buddhiṃ draḍhayati || 279 ||</l>
</lg></b>
<p>ādigrahaṇā<b>tparaprayat‍nato</b> yathā—(śāku. 6.21)</p>
<b><lg>
<l>darśanapathamāyātā sākṣādiva tanmayena hṛdayena |</l>
<l>smṛtikāriṇā tvayā me punarapi citrīkṛtā kāntā || 280 ||</l>
</lg></b>
<p>svap‍nasmṛtiḥ, pratyabhijñānaṃ ca smaraṇameva | tayoḥ —</p>
<p><b>svap‍nasmṛti</b>ryathā—(visā. 1.15)</p>
<b><lg>
<l>jāne svap‍navidhau mamādya culukotsekyaṃ purastādabhūt
pratyūṣe pariveṣamaṇḍalamiva jyots‍nāsapat‍naṃ mahaḥ |</l>
<l>tasyāntarnakhanistuṣīkṛtaśarac‍candraprabhairaṅgakai—
rdṛṣṭā kāpyabalā balāt kṛtavatī sā manmathaṃ manmatham || 281 ||</l>
</lg></b>
<pb n="581"/>
<p><b>pratyabhijñānaṃ</b> yathā—(urāca. 3.40)</p>
<b><lg>
<l>gṛhīto yaḥ pūrvaṃ pariṇayavidhau kaṅkaṇadharaḥ
sudhāsūteḥ	pādairamṛtaśiśirairyaḥ paricitaḥ |</l>
<l>sa	evāyaṃ	tasyāstaditārakaraupamyasubhago
mayā labdhaḥ pāṇirlalitalavalīkandalanibhaḥ || 282 ||</l>
</lg></b>
<p>(<b>18. bhrāntiḥ</b>)</p>
<p><b>viparyayajñānaṃ bhrāntiḥ |</b> sā dvidhā— atattve tattvarūpā, tattve atattvarūpā ca |
atattve tattvarūpā tridhā— abādhitā, bādhitā kāraṇabādhitā ca | tāsu—</p>
<p><b>abādhitā</b> yathā—(saka. 3.108)</p>
<b><lg>
<l>mohavirame sarosaṃ thoratthaṇamaṃḍale suravahūṇaṃ |</l>
<l>jeṇa karikuṃbhasaṃbhāvaṇāi diṭhṭhī pariṭṭhaviā || 283 ||</l>
</lg></b>
<lg>
<l>(mohavirame saroṣaṃ sthūlastanamaṇḍale suravadhūnām |</l>
<l>yena karikumbhasambhāvanayā dṛṣṭiḥ paristhāpitā ||)</l>
</lg>
<p><b>bādhitā</b> yathā—(gāsa.3.63)</p>
<b><lg>
<l>hasiaṃ sahatthatālaṃ sukkhavaḍaṃ uvagaehi pahiehi |</l>
<l>patthapphalasāricche	uḍḍīṇe	pūsavaṃdassiṃ/mmi || 284 ||</l>
</lg></b>
<lg>
<l>(hasitaṃ sahastatālaṃ śuṣkavaṭamupagataiḥ pathikaiḥ |</l>
<l>patraphalasadṛkṣe uḍḍīne śukavṛnde 'smin/vṛnde ||)</l>
</lg>
<p><b>kāraṇabādhitā</b> yathā—(saka. 3.110)</p>
<b><lg>
<l>kanakakalaśasvacche	rādhāpayodharamaṇḍale
navajaladharaśyāmāmātmadyutiṃ	pratibimbitām |</l>
<l>asitasicayaprāntabhrāntyā	muhurmuhurutkṣipañ
jayati janitavrīḍāhāsaḥ priyāhasito hariḥ || 285 ||</l>
</lg></b>
<p>tattve atattvarūpāpi tridhā— hānahetuḥ, upādānahetuḥ, upekṣāhetuśca | tāsu—
<b>hānahetu</b>ryathā—(saka. 3.111)</p>
<b><lg>
<l>so muddhamao maataṇhiāhiṃ taha dūmi tuha āsāhiṃ/dūmio haāsāhiṃ |</l>
<l>jaha	saṃbhāvamaīṇa	vi	ṇaīṇa	paraṃmuho	jāo || 286 ||</l>
</lg></b>
<lg>
<l>(sa mugdhamṛgo mṛgatṛṣṇikābhistathā dūnastvadāśābhiḥ |</l>
<l>yathā sadbhāvamayīṣvapi nadīṣu parāṅmukho jātaḥ ||)</l>
</lg>
﻿<pb n="582"/>
<p><b>upādānahetu</b>ryathā—(vikramo. 4.39)</p>
<b><lg>
<l>samarthaye yat prathamaṃ priyāṃ prati kṣaṇena tanme parivartate 'nyathā |</l>
<l>ato vinidre sahasā vilocane karomi na sparśavibhāvitāpriyaḥ || 287 ||</l>
</lg></b>
<p><b>upekṣāhetu</b>ryathā—(māgha. 3.51)</p>
<b><lg>
<l>cikraṃsayā kṛtrimapatripaṅkteḥ kapotapālīṣu niketanānām |</l>
<l>mārjāramapyāyataniścalāṅgaṃ yasyāṃ janaḥ kṛtrimameva mene || 288 ||</l>
</lg></b>
<p>bhrāntimān, bhrāntimālā, upamābhrāntiḥ, bhrāntyatiśayaśca bhrāntireva | teṣu —
<b>bhrāntimān</b> yathā—</p>
<b><lg>
<l>kapāle mārjāraḥ paya iti karāṁllẹdhi śaśina—
starucchidraprotān bisamiti karī saṃkalayati |</l>
<l>ratānte talpasthān harati vanitāpyaṃśukamiti
prabhāmattaścandro	jagadidamaho	vibhramayati || 289 ||</l>
</lg></b>
<p><b>bhrāntimālā</b> yathā—(saka. 3.115)</p>
<b><lg>
<l>nīlendīvaraśaṅkyā	nayanayorbandhūkabuddha‍yādhare
pāṇau padmadhiyā madhūkakusumabhrāntyā tathā gaṇḍayoḥ |</l>
<l>līyante	kabarīṣu	bāndhavakulavyāmohajātaspṛhā
durvārā madhupāḥ kiyanti bhavatī sthānāni rakṣiṣyati || 290 ||</l>
</lg></b>
<p><b>upamābhrānti</b>ryathā—(vikramo. 4.7)</p>
<b><lg>
<l>hṛtoṣṭharāgairnayanodabindubhirnimag‍nanābhernipatadbhiraṅkitam	|</l>
<l>cyutaṃ ruṣā bhinnagaterasaṃśayaṃ śukodaraśyāmamidaṃ stanāṃśukam || 291 ||</l>
</lg></b>
<p><b>bhrāntyatiśayo</b> yathā—(saka. 3.117)</p>
<b><lg>
<l>diśyād dhūrjaṭijūṭakoṭisariti jyots‍nālavod‍bhāsinī
śāśāṅkī kalikā jalabhramivaśād drāgdṛṣṭanaṣṭā mudam |</l>
<l>yāṃ cañcacchapharībhrameṇa mukulīkurvan phaṇālīṃ muhu—
rmuhyaṁllakṣyamahirjighṛkṣatitamāmākuñcanaprāñcanaiḥ	|| 292 ||</l>
</lg></b>
<p>anadhyavasāyo 'pi <b>bhrāntireva</b> | yathā—(saka. 3.119)</p>
<b><lg>
<l>ubhau rambhāstambhāvupari viparītau kamalayo—
stadūrghvaṃ rat‍nāśmasthalamatha durūhaṃ kimapi tat |</l>
﻿<pb n="583"/>
<l>tataḥ kumbhau paścād bisakisalaye kandalamaye
tadanvindāvindīvaramadhukarāḥ	kiṃ	punaridam || 293 ||</l>
</lg></b>
<p>yathā vā—(saka. 3.118)</p>
<b><lg>
<l>virahiṇijaṇaha daaṃteṇa ṇāvaï takkhaṇi
chāijjaï aliṇivahehiṃ cetteṇa cūavaṇī |</l>
<l>taha tāsu vi maaraṃdehiṃ saṃdāṇiaï
jaha ṇa klaṃbu ṇa aṃbu ṇa jaṃbū jāṇiaï || 294 ||</l>
</lg></b>
<lg>
<l>(virahiṇījanasya dayamānena pratibhāti nanu tatkṣaṇe
chādyate 'linivahaiścaitreṇa	cūtavanī |</l>
<l>tathā tāsvapi makarandaiḥ sandānyate
yathā na kadambo nāmro na jambūrjñāyate ||)</l>
</lg>
<p>(<b>19. upamānam</b>)</p>
<p><b>sadṛśāt sadṛśapratipattirupamānam</b> | yathā—</p>
<b><lg>
<l>tāṃ rohiṇīṃ vijānīhi jyotiṣāmatra maṇḍale |</l>
<l>samūhastārakāṇāṃ	yaḥ	śakaṭākāramāśritaḥ || 295 ||</l>
</lg></b>
<p>yathā vā—(mavīca.1.45)</p>
<b><lg>
<l>sarvaprāṇapravaṇamaghavanmuktamāhatya	vakṣa—
statsaṃghaṭṭād	vighaṭitabuhatkhaṇḍamuc‍caṇḍarociḥ |</l>
<l>evaṃ vegāt kuliśamakarod vyoma vidyutsahasrai—
rbharturvajrajvalanakapiśāste	ca	roṣāṭṭahāsāḥ || 296 ||</l>
</lg></b>
<p>abhinayo '<b>pyupamānameva</b> | yathā—(gāsa. 3.57)</p>
<b><lg>
<l>vaïvivaraṇiggaadalo eraṃḍo sāhaï vva taruṇāṇaṃ |</l>
<l>ettha ghare haliabahū eddahamettatthaṇī vasaï || 297 ||</l>
</lg></b>
<lg>
<l>(vṛtivivaranirgatadala eraṇḍaḥ sādhayatīva taruṇānām |</l>
<l>atra gṛhe halikavadhūretāvanmātrastanī	vasati ||)</l>
</lg>
<p>etena pratibimbamudrālekhyādayo vyākhyātāḥ | teṣu —</p>
<p><b>pratibimbo</b> yathā—(kusaṃ. 8.11)</p>
<b><lg>
<l>darpaṇe ca paribhogadarśinī pṛṣṭhataḥ praṇayino niṣeduṣaḥ |</l>
<l>vīkṣya bimbamanubimbamātmanaḥ kāni kānyapi cakāra lajjayā || 298 ||</l>
</lg></b>
﻿<pb n="584"/>
<p><b>mudrā</b> yathā—(kirātā. 10.7)</p>
<b><lg>
<l>sacakitamiva vismayākulābhiḥ śucisikatāsvatimānuṣāṇi tābhiḥ |</l>
<l>kṣitiṣu	dadṛśire	jiṣṇorupahitaketurathāṅgalāñchanāni || 299 ||</l>
</lg></b>
<p><b>ālekhyaṃ</b> yathā—</p>
<b><lg>
<l>tavālekhye		kautūhalataralatanvīviracite
vidhāyaikā cakraṃ racayati suparṇāsutamapi |</l>
<l>atha	svidyatpāṇistvaritamapamṛjyaitadaparā
kare pauṣpaṃ cāpaṃ makaramupariṣṭāc‍ca likhati || 300 ||</l>
</lg></b>
<p><b>athāsyopamābhedaḥ | ko bhedaḥ ?</b></p>
<p>ucyate—'padārthayorguṇaleśena sādṛśyapratipattirupamā' | yadāha— (kāvyāda. 2.14)</p>
<b><lg>
<l>yathākathaṃcit sādṛśyaṃ yatrodbha‍ūtaṃ pratīyate |</l>
<l>upamāṃ nāma tāmāhuryathenduriva te mukham || 301 ||</l>
</lg></b>
<b><lg>
<l>upamaiva tirobhūtabhedā rūpakamiṣyate |</l>
<l>yathā bāhulatā pāṇipadmaṃ caraṇapallavam || 302 ||</l></lg></b> (kāvyāda. 2.66)
<b><lg>
<l>yadaprasiddhau	sādṛśyamuktibhaṅgena	kenacit |</l>
<l>tatsādṛśyaṃ prakārāṇāmasya saṃkhyā na vidyate || 303 ||</l>
</lg></b>
<p>tadyathā—(saka. 4.71)</p>
<b><lg>
<l>dātāro yadi kalpaśākhibhiralaṃ yadyarthinaḥ kiṃ tṛṇaiḥ
santaścedamṛtaṃ vṛthā yadi khalāstatkālakūṭena kim |</l>
<l>kiṃ karpūraśalākayā yadi dṛśoḥ panthānameti priyā
saṃsāre 'pi satīndrajālamaparaṃ yadyasti tenāpi kim || 304 ||</l>
</lg></b>
<p>yathā vā—(raghu. 2.6)</p>
<b><lg>
<l>sthitaḥ sthitāmuc‍calitaḥ prayātāṃ niṣeduṣīmāsanabandhadhīraḥ |</l>
<l>jalābhilāṣī jalamādadānāṃ chāyeva tāṃ bhūpatiranvagacchat || 305 ||</l>
</lg></b>
<p>evamanye 'pyanyoktyādayo vaktavyāḥ | te cobhayālaṅkāre viśeṣeṇāgrato vakṣyante | teṣūbhayoḥ
sādṛśyamivādayaḥ pratipādayanti | iha tu sadṛśena sadṛśaḥ pratīyata ityasti bhedaḥ |</p>
﻿<pb n="585"/>
<p>(<b>20. anumānam</b>)</p>
<p>liṅgadarśanād liṅgijñānam <b>anumānam</b> | yathā—(rudraṭā. 7.57)</p>
<b><lg>
<l>sāvajñamāgamiṣyan nūnaṃ patito 'si pādayostasyāḥ |</l>
<l>kathamanyathā lalāṭe yāvakarasatilakapaṅktiriyam || 306 ||</l>
</lg></b>
<p>yathā vā—(rudraṭā. 7.60)</p>
<b><lg>
<l>aviralavilolajaladaḥ kuṭajārjunanīpasurabhivanavātaḥ |</l>
<l>ayamāyātaḥ kālo hanta mṛtāḥ pathikagehinyaḥ || 307 ||</l>
</lg></b>
<p><b>ko 'sya jñāpakād bheda iti ceducyate</b>—'jānantaṃ prayuṅkta iti jñāpakaḥ;
anu paścānmīyate anenetyanumānam | nanvidamapi jñāpayati,
satyam | kiṃtvidamajijñāsumapi jñāpayati, sa tu jijñāsumeva | yathā—(gasā.6.42)</p>
<b><lg>
<l>dīsaï ṇa cūamaülaṃ attā ṇa a vāi malaagaṃdhavaho |</l>
<l>ettaṃ vasaṃtamāsaṃ sahi jaṃ uk‍kaṭhiaṃ ceaṃ || 308 ||</l>
</lg></b>
<lg>
<l>(dṛśyate na cūtamukulamadya na ca vāti malayagandhavahaḥ |</l>
<l>eti vasantamāsaḥ sakhi ! yadutkaṇṭhitaṃ cetaḥ ||)</l>
</lg>
<p>athavā pramitirūpaṃ <b>phalamanumānam</b> | yathā—</p>
<b><lg>
<l>aï sahi vakkulajāviri, chuhihisi gottassa matthae chāraṃ |</l>
<l>ac‍caṃta—datta—diṭ‍ṭheṇa sāmi valisṇa hasieṇa || 308a ||</l>
</lg></b>
<lg>
<l>(ayi sakhi vakrollapanaśīle kṣapsyarina gotrasya mastake kṣāram |</l>
<l>atyantadattadṛṣṭena	sāmi=ardha—valitena	hasitena ||)</l></lg>(dra.jo.407)
<b><lg>
<l>aṃbāṇa maṃjarī ṇigaa ttia kassa ṇu kahemi poddāe |</l>
<l>cittapariattaṇeṇa	puḍhamaṃ	aṃhehi	viṇṇāaṃ ||309||</l>
</lg></b>
<lg>
<l>(āmrāṇāṃ mañjarī nirgatā iti kasya nu kathayāmi putryāḥ |</l>
<l>cittaparivarttanena	prathamamasmābhirvijñātam ||)</l></lg>(dra.rā.pṛ.621)
<p>pramāṇarūpo hetu<b>rjñāpakaḥ</b> | yathā—(kāvyāda. 2.245)</p>
<b><lg>
<l>avadhyairindupādānāmasādhyaiścandanāmbhasām	|</l>
<l>dehoṣmabhiḥ subodhaṃ te sakhi ! kāmāturaṃ manaḥ || 310 ||</l>
</lg></b>
﻿<pb n="586"/>
<p>yadi vā upāttavyāpāro<b> 'numānahetuḥ</b> yathā—(saka. 2.28)</p>
<b><lg>
<l>etāni nissahatanorasamañjasāni śūnyaṃ manaḥ piśunayanti padāni tasyāḥ |</l>
<l>ete ca mārgataravaḥ kathayanti tāpamālambitojjhitapariglapitaiḥ pravālaiḥ ||</l>
</lg></b>
<p>anupāttavyāpāro <b>jñāpakaḥ</b> | sa tridhā—trikālārthaviṣayabhedāt | teṣu
<b>bhūtārthaviṣayo</b> yathā—(kāvyād. 2.12)</p>
<b><lg>
<l>kaṇṭhekālaḥ karasthena kapālenenduśekharaḥ |</l>
<l>jaṭābhiḥ s‍nigdhatāmrābhirāvirāsīd vṛṣadhvajaḥ || 312 ||</l>
</lg></b>
<p>yathā vā—(māgha. 1.70)</p>
<b><lg>
<l>sa bāla āsīd vapuṣā caturbhujo mukhena pūrṇendunibhastrilocanaḥ |</l>
<l>yuvā karākrāntamahībhṛduc‍cakairasaṃśayaṃ samprati tejasā raviḥ || 313 ||</l>
</lg></b>
<p><b>vartamānārthaviṣayo</b> yathā—(visā. 1.23)</p>
<b><lg>
<l>parvagranthiṣu vīrudhāṃ sumanaso madhye 'ṅkuraṃ pallavā
vāñchāmātraparigrahaḥ	pikavadhūkaṇṭho/?/dare pañcamaḥ |</l>
<l>kiṃ ca trīṇi jaganti jiṣṇudivasairdvitrairmanojanmano
devasyāpi cirojjhitaṃ yadi bhavedabhyāsavaśyaṃ dhanuḥ || 314 ||</l>
</lg></b>
<p>yathā vā—(saka. 1.90)</p>
<b><lg>
<l>maulau dhāraya puṇḍarīkamamitaṃ tanvātmano vikramaṃ
cakrāṅka vaha pādayugmamavanīṃ doṣṇā samabhyuddhara |</l>
<l>lakṣmīṃ bhrūnikaṭe niveśaya bhava jyāyān divaukaspate—
rviśvāntaḥkaraṇaikacora ! tadapi jñātaṃ hariḥ khalvasi || 315 ||</l>
</lg></b>
<p><b>bhaviṣyadarthaviṣayo</b> yathā—(mabhā. 2.3.13)</p>
<b><lg>
<l>vātāya	kapilā	vidyudātapāyātilohinī |</l>
<l>pītā varṣāya vijñeyā durbhikṣāya sitā bhavet || 316 ||</l>
</lg></b>
<p>yathā vā—(visā. 1.3)</p>
<b><lg>
<l>gonāsāya niyojitāgadarajāḥ sarpāya baddhauṣadhiḥ
kaṇṭhasthāya viṣāya vīryamahate pāṇau maṇīn bibhratī |</l>
<l>bharturbhūtagaṇāya	gotrajaratīnirdiṣṭamantrākṣarā
rakṣatvadrisutā vivāhasamaye prītā ca bhītā ca vaḥ || 317 ||</l>
</lg></b>
﻿<pb n="587"/>
<p>(<b>21.arthāpattiḥ</b>)</p>
<p><b>pratyakṣādyadhigato 'rthastathānupapadyamāno 'rthāntaraṃ gamayatītyarthāpattiḥ</b> | yathā—</p>
<b><lg>
<l>nirṇetuṃ śakyamastīti madhyaṃ tava nitambini |</l>
<l>anyathānupapattyaiva	payodharabharasthiteḥ || 318 ||</l></lg></b> (kāvyāda.2.218)
<p>yathā vā—(saka. 3.171)</p>
<b><lg>
<l>etadālokya lolākṣi rūpamapratimaṃ tava |</l>
<l>kalpayāmaḥ	kalātattvagurutāmādivedhasaḥ || 319 ||</l>
</lg></b>
<p>(<b>22. abhāvaḥ</b>)</p>
<p><b>padārthānāmavidyamānatā abhāvaḥ</b>, yathā—(seba. 4.20)</p>
<b><lg>
<l>saggaṃ apārijāaṃ kotthuhalacchirahiaṃ mahumahassa uraṃ |</l>
<l>sumarāmi mahaṇapurao amuddhaaṃdaṃ ca harajaḍāpabbhāraṃ || 320 ||</l>
</lg></b>
<lg>
<l>(svargamapārijātaṃ kaustubhalakṣmīrahitaṃ madhumathanasyoraḥ |</l>
<l>smarāmi mathanapurato 'mugdhacandraṃ ca harajaṭāprāgbhāram ||)</l>
</lg>
<p>yathā vā—(raghu. 8.65)</p>
<b><lg>
<l>dhṛtirastamitā ratiś‍cyutā galitaṃ geyamṛturnirutsavaḥ |</l>
<l>gatamābharaṇaprayojanaṃ pariśūnyaṃ śayanīyamadya me || 321 ||</l>
</lg></b>
<p>(<b>23. āgamaḥ</b>)</p>
<p>āp‍tavacana<b>māgamaḥ</b> | yathā—</p>
<b><lg>
<l>na kañcidavamanyeta sarvasya śṛṇuyānmatam |</l>
<l>bālasyāpyarthavad vākyamupayuñjīta paṇḍitaḥ || 322 ||</l>
</lg></b>
<p>yathā vā—(kusaṃ. 5.83)</p>
<b><lg>
<l>nivāryatāmāli ! kimapyasau vaṭuḥ punarvivakṣuḥ sphuritottarādharaḥ |</l>
<l>na kevalaṃ yo mahatāṃ vibhāṣate śṛṇoti tasmādapi yaḥ sa pāpabhāk || 323 ||</l>
</lg></b>
<p>(<b>24. pratyakṣam</b>)</p>
<p><b>aindriyaṃ mānasaṃ vā jñānaṃ pratyakṣam</b> | yathā—(māgha. 10.3)</p>
<b><lg>
<l>krāntakāntavadanapratibimbe	bhag‍nabālasahakārasugandhau |</l>
<l>svāduni praṇaditālini śīte nirvavāra madhunīndriyavargaḥ || 324 ||</l>
</lg></b>
﻿<pb n="588"/>
<p>yathā vā—(māmā. 1.43)</p>
<b><lg>
<l>paśyāmi tāmita itaśca puraśca paścādantarbahiḥ parita eva ca vartamānām |</l>
<l>ud‍buddhamugdhakanakābjanibhaṃ vahantīmāsaṅgitiryagapavartitadṛṣṭi vaktram || 325 ||</l>
</lg></b>
<b><lg>
<l>imāścaturviṃśatirarthasaṃśrayāḥ pṛthagvibhaktāḥ kavibhiḥ svalaṅkriyāḥ |</l>
<l>śrutītihāsaprabhavān	viśeṣato	mahāprabandhānupakartumīśate || 326 ||</l>
</lg></b>
<b><lg>
<l>anekadhā 'yaṃ kavibhiścirantanaiḥ prapañcito bhāmaha—vāmanādibhiḥ |</l>
<l>yato 'tra jātyādiralaṃkriyāgaṇo 'bhidheyatastena kṛto na vistaraḥ || 327 ||</l>
</lg></b>
<b><lg>
<l>athobhayālaṃkṛtayo manoharāḥ prapañcitā yadyapi pūrvasūribhiḥ |</l>
<l>tathāpi tebhyaḥ saviśeṣamucyate svarūpamāsāmiha tanniśamyatām || 328 ||</l>
</lg></b>
<p>(<b>3. ubhayālaṅkārāḥ —24</b>)</p>
<p><b>śabdaviśeṣadvārako 'rthaviśeṣo yeṣu pratīyate te ubhayālaṅkārāḥ |</b></p>
<p>te 'pi caturviṃśatireva | tadyathā—</p>
<p><b>upamā, rūpakaṃ, sāmyaṃ, saṃśayaḥ, samādhiḥ, samāsoktiḥ,
sahoktiḥ, samuc‍cayaḥ, tulyayogitā, leśaḥ, apahnutiḥ, aprastutapraśaṃsā,
utprekṣā, arthāntaranyāsaḥ, dīpakaṃ, parikaraḥ, kramaḥ, paryāyaḥ, atiśayaḥ,
ākṣepaḥ, viśeṣaḥ, śleṣaḥ, bhāvikaḥ, saṃsṛṣṭiriti</b> | tatra —</p>
<p>(<b>1. upamā</b>)</p>
<p>prasiddha‍yanurodhenārthayormithaḥ pratīyamānābhidhīyamānabhūyovayavasāmānyayoga <b>upamā</b> |</p>
<p>sā tridhā— padopamā, vākyopamā prapañcopamā ca | tāsu</p>
<p><b>padopamā</b> dvidhā— samāsopamā, pratyayopamā ca | tayoḥ</p>
<p><b>samāsopamā</b> caturdhā— antarbhūtevārthā, antarbhūtasāmānyā, antarbhūtobhayārthā
sarvasamāsā ceti | tāsu—</p>
<p><b>prathamā</b> yathā—(rudraṭā. 8.18)</p>
<b><lg>
<l>mukhamindusundaraṃ te bisakisalayakomale bhujālatike |</l>
<l>jaghanasthalī ca sundari tava śailaśilāviśāleyam || 329 ||</l>
</lg></b>
﻿<pb n="589"/>
<p><b>dvitīyā</b> yathā—(gāsa. 3.13)</p>
<b><lg>
<l>candasarisaṃ muhaṃ se amaasariccho a muharaso tissā |</l>
<l>sakaaggaharahasujjalacuṃbanaaṃ kassa sarisaṃ se || 330 ||</l>
</lg></b>
<lg>
<l>(candrasadṛśaṃ mukhaṃ tasyā amṛtasadṛkṣaśca mukharasastasyāḥ |</l>
<l>sakacagraharabhasojjvalacumbanakaṃ kasya sadṛśaṃ tasyāḥ ||)</l>
</lg>
<p><b>tṛtīyā</b> yathā—(saka. 4.3)</p>
<b><lg>
<l>kamalakarā rambhorū kuvalaaṇaaṇā miaṃkavaaṇā sā |</l>
<l>kaha ṇu ṇavacaṃpaaṃtrī muṇālabāhū piā tavaï(dahaï) || 331 ||</l>
</lg></b>
<lg>
<l>(kamalakarā rambhorūḥ kuvalayanayanā mṛgāṅkavadanā sā |</l>
<l>kathaṃ nu navacampakāṅgī mṛṇālabāhuḥ priyā tapati(dahati) ||)</l>
</lg>
<p><b>caturthī</b> yathā—(rudraṭa. 8.20)</p>
<b><lg>
<l>śaradindusundaramukhī kuvalayadaladīrghalocanā sā me |</l>
<l>dahati	manaḥ	kathamaniśaṃ	rambhāgarbhābhirāmorūḥ || 332 ||</l>
</lg></b>
<p><b>pratyayopamāpi</b> caturdhaiva |</p>
<p>pratyayo hi kaścidupameye, kaścidupamāne, kaścitsāmānye, kaścidivārthe vidhīyate | tatra,
<b>upameye</b> yathā—(saka. 4.5)</p>
<b><lg>
<l>haṃso dhvāṅkṣavirāvī syāduṣṭrakrośī ca kokilaḥ |</l>
<l>kharanādī mayūro 'pi tvaṃ ced vadasi vāggmini ! || 333 ||</l>
</lg></b>
<p><b>upamāne</b> yathā—(saka. 4.6)</p>
<b><lg>
<l>pūrṇendukalpavadanā	mṛṇālīdeśyadorlatā |</l>
<l>cakradeśīyajaghanā sā svap‍ne 'pi na dṛśyate || 334 ||</l>
</lg></b>
<p><b>sāmānye</b> yathā—(saka. 4.7)</p>
<b><lg>
<l>sūryīyati	sudhāraśmiranāthati	mṛtāyate |</l>
<l>mṛtasya kāntāvirahe svargo 'pi narakīyati || 335 ||</l>
</lg></b>
<p><b>ivārthe</b> yathā—(saka. 4.8)</p>
<b><lg>
<l>eka eva hi bhūtātmā bhūte bhūte vyavasthitaḥ |</l>
<l>ekadhā bahudhā caiva dṛśyate jalacandravat || 336 ||</l></lg></b> (upaniṣad)
﻿<pb n="590"/>
<p><b>vākyopamā</b>pi dvidhā— padārthayorvākyārthayośca | tatra—</p>
<p><b>padārthayo</b>ścaturdhā— pūrṇā, lup‍tā, lup‍tapūrṇā, pūrṇalup‍tā ceti | tatra—
upamānopameyasāmānyadharmadyotakānāṃ caturṇāmapi prayoge <b>pūrṇā</b> | yathā—(rudraṭā. 8.6)</p>
<b><lg>
<l>kamalamiva cāru vadanaṃ mṛṇālamiva komalaṃ bhujāyugalam |</l>
<l>alimāleva ca nīlā tavaiva madirekṣaṇe kabarī || 337 ||</l>
</lg></b>
<p>sāmānyadharmadyotakalope <b>lup‍tā</b> | yathā—(kāvyāda. 2.36)</p>
<b><lg>
<l>na padmaṃ mukhamevedaṃ na bhṛṅgau cakṣuṣī ime |</l>
<l>na kesarāṇi kāntāyā imāstā dantapaṅktayaḥ || 338 ||</l>
</lg></b>
<p>sāmānyadharmalope <b>lup‍tapūrṇā</b> | yathā—(kāvyāda. 2.16, saka. 4.11)</p>
<b><lg>
<l>rājīvamiva te vaktraṃ netre nīlotpale iva |</l>
<l>rambhāstambhāvivorū ca karikumbhāviva stanau || 339 ||</l>
</lg></b>
<p>dyotakalope <b>pūrṇalup‍tā</b> | yathā—(kāvyāda. 2.193, saka. 4.12)</p>
<b><lg>
<l>tvanmukhaṃ puṇḍarīkaṃ ca phulle surabhigandhinī |</l>
<l>komalāpāṭalau tanvi ! pallavaścādharaśca te || 340 ||</l>
</lg></b>
<p><b>vākyārthayorapi</b> caturdhaiva |</p>
<p>ekevādiśabdā, anekevādiśabdā, anivādiśabdā asādṛśyā ca | tatra—
<b>ekevādiśabdā</b> yathā—(raghu. 6.60)</p>
<b><lg>
<l>pāṇḍyo 'yamaṃsārpitalambahāraḥ klṛp‍tāṅgarāgo haricandanena |</l>
<l>ābhāti bālātaparaktasānuḥ sanirjharodgāra ivādrirājaḥ || 341 ||</l>
</lg></b>
<p><b>anekevaśabdā</b> yathā—(kāvyāda. 2.45)</p>
<b><lg>
<l>nalinyā iva tanvaṅgyāstasyāḥ padmamivānanam |</l>
<l>mayā	madhuvrateneva	pāyampāyamaramyata || 342 ||</l>
</lg></b>
<p><b>anivādiśabdā</b> yathā—(kāvyāda. 2.49)</p>
<b><lg>
<l>divo jāgarti rakṣāyai pulomārirbhuvo bhavān |</l>
<l>asurāstena hanyante sāvalepā nṛpāstvayā || 343 ||</l>
</lg></b>
<p><b>asādṛśyā</b> yathā—(māgha. 16.52)</p>
<b><lg>
<l>prahitaḥ pradhanāya mādhavānahamākārayituṃ mahībhujā |</l>
<l>na pareṣu mahaujasaśchalādapakurvanti malimlucā iva || 344 ||</l>
</lg></b>
﻿<pb n="591"/>
<p>vākyopamāyā eva prakāraḥ <b>prapañcopamā |</b></p>
<p>sāpi dvidhā— prakṛtarūpā vikṛtarūpā ca | tayoḥ</p>
<p>prakṛtarūpā caturdhā— samastopamā, ekadeśopamā, mālopamā raśanopamā ca | tāsu
<b>samastopamā</b> yathā—(ridraṭā. 8.30)</p>
<b><lg>
<l>alivalayairalakairiva kusumastabakaiḥ stanairiva vasante |</l>
<l>bhānti latā lalanā iva pāṇibhiriva kisalayaiḥ sapadi || 345 ||</l>
</lg></b>
<p><b>ekadeśopamā</b> yathā—(rudraṭā. 8.31)</p>
<b><lg>
<l>kamaladalairadharairiva daśanairiva kesarairvirājante |</l>
<l>alivalayairalakairiva kamalairvadanairiva nalinyaḥ || 346 ||</l>
</lg></b>
<p><b>mālopamā</b> yathā—(seba. 1.48)</p>
<b><lg>
<l>soha vva lakkhaṇamuhaṃ vaṇamāla vva viaṃḍa harivaïssa uram |</l>
<l>kitti vva pavaṇataṇaaṃ, āṇa vva balāīṃ se vilaggaï didaṭhī || 347 ||</l>
</lg></b>
<lg>
<l>(śobheva lakṣmaṇamukhaṃ vanamāleva vikaṭaṃ haripateruraḥ |</l>
<l>kīrtiriva pavanatanayamājñeva balānyastatasya vilagati dṛṣṭiḥ ||)</l>
</lg>
<p><b>raśanopamā</b> yathā—(rudraṭaṭīkā 8.28)</p>
<b><lg>
<l>candrāyate śiklarucātha haṃso haṃsāyate cārugatena kāntā |</l>
<l>kāntāyate sparśasukhena vāri vārīyate svacchatayā vihāyaḥ || 348 ||</l>
</lg></b>
<p><b>vikṛtarūpāpi</b> caturdhaiva— viparyāsopamā, ubhayopamā, utpādyopamā,
ananvayopayopamā ca | tāsu —</p>
<p><b>viparyasopamā</b> yathā—(ratnā.)</p>
<b><lg>
<l>yat tvannetrasamānakānti salile mag‍naṃ tadindīvaraṃ
meghairantaritaḥ priye! tava mukhacchāyānukārī śaśī |</l>
<l>ye 'pi	tvadnamanānusārigatayaste	rājahaṃsā	gatā—
stvatsādṛś‍yavinodamātramapi me daivena na kṣamayate || 349 ||</l>
</lg></b>
<p><b>ubhayopamā</b> yathā—(kāvyāda. 2.18)</p>
<b><lg>
<l>tvadānanamivāmbhojamambhojamiva	te	mukham |</l>
<l>nilīnāṃ nalinīkhaṇḍe kathaṃ nu tvāṃ labhemahi || 350 ||</l>
</lg></b>
﻿<pb n="592"/>
<p><b>utpādyopamā</b> yathā—</p>
<b><lg>
<l>suvṛttamuktāphalajālacitrakaṃ bhavedakhaṇḍaṃ yadi candramaṇḍalam |</l>
<l>śramāmbubindūttaraśobhā tārakaṃ tato mukhaṃ tena tavopamīyate || 351 ||</l>
</lg></b>
<p><b>ananvayopamā</b> yathā—(kāvyāda. 2.259)</p>
<b><lg>
<l>tvanmukhaṃ tvanmukhamiva tvadadṛśau tvadadṛśāviva |</l>
<l>tvanmūrtiriva mūrtiste tvamiva tvaṃ kṛśodari || 352 ||</l>
</lg></b>
<p>(<b>2. rūpakam</b>)</p>
<p>upamaivotpannasādṛś‍yāt tirobhūtabhedā <b>rūpakam</b> | tat ṣọdhā—</p>
<p>śabdapradhānam, arthapradhānam, ubhayapradhānaṃ, sāvayavaṃ, niravayavaṃ, saṅkīrṇaṃ ca | teṣu</p>
<p><b>śabdapradhānaṃ</b> caturvidham— samastam, asamastaṃ, samastavyastaṃ, rūpakarūpakaṃ ca | tatra
<b>samastaṃ</b> yathā—(kāvyāda. 2.259)</p>
<b><lg>
<l>pāṇipadmāni bhūpānāṃ saṃkocayitumīśate |</l>
<l>tvatpādanakhacandrāṇāmarciṣaḥ kundanirmalāḥ || 353 ||</l>
</lg></b>
<p><b>asamastaṃ</b> yathā—(kāvyāda. 2.67)</p>
<b><lg>
<l>aṅgulyaḥ pallavānyāsan kusumāni nakhārciṣaḥ |</l>
<l>bāhū late vasantaśrīstvaṃ naḥ pratyakṣacāriṇī || 354 ||</l>
</lg></b>
<p><b>samastavyastaṃ</b> yathā—</p>
<b><lg>
<l>smitaṃ mukhendau jyotsnā te prabhāmbu kucakumbhayoḥ |</l>
<l>dorlatāpallave pāṇau puṣpaṃ sakhi nakhārciṣaḥ || 355 ||</l>
</lg></b>
<p><b>rūpakarūpakaṃ</b> yathā—(kāvyāda. 2.93)</p>
<b><lg>
<l>mukhapaṅkajaraṅge 'smin bhrūlatā nartakī tava |</l>
<l>līlānāṭyāmṛtaṃ dṛṣṭau sakhi! yūnā niṣiñcati || 356 ||</l>
</lg></b>
<p><b>arthapradhānaṃ</b> caturdhā— samastaviṣayam, ekadeśāviṣayaṃ, yuktimat ayuktaṃ ca | tatra
<b>samastaviṣayaṃ</b> yathā—(kāvyāda. 2.69)</p>
<b><lg>
<l>tāmrāṅgulidalaśreṇinakhadidhītikesaram |</l>
<l>dhriyate mūrdh‍ni bhūpālairbhavaccaraṇapaṅkajam || 357 ||</l>
</lg></b>
﻿<pb n="593"/>
<p><b>ekadeśaviṣayaṃ</b> yathā—(kāvyāda. 2.71)</p>
<b><lg>
<l>akasmādeva te caṇḍi ! sphuritādharapallavam |</l>
<l>mukhaṃ muktāruco dhatte gharmāmbhaḥ—kaṇamañjarīḥ || 358 ||</l>
</lg></b>
<p><b>yuktimad</b> yathā—(kāvyāda. 2.77)</p>
<b><lg>
<l>smitapuṣpojjvalaṃ lolanetrabhṛṅgamidaṃ mukham |</l>
<l>na kāsyanandanaṃ subhru ! surabhiśvasitānilam || 359 ||</l>
</lg></b>
<p><b>ayuktaṃ</b> yathā—(kāvyāda. 2.78)</p>
<b><lg>
<l>idamārdrasmitajyots‍naṃ s‍nigdhanetrotpalaṃ mukham |</l>
<l>jagannetrendurasmākaṃ kathaṃ tāpāya kalpate || 360 ||</l>
</lg></b>
<p><b>ubhayapradhānaṃ</b> caturdhā— śuddhaṃ, saviśeṣaṇaṃ, raśanā mālā ca | tatra</p>
<p><b>śuddhaṃ</b> yathā—</p>
<b><lg>
<l>vellitabhru	galad‌gharmajalamālohitekṣaṇam |</l>
<l>vivṛṇoti	madāvasthāmidaṃ	vadanapaṅkajam || 361 ||</l>
</lg></b>
<p><b>saviśeṣaṇaṃ</b> yathā—(kāvyāda. 2.81)</p>
<b><lg>
<l>haripādaḥ śirolag‍najahnukanyājalāṃśukaḥ |</l>
<l>jayatyasuraniḥśaṅkasurānandotsavadhvajaḥ || 362 ||</l>
</lg></b>
<p><b>raśanā</b> yathā—(rudraṭā.8.50)</p>
<b><lg>
<l>kisalayakarairlatānāṃ karakamalairmṛgadṛśāṃ jagajjayati |</l>
<l>nalinīnāṃ	kamalamukhairmukhendubhiryoṣitāṃ	 madanaḥ || 363 ||</l>
</lg></b>
<p><b>mālā</b> yathā—(u.rā.ca. 1.38)</p>
<b><lg>
<l>iyaṃ	gehe	lakṣmīriyamamṛtavartirnayanayo—
rasāvasyāḥ	sparśo vapuṣi	bahalaścandanarasaḥ |</l>
<l>ayaṃ bāhuḥ kaṇṭhe śiśiramasṛṇo mauktikasaraḥ
kimasyā na preyo yadi paramasahyastu virahaḥ || 364 ||</l>
</lg></b>
<p><b>sāvayavaṃ</b> caturdhā— sahajāvayavam, āhāryāvayavam, ubhayāvayavaṃ viṣamaṃ ca |</p>
<p><b>sahajāvayavaṃ</b> yathā—</p>
<b><lg>
<l>papphuriaüṭhṭhadalaaṃ	takkhaṇavigaliaruhiramahuvicchaḍḍa |</l>
<l>ukkhaḍidaaṃṭhaṇālaṃ paḍiaṃ phuḍadasaṇakesaraṃ muhakamalaṃ || 365 ||</l>
</lg></b>
﻿<pb n="594"/>
<lg>
<l>(prasphuritoṣṭhadalaṃ	tatkṣaṇavigalitarudhiramadhuvicchardam |</l>
<l>utkhaṇḍitakaṇṭhanālaṃ patitaṃ sphuṭadaśanakesaraṃ mukhakamalam ||)</l>
</lg>
<p><b>āhāryāvayavaṃ</b> yathā—</p>
<b><lg>
<l>to	kuṃbhaaṇṇapaḍivaaṇadaṃḍapaḍighaṭṭiāmarisaghoraviso |</l>
<l>galiaṃsuaṇimmoo jāo bhīsaṇaaro dasāṇaṇabhuao || 366 ||</l>
</lg></b>
<lg>
<l>(tataḥ	kumbhakarṇaprativacanadaṇḍaparighaṭṭitāmarṣaghoraviṣaḥ |</l>
<l>galitāṃśukanirmoko jāto bhīṣaṇanaro daśānanabhujagaḥ ||)</l>
</lg>
<p><b>ubhayāvayavaṃ</b> yathā—(rudraṭaṭīkā 8.43)</p>
<b><lg>
<l>yasyā bījamahaṃkṛtirgurutaro mūlaṃ mameti graho
nityatvasmṛtiraṅkuraḥ sutasuhṛdjñātyādayaḥ pallavāḥ |</l>
<l>skandho dāraparigrahaḥ paribhavaḥ puṣpaṃ phalaṃ durgatiḥ
sā me tavac‍caraṇārhaṇāparaśunā tṛṣṇālatā lūyatām || 367 ||</l>
</lg></b>
<p><b>viṣamaṃ</b> yathā—(kāvyāda. 2.80)</p>
<b><lg>
<l>madaraktakapolena manmathastvanmukhendunā |</l>
<l>nartitabhrulatenālaṃ mardituṃ bhuvanatrayam || 368 ||</l>
</lg></b>
<p><b>niravayavaṃ</b> caturdhā— sādhāraṃ, nirādhāraṃ, paramparitaṃ vyatirekavac‍ca |</p>
<p><b>sādhāraṃ</b> yathā—(seba. 1.22)</p>
<b><lg>
<l>sohaï visuddhakiraṇo gaaṇasamuddammi raaṇivelālaggo |</l>
<l>tārāmuttāvaaro phuḍavihaḍiamehasippisaṃpuḍavimmukko || 369 ||</l>
</lg></b>
<lg>
<l>(śobhate viśuddhakiraṇo gaganasamudre rajanīvelālag‍naḥ |</l>
<l>tārāmuktāprakaraḥ sphuṭavighaṭitameghaśuktisaṃpuṭavimuktaḥ ||)</l>
</lg>
<p><b>nirādhāraṃ</b> yathā—</p>
<b><lg>
<l>vaṇarāikesahatthā kusumāuhasurahisaṃcaraṃtadhaavaḍā |</l>
<l>sasiaramuhuttamehā tamapaḍihatthā viṇeṃtti dhūmuppīḍāḥ || 370 ||</l>
</lg></b>
<lg>
<l>(vanarājikeśahastāḥ	kusumāyudhasurabhisaṃcaraddhvajapaṭāḥ |</l>
<l>śaśikaramuhūrtameghāstamaḥ—pratihastā viniryanti dhūmotpīḍāḥ ||)</l>
</lg>
<p><b>paramparitaṃ</b> yathā—</p>
<p><b>vavasāaraïpaoso.</b> (seba. 1.14; dra. pṛ. 339)</p>
﻿<pb n="595"/>
<p><b>vyatirekavad</b> yathā—(śāku. 2.10)</p>
<b><lg>
<l>anāghrātaṃ puṣpaṃ kisalayamalūnaṃ kararuhai—
ranāviddhaṃ rat‍naṃ madhu navamanāsvāditarasam |</l>
<l>akhaṇḍaṃ puṇyānāṃ phalamiva ca tadrūpamanaghaṃ
na jāne bhoktāraṃ kamiha samupasthāsyati vidhiḥ || 371 ||</l>
</lg></b>
<p><b>saṅkīrṇaṃ</b> caturdhā— sāvayavasaṅkīrṇaṃ, niravayavasaṅkīrṇam, ubhayasaṅkīrṇaṃ, śleṣānvitaṃ ca |
<b>sāvayavasaṅkīrṇaṃ</b> yathā—(seba. 1.17)</p>
<b><lg>
<l>raïarakesaraṇivahaṃ sohaï dhavalabbhadalasahassaparigaaṃ |</l>
<l>mahumahadaṃsaṇajoggaṃ piāmahuppattipaṃkaaṃ va ṇahaalaṃ || 372 ||</l>
</lg></b>
<lg>
<l>(ravikarakesaranivahaṃ śobhate dhavalābhradalasahastraparigatam |</l>
<l>madhumathanadarśanayogyaṃ pitāmahotpattipaṅkajamiva nabhaḥ sthalam ||)</l>
</lg>
<p><b>niravayavasaṅkīrṇaṃ</b> yathā—</p>
<b><lg>
<l>dīho diahabhuaṃgo/viasaṃto raïbiṃbaphaṇāmaṇippahaṃ païraṃto |</l>
<l>avarasamuddamuvagao muṃcaṃto kaṃcuaṃ va ghammaa—āavaṇivahaṃ || 373 ||</l>
</lg></b>
<lg>
<l>(dīrgho divasabhujaṅgo ravibimbaphaṇāmaṇiprabhāṃ prakiran/vikasamānaḥ |</l>
<l>aparasamudramabhigato muñcan kañcukamiva dharma/ātapanivaham ||)</l>
</lg>
<p><b>ubhayasaṅkīrṇaṃ</b> yathā—(seba. 1.19)</p>
<b><lg>
<l>dhuamehamahuarāo	ghaṇasamaāaḍiḍhaoṇaavimukkāo |</l>
<l>ṇahapāaasāhāo ṇiaaṭṭhāṇaṃ va paḍigaāo disāo || 374 ||</l>
</lg></b>
<lg>
<l>(dhutameghamadhukarā	ghanasamayākṛṣṭāvanatavimuktāḥ |</l>
<l>namaḥpādapaśākhā nijakasthānamiva pratigatā diśaḥ ||)</l>
</lg>
<p><b>śleṣānvitaṃ</b> yathā—(seba. 1.24)</p>
<b><lg>
<l>pīṇapaohabaralaggaṃ	disāṇaṃ	pavasaṃtajalaasamaaviiṇṇaṃ |</l>
<l>sohaggapaḍhamaïṇhaṃ pammāaï/pavvāaï sarasaṇahavaaṃ iṃdadhaṇuṃ || 375 ||</l>
</lg></b>
<lg>
<l>(pīnapayodharalag‍naṃ	diśāṃ	pravasajjaladasamayavitīrṇam |</l>
<l>saubhāgyaprathamacihnaṃ pramlāyati/praśuṣyati sarasanakhapadamindradhanuḥ ||)</l>
</lg>
﻿<pb n="596"/>
<p>(<b>3. sāmyam</b>)</p>
<p><b>prasiddhasādharmyābhāve dyotakābhāve ubhayābhāve vā ukticāturyādaupamyapratītiḥ
sāmyam</b> | sā tridhā— prasiddhasādharmyābhāvaḥ, dyotakābhāvaḥ, ubhayābhāvaḥ | tatra
<b>prasiddhasādharmyābhāve</b> yathā—(raghu. 6.67)</p>
<b><lg>
<l>saṃcāriṇī dīpaśikheva rātrau yaṃ yaṃ vyatīyāya patiṃvarā sā |</l>
<l>narendramārgāṭṭa iva prapede vivarṇabhāvaṃ sa sa bhūmipālaḥ || 376 ||</l>
</lg></b>
<p><b>dyotakābhāve</b> yathā—</p>
<b><lg>
<l>naiko 'pi tvādṛśo 'dyāpi jāyamāneṣu rājasu |</l>
<l>nanu dvitīyo nāstyeva pārijātasya pādapaḥ || 377 ||</l>
</lg></b>
<p><b>ubhayābhāve</b> yathā—(sa.ka. 3.184)</p>
<b><lg>
<l>na martyalokastridivāt prahīyate mriyeta nāgre yadi vallabho janaḥ |</l>
<l>nivṛttameva tridivaprayojanaṃ mṛtaḥ sa cejjīvata eva jīvati || 378 ||</l>
</lg></b>
<p>asya ca sāmyotkarṣādibhirananta uktiprapañcaḥ | sāmyena yathā—(śāku. 1.16)</p>
<b><lg>
<l>śuddhāntadurlabhamidaṃ vapurāśramavāsino yadi janasya |</l>
<l>dūrīkṛtāḥ	khalu	guṇaurudyānalatā	vanalatābhiḥ || 379 ||</l>
</lg></b>
<p><b>utkarṣeṇa</b> yathā—(bārā. 2.17)</p>
<b><lg>
<l>tad vaktraṃ yadi mudritā śaśikathā tac‍cat smitaṃ kā sudhā
tac‍cakṣuryadi hāritaṃ kuvalayaistāśced giro dhiṅ madhu |</l>
<l>hā kandarpadhanurbhuvau ca yadi te kiṃ vā bahu brūmahe
yatsatyaṃ	punaruktavastuvirasaḥ'	sargakramo	vedhasaḥ || 380 ||</l>
</lg></b>
<p><b>sāmyotkarṣābhyāṃ</b> yathā—(visā. 3.27)</p>
<b><lg>
<l>taraṅgaya	dṛśo 'ṅgane ! patatu citramindīvaraṃ
sphuṭīkuru radacchadaṃ vrajatu vidrumaḥ śvetatām |</l>
<l>kṣaṇaṃ vapurapāvṛṇu spṛśatu kāñcanaṃ kālikā—
mudañcaya manāṅ mukhaṃ bhavatu ca dvicandraṃ nabhaḥ || 381 ||</l>
</lg></b>
<p><b>upameyāpakarṣeṇa</b> yathā—(rudraṭā. 8.78)</p>
<b><lg>
<l>garvamasaṃvāhyamimaṃ locanayugalena vahasi kiṃ bhadre ! |</l>
<l>santīdṛśāni diśi saraḥsu nanu nīlanalināni || 382 ||</l>
</lg></b>
﻿<pb n="597"/>
<p><b>upamānāpakarṣeṇa</b> yathā—</p>
<b><lg>
<l>ekkoṇṇāmiamuabhaṃge	vimalakavole
vaaṇammi tua maacchi tiriñchaṇaaṇe |</l>
<l>ehu sasibibaü kalaṃgagāraü paṇḍara ukhittaü
uppareṇa	bhamāi	aṇimañchaṇakhapparaü || 383 ||</l>
</lg></b>
<lg>
<l>(ekonnāmitabhrūbhaṅge	vimalakapole
vadane	tava	madākṣi	tiryaṅnayane |</l>
<l>etacchaśibimbaṃ kalaṅkāgāraṃ pāṇḍaramutkṣip‍ta—
mupari	bhrāmayitvā	nirmañchanakarparam ||)</l>
</lg>
<p><b>ubhayāpakarṣeṇa</b> yathā—(gā.sa.1.13)</p>
<b><lg>
<l>ghariṇīe mahāṇasakammalaggamasimalii/maïli—eṇa hattheṇa |</l>
<l>chittaṃ muhaṃ hasijjaï, caṃdāvatthaṃ gaaṃ païṇā || 384 ||</l>
</lg></b>
<lg>
<l>(gṛhiṇyā mahānasakarmalag‍namaṣīmalinitena/malinena hastena |</l>
<l>spṛṣṭaṃ mukhaṃ hasyate candrāvasthā gataṃ patyā ||)</l>
</lg>
<p><b>upamānasya sāmyāpakarṣo</b> yathā—</p>
<b><lg>
<l>anyato naya muhūrtamānanaṃ candra eṣa sarale ! kalāmayaḥ |</l>
<l>mā kadācana kapolayormalaṃ saṃkramayya samatāṃ neṣyati || 385 ||</l>
</lg></b>
<p><b>anutkarṣāpakarṣaṃ</b> yathā—(rudraṭā. 8.108)</p>
<b><lg>
<l>magaṃ mṛgāṅkaḥ sahajaṃ kalaṅkaṃ bibharti tasyāstu mukhaṃ kadācit |</l>
<l>āhāryamekaṃ	mṛganābhipatramiyānaśeṣeṇa	tayorviśeṣaḥ || 386 ||</l>
</lg></b>
<p>evamanyadapi yathā—(rudraṭā. 8.73)</p>
<b><lg>
<l>kiṃ maraṇaṃ ! dāridrayaṃ, ko vyādhirjivitaṃ daridrasya |</l>
<l>kassvargaḥ ! sanmitraṃ, sukalatraṃ, suprabhuḥ, susutaḥ, || 387 ||</l>
</lg></b>
<p>(<b>4. saṃśayaḥ</b>)</p>
<p>upamānopameyayoḥ atyantasādṛś‍yāt sandehaḥ <b>saṃśayaḥ</b> | yathā—(sa.ka. 4.75)</p>
<b><lg>
<l>vālī bhaṃbhurabholī ullasia ṇiaṃsiṇī
gahaṇaṃ suṇia vinikkantā ṇiddāe bhembhalī |</l>
<l>rāhu vi tīa muhu johaī puṇu johaī gaaṇu
bhullalleo ṇa hu āṇaī doṇhavi candukaṃ vaṇu || 388 ||</l>
</lg></b>
﻿<pb n="598"/>
<lg>
<l>(bālā atīva mugdhā skhalitanivasanā
grahaṇaṃ śrutvā viniṣkrāntā nidrayā vihvalā |</l>
<l>rāhurapi tasyā mukhaṃ paś‍yati punaḥ paś‍yati gaganaṃ
bhrāntimān na khalu jānāti dvayoścandraḥ kaḥ ||)</l>
</lg>
<p>yathā vā—(saka. 4.79)</p>
<b><lg>
<l>muhe	maakhaliullāve	ṇhāṇollae	ciure
veṇīaṃsaṇasāre	samottiahāre		ure |</l>
<l>kālāntare taralācchihu maaṇu/ṇa samullasaï
māhaü puṇu tthaṇaguḍare ṇa muṇaï kahiṃ vasaï || 389 ||</l>
</lg></b>
<lg>
<l>(mukhe madaskhalitollāpe s‍nānotplute cikure
veṇīnivasanasāre	samauktikahāre	urasi |</l>
<l>kālāntare	taralākṣṇormadanaḥ	samullasati
māghe punaḥ stanagṛhe na jñāyate kutra vasati ||)</l>
</lg>
<p>(<b>5. samādhiḥ</b>)</p>
<p><b>anyadharmāṇāmanyatrāropaṇaṃ samādhiḥ |</b></p>
<p>yathā—(saka. 5.357)</p>
<b><lg>
<l>avaūhiapubbadise samaaṃ joṇhāe seviapaosamuhe |</l>
<l>māi ṇa jhijjaü raaṇī varadisāitapacchiammi miaṅkeṃ || 390 ||</l>
</lg></b>
<lg>
<l>(avagūhitapūrvadiśo samakaṃ jyots‍nayā sevitapradoṣamukhe |</l>
<l>mātarna kṣīyate rajanī aparadiśābhimukhaprasthite mṛgāṅke ||)</l>
</lg>
<p>yathā vā—</p>
<b><lg>
<l>vallahe lahu volantaï pattaï puṇu bahu bali
kijjami tāmarasiṇi tujjha rosahu thirahu |</l>
<l>jeṇa ṇiraggalu jampaï kimpi ṇa jāva jaṇu
tāva himeṇa visitti jhatthi puluṭhṭhatanu || 391 ||1</l>
</lg></b>
<lg>
<l>(vallabhe laghu vyapakrāmatyāgacchati punarbahu baliḥ
kriye tāmarasāni tava roṣasya sthirasya |</l>
<l>yena nirargalaṃ jalpati kimapi na yāvajjana—
stāvaddhimena viśīrṇā jhaṭiti pluṣṭatanuḥ ||)</l>
</lg>
<!-- NOTES pg=598!-->
1. atra rāghavaḥ—'mātṛkāsu bhūyasā apapāṭhaḥ |' iti | sādhu | mūlaṃ tu kimādhṛtamiti jñeyam |
﻿<pb n="599"/>
<p>melitamapi <b>samādhireva</b> | yathā—</p>
<b><lg>
<l>deho vva paḍaï diaho kaṇṭhaccheo vva lohio hoi raī |</l>
<l>galaï ruhiraṃ vva saṃjhā gholaï kesakasaṇaṃ sirammia timiraṃ || 392 ||</l>
</lg></b>
<lg>
<l>(deha iva patati divasaḥ kaṇṭhaccheda iva lohito bhavati raviḥ |</l>
<l>galati rudhiramiva sandhyā ghūrṇate keśakṛṣṇaṃ śira iva timiram ||)</l>
</lg>
<p>yathā ca—(7.57, 10.417)</p> <b><lg><l>pallaviaṃ via karapallavehiṃ || 393 ||</l>
</lg></b>
<p>(<b>6. samāsok‍tiḥ</b>)</p>
<p><b>upamānopameyayoratyantaprasiddherupamānenaiva saṃkṣepato 'bhidhānaṃ samāsoktiḥ |</b></p>
<p>sā dvidhā — abhidhīyamānasādṛś‍yā, pratīyamānasādṛśyā ca | tayoḥ—</p>
<p><b>abhidhīyamānasadṛś‍yā</b> yathā—</p>
<b><lg>
<l>nālasya prasaro jaleṣvapi kṛtāvāsasya kośe ruci—
rdaṇḍe karkaśatā mukhe ca mṛdutā mitre mahān praśrayaḥ |</l>
<l>āmūlaṃ guṇasaṃgrahavyasanitā dveṣaśca doṣāgame/kare
yasyaiṣā sthitirambujasya vasatiryuktaiva tatra śriyaḥ || 394 ||</l>
</lg></b>
<p>yathā ca—(bārā. 1.42)</p>
<b><lg>
<l>indurlip‍ta ivāñjanena jaḍitā dṛṣṭirmṛgīṇāmiva
pramlānāruṇimeva vidrumalatā ś‍yāmeva hemaprabhā |</l>
<l>pāruṣyaṃ kalayā ca kokilavadhūkaṇṭeṣviva prastutaṃ
sītāyāḥ purataśca hanta śikhināṃ barhāḥ sagarhā iva || 395 ||</l>
</lg></b>
<p><b>pratīyamānasādṛś‍yā</b> yathā—</p>
<b><lg>
<l>uttuṅgeṃ	kṛtasaṃśrayasya	śikhariṇyuc‍cāvacagrāvaṇi
nyagrodhasya kimaṅga tasya vacasā ślāghāsu paryāpyate |</l>
<l>bandhurvā sa purākṛtaḥ kimathavā satkarmaṇāṃ saṃcayo
mārge rūkṣavipatraśākhini jano yaṃ prāpya viśrāmyati || 396 ||</l>
</lg></b>
<p>yathā ca—(bha.śa. 39)</p>
<b><lg>
<l>kiṃ jāto 'si catuṣpathe yadi ghanacchāyo 'si kiṃ chāyayā
saṃpannaḥ phalito 'si kiṃ yadi phalaiḥ pūrṇo 'si kiṃ saṃnataḥ |</l>
<l>he sadvṛkṣa ! sahasva samprati sakhe śākhāśikhākarṣaṇa—
kṣobhāmoṭanabhañjanāni	jagataḥ	svaireva	duśceṣṭitaiḥ || 397 ||</l>
</lg></b>
﻿<pb n="600"/>
<p>(<b>7. sahok‍tiḥ</b>)</p>
<p><b>dravyaguṇākriyādīnāṃ sahābhidhānaṃ sahoktiḥ |</b></p>
<p>sā dvidhā— sādṛś‍yavatī, asādṛś‍yavatī ca tayoḥ</p>
<p><b>ādyā (sādṛś‍yavatī)</b> yathā—(seba. 2.14)</p>
<b><lg>
<l>dhīraṃ va jalasamūhaṃ timiṇivahamiva sapakkhapavvaaloaṃ |</l>
<l>ṇaïsotte vva taraṅge raaṇāi va garuaguṇasaāi vahahaṃtaṃ || 398 ||</l>
</lg></b>
<lg>
<l>(dhairyamiva jalasamūhaṃ timinivahamiva sapakṣaparvatalokam |</l>
<l>nadīstrotāṃsīva taraṅgān rat‍nānīva gurukaguṇaśatāni vahantam ||)</l>
</lg>
<p>dvitīyā (<b>asādṛś‍yavatī</b>) yathā—(seba. 5.7)</p>
<b><lg>
<l>dhīreṇa samaṃ jāmā hiaeṇa samaṃ ahiṭhṭhiā uvaesā |</l>
<l>ucchāheṇa saha bhuā bāheṇa samaṃ galanti se ullāvā || 399 ||</l>
</lg></b>
<lg>
<l>(dhaiyreṇa samaṃ yāmā hṛdayena samamaniṣṭhitā upadeśāḥ |</l>
<l>utsāhena saha bhujau bāṣpeṇa samaṃ galantyasyollāpāḥ ||)</l>
</lg>
<p>(<b>8. samuc‍cayoktiḥ</b>)</p>
<p><b>dravyaguṇakriyāṇāmekatra bahūnāmāropaṇaṃ samuc‍cayoktiḥ |</b></p>
<p>sā caturdhā— ekadyotakā, anekadyotakā, ekānekadyotakā, adyotakā ca |</p>
<p><b>ekadyotakā</b> yathā—</p>
<b><lg>
<l>kalāḥ pralāpā gatayo madālasā viśuddhavistrambharasāḥ samāgamāḥ |</l>
<l>tadaṅganānāṃ ramaṇīyatāṃ yayurvisarpilajjāvibhavāśca vibhramāḥ || 400 ||</l>
</lg></b>
<p><b>anekadyotakā</b> yathā—</p>
<b><lg>
<l>aprākṛtassa kathamastu na vismayāya yasminnuvāsa karuṇā ca kṛtajñatā ca |</l>
<l>lakṣmīśca sāttvikaguṇojjvalitaṃ ca tejo dharmaśca mānavinayau ca parākramaśca || 401 ||</l>
</lg></b>
<p><b>ekānekadyotakā</b> yathā—</p>
<b><lg>
<l>vicintyamānaṃ manasā 'pi dehināmidaṃ hi lokeṣu cakāsti durlabham |</l>
<l>niśā sacandrā madirā ca sotpalā priyānurāgo 'bhinavaṃ ca yauvanam || 402 ||</l>
</lg></b>
<p><b>adyotakā</b> yathā—</p>
<b><lg>
<l>puraṃ trikūṭaṃ parikhā payonidhiḥ prabhurdaśāsyaḥ subhaṭā niśācarāḥ |</l>
<l>naro 'bhiyoktā ripavaḥ plavaṅgamāḥ kimatra vo hāsyapade mahad bhayam || 403 ||</l>
</lg></b>


</body>
</text>
</TEI>