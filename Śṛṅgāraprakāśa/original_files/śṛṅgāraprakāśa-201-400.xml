<?xml version="1.0" encoding="UTF-8"?>
<?xml-stylesheet type="text/css" href="prākṛta.css"?>
<TEI>
<teiHeader>
  <fileDesc>
    <titleStmt>
      <title></title>
      <author></author>
    </titleStmt>
    <publicationStmt>
    </publicationStmt>
    <sourceDesc>
    </sourceDesc>
  </fileDesc>
  <encodingDesc>
  </encodingDesc>
  <revisionDesc>
  </revisionDesc>
</teiHeader>
<text>
<front>
</front>
<body>

<pb n="201"/>
<p><b>(क्रियाया एकत्वम्)</b></p>
<p><b>१.</b> एका क्रिया सत्त्वभावापत्तौ, प्रविवेके एकत्वेनाभिधानात् । इह क्रिया सत्त्वभावं
प्रतिपन्ना यदा साधनेभ्यः प्रविविच्यते, न भवति तदा द्विवचनादियोगः, ब्राह्मणैरास्यत
इति; तस्मादेका । ननु च सत्त्वभावेऽप्येतदुपलभ्यते यथा गुडतिलौदनानां पाकः
'ताम्रः पलाशेषु बभूव रागः' इति; तन्न; तस्यापि व्यभिचारात्, यथा—</p>
<b><lg>
<l>तां प्रत्यभिव्यक्तमनोरथानां ततो नृपाणां प्रणयाग्रदूत्यः ।</l>
<l>प्रवालचेष्टा इव पादपानां विलासचेष्टा विविधा बभूवः ॥ १ ॥</l></lg></b> (रघु. ६.१२)
<p>व्यभिचारे किन्निमित्तमिति चेत्, कृदभिधानमेव; कृदभिहितो भावो द्रव्यवत् प्रकाशते ।
द्रव्यस्य च सत्यपि नानात्वे संबन्धिभेदादेव भेदावगतौ क्‍वचिदभेदाभिधानम् । यथा—</p>
<b><lg>
<l>ऊरुमूलचपलेक्षणमघ्‍नन् यैर्वतंसकुसुमैः प्रियमेताः ।</l>
<l>चक्रिरे सपदि तानि यथार्थं मन्मथस्य कुसुमायुधनाम ॥ २ ॥</l></lg></b> (माघ. १०.६७)
<p>यथा च वेदवाक्यम्— (तैसं. ३.१४.३)</p>
<p><b>'यत्पशुर्मायुमकृतोरो वा पद्भिराहते ।'</b> इति ॥ ३ ॥</p>
<p>क्‍वचित् पुनस्तद‌्‌विवक्षायां भेदेनैव यथा— (रघु. ७.११, कुसं. ७.६२)</p>
<p><b>तासां मुखैरासवगन्धगर्भैव्यर्व्याप्तान्तरास्सान्द्रकुतूहलानाम्</b> ॥ इति ॥ ४ ॥</p>
<p>ब्राह्मणैरास्यत इति सर्वदैकवचनमेवेति विशेषः, साध्यत्वात् । सिद्धस्यैव
वस्तुनस्संख्यायोगो युज्यते, न साध्यस्य, अपरिनिष्पन्नत्वेनाश्रयत्वानुपपत्तेः । साध्या
च क्रिया प्राधान्यतः तिङ्भिरभिधीयते; तस्मान्न भेदसंख्ये इत्येका ।</p>
<p><b>२. एकशेषात्</b> । इह येषां सरूपशब्दाभिधेयानामनेकत्वं दृष्टं, तदभिधानानामेकशेषो
दृष्टः । तद्यथा व्यक्तिपक्षे ब्राह्मणाः, पुरुषा इति । न च ब्राह्मणैरास्यते, पुरुषैर्गीयत इति
क्रियाभिधानानामेकशेषो दृश्यते । स चायमेकशेषो व्यावर्तमानस्त्वव्याप्‍तमनेकत्वमपि
गृहीत्वा व्यावर्तत इति एका क्रिया (मभा. १.२.६४) ।</p>
<p>ननु च कथमेकशेषाभावः ?</p>
<p>न तिङन्तान्येकशेषं प्रयोजयन्तीति (मभा. ५.३.६६) ।</p>
<p>का पुनरत्रोपपत्तिः ? क्रिंयाप्रधानत्वमाख्यातानाम् (मभा. ३.१.६६) । तदेव चिन्त्यते ।
इह खलु क्रियाकारकयोः प्राधानोपसर्जनभावेन वृत्तिसंसर्गेण चतुष्टयी गतिः ।
क्रिया वा क्रियायां न्यग्भवति यथा चिकीर्षति, अध्यापयतीति; कारकं वा कारके यथा

<pb n="202"/>
आक्षिकः, निष्कौशाम्बिः; कारके वा क्रिया यथा पाचकः, पचनीयम्; क्रियायां वा
कारकं यथा पुत्रीयति, उपश्‍लोकयति । आख्यातेषु चैषामन्यतमोऽपि न प्रकारः; तत्र
हि साध्या क्रिया विप्रकृता क्रमवती साधनतन्त्रा सव्यापारसाधना अपरिसमाप्ता
पचादिभिरुच्यते, सिद्धानि च साधनानि तिबादिभिरभिधीयन्त इति न कस्यचित्
प्राधान्यमप्राधान्यं वा । प्रत्युत प्रकृतिप्रत्ययौ प्रत्ययार्थं सह ब्रूतः । प्राधान्येनेति, प्रत्ययार्थस्य
प्राधान्यं स्यात्; एवं च द्विवचनबहुवचने अपि तन्निबन्धने उपपद्येते ।</p>
<p>तन्न; सिद्धं साध्यायोपादीयते; सिद्धानि च साधनानि च, तानि परार्थमुपादीयमनानि
शेषतां लभन्ते । साध्यं तु परोपकारेषु असमर्थमात्मसिद्धयेऽर्थान्तरमपेक्षमाणं तद्‌वैधर्म्यात्
प्रधानभावमनुभवति ।</p>
<p>नन्वेवं ह्येकशेषाभावो न सिध्यति; न ह्येकशेषाभावे प्राधान्येन गुणभावेन वा
किञ्चिदाश्रीयते । पचादयो हि क्रियावचनाः, तेषामेक एवानेकसाधनसमवेतानेकत्वेन विवक्षितां
क्रियामभिधास्यति ।</p>
<p>तन्न; यद्यप्येको धातुः यथा उक्तां क्रियां ब्रवीति तथा लकारस्यानेककर्मकर्तृविषयत्वात्
प्रतिसाधनमुपपत्तावनेकत्वं प्राप्‍नोति, तदनुरोधाच्‍चार्थाः प्रधानाः (वर्त्तन्त) व्यावर्तन्त
इत्येकशेषारम्भः स्यात् । क्रियाप्राधान्येन तु गुणभूतयोः कर्तृकर्मणा(कृति २.३.६५) स्सुप्त
इति(?) । एवं तर्हि भिन्नसाधनमभिन्नमर्थं वक्ष्यामीति एकशब्दत्वं, साधानभेदात्तु
द्विवचनबहुवचनयोगः ।</p>
<p>अन्ये ब्रुवते— यद्येकस्याः प्रकृतेस्साधानभेदे भिन्ना लकाराः प्रसज्येरन्, तथापि
यथैकस्थाने एकवचनमेव द्वयोर्द्विवचनं बहूनां (बहुवचनं) भविष्यन्तीति । इदमेव हि
द्विवचनबहुवचनयोः द्विवचनबहुवचनत्वं, यत्तदेकशब्दरूपमेकशेषशब्दवदनेकार्थाभिधाने
समर्थमिति व्याख्यायते । इतश्‍च क्रियाप्रधानमाख्यातं, करोतिना प्रश्‍ने निर्णयार्थत्वात् । किं
देवदत्तः करोतीति प्रश्‍ने पचति, आस्त इत्युत्तरं भवति, न त्वासकः पाचक इति
(१.३.६६ काशिका) ।</p>
<p>न चायं कर्तृप्रश्‍नः, किं देवदत्त इति, विशेषस्याभ्यन्तरीकृतत्वाद् भिन्नलिङ्गत्वाच्‍च ।
नापि कर्मप्रश्‍नः, अनिर्ज्ञाते व्यापारे कर्मप्रश्‍नासंभवात्; पचति पठतीति कर्तृविशेषमन्तरेण
प्रतिवचने प्रष्टुः कृतार्थत्वात्; पचति पठतीति चाख्यातस्य आख्यातेनायोगात् । यदि
साधनं प्रधानं स्यात्, यथा पाचकः पचतीति, सामानाधिकरण्येन न योगो भवति, यथा

<pb n="203"/>
पचति पठतीत्यत्रापि स्यात् । न चैतदस्त्यतः क्रियाप्रधानत्वमेवाख्यातानां, क्रियाप्रधानत्वाच्‍च
न एकशेषारम्भः । तदनारम्भादेकत्वम्, एकत्वेन वीप्साभावः, वीप्साभावच्‍च गन्ता गन्ता
गच्छति गच्छतीति शब्दावृत्तिः, शब्दावृत्तेर्बुद्धिभेदः, बुद्धिभेदाच्‍च क्रियायाः कारकेभ्यो
व्यतिरेक इति ।</p>
<p>ननु च पचति पचतः पचन्तीति धात्वर्थ एवायं, न क्रिया ।</p>
<p>तन्न; धात्वर्थस्य प्रत्ययार्थस्यैवावच्छेदकत्वाद्‍धात्वर्थात् तु क्रियायाः पृथक्‍त्वं साध
यमानमप्रधानव्यपदेश्‍यतायामेवं संतिष्ठते । यथैव तर्हि कारकभेदेऽप्यभेदः क्रियायाः, तथा
धात्वर्थभेदेऽप्यभेद एवास्तु; सत्यमेतत् । किंतु वस्तुनः सर्वथैकत्वमनेकत्वं वोच्यमानं
भेदाभेदनिबन्धनं लोकव्यवहारं सर्वमतिक्रामति । तस्माद् भेदमभेदं वा अभ्युपगच्छता
व्यवहारप्रसिद्ध्यर्थमभेदो भेदश्‍चाभ्युपगन्तव्यः । कस्यचित् किञ्चिन्मुख्यं किञ्चिदौपचारिकम् ।
सर्वो हि भेदवादी निरुपकारेष्वयः शलाकावदसंबन्धेष्वन्योन्यव्यावृत्तेषु भेदेषु तदेवेदमिति
प्रत्ययस्य अभेदादेकत्वमाश्रित्य लौकिकं व्यवहारमनुगच्छति । एकत्ववादी च
भेदाधिष्ठानामिव भवतां सर्वां वृत्तिं सर्वं च विशेषशब्दव्यवहारं धर्मान्तरसंसर्गपूर्वकं
लोके व्यवस्थितं मन्यमानो लोकमनुगच्छन् अभिन्नमपि भेदैरेव निदर्शयति । तस्माद्
भिन्नधात्वर्थावच्छिन्ना भिन्नापि क्रिया अभिन्नैवेति । एतेनैतदपि संगृहीतम्—</p>
<p>१. भवति व्रजति पचत्यस्ति श्वेतत इत्यादौ प्रत्ययार्थधात्वर्थयोरुद्वापावापाभ्यामन्य—
त्वेनावधारितो धात्वर्थावच्छिन्नः, परिच्छिन्नकालः कालपरिच्छिन्नो वा, उपसर्गा—
दिभिरुपस्कृतः, कृतप्रत्ययार्थोपकारः कारकैरसंख्यशक्तिभिस्संख्योपाध्युपकृतैरुपक्रियमाण
उपक्रमप्रभृत्यपवर्ग पर्यन्तमन्तः प्रतिभया साकल्येनोल्लिख्य साध्यत्वेनाध्यवसितः तथा
सूभृतो (?) बहिर्निष्पन्नः प्रक्रान्तक्रमरूपावयंवसमुदायात्मा अनपेक्षितान्तराल—
क्रियान्तरोपनिपातः, तथाविधावयवो वा पुरुषव्यापारः क्रिया ।</p>
<p>२. यथोक्तविशेषणोत्पन्नधात्वर्थो वा,</p>
<p>३. साध्यफलनिष्पत्तिपूर्वक्षणोपलभ्यमानतदवयवो वा</p>
<p>४. अवयवसमूहोपलभ्यमानैकाकारप्रत्ययनिमित्तजाति विशेषो वा,</p>
<p>५. पूर्वावयवोपकृतान्यावयवप्रतीयमानजातिप्रादुर्भावो वा,</p>
<p>६. धात्वर्थव्याप्रियमाणकर्तृकर्मणोः स्वव्यपदेशनिमित्तसत्तासंबन्धो वा, व्याप्रियमाणेषु
स्वपरात्मनोः पूर्वस्वरूपविलक्षणरूपान्तराभिमानो वा,</p>

<pb n="204"/>
<p>७. तत्रैव च तयोस्तथाविधाभिन्नस्वकारणसत्तासंबन्धो वा,</p>
<p>८. बुद्धिसत्ताभावेषु प्रत्यस्तमितरूपमनेकबुद्ध्यनुस्यूतं बुद्धिसामान्यं वा क्रियाशब्दे—
नाभिधीयते । अपि च—</p>
<b><lg>
<l>यावत् सिद्धमसिद्धं वा साध्यत्वेन विवक्षितम् ।</l>
<l>आश्रितक्रमरूपत्वात् तत् क्रियेत्यभिधीयते ॥ ५ ॥</l></lg></b> (वाप. ३.१)
<p><b>(क्रियायाः परोक्षत्वम्)</b></p>
<p>सा च कार्यानुमेयत्वात् परोक्षेत्येके । गच्छतिपचत्यादिप्रत्ययेषु प्रत्यक्षेण,
देवदत्तादिस्वरूपेऽतिरिक्तक्रियातत्त्वानुपलब्धेः । तथा हि—</p>
<b><lg>
<l>य एव देवदत्तात्मा तिष्ठत्प्रत्ययगोचरः ।</l>
<l>चलतीत्यपि संवित्तौ स एव प्रतिभासते ॥ ६ ॥</l></lg></b> (न्यायमं.)
<p>किंतु चलतीति प्रतीतिः संयोगविभागमालम्बते, संयोगविभागः कदाचिदेवोत्पद्यमानः
परिदृश्‍यमानपदार्थस्वरूपातिरिक्तं कारणमनुमापयति, यच्‍च कारणं स परिस्पन्दप्रयत्‍नादिरूपः
पुरुषव्यापारोऽतीन्द्रियः क्रियेति ।</p>
<p>तदनुपपन्नमित्यन्ये । चलतीत्यादिप्रत्ययानां प्रत्यक्ष क्रियाऽवलम्बनत्वात् । तथा च
न चलतीति प्रतीतेस्संयोगविभाग आलम्बनमव्याप्‍त्यादिप्रसङ्गात् । तत्र आकाशे विहङ्गमो
गच्छतीति प्रतीतिर्न स्यात्, संयोगविभागयोरग्रहणात् । न च द्वयोर्विहङ्गमविहायसोः
संयोगविभागौ प्रत्यक्षौ, प्रत्यक्षेतरवृत्तित्वात्, वायुवनस्पतिसंयोगविभागवत् ।</p>
<p>अथ विततालोकावयवी आकाशः, तत्संयोगविभागौ च पक्षिणः प्रत्यक्षौ;
तन्न; सन्तमसेऽपि खद्योतविद्युतोः क्रियाबुद्धेः ।</p>
<p>न च तमो नाम वस्तुरूपमस्ति, भूकम्पे च कम्पते वसुन्धरेति च ज्ञानमस्ति । न
च संयोगविभागग्रहणमस्तीत्यव्याप्तिः । संयोगविभागोपजनप्रबन्धेऽपि तयोर्वर्तमानयोरेव
ग्रहणम्; तौ च गत्वापि स्थिते गवादौ स्त इति । तत्रापि गच्छतीति ज्ञानप्रसङ्गः;
निश्‍चले च श्‍येनसमवायापायपरम्परावति वध्यशूले, प्रवाहजलाश्‍लेषमालहारिणि
सरित्कूले, रङ्गतुरङ्गमसंयोगविभागश्रेणिमति च वाह्यालीमहीतले चलतीति प्रत्ययः
प्राप्‍नोति । अथ क्रियाजन्यत्वं संयोगविभागजानां, तत्रैव चलतीति श्‍येनादौ, चलतीति

<pb n="205"/>
प्रत्ययो न निष्क्रिये शूलादाविति; तर्हि क्रियावयवान्वयव्यतिरेकानुविधानात् क्रियालम्बन्
एवायं प्रत्ययो, न संयोगवियोगालम्बनः ।</p>
<p>किञ्च नित्यपरोक्षायां क्रियायामिदमपि न ज्ञायते— 'किं शूलकूलमहीतलक्रियाजन्यत्वं
संयोगविभागानां, किं वा श्‍येनजलतुरगक्रियाजन्यत्वमि<b>त्यतिव्याप्तिः</b>; संयोगविभागालम्बनत्वे
च संयुज्यते वियुज्यत इति च प्रतीतिः स्यात्, न चलतीति, यथाविषयं प्रत्ययोत्पादाद्,
अनिर्ज्ञाने जलस्य अनिर्ज्ञातलक्षणस्य आलम्बनता स्यात् । चलतीति च वर्तमानाभासः
प्रत्ययः संयोगविभागानुमेयत्वेन संभवति । तथा हि— 'संयोगान्तं कर्मे'—ति न्यायात् । न
च संयोगो वर्तमानां क्रियामनुमापयति; विभागोऽपि कार्यत्वादात्मनः प्राक्कालीनमेव कारणं
गमयति । कारणस्य हि सत्त्वं प्राक्कलीनमेव कार्योपयोगि, न तुल्यकालं, तदानीं तस्य
असिद्धत्वात् । अतः कार्यात् कारणभूतां क्रियामनुमिमानो, भूतामेवानुमिमीते, न वर्तमानाम् ।
तस्मात् संयोगविभागाभ्यां क्रियानुमाने वर्तमानाभासश्‍चलतीति प्रत्ययो न संभवती<b>त्यसंभवः</b> ।
न च नित्यपरोक्षक्रियानुमानमपि शक्यं, कार्यं कारणपूर्वकमिति संबन्धग्रहणानुपपत्तेः । न
हि द्रव्यमात्रं कारणम्, अपि तु क्रियाविशिष्टं, क्रियायाश्‍च परोक्षत्वान्न तदानीं
विशिष्टद्रव्यकारणग्रहणं सुघटमिति घटादावपि दुर्घंटा व्याप्‍तिप्रतीति । तस्मान्न कार्यानुमेया
क्रिया । अपि तु उत्क्षेपणादिभेदवतः परिस्पन्दरूपस्य कर्मणः प्रत्यक्षेणोपलम्भात् प्रत्यक्षैवेति ।
एतेन पचतीति प्रतीतिरपि प्रत्यक्षक्रियालम्बनैवेति व्याख्यातम् । तत्र हि पचत्यादिक्रिया
बह्व्यः प्रतीयन्ते 'देवदत्तश्‍चलति, चुल्ली ज्वलति, स्थाली ऊष्मायते, पयः क्‍वथयति,
पिधानमपिधत्ते, तण्डुलानि विक्‍लिद्यन्ति, दर्व्यपविध्यति, ओदनस्सिध्यति' इति ।</p>
<p>ननु च पाको नाम धात्वर्थः परिदृश्‍यमानदेवदत्तादिव्यापारव्यतिरिक्त एषितव्यः,
तमन्तरेण फलनिर्वृतेरभावात्; तदभावे च किमधिकृत्य कारकाणि संसृज्येरन् ?</p>
<p>अत्रोच्यते—यं तमेकं पाकं नाम धात्वर्थं चलनादिभ्योऽतिरिक्तं क्रियेति मन्यसे, स
किं वस्तुधर्मः, तत्कार्य वा ? तत्र वस्तुधर्मत्वे रूपवज्जातिवद् वाभ्युपगम्यमाने यावद्वस्तु
सर्वकालं वा फलनिष्पत्तिप्रसङ्गः । तत्कार्यत्वे सति स किं सकलकारकनिष्पाद्यः,
एकैककारकनिर्वर्त्यो वा ? तत्राद्यपक्षे एकैकं भवेत् कारकमक्रियम्; एकैकनिष्क्रियत्वे तु
साकल्येऽपि कार्यत्वाद् व्यापारान्तरकल्पनायामनवस्था । पक्षान्तरे तु क्रियामिव फलमपि
निष्क्रियाण्येव कारकाणि कुर्युरिति किं क्रियया ?</p>

<pb n="206"/>
<p>ननु करोतीति कारकम् ?</p>
<p>सत्यम्; करोति फलं न तु क्रियाम् ।</p>
<p>ननु करोतीति यद् ब्रूषे सेयमुक्तैव क्रिया । चैत्रः कटं करोतीति चैत्रस्यैव कटस्यैव
करोतेरप्यर्थो वाच्य एव ।</p>
<p>उच्यते— परिस्सन्द एव भौतिको व्यापारः करोत्यर्थः । न हि वयं परिदृश्यमानं
परिस्पन्दात्मकं व्यापारमपह्नुमहे, प्रतिकारकं विचित्रस्य चलनादेर्व्यापारस्य प्रत्यक्षेणोपलम्भात् ।
अतीन्द्रियस्तु तदतिरिक्तः करोत्यर्थो नास्तीति ब्रूमहे । क्रियातीन्द्रियत्वे हि तद्योगकृतं
कारकत्वमधिगच्छन्तः फलार्थिनस्तदुपाददीरन् ।</p>
<b><lg>
<l>तावदेव विनिश्‍चित्य तदुपादीयतेऽर्थिभिः ।</l>
<l>तदेवोपाददानैश्‍च फलमप्यधिगम्यते ॥ ७ ॥</l>
</lg></b>
<b><lg>
<l>कारकत्वं च पक्षेऽस्मिन्‍नास्ति किञ्‍चिदतीन्द्रियम् ।</l>
<l>कारकत्वं स्वरूपस्य सहकार्यादिसन्निधिः ॥ ८ ॥</l>
</lg></b>
<b><lg>
<l>निर्व्यापारस्य नन्वस्य को गुणस्सहकारिभिः ।</l>
<l>व्यापारयोगिनोऽप्यस्य को गुणस्सहकारिभिः ॥ ९ ॥</l>
</lg></b>
<b><lg>
<l>अथ व्यापार एवैष सर्वैः संभूय साध्यते ।</l>
<l>किं फलेनापराद्धं वस्तद्धि संभूय साध्यताम् ॥ १० ॥</l>
</lg></b>
<b><lg>
<l>तस्मात् कारकचक्रेण चलता जन्यते फलम् ।</l>
<l>न पुनश्‍चलनादन्यो व्यापार उपलभ्यते ॥ ११ ॥</l>
</lg></b>
<b><lg>
<l>चलन्तो देवदत्ताद्यास्तदनन्तरमोदनः ।</l>
<l>एतावद्‌दृश्‍यते तत्र न त्वन्या काचन क्रिया ॥ १२ ॥</l>
</lg></b>
<b><lg>
<l>क्रियानिमित्तसंसर्गवादिनोऽपि द्वयी गतिः ।</l>
<l>सत्यां क्रियायां संसर्गस्संसर्गे सति वा क्रिया ॥ १३ ॥</l>
</lg></b>
<b><lg>
<l>अत्रापि पक्षे पूर्वस्मिन् संसर्गः क्‍वोपयुज्यते ।</l>
<l>तथा सति फलं सिध्येत् काष्ठादेः केवलादपि ॥ १४ ॥</l>
</lg></b>

<pb n="207"/>
<b><lg>
<l>संसर्गात् तु क्रिया सिद्धा पुनरेकैकमक्रियम् ।</l>
<l>तथा च सति नैधांसि ज्वलेयुः पिठराद् विना ॥ १५ ॥</l></lg></b> (न्यायमं)
<b><lg>
<l>१. ज्वलन्त्येधांसि न पुनः पचन्ति पिठरान्विताः ।</l>
<l>पिठरे सत्यपीमानि ज्वलन्तीत्येव मे मतिः ॥ १६ ॥</l>
</lg></b>
<b><lg>
<l>२. तस्मात् क्रियान्तराभावात् काष्ठाम्बुपिठरादयः ।</l>
<l>संसृज्यन्तां फलायैव किमदृष्टेन कर्मणा ॥ १७ ॥</l>
</lg></b>
<p>ननु च फलं सिद्धं साध्यं वा ?</p>
<p>किञ्चातः ?</p>
<p>सिद्धं चेत् कारकान्तराण्यपि सिद्धानीति संसर्गाभावः । अथ साध्यं, सैव
कारकव्यापारव्यतिरिक्ता क्रियेति ।</p>
<p>तन्‍न, फलस्य क्रियात्वानुपपत्तेः । ओदनो हि फलं, न क्रिया; क्रियानाम्नि तु
क्रियमाणे न विप्रतिपत्तिः ।</p>
<p>पाकस्तर्हि कः ? (न च) पचेर्वाच्यशून्यतैव युक्ता; उच्यते— समुदितदेवदत्तादिकारक—
निकरपरिस्पन्द एव विशिष्टफलावच्छिन्नः पाकः । स एव च पचेरर्थः; देवदत्तादिक्रिया हि
चलनज्वलनादिरूपाः पृथक्‍तयैवावभासन्ते, समुदितास्तु सत्यः फलान्तरावच्छेदाद् रूपान्तरेण
पाकादिना परिस्फुरन्ति, व्यपदिश्‍यन्ते च; तथा देवदत्तः पचतीतिवत् काष्ठानि पचन्ति,
स्थाली पचतीत्यपि व्यपदेशो भवति । ननु च यथा स्थाली पचति काष्ठानि पचन्तीति
दृश्‍यते, नैवम् ओदनः । पचति, तण्डुलाः पचन्तीति ।</p>
<p>सत्यमेतत्, कारणं तु वाच्यम् ।</p>
<p>किं तदिति चेत् पचेरकर्मकक्रियात्वमेव ।</p>
<p>नन्वोदनस्य तण्डुलानां वा कर्तृत्वं, न तूभयोस्संभवति ।</p>
<p>नैवम्, तण्डुलानोदनं पचतीत्यपि व्यपदिश्‍यते ।</p>
<p>न च कर्मवद्‌भावात् न कर्तृप्रत्ययः । नन्वेवं सति, ओदनतण्डुलानां निर्वृत्ति—
विकारयोस्स्वातन्त्र्यात् सिध्यति ओदनोऽपि क्‍लिद्यन्ति, तण्डुला इत्यपि न स्यात् । तन्न;</p>
<b><lg>
<l>निर्वर्त्यादिषु तत्पूर्वमनुभूय स्वतन्त्रताम् ।</l>
<l>कर्त्रन्तराणां व्यापारे कर्म संपद्यत पुनः ॥ १८ ॥</l></lg></b> (वाप. ३.७.५४)
<p>भवतु नाम तण्डुलानां सिद्धानां कथञ्चिदेतत्, ओदनस्य तु साध्यस्य नोपपद्यते ।</p>

<pb n="208"/>
<p>नैवम्, भवत्यर्थे सर्वस्य कर्तृत्वात् भवत्यर्थश्‍च सिध्यतीति न दोषः । कथं न दोषः ?</p>
<b><lg>
<l>३. यद्योदनो न पक्तव्यः पक्तव्यो यदि नोदनः ।</l>
</lg></b>
<p>यथा—</p>
<b><lg>
<l>४. शाटकश्‍चेन्न वातव्यो वातव्यश्‍चेन्न शाटकः ॥ १९ ॥</l>
</lg></b>
<p>अत्रोच्यते ।</p>
<b><lg>
<l>५. अन्तस्तत्त्वं बहिस्तत्त्वं निष्पत्तौ द्वयमिष्यते ।</l>
<l>अन्तस्तत्त्वं पुरस्कृत्य बहिस्तत्त्वं प्रकाशते ॥ २० ॥</l>
</lg></b>
<b><lg>
<l>६. द्वयी सत्ता पदार्थानां बाह्या चाभ्यन्तरीति च ।</l>
<l>आन्तरी व्यवहारार्था बाह्या त्वर्थक्रियां प्रति ॥ २१ ॥</l>
</lg></b>
<p>अन्यथा ह्यङ्‌कुरो जायत इत्यपि न स्यात् । अत इदमुक्तमं उपक्रमप्रभृत्य—
पवर्गपर्यन्तमन्तः प्रतिभया साकल्येनोल्लिख्य साध्यत्वेनाध्यवसितः पुरुषव्यापारः क्रियेति ।
न च पुरुषव्यापारस्य क्रियात्वम्; रथो गच्छति, कूलं पततीत्यादिप्रयोगाभावः उपचारो
वा । पुरुषशब्देनेह प्रथममध्यमोत्तमलादेशत्रिकाभिधेययोः कर्तृकर्मणोरभिधानात् ।</p>
<p>न चैवमेतद् व्यापारयोरेव क्रियात्वं, फलाभिधेयत्वेन प्राधान्यतः कारकोपलक्षणत्वात् ।</p>
<b><lg>
<l>यथा च भागाः पचतेश्‍चलनज्वलनादयः ।</l>
<l>चलनज्वलनादीनां ज्ञेया भागास्तथाऽपरे ॥ २२ ॥</l></lg></b> (वाप. ३.८.९)
<p>तथाहि — देवदत्तश्‍चलतीत्यत्र किं प्रतीयते ? युगीमादत्ते, आ XXX उदकमासिञ्चति,
तण्डुलानावपतीति । एवं कारकान्तरव्यापारेष्वपि द्रष्टव्यम् ।</p>
<p>ननु देवदत्तादेर्भौतिको व्यापारः आत्मव्यापारपूर्वको भवितुमर्हति ।</p>
<p>नैतदेवम्, न ह्यात्मनो व्यापारः कश्‍चिदस्ति, इच्छाद्वेषपूर्वकप्रयत्‍नशादेव स
भौतिकव्यापारकारणतां प्रतिपद्यते । चलतीति प्रतीतिवत् पचतीति प्रतीतिरपि प्रत्यक्ष—
क्रियालम्बनैवेति ।</p>
<p>अत्रानुमेयक्रियावादिनस्समादधते—</p>
<p>अस्तु नाम देवदत्तादिकारकनिकरपरिस्पन्दसमुदायः क्रिया । किन्तु पचतीत्यादा—
वधिश्रयणावचपनविचटनादीनां समुदायं किमायुष्मान् क्रियेति मन्यते ।</p>
<p>ओमिति ब्रुमः ।</p>
<p>किमर्थँ सर्वाण्येवेति ?</p>

<pb n="209"/>
<p>पृच्छामि चायुष्मन्तं किमधिश्रयणादयः क्रियाव्यपदेशमेकशो वा लक्षेरन् ? न
तावदेकशः, क्रमरूपाभावात् । एतच्च तत्क्रियायाः क्रियात्वं यदुत साधेनैस्साध्यमानता
क्रमरूपोपादानं च । न चैकस्य क्रमस्संभवति, अवश्‍याभिधेयश्‍चेतदुपात्तक्रमस्साध्य—
तयाऽभिधीयमानपदार्थः क्रियेति । अन्यथा हि पाकदीनामुपसंहृतक्रमाणामपि क्रियात्वप्रसङ्गः ।
ते हि पर्यवसिताः स्वरूपतयोपसंहृतक्रमा एव स्वशब्दैरभिधीयन्ते । तेषां पूर्वापरीभावविरहान्न
क्रियात्वम् । अत एव ते साधनभावेन तैश्शब्दैरुपादीयन्ते, न साध्यभावेन । पाकं करोतीत्यादौ
हि साधनविशेषनिबन्धना विभक्तिरुपलभ्यते, द्वितीयानिर्वृत्तिरूपं च साधननमुपपद्यते ।</p>
<p>नन्वेवम् अस्ति विद्यते तिष्ठतीत्यादीनामपि न क्रियात्वं प्रसजेत्, यावता नेहापि
क्रम उपलभ्यते ।</p>
<p>नैवम्, अत्रापि क्रमस्य प्रतीयमानत्वात् । तथा हि—</p>
<b><lg>
<l>कालानुपाति यद्रूपं तदस्तीत्यपदिश्यते ।</l>
<l>परितस्तु परिच्छिन्नं भाव इत्येव कथ्यते ॥ २३ ॥</l></lg></b> (वाप. ३.८.१२)
<p>एवं विद्यते तिष्ठतीत्यत्रापि द्रष्टव्यम्; कालाधिकारे चैतद् विशेषतो वर्णयिष्यामः ।
नापि क्षणशः क्रमजन्मता अधिश्रयणादीनाम्, उत्पन्नमात्रप्रध्वंसित्वाद्, अयौगपद्ये
समूहानुपपत्तेः । तदभावे च कथमिव अभिन्नेषु भिन्नशब्दो वर्ततां पचतीति ।</p>
<p>उच्यते—क्रमोपजातावयवपरिच्छेदप्राप्त—संस्कारान्तं यदा सकलं क्रियाकलापत्तेः
(कलापं) कलयति, तदा प्रत्ययः परिवर्ति समुदाय एककार्यत्वादपिहितभेदः पचतीत्या—
दिशब्दव्यपदेशनिमित्तं भवति । तथा ओदनादिकार्यक्रियाकलापस्तिरोधाय भेदमभेदेन
व्यपदिश्‍यते । पचतीति फलस्य च सकसक्रियावयवसाध्यत्वात् साधनभावेनापि स
एवापेक्ष्यते । तदनन्त(तदन्त ?)र्गतास्त्वधिश्रयणादयः प्रत्येकं फलमभिनिर्वर्तयितुमपर्याप्‍ताः
पर्याप्‍तस्य समुदायस्य रूपसम्पादनार्थत्वात् समुदायं प्रति गुणभूता विज्ञायन्ते । तदाह—</p>
<b><lg>
<l>गुणभूतैरवयवैस्समूहः क्रमजन्मनाम् ।</l>
<l>बुद्ध्या प्रकल्पिताभेदः क्रियेति व्यपदिश्‍यते ॥ २४ ॥</l></lg></b> (वाप. ३.८.४)
<p>यद्येवं पचतीति व्यपदेशो नोपपद्यते, धातूपादाना क्रिया यदा नातीता न चानागता,
तदा वर्तमानकालविहितः प्रत्ययः प्रयुज्यते । न चास्य क्रियाप्रतानस्येयं व्यवस्था संभवति,
अधिश्रयणादीनां पूर्वापरीभावनियमात् । न चैकः क्रियाभागः पचतिशब्दनिबन्धनं,
शब्दशक्तिस्वभावात् । न ह्युपात्तक्रियावयवार्थप्रत्यायकश्शब्दो यथाभूतमर्थं प्रत्याययति;

<pb n="210"/>
ततश्‍च कथमेकस्य वर्तमानकालतां प्रत्ययोऽनुरुध्येत ?</p>
<p>नैतदस्ति; शब्दशक्तयो हि भिन्नरूपामभिन्नामर्थव्यक्तिमुपात्तभेदां दर्शयन्ति; यतः
पूर्वापरीभूतावयवसमुदायावग्रहरूपा बुद्धिर्यथाऽवगृहीतं समुदायाकारमवयवेषु प्रत्यस्यति;
तेऽवयवाः प्रत्ययेन समारोपितसमुदायरूपाः पचतिशब्दवाच्यास्सन्तः स्वरूपसन्निधानात्
तंवर्तमानादिव्यपदेशमनुभूय प्रत्ययविशोषोत्पत्तिनिमित्तं भवन्ति । तथा हि—अभिसमीहितफळः
क्रियायां फलोपजननसाधनभूतायां प्रवर्तमानः पुमान् समुदायमेवाधाय चेतसि
तास्ववयवक्रियासु प्रवर्तते । ततो ह्यस्य समुदायाभिसन्धिसमुत्थापिताः क्रियाभागाः
समुदायसंपादनार्थत्वात् समुदायरूपेणाध्यवसीयन्ते । तथाध्यवसितक्रियारूपैस्तु तस्य
क्रियाक्षणस्य सन्निधानाद्‌वर्तमानकालविहितः प्रत्ययः प्रयुज्यते पचतीति । अत्र चोत्पन्नामात्र—
प्रध्वंसित्वात् सर्वे क्रियावयवा वर्तमाना च संभवन्तीति स्फुटमेवावसीयते; किन्तु प्रत्येकं
समुदायिषु समुदायाध्यासेन प्रयुज्यते पचतीति । अधिश्रयणाद्यवयवक्रियासमुदायवचनेषु
पचादिषु यस्मिन्नवयवेऽध्यारोप्य समुदायोऽधिश्रयणादिः विल्कित्त्यन्तः प्रत्याय्यते,
तत्कालप्रत्ययोऽनुवर्तते । तत्र तदा वर्तमानावयवे समुदायाध्यासस्तदा पचतीति भवति ।
यदा तु भूतभविष्ययोस्समूहारोपणे तदाऽपाक्षीत् पक्ष्यतीति । यदुक्तम्—</p>
<b><lg>
<l>समूहस्स तथाभूतः प्रतिभेदं समूहिषु ।</l>
<l>समाप्यते ततो भेदे कालभेदस्य संभवः ॥ २५ ॥</l></lg></b> (वाप. ३.८.५)
<p>समुदायस्य च समुदायिषु प्रत्येकपरिसमाप्‍तौ निदर्शनं ग्रामो दग्धः, पटो दग्ध
इति । यदि ह्येकस्मिन्नंशे समुदायो न स्यात्, पाणिमात्रस्याङ्गुलिमात्रस्य वा चण्डालत्वविरहात्
चण्डालपाण्यङ्गुलिस्पर्शे नैवोच्येत चण्डालः स्पृष्ट इति, न चाङ्गविकारेणाङ्गिनो
विकृतिर्लक्ष्यते, अक्ष्णा काण इति ।</p>
<p>तदुक्तम् 'अवयवे हि स्पृष्टे समुदायोऽपि स्पृष्टो भवति; अवयवे हि कृतं लिङ्गं
समुदायस्यापि विशेषकं भवति (मभा. १.३.६२); यश्‍च समुदायः सोऽवयवान्न व्यभिचरित ।
तस्य विशेषकं यथा 'गोस्सक्‍थनि कण्ठेऽपि कृतं लिङ्गं गोरेव विशेषकं न गोमण्डलस्य'
इति । तदेवमुक्ते किमुक्तं भवति उपात्तक्रमाधिश्रयणादिविक्‍लित्यन्तानामववानां समुदायः
पचतिक्रियेति ? तर्हि चिरं जीवतु भवान्; भवतैव प्रतिज्ञाता नैव क्रिया प्रत्यक्षेति ।
तस्मादुपात्तक्रिया क्रमाः क्रियावयवाः; तदस्य क्रियासङ्घातस्य केचिदवयवा निवृत्ताः,
केचिदनिवृत्ताः, कश्‍चिदेव प्रत्युपस्थितः । प्रत्युपस्थितविषयाः चक्षुरादयः; ततोऽथ

<pb n="211"/>
क्रियाकलापाः प्रत्यक्षयितुम्, चक्षुरादिभिरनभिसंबन्धात्; न व्यतीतानागतरूपस्यासतः
क्रियावयवस्य सदसदनुपातिना करणग्रामेण संबन्धः, न वाऽनधिगतेन्द्रियसंबन्धस्य पदार्थस्य
दर्शनपरिच्छेद्यता संभवति । तदुक्तम्—</p>
<b><lg>
<l>क्रमात् सदसतां तेषामात्मानो न समूहिनाम् ।</l>
<l>सद्‌वस्तुविषयैर्यान्ति संबन्धं चक्षुरादिभिः ॥ २६ ॥</l></lg></b> (वाप. ३.८.६)
<p>दर्शनाभिमानः कथमिति चेत्, यथा गौरश्व इत्येवमादिषु पदेषु गकारादयो वर्णभागाः
क्रमरूपानुविधायिनो व्यक्तावुपजने वा प्राप्तयौगपद्याः सङ्घातरूपेण न पार्यन्तेऽवधारयितुम्
इन्द्रियायत्तया बुद्ध्या, तस्याः प्रत्युपस्थिताक्षरावसायशक्तेः पूर्वोत्तरभागयोरसंस्पर्शात् ।
समभिहितावयवपरिच्छेदप्रापितातिशयास्तु बुद्धयः स्वानुरूपं संस्कारपरम्परायामन्ते
समालोचितविशेषवर्णभागामुपजनयन्ति बुद्धिं तस्यामुत्तीर्णमिव तत्पदं समुदायात्मना
निरूप्यते । तदाह—</p>
<b><lg>
<l>यथा गौरिति सङ्घातस्सर्वो नेन्द्रियगोचरः ।</l>
<l>भागशस्तूलपलब्धस्य बुद्धौ रूपं निरूप्यते ॥ २७ ॥</l></lg></b> (वाप. ३.८.७)
<p>काल्पनिकस्तु युगपद्‌ग्रहणाभिमानः प्रत्यक्षभ्रमनिबन्धनम् । यथाऽलातस्य
आविद्धविष्वग्गते देशे नैरन्तर्येंण परिवृत्तिरूपमविरामेणावधारयन्नन(वसितकालभेदो
युगपत्सकलदेशव्यापि अ) परिच्छिन्दन्नध्यवस्यति चक्रमिति; यथा क्रमवन्तः क्रियाभागाः
क्रमेणैवावसिता लघुतरं परिवर्तित्वादनवधृतकालभेदैर्युगपदेवाध्यवसीयन्ते; यथाध्यवसायं
च दर्शनाभिमानमुत्पादयन्तः प्रत्यक्षव्यवहारं वर्तयन्ति । यदुक्तम्—</p>
<b><lg>
<l>इन्द्रियैरन्यथाप्राप्तौ भेदांशोपनिपातिभिः ।</l>
<l>अलातचक्रवद् रूपं क्रियाणां परिवर्तते ॥ २८ ॥</l></lg></b> (वाप. ३.८.९)
<p>(<b>क्रियाया अप्रत्यक्षत्वम्</b>)</p>
<p><b>अप्रत्यक्षैव तु क्रिया</b> । यदाह महाभाष्यकारः—क्रिया नामेयमत्यन्तापरिदृष्टा अशक्‍या
पिण्डीभूता निदर्शयितुं, यथा गर्भो निर्लुठितः साऽसावनुमानगम्येति । ननु प्रत्यक्षाप्रवृत्तौ
संबन्धग्रहणाभावात् कथं क्रियाविषयेऽनुमानं प्रवर्तते ?</p>
<p>नैष दोषः; धातुवाच्यस्य समूहस्य युगपदसन्निधानादप्रत्यक्षत्वम्; एकैकस्य तु
क्षणस्य प्रत्यक्षत्वे बुद्ध्या सङ्कलय्य पचतीति प्रयुज्यते; यदाप्येकस्मिन् क्षणे पचतीति
प्रयोगस्तदा तत्र समूहारोपणम् । यदाह—</p>

<pb n="212"/>
<b><lg>
<l>पूर्वोत्तरैर्यदा भागैस्समवस्थापितक्रमः ।</l>
<l>एकस्सोऽप्यसदध्यासादाख्यातैरभिधीयते ॥ २९ ॥</l></lg></b> (वाप. ३.८.११)
<b><lg>
<l>यश्‍चापकर्षपर्यन्तमनुप्राप्तः प्रतीयते ।</l>
<l>तत्रैकस्मिन् क्रियाशब्दः केवले न प्रयुज्यते ॥ ३० ॥</l></lg></b> (वाप. ३.८.१०)
<p>न त्वेवम्; इन्द्रयैरभिसंबन्धात् सरूपसन्निधानाय वर्तमानव्यपदेशाच्‍च कथमप्रत्यक्षत्वं
क्रियायाः ?</p>
<p>उच्यते; नेह वस्त्वर्थो निरूप्यते, अपि तु शब्दार्थः तत्र चान्वयव्यतिरेकाभ्यां यः
प्रकृत्यर्थोऽवस्थाप्यते, या क्रियावचनस्य धातुसंज्ञा, नासौ शक्‍या साक्षादुपलब्धुम् । तत्र हि
आचार्याणां मतभेदः ।</p>
<p>एके मन्यन्ते— अधिश्रयणादीनां समुदायो बुद्ध्या निगृहीतः, एकत्वेन स पचतीत्यादीनां
वाच्य इति । न च समुदायं पचतीति प्रयुञ्जानः प्रत्येकमधिश्रयणादिषु प्रत्यस्यति, प्रत्ययाश्‍च
न समुदाय इत्येवंरूपं प्रत्यस्यन्ति । नापि 'अयं च अयं च' इति संबन्धिनो बुद्ध्यावगृह्‍णाति ।
किं तर्ह्याश्रितक्रमरूपमिव प्रत्येकमवयवेषु प्रत्यस्य पचतीति प्रयुङ्क्ते, तदा तस्यैव
समीहितं भवति, अधिश्रयणाद्यानुपूर्व्या फलमोदनादि निर्वर्तयितव्यमिति । यथा
प्रथमक्रियासंभागे पचिरित्येवाध्यवस्यति नाधिश्रयणमिति । इतरथा ह्येवं प्रयोगः
तस्याधिश्रयतीति; यदा चाधिश्रयणे निर्वृत्ते नागते वा भूतभविष्यत्कालाभिधायिनं शब्दं
प्रयुङ्क्ते, तदा समुदायरूपप्रत्यासेनैव तमवयवबुद्ध्या निगृह्य प्रयुङ्क्ते अपाक्षीत्, पक्ष्यतीति ।
न त्वधिश्रयणरूपेण, अन्यथा ह्येवं प्रयोगस्स्यात् अध्यशिश्रयत्, अधिश्रयिष्यतीति ।
एवमावपने विचटने वा समूहिनि समुदायरूपप्रत्यासादेव धातुताव्यपदेशात्, पचत्यपाक्षीत्
पक्ष्यति । एवंभूतश्‍चार्थात्माऽधिकृतः साधनतन्त्रसाध्यावस्थः शब्देन प्रक्रान्तोऽशक्‍य
उपलब्धुम्; यथा गौरिति गकारौकारविसर्जनीया एवोपलभ्यन्ते, समुदायस्तु बुद्धिनिर्ग्राह्य
एव, तथा पचतीत्यादिष्वेवाधिश्रयतीत्यादिषु अवयवा एव हस्तप्रसरणस्थाली—
विन्यासादयोऽशब्दवाच्या, अप्रत्यक्षा एव । यावदपकर्षपर्यन्तप्राप्‍ता क्रियेति सापि नाप्रत्यस्ते
क्रमरूपे समुदाये आख्यातशब्देनाभिधीयते । अपकर्षपर्यन्ता चेत् क्रमरूपेण न अवगृह्‍णादिति
अवाचक एवाख्यातशब्दः । यथा श्‍लोकशब्दं प्रयुञ्जानं आद्यं पदं पदरूपेणावगृह्‍णाति न
तदा श्लोकस्समुच्‍चार्यत इति प्रयुङ्क्ते यदा वाश्रितोत्तरप्रबन्धमवगृह्‍णाति तदा श्लोकशब्दं
प्रयुङ्‌क्ते । एवं कृत्वा <b>निरुक्ते</b>ऽप्युक्तं 'पूर्वापरीभूतं भावमाख्यातेनाचष्ट' इति ।</p>

<pb n="213"/>
<p>अन्येषां दर्शनं(वाप. ३ क्रिया) यद् विचटनं तण्डुलावयवानां तण्डुलावयवेभ्यो विभागः,
यदनन्तरं मार्दवादयो निष्पद्यन्ते, तद्यदाऽधिश्रयणादिषु प्रत्यस्तरूपं भवति तदाऽऽख्यातेना—
भिधीयते । तत्र यदुपलभ्यतेऽधिश्रयणं तदशब्दवाच्यम्; कारकनिराकाङ्क्षं यच्छब्देनाभिधीयते
तदनिष्पन्नं साधनतन्त्रमप्रत्यक्षम्; निष्पन्नानिष्पन्नयोश्‍चैकात्म्यापत्तौ पचत्यादिशब्दप्रयोगः । स
चायमेवंरूपोऽर्थात्मा गुणक्रियाणां पौर्वापर्यात्मनां न पूर्वो न परश्‍च पूर्वापरीभूतो व्यपदिश्‍यते ।</p>
<p>अन्ये तु विचटनमेवाधिश्रयणादिरूपं प्रतिपन्नाः, न रूपशून्यानधिश्रयणादीन्
अप्रत्यस्तविचटनरूपान्; आहुश्‍च कः पुनः पचेः प्रधानार्थः? याऽसौ तण्डुलानां विक्‍लित्तिः ।
(मभा. ३.१.२६) ।</p>
<p>अथवा यदभिसंधिपूर्वकं प्रेषणमध्येषणं वा स सर्वः पच्यर्थ इति । सर्वस्मिन्नपि
दर्शने यथाभूताख्यातशब्देन क्रिया प्रक्रम्यते, तथाभूतायाः सिद्धमप्रत्यक्षत्वमिति फलेनैव
समाधिगमो युक्तः । स कथमिति चेत्, इह सर्वेषु साधनेषु सन्निहितेषु कदाचित् पचतीत्येतद्
भवति, कदाचिन्न भवति, यस्मिन्निमित्ते सन्निहिते पचतीत्येतद्, भवति सा नूनं क्रिया,
'यथा देवदत्त इह भूत्वा पाटलिपुत्रे भवति, सा नूनं क्रिया' इति (मभा. १. ३. १) ।
द्वितीयहेतुशक्‍त्या सोऽप्यर्थ इति चेन्नैवम्; इह कस्यचिदेषा बुद्धिः स्यात्; असत्येवास्मिन्निमित्ते
पचत्यादिबुद्धयः प्रबर्तन्ते, यथा मृगतृष्णिकादिष्विति तदनेन निर्वर्तयति (वाप. ३ क्रिया) ।
मृगतृष्णिकादिभ्यो हि तृप्‍तिमलापकर्षणघर्मापनोदनादि न फलं निर्वर्तते । असर्वगतयोर्हि
देवंदत्तपाटलिपुत्रयोर्गमनक्रियान्तरनैरन्तर्येणावस्थानरूपं फलमुपलभ्यते ।</p>
<p>अथवा एतदयं प्रतिपद्येत, शक्तिकृताः पचत्यादयो विशेषोः सप्रत्ययाश्‍च स्युः, न
क्रियाकृता इति, तदनेन निर्वर्तयति, यया देवदत्त इह भूत्वा पाटलिपुत्रे भवति सा नूनं
क्रियेति । यदि ह्येते शक्तिकृतास्स्युः शक्‍त्यनन्तरमेव पाटलिपुत्रेण प्राप्तिः स्यात् । न च
भवति, तस्माद् भवितव्यं शक्तिकृतेनान्येन धर्मेण, यस्य फलं देशान्तरप्राप्तिरिति ।</p>
<b><lg>
<l>क्रियामन्ये तु मन्यन्ते क्‍वचिदप्यनपाश्रिताम् ।</l>
<l>साधनेकार्थकारित्वे प्रवृत्तिमनपायिनीम् ॥ ३१ ॥</l></lg></b> (वाप. ३.८.३७)
<b><lg>
<l>सामान्यभूता धात्वर्थैस्सा पुनः प्रविभज्यते ।</l>
<l>ततो व्यापाररूपेण साध्ये पर्यवतिष्ठते ॥ ३२ ॥</l></lg></b> (वाप. ३.८.३८)
<b><lg>
<l>प्रकृतिस्साधनानां सा प्रथमं तच्‍च कारकम् ।</l>
<l>शक्तिरेकाधिकरणे स्त्रोतोवदपकर्षति ॥ ३३ ॥</l></lg></b> (वाप. ३.८.३९)

<pb n="214"/>
<b><lg>
<l>अपूर्वं कालशक्तिं वा क्रियां वा कालमेव वा ।</l>
<l>तमेवंलक्षणं भावं केचिदाहुः कथञ्चन ॥ ३४ ॥</l></lg></b> (वाप. ३.७.३४)
<p>सा तु यथा अस्ति भवति करोतीत्याद्यच्छेदे भेदादभिन्नापि भिन्नेव प्रकाशते, तथा
क्रमरूपोपादानान्नित्यमेव कालसंबन्धोपाधिभूत—भूत—भविष्यदादिव्यपदेशमासादयति ॥</p>
<p>(<b>२. कालः</b>)</p>
<p>कः पुनरयं <b>कालो</b> नाम ?</p>
<p><b>क्रियैव, क्रियान्तरावधृतपरिमाणव्यवच्छिन्ना वा क्रियापरिच्छेदहेतुः कालः ।</b></p>
<p>कथं पुनः क्रिययैव क्रियापरिच्छित्ति ?</p>
<p>श्रूयताम् इह तु क्रियाः काश्‍चित्क्रियान्तरैः कैश्‍चिद् बुद्ध्यैव परिमीयन्ते । यथा
अर्कादीनां गतयः, यथा च गोदोहादयः, यथाऽस्मदादिव्यापाराः, यथा पुरुषायुषादयस्त—
त्रावधृतपरिमाणाभिरितराः परिच्छिद्यन्ते; यथा दिविसं गच्छति, वर्षशतं जीव, ओदनपाकमास्ते,
गोदाहं स्वपिति; तत्र परिच्छेदकालव्यवहारं वर्तयन्ति; यथा 'सवितुरुदयादिरस्तमयपर्यन्तः
क्रियाप्रबन्धो दिवसः, स एवास्तमयादिः पुनरुदयावसानो निशा, सर्वर्क्षाणां सकृत्परिवृत्ति—
रहोरात्रः, कालभिरिन्दोराप्यायनं परिक्षयो वा पक्षः, चन्द्रस्य सकलनक्षत्रातिक्रमो मासः,
सूर्याचन्द्रमसोर्गति विभागादेकाहोरात्रक्षयः ऋतुः, रवेर्दक्षिणत उत्तरतो वा गमनमयनम्,
बृहस्पतेरेकाराश्य तिक्रमस्संवत्सर इति । तेन चोक्तानुक्तक्रियया कालोऽवच्छिद्यते । यथा
दिवा दिवसः, दिवसो निशा चाहोरात्रः, पञ्चदशाहोरात्रः पक्षः, पक्षद्वयं मासः, मासद्वयमृतुः,
ऋतुत्रयमयनं, अयनद्वयं संवत्सरः, पञ्च संवत्सरा युगम्, युगानि द्वादश कल्पः, कल्पशतानि
द्वादश महाकल्पः, महाकल्पषष्टिश्‍चतुर्युगम्, चतुर्युगानि द्विसप्ततिर्मन्वन्तरम्, मन्वन्तराणि
चतुर्दश ब्रह्मदिवसः, तावत्येव तन्निशा प्रलयः, तन्मानेन वर्षशतान्ते ब्रह्मणोऽपवर्गो
महाप्रलयः । यथा वा सूर्यस्य भगणभोगो वर्षं, राशिभोगो मासः, मासत्रिंशांशो दिनं,
दिनषष्ट्यंशः कला, कलाषष्ट्यंशो विकला, विकलाषष्ट्यंशः तत्परेति । तत्र 'यथा
रजताद्यधिकरणगौरवमवधृतपरिमाणद्रव्यान्तरसंबन्धसमुत्कीर्णरेखस्तुलादण्डः रेखासूत्रावस्थानः
पलशः कर्षशो भागशो परिच्छिनत्ति, तथा कलादिव्यवस्थानवशेन भागशः कालान्तरं
परिच्छिनत्ति । परिमाणं परिमिमीतेक्रियानियमैः कालावच्छेदनियमः, यथा परमाणोः
स्वावष्टब्धप्रदेश क्रमलक्षणः कालः क्षणः, पक्ष्मसंपातो निमेषः, इयत्क्षणा इयन्निमेषा वा
नाडिका, द्विनाडिको मुहूर्तः, पादोनचतुर्मुहूर्तो यामः, यामाष्टकमहोरात्र इति । बुद्ध्यवच्छेदेन

<pb n="215"/>
वा कालपरिच्छेदः, यथा अर्कस्य उदयाविदूरता प्रत्यूषः, (विराट्)पुरुषभ्रूप्रदेशगता दीर्घता
पूर्वाह्‍णः, तपमा मध्याह्नः, परावृत्य दर्शनमपराह्‍णः, अस्तमयासन्नताभिसन्धिः सन्ध्येति ।
रात्रेः प्रारम्भो निशामुखम्, निशामुखाद् रात्रेस्तुर्यांशः प्रदोषः, अर्धरात्रमुभयतो निशाष्टमो
निशीथः, निशीथात् तावन्मात्रमपररात्रः, परतो निशावशेषः प्रभावमिति क्रियाविशेषैः
कालविशेषावगमः । तथा हि—</p>
<b><lg>
<l>शयाने शोरते रात्रौ दिवा जाग्रति जाग्रति ।</l>
<l>जगत्प्रदीपे पद्मानि कलत्राणीव भर्तरि ॥ ३५ ॥</l>
</lg></b>
<b><lg>
<l>रतान्तकालकान्तस्त्रीदृग्विलासैकसाक्षिणी ।</l>
<l>निशा नीलोत्पलानीके निमीलति निमीलति ॥ ३६ ॥</l>
</lg></b>
<b><lg>
<l>चञ्च्वग्रचुम्बिताऽऽताम्रचूताङ्‌कुरकदम्बकैः ।</l>
<l>कथ्यते कोकिलैरेव मधुर्मधुरकूजितैः ॥ ३७ ॥</l>
</lg></b>
<b><lg>
<l>दिवाकरकरालातपतानिर्दग्धवीरुधः ।</l>
<l>मार्गास्समल्लिकामोदा भाविग्रीष्मस्य शंसिनः ॥ ३८ ॥</l>
</lg></b>
<b><lg>
<l>शिखण्डिमण्डलारब्धचण्डताण्डवडम्बरैः ।</l>
<l>प्रावृडाख्यायते मेघमेदुरैर्मेदिनीधरै ॥ ३९ ॥</l>
</lg></b>
<b><lg>
<l>मौक्तिकाकारविस्तारि तारानिकरचित्रितम् ।</l>
<l>शरत् पिशुनतां याति यामुनाम्भोनिभं नभः ॥ ४० ॥</l>
</lg></b>
<b><lg>
<l>आयामियामिनीभोगसफलाभोगविभ्रमाः ।</l>
<l>हेमन्तमभिनन्दन्ति सोष्माणस्तरुणीस्तनाः ॥ ४१ ॥</l>
</lg></b>
<b><lg>
<l>आस्कन्दन—दलत्कुन्दकलिकोत्करदन्तुराः ।</l>
<l>वदन्ति शिशिरं वातास्तुषारकणकर्कशाः ॥ ४२ ॥</l>
</lg></b>
<p>बाल्यकौमारयौवनादयो मौग्ध्यमाध्यप्रागल्भ्यादयश्‍च क्रियाविशेषव्यङ्ग्याः
कालविशेषा एव । वयो हि देहिनां वत्सरादिभिः कालभेदः; वयोनिमित्ताश्‍च तेषां
मौग्ध्यादय इति । उच्यते—</p>
﻿
<pb n="216"/>
<b><lg>
<l>उत्तालालकभञ्जनानि कबरीभारेषु शिक्षारसो
दन्तानां परिकर्म नीविनहनं भ्रूलास्ययोग्याग्रहः ।</l>
<l>तिर्यग्लोचनवल्‍गितानि वचसां छेकोक्तिसङ्क्रान्तयः
स्त्रीणां म्लायति शैशवे प्रतिकलं कोऽप्येष केलिक्रमः ॥ ४३ ॥</l>
</lg></b>
<p>(बारा. ३.२३)</p>
<p>व्यसनोत्सवनित्यनैमित्तिकक्षणप्रकीर्णचन्द्रोदयचन्द्रास्तमयप्रभृतयश्‍च कालव्यपदेश—
भाजो गोदोहादिवद् वेदितव्याः । अपि च</p>
<b><lg>
<l>पराव/पर—चिरक्षिप्र—क्रमोत्क्रम—विभागवान् ।</l>
<l>कालक्रियाविशेषाभिव्यङ्ग्ययरीतिः प्रतीयताम् ॥ ४४ ॥</l>
</lg></b>
<p>तथा हि— उत्पत्त्यादिक्रियाणां प्रथमत्वे परः; यथेयं बाला ज्येष्‍ठा च; वैपरीत्ये
पुनरपरः, यथैषा प्रगल्भा कनिष्‍ठा च । साधनानां मन्दसंपातित्वे चिरः, यथा वत्स्यति
कालः पक्ष्यते तालः, भोक्ष्यते तालफलम्; तदन्यथात्वे क्षिप्रः, यथोद्भिन्नश्‍च वंशकरीरः
शिरागतश्‍च प्रमाणम् । क्रियाणामपौर्वापर्ये युगपत्, यथा कपित्थयोः प्रतिभेदः, मेषयोरभिघातः ।
पौर्वापर्ये त्वयुगपत्, यथा दिवसाग्रतो निशा, निशाग्रतो दिवस इति । सेयं वस्तुनश्शक्तिः
पाकप्रभवा स्वाभाविकी क्रियैव; क्रियापरिच्छेदहेतुः कालः; क्रियाश्‍च भूता भविष्यन्ति,	
वर्तमानाः अव्यक्ताश्‍च । तत्र व्यतिपतितसाधनभूता यथाऽपाक्षीदिति; अनागताऽसन्निहित—
साधना च भविष्यति यथा पक्ष्यतीति; आवाप्‍ता अप्रच्युतस्वरूपा वर्तमाना यथा पचतीति;
अनिर्धारितविशेषा अव्यक्ता यथा पचेदयमिति । तन्निबन्धनश्च लोके अद्य, श्वः, परश्वः,
परेद्युः, अन्येद्युः, उभयेद्युः, इदानीम्, एतर्हि, ऐषमः, परूत्, परारि, शश्वत्, स्वः, भूः,
सद्युः, पुरा, ह, स्म, यावत्, तदा, यदा, अन्यदा, एकदा, सदेति व्यवहारः लुङादीनां
भूतादिषु स्मरणमिति ।</p>
<p>अन्ये पुनः क्रियाव्यतिरिक्तमनुदयास्तमयमभिन्नमनवच्छिन्नदेशं च द्रव्यं
पृथग्विधानेकशक्तिशतसहस्त्रपाकायतनं जगत्प्रवृत्तिनियमकारणं क्रियापरिच्छेदहेतुमदृष्‍टाद्यपेक्षं
कालमाचक्षते । स च क्रियापरिच्छेद्यः किलेति केचित्; आहुश्‍च "नित्यो व्यापी
संप्रतिभूतभविष्यत्क्रियासमावेशात् आकाशकल्प एको द्रव्यात्मा भिद्यते कालः ॥"
तच्‍चासमीचीनमेवेति ब्रूमः । क्रिया हि साध्यत्वात् साधनमेवापेक्षते । न च क्रियाविशिष्‍टस्यापि
द्रव्यात्मनः कालकारकेण संबन्धो घटते, द्वयोरपि सिद्धत्वात् । तस्माद् द्रव्यरूपे क्रियारूपे
﻿
<pb n="217"/>
वा कालः क्रियामेव विशेषयति । सा च तद्विशिष्‍टा कारकविशेषमुपतिष्ठते । यदाह—</p>
<b><lg>
<l>गुणः कृतात्मसंस्कारः प्रधानं प्रतिपद्यते ।</l>
<l>प्रधानस्योपकारित्वे तथा भूयसि वर्तते ॥ ४५ ॥</l>
</lg></b>
<b><lg>
<l>कलाभिः पृथगर्थाभिः प्रविभक्तं स्वभावतः ।</l>
<l>केचिद्‍बुद्ध्यनुसंधानलक्षणं तं प्रचक्षते ॥ ४६ ॥</l></lg></b>(वाप.३.९.५७)
<b><lg>
<l>सत्तालक्षणमन्ये तु क्षणरूपं तथाऽपरे ।</l>
<l>देवतावस्तुशक्‍त्यात्मस्वरूपमपरे विदुः ॥ ४७ ॥</l>
</lg></b>
<b><lg>
<l>तमस्य लोकयन्त्रस्य सूत्रधारं प्रचक्षते ।</l>
<l>प्रतिबन्धाभ्यनुज्ञाभ्यां तेन विश्वं विभज्यते ॥ ४८ ॥</l>
</lg></b>
<b><lg>
<l>प्रतिबद्धाश्‍च यास्तेन चित्रा विश्वस्य शक्‍तयः ।</l>
<l>तास्स एवानुजानाति यथा तन्त्रशकुन्तिकाः ॥ ४९ ॥</l></lg></b>(वाप.३.९.१५)
<b><lg>
<l>प्रतिबन्धाभ्यनुज्ञाभ्यां वृत्तिर्या तस्य शाश्वती ।</l>
<l>तया विभज्यमानोऽसौ लभते क्रमरूपताम् ॥ ५० ॥</l></lg></b>(वाप. ३.९.७०)
<b><lg>
<l>तृणराजस्य या वृद्धिस्तवचिसारस्य व दधत् ।</l>
<l>चिरक्षिप्रादिभेदे च कालतत्त्वं विकल्पते ॥ ५१ ॥</l>
</lg></b>
<b><lg>
<l>व्यतिक्रमेऽपि मात्राणां न तस्यास्ति व्यतिक्रमः ।</l>
<l>न गन्तृगतिभेदेन मार्गभेदोऽस्ति कश्‍चन ॥ ५२ ॥</l></lg></b>(वाप.३.९.७४)
<b><lg>
<l>दूरान्तिकव्यवस्थानमध्वादि करणं यथा ।</l>
<l>चिरक्षिप्रव्यवस्थानं कालोऽधिकरणं तथा ॥ ५३ ॥</l></lg></b>(वाप.३.९.४७)
<b><lg>
<l>क्रियोपाधिस्स या भूतभविष्यद्‍वर्तमानताः ।</l>
<l>परावरविभागार्थे स शक्तीः प्रतिपद्यते ॥ ५४ ॥</l></lg></b>(वाप.३.९.३७)
<b><lg>
<l>भूतानां चैव यद् रूपं रूपं यद् भाविनामपि ।</l>
<l>सुदुर्दर्श इवादर्शे काल एवोपलभ्यते ॥ ५५ ॥</l>
</lg></b>
﻿
<pb n="218"/>
<b><lg>
<l>क्रियाभेदाद् यथैकस्मिंस्तक्षाद्याख्या प्रवर्तते ।</l>
<l>क्रियाभेदात् तथैकस्मिन् नृत्वाख्या चोपजायते ॥ ५६ ॥</l></lg></b>(वाप. ३.९.३२)
<b><lg>
<l>विशिष्‍टमवधिं तं तमुपादायावकल्पते ।</l>
<l>कालः कालविदामेकः कलादिप्रविभक्तये ॥ ५७ ॥</l></lg></b>(वाप. ३.९.६८)
<b><lg>
<l>तृणपर्णलतादीनि यथा स्त्रोतोऽवकर्षति ।</l>
<l>प्रवर्तयति कालोऽपि मात्रा मात्रावतां तथा ॥ ५८ ॥</l></lg></b>(वाप. ३.९.४१)
<b><lg>
<l>प्रारम्भावेशनिष्‍ठासु स्थितिविप्रतिपत्तिषु ।</l>
<l>साम्योत्कर्षापकर्षेषु निमित्तं काल इष्यते ॥ ५९ ॥</l>
</lg></b>
<b><lg>
<l>संसर्गिणां तु ये भेदा विशेषास्तस्य ते मताः ।</l>
<l>संभिन्नस्तैर्व्यवस्थानां कालो भेदाय कल्पते ॥ ६० ॥</l></lg></b>(वाप. ३.९.८)
<b><lg>
<l>प्रतिव्यवस्थं कालस्य व्यापारोऽत्र व्यवस्थितः ।</l>
<l>कालो वा विश्वरूपात्मा व्यापार इति कथ्यते ॥ ६१ ॥</l></lg></b>(वाप. ३.९.१२)
<b><lg>
<l>क्रियावच्छेदहेतुं वा क्रियावच्छेद्यमेव वा ।</l>
<l>कालत्मानमनाश्रित्य व्यवहर्तुं न शक्यते ॥ ६२ ॥</l>
</lg></b>
<b><lg>
<l>तस्याव्यक्तस्वरूपस्य व्यवहारे क्रियाकृताः ।</l>
<l>भूतादयो महाभेदा यान् लोको नातिवर्तते ॥ ६३ ॥</l></lg></b>(वाप.३.९)
<p>के पुनस्ते? यान् भूत उपाधौ (भूताद्युपाधौ) लुङादिविषयानुदाहरिष्यामः ॥</p>
<p>तदेतद् द्रव्यात्मनः क्रियात्मनो वा क्रियापरिच्छेदिनः कालस्य स्वरूपमभिहितम् ।</p>
<p>अथापरमपरिमेयात्मनो देवतादिरूपस्य स्वशक्तिनिमित्तविश्वप्रवृत्तिपरिच्छेद्यस्य तस्य
परिच्छेदिनो वा क्रियाहेतुशक्‍त्यायतनभूतं द्रव्यरूपपरिणतं विवृत्तं वा, यत् समस्तविवृत्त—
संग्रहानुग्रहादिनित्यनैमित्तिकादिरूपं स्वरूपमस्तिः तत् पुरस्तात् प्रतिपादितं, अग्रतश्‍च
विशेषतः प्रतिपादयिष्यत इति नेह प्रतन्यते, संबन्धावच्छेदार्थं तु लेशतोऽ—
भिधीयत इति । तत्प्रभेदाद् द्रव्यरूपोऽपि कालश्‍चतुर्धा— <b>नित्यो, नैमित्तिकः, स्वाभाविको,
वैपरामार्शिक</b> इति । तेषु —</p>
﻿
<pb n="219"/>
<p><b>१. नित्यः</b> शाश्वतिको, वैकल्पिकः नैयोगिकश्‍च त्रिधा ।</p>
<p><b>२. नैमित्तिको</b>ऽपि औद्योगिकः, औपभोगिकः प्रायोगिकश्‍चेति त्रिविधः । एवं</p>
<p><b>३. स्वाभाविको</b>ऽपि आगन्तुकः, नैसर्गिकः, सांसर्गिक इति त्रिधा ।</p>
<p><b>४. वैपरामार्शिको</b>ऽपि सङ्कीर्णः, प्रकीर्णो, विप्रकीर्ण इति त्रिधैव ।</p>
<p>(<b>१. नित्यः</b>)</p>
<p>(<b>शाश्वतिकः</b>) तेषु क्षणनिमेषनाडिकामुहूर्तप्रहराहोरात्रस्वरूप<b>श्शाश्वतिकः</b> ।</p>
<p>अयं हि शश्वत्प्रवर्तमानो नावधिविशेषमपेक्षते । यथा—</p>
<b><lg>
<l>क्षणे निमेषे नाङ्या वा मुहूर्ते प्रहरेऽह्नि वा ।</l>
<l>गते त्वमेष्यसीत्युक्ते रूरोध पथिकं प्रिया ॥ ६४ ॥</l>
</lg></b>
<p>(<b>वैकल्पिकः</b>) दिनरात्रिपक्षमासर्त्वयनरूपो <b>वैकल्पिकः</b> ।</p>
<p>अयं हि सुर्योदयादिविशिष्‍टमवधिमपेक्षमाणो विकल्पाय प्रभवति । यथा—</p>
<b><lg>
<l>दिनानि रात्रयः पक्षमासावृतुरथायनम् ।</l>
<l>जरा वै यद्यदङ्गानां तत् तत्प्रेम्णो रसायनम् ॥ ६५ ॥</l>
</lg></b>
<p>(<b>नैयोगिकः</b>) संवत्सरयुगकल्पमन्वन्तरप्रलयमहाप्रलयरूपो <b>नैयोगिकः</b> ।</p>
<p>अयं हि बृहस्पतिनारायणपुरमथनब्रह्मणां राश्यादिप्रवृत्तिशेषविशिष्‍टमेवावधिमपेक्षमाणः
प्राणिनो विशिष्‍टासु प्रवृत्तिषु नियुङ्क्ते । यथा—</p>
<b><lg>
<l>संवत्सरैर्युगैः कल्पैर्मनुभिः प्रलयैः क्षयैः ।</l>
<l>हीयते हि जगत् सर्वमेकः कामो न हीयते ॥ ६६ ॥</l>
</lg></b>
<p>तेऽमी शाश्वतिकवैकल्पिकनैयोगिकास्रयोऽपि कालभेदा नित्या उच्यन्ते,
नित्यरूपेणैवानिवारितप्रवृत्तित्वात् ।</p>
<p>(<b>२. नैमित्तिकः</b>)</p>
<p>(<b>औद्योगिकः</b>) प्रातःप्रत्यूषप्राह‌णमध्याह्नसन्ध्यारूप <b>औद्योगिकः</b> ।</p>
<p>अयं ह्यपेक्षिताहर्भागपौर्वापर्यावधिः प्राणिनां प्रबोधोत्थानस्‍नानभोजनप्रसाधन—
विहारादेरूद्योगस्य निमित्तं भवति । यथा—</p>
<b><lg>
<l>प्रातःप्रत्यूषयोस्स्‍नाति भुङ्क्ते सन्ध्यापराहणयोः ।</l>
<l>प्राहणमध्याह्नयोर्यूनां शेते मनसि मन्मथः ॥ ६७ ॥</l>
</lg></b>
﻿
<pb n="220"/>
<p>अयं ह्यपेक्षितरात्रिविभागापौर्वापर्यावधिः कामिनां दूतीसंप्रेषणप्रेक्षानिद्रासुख—
मधुपानाभिसरणादेरूपभोगस्य निमित्तं भवति । यथा—</p>
<b><lg>
<l>निशामुखे प्रदोषे च निशीथापररारत्रयोः ।</l>
<l>इन्दोः प्रकशे नाशे व सुप्‍तः कामो विबुध्यते ॥ ६८ ॥</l>
</lg></b>
<p>(<b>प्रायोगिकः</b>) शरद्धेमन्तशिशिरवसन्तग्रीष्मवर्षारूपः <b>प्रायोगिकः</b> ।</p>
<p>अयं ह्यपेक्षितसंवत्सरविषु— पौर्वापर्यावधिं प्राणिनां कामकृतचित्तवैकृतानां प्रयोगनिमित्तं
भवति । यथा—</p>
<b><lg>
<l>शरद्धेमन्तयोरन्यदन्यद् वर्षावसन्तयोः ।</l>
<l>हिमर्तुग्रीष्मयोरन्यत् कामावस्था प्रवर्तते ॥ ६९ ॥</l>
</lg></b>
<p>तेऽमी त्रयोऽप्यौद्योगिकौपयोगिकप्रायोगिकाः कालभेदा <b>नैमित्तिका</b> उच्यन्ते ।
नित्यत्वेऽप्येषामुद्योगादेर्निमित्तत्वात् ।</p>
<p>(<b>३. स्वाभाविकः</b>)</p>
<p>(<b>आगन्तुकः</b>) मदप्रमदाभ्युदयोत्सवव्यसनपरिहासाभिरूप <b>आगन्तुकः</b> ।</p>
<p>स हि विशिष्‍टक्रियोपनिपतादिकमवधिमपेक्षमाणः प्राणिनां मदप्रमदादिरूपेणैवागच्छति ।
</p>
<p>यथा—</p>
<b><lg>
<l>मदप्रमदहर्षेषु व्यसनेषूत्सवेषु च ।</l>
<l>परिहासेषु च प्रायः कामस्संमानमर्हति ॥ ७० ॥</l>
</lg></b>
<p>(<b>नैसर्गिकः</b>) बाल्यकौमारयौवनमौग्ध्यमाध्यस्थ्यप्रागल्भ्यादिरूपो <b>नैसर्गिकः</b> ।</p>
<p>अयं हि वयोविभागादिकं विशिष्‍टमेवावधिमपेक्षमाणः प्राणिनां निसर्गत एव भवति ।</p>
<p>यथा—</p> 
<b><lg>
<l>मौग्ध्यप्रागल्भ्यमाध्यस्थ्यबाल्यकौमारयौवनैः ।</l>
<l>आतिष्‍ठति पदैष्षड्‌भिः स्‍त्रीजातिं कामषट्पदः ॥ ७१ ॥</l>
</lg></b>
<p>(<b>सांसर्गिकः</b>) परापरयौगपद्यचिरक्षिप्ररूप<b>स्सांसर्गिकः</b> ।</p>
<p>अयं हि प्रवृत्तिसाधनानां पूर्वापरत्वे सहैकत्वे मन्दशीघ्रसमपातित्वे च क्रियास्वपेक्षमाणो
मिथः संसर्गाय प्रभवति । यथा—</p>
<b><lg>
<l>क्रमेण युगपत् पूर्वमग्रतो द्राक् चिरेण वा ।</l>
<l>समासजन्त्यः चेतांसि न ज्ञायन्ते स्मरार्तयः ॥ ७२ ॥</l>
</lg></b>
<p>तेऽमी आगन्तुकनैसर्गिकसांसर्गिकास्‍त्रयोऽपि कालभेदाः <b>स्वाभाविका</b> उच्यन्ते, स्वभावत
एव प्रवर्तमानत्वात् ।</p>

<pb n="221"/>
<p>(<b>४. वैपरामर्शिकः</b>)</p>
<p>(<b>सङ्कीर्णः</b>) देश्यक्रीडाकेलिकेलिद्यूतव्रतगोष्ठीप्रेक्षादिरूप<b>स्सङ्कीर्णः</b> । स हि विशिष्टं तं
तमवधिमपेक्षमाणस्संभूय प्रवर्तितस्सङ्कीर्ण एव भवति । यथा—</p>
<b><lg>
<l>व्रतेषु गोष्ठीप्रेक्षासु केलिद्यूतेषु केलिषु ।</l>
<l>देश्यक्रीडासु चानङ्गः पुनरङ्गेन युज्यते ॥ ७३ ॥</l>
</lg></b>
<p>(<b>प्रकीर्णः</b>) विविक्तदीर्घिकोद्यानसौधक्रीडादिदर्शनादिरूपः <b>प्रकीर्णः</b> । स ह्येकस्य वा
परिमितपरिवारस्य वा विशिष्टावधिक एव प्रकीर्णकन्यायेन यदाकदाचिदुत्पद्यते ।</p>
<p>यथा—</p>
<b><lg>
<l>विविक्त—दीर्घिकोद्यान—सौध—क्रीडादि—दर्शने ।</l>
<l>लतावेश्मोपवेशे च कामः कामेन युज्यते ॥ ७४ ॥</l>
</lg></b>
<p>(<b>विप्रकीर्णः</b>) अष्टमीचन्द्रकेन्द्रीत्सवयक्षरात्रिकुन्दचतुर्थीसुवसन्तकमदनत्रयोदश्यादिरूपो
<b>विप्रकीर्णकः</b> । स हि विशिष्टमष्टम्यादिकालभेदावधिमपेक्षमाणः कामिभिर्निर्वर्त्यते ।
समस्तेष्वपि देशेषु विप्रकीर्ण इव दृश्यते इति । यथा—</p>
<b><lg>
<l>अष्टमीचन्द्रके कुन्दचतुर्थ्यों सुवसन्तके ।</l>
<l>स्मरस्स्मरार्चा—शक्रार्चा—यक्षरात्रिषु वर्धते ॥ ७५ ॥</l>
</lg></b>
<b><lg>
<l>स एव कालः कार्त्स्न्येन द्विरूप इव दर्शितः ।</l>
<l>क्रियापदैकवाच्यो यः क्रियायास्साधनं च यः ॥ ७६ ॥</l>
</lg></b>
<p>(<b>३. कारकम्</b> /द्रव्यम् (साधनपदार्थः))</p>
<p>किं <b>पुनस्साधनम्</b>? स्वपराश्रितक्रियाभिनिर्वृत्तिहेतुश्शक्तिम<b>द्‍द्रव्यं</b>, यत् <b>कारकम्</b>
इत्याचक्षते । कारकशब्दश्‍चायमव्युत्पन्नः <b>क्रियानिमित्तवचनो लोकतस्सिद्धः करोतीति
वा कारकशब्देन शक्तिमद् द्रव्यमुच्यते</b> । तथा हि—</p>
<b><lg>
<l>निष्पन्नमात्रे कर्तृत्वं सर्वत्रैवास्ति कारके ।</l>
<l>व्यापारभेदापेक्षायां करणादित्वसंभवः ॥ ७७ ॥</l>
</lg></b>
<b><lg>
<l>पुत्रस्य जन्मनि यथा पित्रोः कर्तृत्वमुच्यते ।</l>
<l>अयमस्मादियं त्वस्मादिति भेदविवक्षया ॥ ७८ ॥</l>
</lg></b>
<b><lg>
<l>शक्तिमात्रासमूहस्य विश्वस्यानेकधर्मिणः ।</l>
<l>सर्वथा सर्वदा भावात् क्वचित् किञ्चिद् विवक्ष्यते ॥ ७९ ॥</l>
</lg></b>

<pb n="222"/>
<b><lg>
<l>सर्वत्र सहजा शक्तिर्यावद्‍द्रव्यमवस्थिता ।</l>
<l>क्रियाकाले त्वभिव्यक्तिराश्रयः परकारिणी ॥ ८० ॥</l>
</lg></b>
<b><lg>
<l>स्वाङ्गसंयोगिनः पाशा दैत्यानां वारुणा यथा ।</l>
<l>व्यज्यन्ते विजिगीषूणां द्रव्याणां शक्तयस्तथा ॥ ८१ ॥</l></lg></b>(वाप. ३.७.३०)
<b><lg>
<l>तैक्ष्ण्यगौरवकाठिन्यसंस्थानैः स्वैरसिर्यदा ।</l>
<l>भेद्यं प्रति व्याप्रियते शक्तिमान् गृह्यते तदा ॥ ८२ ॥</l></lg></b>(वाप. ३.७.३१)
<b><lg>
<l>स्वाश्रये समवेतानां तद्वदेवाश्रयान्तरे ।</l>
<l>क्रियाणामभिनिष्पत्तेर्निमित्तं शक्तिरिष्यते ॥ ८३ ॥</l>
</lg></b>
<b><lg>
<l>तत्त्वे वा व्यतिरेके वा व्यतिरिक्‍तैव सोच्यते ।</l>
<l>शब्दप्रमाणको लोकस्स शास्त्रेणानुगम्यते ॥ ८४ ॥</l></lg></b>(वाप. ३.७.३८)
<p>तत्र शक्तिमतो <b>द्रव्यस्य</b> कारकाख्यायामवान्तरव्यापारनिबन्धनाः <b>षडुपाख्या</b> भवन्ति,
<b>१. कर्ता, २. कर्म, ३. करणम्, ४. संप्रदानम्, ५. अपादानम्, ६. अधिकरणम्</b>
चेति । तेषु—</p>
<p><b>स्वतन्त्रः कर्ता</b> ।</p>
<p>किं पुनस्तस्य स्वातन्त्र्यम्, यत् करणादीनि प्रयुङ्क्ते, न तैः प्रयुज्यते, तानि
न्यक्करोति, न तैर्न्यक्क्रियते, न तैर्निर्वर्त्यते, तानि निर्वर्तयति, तानि प्रतिनिधत्ते, न तैः
प्रतिनिधीयते; तेभ्यस्सः प्रथममात्मानं लभते, न तानि । तस्मात् स तैर्विनाऽपि दृश्यते,
न तानि तेनेति । तदाह—</p>
<b><lg>
<l>प्रागन्यतश्शक्तिलाभान्न्यग्भावापादनादपि ।</l>
<l>तदधीनप्रवृत्तित्वात् प्रवृत्तानां निवर्तनात् ॥ ८५ ॥</l></lg></b>(वाप. ३.७.१०१)
<b><lg>
<l>अदृष्टत्वात् प्रतिनिधेः प्रविवेके च दर्शनात् ।</l>
<l>आरादप्युपकारित्वे प्राधान्यं कर्त्तुरुच्यते ॥ ८६ ॥</l></lg></b>(वाप. ३.७.१०२)
<p>कथं तर्हि कर्तृशक्त्या न्यक्कृतेषु करणादिषु कारकत्वम्, स्वव्यापारे प्रधानव्यापारे
च स्वातन्त्र्यात् । तदुक्तम्—</p>
<b><lg>
<l>गुणक्रियाणां कर्तारः कर्त्रा न्यक्कृतशक्तयः ।</l>
<l>करणत्वादिभर्जाताः क्रियाभेदानुवादिभिः ॥ ८७ ॥१</l>
</lg></b>
<!-- NOTES pg=222!-->
१. वाक्यपदीये ३.७.२०—३.७.२१ इति कारिकयोः पूर्वार्द्धे ।

<pb n="223"/>
<b><lg>
<l>व्यस्ता(न्यक्‍ता)यामपि संपूर्णैस्स्वव्यापारैस्समन्विताः ।</l>
<l>स्वातन्त्र्यमुत्तरं लब्ध्वा प्रधाने यान्ति कर्तृताम् ॥ ८८ ॥१</l>
</lg></b>
<b><lg>
<l>यथा राज्ञो नियुक्तेषु योद्ध‍ृत्वं योद्‍धृषु स्थितम् ।</l>
<l>तेषु वृत्तौ तु लभते राजा जयपराजयौ ॥ ८९ ॥</l></lg></b>(वाप. ३.७.२२)
<b><lg>
<l>तथा कर्त्रा नियुक्तेषु सर्वेष्वेकार्थकारिषु ।</l>
<l>कर्तृत्वं करणादित्वैरुत्तरं न विरुध्यते ॥ ९० ॥</l></lg></b>(वाप. ३.७.२३)
<p>कर्त्रादीनां च षण्णामपि प्रत्येकं त्रिप्रकारत्वा<b>दष्टादशप्रभेदा</b> भवन्ति । तत्र —</p>
<p><b>कर्ता</b> स्वतन्त्रः, हेतुः, कर्मकर्ता च ।</p>
<p><b>कर्म</b> निर्वर्त्यं, विकार्यं प्राप्यं च ।</p>
<p><b>करणं</b> बाह्यमाभ्यन्तरं बाह्याभ्यन्तरं च ।</p>
<p><b>संप्रदानं</b> ददातिकर्माप्यं, कर्ममात्राप्यं क्रियाप्यं च ।</p>
<p><b>अपादानं</b> निर्दिष्टविषयमनिर्दिष्टविषयमुपात्तविषयमपेक्षितक्रियं च ।</p>
<p><b>अधिकरणं</b> वैषयिकमौपश्लेषिकं नैमिक्तिकं चेति ।</p>
<p>(<b>१. कर्ता</b>)</p>
<p>(<b>स्वतन्त्रः —६</b>) तच्च(त्र)कर्तृभेदेषु <b>स्वतन्त्रः</b> समर्थोऽसमर्थस्समर्थासमर्थः, संबन्धोऽसंबन्ध—
स्संबन्धासंबन्धश्‍च । तेषु—</p>
<p><b>समर्थो</b> यथा— व्रजति, पचति, अस्ति, श्वेतते ।</p>
<p><b>असमर्थो</b> यथा— जायते, विरमति, नश्यति, विकरोति ।</p>
<p><b>समर्थासमर्थो</b> यथा— चैत्रस्य रुजति, चैत्रस्यामयति, चोरं ज्वरयति, चोरं संतापयति ।</p>
<p><b>संबन्धो</b> यथा प्रियं दृष्ट्वा सुखं भवति, रिपुं दृष्ट्वा दुःखमुत्पद्यते, रम्यं श्रुत्वा
दिदृक्षा जायते, रहः प्राप्य रतिर्निर्वर्तते ।</p>
<p><b>असंबन्धो</b> यथा— मेरौ दोग्धरि धरित्रीमद्रयो दुदुहुः, पञ्चभिर्हलैः क्षेत्रं ग्रामणीः
कर्षति, शैलैर्वाल्मीकिरम्मोधिं बन्धयति, उज्जनिन्याः प्रस्थितो माहिष्मत्यां
सूर्यमुद्गमयति ।</p>
<p><b>संबन्धासंबन्धो</b> यथा— भवति पचति, भवति पक्ष्यति, भवत्यपाक्षीत्, भवेदपि
भवेत्, स्यादपि स्यात् ।</p>
<!-- NOTES pg=223!-->
१. वाक्यपदीय ३.७.२०—३.७.२१ इति कारिकयोः उत्तरार्द्धे ।

<pb n="224"/>
<p>(<b>हेतुः —६</b>) कर्मप्रयोजकः, कर्तृप्रयोजकः, कर्मकर्तृप्रयोजकः, हेतुप्रयोजकः, अहेतुप्रयोजकः
हेत्वहेतुप्रयोजकश्‍च । तेषु—</p>
<p><b>कर्मप्रयोजको</b> यथा— गां दोग्धि पयः, पौरवं गां याचते, गर्गाञ्छतं दण्डयति,
काशान् कटं करोति ।</p>
<p><b>कर्तृप्रयोजको</b> यथा— यज्ञदत्तः पाचयति, माठरः पाठयति, भिक्षा वासयति,
कारीषोऽग्निः अध्यापयति ।</p>
<p><b>कर्मकर्तृप्रयोजको</b> यथा— आरोहयति हस्तितं हस्तिपकः, आरोहयते हस्तिनं हस्तिपकः,
आरोहयते हस्ती, निषादयति क्रमेलकमौष्ट्रिकः, श्रपयति यवागूं यज्ञदत्तः,
साधयति ओदनं सूपकार इति । कथं पुनः श्रायति—सियति—कर्त्रोर्यवाग्वोदनयोः
कर्मकर्तृत्वं घटते?</p>
<p>श्रातिसिध्यती अकर्मकौ कर्मकर्तृविषयस्य पचेरर्थे वर्तेते । एतौ पुनः प्राकृतं
पच्यर्थमाहतुरिति ।</p>
<p><b>हेतुप्रयोजको</b> यथा—अवीवदत् प्रवीणो वीणां परिवादकेन, अपीपठत् कठो माणवकं
माठरेण, अजिघ्रपत् प्रियः कुसुमं कान्तया, अदूदुहद् गां वल्लवो गोपालकेन ।
कथं पुनः दुहिकर्तुः कर्तृप्रयोजकस्य हेतुत्वम्?</p>
<p>दुहेरन्तर्भूतणिजर्थत्वात् । वक्ष्यति हि—</p>
<b><lg>
<l>अन्तर्भूतणिजर्थानां दुहादीनां णिजन्तवत् ।</l>
<l>सिद्धं पूर्वेण कर्मत्वम् (णिजन्तं नियमस्तथा) ॥ ९१ ॥</l></lg></b> इति (वाप. ३.७.७३) ।
<p><b>अहेतुप्रयोजको</b> यथा— संवर्मयति, अतिहस्तयति, अभिषेणयति, उपश्लोकयति ।</p>
<p><b>हेत्वहेतुप्रयोजको</b> यथा— पुत्र उपाध्यायमध्यापयति, कन्या नदौ न (?) वर्तयति,
याज्ययाजकौ याजयति, कन्यावरौ विवाहयति ।</p>
<p>(<b>कर्मकर्ता —६</b>) विकर्मकर्ता, प्रयोज्यकर्ता, कर्मप्रयोज्यकर्ता, प्रकृतिकर्ता, विकारकर्ता
प्रकृतिविकारकर्ता च । तेषु—</p>
<p><b>विकर्मकर्ता</b> यथा— अवकिरते हस्ती, ग्रथते माला, प्रस्नुते गौः, चिकीर्षते कटः ।</p>
<p><b>प्रयोज्यकर्ता</b> यथा— पाचयति देवदत्तेन, पाठयति विष्णुमित्रेण, भारयति भारं
वाहकेन, कारयति कटं वरुटेन ।</p>

<pb n="225"/>
<p><b>कर्मप्रयोज्यकर्ता</b> यथा— आरोहयते निषादिनं करेणुः, लावयते पामरं केदारः,
दर्शयते राजा भृत्यैः, अभिवादयते गुरुर्देवदत्तेन ।</p>
<p><b>प्रकृतिकर्ता</b> यथा—काष्ठानि भस्म भवन्ति, महद्भूतश्‍चन्द्रमाः, त्वद् भवन्ति ज्ञातयः,
मद् भवन्ति दायादाः ।</p>
<p><b>विकारकर्ता</b> यथा—मूत्राय संपद्यते यवागूः, अभ्यूषाय कल्पते यवानी, घटाय
कपालौ भवतः; सुवर्णपिण्डं कुण्डले भवतः ।</p>
<p><b>प्रकृतिविकारकर्ता</b> यथा—सङ्घीभवन्ति ब्राह्मणाः, वर्गीभवन्ति गावः वत्सो वृषस्संपद्यते,
बाला प्रगल्भा भवति ।</p>
<p>स एषोऽष्टादशप्रकारोऽपि अभिहितानभिहितप्रयुज्यमानाऽप्रयुज्यमानप्रसिद्धप्रकृता—
पेक्षितौपचारिकप्रकल्पितविकल्पितानुस्यूतसामान्यादिभेदादनेकधा कर्तृभेदस्संभवति । तत्र—</p>
<p><b>अभिहितो</b> यथा— स आस्ते, भवान् करोति ।</p>
<p><b>अनभिहितो</b> यथा— भवता कृतं, तेन सुप्यते ।</p>
<p><b>प्रयुज्यमानो</b> यथा— त्वं पचसि, अहं पचामि ।</p>
<p><b>अप्रयुज्यमानो</b> यथा— पचसि, पचामि ।</p>
<p><b>प्रसिद्धो</b> यथा— वर्षति, हेषते ।</p>
<p><b>प्रकृतो</b> यथा— भ्रेमुः, ववल्गुः ।</p>
<p><b>अपेक्षितो</b> यथा— इत्याचक्षते, यमयुङ्क्त ।</p>
<p><b>उपचरितो</b> यथा— धुनर्विध्यति, मञ्चाः क्रोशन्ति ।</p>
<p><b>प्रकल्पितो</b> यथा— आत्मनोऽपि नात्मानो जायन्ते, आत्मैवात्मानं जानाति ।</p>
<p><b>विकल्पितो</b> यथा— अहमन्यो वा गच्छतु, अन्योऽहं वा गच्छामि ।</p>
<p><b>अनुस्यूतो</b> यथा— स च त्वं च पचथः, त्वं चाहं च पचावः ।</p>
<p><b>सामान्यो</b> यथा— पचति पठति चेति । एते च भेदाः कर्मादिष्वपि यथासंभवमूहनीया
इति विभक्तः कर्ता ॥</p>
<p>(<b>२. कर्म</b>)</p>
<p>क्रियाप्यं <b>कर्म</b>; यदाह 'कर्तुरीप्सिततमं कर्म' (१.४.४९) इति ।</p>
<p>तत्तु त्रिविधं. <b>निर्वर्त्यं, विकार्यं प्राप्यमिति</b> ।</p>
<p>तत्र यदविद्यमानमुत्पाद्यते विद्यमानं वा जन्मादिना प्रकाश्यते <b>तन्निर्वर्त्यं,</b>

<pb n="226"/>
यदभिनिर्वृत्तमेव प्रकृत्युच्छेदेन गुणान्तराधानेन वा विकारमापद्यते तद् <b>विकार्यं</b>,
यस्य क्रियाकृतानां विशेषाणां सर्वथानुपलब्धिस्तत् <b>प्राप्यम्</b> । तदुक्तम्—</p>
<b><lg>
<l>यदसज्जायते सद्‌वा जन्मना यत् प्रकाशते ।</l>
<l>तन्निर्वर्त्य विकार्यं तु कर्म द्वेधा व्यवस्थितम् ॥ ९२ ॥</l></lg></b>(वाप. ३.७.४९)
<b><lg>
<l>प्रकृत्युच्छेदसंभूतं किञ्चित्‌काष्ठादिभस्मवत् ।</l>
<l>किञ्चिद् गुणान्तरापत्त्या सुवर्णादिविकारवत् ॥ ९३ ॥</l></lg></b>(वाप. ३.७.५०)
<b><lg>
<l>क्रियागत/कृतविशेषाणां सिद्धिर्यत्र न गम्यते ।</l>
<l>दर्शनादनुमानाद्‌वा तत् प्राप्यमिति कथ्यते ॥ ९४ ॥</l></lg></b> (वाप. ३.७.५१)
<p>तत्र निर्वर्त्ये विकार्यः प्राप्यधर्मस्स्वधर्मश्‍च विकार्ये प्राप्यधर्मस्स्वधर्मश्‍च, प्राप्ये तु
स्वधर्म एव । कः पुनरसौ— (वाप. ३.७.५३)</p>
<b><lg>
<l>आभासोप/सोऽवगमो व्यक्तिस्सोढत्वमिति कर्मणः ।</l>
<l>विशेषाः प्राप्यमाणस्य क्रियासिद्धौ व्यवस्थिताः ॥ ९५ ॥</l>
</lg></b>
<p>निर्वर्त्यविकार्ययोस्तु निर्वृत्तिविकार्यावेव । यथोच्यते—</p>
<b><lg>
<l>निर्वर्त्यादिषु तत् पूर्वमनुभूय स्वतन्त्रताम् ।</l>
<l>कर्त्रन्तराणां व्यापारे कर्म संपद्यते पुनः ॥ ९६ ॥ (वाप. ३.७.५४)</l>
</lg></b>
<p>(<b>निर्वर्त्यम्—६</b>)</p>
<p>तत्र <b>निर्वर्त्यम्</b> 'उत्पाद्यं' प्रकाश्‍यमुपसर्जनं विशेषणं व्यवहितमप्राप्यं' च । तेषु—
यदसदुत्पाद्यते <b>तदुत्पाद्यम्</b>, यथा संयोगं विधत्ते, सुखमुत्पादयति, विभागं कुर्वते,
दुःखं जनयति । विद्यमानमेव यदावरणापायादाविर्भवति तत् <b>प्रकाश्‍यम्</b>, यथा शब्दं
जनयति, पुत्रं सूयते, तैलं कुरुते, पयो दोग्धि । अप्रधानभूत<b>मुपसर्जनम्</b>, यथा कटं
कर्तुमारभते, ग्रामो वासयितुमिष्यते, पक्‍त्वोदनो भुज्यते, पक्तुमोदनश्‍चिन्त्यते ।
स्वानुरक्तप्रत्ययजनकं <b>विशेषणम्</b>, यथा भीष्ममुदारं कटं करोति, महान्तमव्यक्तं
शब्दमुच्चारयति, दीर्घायुषं गुणिनमात्मजं प्रसूते, चित्रमच्छपटं वयति । क्रियान्तरेण
व्यवधानवद् <b>व्यवहितम्</b>, यथा मासमास्ते, गोदोहं पचति, क्रोशमधीते, कुरून् (गच्छन्)
स्वपिति ।</p>
<b><lg>
<l>कालाध्वभावदेशानामन्तर्भूत— क्रियान्तरैः ।</l>
<l>सर्वैरकर्मकैर्योगे कर्मत्वमुपजायते ॥ ९७ ॥</l></lg></b> (वाप. ३.७.६७)

<pb n="227"/>
<p>सकर्मिकापि क्रिया द्रव्यादिकर्मण्येव निविशते, न कालादिकर्मणि, यथा मासमोदनं
पचति, क्रोशमनुवाकमधीते ।</p>
<b><lg>
<l>आधारत्वमिव प्राप्तास्ते पुनर्द्रव्यकर्मसु ।</l>
<l>कालादयो भिन्नकक्ष्या/कक्ष्यं यान्ति कर्मत्वमुत्तरम् ॥ ९८ ॥</l></lg></b> (वाप. ३.७.६८)
<p>क्रियाविशेषणम् <b>अप्राप्यम्</b>, यथा सुखमभिधत्ते, दुःखं निर्वर्तयति, मन्दं गच्छति,
शीघ्रमायाति ।</p>
<p>कथं पुनरुपसर्जनादीनां निर्वर्त्यमानता ? यथा निर्वर्त्यमानस्य 'यथा ह्यसौ कटं
निर्वर्तयति, एवं तद्‍गतभीष्मोदारादिकं तद्धर्ममपि इति । एवं शब्देऽपि । पक्वौदनो भुज्यत
इति । अत्र तु पाकेनौदनो निर्वर्त्यते; केवलं सास्य शक्तिः; प्रधानभुजिक्रियाविषयकर्म—
शक्तिसन्निधौ पक्‍त्युपसर्जनीभूताख्यातेन प्रधानशक्‍त्यभिधानेऽभिहितवत् प्रकाशते ।
पक्तुमोदनश्‍चिन्त्यत इत्यत्र पच्यर्थत्वात् चिन्तायाः यद्यपि पाकस्य वास्तवं प्रधानत्वं
तथाऽप्याख्यातप्रत्ययेन प्राधान्यतश्‍चिन्ताभिधानात् पचिक्रियोपसर्जनं भवति । अतस्तद्विषया
कर्मशक्तिः प्रधानशक्‍त्यभिधानेऽभिहितवद् भवति । एतेन कटः कर्तुमारभ्यते, ग्रामो गन्तुमिष्यते
इत्यपि व्याख्यातम् ।</p>
<p>ननु गमेर्ग्रामः, इषेरुभे कर्मणी, तत् कस्यात्रोपसर्जनता ? नैवम्; इषेरुभे कर्मणी
इति यदुच्यते तत्सामर्थ्यप्रदर्शनपरमवगन्तव्यम् । इष्यते ग्रामः किं कर्तुम्? गन्तुम्, ग्रामो
ग्राममिति वा । न पुनरिषेः युगपदुभे कर्मणी संभवतः । एवमहितेऽपि कटादिवदेव
मासादीनामासनादिभिरभिनिर्वर्त्यमानता प्रतीयते । तथा हि वक्तारो भवन्ति इह स्थितोऽयं
मासं निर्वर्तयतीति । एवं पचन् गोदोहम्, अधीयानः क्रोशं, स्वपन् कुरुन् इति कालभाव
गन्तव्यानामेव कुरुक्रोशादीनां कर्मत्वम् । यदाह—</p>
<p><b>कालभावाध्वगन्तव्याः कर्मसंज्ञा ह्यकर्मणाम् ॥ ९९ ॥</b> (मभा. १.४.४१) इति ।</p>
<p><b>अप्राप्यम्</b>— यत्क्रियाविशेषणत्वात् क्रियावदेव निर्वर्त्यमानम् । तत्क्रियायाः कथमिति
चेत्, पुरुषव्यापारसामान्याश्रयणात् । अप्राप्यत्वं पुनस्तस्य धात्वर्थाभिप्रायेण । न ह्यसौ
धात्वर्थेन प्राप्यते; अपि तु पुरुषव्यापारेण । धात्वर्थस्य तु तत्र करणत्वम् । विश्वजिता
यजेतेत्यादौ धात्वर्थनामधेयेभ्यो विश्वजिदादिभ्यः करणविभक्तिदर्शनादग्निष्टोमयाजी—
त्यादिसिद्ध्यर्थ 'करणे यजः' (३.२.८५) इति च सूत्रारम्भात् । अग्निष्टोमादयो हि
स्वर्गादिफलभावनायां करणम् ।</p>

<pb n="228"/>
<p>(<b>विकार्यं—६</b>)</p>
<p><b>विकार्यम्</b>— अविनाश्‍यं विनाश्‍यमीप्सितमनीप्सितमास्थितं कर्तृकर्म च । तत्र—</p>
<p><b>अविनाश्‍यं</b> यथा— सुवर्णं कुण्डलीकरोति, काण्डं लुनाति, कान्तां कोपयति,
प्रियं प्रसादयति ।</p>
<p><b>विनाश्‍यं</b> यथा— कुसूलं भिनत्ति, काष्ठं दहति, धानाः पिबति, उदपेषं पिनष्टि ।</p>
<p><b>ईप्सितं</b> यथा— स्त्रियं गच्छति, पयः पिबति ।</p>
<p><b>अनीप्सितं</b> यथा— चोरान् पश्‍यति, धनं त्यजति, विषं भक्षयति, अहिं लङ्घयति ।
कः पुनरेषां विकारः? प्रकृतेरन्यथात्वम्; न हि चोरादयो दर्शनादिविषया
भवन्ति ।</p>
<p><b>आस्थितं</b> यथा— पन्थानं गच्छति, नदीं तरति, पर्वतमारोहति, गर्तमुत्तरति । कः
पुनरन्यतोऽस्य भेदः ? । उच्यते—</p>
<b><lg>
<l>त्यागरूपं प्रहातव्ये प्राप्ये संदर्शनादिके/संसर्गदर्शनम् ।</l>
<l>आस्थितं कर्म यत् तत्र द्वैरूप्यं भजते क्रिया ॥ १०० ॥</l></lg></b> (वाप. ३.७.१३५)
<p><b>कर्तृकर्म</b> यथा— लूयते केदारस्स्वयमेव, पच्यत ओदनस्स्वयमेव, भिद्यते
कुसूलस्स्वयमेव, भज्यते काष्ठः स्वयमेवेति ।</p>
<p>(<b>प्राप्यम्—६</b>)</p>
<p><b>प्राप्यमपि</b> प्राप्यं, प्रयोज्यं, अपरिहार्यमभिहितमनभिहितमकथितं च । तत्र
<b>प्राप्यं</b> यथा— आदित्यं पश्‍यति, हिमवन्तं श्रृणोति, वेदमधीते, चर्चाः पारयति ।</p>
<p><b>प्रयोज्यं</b> यथा— माणवकं गमयति, शिष्यं बोधयति, ब्राह्मणमासादयति, पतिं
शाययति । ननु च विकार्यमेतत्; तन्न, प्रयोजकव्यापारमात्रस्य
विवक्षितत्वात् । विकारश्‍चैषां स्वक्रियानिबन्धन इति ।</p>
<p><b>अपरिहार्यं</b> यथा— विभागं जनयन् संयोगमुच्छिनत्ति, कटं कुर्वन् काशानाहरति,
ग्रामं गच्छन् वृक्षमूलान्युपसर्पति, आमिक्षां भावयन् वाजिनमाप्नोति ।</p>
<p><b>अभिहितं</b> यथा यथा— उष्ट्रासिकाः आस्यन्ते, हतशायिकाश्शय्यन्ते, रैपोषं
पुष्यति, उदपेषं पिनष्टि ।</p>
<p><b>अनभिहितं</b> यथा— 'पश्‍य मृगो' धावति, स्मरसि देवदत्त काश्‍मीरेषु वत्स्यामः, न
मर्षयामि यत् तत्र भवान् वृषलं याजयेत् ।</p>

<pb n="229"/>
<b><lg>
<l>भावरूपं तु यत् कर्म तदिहाभिहितं विदुः।
क्रियारूपं तु मन्यन्ते कर्माऽनभिहितं बुधाः ॥ १०१ ॥</l>
</lg></b>
<p>अथ <b>अकथितम्,</b> तद्यथा— गां दोग्धि पयः, पौरवं गां याचते, व्रजं गामवरुणद्धि,
माणवकं पन्थानं पृच्छति, पौरवं गां भिक्षते, वृक्षमपचिनुते फलानि,
माणवकं धर्मं ब्रूते, माणवकं धर्ममनुशास्ति, शतानीकं शतं जयति,
गर्गाञ्छतं दण्डयति, उपसरमश्वं मुष्णाति, अम्बुनिधिममृतं मन्थाति,
शाखां ग्रामं कर्षति, अजां ग्रामं नयति, एधान् ग्रामं हरति, भारं ग्रामं
वहति, एवं नगरं हरति भारम्, समाहर्तारमयुतं गृह्‍णाति, काशान् कटं
करोति ।</p>
<p>किं पुनरिहाकथितम्?</p>
<p>पयःप्रभृति ।</p>
<p>केनाकथितम्?</p>
<p>लकृत्यक्तखलर्थादिभिरिति । न हि पयःप्रभृतयो लादिभिः कथ्यन्ते, अपि तु
गवादयः; यथा दुह्यते गौः पयः, दोग्धव्या गौः पयः, सुदुहा गौः पय इति । यत्तु
तैराख्यायते तदीप्सिततमं प्रधानकर्म, प्रागेव क्रियासंबन्धात् । तदुक्तम्—</p>
<b><lg>
<l>तस्माच्छुद्धस्य दुहेर्भवति गवा पूर्वमेव संबन्धः ।</l>
<l>गोर्दुहिना पयसस्तु प्राक् तस्माल्लादयस्तस्मिन् ॥ १०२ ॥१</l>
</lg></b>
<p>एवं ग्रामा दिष्वपि आनयनादिभ्यः प्रागेव नयत्यादिसबंन्धात् लादिभिरभिधाने
तद्धितोत्पत्तिरवगन्तव्या । तच्चाख्यानतः कथितमुच्यते, तद्‍िवपरीतं त्वकथितमिति ॥
<b>'दुहियाचिरुधिप्रच्छिभिक्षिचियाम्'</b> (मभा. १.४.५१) इत्यादि,</p>
<b><lg>
<l>जिदण्डिमुषिमन्थानां गत्यर्थानामकीर्तिते ।</l>
<l>नीहृञ्वहिग्रहादीनामुपसंख्यानमिष्यते ॥ १०३ ॥</l></lg></b> (मभा. १.४.५१)
<p>अस्यार्थः दुह्यादीनां य उपयोगः प्रपूरणादिस्तस्य यन्निमित्तं पयःप्रभृति, यच्च ब्रुविशास्योः
क्रिया(क्रियया) धर्मादिकं(क)समवायेन संबध्यते तदपादानादिसंज्ञानामविधाने द्वितीया—
वाच्यमप्रधानकर्माकथितम् उच्यते । जिप्रभृतीनां चाप्रधानकर्मणस्तत्रैवोपसंख्यानमिति ।</p>
<!-- NOTES pg=229!-->
१. तस्माच्छुद्ध = य(त)स्माच्छब्दस्य शुद्ध राघवः

<pb n="230"/>
<p>अन्ये तूपयुज्यत इत्युपयोगः पयःप्रभृति, तस्य यन्निमित्तं गवादि ।
ब्रुविशासिगुणेन च प्रधानेन धर्मादिकर्मणा माणवकादि यत् संबध्यते
तदकथितमित्याचक्षते । तत्पक्षे लादिवाच्यानां गवादीनां प्राधान्यं (न) व्याहन्येत,
अकथितसंज्ञा च नार्था स्यात् । लादयश्‍च तेषामपि मते प्रधानकर्मण्येव, यथा अजा
नीयते ग्राममिति । यथोक्तम्—</p>
<b><lg>
<l>प्रधानकर्मण्याख्येये लादीनाहुर्द्विकर्मणाम् ।</l>
<l>अप्रधाने दुहादीनां ण्यन्ते कर्तुश्‍च कर्मणः ॥ १०४ ॥</l></lg></b> (मभा. १.४.४१) इति
<p>तन्मिथो विरुद्धार्थत्वादेषामेवाविमृश्‍यवादितामापादयति । कथं समान एव
योगक्षेमे गवादीनामप्राधान्यम्, अजादीनां च प्राधान्यम्, कथं वा प्रधानं गवादि
लादिभिरजादिवदेवाभिधीयते? किं च—</p>
<b><lg>
<l>अन्तर्भूतणिजर्थानां दुह्यादीनां णिजन्तवत् ।</l>
<l>सिद्धं पूर्वेण कर्मत्वं णिजन्तनियमस्तथा ॥ १०५ ॥</l></lg></b> (वाप. ३.७.७३)
<p>अस्मिन् पक्षे गवादीनां व्यक्तमेव प्रयोज्यत्वात् प्राक्‍सूत्रेणैव प्रधानकर्मत्वम् । तथा
च गां दोग्धि पय इत्यत्र गां पयः क्षारयतीत्यर्थः । यतो दुहिः प्रपूरणार्थः,
पूरणमाप्यायनं, प्रपूरणं तु विरेचनं, प्रेरणप्रस्थानादाविवार्थवैपरीत्याधानात् । यस्तु
णिजन्तादीनामपि 'गतिबुद्धि'(१.४.५२) इत्यादिना कर्मसंज्ञारम्भः, स पाचयति
देवदत्तेनेत्यादौ प्रयोज्यस्य कर्तुः कर्मसंज्ञा निर्वर्तयन्नियमार्थो भविष्यतीति विभक्तं कर्म ॥</p>
<p>(<b>३. करणम्</b>)</p>
<p>करणमुच्यते; तत्र क्रियां प्रत्युपात्तव्यापारेषु कर्मादिषु यद्‍व्यापारानन्तरं
क्रियासिद्धिविवक्षा तत्कारकं साधकतमं <b>करणमिति</b> । यदाह—</p>
<b><lg>
<l>क्रियायाः परिनिष्पत्तिः यद्‍व्यापारादनन्तरम् ।</l>
<l>यदा विवक्ष्यते तस्य करणत्वं तदा स्मृतम् ॥ १०६ ॥</l></lg></b>(वाप. ३.७.९०)
<p>तदपि त्रेधा <b>बाह्यमाभ्यन्तरं बाह्याभ्यन्तरं</b> च । तेषु—</p>
<p>(<b>बाह्यम्—६</b>)</p>
<p><b>बाह्यं</b> कर्तृरूपं, कर्त्राश्रितं, कर्मरूपं, कर्माश्रितं, क्रियाश्रितमनाश्रितं चेति । तत्र—
<b>कर्तृरूपं</b> यथा— एधैः पचति, सेनया जयति, अश्वेन गच्छति, नावा तरति ।</p>
<p><b>कर्त्राश्रितं</b> यथा—अक्षैर्दीव्यति, दात्रेण लुनाति, धनुषा विध्यति, परशुना छिनत्ति ।</p>

<pb n="231"/>
<p><b>कर्मरूपं</b> यथा— पथा गच्छति, अन्तिकेन याति, पयसा भुङ्क्ते, यवाग्वा जुहोति ।</p>
<p><b>कर्माश्रितं</b> यथा— पयसा ओदनं भुङ्क्ते, पथा ग्रामं गच्छति, द्विद्रोणेन
धान्यं क्रीणाति, पञ्चकेन, पशून् बध्नाति ।</p>
<p><b>क्रियाश्रितं</b> यथा— मासेनाधीते, क्रोशेनाधीते, विश्वजिता यजते, विधिना विदधाति ।</p>
<p><b>अनाश्रितं</b> यथा— स्तोकेन मुक्तः, कृच्छेण लब्धः आलोकेन पश्यति, दीपिकया याति ।</p>
<p>(<b>आभ्यन्तरम्—७</b>)</p>
<p><b>आभ्यन्तरमपि</b> आन्तरम्, अवान्तरम्, आभ्यन्तरम्, अनन्तरं, समनन्तरं, प्रत्यनन्तरं,
बाह्याभ्यन्तरमिति । तत्र—</p>
<p><b>आन्तरं</b> यथा— आत्मना बुध्यते, स्वयमुपक्रमते, स्वतः प्रकाशते, अन्योन्यतो
जानाति ।</p>
<p><b>अवान्तरं</b> यथा— जात्या दुर्जनः, प्रकृत्या अभिरूपः, निसर्गेणार्यः, स्वभावेन
सुभगः ।</p>
<p><b>आभ्यन्तरं</b> यथा— अहङ्कारेण कत्थते, सत्त्वेन सहते, रजसाऽनुरज्यते, तमसा मुह्यति ।</p>
<p><b>अनन्तरं</b> यथा— मनसा मोदते, अन्तरेणाचरति, प्रतिभया पश्‍यति, संस्कारेण स्मरति ।</p>
<p><b>समनन्तरं</b> यथा— प्रयत्नेनारभते, बुद्ध्या जानाति, सुखेन शेते, दुःखेन पठति ।</p>
<p><b>प्रत्यनन्तरं</b> यथा— धर्मेण वर्धते, अधर्मेण पतति, अविद्यया मृत्युं तरति,
विद्ययाऽमृतं प्राप्नोति ।</p>
<p><b>बाह्याभ्यन्तरं</b> यथा— चक्षुषा पश्‍यति, वाचा वदति, इङ्गितेन कथयति,
आकारेण ज्ञापयति ।</p>
<p>(<b>बाह्याभ्यन्तरम् —६</b>)</p>
<p><b>बाह्याभ्यन्तरमपि</b> बहिर्मुखमन्तर्मुखं, निर्मुखं, बहिरुद्रेकमन्तरुद्रेकं, निरुद्रेकं च । तेषु
<b>बहिर्मुखं</b> यथा— विद्ययाऽमृतमाप्नोति ।</p>
<p><b>अन्तर्मुखं</b> यथा— घ्राणेन जिघ्रति, जिह्वया स्वादयति, स्पर्शेन बुध्यते, श्रोत्रेण
श्रृणोति ।</p>
<p><b>निर्मुखं</b> यथा— निश्शङ्कत्वेन यातः, निर्भयत्वेन आयातः, निष्किञ्चनत्वेन
मुक्तम्(क्तः), निरायुधत्वेन हतः ।</p>
<p><b>बहिरुद्रेकं</b> यथा— पद्भ‍यां य‍ गच्छति, पाणिभ्यां स्पृशति, संज्ञया गमयति, पौंस्नेन
प्रीणाति ।</p>

<pb n="232"/>
<p><b>अन्तरुद्रेकं</b> यथा— बलेन वर्षति, कौशलेन रञ्जयति, अभियोगेनाधीते,
अभ्यासेन धारयति ।</p>
<p><b>निरुद्रेकं</b> यथा— प्रायेण याज्ञिकः, गोत्रेण गार्ग्यः, अभिजनेन सौह्मः, शाखया
च्छन्दोग इति ।</p>
<p>निष्किञ्चनत्वस्तोकत्वादीनां सदभावासत्त्वरूपत्वादसाधकत्वमिति चेत् तन्न ।</p>
<b><lg>
<l>यथैव सन्निधौ तस्य तथैवासन्निधावपि ।</l>
<l>भावस्य करणत्वेन क्रियासिद्धिः प्रतीयते ॥ १०७ ॥१</l></lg></b> (वाप. ३.७.९८)
<b><lg>
<l>स्तोकत्वस्याभिनिर्वृत्तेरनिर्वृत्तेश्‍च तस्य वा ।</l>
<l>प्रसिद्धिं करणत्वस्य स्तोकादीनां प्रचक्षते ॥ १०८ ॥</l></lg></b> (वाप. ३.७.९९)
<p>न च करणस्य वास्तवं रूपमस्ति विवक्षानिबन्धनत्वात् । तदुक्तम्—</p>
<b><lg>
<l>वस्तुतस्तदनिर्देश्‍यं न हि तद् वस्तुनि स्थितम् ।</l>
<l>स्थाल्या पच्यत एषापि विवक्षा दृश्‍यते यतः ॥ १०९ ॥</l></lg></b>(वाप.३.७.९१)
<p>न च भवति एधाः पचन्ति, धनुर्विध्यति, चक्षुः पश्‍यति, मनो जानाति इति ॥
करणमुक्तम् ।</p>
<p>(<b>४. संप्रदानम्</b>)</p>
<p><b>संप्रदान</b>मुच्यते; तत्त्रिविधम्— <b>ददातिकर्माप्यं, कर्ममात्राप्यं क्रियाप्यं</b> चेति । तत्र
(<b>ददातिकर्माप्यम् —६</b>)</p>
<p>संप्रदानमिति महत्याः संज्ञायाः करणात् । सम्यगस्मै प्रदीयते तद्‍गवादिना <b>ददातिकर्मणा</b>
प्राप्यमुपाध्यायादिकं संप्रदानसंज्ञं भवति । तत् स्वत्वनिवृत्तौ, परस्वत्वापत्तौ,
उभययोगे, स्वोपयोगे, परोपयोगो, उभयोपयोगे चेति <b>षोढा</b> विप्रथते ।</p>
<p><b>स्वत्वनिवृत्तौ</b> यथा— शिष्याय विद्यां प्रयच्छति, वराय कन्यां विश्राणयति,
आप्‍तायोपदेशं ददाति, गुरुभ्य आत्मानं निवेदयति ।</p>
<p><b>परस्वत्वापत्तौ</b> यथा— रिपुभ्यो भयं ददाति, शत्रवे प्रहारं प्रयच्छति, वादिने
उत्तरं ददाति, दयितायै वाचं प्रयच्छति ।</p>
<p><b>उभययोगे</b> यथा— कर्मकराय छत्रमर्पयति, मूकाय हितमुपदिशति, संवाहकाय
कायं वितरति, प्रियतमाय शरीरं ददाति ।</p>
<!-- NOTES pg=232!-->
१. कारिकाया अस्या वाक्‍यपदीयस्य मूले भिन्न एव पाठः, पृ. ८६, पूनासंस्करणम् ।

<pb n="233"/>
<p><b>स्वोपयोगे</b> यथा— वाताय चक्षुर्ददाति, पृष्ठमातपाय स्पर्शयति, गीताय कर्णं
ददाति, श्रुताय चेतो वितरति ।</p>
<p><b>परोपयोगे</b> यथा— पुत्रायाशिषं प्रयच्छति, छात्राय चपेटां ददाति, भीतायाभयं
प्रयच्छति, आर्तायौषधं ददाति ।</p>
<p><b>उभयोपयोगे</b> यथा— नापिताय क्षुरं प्रयच्छति, मैत्रावरुणाय दण्डं ददाति,
प्रियतमायाधरं प्रयच्छति, प्रियाया अङ्कपालीं ददाति ।</p>
<p>'कर्मणा यमभिप्रैति स संप्रदानम्' (१.४.३२) इति परिभाषया लक्ष्यमाणं</p>
<p>(<b>कर्ममात्राप्यम् —६</b>)</p>
<p><b>कर्ममात्राप्यम्</b> तदपि <b>षोढा</b> प्रेरकमनुमन्तु, निराकर्तृ, अनिराकर्तृ, प्रत्यर्पकं,
अप्रतिग्राहकमिति (वाप. ३.७.१२९) । तेषु —</p>
<p><b>प्रेरकं</b> यथा— याचकायान्नं ददाति, वृद्धिमुत्तमर्णाय प्रयच्छति, द्वाःस्थायोपचारं
कल्पयति, दायादाय भागं निर्दिशति ।</p>
<p><b>अनुमन्तृ</b> यथा— गामुपाध्याय निवेदयति, सेवकाय ग्रामं निर्दिशति, पतिंवरायै
वरं दर्शयति, दास्यै वस्त्रमतिसृजति ।</p>
<p><b>अनिराकर्तृ</b> यथा— देवाय पुष्पं क्षिपति, कुबेराय बलिमुपहरति, रुद्राय
पशुमालभते, सोमायार्घ्यं ददाति ।</p>
<p><b>निराकर्तृ</b> यथा— उन्मत्तायौषधं निर्दिशति, वादिने दूषणं ददाति, टङ्काय दण्डं
करोति, शाक्‍यायामिषं प्रेषयति ।</p>
<p><b>प्रत्यर्पकं</b> यथा— सादिनेऽश्वं निर्दिशति, सन्निधात्रे कोशमर्पयति, समाहर्त्रे राष्ट्रं
निवेदयति, अमात्याय मुद्रामुपनयति ।</p>
<p><b>अप्रतिग्राहकं</b> यथा— देवेभ्य उषितान्नं ददाति, पितृभ्यो भुक्तशेषं प्रयच्छति,
अन्धाय रूपं दर्शयति, बधिराय शास्त्रमुपदिशति ।</p>
<p>(<b>क्रियाप्यम् —६</b>)</p>
<p>कर्मग्रहणेन क्रियाया अपि सङ्ग्रहात् क्रियया यदाप्यते तदपि संप्रदानं, <b>क्रियाव्याप्यमिति</b>
च भवति । कर्मणोऽस्मात् को विशेष इति चेदीप्सिततमत्वं नामं तदपि <b>षोढा</b> शेषः,
कर्मशेषः, कर्म, व्यवहितकर्म, हेतुः, निमित्तहेतुरिति च । यदाह— (वाप. ३.७.१३०)</p>
<b><lg>
<l>हेतुत्वे कर्मसंज्ञायां शेषत्वे वाऽपि कारकम् ।</l>
<l>रुच्यर्थादिषु शास्त्रेण संप्रदानाख्यमुच्यते ॥ ११० ॥</l></lg></b> तत्र—

<pb n="234"/>
<p><b>शेषो</b> यथा— देवदत्ताय रोचते, देवदत्ताय स्वदते, देवदत्ताय तिष्ठते, देवदत्ताय नमते ।</p>
<p><b>कर्मशेषो</b> यथा— देवदेत्ताय गां प्रतिश्रृणोति, देवदत्ताय ग्रामश्रृणोति, देवदत्ताय
शतं धारयति, देवदत्ताय दैवमीक्षते ।</p>
<p><b>कर्म</b> यथा— देवत्ताय राध्यति, पुष्पाय स्पृहयति, ग्रामाय गच्छति, देवेभ्यो
नमति ।</p>
<p><b>व्यवहितकर्म</b> यथा— छात्राय श्लाघते, चैत्राय शपते, होत्रे प्रतिगृणाति, पोत्रे
अनुगृणाति ।</p>
<p><b>हेतु</b>र्यथा— देवदत्ताय क्रुध्यति, देवदत्ताय द्रुह्यति, देवदत्तायेर्ष्यति,
देवदत्तायासूयति ।</p>
<p><b>निमित्तहेतु</b>र्यथा— एधेभ्यो व्रजति, श्राद्धाय निगर्हते, युद्धाय सन्नह्यति, पत्ये शेते
इति । एतेन 'रुच्चर्थानां प्रीयमाणः' (१.४.३३), 'श्लाघह्नुङ्स्थाशपां
ज्ञीप्स्यमानः' (१.४.३४), 'धारेरुत्तमर्णः' (१.४.३५) 'स्पृहेरीप्सितः'
(१.४.३६), 'क्रुधद्रुहेर्ष्यासूयार्थानां यं प्रति कोपः' (१.४.३७),
'राधीक्ष्योर्यस्य विप्रश्‍नः' (१.४.३८), 'प्रत्याङ्भ्यां श्रुवः पूर्वस्य कर्ता'
(१.४.४०), 'अनुप्रतिगृणश्‍च' (१.४.४१) 'गत्यर्थकर्मणि द्वितीयाचतुर्थ्यौ
चेष्टायामनध्वनि' (२.२.१२) 'क्रियार्थोपपदस्य कर्मणि स्थानिनः'
(२.३.१४) इत्यादिवचन 'कर्मणा यमभिप्रैति स संप्रदानम्' (१.४.३२)
इत्याद्ययोगस्यैव प्रपञ्चार्थम् इत्युक्तं भवतीत्यवसितं संप्रदानम् ॥</p>
<p>(<b>५. अपादानम्</b>)</p>
<p><b>अपादान</b>मुच्यते, 'ध्रुवमपायेऽपादानम्' (१.४.२४); कायसंसर्गपूर्वके बुद्धिसंसर्गपूर्वके
वा अपाये यद्ध्रुवमवधिभूतं विवक्षितं तस्यापादानमिति संज्ञा । यथोच्यते—</p>
<b><lg>
<l>अपाये यदुदासीनं तद्रूपं यदि वा चलम् ।</l>
<l>ध्रुवमेव तदावेशात् तदपादानमुच्यते ॥ १११ ॥</l></lg></b> (पम.१.४.२४)
<p>तदपि त्रिविधं <b>निर्दिष्टविषयमुपात्तविषयमपेक्षितक्रियं</b> चेति । तदुक्तम्—</p>
<b><lg>
<l>निर्दिष्टविषयं किञ्चिदुपात्तविषयं तथा ।</l>
<l>अपेक्षितक्रियं चेति त्रिधाऽपादानमुच्यते ॥ ११२ ॥</l></lg></b> (वाप. ३.७.१३६)

<pb n="235"/>
<p>(<b>निर्दिष्टविषयम् —६</b>)</p>
<p>तेषु यत्रोपात्तक्रियोपादानेनापायः प्रतीयते, <b>तन्निर्दिष्टविषयम्</b> ।</p>
<p>तत् षोढा— उज्झितमनुज्झितमीप्सितं जिहासितं परिणतं निवृत्तमिति । तत्र—
<b>उज्झितं</b> यथा— ग्रामादागच्छति, वृक्षात् पर्णं पतति, मेषादे(न्मे)षोऽपसर्पति,
धावतोऽश्वात् पतितः ।</p>
<p><b>अनुज्झितं</b> यथा—श्रृङ्गाच्छरो जायते, हिमवतो गङ्गा प्रभवति, वटात् प्ररोहो
लम्बते, अग्नेर्धूम उच्चरति ।</p>
<p><b>ईप्सितं</b> यथा— यवेभ्यो गां निषेधति, माषेभ्यो महिषान् रुणद्धि, कूपादन्धं
वारयति, अग्नेर्माणवकमपसारयति ।</p>
<p><b>जिहासितं</b> यथा— अरण्यान्निष्क्रामति, गर्तादुत्तरति, पर्वतादवरोहति, आकाशात्
पतति ।</p>
<p><b>परिणतं</b> यथा— गोमयात् वृश्‍चिको जायते, गोलोमाविलोमभ्यो दूर्वा भवन्ति,
सुवर्णात् कुण्डलमुत्पद्यते, काशेभ्यः कटो भवति ।</p>
<p><b>निवृत्तं</b> यथा— प्रभावाद्धीयते, प्रज्ञायाः प्रभ्रश्‍यते, न्यायादपैति, स्वरूपात्
प्रच्यवते ।</p>
<p>कथं प्रभावादीनां ध्रौव्यमिति चेत् शब्दव्यापारतोऽपायाभिनिवेशः ।</p>
<p>(<b>उपात्तविषयम् —६</b>)</p>
<p>औदासीन्याद् यत्रोपात्तक्रियासामर्थ्यादवगम्यमानक्रियापदेनापायप्रतीतिस्तद्
<b>उपात्तविषयम्</b> । तदपि <b>षोढा</b>— सिद्धरूपं, साध्यरूपं, प्राप्यरूपमप्राप्यरूपं, परिहर्तव्यं,
निर्हर्तव्यमिति । तेषु —</p>
<p><b>सिद्धरूपं</b> यथा— कूलात् पतति, कुसूलात् पचति, कांस्यपात्रतो भुङ्क्ते,
ब्राह्मणाच्छंसति, उपाध्यायादधीते ।</p>
<p><b>साध्यरूपं</b> यथा— अध्ययनात् पराजयते, धर्मात् प्रमाद्यति, अधर्माजुगुप्सते,
अकृत्याद् विरमति ।</p>
<p><b>प्राप्यरूपं</b> यथा— आसनात् प्रेक्षते, प्रासादादवलोकयति, बलाहकाद् विद्योतते,
यौवनतो विकुरुते ।</p>
<p><b>अप्राप्यरूपं</b> यथा— द्वयहादन्नं भोक्ष्यते, आमृत्योः श्रियामाकाङ्क्षेत्, क्रोशाल्लक्ष्यं
विध्यति, आपाटलिपुत्राद् वृष्टो देवः ।</p>
﻿
<pb n="236"/>
<p><b>परिहर्तव्यं</b> यथा— चोरेभ्यो बिभेति, दुर्जनेभ्य उद्विजते, उपाध्यायादन्तर्धर्त्त,
सहाध्यायिभ्यो निलीयते ।</p>
<p><b>निर्हर्तव्यं</b> यथा— चोरेभ्यो गुह्यं त्रायते, रोगेभ्य आतुरं रक्षति, काकेभ्यो
दध्यवति, असत्यादात्मानं पाति ।</p>
<p>(<b>अपेक्षितक्रियम् —६</b>)</p>
<p>यत्रार्थप्रकरणादिभ्यो गम्यमानात् क्रियापदादपायबुद्धिस्त<b>दपेक्षितक्रियम्</b> ।</p>
<p>तदपि <b>षोढा</b>— सामान्यक्रियापेक्षं विशेषक्रियापेक्षं सत्त्वभूतापेक्षमसत्त्वभूतापेक्षं
नियतरूपापायम् अनियतरूपापायमिति । तेषु—</p>
<p><b>सामान्यक्रियापेक्षं</b> यथा— दानवेभ्यो देवा बुद्धिमन्तः, सुरेभ्योऽसुरा योद्धारः,
सुह्या ब्रह्योत्तरेभ्य आढ्यतराः, पाटलिपुत्रेभ्यः सुकुमारतराः ।</p>
<p><b>विशेषक्रियापेक्षं</b> यथा— रोहणाद् रत्‍नम्, पयो वारिधरात्, कुतो भवान्?
पाटलिपुत्रात् ।</p>
<p><b>सत्त्वभूतापेक्षं</b> यथा— अन्यो देवदत्तात्, इतरो देवदत्तात्, पृथक् देवदत्तात्,
नाना देवदत्तात् ।</p>
<p><b>असत्त्वभूतापेक्षं</b> यथा— ऋते देवदत्तात्, विना देवदत्तात्, आराद् देवदत्तात्,
दूराद् देवदत्तात् ।</p>
<p><b>नियतरूपापायं</b> यथा— कौमुद्या यक्षरात्रिः पक्षे, कार्तिक्या आग्रहायणी मासे,
गवीथुमतः सांकाश्यं चतुर्षु योजनेषु, पाटलिपुत्राद् राजगृहं
सप्‍तयोजनानि ।</p>
<p><b>अनियतरूपापायं</b> यथा— प्राग्ग्रामातृ, दक्षिणा ग्रामात्, तत उपरिष्‍टात् ।</p>
<p>अन्ये तु 'ध्रुवमपायेऽपादानम्' (१.४.२४) इति निर्दिष्‍टविषयम्; 'भीत्रार्थानां
भयहेतुः' (१.४.२४), 'पराजेरसोढः' (१.४.२६) 'वारणार्थानामीप्सितः' (१.४.२७),
'अन्तर्धौ येनादर्शनमिच्छति' (१.४.२८), 'आख्यातोपयोगे' (१.४.२९), 'जनिकर्तुः
प्रकृतिः' (१.४.३०), 'भुवः प्रभवः' (१.४.३१), 'ल्यब्लोपे कर्मण उपसंख्यानम्'
(१.४.३१, वा), 'सप्‍तमीपञ्चम्यौ कारकमध्ये' (२.३.७), इत्यादियोगोक्तमुपात्तविषयम्;
'पञ्चमी विभत्त्के' (२.३.४२), 'अन्यारादितरर्तेदिक्शब्दाञ्चूत्तरपदाजाहियुक्ते' (२.३.२९),
'प्रतिःपतिनिधिप्रतिदानयोः' (१.४.९२), 'प्रतिनिधिप्रतिदाने च यस्मात्' (२.३.११)
इत्यादिकं त्ववधिभावादपेक्षितक्रियमिति त्रिधाऽपादानं मन्यन्ते । आहुश्‍च—</p>
﻿
<pb n="237"/>
<b><lg>
<l>निर्धारणे विभक्ते यो भीत्रादीनां च यो विधिः ।</l>
<l>उपात्तापेक्षितापायः सोऽबुधप्रतिपत्तये ॥ ११३ ॥</l></lg></b>(वाप.३.७.१४७)
<p>उक्तमपादानम् ।</p>
<p>(<b>६. अधिकरणम्</b>)</p>
<p><b>अधिकरण</b>मुच्यते, 'आधारोऽधिकरणम्'(१.४.४५); कर्त्तुः कर्मणो वा
क्रियाश्रयस्य क्रियां प्रति य आधारस्तदधिकरणम् (काशिका १.४.४५) तदुक्तम्—</p>
<b><lg>
<l>कर्तृकर्मव्यवहितामसाक्षाद् धारयत् क्रियाम् ।</l>
<l>उपकुर्वत् क्रियासिद्धौ शास्त्रेऽधिकरणं स्मृतम् ॥ ११४ ॥</l></lg></b> (वाप. ३.७.१४८)
<p>तत् त्रेधा— <b>वैषयिकमौपश्लेषिकं नैमित्तिकं</b> चेति । तत्त्रिविधमापि अनेकप्रकारम् ।</p>
<p>(<b>वैषयिकम् —३</b>)</p>
<p>विसिनोतीति विषयो जातिगुणक्रियादीनामाश्रयः, विषय एव वैषयिकमिति;
'विनयादिभ्यष्‍ठक्' (५.४.३४) । तत् <b>षोढा</b>— जातिवैषयिकं गुणवैषयिकं क्रियावैषयिकं
द्रव्यवैषयिकं संज्ञावैषयिकं संकेतवैषयिकमिति । तेषु</p>
<p><b>जातिवैषयिकं</b> यथा— दिवि देवाः, भुवि मनुष्याः, जले मत्स्याः, पाताले
पन्नगाः ।</p>
<p><b>गुणवैषयिकं</b> यथा— आयुक्तः कटकरणे कुशलः, कटकरणे साधुः, मातरि
निपुणः, पितरि प्रवीणः ।</p>
<p><b>क्रियावैषयिकं</b> यथा— प्राच्यामादित्य उदेति, दक्षिणस्यामगस्त्यो दृश्यते,
आकाशे शकुन्ताः पतन्ति, शब्दादिषु श्रोत्रादयोऽभिनिविशन्ते ।</p>
<p><b>द्रव्यवैषयिकं</b> यथा— गोषु स्वामी, गोषु दायादः, अधि ब्रह्मदत्ते पञ्चालाः,
अधि पञ्चालेषु ब्रह्मदत्तः ।</p>
<p><b>संज्ञावैषयिकं</b> यथा— ब्रह्मणि पितामहः, विष्णौ पुरुषोत्तमः, रुद्रे महेश्वरः, इन्द्रे शक्रः ।</p>
<p><b>सङ्केतवैषयिकं</b> यथा— तर्जनीमध्ये उदात्तः, कनिष्‍ठिकामध्येऽनुदात्तः,
अनामिकामध्ये स्वरितः, मध्यमामध्ये प्रचय इति ।</p>
<p>(<b>औपश्लेषिकम् —६</b>)</p>
<p>उपश्लेषोऽवष्‍टम्भः तस्मै प्रभव<b>त्यौपश्लेषिकम्</b>; तदपि <b>षोढा</b>— <b>एकदेशिकमभि</b>—
<b>व्यापकं सामीप्यकमौपश्लेषिकमौपशल्यकमौपचारिकं</b> चेति । तेषु—</p>
﻿
<pb n="238"/>
<p><b>एकदेशिकं</b> यथा— गृहे तिष्‍ठति, स्थाल्यां पचति, पर्यङ्के शेते, शाखायां
लम्बते ।</p>
<p><b>अभिव्यापकं</b> यथा— तिलेषु तैलम्, शैलेषु रागः, गवि गोत्वं, तन्तुषु पटः ।</p>
<p><b>सामीप्यकं</b> यथा— गुरौ वसति, तीर्थे वसति, गङ्गायां घोषः, कूपे गर्गकुलम् ।</p>
<p><b>औपश्लेषिकं</b> यथा—द्व‍यहे भोक्ता, कार्तिक्या आग्रहायणी मासे,
इहस्थोऽयमिष्वासः क्रोशे लक्ष्यं विध्यति, पाटलिपुत्राद् राजगृहं
सप्‍तसु योजनेषु ।</p>
<p><b>औपशल्यकं</b> यथा— उप खार्यां द्रोणः, उप निष्के कार्षापणम्, उप व्यामे
वितस्तिः, उप शते पञ्चाशत् ।</p>
<p><b>औपचारिकं</b> यथा— यो यस्य प्रियस्स तस्य हदये वसति, यो यस्य द्वेष्यस्स
तस्याक्ष्णोः प्रतिवसति, समः समग्रो मुष्‍टिमध्ये तिष्‍ठति,
अङ्गुल्यग्रे हस्तियूथशतमास्त इति ।</p>
<p>(<b>नैमित्तिकम् —६</b>)</p>
<p>निमित्तमेव <b>नैमित्तिकम्</b>; तदपि षोढैव— देशनैमित्तिकं कालनैमित्तिकं
भावनैमित्तिकं वस्तुनैमित्तिकं कर्मनैमित्तिकं कर्मयोगनैमित्तिकमिति । तेषु —</p>
<p><b>देशनैमित्तिकं</b> यथा—गेहे मोदते, अरण्ये बिभेति, जले मज्जति, श्वभ्रे पतति ।</p>
<p><b>कालनैमित्तिकं</b> यथा—</p>
<b><lg>
<l>काशाः पुष्प्यन्ति मेघान्ते मधौ माद्यन्ति कोकिलाः ।</l>
<l>पुष्ये पायसमश्नीयान्मघासु पललोदनम् ॥ ११५ ॥</l>
</lg></b>
<p><b>भावनैमित्तिकं</b> यथा— दर्शने प्रसीदति, विरहे विषीदति, अर्थलाभे हृष्यति,
अरिविनाशे तुष्यति ।</p>
<p><b>वस्तुनैमित्तिकं</b> यथा— आतपे क्लाम्यति, छायायामाश्वसिति, दोषेषूद्विजते,
गुणेषु रज्यत इति ।</p>
<p><b>कर्मनैमित्तिकं</b> यथा— इष्‍टी यज्ञे, परिगणिती याज्ञिक्ये, आम्नाती छन्दसि,
अधीती व्याकरणे ।</p>
<p><b>कर्मयोगनैमित्तिकं</b> यथा—</p>
<b><lg>
<l>चर्मणि द्वीपिनं हन्ति दन्तयोर्हन्ति कुञ्जरम् ।</l>
<l>वालेषु चमरीं हन्ति सीम्नि पुष्कलको हतः ॥ ११६ ॥</l></lg></b> (मभा. ३.२.३६)
﻿
<pb n="239"/>
<p>ननु च निमित्तहेतोः कारकत्वात् कारकस्य च प्रयोजकपरतन्त्रत्वादिह कथं
कारकत्वमिति ।</p>
<p>उच्यते, द्विविधः कारकहेतुः <b>प्रवृत्तप्रेरकः अप्रवृत्तप्रेरक</b>श्‍च । तत्राद्यो णिज्विषयः,
इतरस्तु विध्याद्यात्मको निमित्तात्मकश्‍च । तयोश्‍च <b>प्रथमो</b> लिङ्लोट्तव्यादिवाच्यः ।</p>
<p>तदुक्तम्—</p>
<b><lg>
<l>द्रव्यमात्रस्य तु प्रैषे पृच्छ्यादेर्लोड् विधीयते ।</l>
<l>सक्रियस्य प्रयोगस्तु यदा स विषयो णिचः ॥ ११७ ॥</l></lg></b>(वाप. ३.७.१२६)
<p>(<b>अधिकरणम्</b>) <b>निमित्तात्मकस्तु</b> क्रियाश्रयत्वात् सप्‍तमीवाच्यो नैमित्तिकमधिकरणमिति
विभक्तम<b>धिकरणम्</b> ।</p>
<p>ननु च उप खार्यां द्रोणः, अधि पाञ्चालेषु ब्रह्मदत्त इत्यादौ यद्यधिकरण एव
सप्‍तमी अधिकं किमर्थम् उच्यते 'यस्मादधिकं यस्य चेश्वरवचनं तत्र सप्‍तमी'
(२.३.९) इति । उच्यते 'कर्मप्रवचनीययुक्ते द्वितीया (२.३.८) मा बाधिष्‍ट' इति ।</p>
<p>ननु च 'उपपदविभक्तेः कारकविभक्तिर्बलीयसी' (मभा. २.३.४) इति द्वितीया
न भविष्यति, यथा गोः स्वामी व्रजति, देवान् नमस्करोतीति ।</p>
<p>नैवम्; नेयमुपपदविभक्तिः, अपि त्वन्तर्भूतक्रियान्तरसंबन्धा कर्मविभक्तिः ।</p>
<p>तद्यथा शाकल्यस्य संहितामनु प्रावर्षत्, संहितामनु निशम्य इत्यर्थः ।</p>
<p>तर्हि किमर्थं विधीयते?</p>
<p>कारकान्तरेऽपि यथा स्यात् । तेन उपार्जुनं योद्धार इत्यपादानेऽपि पञ्चमी
बाधते । अत एव 'पञ्चम्यपाङ्परि' (२.३.१०) इत्यपादानेऽप्यारभ्यत इति ।
एतेनाधीती व्याकरणे, एधेभ्यो व्रजतीत्यादयः कारकविभक्तिविषये, गोषु स्वामी,
प्राग्ग्रामादित्यादयः संबन्धविभक्तिविषये कारकविभक्तिसमावेशात् प्रकाशिता भवन्ति ।</p>
<p>ननु च शक्तिस्साधनं, तद्‍वशेन द्रव्यस्य क्रियासु योगित्वात् । किंच द्रव्यमपि
साधनम्, कल्पयित्वा साधनभेदा(न्), न पुनराश्रयितव्याः शक्तयः । संन्यस्ता वेति
(सन्त्यक्‍तैवेति) शक्तिः ।</p>
<p>सत्यम्, (शक्‍ति—)भेदास्साधनमिति कल्पितम् । न च तामामधिकरणं द्रव्यमेवेति
द्रव्यानपेक्षसाधनत्वम्, द्रव्यस्यापि स्वकर्मायत्तजन्मनस्तदपेक्षया तुल्यदोषत्वात्;
शक्तीनामेव च साधनत्वे प्रत्ययाभिहितासु शक्तिषु द्रव्यवचनानामनुप्रयोगो युज्यते
'वर्धते देवदत्तः, परिगतमर्थतत्त्वम्' इति । द्रव्ये तु साधने तस्याभिहितत्वादनुप्रयोगो न
प्राप्नोति । शक्तीनामेव च साधनत्वे 'अद्य भुक्त्वा देवदत्तो द्व‍यहे द्व‍यहाद वा भोक्ता'
﻿
<pb n="240"/>
इति शक्तिमध्यवर्तिनि काले सप्‍तमी वा कारकमध्ये (२.३.७) लभ्यते ।
द्रव्यस्य देवदत्तादेरेकत्वान्मध्ये द्व‍यहादिकालो न संभवति । शक्तीनामेव च साधनत्वे
'प्रासादे अस्ति' इति घञादिविषयमधिकरणमभिहितं, न त्वासिविषयमित्यनभिहित—
विषयलक्षणा सप्‍तमी लभ्यते; द्रव्ये सत्यभिहितत्वाद् इति । शक्तीनामेव साधनत्वे
योऽयमेकद्रव्याधिकरणः साधनभेदः श्रूयते, स उपपन्नो भवति, 'वेगेन पतितो रूग्णः',
'स्फुरतो ध्वनिरुदित' इति द्रव्ये तु तस्यैकत्वान्न संभवति । क्रियाभेदनिबन्धनो
भविष्यतीति चेत् कर्मादिनियमो बाध्येत; प्रतीतिभेदश्‍च न स्यात् ।</p>
<p>तन्न, क्रियाया अर्थान्तरत्वात् न ह्यन्यस्य भेदः, अन्यद् भिद्यते । अपि च
द्रव्यस्यैकत्वे कुतः क्रियाभेदकारणभेदः, कार्यस्याभेदात् । शक्तीनामेव च साधनत्वे
प्रातिपदिकाद् विभक्तयो युज्यन्ते । द्रव्यस्य तु प्रातिपदिकेनाभिहितत्वाद् अनर्थका नोत्पद्येरन् ।</p>
<p>वचनात् स्वार्थिका इति चेत्, कर्मादिः नियमो बाध्येत, प्रतीतिभेदश्‍च न स्यात्
वृक्षे वृक्षेणेति । अस्ति चासावभिन्नेऽपि प्रातिपदिकार्थे तस्मादर्थान्तरं प्रातिपदिकार्थाद्
विभक्त‍यर्थः कारकमिति ।</p>
<p>नैवम्; शक्त‍यपेक्षा तस्य साधनत्वं विहन्ति; शक्तेरपि द्रव्यापेक्षत्वे
तुल्यदोषत्वात् । न चान्यापेक्षा कारकाणां कारकत्वं विरुणद्धि; कार्यत
एवान्वयव्यतिरेकाभ्यां कारकत्वावगतेः । कार्यं हि कस्यचित् संभवेऽप्यनवाप्‍तसत्ताकः
पुनरवाप्नुवन् सत्तान्तरस्य भाव एव परिगृहीतातिशयान्तरस्य कारणतां सूचयति; न
त्वकारणतामेव । विशेषशालिनि तस्मिन्नेव पुनर्भावात् तदभावे चाभावात् । न खलु
कुसूलादौ बीजसमवधानेऽप्यलब्धोपलब्धेरङ्कुरस्य क्षित्यादिसहकारिग्रामबीजस्य
समवधानसदृश्यमानमूर्त्तेरन्वयकार्यं न प्रतीयते, अपि तु तदेव बीजं समवहित—
क्षित्यादिसहकारिप्रत्ययमस्य जनकमितरथेति गम्यते ।</p>
<p>द्रव्यस्यैकत्वात् साधनभेदः कथमिति चेत् एकद्रव्याधिकरणाश्शक्तयो भिन्नरूपाः
स्वरूपभेदेनाश्रयभेदमुपदधत्योऽभेदमधिकरणस्य दर्शयन्ति । एकस्यापि देवदत्तादेः
शिल्पभेदात् तक्षायस्कारादिससमाख्या अर्थभेदनिबन्धनाः संदृश्यन्ते । शक्त‍यस्तु
भिन्नरूपा इति शक्तिसाधनिकोऽपि मन्यते । तासां च वशेन तद्‍द्रव्यमाहितभेदं
द्रव्यसाधनिकस्यापि साधनभेदव्यवस्थां रचयति इति ।</p>
<p>यत्तूक्तम् द्रव्ये साधने प्रत्ययाभिहितत्वात् तदनुप्रयोगो न स्यात्, तत्र
सामान्यमभिहितं, विशेषो न प्रयोक्ष्यते इति;</p>

<pb n="241"/>
<p>न (तद्) वक्तव्यम; साधने विधीयमानप्रत्ययः कथं साधनं सामान्यम—
भिदधीत ? सामान्यस्य विशेषाश्रयत्वाद् विशेष एव वा प्रत्ययेनैकरूपत्वादनु—
प्रयोगापेक्षिणाऽभिधीयते गोशब्देनैव प्रकरणाद्यपेक्षिणा गवादिरर्थ इति ।</p>
<p>ननु चान्यापेक्षया विशेषमभिदधतः सामान्यसाधनशक्तीनां विशेषे शब्दस्या—
भिधानशक्तिप्रतिघात इति ।</p>
<p>नैवं, शक्तिर्विशेष एवोच्यते । धातोः क्रियाविशेषवचनादेव प्रत्ययोत्पत्तेः । स च
कार्यविशेषाश्रयभेदाभ्यामवधार्यते । तत्र कार्यभेदो धातुनैवाभिहितः; आश्रयभेदः पुनरप्रतीतः
पदान्तरेणैवोच्यते चैत्रो मैत्र इति । तथाप्यन्यापेक्षा तुल्यैव । न चाश्रिताश्रययोस्सामाना—
धिकरण्यम् । अतश्‍चैत्रो वर्तते इति न स्यात्, अपि तु चैत्रो वर्धत इति । अपि च
धातुः क्रियाविशेषवचन एवेति कुत एतद् वर्धते, यावदनेन वर्धितव्यम् । इदं कर्म कुर्याः,
'नागरकवृत्तं' वर्तेत, समान् पोषान् अपुष्यत्' इत्यादौ सामान्यस्य विशेषः प्रतीयते ।</p>
<p>यत्तु देवदत्तादेर्द्रव्यस्यैकत्वान्मध्ये द्व्यहादिः कालो न सम्भवतीत्युच्‍यते, तदपि न
सम्यक्; आश्रितोपाधिनिमित्तस्य भेदस्योपपत्तेः । तथा हि वक्तारो भवन्ति, परुद्‌भवान्,
पटुरासीत्, पटुतश्‍चैषमः, अद्यान्य एवासि संपन्न (मभा. ५.३.५७) इति । तदेवं
सामर्थ्यभेदादाहितविभागमधिकरणं भागशोऽवच्छिद्य साधनभेदः प्रकल्प्यमानो
मध्यमप्युपकल्पयति ।</p>
<p>न च शक्तिपक्षेऽपि साक्षान्मध्यसम्भवः । पूर्वशक्तिकाले परस्याः, परकाले च
पूर्वस्या अभावात् ।</p>
<p>अथवा द्व्यहे भोक्तेत्यवधिसप्‍तमी द्व्यहाद् वा भोक्तेत्यवधेरेव पञ्चमी, स
चान्त्यमोजनेनावच्छिद्यते । यदि तु मध्यसिद्धये द्रव्यभेदः शक्तिभेदश्‍च कल्‍प्यते, तदा
कर्तृभेदाद् भुक्‍त्वेति क्‍त्वाप्रत्ययः 'समानकर्तृकयोः पूर्वकाले' (३.४.२१) इति न स्यात् ।</p>
<p>उपचरिताभेदाश्रयस्स इति चेद्, मध्यं न सिध्यति । अथैकत्वाद् भुक्तिक्रियायां
कारकैकत्वकालभेदाश्रयश्‍च कारकभेदः, स्‍नात्वा व्रजतीति न स्यात्;
स्‍नानव्रजिक्रिययोश्‍च भेदात् तन्निमित्तयोः कर्तृशक्‍त्योरपि भेदे समानकर्तृकत्वाभावात् ।
ननु च यस्यापि द्रव्यमाश्रितशक्तिभेदसंपादितनानात्वं साधनं तस्याप्येष दोषः ।
अ(ना)पि च भिन्नाधारवर्तितया सामर्थ्ययोरभेदमाधेयशक्तिवादिना शक्‍यते वक्तुं समानः
कर्तेति । यस्य तु शक्तिभेदोपनीतस्तदाधारस्य भेदः, तस्य निबन्धनमुपचरितमप्येकत्वं
न विद्यते, अपेक्षणीयश्‍चाधारभेद, क्रियाभेदस्य पौर्वापर्यवतः अपेक्षितत्वात् ।</p>

<pb n="242"/>
<p>अत्रोच्यते—द्रव्यस्यैकत्वेन शक्त्योरेकत्वमुच्यते । शक्तिनानात्वेन च द्रव्यस्यापि
नानात्वं करिष्यते द्रव्यस्य तु पारमार्थिकमप्येकत्वं न मृष्यत इत्यहो कामचारः । अपि
तु शक्तौ साधने पशौ कर्तरि हस्तिकवाटयोः कर्त्रोः इति (पमः न्यास. ३.२.५४)
कथं शक्तिरेकाधारावच्छिन्ना प्रतिपद्यते ? प्रतिपद्यताम्, सामानाधिकरण्यं पृच्छामि; पशौ
द्रव्ये यः कर्तेति चेत्, उपमानात् कर्तुरिति न प्राप्‍नोति ।</p>
<p>अथ शक्तिभेदोपकरणाः कर्त्रादिश्रुतयः तदधिकरणं कार्ययोगितयाऽवगमयन्ति,
शुल्कादय इव रूपविशेषाश्रयमिति सामानाधिकरण्योपपत्तेः । जितं तर्हि भवता,
सिद्धश्शक्तिसाधनभेदः, कर्त्रादिश्रुतिभिराश्रयस्य शक्तिमतोऽभिधानात् ।</p>
<p>किञ्च शक्तिकारकपक्षे कर्मण एकत्वे, कर्मणो द्वित्वे, कर्मणो बहुत्वे
विभक्तिवचनादि न स्यात्; न हि गुणस्य संख्या संबन्धोऽपि; द्रव्ये तु युज्यते। यतः
कर्मादिशब्दाः शक्तिमद्‌द्रव्यमविरुद्धसंख्यासम्बन्धं बोधयन्ति ।</p>
<p>ननु गुणस्यापि संख्यासम्बन्धो दृश्‍यते पञ्च कर्माणि, चत्वारोऽभावा—
स्त्रयस्संयोगा द्वे सामान्ये एकस्समवाय इति । न चायमुपचारः प्रत्ययाविशेषात् एवं
शक्तयोऽपि कार्यभेदभिन्नास्सङ्ख्याभेदमनुभविष्यन्ति ।</p>
<p>सत्यम्,अस्ति शक्तीनां भेदः, न तु तत्रापि ते वचनभेदः, यस्मादादित्यं
पश्‍यति स्तौतीति दर्शनादिक्रियाभेदाद् भिन्नास्वपि शक्तिषु न बहवचनं दृश्‍यते । न
पर्यायोक्तौ शक्तयः क्रियाभिरभिसंबध्यन्त इति चेत्, तन्न । प्रत्येकसमाप्‍ता अपि
क्रियाभेदास्समस्याभिधानेषु वचनभेदं प्रयुञ्जते । यथा पञ्च शरानस्यति,
सव्यापसव्याभ्यां विध्यति, द्वयोः पर्यङ्क्योश्शेते इति ।</p>
<p>न च पर्यायेणैव दर्शनादयः स्युः, यौगपद्येनापि भावात् । तस्मात् सामर्थ्या—
धारनिबन्धनो वचनभेदो न शक्‍त्याश्रय इति । अत एव स्वातन्त्र्याद् विभक्त‌‍याऽपि
शक्तिर्नाभिधीयते । यदि हि स्वतन्त्रां शक्तिं विभक्तिरभिदध्यात् तदा तद्‌गतामेव संख्यां
विभक्तिरभिदधीत, समानशब्दोपादानात्; न चैतदस्ति । तस्माद् यस्य संख्यां
विभक्तिरुपादत्ते तदेव शक्तिमत् कारकमिति ।</p>
<p>यत्तु शक्तावेव विभक्त‍यर्थे वर्तमानमव्ययं समस्यते इत्युच्यते तच्छक्तिमत्यपि
कारके अव्ययानामपि सत्त्ववचनात् तन्मात्राभिधानमिति कथं सत्त्वभूतं
द्रव्यमसत्त्वार्थेनाव्ययेनाभिधीयेत ? यस्तु प्रासाद आस्त इत्यनभिहितलक्षणा सप्‍तमी न
लक्ष्यत इति तत्र यथा घञादिविषये शक्तिमद्‌द्रव्यमभिहितं, न त्वासिविषयशक्तिमदिति,

<pb n="243"/>
तत्र केन सप्‍तमी वार्यते ? यदि च घञादयः शक्तिमभिदधीरन् तदा
शक्तेरसिशब्दाभिहितायाः शक्त‍यन्तरायोगादास्तां, सप्‍तमीद्वितीयादयोऽपि नोत्पद्येरन् ।</p>
<p>कथं चैवमाह अधिकरणादिवचानि प्रासादादयः ।</p>
<p>ते हि संज्ञाशब्दा वृक्षादिवदेव केषुचिदर्थविशेषेषु रूढाः केवलममीषां
धर्मनियमा वा यथाकथञ्चिदुत्पत्तिं गमयन्ति । एतेन च 'वेगेन पतत' इत्यादौ
येयमेकद्रव्याधिकरणा साधनभेदश्रुतिः सापि प्रतिविहितैव भवति ।</p>
<p>न चैतावद् वाच्यं, द्रव्ये कारके प्रातिपदिकादयो नोत्पद्येरन् । द्रव्यं हि
विभक्तिलिङ्गशक्तिसंख्यास्वर्थपरिमाणवत् सामान्यमात्रया प्रातिपदिकमात्रेणाभिधीयते,
शक्तिसंख्यालिङ्गवच्‍च विभक्तिवचनसंस्कारो लभ्यत इत्यतः स्थितमेतच्छक्तिमद् द्रव्यं
कारकमिति ।</p>
<p>(<b>४. पुरुषः</b>)</p>
<p>आख्यातप्रत्ययाभिधेयः कारकविशेषः <b>पुरुषः</b> ।</p>
<p>स त्रिधा— <b>प्रथमो, मध्यम उत्तमश्‍च</b> । तत्र परस्मैपदात्मनेपदयोः प्रथमत्रिका—
भिधेयः <b>प्रथमः</b>, मध्यमत्रिकाभिधेयो <b>मध्यमः</b>, अन्त्यत्रिकाभिधेय <b>उत्तमः</b> । तत्र च—</p>
<b><lg>
<l>प्रत्यु/त्यक्तापरभावश्‍चेदुपाधिः/धी कर्तृकर्मणोः ।</l>
<l>तयोः श्रुतिविशेषेण वाचकौ मध्यमोत्तमौ ॥ ११८ ॥</l></lg></b>(वाप. ३.१०.१)
<p>तदाह— युष्मदि मध्यमः, अस्मद्युत्तमः, शेषे प्रथम (१.४.१०५, १०७, १०८)
इति । तत्र कर्तरि पुरुषत्रयप्रयोगे यथा—(कुसं. ५.६५)</p>
<b><lg>
<l>अथाह वर्णी विदितो महेश्वरस्तदर्थिनी त्वं पुनरेव वर्तसे ।</l>
<l>अमङ्गलाभ्यासरतिं विचिन्त्य तं तवाभ्यनुज्ञा न तु कर्तुमुत्सहे ॥ ११९ ॥</l>
</lg></b>
<p>कर्मणि यथा—</p>
<b><lg>
<l>यदि त्वं मन्यसे तेन त्वया स यदि तोष्यते ।</l>
<l>तत् किमस्थानकोपेन दूति! दह्यामहे वयम् ॥ १२० ॥</l>
</lg></b>
<p>अथैषां क्‍वचित् प्रथम एव यथा— भावप्रयोगेषु युवाभ्यामास्यते, अस्माभिर्गण्यते
इति क्‍वचिन्मध्यम एव यथा क्रियासमाभिहारे हिस्वाभ्यां समुच्‍चयेषु लुनीहि
लुनीहित्येवायं लुनाति, अलावीत् लविष्यति वा, अधीष्वाधीष्वेत्येवमधीयाते, अध्यैषातां
अधीष्येते वा, राष्ट्रमट, मठमट खदूरमटेत्येवावामटावः, अटिष्व अटिष्यावो वा,
छन्दोऽधीष्व व्याकरणमधीष्व, निरुक्तमधीष्वेत्येव वयमधीमहे, अध्यगीष्महि अध्येष्यामहे
वा, सक्तून् पिब, धानाः, खादत, ओदनं भुङ्क्ष्वं इत्येवं यूयमभ्यवहरथ अभ्यवाहार्ष्ट

<pb n="244"/>
अभ्यवहरिष्यथ वा । क्‍वचिदुत्तम एव यथा प्रहासे मन्यते एहि मन्ये रथेन यास्यसि,
न हि यास्यसि, यातस्ते पिता; एहि मन्ये ओदनं भोक्ष्यसे, न हि भोक्ष्यसे,
भुक्तस्सोऽतिथिभिरिति । मन्यतेस्तु उत्तमविषयेऽपि मध्यम एव;तत्र ह्ययमर्थःएहि मन्यसे रथेन
यास्यामि, एहि मन्यस ओदनं भोक्ष्यथ इति । युगपद्‌वचने पुनः पुरुषाणां परो भवति यथा
स च त्वं च पचथः, त्वं चाहं च पचावः, स च त्वं चाहं चं पचाम इति । युगपदवचनता
चैकशेषस्य द्वन्द्वसमानार्थत्वाच्‍च अर्थविषयैव गृह्यते; न चार्थविषया (वाप.—३) तेन</p>
<b><lg>
<l>अहं वा कुम्भकर्णो वा त्वं वा राक्षसपुङ्गव ।</l>
<l>इन्द्नजिद्‌‍वा निकुम्भो वा भरेयुर्भारमीदृशम् ॥ १२१ ॥</l></lg></b>(रामा.६.७.६) इति ।
<p>शेषे प्रथम एव भवति, यथा त्वमहमन्यो वा गच्छत्विति ।</p>
<p>एवं तर्हि चार्थे युगपद्‌वचनतायामभावात् वहेयुरिति बहुवचनं न प्राप्‍नोति ।</p>
<p>नैवम्; वार्थेषु क्‍वचिद्युगपद्‌वचनता दृश्‍यते, द्वौ वा त्रयो वा द्वित्रा इति ।
आह च <b>महाभाष्यकारः</b>, 'द्वौ वेत्युक्ते त्रयो वेति गम्यते, त्रयो वेत्युक्ते द्वौ वेति
गम्यते । सैषा पञ्चधिष्ठाना वाक् । तत्र युक्तं बहुवचनम् । सामान्याश्रयं वा बहुवचनम्,
यथा कति भवतः पुत्राः कति भवतो भार्या इति ।</p>
<b><lg>
<l>अत्वं संपद्यते यस्मिन्न तस्मिन् युष्मदाश्रया ।</l>
<l>प्रवृत्तिः पुरुषस्यास्ति प्रकृतेस्सा विधीयते ॥ १२२ ॥</l></lg></b>(वाप.३.७.११७)
<p>यथा अत्वं त्वं संपद्यते त्वद्‌भवति, अयूयं यूयं संपद्यते युष्मद्भवन्तीति ।
उपलक्षणं चैतत् । प्रकृतिविकृत्याश्रयपुरुषसंप्रधारणायां प्रकृत्याश्रय एव पुरुषो भवति,
न विकृत्याश्रय इति । तेन अनहमहं संपद्यते मद्‌भवति, अवयं वयं संपद्यन्ते
अस्मद्‌भवन्ति, असस्स संपद्यते तद्‌भवति, अनहमहं संपद्यसे मद्भवसीत्याद्यपि सिद्धं
भवति । का पुनरत्रोपपत्तिः ? अभूततद्भावे प्रकृतिविकृत्योः कर्तृत्वविवक्षायां कामचारः ।
तथा हि—क्‍वचिद्‍‌विकृतेः कर्तृत्वं विवक्ष्यते, यथा मूत्राय संपद्यते यवागूः, यथा च
सुवर्णपिण्डः पुनरपरया आकृत्या संवृत्तः खदिराङ्गारसवर्णे कुण्डले भवत इति ।</p>
<p>तथा हि—</p>
<b><lg>
<l>क्‍लृपि संपद्यमाने या चतुर्थी सा विकारतः ।</l>
<l>सुवर्णपिण्डे प्रकृतौ वचनं कुण्डलाश्रयम् ॥ १२३ ॥</l></lg></b>(वाप.३.७.११५)
<p>क्‍वचित्तु प्रकृतेः; यथा सघ्ङीभवन्ति ब्राह्मणाः, महद्भूतश्‍चन्द्रमा (मभा. ६.३.४६) इति ।
अत्र यदि प्रकृतेः कर्तृत्वं न विवक्ष्यते तदा विकृतेस्सङ्घस्यैव कर्तृत्वाद्‌भवन्तीति

<pb n="245"/>
बहुवचनं न प्राप्‍नोति । महद्‌भूतः इत्यत्र महच्छब्दस्य च मुख्यार्थत्वाद्
'आन्महतस्समानाधिकरणजातीययोः' (६.३.४६) इत्यात्वं स्यात् । प्रकृतिर्हि
काचिदुपचरितविकाररूपा, यथा इन्द्रः स्थूणा, उपेन्द्रो ग्राव इति; काचित् परिणामिनी
यथा दुग्धं दधि भवति, हेम कुण्डलीभवति । तत्र विपरिणामिनीषु प्रकृतिषु
सङ्घमहत्त्वादिभिर्मुख्यैरपि योगे पूर्वस्या अवस्थायाः प्रच्युतस्योत्तरामवस्थां प्राप्‍तस्य
पूर्वोत्तरयोरवस्थयोराश्रितयोसव्यापारत्वात् पूर्वस्यामवस्थायां कर्तृत्वविवक्षायाः
सङ्घमहदादेर्विकारशब्दस्य प्रकृत्युपग्राहिणो गौणत्वं विज्ञायते । तदुक्तम्— (वाप.२.२८०)</p>
<b><lg>
<l>महत्त्वं सङ्घभावं च प्रकृतिः प्रतिपद्यते ।</l>
<l>भेदे नापेक्षिता सा तु गौणत्वस्य प्रसाधिका ॥ १२४ ॥</l></lg></b> इति ।
<p>यद्येवम्, अतिमहती महती संपन्ना महद्भूता ब्राह्मणीति पुंवद्भावो न प्राप्‍नोति ।
अर्थाश्रयः एतदेवं भवति (मभा. ६.३.४६); शब्दाश्रयश्‍च पुंवद्भावः; 'गोतो णित्'
(७.१.९०), 'औतोंशसोः' इति (६.२.९३) वाहीके वर्तमानस्य गोशब्दस्य
गौस्तिष्ठति गामनयेति वृद्धिरात्वं च भवति (मभा. ६.३.४६) ॥</p>
<b><lg>
<l>तेऽमी क्रिया च कालश्‍च कारकं पुरुषस्तथा ।</l>
<l>उक्ताः पदार्थाश्‍चत्वारस्स्वैस्स्वैर्भेदैस्समन्विताः ॥ १२५ ॥</l>
</lg></b>
<b><lg>
<l>द्रव्यात्मा चापि कालो यः प्रसङ्गात् सोऽपि कीर्तितः ।</l>
<l>स हि प्रायः प्रबन्धेषु तत्र तत्रोपयुज्यते ॥ १२६ ॥</l>
</lg></b>
<b><lg>
<l>क्रियायां कालोऽन्तर्भवति पुरुषः कारकपदे
प्रधाने सोपाधिद्वयमपि तदेतन्निविशते ।</l>
<l>प्रधानं तं प्राहुर्यमभिदधते घञ्प्रभृतयः
सहोपस्कारार्थोर्निविशति स तु प्रातिपदिके ॥ १२७ ॥</l>
</lg></b>
<p><b>इति महाराजाधिराजश्रीभोजदेवविरचिते श्रृङ्गारप्रकाशे
क्रियाद्यर्थचतुष्टयप्रकाशो नाम
॥ चतुर्थः प्रकाशः ॥ ४ ॥</b></p>
<lg>
<l>रेवाप्रसादस्य सनातनस्य प्रकाशसंशोधनकार्यमेतत् ।</l>
<l>प्रकाशमेतं तु तुरीयमाप्‍तं प्रसीदतादत्र महान् स देवः ॥</l>
</lg>

<pb n="246"/>
<p>अथ</p>
<p><b>श्रृङ्गारप्रकाशे पञ्चमः प्रकाशः</b></p>
<p>उपाध्याद्यर्थचतुष्टयप्रकाशो नाम</p>
<p>(<b>५. उपाधिः</b>)</p>
<p>(<b>क्रियोपाधिः—१२</b>)</p>
<p>प्रकृत्यर्थप्रत्ययार्थभेदेषु कारकाणां प्रवृत्तिविशेषः <b>क्रियाः</b> तामनुपहितां
कृभ्वस्तयो वदन्ति । तेषां परस्परमसंभेदसंभेदाभ्यां साम्योत्कर्षापकर्षजन्मानो द्वादश
<b>धात्वर्थभेदाः क्रिया</b> भवन्ति । तद्यथा —</p>
<p><b>अकर्मकाः अन्तःकर्मकाः, अर्थान्तरकर्मकाः, अविवक्षितकर्मकाः,
प्रसिद्धकर्मकाः, द्विकर्मकाः, प्रसिद्धकर्तृकाः, भावकर्तृकाः, कर्मकर्तृकाः,
कर्तृस्थक्रियाः, कर्मस्थक्रियाः, उभयस्थक्रियाश्‍चेति ।</b></p>
<p>ते <b>चापरिस्पन्दसपरिस्पन्दभेदात्</b> प्रत्येकं द्विधा भूत्वा चतुर्विंशतिर्जायन्ते ।</p>
<p>तत्र स्वभावतोऽस्तिस्तु उदासीनकर्तृकत्वाद् <b>अपरिस्पन्दः</b> ।</p>
<p>करोतिः प्रयुञ्जानकर्तृकत्वात् <b>सपरिस्पन्दः ।</b></p>
<p>भवतिः विकुर्वाणकर्तृकत्वात् <b>सपरिस्पन्दापरिस्पन्द</b> इति स्थितम् ।</p>
<p>(<b>१. अकर्मकाः</b>) अतोऽस्त्यर्था भवत्यर्थाश्‍च न्यग्भवतयो न्यगतयश्‍चाकर्मका भवन्ति । तेषु—</p>
<p>पूर्वे अपरिस्पन्दा यथा— भिद्यते, स्वदते, वर्तते, प्रीयत इति ।</p>
<p>उत्तरे सपरिस्पन्दा यथा— जायते, विवर्धते, X X X X X X ते, स्फुरतीति ।</p>
<p>(<b>२. अन्तः कर्मकाः</b>) त एव न्यक्करोतयोऽन्तः कर्मकाः; तेषु —</p>
<p>पूर्वे अपरिस्पन्दा यथा— जीवति, म्रियते, पुत्रीयति, प्राणितीति ।
उत्तरे सपरिस्पन्दा यथा— नृत्यति, श्वसिति, बाष्पायते, रोदितीति ।</p>
<p>(<b>३. अर्थान्तरकर्मकाः</b>) अस्तिकरोत्यर्थाः करोतिभवत्यर्थाश्‍चार्थान्तरकर्मकाः । तेषु —</p>
<p>पूर्वे अपरिस्पन्दा यथा— तरति काष्ठं, तरति विपदं, विपर्यस्यति मतिं,
विपर्यस्यति हस्तमिति ।</p>
<p>उत्तरे सपरिस्पन्दा यथा— वहति नदी, वहति भारं, पतति पर्णं, पतत्यध्वानमिति ।</p>

<pb n="247"/>
<p>(<b>४. अविवक्षितकर्मकाः</b>) त एवानुत्करोतयोऽपि अविवक्षितकर्मकाः । तेषु —</p>
<p>पूर्वे अपरिस्पन्दा यथा— संज्ञा संज्ञिन्यभिनिविशते, बुद्धिस्तत्त्वमभिनिविशते,
तीर्थ उपविसति, त्रिरात्रमुपवसतीति ।</p>
<p>उत्तरे सपरिस्पपन्दा यथा— चैत्रो हसति, मैत्रं हसति, चक्रं भ्रमति, देशान् भ्रमतीति ।</p>
<p>(<b>५. प्रसिद्धकर्मकाः</b>) उत्करोतयस्तु त एव प्रसिद्धकर्मकाः । तेषु—</p>
<p>पू्र्वे अपरिस्पन्दा यथा— वपतीत्युक्ते बीजमिति गम्यते, प्रसूत इत्युक्ते
गर्भमिति गम्यत इति ।</p>
<p>उत्तरे सपरिस्पन्दा यथा— कृषतीत्युक्ते क्षेत्रमिति गम्यते, परिणयतीत्युक्ते
कन्यामिति गम्यत इति ।</p>
<p>(<b>६. द्विकर्मकाः</b>) सत्येवोत्करोतित्वे न्यगस्तयो न्यग्भवतयश्‍च त एव द्विकर्मकाः । तेषु—</p>
<p>पूर्वे अपरिस्पन्दा यथा— लिङ्गं लिङ्गिनमवगमयति ज्ञातारं, जयति
शतमश्वानश्वसेनमिति ।</p>
<p>उत्तरे सपरिस्पन्दा यथा— गां दोग्धि पयः, वृक्षमपचिनोति फलानीति । एवमेते
षट् द्वियोगविकल्पाः । परं त्रियोगविकल्पाः षड्भवन्ति ।</p>
<p>(<b>७. प्रसिद्धकर्तृताः</b>) तत्रोदस्तय उद्भवतयो वा प्रसिद्धकर्तृकाः । तेषु—</p>
<p>पूर्वे अपरिस्पन्दा यथा— दहतीत्युत्त्के वह्निरिति गम्यते ।</p>
<p>उत्तरे सपरिस्पन्दा यथा— कूजतीत्युक्ते (पिक इति गम्यते), (हेषत इत्युक्ते)
अश्‍व इति गम्यत इति ।</p>
<p>(<b>८. भावकर्तृकाः</b>) न्यग्भवतिकरोतयो न्यगस्तिकरोतयो वा भावकर्तृकाः । तेषु—
पूर्वे अपरिस्पन्दा यथा —चोरस्य रुजति, चोरस्यामयति, चोरं ज्वरयति, चोरं
संतापयतीति ।</p>
<p>उत्तरे सपरिस्पन्दा यथा— भवति पक्ष्यति, भवत्यपाक्षीत्, भवेदपि भवेत्,
स्यादपि स्यादिति ।</p>
<p>(<b>९. कर्मकर्तृकाः</b>) उदस्तिन्यक्करोतय उद्भवतिन्यक्करोतयो वा कर्मकर्तृकाः । तेषु—</p>
<p>पू्र्वे अपरिस्पन्दा यथा— दुग्धे गौस्स्वयमेव, प्रस्‍नुते गौस्स्वयमेव, भूषयते
कन्या स्वयमेवेति ।</p>
<p>उत्तरे सपरिस्पन्दा यथा—अवकिरते हस्ती स्वयमेव, नमते दण्डः स्वयमेव,
उच्छ्रयते दण्डस्स्वयमेव, आरोहयते हस्ती स्वयमेवेति ।</p>

<pb n="248"/>
<p>(<b>१०. कर्तृस्थक्रियाः</b>) उदस्तिकरोतयः उद्भवतिकरोतयो वा कर्तृस्थक्रियाः । तेषु—</p>
<p>पूर्वे अपरिस्पन्दा यथा—अर्हति पूजां, जानाति वर्णं, पश्‍यति रूपं, शृणोति शब्दमिति ।
उत्तरे सपरिस्पन्दा यथा— गच्छति, ग्रामम्, आरोहयत्यश्वम् इति ।</p>
<p>(<b>११. कर्मस्थक्रियाः</b>) न्यग्भवत्युत्करोतयो न्यगस्त्युत्करोतयो वा कर्मस्थक्रियाः । तेषु—</p>
<p>पूर्वे अपरिस्पन्दा यथा— दुनोति शत्रुं, धिनोति मित्रं, मदयति सुहृदं, सुखयति
सखायमिति ।</p>
<p>उत्तरे सपरिस्पन्दा यथा— पचत्योदनं, भिनत्ति कुसूलं, संक्ष्णुते शस्त्रं, तक्ष्णोति यूपमिति ।</p>
<p>(<b>१२. उभयस्थक्रियाः</b>) न्यग्भवत्युदस्तिकरोतयो न्यगस्त्युद्भवतिकरोतयो वा उभयस्थक्रियाः । तेषु—</p>
<p>पूर्वे अपरिस्पन्दा यथा— लभते पूजां, प्राप्‍नोति धर्मम् . . . . . . . . . ।</p>
<p>उत्तरे सपरिस्पन्दा यथा— भुङ्क्त ओदनम्, अधीते स्वाध्यायं, तप्यते तपः,
साधयति स्वर्गमिति ।</p>
<p>ननु च भवति पक्ष्यति, भवत्यपाक्षीत्, भवेदपि भवेत्, स्यादपि स्यादिति
नैतावस्तिभवत्यर्थौ, अपि तु साक्षादस्तिभवती । तौ चानुपहितक्रियाभिधायकाविति
नोपाधी भवितुमर्हतः । उच्यते— 'अस भुवि', 'भू सत्तायाम्' इति धातुपाठादनु—
प्रयोगवर्जमार्धधातुकेऽस्तेर्भूविधानात् सङ्कर एवेति विज्ञायते । एवमपि करोत्यर्थानुप्रवेशो
दुरुपपादः । सोऽपि कर्तृत्वान्यथानुपपत्तेरुपपत्स्यते ।</p>
<p>ननु च भवति पक्ष्यति, भवत्यपाक्षीदित्ययं लट्‌प्रयोग एव । अस्ति गच्छामो
वयमिति च अस्तिप्रयोगोऽपि भावकर्तृकेषु दृश्‍यते ।</p>
<p>नैवम्; नास्माभिरस्तिभवति भावकर्तृकावेवोच्येते, अपि तु अस्तिभवति—
कर्तारोऽस्त्यादयः पचत्यादयश्‍च । ते हि रुजत्यादिवदुपाधिपरा अपि अस्तौ कर्तारो
भवन्ति । एतावाँस्तु विशेषः, रुजादीनां कर्तृत्वं तत्परेणैव लकारेणोच्यते, पचादीनां
च भवत्यस्तिपरेणेति ।</p>
<p>(<b>कालोपाधिः—१२</b>)</p>
<p>यथा च धात्वर्थः क्रियोपाधिरेवं कालोऽपि । यदुक्तम्—</p>
<b><lg>
<l>क्रियोपाधिश्‍च सन् भूतभविष्यद्‌वर्तमानताः ।१</l>
<l>परापरविभागार्थास्स शक्तीः प्रतिपद्यते ॥ १ ॥</l>
</lg></b>
<!-- NOTES pg=248!-->
१. वाक्‍यपदीये ३.९.३७ इति करिकाया पूर्वार्द्धम् ।

<pb n="249"/>
<p>स भूतादिभेदा द्वादशधा । तद्यथा—</p>
<p><b>भूतः, भूतानद्यतनः, भविष्यत्, भविष्यदनद्यतनः, वर्तमानः, वर्तमानानद्यतनः,
परोक्षः, अतिपन्नः, अव्यक्तः, सङ्कीर्णः, प्रकीर्णः, विप्रकीर्ण</b> इति ।</p>
<p>(<b>१. भूतः—६</b>) लुङादिविषयोऽप्यतीतमात्रं <b>भूतः</b> ।</p>
<p>स षोढा— भूतः, प्रकर्षभूतः, भूतानद्यतनः, अभिमानाद्यतनः, प्रबन्धाद्यतनः,
सामीप्याद्यतन इति ।</p>
<p>तेष्वनिर्धारितविशेषो <b>भूतः</b>, यथा— अकार्षीत्, निषसाद, उवास, शुश्राव,
अपक्त, पक्तवानिति ।</p>
<p>शब्दान्तरावगतप्रकर्षादनवेक्षितानद्यतनपरोक्षादिप्रत्ययः <b>प्रकर्षभूतः</b>, यथा—
अवात्सुरिह पुरा छात्राः ।</p>
<p>विवक्षितान्यावधिः <b>भूतानद्यतनः</b>, यथा— अगमान घोषात् ।</p>
<p>रात्रिशेषे जागरणसंततौ <b>अभिमानानद्यतनः</b>, यथा अमुत्रावात्सम्, सकलां रात्रिं
जागरितः रात्रेरप्रभातत्वादद्यतनिमं कालं मन्यते ।</p>
<p>अविवक्षितक्रियाविरामः <b>प्रबन्धाद्यतनः</b>, यथा यावज्जीवं भृशमन्नमदात् ।</p>
<p>विवक्षितक्रियानन्तर्यः <b>सामीप्याद्यतनः</b>, यथा— येयं गता पौर्णमासी
अस्यामुपाध्यायोऽग्‍नीनाधित । अत्रानन्तरयोः 'नानद्यतनवत् क्रियाप्रबन्ध—
सामीप्ययोः' इति स्मर्यते ।</p>
<p>(<b>२. भूतानद्यतनः —६</b>) एवं लङ्‌निमित्तमविद्यमानाद्यतनो <b>भूतानद्यतनः</b> ।</p>
<p>स षोढा— सामान्यानद्यतनः, विशेषानद्यतनः, अभिज्ञानद्यतनः, प्रसिद्ध‍यपरोक्षः,
प्रश्‍नापरोक्षः, ह—शश्वदपरोक्ष इति । तेषु—</p>
<p>अविवक्षितपरोक्षत्वादिः <b>सामान्यानद्यतनः</b> यथा— अकरोत्, अशृणोत्, न्यषीदत्,
अमुत्रावसम्, 'आसीदिदं तमोभूतम्' रामो वनमगच्छदिति ।</p>
<p>पदान्तरावगतपरोक्षत्वादिविशोषो <b>विशेषानद्यतनः</b>, यथा— अवसन्निह पुरा छात्राः ।</p>
<p>'न यदि' इत्यभिज्ञावचनं लृङपवादो<b>ऽभिज्ञानद्यतनः</b>, यथा— स्मरसि देवदत्त
काश्मीरेषु यवदसाम ।</p>
<p>लोकप्रसिद्धेरारोपितापरोक्षाभिमानः <b>प्रसिद्ध‍यपरोक्षः</b>, यथा—अजयज्जयन्तो हूणान् ।</p>
<p>प्रश्‍नोपभुक्तपरोक्षत्वं <b>प्रश्‍नापरोक्षः</b>, यथा— किमगच्छद्‌देवदत्तः ।</p>
<p>ह—शश्वदर्थोपक्षीणपरोक्षत्वो <b>ह—शश्वदपरोक्षः,</b> यथा—इति ह अकरोत्, शश्वदकरोदिति ।</p>

<pb n="250"/>
<p>(<b>३. भविष्यत् —६</b>) अनागतामात्रं लृडादिविशेषो <b>भविष्यत्</b> ।</p>
<p>स षोढा— सामान्यभविष्यत्, विशेषभविष्यत्, लिप्साभविष्यत्, प्रबन्धाद्यतनः,
सामीप्यद्यतनः प्रविभागाद्यतन इति । तेषु —</p>
<p>अनिर्धारितानद्यतनादिः <b>सामान्यभविष्यत्</b>, यथा— करिष्यति, बलिरिन्द्रो भविष्यति,
कदा गमिष्यसि, एष गमिष्यामि, पक्ष्यन् व्रजति, पाचका व्रजतीति ।</p>
<p>निर्धारिताद्यत्वविशेषो <b>विशेषभविष्यत्</b>, यथा— अद्य गमिष्यामीति ।</p>
<p>लिप्सोपाधिको <b>लिप्साभविष्यत्</b>, यथा— यो मे भिक्षां दास्यति स स्वर्गं लोकं
यास्यतीति ।</p>
<p>अविवक्षितक्रियाविरामः <b>प्रबन्धाद्यतनः</b>, यथा— यावज्जीवं भृशमन्नं दास्यतीति ।</p>
<p>विवक्षितक्रियानन्तर्य<b>स्सामीप्याद्यतनः</b>, यथा— येयमागामिनी पौर्णमासी
अस्यामुपाध्यायोऽग्‍नीनाधास्यतीति ।</p>
<p>'भविष्यति मर्यादावचनेऽवरस्मिन्', 'कालविभागे चानहोरात्राणाम्', 'परस्मिन्विभाषा'
इति <b>प्रविभागानद्यतनः</b>, यथा— योऽयमध्वा गन्तव्य आपाटलिपुत्रात् तस्य यदवरं
कौशाम्ब्यास्तत्रोदनं भोक्ष्यामहे, योऽयमागामी संवत्सरस्तस्य यदवरमाग्रहा—
यण्यास्तत्र युक्ता अध्येष्यामहे, एवं परस्मिन्विभाषेत्यपि द्रष्टव्यमिति ।</p>
<p>(<b>४. भविष्यदनद्यतनः —६</b>) भविष्यन्नेवाविद्यमानाद्यतनो लुण्णिमित्तं <b>भविष्यदनद्यतनः</b> ।</p>
<p>स षोढा— सामान्यानद्यतनः, लिप्‍सानद्यतनः, परिदेवनानद्यतनः, परावरविभागीयः,
पराप्रविभागीयः, (अध्वविभाषीय) इति । तेषु—</p>
<p>अनिर्धारितक्रियाप्रबन्धः <b>सामान्यानद्यतनः</b>, यथा— कर्ता कर्तारौ कर्तारः, कारिता
कारितारौ कारितार इति ।</p>
<p>शब्दान्तरावगतविशोषो <b>विशोषानद्यतनः</b>, यथा— त्वं पक्ता ।</p>
<p>लिप्‍सोपाधिको <b>लिप्सानद्यतनो</b> यथा यो मे भिक्षां दाता स स्वर्गं लोकं गन्ता ।</p>
<p>परिदेवनोपाधिकः <b>परिदेवनानद्यतनः</b>, यथा— इयं नु कदा गन्ता यैवं पादौ
निदधाति, अयं तु कदाध्येता य एवमनभियुक्तः ।</p>
<p>'कालविभागे चानहोरात्राणाम्' इत्यहोरात्रविषयः <b>परापरविभागीयः</b>, यथा—
योऽयमागामी मासस्तस्य यः परः पञ्चदशरात्रस्तत्रौदनं भोक्तास्महे,
योऽयमागामी त्रिंशद्रात्रस्तस्य योऽपरः पक्षस्तत्र युक्ता अध्येतास्महे ।</p>
﻿
<pb n="251"/>
<p>परस्मिन्विभाषेत्यनहोरात्रकालध्वमर्यादाविषयः <b>परप्रविभागीयः</b>, यथा—
योऽयमागामी संवत्सरस्तस्य यदवरमाग्रहायण्यस्तत्र पाटलिपुत्रं गन्तास्मः ।</p>
<p>स एव अध्वविभाषाविषयो<b>ऽध्वविभाषीयः</b>, यथा— योऽयमध्वा गन्तव्य
आपाटलिपुत्रात् तस्य यत्परं कौशाम्ब्याः तत्र सक्तून् पातास्म इति ।</p>
<p>(<b>५. वर्तमानः —६</b>) अवाप्‍ताप्रच्युतक्रियाविषयो लडादिनिमित्तं <b>वर्तमानः</b> ।</p>
<p>(स) षोढा— सामान्यवर्तमानः, विशेषवर्तमानः, अविरामवर्तमानः, प्रवृत्तोपरतः,
वृत्ताविरतः, नित्य(प्र)वृत्त इति । तेषु—</p>
<p>अनपेक्षितविरामादिविशेष<b>स्सामान्य</b>वर्तमानः, यथा— अस्ति, भवत्, कुर्वाणः,
पच्यमानः, पवमानः, कवचमुद्वहमान इति ।</p>
<p>परोक्षादिविषयो <b>विशेषवर्तमानः</b>, यथा— अत्र वटे यक्षः प्रतिवसति ।</p>
<p>विवक्षितक्रियाप्रबन्धो<b>ऽविरामवर्तमानः</b>, यथा— प्रासादं करोति ।</p>
<p>विवक्षितप्रवृत्तिविरामः <b>प्रवृत्तोपरतः,</b> यथा— जीवन्तं मारयति ।</p>
<p>अविवक्षितप्रवृत्तिविरामो <b>वृत्ताविरतः,</b> यथा— इह कुमाराः क्रीडन्ति ।</p>
<p>अविच्छिन्नप्रवृत्तिसंतानो <b>नित्यप्रवृत्तः,</b> यथा— तिष्‍ठति पर्वत इति ।</p>
<p>(<b>६. वर्तमानानद्यतनः—६</b>) अनागतातिक्रान्तक्रियास्वपि पदान्तरप्रयोगापादितवर्तमानत्वाल्लटो
निमित्तमविद्यमानानद्यतनो <b>वर्तमानानद्यतनः ।</b></p>
<p>स षोढा— लिप्साविषयः, आशंसाविषय, पुरायोगीयः, स्मयोगीयः, उभययोगीयः,
अनुभययोगीय इति । तेषु—</p>
<p><b>लिप्साविषयो</b> यथा— यो मे भिक्षां ददाति स स्वर्गं लोकं याति, को मे
भिक्षां ददाति, कस्स्वर्गं लोकं याति; एवं कतरो मे भिक्षां ददाति,
कतमो मे भिक्षां ददाति ।</p>
<p><b>आशंसाविषयो</b> यथा— देवश्‍चेद् वर्षति संपद्यन्ते शालयः ।</p>
<p><b>पुरायोगीयो</b> यथा— वसन्तीह पुरा छात्राः ।</p>
<p><b>स्म—योगीयो</b> यथा— इति स्मोपाध्यायः कथयति ।</p>
<p><b>उभययोगीयो</b> यथा— नडेन स्म पुराधीयते ।</p>
<p><b>अनुभययोगीयो</b> यथा— भाषते राघवस्तदेति ।</p>
﻿
<pb n="252"/>
<p>(<b>७. परोक्षः —६</b>) भूत एव लिड्‌विषयोऽक्षाणां परः <b>परोक्षः</b> ।</p>
<p>स षोढा— स्वपरोक्षः, परपरोक्षः, स्वपरपरोक्षः, मनःपरोक्षः, १प्रमाणपरोक्षः,
निर्णयपरोक्ष इति । तेषु—</p>
<p><b>स्वापेक्षया</b> परोक्षो यथा— चकार, चकार(जहार), चकासाञ्चकार, ऊषुरिह पुरा
छात्रा इति ।</p>
<p>परापेक्षया <b>परपरोक्षो</b> यथा कः कलिङ्गान् विवेद, को ब्राह्मणान् ददर्श, नाहं
कलिङ्गान् जगामेति ।</p>
<p>उभयापेक्षया <b>स्वपरपरोक्षो</b> यथा—जघान कंसं वासुदेवः, ददाह त्रिपुरं हरः,
ममाथ वृत्रं मघवेति ।</p>
<p>स्मरणापेक्षया <b>मनःपरोक्षो</b> यथा—इति चकार, शश्वच्‍चकार, इति ह शश्वच्‍चकारेति ।२
'प्रश्‍ने चासन्नकाल' (३.२.११७) इति <b>निर्णयपरोक्षो</b> यथा—</p>
<b><lg>
<l>किं सा जगाम तत्पार्श्‍वं किमुवाच यथोचितम् ।</l>
<l>स किं शुश्राव तद्‍वाक्यमिति पृच्छामि किं सखि! ॥ २ ॥</l></lg></b> इति ।
<p>(<b>८. अतिपन्नः —६</b>)</p>
<p>भविष्यद्‍भूतवर्तमानक्रियातिपत्तिविषयो लृङ्‌निमित्तम(प्र)तिपन्नः (मभा.३.३.१३९) ।
स षोढा— भविष्यद्‍भूतवर्तमानक्रियातिपत्तीनां शुद्धमिश्रभेदात् ।</p>
<p>तत्र केनचिल्लिङ्गेन <b>भविष्यन्तीं शुद्धामेव क्रियातिपत्तिमवगम्य</b> प्रयुङ्‌क्ते, यथा—
अपि वज्राहतेनापतिष्यत्, कथं नाम तत्रभवान् वृषलमयाजयिष्यत्, दक्षिणेन
चेदयास्यत् न शकटं पर्याभविष्यत् । यथा च—</p>
<b><lg>
<l>यदि सद्भिः प्रदिष्‍टेन पथा समचरिष्यथ ।</l>
<l>न ते समचरिष्यन्न चरणान्ते विभूतयः ॥ ३ ॥</l>
</lg></b>
<p>एवं मिश्रामपि यथा—(मवीच. १.२७)</p>
<b><lg>
<l>रामाय पुण्यमहसे सदृशाय सीता दत्तैव दाशरथिचन्द्रमसेऽभविष्यत् ।</l>
<l>आरोपणेन पणमप्रतिकार्यमार्यस्त्रैयम्बकस्य धनुषो यदि नाऽकरिष्यत् ॥ ४ ॥</l>
</lg></b>
<p>केनचिल्लिङ्गेनानीतां क्रियातिपत्तिं शुद्धामेवावगम्य प्रयङ्‌क्ते, यथा—न श्रद्दधे यत् तत्रभवान्
वृषलमयाजयष्यित्, न संभावयामि तत्र नामाभोक्ष्यत भवान् । यथा च— (किराता. १३.४९)</p>
<!-- NOTES pg=252!-->
१–२. उदाहृतेषु 'जो. रा. चे.' इत्येंषु विस्मृतायास्मै प्रमाणपरोक्षाय 'भुक्‍ता मया हि गिरय' इति
(कम.) इति भैरवानन्दोक्‍तिरूपयुज्येत ।
﻿
<pb n="253"/>
<b><lg>
<l>दुर्वचं तदथ मा स्म भून्मृगस्त्वय्यसौ यदकरिष्यदोजसा ।</l>
<l>नैनमाशु यदि वाहिनीपतिः प्रत्यपत्स्यत सितेन पत्रिणा ॥ ५ ॥</l>
</lg></b>
<p>एवं मिश्रामपि— (रघु. ७.१४)</p>
<b><lg>
<l>परस्परेण स्पृहणीयशोभं न चेदिदं द्वन्द्वमयोजयिष्यत् ।</l>
<l>अस्मिन् द्वये रूपविधानयत्‍नः पत्युः प्रजानां वितथोऽभविष्यत् ॥ ६ ॥</l>
</lg></b>
<p>केनचित् प्रमाणेन <b>वर्तमानामपि क्रियातिपत्तिं</b> शुद्धामेवावगम्य प्रयुङ्क्ते, यथा
उताकरिष्यत्, अप्यकरिष्यत् । यथा च —</p>
<b><lg>
<l>गमधास्यत् कथं नागो मृणालमृदुभिः फणैः ।</l>
<l>आरसातलमूलात् त्वमवालम्बिष्यथा न चेत् ॥ ७ ॥</l></lg></b> (कुसं. ६.६८)
<p>एवं मिश्रामपि यथा—</p>
<b><lg>
<l>अमङ्क्ष्यद् वसुधा तोये च्युतशैलेन्द्रबन्धना ।</l>
<l>नारायण इव श्रीमान् यदि त्वं नाधरिष्यथाः ॥ ८ ॥</l></lg></b> इति ।
<p>(<b>९. अव्यक्‍तः —६</b>) तिरोभूतभूतभविष्यदादिविशेषो<b>ऽव्यक्तः</b> । षोढा—<b>लिङ्‍‌विषयः,
लोड्‌विषयः, लड्‌विविषयः, लृड्‌विविषयः, तव्यादिविषयः, तुमुनादिविषयश्‍चेति</b> । तेषु—</p>
<p><b>लिङ्‌विषयो</b> यथा कटं कुर्यात्, चिरं जीव्यात्, कथं तत्रभवान् वृषलं याजयेत्,
अपि शिरसा पर्वतं भिन्द्यात्, संभावयामि भुञ्जीत भवान्, कालो यद्‌भुञ्जीत भवानिति ।</p>
<p><b>लोड्‌विषयो</b> यथा—उपाध्यायश्‍चेदागच्छति आगन्ता आगमिष्यति वा अथ त्वं
छन्दोऽधीष्व । ऊर्ध्वं मुहूर्तादुपाध्यायश्‍चेदागच्छेत् आगच्छति आगन्ता आगमिष्यति वा
अथ त्वं व्याकरणमधीष्व, कुरू कटं प्राप्‍तस्ते कालः अलवीत् लविष्यसि वेति ।</p>
<p><b>लड्‌विषयो</b> यथा— कदा भुङ्क्ते कर्हि भुङ्क्ते, अपि तत्रभवान् वृषलं
याजयति, जातु तत्रभवान् वृषलं याजयति, कच्‍चिज्जीवति मे माता, कं वा
विभूतयो न मदयन्तीति ।</p>
<p><b>लृड्‍‌विषयो</b> यथा— अन्धो नाम पर्वतमारोक्ष्यति, उत दण्डः पतिष्यति, कतरो
नाम वृषलः यं तत्रभवान् वृषलं याजयिष्यति, न मर्षयामि न श्रद्दधे नावकल्पयामि
यत् तत्रभवान् वृषलं याजयिष्यति, किं किल तत्रभवान् वृषलं याजयिष्यति (इति)
'प्रत्येकं विनियुक्तात्मा कथं न ज्ञास्यसि प्रभो' (कुसं.२.३१), इति ।</p>
<p><b>तव्यादिविषयो</b> यथा— स्वाध्यायोऽध्येतव्यः, ब्राह्मणो न हन्तव्यः, पितरो
वन्दनीयाः, गुरवो माननीयाः, कृत्यं न भावयेत्, कार्यं न कुर्यादिति ।</p>
﻿
<pb n="254"/>
<p><b>तुमुनादिविषयो</b> यथा—भोक्तुमैच्छत् इच्छति एषिष्यति वा, भुक्त्वा अव्राजीत्
व्रजति व्रजिष्यति वा, अधीत्यास्‍नासीत् स्‍नाति स्‍नास्यति वा, चोरङ्कारमाक्रुक्षत् आक्रोशति
आक्रोक्ष्यति वा, पायंपायमासिष्‍ट आस्ते आसिष्यते वा, रैपोषमपुषत् पुष्यति पोक्ष्यति वेति ।</p>
<p>(<b>१०.सङ्कीर्णः—६</b>) कालान्तरसम्पृक्तस्सङ्कीर्णः; सङ्करश्‍चानेकाकारत्वादियत्तया न शक्यते
निर्देष्टुमिति भङ्गनिर्वाहार्थं तु षोढैवोदाह्रियते । स—</p>
<p><b>भूतभूतानद्यतनयोः</b> यथा— अन्येभ्यो वा अभुङ्क्ष्महि ।</p>
<p><b>भविष्यद्भविष्यदनद्यतनयोः</b> यथा— अद्य श्वो वा गमिष्यति ।</p>
<p><b>भूतभविष्यदनद्यतनयोः</b> यथा— अग्‍निष्‍टोमयाजी अस्य पुत्रो जनिता । (३.४.१)</p>
<p><b>भूतानद्यतनभविष्यतोः</b> यथा— भाविकृत्यमासीत् ।</p>
<p><b>वर्तमानपरोक्षयोः</b> यथा— (कुसं. ३.७२)</p>
<b><lg>
<l>क्रोधं प्रभो संहर संहरेति यावद्‌गिरः खे मरूतां चरन्ति ।</l>
<l>तावत् स वह्निर्भवनेत्रजन्मा भस्मावशेषं मदनं चकार ॥ ९ ॥</l>
</lg></b>
<p><b>भविष्यद्‍वर्तमानपरोक्षाणां</b> यथा— (माघ. ३.७४)</p>
<b><lg>
<l>सादोपमुर्वीमनिशं नदन्तो यैः प्लावयिष्यन्ति समन्ततोऽमी ।</l>
<l>तान्येकदेशान्निभृतं पयोधेस्सोऽम्भांसि मेघान् पिबतो ददर्श ॥ १० ॥</l>
</lg></b>
<p>(<b>११. प्रकीर्णः</b>) वर्तमानस्य भविष्यद्‍भूतयोरनुवेशे <b>प्रकीर्णः</b> । स</p>
<p><b>भविष्यदनुप्रवेशे आशंसायां</b> यथा— उपाध्यायश्‍चेदागच्छति युक्ता व्याकरणमधीमहे ।</p>
<p><b>लिप्सायां</b> यथा— कोपयतो भोजयति (कं भवन्तो भोजयन्ति) ।</p>
<p><b>यावत्पुरायोगे</b> यथा— यावद् भुङ्क्ते, पुरा व्रजति ।</p>
<p><b>सामीप्ये</b> यथा— कदा ग्रामं गमिष्यसि, एष गच्छामि, गच्छन्तमेव मां
विद्धि । एवं</p>
<p><b>भूतानुप्रवेशेऽपि;</b> भूतसामीप्ये यथा— अयि भोः कटमकार्षोः, कटं देवदत्त ननु
करोमि, अयं नु करोमीति ।</p>
<p>(<b>१२. विप्रकीर्णः</b>) भविष्यतो भूतानुप्रवेशे भूतस्य भविष्यदनुप्रवेशो <b>विप्रकीर्णः ।</b> स
<b>भविष्यतो भूतानुप्रवेशे</b> यथा— स्मरसि देवदत्त काश्मीरेषु वत्स्यामः, अभिजानासि
कलिङ्गेषु वत्स्यामः तत्रौदनं भोक्ष्यामहे, स्मरसियत् काश्मीरेषु वत्स्यामः यत्
तत्रौदनं भोक्ष्यामह इति । यथा वा—(माघ. १.६८)</p>
﻿
<pb n="255"/>
<b><lg>
<l>स्मरत्यदो दाशरथिर्भवन् भवानमुं वनान्ताद् वनितापहारिणम् ।</l>
<l>पयोधिमाबद्धचलज्जलाविलं विलङ्घ्य लङ्कां निकषा हनिष्यति ॥ ११ ॥</l></lg></b> इति ।
<p>भूतस्य भविष्यदनुप्रवेशे यथा— मास्म कार्षीः, मास्म करोः (मभा. ३.३.१७६),
देवश्‍चेद् वृष्‍टस्सम्पन्नाः शालयः इति (मभा. ३.३.१३३) ।</p>
<p>यथा वा—</p>
<b><lg>
<l>अपकर्ताऽहमस्मीति मा ते मनसि भूद् भयम् ॥ १२ ॥</l></lg></b> (काआ.२.२९३)
<b><lg>
<l>मा स्म सीमन्तिनी काचिज्जनयेत् पुत्रमीदृशम् ॥ १३ ॥</l></lg></b> (रामा.२.५३.२१)
<b><lg>
<l>जातश्‍चायं मुखेन्दुस्ते भ्रुकुटीप्रणयी पुनः ।</l>
<l>गतं च वसुदेवस्य कुलं नामावशेषताम् ॥ १४ ॥</l></lg></b>(हव. राघवः)इति ।
<p>अथ कथं नित्यप्रवृत्तस्य वर्तमानप्राप्‍तावपि तस्थुः स्थास्यन्ति गिरयः, मार्गे
कूपोऽभूत्, कूपो भविष्यतीति भूतभविष्यत्कालविषयः प्रयोगो भवति ।</p>
<p>उच्यते हेहयादिवंशेषु ये राजानो बभूवुः, तेषां याः क्रियाः तासामतीतत्वात्
तत्सम्बन्धविवक्षायां भूतकालविषयं प्रत्ययं प्रयुङ्क्ते, हेहयराज्येऽपि पर्वता इत्थमेव
तस्थुरिति । तथा आगामिमन्वन्तरेषु ये राजानो भविष्यन्ति तेषां याः क्रियास्तासां
भविष्यत्वात् तत्सम्बन्धविवक्षायां भविष्यत्कालविषयं प्रत्ययं प्रयुङ्क्ते; यदा
बलिरिन्द्रो भविष्यति तदापीत्थमेव पर्वताः स्थास्यन्तीति ।</p>
<p>एवं कूपस्यापि भूतभविष्यद्दर्शनक्रियासम्बन्धाद् अभूद् भविष्यतीति
क्रियाभिसम्बन्धो न विकल्प्यत इति ॥</p>
<p>(<b>प्रकृत्यर्थोपाधिः = उपग्रहः</b>)</p>
<p><b>उपग्रहो</b>ऽपि प्रकृत्यर्थोपाधिरेव ।</p>
<p>कः पुनरसौ ?</p>
<p><b>परस्मैपदात्मनेपदोभयपदिनामात्मनेपदपरस्मैपदयोगनिमित्तमर्थविशेषः</b> । तदुक्तम्—</p>
<b><lg>
<l>य आत्मनेपदाद् भेदः क्‍वचिदर्थस्य गम्यते ।</l>
<l>परस्मैपदतो वापि मन्यन्ते तमुपग्रहम् ॥ १५ ॥</l></lg></b> (वाप. ३.१२.१)
<p>यथा— नाथति नाथते, शपति शपते, आह्वयति आह्वयते, प्रतिजानाति
प्रतिजानीत इति । अत्र 'आशिषि नाथः' {३.१.२१ (७)}, 'शपः शपथे'
'स्पर्धायामाङः' (१.३.३०—३१), 'सम्प्रतिभ्यामनाध्याने' ह्वः (१.३.४४, ४६) ज्ञः
इति आत्मनेपदम्; शेषे परस्मैपदमित्यर्थभेदाः । एवं —</p>

<pb n="256"/>
<p>मुण्डो भीषयते, कुञ्चिकयैनं भाययति, जटिलो विस्मापयते, मत्यैनं विस्मापयति ।
श्येनो वर्तिकामुल्लापयते, कस्त्वामुल्लापयति, संप्रवदन्ते ग्राग्याः, संप्रवदन्ति शकुनय
इति । अत्र 'भीस्म्योर्हेतुभये', 'लियः सम्माननशालिनी— करणयोश्‍च', 'व्यक्तवाचां
समुच्‍चारणे' वदः (इति) आत्मनेपदम्, शेषे परस्मैपदमित्यर्थभेदः । एवमन्यदप्यूहनीयम् ।</p>
<p>ननु च 'य आत्मनेपदाद् भेदः क्‍वचिदर्थस्य गम्यत' इति, अत्र कवचिद्‍ग्रहणं
किमर्थम् ?</p>
<p>उच्यते परस्मैपदात्मनेपदोभयपदिनामात्मनेपदपरस्मैपदोभयपदयोगः षट्‍प्रकारो
भवति— <b>'प्रकृतिनिमित्तः, प्रकृत्यर्थनिमित्तः, प्रत्ययनिमित्तः, प्रत्ययार्थनिमित्तः,
उपस्कारनिमित्तः, उपस्कारार्थनिमित्त</b>श्‍च । तत्रार्थनिमित्तेषु यथायोगमर्थावगतिहेतुत्वं
विद्यते । शेषेषु तु न विद्यते इति 'क्‍वचिद्—'ग्रहणेन ज्ञापयति । तत्र—</p>
<p>(<b>आत्मनेपदयोगे</b>)</p>
<p><b>आत्मनेपदयोगः प्रकृतिनिमित्तो</b> यथा—'अनुदात्तङित आत्मनेपदम्' (१.३.१२);
'सनः' 'स्मृदृशिभ्याम्', एधते, च्यवते, सुस्मूर्षते, दिदृक्षत इति ।</p>
<p><b>प्रकृत्यर्थनिमित्तो</b> यथा— 'प्रकाशनस्थेयाख्ययोश्‍च' (१.३.२३), 'भुजोऽनवने'
(१.३.६६), 'गृधिवञ्च्योः प्रलम्भने' (१.३.६९), 'कर्मव्यतीहारे' (१.३.१४) तिष्ठते,
भुङ्क्ते, गन्धयते, व्यतिलुनीत इति ।</p>
<p><b>प्रत्ययनिमित्तो</b> यथा—'शदेश्शितः' (१.३.६०), 'म्रियतेर्लुङ्‍‌लिङोश्‍च'
(१.३.६१), शीयते, म्रियते, अमृत, मृषीष्टेति ।</p>
<p><b>प्रत्ययार्थनिमित्तो</b> यथा— 'भावकर्मणोरात्मनेपदम्' (१.३.१३) कर्मकर्तरि
फलवत्कर्तरि च, आस्यते, पच्यते, विपच्यते, पचत इति ।</p>
<p><b>उपस्कारनिमित्तो</b> यथा— 'विपराभ्यां जेः' (१.३.१९), 'समवप्रविभ्यः स्थः' (१.३.२२),
'समस्तृतीयायुक्तात्' (१.३.५४), 'मिथ्योपपदात् त्कृञोऽभ्यासे' (१.३.७१), विजयते,
पराजयते, संतिष्ठते, अवतिष्ठते, प्रतिष्ठते, वितिष्ठते, अश्वेन सञ्चरते, पदं मिथ्या कारयते ।</p>
<p><b>उपस्कारार्थनिमित्तो</b> यथा— 'वेः पादविहरणे' (१.३.४१), 'आङो ज्योतिरुद्गमने',
'उपान्मन्त्रकरणे' (१.३.२५), 'दाणश्‍च सा चेच्‍चतुर्थ्यर्थे' (१.३.५५), विक्रमते राजा,
आक्रमन्ते ज्योतीषि, सावित्र्योपतिष्ठते, दास्या संप्रयच्छत इति ।</p>

<pb n="257"/>
<p>(<b>परस्मैपदयोगे</b>)</p>
<p><b>प्रकृतिनिमित्तः परस्मैपदयोगे</b> यथा— 'शेषात्कर्तरि परस्मैपदम्' (१.३.७८)
भवति, व्यतिहसन्ति, व्यतिहरन्ति परस्परस्य व्यतिलुनन्ति ।*</p>
<p><b>प्रत्ययार्थनिमित्तो</b> यथा— 'कुषिरजोः प्राचां श्यन् परस्मैपदं च' (३.१.९०)
'शेषात् कर्तरि परस्मैपदम्' । रज्यति वस्त्रं स्वयमेव, कुष्यति पादस्स्वयमेव, रजति
वस्त्रम्, कुष्णाति पादमिति ।</p>
<p><b>उपस्कारनिमित्तो</b> यथा— 'अनुपराभ्यां कृञः' (१.३.७९), 'इतरेतरान्योन्योप—
पदाच्‍च' (१.३.१६), अनुकरोति, पराकरोति, इतरेतरस्य व्यतिलुनन्ति, अन्योन्यस्य
व्यतिलुनन्तीति ।</p>
<p><b>उपस्कारार्थनिमित्तो</b> यथा— 'समोऽकूजने' (१.३.२१वा.१) 'आङो दोऽनास्य—
विहरणे' (१.३.२०), 'उदोऽनूर्ध्वकर्मणि' (१.३.२४), प्रादेरजाद्यन्तराद्युजेरयज्ञापात्रेषु,
संक्रीडन्ति शकटानि, व्याघ्रो मुखं व्याददाति, आसनादुत्तिष्ठति, यज्ञपात्राणि प्रयुनक्तीति ।</p>
<p>(<b>उभयपदप्रयोगे</b>)</p>
<p><b>उभयपदप्रयोगे प्रकृतिनिमित्तो</b> यथा— 'वा क्यषः' (१.३.९०), अप्रादेर्वा,
लोहितायति लोहितायते, क्रामति क्रमत इति ।</p>
<p><b>प्रकृत्यर्थनिमित्तो</b> यथा—'विभाषाकर्मकात्' (१.३.८५), 'विभाषा विप्रलापे'
(१.३.५०), उपरमति उपरमते, संप्रवदन्ति मौहूर्ताः, संप्रवदन्ते मौहूर्ता इति ।</p>
<p><b>प्रत्ययनिमित्तो</b> यथा—'द्युद्‌भ्यो लुङि' (१.३.९१), 'वृद्‍भ्यः स्यसनोः'
(१.३.९२), अद्युतत् अद्योतिष्ट, वर्त्स्यति, वर्तिष्यत इति ।</p>
<p><b>प्रत्ययार्थनिमित्तो</b> यथा— रज्यति रज्यते, कुष्यति कुष्यते, 'कुषिरजोः प्राचां
श्यन्', 'परस्मैपदं च कर्मकर्तरि' इति ।</p>
<p><b>उपस्कारनिमित्तो</b> यथा— 'उपसर्गादस्यत्यूह्योर्वा' (१.३.२९ वा. ३), उदस्यति
उदस्यते, समूहति समूहत इति ।</p>
<p><b>उपस्कारार्थनिमित्तो</b> यथा 'वा लिप्सायाम्' (१.३.२५ वा. २), 'विभाषोपपदेन
प्रतीयमाने' (१.३.७७); भिक्षुको ब्राह्मणकुलमुपतिष्ठति उपतिष्ठते, ब्राह्मणस्स्वं यज्ञं
यजति, यजत इति ।</p>
<!-- NOTES pg=257!-->
* परस्मैपदयोगे प्रकृत्यर्थनिमित्तः प्रत्ययनिमित्तश्‍चेति भेदाविमौ न स्पृष्टौ ।

<pb n="258"/>
<p>एवमन्येऽपि <b>हेतुलक्षणाभीक्ष्ण्यभृशार्थगर्हाकौटिल्यलसाकल्यपूर्वकालतादर्थ्यादयः
प्रकृत्यर्थोपाधिविशेषा</b> वेदितव्याः, यथा— अधीयानो वसति, पचन्नास्ते, पुनः पुनः
पठति पापठ्यते, पुनः पुनः पचति पापच्यते, गर्हितं दहति दन्दह्यते, कुटिलं क्रामति
चङ्क्रम्यते, कन्यादर्शं वरयति, भुक्त्वा व्रजति, भोक्तुं व्रजति इति । एवमेते
धातुरूपायाः प्रकृतेरर्थोपाधयः ॥</p>
<p>(<b>प्रत्ययार्थोपाधिः</b>)</p>
<p><b>प्रत्ययरूपायाः</b> स्वप्रत्ययार्थोपाधय <b>एवोपाधयो</b> भवन्ति ।</p>
<p><b>प्रातिपदिकरूपायास्तु</b> स्वार्थद्रव्यलिङ्गसङ्ख्यापरिमाणकारकसंबन्धसंबोधनसहार्थ—
तादर्थ्यहेतुलक्षणादय <b>उपाधयो</b> विद्यन्ते । ते तु प्रत्ययार्थोपस्कारार्थप्रातिपदिका—
र्थेष्वनन्तरमेव वर्णयिष्यन्त इति नेह प्रतन्यन्ते ।</p>
<p>अथ <b>प्रत्ययार्थोपाधिः</b> तत्र कारकोपाधिषु पुरुष उक्तः; सङ्ख्या त्वग्रतोऽभिधास्यते ।
अपरेऽपि चास्य विधिनिमन्त्रणामन्त्रणाधीष्टसंप्रश्‍नप्रार्थनप्रैषातिसर्गप्राप्तकालशक्त्यर्ह—
गर्हादयः <b>उपाधयो</b> भवन्ति । तद्यथा— अग्‍निहोत्रं जुहुयात्, इह भवान् भुञ्जीत, इह
भवानानासीत्, भवान्माणवकमध्यापयेत्, किं नु खलु व्याकरणमधीयीय इतः उत
छन्दः, लभेयाहं भिक्षाम्; आशंसनमपि प्रार्थनमेवः चिरं जीव्याः, ग्रामं गच्छ,
गच्छानुज्ञातोऽसि, कुरु कटं प्राप्तस्ते कालः कटकरणे, भवान् खलु शत्रुं हन्यात्,
तत्रभवान् खलु भारं वहेत्, कथं नाम तत्रभवान् वृषलं याजयेदिति ।</p>
<p>एवमन्येऽपि तच्छीलतद्धर्मतत्साधुकारिहेत्वानुलोम्यशक्तिवयोवचनाकृच्छ्रानुद्यमन—
शिल्पिलक्षणलिङ्गादयोऽवगन्तव्याः । यथा— वदिता जनापवादान्, मुण्डयितारः श्राविष्ठायनाः
वधूमूढाम्, कन्यामलङ्करिष्णुः, यशस्करी विद्या, आज्ञाकरी भार्या, हस्तिघ्‍नो भटः,
कवचहरः क्षत्रियकुमारः, धारयन्नुपनिषदम्, अंशहरस्सुतः, नर्तकी वेश्या,
जायाघ्‍नस्तिलकः, व्यासस्य वचनं, पाणिनेरुक्तिः, कालिदासस्य प्रबन्ध इति ।</p>
<p><b>अथोभयोपाधिः</b> । सोऽपि संज्ञाजातिप्रभासपरिमाणद्यूताभ्रेषभाषाच्छन्दोमन्त्र—
ब्राह्मणाशीरुत्क्रोशादिभेदादनन्तप्रकारः । तद्यथा 'क्तिच्क्तौ च संज्ञायाम्' (३.३.१७४),
भद्रभूतिर्देवदत्त इति, हस्ता पुरोढा (हस्ती पुरुषः?) इति । 'द्वितीया ब्राह्मणे'
(२.३.६०) गामस्य तदहस्सभायां दीव्येयुः, पष्ठौहीं दीव्यतीति; आशिषि वुन्,
जीवतात् जीवकः, नन्दतात् नन्दक इति । 'माङ्‌याक्रोशे' (३.२.१२६ वा.६),
'आक्रोशे नञ्यनिः' (३.३.११२),</p>

<pb n="259"/>
<b><lg>
<l>मा जीवन् यः परावज्ञादुःखदग्धोऽपि जीवति ।</l>
<l>तस्याजननिरेवास्तु जननीक्लेशकारिणः ॥ १६ ॥</l></lg></b> माघ.२.४५ इति ।
<p>एवमन्येऽप्यसूयासंमतिकोषकुत्सनभर्त्सनाबाधप्रकाराकृच्छ्रपर्यायार्हणोत्पत्ति—
प्रभृतयोऽवगन्तव्याः । तेषु —</p>
<p><b>असूया</b> यथा— माणवक ३ माणवक, अभिरूपक३ अभिरूपक, रिक्तं ते आभिरूप्यम् ।</p>
<p><b>संमतिः</b> यथा— माणवक ३ माणवक, अभिरूपक३ अभिरूपक शोभनः खल्वसि ।</p>
<p><b>कोपो</b> यथा— माणवक ३ माणवक, अविनीतक३ अविनीतक इदानीं ज्ञास्यसि जाल्म ।</p>
<p><b>कुत्सनं</b> यथा— शक्तिके ३ शक्तिके, यष्टिके ३ यष्टिके रिक्ता ते शक्तिः ।</p>
<p><b>भर्त्सनं</b> यथा— चोर ३ चोर, वृषल ३ वृषल घातयिष्यामि त्वाम् ।</p>
<p><b>आबाधो</b> यथा— गतगता नष्टनष्टा प्रियाया गमनादिना ।</p>
<p>पीड्यमानः कश्‍चिदेवं प्रयुङ्क्ते ॥</p>
<p><b>प्रकारो</b> यथा— पटुपटु, भीतभीत, परिपूर्णगुणेन न्यूनगुणस्योपमाने सत्येवं भवति ।</p>
<p><b>अकृच्छ्रं</b> यथा— सुखसुखेन ददाति, प्रियप्रियेण ददाति, अपीड्यमानो ददातीत्यर्थः ।</p>
<p><b>पर्यायादयो</b> यथा— भवतश्शायिका, अर्हति भवानिक्षुभक्षिकाम्, इक्षुभक्षिकां मे
धारयसि, उदपादीक्षुभक्षिका इति ।</p>
<p>सर्वोऽपि चायमुपाधिप्रपञ्चस्त्रिधैवाख्यायते <b>धर्म्युपाधिः, धर्मोपाधिः, प्रकीर्णोपाधिश्‍च</b> ।</p>
<p>तत्र कृञः स्तम्बशकृद्‍भ्यां व्रीहिवत्सयोरिन्, स्तम्बकर्णयो रमिजपोः (३.२.१३)
हस्तिसूचकयोरित्यादि (३.२.१३ वा.) <b>धर्म्युपाधिः</b> यथा—</p>
<b><lg>
<l>व्रीहिस्स्तम्बकरिः क्षेत्रे गृहे वत्सश्शकृत्करिः ।</l>
<l>जनः कर्णेजपो राज्ये मत्तस्स्तम्बेरमो वने ॥ १७ ॥</l></lg></b> (३.२.२४)
<p>'प्रजने सर्तेः' अप् (३.३.७१), 'समुदोरजः पशुषु' (३.३.६९) <b>धर्मोपाधिः</b> यथा—</p>
<b><lg>
<l>समजस्स्याद् गवां गोभिरुक्ष्णामुदज उक्षभिः ।</l>
<l>भवत्यपसरे यस्यास्सैषा मे गोमतल्लिका ॥ १८ ॥</l>
</lg></b>
<p>'मन्यकर्मण्यनादरे विभाषाऽप्राणिषु' (२.३.१७), 'षष्ठी चानादरे' (२.३.३८),
अधिके भावलक्षणे इति <b>प्रकीर्णोपाधिः</b> यथा—</p>
<b><lg>
<l>मन्यते न तृणायापि (सर्वस)वं पश्यतोहरः ।</l>
<l>मिषत्सु लोकपालेषु हविः पिबति सोऽध्वरे ॥ १९ ॥</l></lg></b> (हव.)

<pb n="260"/>
<p>(<b>६. प्रधानम्</b>)</p>
<p><b>तिङ्कृत्तद्धिताभिधेयप्रत्ययार्थः प्रधानः ।</b>
स त्रिधा— <b>(१) स्वार्थः, (२) सम्बन्धी, (३) कारकं</b> चेति । तेषु —</p>
<p>(<b>१.स्वार्थः</b>)</p>
<p><b>प्रकृत्यर्थ एव स्वार्थः</b> ।</p>
<p>स त्रिधा <b>(१) धात्वर्थः, (२) प्रातिपदिकार्थः, (३) शेषश्‍च</b> । तत्र—</p>
<p><b>(१) धात्वर्थ</b>स्त्रिविधः — <b>भावः, क्रिया कारकं</b> च । तेषु—
<b>भावो</b> द्विधा— सत्त्वभूतोऽसत्त्वभूतश्‍च । तयोः
लिङ्गसङ्ख्यायोगी <b>सत्त्वभूतो</b> यथा—</p>
<b><lg>
<l>अवचनं वचनं प्रियसन्निधावनवलोकनमेव विलोकनम् ।</l>
<l>अवयवावरणं च यदंशुकव्यतिकरेण तदङ्गसमर्पणम् ॥ २० ॥</l>
</lg></b>
<p>अलिङ्गसङ्ख्यो<b>ऽसत्त्वभूतो</b> यथा—</p>
<b><lg>
<l>अपि प्रसन्नेन महर्षिणा त्वं सम्यग्विनीयानुमतो गृहाय ।</l>
<l>कालो ह्ययं संक्रमितुं द्वितीयं सर्वोपकारक्षममाश्रमं ते ॥ २१ ॥</l></lg></b>(रघु.५.१०)
<p><b>क्रिया</b> द्विधा— शुद्धा सङ्कीर्णा च । तयोः—
कारकासंपृक्ता <b>शुद्धा</b> यथा—</p>
<b><lg>
<l>पल्लवोपमितिसाम्यसपक्षं दष्टवत्यधरबिम्बमभीष्टे ।</l>
<l>पर्यकूजि सरुजेव तरुण्यास्तारलोलवलयेन करेण ॥ २२ ॥</l></lg></b> (माघ.१०.५३)
<p>कर्तृत्वापन्नसाध्यरूपा <b>सङ्कीर्णा</b> यथा—</p>
<b><lg>
<l>कुचद्वन्द्वे तन्वि! द्विपकलभकुम्भस्थलतुलां
दधानेऽस्मिन् कस्या न युवतिषु चित्तस्य रुजति ।</l>
<l>तवोर्वोर्युग्मे वा हृतरुचिरचामीकररुचौ
विकर्षत्यूष्माणं कमिह न युवानं ज्वरयति ॥ २३ ॥</l>
</lg></b>
<p><b>कारकं</b> द्विधा— नियतधातुविषयमनियतधातुविषयं च ।</p>
<p>तयो<b>र्नियतधातुविषयं</b> यथा— (किराता. ३.६६)</p>
<b><lg>
<l>तुषारलेशाकुलितोत्पलाभे पर्यश्रुणी मङ्गलभङ्गभीरुः ।</l>
<l>अगूढभावापि विलोकने सा न लोचने मीलयितुं विषेहे ॥ २४ ॥</l>
</lg></b>
﻿
<pb n="261"/>
<p><b>अनियतधातुविषयं</b> यथा— (शाकु. २.१२)</p>
<b><lg>
<l>अभिमुखे मयि संहृतमीक्षितं हसितमन्यनिमित्तकृतोदयम् ।</l>
<l>विनयवारितवृत्तिरतस्तया न विवृतो मदनो न च संवृतः ॥ २५ ॥</l>
</lg></b>
<p>(<b>२</b>) <b>प्रातिपदिकर्थः</b> त्रिविधः व्यक्तोऽव्यक्तस्संदिग्धश्‍च । तेषु —</p>
<p>प्रत्ययोत्पादानुत्पादयोरविशिष्‍टो <b>व्यक्तः</b> । स द्विधा तल्लिङ्गोऽन्यलिङ्गश्‍च । तयोः—</p>
<p><b>तल्लिङ्गो</b> यथा— मन एव मानसम्, बन्धुरेव बान्धवः, यव एव यावक इति ।</p>
<p><b>अन्यलिङ्गो</b> यथा— उपाय एव औपयिकम्, देव एव देवता, देवतैव दैवतमिति ।</p>
<p><b>अव्यक्तो</b> द्विधा— उज्झितस्वरूपोऽनुज्झिस्वरूपश्‍च । तत्र</p>
<p><b>उज्झितस्वरूपो</b> यथा—'वेश्शालच्छङ्कटचौ' (५.२.२८), 'संप्रोदश्‍च कटच्'
(५.२.२९), 'उपाधिभ्यां त्यकन्नासन्नारूढयोः' (५.२.३४) इति यथा—
विशालं, विशङ्कटं, प्रकटं, विकटम्, उपत्यका, अधित्यका इति ।
अत्रोपसर्गेरशृङ्गत्वादिस्वरूपमुज्झितम् ।</p>
<p><b>अनुज्झितस्वरूपो</b> यथा— 'वत्सोक्षश्वर्षभेभ्यश्‍च तनुत्वे' (५.३.१९),
'कासूगोणीभ्यां ष्‍टरच्' (५.३.९०), 'किमेत्तिङव्ययघादाम्वद्रव्यप्रकर्षे'
(५.४.११) । 'विनञ्भ्यां नानाञौ नसह' (५.२.२७) । यथा— वत्सतरः,
उक्षतरः, नितराम्, अतीवतरां, विना, नानेति ।</p>
<p>उपचरितार्थवृत्तिः <b>सन्दिग्धः</b> । स द्विधा— सङ्ख्यावानसङ्ख्यतश्‍च । तयोः—</p>
<p><b>तिङन्तार्थो</b> यथा— पचतितरां, पचतकीति (५.३.७४,७५) ।</p>
<p><b>सुबन्तार्थो</b> यथा— त्वयका, उच्‍चकैः (५.३.७४) इति ।</p>
<p>(<b>३</b>) उक्‍तादन्यः <b>शेषः</b> स द्विधा प्रत्ययार्थः समासार्थश्‍च ।</p>
<p><b>प्रत्ययार्थो</b> द्विधा, कृदर्थस्तद्धितार्थश्‍च । तयोः</p>
<p><b>कृदर्थो</b> यथा— व्यावक्रोशी, सांराविणमिति ।</p>
<p><b>तद्धितार्थो</b> यथा— आभिजित्यः(५.३.११८), कौञ्जायन्यः(५.३.११३) इति ।</p>
<p><b>समासार्थो</b> द्विधा— समासनिमित्तम्, समासनिमित्तश्‍च । तत्र</p>
<p>यमाश्रित्य 'तद्धितार्थ' इति समासो भवति (स) <b>समासनिमित्तम्</b> ।
यथा— द्वैमातुरः, पञ्चकपाल इति ।</p>
<p>सम्बन्धी यस्य तु समासन्त इति समासो निमित्तं स <b>समासनिमित्तः</b> ।
यथा—देवराजः, प्रत्युरसमिति ।</p>
﻿
<pb n="262"/>
<p>(<b>२. सम्बन्धी</b>)</p>
<p><b>सम्बन्धी</b> न्निधा— <b>(१) क्रिया, (२) द्रव्यं (३) गुणश्‍च</b> । तेषु —</p>
<p><b>(१) क्रिया</b> न्निधा— क्रियासम्बन्धिनी, कारकसम्बन्धिनी उभयसम्बन्धिनी च । तासु—
<b>क्रियासम्बन्धिनी</b> द्विधा— भिन्नरूपाऽभिन्नरूपा च ।</p>
<p><b>भिन्नरूपा</b> यथा— कर्तुमिच्छति चिकीर्षति, जुगुप्सिच्छति जुगुप्सिषत' इति ।</p>
<p><b>अभिन्नरूपा</b> यथा— अत्यर्थं पचति पापच्यते, पुनः पुनः पठति पापठ्यत इति ।</p>
<p><b>कारकसम्बन्धिन्यपि</b> द्विधा, साकाङ्क्षा निराकाङ्क्षा च ।</p>
<p><b>साकाङ्क्षा</b> यथा— पटमिवाचरति पटीयति कम्बलम्, प्रासाद इवाचरति
प्रासादीयति कुटी ।</p>
<p><b>निराकाङ्क्षा</b> यथा—पुत्रमिच्छति पुत्रीयति, पुच्छमुदस्यत्युत्पुच्छयत इति ।</p>
<p><b>उभयसम्बन्धिनी</b> द्विधा— क्रियाकारकसम्बन्धिनी कारकक्रियासम्बन्धिनी च । तयोः</p>
<p><b>प्रथमा</b> यथा— पचन्तं प्रयुङ्क्ते पाचयति देवदत्तः, अधीयानं प्रयुङ्क्ते
अध्यापयति कारीषोऽग्‍निः ।</p>
<p><b>द्वितीया</b> यथा— कंसवधमाचष्‍टे कसं घतयति, आरात्रि विवासमाचष्‍टे रात्रिं
विवासयति ।</p>
<p><b>(२) द्रव्यमपि</b> त्रिधा— विशेष्यं, विशेषणं, व्यवहितं च । तेषु—</p>
<p><b>विशेष्यं</b> द्विधा— सापेक्षमनपेक्षं च ।</p>
<p><b>सापेक्षं</b> यथा— युष्माकमयं यौष्माको गौः, वत्सेभ्यो हितो वत्सीयो गोधुक् ।</p>
<p><b>अनपेक्षं</b> यथा— वसिष्ठस्यापत्यं वासिष्‍ठः, पृथिव्या ईश्वरः पार्थिवः ।</p>
<p><b>विशेषणं</b> द्विधा— धर्मिनिष्‍ठं धर्मनिष्‍ठं च ।</p>
<p><b>धर्मिनिष्‍ठं</b> यथा—गावोऽस्य सन्तीति गोमान्, प्रासादोऽस्य स्यात् प्रासादीयं दारू ।</p>
<p><b>धर्मनिष्‍ठं</b> यथा— अस्तीति मतिरस्यास्तिकः, नास्तीति मतिरस्य नास्तिक इति ।</p>
<p><b>व्यवहितं</b> द्विधा, विशेष्यरूपं विशेषणरूपं च ।</p>
<p><b>विशेष्यरूपं</b> यथा— द्विमयमुदश्विद् यवानाम्, द्विमया यवा उदश्वितः (काशिका ५.२.४७) ।</p>
<p><b>विशेषणरूपं</b> यथा— 'पञ्चमो मासोऽस्य जातस्य पञ्चमी बालकः
(काशिका ५.२.१.३०), षष्‍ठं रूपग्रन्थग्रहणमस्य षट्‌को वटुः ।</p>
<p><b>(३) गुणोऽपि</b> त्रिधा— आश्रितः प्रवृत्तिनिमित्तमुपाधिश्‍च । तेषु—</p>
<p><b>आश्रितो</b> द्विधा— अभिन्नरूपो भिन्नरूपश्‍च । तयोः</p>
<p><b>अभिन्नरूपो</b> यथा—भिक्षाणां समूहो भैक्षम्, काकोलूकस्य वैरं काकोलूकिका ।</p>
﻿
<pb n="263"/>
<p><b>भिन्नरूपो</b> यथा— ऋत्विजां कर्मार्त्विज्यम्, पीलूनां पाकः पीलुकण इति ।</p>
<p><b>प्रवृत्तिनिमित्तं</b> द्विधा— अनुरञ्जकमननुरञ्जकं च । तत्र</p>
<p><b>अनुरञ्जकं</b> जात्यादि, यथा—ब्राह्मणस्य भावः ब्राह्मण्यम्, ऋजोर्भाव आर्जवमिति ।</p>
<p><b>अननुरञ्जकं</b> सम्बन्धादि, यथा—दण्डिनो भावो दण्डित्वम्, पाचकस्य भावः
पाचकतेति ।</p>
<p>प्रकृत्यर्थप्रत्ययार्थयोर्विशेषणम् <b>उपाधिः</b> । स द्विधा— व्यस्तस्समस्तश्‍च ।</p>
<p><b>व्यस्तः प्रकृत्यर्थे</b> यथा— शिवो देवताऽस्येति शैवं, लवणं पण्यमस्येति लावणिकः ।</p>
<p><b>प्रत्ययार्थे</b> यथा— गार्गिकया श्लाघते, काठिकयाऽधिक्षिपति । अत्र
देवतापण्यश्लाघाधिक्षेपा उपाधयः ।</p>
<p><b>समस्तो</b> यथा— दण्डः प्रहरणमस्यां क्रीडायां दाण्डा । अत्र दण्डशब्दात्
'तदस्याम्' (४.२.५७) इत्यधिकरणे प्रत्ययो विहितो दण्डस्थं प्रहरणत्वम्,
अधिकरणत्वं च क्रीडात्वं प्रत्याययति । एवं ह्योगोदोहस्य विकारो
हैयङ्गवीनं नवनीतम् । अत्र ह्योगोशब्दाद्विकारे प्रत्ययो विहितः,
प्रकृत्यर्थोपाधिं दोहं प्रत्ययार्थो च संज्ञां प्रत्याययमिति ।</p>
<p>(<b>३. कारकम्</b>)</p>
<p><b>कारकं</b> त्रिधा <b>(१)सक्रियं, (२) भिन्नाक्रियम् (३) अभिन्नक्रियं</b> च । तेषु—</p>
<p><b>(१) सक्रियं</b> त्रिधा— कर्तृरूपं, कर्मरूपम् अनुस्यूतं च ।</p>
<p><b>कर्तृरूपं</b> द्विधा, क्रियाविशेषस्थं कारकविशेषस्थं च । तयोः —</p>
<p><b>क्रियाविशेषस्थं</b> सुस्‍नातं पृच्छति सौस्‍नातिकः, एवं सौखशायनिकः; 
प्रभूतमाह प्राभूतिकः; एवं माशब्दिकः, प्रतीपं वर्तते प्रातीपिकः,
प्रतिकूलं चरति प्रातिकूलिक इति ।</p>
<p><b>कारकविशेषस्थं</b> यथा— व्याकरणं वेत्त्यधीते वा वैयाकरणः, समां समां
विजायते समांसमीना, अक्षैर्दीव्यत्याक्षिकः, संतापाय प्रभवति
सान्तापिकः, पितुरागतं पित्र्यम्, समानोदरे शयितः सोदर्य इति ।</p>
<p><b>कर्मरुप</b> द्विधा, सजातीयस्थमसजातीयस्थं च ।</p>
<p><b>सजातीयस्थं</b> यथा— अयानयं नेयः अयानयीनः शारः, मासं भृतो मासिको
भृत्यः, वर्षमधीष्‍टो वार्षिक उपाध्यायः, पक्षं लक्षः(?) पाक्षिको निबन्धः,
षण्मासं क्रीतः षाण्मासिको दासः, संवत्सरं कृतस्सांवत्सरिकोऽभ्यास इति ।</p>
﻿
<pb n="264"/>
<p><b>असजातीयस्थं</b> यथा— वामदेवेन दृष्‍टं वामदेव्यं साम, लाक्षया रक्तं वस्‍त्रं
लाक्षिकं, देवाय देयं दैव्यं हविः, तन्त्रादचिरापहृतः तन्त्रकः पटः, द्वारे
नियुक्तो दौवारिकः पुमान्, चतुर्दश्यां दृश्यते चातुर्दश्यं रक्ष इति ।</p>
<p><b>अर्थान्तरनुबन्धमनुस्यूतम् ।</b> तदि्द्वधा— क्रियानुस्यूतं कारकानुस्यूतं च । तयोः—</p>
<p><b>क्रियानुस्यूतं</b> यथा— सीतान्वेषणमधिकृत्य कृतो ग्रन्थः 'सीतान्वेषणीयः', एवं
'किरातार्जुनीयः', 'वाक्यपदीयः', पौषी पौर्णमासी अस्मिन् मासे भवति
पौषः, एवमाग्रहायणिकः, आश्वत्थिक इति ।</p>
<p><b>कारकानुस्यूतं</b> यथा— तित्तिरिणा प्रोक्तं वेदं विदन्त्यधीयते वा तैत्तिरीयाश्छात्राः,
एवं वारतन्तवीयाः, छागलेयिनः, ऐतरेयिणः, तथा पाराशरिणो भिक्षवः,
शैलालिनो नटाः ।</p>
<p><b>(२) भिन्नक्रियं</b> त्रिधा लक्षितक्रियमपेक्षितक्रियमनुषक्तक्रियं च । तेषु—</p>
<p><b>लक्षितक्रियं</b> द्विधा— कर्तृस्थं कर्मस्थं च । तयोः</p>
<p><b>कर्तृस्थं</b> यथा— मुद्‌गा भवन्त्यस्मान्मौद्गीनं क्षेत्रम्, दण्डिनः सन्त्यस्यां
दण्डिमती शाला, वरणाः सन्ति अस्मिन् वरणा नगरमिति ।</p>
<p><b>कर्मस्थं</b> यथा—श्राद्धमनेनाद्य भुक्तं श्राद्धिकः, अग्रभोजनमस्मै दीयते
आग्रभोजनिकः, पदमस्मिन् दृश्यं पद्यः कर्दम इति ।</p>
<p><b>अपेक्षितक्रियं</b> द्विधा, व्यवहितमव्यवहितं च । तयोः</p>
<p><b>व्यवहितं</b> यथा— ग्रामादागच्छति, ब्राह्मणाय ददाति, पर्यङ्के शेत इति ।</p>
<p><b>अव्यवहितं</b> यथा— कटं करोति, दात्रेण लुनाति, देवदत्तेनास्यत इति ।</p>
<p><b>अनुषक्तक्रियं</b> द्विधा, तुल्याधिकरणमतुल्याधिकरणं च । तयोः</p>
<p><b>तुल्याधिकरणं</b> यथा— शुक्लीभवति, उन्मनी स्यात्, भस्मसात् संपद्यत इति ।</p>
<p><b>अतुल्याधिकरणं</b> यथा— पटपटाकरोति, देवत्रागच्छति, मनुष्यत्रावसति इति ।</p>
<p><b>(३) अभिन्नक्रियं</b> त्रिधा, तिङभिधेयं, कृदभिधेयं तद्धिताभिधेयं च । तत्र—</p>
<p><b>तिङभिधेयं</b> द्विधा कर्तृरूपं कर्मरूपं च । तयोः</p>
<p><b>कर्तृरूपं</b> यथा— पचति देवदत्तः, दुग्धे गौः, चोरस्य रूजति रोग इति ।</p>
<p><b>कर्मरूपं</b> यथा— पच्यते ओदनः, भिद्यते कुसूलः, उष्‍ट्रासिका आस्यन्त इति ।</p>
<p><b>कृदभिधेयं</b> द्विधा, विशेष्यं विशेषणं च । तयोः</p>
<p><b>विशेष्यं</b> यथा— दात्रं, प्रासादः, कुम्भकार इति ।</p>
﻿
<pb n="265"/>
<p><b>विशेषणं</b> यथा—कर्तव्यं, पाचकः, सुबोधमिति ।</p>
<p><b>तद्धिताभिधेयं</b> द्विधा— सापेक्षक्रियमनपेक्षितक्रियं च । तयोः</p>
<p><b>सापेक्षक्रियं</b> यथा— इष्‍टी यज्ञे, परिगणिती याज्ञिक्ये, आम्‍नाती छन्दसि,
अधीती व्याकरणे, कृतपूर्वी कटमिति ।</p>
<p><b>अनपेक्षक्रियं</b> यथा— पाकेन निर्वृत्तं पाकिमं, सेकेन निर्वृत्तं सेकिमं, कुट्टेन
कुट्टिमं, करणेन कृत्रिमं, श्येनपातोऽस्यां क्रियायां तिलपातोऽस्यां क्रियायां
श्यैनंपाता तैलंपातेति ।</p>
<p>(<b>७. उपस्कारार्थः</b>)</p>
<p><b>प्रकृतिप्रत्ययोभयद्वारकं पदार्थविशेषणमुपस्कारार्थः ।</b></p>
<p>स त्रिधा— <b>(१) प्रकृतिद्वारकः, (२) प्रत्ययद्वारकः, (३) उभयद्वारकश्‍च</b> । तेषु—</p>
<p><b>(१) प्रकृतिद्वारकः</b> षोढा— लोपागमवर्णविकारादेशप्रत्यापत्त्युपपदोपस्कारभेदात् । तेषु —
(<b>लोपः</b>)'रञ्जेर्णौ मृगरमणे' नलोप इत्यादिर्लोपोपस्कारार्थो यथा— (किराता. ६.२४)</p>
<b><lg>
<l>धृतहेतिरप्यधृतजिह्ममतिश्‍चरितैर्मुनीनधरयन् गुरूभिः ।</l>
<l>रजयाञ्चकार विरजाः स मृगान् किमिवेशते रमयितुं न गुणाः ॥ २६ ॥</l>
</lg></b>
<p>(<b>आगमः</b>) 'अश्ववृषयोर्मैथुनेच्छायाम्' इत्यादि<b>रागमोपस्कारार्थः</b>, यथा—</p>
<b><lg>
<l>अनेकयुगजीविन्यास्त्रेता यस्यास्त्रयोदशी ।</l>
<l>सा क्षीरकण्ठकं वत्सं वृषस्यन्ती न लज्जिता ॥ २७ ॥</l>
</lg></b>
<p>(<b>वर्णविकारः</b>) 'वेश्‍च स्वनो भोजने' मूर्धन्य इत्यादि<b>र्वर्णविकारोपस्कारार्थः</b> यथा—</p>
<b><lg>
<l>ग्लानिच्छे(दी) क्षुत्प्रबोधाय पीत्वा रक्तारिष्‍टं झारिताजीर्णशेषः ।</l>
<l>स्वादुङ्कारं कालखण्डोपदंशं क्रोष्‍टा डिम्बं व्यष्वणद् व्यस्वनच्‍च ॥ २८ ॥</l>
</lg></b>
<p>(<b>आदेशः</b>) 'मातुर्मातच्पुत्रे श्लाघ्य' इत्यादिरादेशोपस्कारार्थः, यथा—</p>
<b><lg>
<l>गौरीमातस्य तस्यैताः कार्त्तिकेयस्य कीर्त्तयः ।</l>
<l>कीर्त्तितासु न कीर्त्त्यन्ते यासु कस्यापि कीर्त्तयः ॥ २९ ॥</l>
</lg></b>
<p>(<b>प्रत्यापत्तिः</b>) 'आख्यानात्कृतस्तदाचष्‍टे कृल्लुक‍्प्रकृति<b>प्रत्यापत्तिः</b> प्रकृतिवच्‍च कारकम्'
इत्यादिः । <b>प्रत्यापत्त्युपस्कारार्थः</b>, यथा—</p>
<b><lg>
<l>शैलैर्बन्धयति स्म वानरहृतैर्वाल्मीकिरम्भोनिधिं</l>
<l>व्यासः पार्थशरैस्तथापि न तयोरत्युक्तिरूद‍्भाव्यते ॥ ३० ॥</l></lg></b> इति ।

<pb n="266"/>
<p>(<b>उपपदः</b>) 'अपादाने परीप्सायां' णमुलित्यादि<b>रुपपदोपस्कारार्थः</b>, यथा—</p>
<b><lg>
<l>किञ्चिच्छेषनिशातुषारमधुरस्पर्शं गृहप्राङ्गणे</l>
<l>शय्योत्थायमिहं व्रजन्ति हलिनां बालाः कुकूलानलम् ॥ ३१ ॥</l></lg></b> इति ।
<p><b>(२) प्रत्ययद्वारकोऽपि</b> षोढा— <b>लोपागमवर्णविकारविकरणादेशोपग्रहभेदात्</b> । तेषु—
<b>लोपार्थः</b> 'फलकुसुमयोर्लुक्' (४.३.१६६) यथा—</p>
<b><lg>
<l>वर्णप्रकर्षे सति कर्णिकारं दुनोति निर्गन्धतया स्म चेतः ॥ ३२ ॥</l></lg></b>(कुसं.३.२८)
<p><b>आगमार्थो</b> 'हृषेर्लोमसु' (७.२.२९) इट्, यथा—</p>
<b><lg>
<l>आननैर्विचकसे (हृषिताभिः) वल्लभानभि तनूभिरभावि ॥ ३३ ॥</l></lg></b> (माघ.१०.३६)
<p><b>वर्णविकारार्थः</b> 'दिवोऽविजिगीषायां' (८.२.४९) निष्ठानत्वम्, यथा—</p>
<b><lg><l>आद्यूनस्सद्‍गृहिण्येव प्रायो यष्ट्यावलम्बितः ॥ ३४ ॥</l></lg></b> (किराता. ११.५)
<p><b>विकरणार्थः</b>, 'श्लिष आलिङ्गने' (३.१.४६) वसः, यथा—</p>
<b><lg>
<l>आश्लिक्षद् भयचपलेक्षणा नवोढा</l>
<l>भर्तारं विपदि न दूषितातिभूमिः ॥ ३५ ॥</l></lg></b> (माघ. ८.२०)
<p><b>आदेशार्थ</b> 'आशिषि तुह्योस्तातङ्' (७.१.३५) यथा—</p>
<b><lg>
<l>भवताद् भवतो मतिश्शुभा जयताज्जीव भवावनीश्वरः ॥ ३६ ॥</l>
</lg></b>
<p><b>उपग्रहार्थः</b> 'अधेः प्रसहने' (१.३.३३) कृतेः आत्मनेपदम्, यथा—</p>
<b><lg>
<l>भवादृशाश्‍चेदधिकुर्वते रतिं</l>
<l>निराश्रया हन्त हता मनस्विता ॥ ३७ ॥</l></lg></b> (किराता १.४३) इति ।
<p><b>(३) उभयद्वारकः</b> तु द्वादशधा— <b>अवधि—सम्बोधन—क्रियाविशेषण—कारकविशेषण—
शेष—परिशेष—सहार्थ—तादर्थ्य—हेतु—लक्षणोपपद—प्रकीर्णभेदात् ।</b> तत्र—</p>
<p>(<b>१. अवधिः —६</b>) क्रियादीनां मिथो <b>मर्यादावधिः;</b></p>
<p>स <b>पूर्वकालव्यतिहारपरापरयोगकालाध्वादिभेदादनेकप्रकारः</b> । तेषु—
<b>पूर्वकालो</b> यथा—(किराता. ४.६)</p>
<b><lg>
<l>कृतोर्मिलेखं शिथिलत्वमायता शनैश्शनैश्शान्तरयेण वारिणा ।</l>
<l>निरीक्ष्य रेमे स समुद्रयोषितां तरङ्गितक्षौमविपाण्डु सैकतम् ॥३८॥</l>
</lg></b>
<p><b>व्यतिहारो</b> यथा—</p>
<b><lg>
<l>स्तनोपपीडं परिरभ्य चुम्बतोः प्रजल्पतोरप्यनवस्थितं मुहुः ।</l>
<l>स्रजश्‍च यूनोरपमित्य याचतोरनिद्रयोरेव जगाम शर्वरी ॥ ३९ ॥</l>
</lg></b>

<pb n="267"/>
<p><b>परयोगो</b> यथा—</p>
<b><lg>
<l>प्रालेयाद्रेरुपतटमतिक्रम्य ताँस्तान् विशेषान्
हंसद्वारं भृगुपतियशोवर्त्म यत् क्रौञ्चरन्ध्रम् ।</l>
<l>तेनोदीचीं दिशमनुसरेस्तिर्यगायामशोभी
श्यामः पादो बलिविमथनाभ्युत्थितस्येव विष्णोः ॥ ४० ॥</l></lg></b> (मेघ. ५७)
<p><b>अपरयोगो</b> यथा—</p>
<b><lg>
<l>अप्राप्य पर्वतमिमानि पुरोविलीननीरन्ध्रलोध्रवकुलानि वनस्थलानि ।</l>
<l>आसेदुषस्तव हरिष्यति येष्वघौघमध्वक्लमं च सुरसिन्धुतरङ्गवातः ॥ ४१ ॥</l>
</lg></b>
<p><b>कालयोगो</b> यथा—</p>
<b><lg>
<l>एवमिन्द्रियसुखस्य वर्त्मनस्सेवनादनुगृहीतमन्मथः ।</l>
<l>शैलराजभवने सहोमया मासमेकमवसद् वृषध्वजः ॥ ४२ ॥</l></lg></b> (कुसं. ८.२०)
<p><b>अध्वयोगो</b> यथा—</p>
<b><lg>
<l>उदन्वच्छिन्ना भूः स च निधिरपां योजनशतं
सदा पान्थः पूषा गगनपरिमाणं गणयति ।</l>
<l>इति प्रायो भावास्स्फुरदुपधिमुद्रामुकुलिताः
सतां प्रज्ञोन्मेषा पुनरयमसीमा विजयते ॥ ४३ ॥</l></lg></b> (बारा. १.८)
<p>(<b>२. सम्बोधनम् —६</b>) सिद्धस्य क्रियार्थमभिमुखीकरणं <b>सम्बोधनम्</b> ।</p>
<p>तत् षोढा <b>नियोगनिषेधानुमत्युपालम्भप्रश्‍नाख्यानार्थभेदात्</b> । तेषु—
<b>नियोगार्थं</b> यथा—(कुसं. ३.३)</p>
<b><lg>
<l>आज्ञापय ज्ञातविशेष! पुंसां लोकेषु यत् ते करणीयमस्ति ।</l>
<l>अनुग्रहं संस्मरणप्रवृद्धमिच्छामि संवर्धितुमाज्ञया ते ॥ ४४ ॥</l>
</lg></b>
<p><b>निषेधार्थं</b> यथा—(कुसं. ८.७६)</p>
<b><lg>
<l>आर्द्रकेसरसुगन्धि ते मुखं मत्तमत्तनयनं स्वभावतः ।</l>
<l>अत्र लब्धवसतिर्गुणान्तरं किं विलासिनि! मदः करिष्यति ॥ ४५ ॥</l>
</lg></b>
<p><b>अनुमत्यर्थं</b> यथा—(कुसं. ३.१२)</p>
<b><lg>
<l>सर्वं सखे! त्वय्युपपन्नमेतदुभे ममास्त्रे कुलिशं भवाँश्‍च ।</l>
<l>पूर्वं तपोवीर्यमहत्सु कुण्ठं त्वं सर्वतोगामि च साधकं च ॥ ४६ ॥</l>
</lg></b>

<pb n="268"/>
<p><b>उपालम्भार्थं</b> यथा—(कुसं. ५.६६)</p>
<b><lg>
<l>अवस्तुनिर्बन्धपरे! कथं नु ते करोऽयमामुक्तविवाहकौतुकः ।</l>
<l>करेण शम्भोर्वलयीकृताहिना सहिष्यते तत्प्रथमावलम्बनम् ॥ ४७ ॥</l>
</lg></b>
<p><b>प्रश्‍नार्थं</b> यथा—(रघु. १६.८)</p>
<b><lg>
<l>का त्वं शुभे! कस्य परिग्रहो वा किं वा मदभ्यागमकारणं ते ।</l>
<l>आचक्ष्व मत्वा वशिनां रघूणां मनः परस्‍त्रीविमुखप्रवृत्ति ॥</l>
</lg></b>
<p><b>आख्यानार्थं</b> यथा—(कुसं. ८.५८)</p>
<b><lg>
<l>नूनमुन्नमति यज्वनां पतिश्शार्वरस्य तमसो निषिद्धये ।</l>
<l>पुण्डरीकमुखि! दिङ्‍मुखं यतः कैतकैरिव रजोभिराहतम् ॥ ४९ ॥</l>
</lg></b>
<p>(<b>३. क्रियाविशेषणम्—६</b>)</p>
<p>प्रकृतिप्रत्ययसमुदायस्य प्रकृत्यर्थभागमुखेन भेदकं <b>क्रियाविशेषणम्;</b> भावोत्पन्ने हि
प्रत्यये कदाचित् समुदायः प्रत्ययमुखेन विशेष्यते, कदाचित् प्रकृतिमुखेन । तीव्रः
पाकः, तीव्रं पाक इति । तत् षोढा— <b>नामरूपम्, अव्ययरूपं, कृद्रूपं, तद्धितरूपं,
समासरूपम्, उपसर्गादिरूपमिति</b> । तेषु—</p>
<p><b>नामरूपं</b> यथा—</p>
<b><lg>
<l>मन्दं मन्दं नुदति पवनश्‍चानुकूलो यथा त्वां
वामश्‍चायं नदति मधुरं चातकस्ते सगन्धः ।</l>
<l>गर्भाधान—क्षण—परिचयान्नूनमाबद्धमाला—
स्सेविष्यन्ते नयनसुभगं खे भवन्तं वलाकाः ॥ ५० ॥</l></lg></b> (मेघ.९)
<p><b>अव्ययरूपं</b> यथा—(किराता. ८.२८)</p>
<b><lg>
<l>प्रशान्तधर्माभिभवश्शनैर्विवान् विलासिनीभ्यः परिमृष्टपङ्कजः ।</l>
<l>ददौ भुजालम्बमिवात्तशीकरस्तरङ्गमालान्तगोचरोऽनिलः ॥ ५१ ॥</l>
</lg></b>
<p><b>कृद्रूपं</b> यथा—</p>
<b><lg>
<l>शय्यन्ते हतशायिकाः पथि तरुच्छायानिषण्णाध्वगैः
श्रीकण्ठायतनेषु धार्मिकजनैरास्यन्त उष्ट्रासिकाः ।</l>
<l>शून्ये तत्र निकुञ्जशाखिनि सखि! ग्रीष्मस्य मध्यन्दिने
सज्जानां दयिताभिसारणविधौ रम्यः क्षणो वर्तते ॥ ५२ ॥</l>
</lg></b>

<pb n="269"/>
<p><b>तद्धितरूपं</b> यथा—</p>
<b><lg>
<l>शतं वारानुक्तः प्रियसखि! वचोभिस्सुपरुषै—
स्सहस्रं निर्धूतः पदनिपतितः पार्ष्णिहतिभिः ।</l>
<l>कियत्कृत्वो बद्धाः पुनरपि न वेद्मि भ्रुकुटय—
स्तथापि क्लिश्‍नन्मां क्षणमपि न धृष्टो विरमति ॥ ५३ ॥</l>
</lg></b>
<p><b>समासरूपं</b> यथा—(कुसं. ५.५१)</p>
<b><lg>
<l>इति प्रविश्‍याभिहिता द्विजन्मना मनोगतं सा न शशाक शंसितुम् ।</l>
<l>अथो वयस्यां परिपार्श्ववर्तिनीं विवर्तितानञ्जननेत्रमैक्षत ॥ ५४ ॥</l>
</lg></b>
<p><b>उपसर्गादिरूपं</b> यथा—(कुसं. ३.९)</p>
<b><lg>
<l>प्रसीद विश्राम्यतु वीर! वज्रं शरैर्मदीयैः कतमस्तवारिः ।</l>
<l>बिभेतु मोघीकृतबाहुवीर्यः स्त्रीभ्योऽपि कोपस्फुरिताधराभ्यः ॥ ५५ ॥</l>
</lg></b>
<p>(<b>४. कारकविशेषणम्—६</b>)</p>
<p>कर्त्रादीनां स्वेभ्यः परं <b>कारकविशेषणम्</b> । तदपि षोढा—</p>
<p><b>कर्तृविशेषणं कर्मविशेषणं करणविशेषणं संप्रदानविशेषणमपादानविशेषणम—
धिकरणविशेषणमिति</b> । तेषु —</p>
<p><b>कर्तृविशेषणं</b> यथा—(कुसं. ७.११)</p>
<b><lg>
<l>सा मङ्गलस्‍नानविशुद्धगात्री गृहीतवत्युद्गमनीयवस्त्रम् ।</l>
<l>निवृत्तपर्जन्यजलाभिषेका प्रफुल्लकाशा वसुधेव रेजे ॥ ५६ ॥</l>
</lg></b>
<p><b>कर्मविशेषणं</b> यथा—(कुसं. ३.५३)</p>
<b><lg>
<l>अशोकनिर्भर्त्सितपद्मरागमाकृष्टहेमद्युतिकर्णिकारम् ।</l>
<l>मुक्ताकलापीकृतसिन्धुवारं वसन्तपुष्पाभरणं वहन्ती ॥ ५७ ॥</l>
</lg></b>
<p><b>करणविशेषणं</b> यथा—(कुसं. ५.२७)</p>
<b><lg>
<l>मुखेन सा पद्मसुगन्धिना निशि प्रवेपमानाधरपत्रशोभिना ।</l>
<l>तुषारवृष्टिक्षतपद्मसम्पदां सरोजसन्तानमिवाकरोदपाम् ॥ ५८ ॥</l>
</lg></b>
<p><b>संप्रदानविशेषणं</b> यथा—(कुसं. ३.१६)</p>
<b><lg>
<l>तस्मै हिमाद्रेः प्रयतां तनूजां यतात्मने रोचयितुं यतस्व ।</l>
<l>योषित्सु तद्‍वीर्यनिषेकभूमिस्सैव क्षमेत्यात्मभुवोपदिष्टम् ॥ ५९ ॥</l>
</lg></b>

<pb n="270"/>
<p><b>अपादानविशेषणं</b> यथा—(कुसं. ५.११)</p>
<b><lg>
<l>विसृष्टरागादधरान्निवर्तितस्स्तनाङ्गारागारुणिताच्‍च कन्दुकात् ।</l>
<l>कुशाङ्कुरादानपरिक्षताङ्गुलिः कृतोऽक्षसूत्रप्रणयी तया करः ॥ ६० ॥</l>
</lg></b>
<p><b>अधिकरणविशेषणं</b> यथा—(कुसं. ३.२७)</p>
<b><lg>
<l>सद्यः प्रवालोद्‍गमचारुपत्रे नीते समाप्‍तिं नवचूतबाणे ।</l>
<l>निवेशयामास मधुर्द्विरेफान् नामाक्षराणीव मनोभवस्य ॥ ६१ ॥</l>
</lg></b>
<p>(<b>५. शेषः —६</b>)</p>
<p><b>अनुप्रयोगार्थश्शेषः ।</b></p>
<p>स षोढा— <b>लिडनुप्रयोगार्थः, लोडनुप्रयोगार्थः, कृदनुप्रयोगार्थः, यथावि—
ध्यनुप्रयोगार्थः, तद्धितानुप्रयोगार्थः, द्विर्वचनानुप्रयोगार्थ</b> इति ।</p>
<p><b>लिडनुप्रयोगार्थो</b> यथा—(माघ. ३.२८)</p>
<b><lg>
<l>न लङ्घयामास महाजनानां शिरांसि नैवोद्धतिमाजगाम ।</l>
<l>अचेष्टताष्टापदभूमिरेणुः खुराहतो यत् सदृशं गरिम्णः ॥ ६२ ॥</l>
</lg></b>
<p><b>लोडनुप्रयोगार्थो</b> यथा—(माघ. १.५१)</p>
<b><lg>
<l>पुरीमवस्कन्द लुनीहि नन्दनं मुषाण रत्‍नानि हरामराङ्गनाः ।</l>
<l>निगृह्य चक्रे नमुचिद्विषो बली य इत्थमस्वास्थ्यमहर्निशं दिवः ॥ ६३ ॥</l>
</lg></b>
<p><b>कृदनुप्रयोगार्थो</b> यथा—(किराता ८.१६)</p>
<b><lg>
<l>सलीलमासक्तलतान्तभूषणं समासजन्त्या कुसुमावतंसकम् ।</l>
<l>स्तनोपपीडं नुनुदे नितम्बिना घनेन कश्‍चिज्जघनेन कान्तया ॥ ६४ ॥</l>
</lg></b>
<p><b>यथाविध्यनुप्रयोगार्थो</b> यथा—(किराता. ८.१६)</p>
<b><lg>
<l>स ते प्रियश्‍चेत् सुभगोऽपराधैर्विचिन्तितैरस्य फलं न किञ्चित् ।</l>
<l>प्रियापराधो हि विचिन्त्यमानस्समूलकाषं कषतीव चेतः ॥ ६५ ॥</l>
</lg></b>
<p><b>तद्धितानुप्रयोगार्थो</b> यथा—(किराता. १६.११)</p>
<b><lg>
<l>परिक्षते वक्षसि दन्तिदन्तैः प्रियाङ्कशीता नभसः पतन्ती ।</l>
<l>नेह प्रमोहं प्रियसाहसानां मन्दारमाला विरलीकरोति ॥ ६६ ॥</l>
</lg></b>
<p><b>द्विर्वचनानुप्रयोगार्थो</b> यथा—</p>
<b><lg>
<l>वदत वदत सत्यं रूपमीदृक् कदाचिद् यदि पुनरबलाया दृष्टपूर्वं मुखादि ।</l>
<l>जगति जितसमस्तारातिवर्गे(र्गैर्भ्रमद्भिर्बत कि-)मिव न दृष्टं मत्प्रसादाद् भवद्भिः ॥</l>
</lg></b>

<pb n="271"/>
<p>(<b>६. परिशेषः —६</b>)</p>
<p>चादिनिपातद्योत्यः समुच्चयादिः पदार्थधर्मः <b>परिशेषः</b> ।</p>
<p>सोऽनन्तप्रकारोऽपि षड्‌विध इहोदाह्रियते — <b>समुच्चयः, विकल्पः, उपमा,
नियोगः, विनिग्रहः, प्रतिषेधः</b> । तेषु—</p>
<p>समुच्चयो यथा—(कुसं. ५.८४)</p>
<b><lg>
<l>इतो गमिष्याम्यथवेति वादिनी चचाल बाला स्तनभिन्नवल्कला ।</l>
<l>स्वरूपमास्थाय च तां कृतस्मितस्समाललम्बे वृषराजकेतनः ॥ ६८ ॥</l>
</lg></b>
<p><b>विकल्पो</b> यथा—(कुसं. ५.७८)</p>
<b><lg>
<l>विभूषणोद्भासि पिनद्धभोगि वा गजाजिनालम्बि दुकूलधारि वा ।</l>
<l>कपालि वा स्यादथवेन्दुशेखरं न विश्वमूर्तेरवधार्यत वपुः ॥ ६९ ॥</l>
</lg></b>
<p><b>उपमा</b> यथा—(रघु. ७.२१)</p>
<b><lg>
<l>हस्तेन हस्तं परिगृह्य वध्वास्स राजसूनुस्सुतरां बभासे ।</l>
<l>अनन्तराशोकलताप्रवालं प्राप्येव चूतः प्रतिपल्लवेन ॥ ७० ॥</l>
</lg></b>
<p><b>नियोगो</b> यथा—(रघु. ५.३७)</p>
<b><lg>
<l>रूपं तदोजस्वि तदुन्नतत्वं तदेव नैसर्गिकमस्य तेजः ।</l>
<l>न कारणात् स्वाद् विभिदे कुमारः प्रवर्तितो दीप इव प्रदीपात् ॥ ७१ ॥</l>
</lg></b>
<p><b>विनिग्रहो</b> यथा—</p>
<b><lg>
<l>त्वमहनीह निबर्हय मानिनीः विरहिणः कु (त—उत्सविनी धृ—) तिः ।</l>
<l>इति निवेशयति स्म कलापिनामनुगिरं नु गिरं जलदागमः ॥ ७२ ॥</l>
</lg></b>
<p><b>निषेधो</b> यथा—(किराता. ९.२५)</p>
<b><lg>
<l>न प्रसादमुचितं गमिता द्यौः नोद्ध‍ृतं तिमिरमद्रिवनेभ्यः ।</l>
<l>दिङ्‍मुखेषु न च धाम विकीर्णं भूषिता च रजनी हिमभासा ॥ ७३ ॥</l>
</lg></b>
<p>(<b>७. सहार्थः —६</b>)</p>
<p>यद्युत्पत्तौ सहकारिलाभः तदा <b>सहार्थ</b>स्त्रिधा <b>अभिधीयमानः, प्रतीयमानः,
व्यवधीयमानश्‍च</b> । तेषु—</p>
<p><b>अभिधीयमानो</b> द्विधा, सहेन पर्यायेण च ।</p>
<p>तयोराद्यो यथा—(रघु. ६.३५)</p>
<b><lg>
<l>अनेन यूना सह पार्थिवेन रम्भोरु! कच्चिन्मनसो रुचिस्ते ।</l>
<l>शिप्रातरङ्गानिलकम्पितासु विहर्तुमुद्यानपरम्परासु ॥ ७४ ॥</l>
</lg></b>

<pb n="272"/>
<p><b>द्वितीयो</b> यथा—(रघु. ६.५७)</p>
<b><lg>
<l>अनेन सार्धं विहराम्बुराशेस्तीरेषु तालीवनमर्मरेषु ।</l>
<l>द्वीपान्तरानीतलवङ्गपुष्पैरपाकृतस्वेदलवा मरुद्भिः ॥ ७५ ॥</l>
</lg></b>
<p><b>प्रतीयमानोऽपि</b> द्विधा, विभक्तितो निपाताच्च ।</p>
<p>तयोराद्यो यथा—(रघु. १४.२४)</p>
<b><lg>
<l>स पौरकार्याणि विचिन्त्य काले रेमे विदेहाधिपतेर्दुहित्रा ।</l>
<l>उपस्थितं चारु वपुस्तदीयं कृत्वोपभोगोत्सुकयेव लक्ष्म्या ॥ ७६ ॥</l>
</lg></b>
<p><b>द्वितीयो</b> यथा—(कुसं. ७.४३)</p>
<b><lg>
<l>तमन्वगच्छत् प्रथमो विधाता श्रीवत्सलक्ष्मा पुरुषश्‍च साक्षात् ।</l>
<l>जयेति वाचा महिमानमस्य संवर्धयन्तौ हविषेव वह्निम् ॥ ७७ ॥</l>
</lg></b>
<p><b>व्यवधीयमानोऽपि</b> द्विधा वीप्सया भागेन च । सहकृता एव हि क्रिया गुणद्रव्यैः
प्रयोक्त्रा युगपद्‍व्याप्‍तुमिष्यन्ते, सहकृता एव च विभज्यन्ते । अर्थशब्दस्तु
निवृत्तिवचनोऽपि विद्यते, यथा मशकार्थो धूम इति । तत्र—</p>
<p><b>वीप्सया</b> यथा—</p>
<b><lg>
<l>सुगन्धिनिश्वासविवृद्धतृष्णं बिम्बाधरासन्नचरं द्विरेफम् ।</l>
<l>प्रतिक्षणं सम्भ्रमलोलदृष्टिर्लीलारविन्देन निवारयन्ती ॥ ७८ ॥</l></lg></b> (कुसं. ३.५६)
<p><b>भागेन</b> यथा—</p>
<b><lg>
<l>अलङ्कृताप्यन्वयरूपभूषणैर्न शोभते मां प्रति तावदङ्गना ।</l>
<l>बिभर्ति यावत् प्रमदासमागमे न शूरभार्यादृतगर्वितं शिरः ॥ ७९ ॥</l>
</lg></b>
<p>(<b>८. तादर्थ्यम्—६</b>)</p>
<p>कार्यस्य कार्यिणो वा कारणं प्रति प्रयोजकत्वं <b>तादर्थ्यम्</b> ।</p>
<p>तत् षोढा— क्रियातादर्थ्यं, द्रव्यतादर्थ्यं, क्रियाद्रव्यतादर्थ्यं, द्रव्यक्रियातादर्थ्यं,
प्रकृतिविकारतादर्थ्यं, क्रियाकारकतादर्थ्यमिति । तत्र—</p>
<p><b>क्रियातादर्थ्यं</b> यथा—(कुसं. ५.१३)</p>
<b><lg>
<l>पुनर्ग्रहीतुं नियमस्थया तया द्वयीषु निक्षेप इवार्पितं द्वयम् ।</l>
<l>लतासु तन्वीषु विलासचेष्टितं विलोलदृष्टं हरिणाङ्गनासु च ॥ ८० ॥</l>
</lg></b>

<pb n="273"/>
<p><b>द्रव्यतादर्थ्यं</b> यथा—(कुसं. १.२३)</p>
<b><lg>
<l>प्रसन्नदिक्पांसुविविक्तवातं शङ्खस्वनानन्तरपुष्पवृष्टि ।</l>
<l>शरीरिणां स्थावरजङ्गमानां सुखाय तज्जन्मदिनं बभूव ॥ ८१ ॥</l>
</lg></b>
<p><b>क्रियाद्रव्यतादर्थ्यं</b> यथा—(रघु. ६.४४)</p>
<b><lg>
<l>तस्याः प्रकामं प्रियदर्शनोऽपि न स क्षितीशो रुचये बभूव ।</l>
<l>शरत्प्रमृष्टाम्बुधरोपरोधश्शशीव पर्याप्‍तकलो नलिन्याः ॥ ८२ ॥</l>
</lg></b>
<p><b>द्रव्यक्रियातादर्थ्यं</b> यथा—(कुसं. ५.४३)</p>
<b><lg>
<l>अलभ्यशोकाभिभवेयमाकृतिर्विमानना सुभ्रु! कुतः पितुर्गृहे ।</l>
<l>पराभिमर्शो न तवास्ति कः करं प्रसारयेत् पन्नगरत्‍नसूचये ॥ ८३ ॥</l>
</lg></b>
<p><b>प्रकृतिविकारतादर्थ्यं</b> यथा—(रघु. १४.७७)</p>
<b><lg>
<l>पुष्पं फलं चार्तवमाहरन्त्यो बीजं च बालेयमकृष्टरोहि ।</l>
<l>विनोदयिष्यन्ति नवाभिषङ्गामुदारवाचो मुनिकन्यकास्त्वाम् ॥ ८४ ॥</l>
</lg></b>
<p><b>क्रियाकारकतादर्थ्यं</b> यथा—</p>
<b><lg>
<l>गेहाद् याता सरितमुदकं हारिका नाजिगीषे</l>
<l>मङ्क्ष्यामीति श्रयसि यमुनातीरवीरुद्‍गृहाणि ।</l>
<l>गोसन्दायी विशसि विपिनान्येव गोवर्धनाद्रेः</l>
<l>किं त्वं राधे! दृशि निपतिता देवकीनन्दनस्य ॥ ८५ ॥</l>
</lg></b>
<p>(<b>९. कारको हेतुः —६</b>)</p>
<p><b>हेतुविशेषेषु</b> प्रयोजकः कारकश्‍च कारक एव; अकारकस्तु प्रपञ्च्यते । तत्र—
कार्यप्रसवयोग्यः कारकस्तु षोढा— <b>लिङादिवाच्यः, सद्‍वाच्यः, निपातादिवाच्यः,
तृतीयावाच्यः पञ्चमीवाच्यः, प्रथमादिवाच्य</b> इति । तेषु—</p>
<p><b>लिङादिवाच्यो</b> यथा—</p>
<b><lg>
<l>पुष्पं प्रवालोपहितं यदि स्यान्मुक्ताफलं वा स्फुटविद्रुमस्थम् ।</l>
<l>ततोऽनुकुर्याद् विशदस्य तस्यास्ताम्रोष्ठपर्यस्तरुचिस्मितस्य ॥ ८६ ॥</l></lg></b> (कुसं.१.४४)
<p><b>सद्वाच्यो</b> यथा—(कुसं. ७.२१)</p>
<b><lg>
<l>सा संभवद्भिः कुसुमैर्लतेव ज्योतिर्भिरुद्यद्भिरिव त्रियामा ।</l>
<l>सरिद् विहङ्गैरिव लीयमानैरामुच्यमानाभरणा चकाशे ॥ ८७ ॥</l>
</lg></b>

<pb n="274"/>
<p><b>निपातादिवाच्यो</b> यथा—(जाह. १.२८)</p>
<b><lg>
<l>लीला गतेस्तत्र निसर्गसिद्धा मत्तो न हस्ती मुषितो न हंसः ।</l>
<l>इतीव जङ्घायुगलं तदीयं चक्रे तुलाकोट्यधिरोहणानि ॥ ८८ ॥</l>
</lg></b>
<p><b>तृतीयावाच्यो</b> यथा—(कुसं. १.२४)</p>
<b><lg>
<l>तया दुहित्रा सुतरां सवित्री स्फुरत्प्रभामण्डलया चकाशे ।</l>
<l>विदूरभूमिर्नवमेघशब्दादुद्भिन्नया रत्‍नशलाकयेव ॥ ८९ ॥</l>
</lg></b>
<p><b>पञ्चमीवाच्यो</b> यथा—(कुसं. ५.४०)</p>
<b><lg>
<l>अतोऽत्र किञ्चिद् भवतीं बहुक्षमां द्विजातिभावादुपपन्नचापलः ।</l>
<l>अयं जनः प्रष्टुमनास्तपोधने ! न चेद् रहस्यं प्रतिवक्‍तुमर्हसि ॥ ९० ॥</l>
</lg></b>
<p><b>प्रथमादिवाच्यो</b> यथा—(कुसं. १.११)</p>
<b><lg>
<l>उद्वेजयत्यङ्गुलिपार्ष्णिभागान् मार्गे शिलीभूतहिमेऽपि यत्र ।</l>
<l>न दुर्वहश्रोणिपयोधरार्ता भिन्दन्ति मन्दां गतिमश्वमुख्यः ॥ ९१ ॥</l>
</lg></b>
<p>(<b>१०. लक्षणम् —६</b>)</p>
<p>हेतुरेव ज्ञापको <b>लक्षणम् ।</b></p>
<p>तत् षोढा — <b>द्रव्यलक्षणं, इत्थंभूतलक्षणं, विकारलक्षणं, उत्पातलक्षणं,
भावलक्षणं, क्रियालक्षणमिति ।</b> तेषु—</p>
<p><b>द्रव्यलक्षणं</b> यथा—(रघु. ६.१२)</p>
<b><lg>
<l>तां प्रत्यभिव्यक्तमनोरथानां महीपतीनां प्रणयाग्रदूत्यः ।</l>
<l>प्रवालशोभा इव पादपानां श्रृङ्गारचेष्टा विविधा बभूवुः ॥ ९२ ॥</l>
</lg></b>
<p><b>इत्थंभूतलक्षणं</b> यथा—(काव्याद. २.१०)</p>
<b><lg>
<l>कलक्वणितगर्भेण कण्ठेनाघूर्णितेक्षणः ।</l>
<l>पारावतः परिक्रम्य रिरंसुश्‍चुम्बति प्रियाम् ॥ ९३ ॥</l>
</lg></b>
<p><b>विकारलक्षणं</b> यथा—(माघ. १.७०)</p>
<b><lg>
<l>स बाल आसीद् वपुषा चतुर्भुजो मुखेन पूर्णेन्दुनिभस्त्रिलोचनः ।</l>
<l>युवा कराक्रान्तमहीभृदुच्चकैरसंशयं संप्रति तेजसा रविः ॥ ९४ ॥</l>
</lg></b>
<p><b>उत्पातलक्षणं</b> यथा—(विसा. १.३)</p>
<b><lg>
<l>गोनासाय नियोजितागदरजास्सर्पाय बद्धौषधिः</l>
<l>कण्ठस्थाय विषाय वीर्यमहतः पाणौ मणीन्बिभ्रती ।</l>

<pb n="275"/>
<l>भर्तुर्भूतगणाय गोत्रजरतीनिर्दिष्टमन्त्राक्षरा</l>
<l>रक्षत्वद्रिसुता विवाहसमये ह्रीता च भीता च या ॥ ९५ ॥</l>
</lg></b>
<p><b>भावलक्षणं</b> यथा—(रघु. ६.८२)</p>
<b><lg>
<l>तथागतायां परिहासपूर्वं सख्यां सखी वेत्रभृदाबभाषे ।</l>
<l>आर्ये व्रजामोऽन्यत इत्यथैनां वधूरसूयाकुटिलं ददर्श ॥ ९६ ॥</l>
</lg></b>
<p><b>क्रियालक्षणं</b> यथा—(काव्याद. २.११)</p>
<b><lg>
<l>बध्‍नन्नङ्गेषु रोमाञ्चं कुर्वन्मनसि निर्वृतिम् ।</l>
<l>नेत्रे चामीलयन्नेष प्रियास्पर्शः प्रवर्तते ॥ ९७ ॥</l>
</lg></b>
<p>(<b>११. उपपदम् —६</b>)</p>
<p><b>उपपदं षोढा— क्रियारूपं, नामरूपं, नामार्थरूपं, प्रत्ययरूपं, निपातरूपं,
कर्मप्रवचनीयरूपमिति</b> । तेषु—</p>
<p><b>क्रियारूपं</b> यथा—(कुसं. ६.५९)</p>
<b><lg>
<l>भवत्सम्भावनोत्थाय परितोषाय मूर्च्छते ।</l>
<l>अपि व्याप्‍तदिगन्तानि नाङ्गानि प्रभवन्ति मे ॥ ९८ ॥</l>
</lg></b>
<p><b>नामरूपं</b> यथा—</p>
<b><lg>
<l>सुखास्तेभ्यो विभावर्यस्तेभ्यो हितमहस्सदा ।</l>
<l>येषामकृत्रिमप्रेमा प्रिया पार्श्वं न मुञ्चति ॥ ९९ ॥</l>
</lg></b>
<p><b>नामार्थरूपं</b> यथा—(रघु. ९.४०)</p>
<b><lg>
<l>हुतहुताशनदीप्‍ति वनश्रियः प्रतिनिधिः कनकाभरणस्य यत् ।</l>
<l>युवतयः कुसुमं दधुराहितं तदलके दलकेसरपेशलम् ॥ १०० ॥</l>
</lg></b>
<p><b>प्रत्ययरूपं</b> यथा—(किराता. १०.४४)</p>
<b><lg>
<l>नृपसुतमभितस्समन्मथायाः परिजनगात्रतिरोहिताङ्गयष्टेः ।</l>
<l>स्फुटमभिलषितं बभूव बध्वा वदति हि संवृतिरेव कामितानि ॥ १०१ ॥</l>
</lg></b>
<p><b>निपातरूपं</b> यथा—</p>
<b><lg>
<l>यो हि दीर्घासिताक्षस्य विलासवलितभ्रुवः ।</l>
<l>कान्तामुखस्यावशगः तस्मै नृपशवे नमः ॥ १०२ ॥</l>
</lg></b>
<p><b>कर्मप्रवचनीयरूपं</b> यथा—(कुसं. ७.८४)</p>
<b><lg>
<l>आ लोचनान्ताच्छ्रवणे विवृत्य पीतं गुरोस्तद् वचनं भवान्या ।</l>
<l>निदाघकालोल्बणतापयेव माहेन्द्रमम्भः प्रथमं पृथिव्या ॥ १०३ ॥</l>
</lg></b>

<pb n="276"/>
<p>(<b>१२. प्रकीर्णम्—</b>)</p>
<p>शब्दान्तरसाहचर्यविरोधलिङ्गस्वराभिनयादयः <b>प्रकीर्णम्</b> । तत्र—
<b>शब्दान्तरं</b> यथा—</p>
<b><lg>
<l>भवतु समदना रतये तिलकवती चारुचम्पकच्छाया ।</l>
<l>घनचन्दनधवलकुचाक्रान्ता तव विद्विषामटवी ॥ १०४ ॥</l>
</lg></b>
<p><b>साहचर्यं</b> यथा—</p>
<b><lg>
<l>लक्ष्मणानुगतो भाति शशी राम इवापरः ।</l>
<l>कौसल्येव बिभर्ति द्यौरभिषेकोज्ज्वलां श्रियम् ॥ १०५ ॥ (?)</l>
</lg></b>
<p><b>विरोधो</b> यथा—</p>
<b><lg>
<l>हरिबाणाविमौ रोषादुभावपि धृतायुधौ ।</l>
<l>प्रहर्तुमुद्यतौ वीरौ रणे रामार्जुनाविव ॥ १०६ ॥ (?)</l>
</lg></b>
<p><b>लिङ्गं</b> यथा—</p>
<b><lg>
<l>आप्याययति मित्रो यं यस्य मित्रं पयोनिधिः ।</l>
<l>सोऽप्यमित्रश्शशी जातस्तदमैत्र्याऽद्य मे सखि ! ॥ १०७ ॥ (?)</l>
</lg></b>
<p><b>स्वरो</b> यथा—</p>
<b><lg>
<l>यदि मे वल्लभा दूती तदाहमपि वल्लभा ।</l>
<l>यदि तस्यां प्रिया वाचस्तन्ममापि प्रिय प्रियाः ॥ १०८ ॥</l>
</lg></b>
<p><b>अभिनयो</b> यथा—(कुसं. ६.६३)</p>
<b><lg>
<l>एते वयममी दाराः कन्येयं कुलजीवितम् ।</l>
<l>ब्रूत येनात्र वः कार्यमनास्था बाह्यवस्तुषु ॥ १०९ ॥</l>
</lg></b>
<p>(<b><emph>८. प्रातिपदिकार्थः</emph></b>)</p>
<p><b>प्रातिपदिकार्थस्त्रिधा १. स्वार्थः, २. द्रव्यं ३. लिङ्गं च । तेषु—</b></p>
<p>(<b>१. स्वार्थः</b>)</p>
<p>शब्दात्मैव <b>स्वार्थः ।</b> स द्विधा— <b>स्वरूपमनुकार्यश्‍च ।</b> तयोः—</p>
<p><b>स्वरूपं</b> द्विधा— सत्त्ववचनार्हमसत्त्ववचनार्हं च ।</p>
<p>तत्राद्यं यथा—</p>
<b><lg>
<l>चूडामणिश्शिरोरत्‍ने तरलो हारमध्यगे ।</l>
<l>पर्यङ्कश्शयने प्रोक्त आवेशश्‍चापि वेश्मनि ॥ ११० ॥</l>
</lg></b>

<pb n="277"/>
<p>द्वितीयं यथा— (काव्याद. २.२३४)</p>
<b><lg>
<l>मन्ये शङ्के ध्रुवं प्रायो नूनमित्येवमादिभिः ।</l>
<l>उत्प्रेक्षा व्यज्यते शब्दैरिवशब्दोऽपि तादृशः ॥ १११ ॥</l></lg></b> इति ।
<p><b>अनुकार्यो</b> द्विधा— अर्थवाननर्थश्‍च ।</p>
<p><b>तयोरर्थवान्</b> यथा—</p>
<b><lg>
<l>उन्नमय्य सकचग्रहमास्यं चुम्बति प्रियतमे हठवृत्त्या ।</l>
<l>हुंहु मुञ्च मममेति च मन्दं जल्पितं जयति मानवतीनाम् ॥ ११२ ॥</l>
</lg></b>
<p><b>निरर्थको</b> यथा—</p>
<b><lg>
<l>अग्रशालमधिरुह्य नगस्य स्फारकण्ठकुहरो मदमत्तः ।</l>
<l>ह्रस्वदीर्घसविसर्गघुकारान घोषयत्युषसि पाण्डुकपोतः ॥ ११३ ॥</l>
</lg></b>
<p>(<b>२. द्रव्यम्</b>)</p>
<p>उपात्तनिमित्तेनानुपात्तनिमित्तेन वा यत् श्रूयते गम्यते प्रतीयतेऽभिधीयते
तद् <b>द्रव्यम्</b> । तदि्द्वधा— <b>आश्रयरूपमनाश्रयरूपं च ।</b></p>
<p>तत्र जात्यादिभिः प्रवृत्तिनिमित्तैर्यदाश्रीयते <b>तदाश्रयरूपम्;</b> यथा गौः, अश्वः, शुक्लः,
एकः, प्रस्थं, पलम्, ऋजुः, पूर्वः, पाचकः, दण्डी, राजपुरुषः, चैत्र इति ।</p>
<p>तद्‍‌विपरीतम् <b>अनाश्रयरूपं</b> निपाताव्ययोपसर्गगतिकर्मप्रवचनीयादीनामर्थः, यथा
'अहं च त्वं च वृत्रहन्', 'ऋते धर्मं कुतः सुखम्', '(लौहघ)नस्सुमनायते१'
'कस्त्वामूरीकरिष्यति', 'कस्तं प्रति न यास्यति', 'स्वयं पर्येतुमिच्छति' ।</p>
<p>(<b>३. लिङ्गम्</b>)</p>
<p><b>लिङ्गं</b> द्विधा, <b>शब्दलिङ्गमर्थलिङ्गं</b> च ।</p>
<p>तयोरियमयमिदमित्यर्थव्यपदेशनिमित्तं शब्दसंस्कारहेतुरयमित्यर्थव्यपदेशकारणं <b>पुमान्</b>,
'नपुंसकस्य झलचः' (७.१.७२) इति x x x x x x</p>
<p>उपस्कारहेतुरिदमित्यर्थव्यपदेशकारणं <b>नपुंसकमिति ।</b></p>
<p>तदेतच्छुद्धमिश्रादिभेदात् षोढा विप्रथते— <b>शुद्धं, मिश्रं, सङ्कीर्णम्, उपसर्जनम्,
आविष्‍टं अव्यक्तं</b> च ।</p>
<p>तेष्वेकसंस्कारहेतु<b>श्शुद्धम्</b>, खट्वा, वृक्षः, कुण्डं, स्त्री, पुमान्, नपुंसकमिति ।</p>
<p>संस्कारद्वयोपग्राहि <b>मिश्रम्</b>, मरीचिः, ऊर्मिः, अर्चि, छर्दिः, कषायः, कवाटमिति ।
<!-- NOTES pg=277!-->
१. 'ऋते ध..नायते' इति जो. नास्ति । ३२५२ प्रतौ, बडोदा प्रतौ, राघवेऽपि च 'सुखम्, नस्सुमनायते इति पाठः' ।
कोष्‍ठकपूर्त्तिरस्मत्कृता

<pb n="278"/>
संस्कारत्रययोगि <b>सङ्कीर्णम्</b>, तटी तटः तटं, श्रृङ्खला, श्रृङ्खलः, श्रृङ्खलमिति ।
विशेष्यशब्दनिघ्‍नविशेषणरूप<b>मुपसर्जनम्</b>, शुक्ला शुक्लः शुक्लं, पट्वी पटुः
पटि्वति ।</p>
<p>विशेषणत्वेऽपि नियतशब्दसंस्कारार्हम् <b>आविष्‍टम्</b>, प्रकृतिः, विषयः, प्रधानं,
भार्या, दाराः, कलत्रमिति ।</p>
<p>लिङ्गनिमित्तशब्दसंस्कारानर्हम् <b>अव्यक्तम्</b>, पञ्ज, षट्, कति, उच्चैः x x x x ।</p>
<p>(
<b>भाव</b>)</p>
<p>विशेष्यते अवच्छिद्यते द्रव्यं येन तच्छब्दस्यार्थे प्रवृत्तिनिमित्तमर्थधर्मो <b>विशेषणं
गुणो भाव</b> इति चाख्यायते । x x x x</p>
<p>तत् त्रिधा— <b>गुणः, परिमाणं, सम्बन्ध</b> इति । तत्र—</p>
<p>द्रव्ये स्वाद्युक्ते प्रत्ययजनको <b>गुणः</b>, जातिः, गुणः, सङ्ख्या,
संस्थानमवस्थानमित्यादिः, यथा— गौः, ब्राह्मणः, पटुः, गौरः, एकः, अनेकः,
हनुमान्, वासुदेवः, युवा, वृद्धः, ऋजुः, पूर्व इति ।</p>
<p>अननुरञ्जकमा x x x x भिधेयमवच्छेदकं <b>परिमाणं</b>, तदध्वगौरवमूल्य—
सङ्ख्यासङ्घातक्षेत्रादिभेदादनेकधा । यथा योजनं पर्वतः, पलं सुवर्णः, पुराणः
कपर्दकाः, अक्षौहिणी बलम्, खारी व्रीहयः, निवर्तनं भूमिरिति ।</p>
<p>कृत्‍तद्धितसमासप्रातिपदिकविशेषाणामर्थषु प्रवृत्तिनिमित्तं <b>सम्बन्धः</b> ।</p>
<p>स त्रिधा— क्रियासम्बन्धो, द्रव्यसम्बन्धः, क्रियाद्रव्यसम्बन्धश्‍च । तत्र—</p>
<p><b>क्रियासम्बन्धो</b> यथा— पाचक इति ।</p>
<p><b>द्रव्यसम्बन्धो</b> यथा— दण्डी, राजपुरुष इति ।</p>
<p><b>क्रियाद्रव्यसम्बन्धो</b> यथा— आक्षिकः, निष्कौशाम्बिरिति ।</p>
<p>यदा पुनः जातिगुणपरिमाणादयश्शब्दाः प्राधान्येनाभिधीयन्ते भावप्रत्ययैर्वा
प्रतिपाद्यन्ते तदैतेषां द्रव्यत्वमेव, न लिङ्गत्वम् । <b>भावप्रत्ययो</b> हि — (५.१.११९)</p>
<b><lg>
<l>जातिगुणाज्जातिगुणे समासकृत्‍तद्धितात् तु सम्बन्धे ।</l>
<l>डित्थादेः स्वे रूपे धवखदिराज्जातिसङ्घते ॥ ११४ ॥</l></lg></b> इति ॥
<p>(<b>निपातानां वाचकत्वं द्योतकत्वं वा</b>)</p>
<p>अन्ये तु स्वार्थो विशेषणं, द्रव्यं विशेष्यं, लिङ्गं स्त्रीनपुंसकमित्याचक्षते । तच्च
निपातगत्युपसर्गकर्मप्रवचनीयादिप्रातिपदिकार्था x x x x ते । न हि निपाता

<pb n="279"/>
जात्यादिकं प्रवृत्तिनिमित्तमुपादायेदं तदि'—ति व्यपदेशयोग्येषु सत्त्वभूतेष्वर्थेषु वर्तन्ते,
अपि तु प्रवृत्तिनिमित्तानुपग्रहेणैवासत्त्वभूतं समुच्चयादिकमर्थमभिनिविशन्ते । तदाह—</p>
<b><lg>
<l>तेषामुच्चावचार्थत्वात् सर्वसंबन्धदर्शनात् ।</l>
<l>अन्यतन्त्रतयोद्‍भूतेरसत्त्वार्थत्वमुच्यते ॥ ११५ ॥</l>
</lg></b>
<p>अथ किममी वाचका उत द्योतका इति । तत्रैके वर्णयन्ति—</p>
<b><lg>
<l>तत्प्रयोगावसेयत्वाद् वाच्यस्तेषां स गम्यते ।</l>
<l>समुच्चयादिरर्थात्मा यथान्येषां गवादिकः ॥ ११६ ॥</l>
</lg></b>
<p>अन्वयव्यतिरेकनिबन्धना हि शब्दानामभिधेयव्यवस्था । ततश्‍च अनादिप्रयोगा—
दवसीयमानः समुच्चयविचारणादिरर्थात्मा कथममीषां वाच्यो न भवेत्? प्रतीयते (च)
च—शब्दात् समुच्चयः; 'अहं च त्वं च वृत्रहन्' (ऋवे) इति; विचारणा वा—शब्दात्,
'हन्ताहं पृथिवीमिमां निदधानीह वेह वा' (ऋवे.) इति । एवमिवादिभ्य उपमानादयो
गम्यन्त इति तद्वाच्यास्ते भवन्ति ।</p>
<p>अन्ये त्वाहुः—</p>
<b><lg>
<l>षष्‍ठ्यभावादसत्त्वोक्तेरेकानुक्तेः परस्थितेः ।</l>
<l>गुणभावात् स्मृतेश्‍चैषां द्योतकत्वं सुनिश्‍चितम् ॥ ११७ ॥</l>
</lg></b>
<p>तथा हि— प्लक्षन्यग्रोधयोः समुच्चय इति वाचकपदप्रयोगे षष्‍ठी निर्दिश्यते,
नैवं प्लक्षन्यग्रोधयोश्‍च इति । यथा च व्रीहियवयोर्विकल्पः प्रवर्ततामिति
वाचकशब्दप्रयोगेऽसत्त्वभूतो विकल्पशब्दार्थः क्रियया सम्बध्यते, नैवं व्रीहियवयोर्वा
इति । यथा च वृक्ष इत्येकेनापि वाचकेन शाखादिमानर्थः प्रतीयते, नैवं समुच्चयो
विकल्पो वा । यथा च भिक्षां देहि देहि भिक्षामिति वाचकपदानां पौर्वापर्यप्रयोगे
कामचारः, नैवं वृक्षः च—वृक्ष इति । यथा च वृक्षश्शोभन इति वाचकस्य
विशेषणयोगो दृश्यते, नैवं च— शोभन इति । तदेवं वाचकशब्दवैधर्म्याद्
द्योतकाश्‍चादय इति निश्‍चीयते । स्मरति <b>सूत्रकारः</b> 'चादयोऽसत्त्वे' (१.४.५७) इति ।
निरुक्तकारोऽप्याह 'भावप्रधानमाख्यातं, सत्त्वप्रधानानि (नामानि) (१.१.९), (निर्बद्धाः)
उपसर्गा अर्थान्निराहुः (१.३.३.), उच्चावचेष्वर्थेषु निपतन्तीति निपाताः' (१.४.२) इति ।
स चैषामुच्चावचोऽनेकप्रकारोऽर्थः स्वतोऽनवगम्यमानात्मा पदान्तरसंबन्धोपहित—
प्रकरणाद्यनुविधानेनावसीयते । ततः स्वरूपमात्रेणाप्यर्थानवगतौइतरप्रयोगपेक्षत्वाद्
<b>द्योतका एवैते, न वाचका</b> इति ।</p>

<pb n="280"/>
<p>एतत्तु सर्वं सव्यभिचारमिति केचित् । तथा हि— 'वाचकेनाप्याख्यातेन द्योतितं
सत्त्वभूतार्थम्, अपि च वाचकमाख्यातम्, आस्यते भवद्‍‌भिरिति । वाचकावपि
प्रकृतिप्रत्ययौ नैव केवलौ प्रयुज्येते, जुहोतीति । वाचकमपि वर्तिपदं
पौर्वापर्यनियमेनावतिष्‍ठते, राजपुरुष इति । वाचकानामापि चोपसर्जनपदानां विशेषणयोगो
न दृश्यते, न हि भवति ऋद्धस्य राजपुरुष इति । स्मृतेश्‍चेति यदुच्यते तदप्ययुक्तम्;
न हि व्याकरणेऽर्था आदिश्यन्ते । <b>निरुक्तकारो</b> वाचकतां मन्यते, न तु द्योतकताम्;
अतो व्यभिचारदर्शनात् कथमिवैतदुपपन्नं भवति? उच्यते— वाचकत्वादाख्यातप्रयोगे
शेषविवक्षायां षष्‍ठ्यपि दृश्यते, न माषाणामश्नीयादिति । चादिप्रयोगे तु षष्‍ठी नैव
भवति । न चाख्यातमसत्त्वार्थवाचि? किं तर्हि पूर्वापरीभूतसाध्यार्थवचनम्; तदाह—
'पूर्वापरीभूतं भावमाख्यातेनाचष्‍टे' । न च स्वभावस्यासत्त्वरूपता सम/?/(भवति कृदभिहितो
भावो) द्रव्यवत् प्रकाशते । चादयः पुनर्यदत्यन्तमस्वतन्त्रं, यस्य न शक्यते
पदान्तरसम्बन्धाद् ऋते रूपमवगन्तुं, तदेवासत्त्वभूतमर्थमात्रमवगमयन्ति । प्रकृतिप्रत्ययाभ्यां
च केवलाभ्यामप्यर्थोऽभिधीयते, दधि मधु इयानधुनेति । चादयस्तु नैव
केवलास्तमभिदधते ।</p>
<p>अथैवमुच्यते शब्दान्तराण्येवैतानि दध्यादीनि प्रयोगसमवायीनि (इति अत्र ब्रूमः) हे
प्रकृतिप्रत्ययावपि न स्तः । कथमभिधीयते प्रकृतिप्रत्ययावपि केवलौ नार्थं ब्रूत इति ।
वर्तिपदानां पुनरनियतप्रयोगत्वमपि दृश्यते, आहिताग्‍निरग्न्याहित इति । न चैवं
प्रकारतावादिनां शब्दान्तरमेव वा समासः । यदुक्तम्— 'वावचनानर्थ्यं च स्वभावसिद्धत्वाद्'
इति । यदि वर्तिपदानां 'उपसर्जनं पूर्वम्' (२.२.३०) इत्यादिना प्रकृतिप्रत्यययोरपि
परश्‍चेति(३.१.१,२) वचने गत्युपसर्गाणां 'ते प्राग्धातोः' (१.४.८०) इत्यनेन प्रयोगनियमः,
प्रयोगनियमानामपि प्रयोगनियमो दृश्यते, तस्माद् व्यभिचार इति । उपसर्जनानामपि च
विशेषणयोगो दृश्यते, देवदत्तस्य गुरुकुलमिति । चादीनां तु नैतत् कदाचिदप्यस्ति ।
व्याकरणे चार्थाः कथं नादिश्यन्त इति, यदाह—'शालीनकौपीने अधृष्‍टाकार्ययोः' (५.२.
२०), 'अगारैकदेशे प्रघणः प्रघाणश्‍च' (३.३.७९) इति । निरुक्तेऽप्युच्चावचस्यार्थस्य
केवलान्निपातादनुपलब्धेः पदान्तरो— पादानात्तु तदर्थाभिव्यक्तेर्निपात xxxx । अतो द्योतका
एव न वाचकाश्‍चादय इति ।</p>

<pb n="281"/>
<p>(<b>कर्मप्रवचनीयानां सम्बन्धसङ्गतिः</b>)</p>
<p><b>अथ गत्युपसर्गकर्मप्रवचनीयानां का वार्ता ?</b></p>
<p>उच्यते । गतीनां तावत् सदसदादीनामादरादिवाच्यनिर्देशेनैव गतिसंज्ञा—
विधानादनिर्दिष्टवाच्यानामप्यूर्यादीनां वाचकत्वमेव गम्यते । उपसर्गास्तु वाचकाः
द्योतकाः विशेषकास्सहाभिधायकाः कार्यार्था निरर्थकाश्‍च भवन्ति । <b>कर्मप्रवचनीयाः
पुनर्निपातवद् द्योतका एव</b> । तदाह—</p>
<b><lg>
<l>क्रियाविशेषजन्यानां सम्बन्धानां प्रकाशने ।</l>
<l>कर्मप्रवचनीयाः स्युर्निमित्तमवधारिताः ॥ ११८ ॥</l>
</lg></b>
<p>कथम् ? इह खलु सम्बन्धाः क्रियापूर्वकत्वात् करणानुविधायितया
क्रियोपदर्शितविशेषं कारकमाश्रयन्ति । तत्र च भिन्नजातीयस्य युगपदेकया विभक्‍त्या
वक्तुं शक्‍यत्वात् शेषसम्बन्धाभिधानवेलायामशब्दोपादानः क्रियाकारकसम्बन्धश्शब्द—
वता शेषसंबन्धेनानुमीयमानसन्निधिरवतिष्ठते । तच्‍चानुमानं शेषसम्बन्धस्य
स्वरूपसामर्थ्यान्नियतक्रियाविषयमनियतक्रियाविषयं च ।</p>
<p><b>नियतक्रियाविषयं</b> यथा— X X X X ना जना (जनिः) कर्तर्यपेक्षितकर्मविशेषे
शेषलक्षणं पितापुत्रसम्बन्धमुत्पादयतीति । सेव तस्मादनुमीयते । तथा वृक्षस्य
शाखेत्याधाराधेयनिबन्धना स्थितिरपेक्षितकर्तृविशेषेऽधिकरणेऽवयवावयविलक्षणं
शेषसम्बन्धं निबध्‍नातीति सैव प्रतीयते ।</p>
<p><b>अनियतक्रियाविषयं</b> यथा— राज्ञः पुरुष इति स्वस्वामिभावसाधनो
भरणक्रयणापजयादिः अनियतानेकक्रियः कर्ता X X X X शेषसंज्ञकं स्वस्वामिसम्बन्धं
संनिवेशयति । स चानियतानेकक्रियापर्वकत्वादपर्याप्‍तः क्रियाविशेषमनुमापयितुमिति
स्वनिमित्तक्रियासामान्यमेवानुमापयति । एवंविधे विषये क्रियाविशेषप्रकाशनाय
कर्मप्रवचनीयाः प्रयुज्यन्ते । यथा शाकल्यस्य संहितामनु प्रावर्षदिति संहिताप्रवर्षणयोर्हेतु—
फलभावो निशमयतिक्रियापूर्वकः X X X X इत्येतदनुना प्रकाश्‍यते । यः क्रियाविशेष—
प्रकाशनं विभक्तेरशक्‍यं कल्पयितुम्, क्रियाविशेष प्रकाशनमपि क्रियापदसन्निधानायत्तम्
असति क्रियापदे न युक्तम् । सम्बन्धोऽपि नास्याभिधेयः, तस्य विभक्तिप्रत्ययनिबन्धनत्वात् ।
यदि च कर्मप्रवचनीयस्तमभिदधीत, प्रातिपदिकार्थस्य व्यतिरेकोपजनो न स्यात्, यथा
रजस्वामीति । प्रतीयते च लोके कर्मप्रवचनीययोगे सम्बन्धस्य निमित्तविशेषावच्छेदः ।
तस्मात् स तस्य प्रयोजक इत्यवसीयते । तदुक्तम्— (वाप.२.२०४)</p>

<pb n="282"/>
<b><lg>
<l>क्रियाया द्योतको नायं न सम्बन्धस्य वाचकः ।</l>
<l>नापि क्रियापदाक्षेपी सम्बन्धस्य तु भेदकः ॥ ११९ ॥</l></lg></b> इति ।
<p>ननु च नाप्रतीतायां निशमयति—क्रियायां तया सम्बन्धस्यावच्छेदश्शक्‍यते
कर्तुम् । तदयमनुः क्रियामप्रत्याययन् सम्बन्धमवच्छिनत्तीति न युज्यते । अथास्य
क्रियाप्रकाशनमन्यत्रादर्शनान्न कल्प्यते । सम्बन्धावच्छेदोऽपि मा प्रकल्पि,
अन्यत्रादर्शनादेव ।</p>
<p>उच्यते— क्रियाभेदसमधिगतमात्मातिशयं सम्बन्धस्यावगमयन्नर्थसामर्थ्यात्
क्रियाविशेषप्रत्ययनिमित्तमनुः । अतोऽस्य क्रियावचनत्वमन्यतः क्रियाप्रतीतेर्न कल्प्यते ।</p>
<p>यदि वा निमित्तभेदोपाधेयविशेषापरामर्शेन रूपभेदं सम्बन्धस्यावगमयन्ति
कर्मप्रवचनीयाः । यथा अधि ब्रह्मदत्ते पञ्चालाः, अभिमन्युः अर्जुनतः प्रति इति
स्वस्वामिभावस्सादृश्‍यं च कर्मप्रवचनीयात् प्रतीयते । विशिष्टाधिकरणव्यवच्छेदास्तु
सम्बन्धास्स्वरूपातिशयेन क्रियाभेदमधिगमयन्ति । यथा पञ्चालानां परिपालन—
करादानादयः कार्या ब्रह्मदत्तेन, अभिमन्योः अध्यवसायसंप्रहरणादयस्सदृशा अर्जुनेन
प्रक्रान्तसम्बन्धवशाद् अभिप्रेयन्ते । तदयमप्यनुः संहिताप्रवर्षणयोस्सम्बन्धं
हेतुफलभावेनावच्छिनत्ति, अध्ययनविशेषरूपत्वात्तु संहितायाः । तस्य च
शब्दातिशयप्रकाशसामर्थ्यान्निशमनमत्रार्थगृहीतं न कर्मप्रवचनीयाधिगम्यमिति ।</p>
<p>तस्य तु (अन्यत्तु) दर्शनम्— अनुः पश्‍चाद्भावाभिधाने प्रतीतसामर्थ्यो यथा
अनुरथं पादातम् इति । स इहापि तदर्थ एव भवितुमर्हतीति तस्य हेतौ विधीयमाना
कर्मप्रवचनीयसंज्ञा न प्राप्‍नोति । सम्बन्धावच्छेदेऽप्येतत् तुल्यम् ।</p>
<p>अथ विषयवशाद्धेतौ वृत्तिः कल्प्यते, पश्‍चाद्भावेऽपि अविरोधः, यतः
पौर्वापर्यमिह हेतुफलविषयम् । अयमेव तर्हि सम्बन्धावच्छेदः यदनियताधिकरणं
पौर्वापर्यमिह हेतुफलविषयतयावच्छिद्यते । एतदेव च सम्बन्धावच्छेदहेतुत्वं
पृथक्करणनिमित्तं निपातेभ्यः कर्मप्रवचनीयसंज्ञानाम् ।</p>
<p>कथं तर्हि 'अधिपरी अनर्थकौ' (१.४.१३), 'सुः पूजायाम्' (१.४.९४),
'अतिरतिक्रमेण च' (१.४.९५), 'अपिः पदार्थसम्भावनान्ववसर्गगर्हासमुच्‍चयेषु'
(१.४.९६) इत्यमीषां कर्मप्रवचनीयात्वम् ? कश्‍चिदेभिस्सम्बन्धोऽवच्छिद्यते ।</p>
<p>सत्यमेतत् । किन्तु कार्यार्थमेषां अतद्धर्माणामपि शास्त्रे वाचनिक—
कर्मप्रवचनीयत्वमभिहितमिति ।</p>

<pb n="283"/>
<p>(<b>सामान्यविचारः</b>)</p>
<p>ननु च जात्यादिप्रवृत्तिनिमित्तोपग्राहिणो वृक्षादयः सत्त्ववचनाः, तद्विपरीताश्‍चादयो
असत्त्ववचना इत्युच्यते । न च जातिर्नाम प्रत्यक्षादिसमधिगम्यं किञ्चित् प्रमेयमस्ति ।
तथा हि — असौ न प्रत्यक्षा, प्रत्यक्षस्य पूर्वापराननुस्यूतस्वलक्षणत्वात्, जातेश्‍च
पूर्वापरानुस्यूतरूपत्वात् तदाह—</p>
<b><lg>
<l>समानवृत्तिता नाम सामान्यस्य निजं वपुः ।</l>
<l>कथं स्पृशति सापेक्षमनपेक्षाक्षजामिति ॥ १२० ॥</l>
</lg></b>
<p>तत्पृष्ठभाविनस्तु विकल्पा स्वभावेनावस्तुविषयत्वान्न सामान्यसिद्ध‍यै प्रभवन्ति ।
नाप्यनुमानं शब्दो वा सामान्यमवस्थापयति । तयोरपि विकल्पविषयत्वेन वस्तुव्ययवस्थापक—
त्वायोगात् । वस्तुप्राप्‍तिस्तु भेदानध्यवसायनिमित्तवस्त्वध्यवसायाद् भविष्यति ।</p>
<p>इतश्‍च न व्यक्तिव्यतिरिक्तं सामान्यं कुवलयामलकबिल्वादिवद् भेदेनानुपलम्भाद्,
घटपटादिवच्‍च देशभेदाग्रहणाद्, व्यक्‍त्यग्रहे घटपटादिवदेव तदनुपलब्धेः ।
व्यक्तिवृत्तित्वात् सामान्यस्य तदग्रहे तदनुपलब्धिरिति चेन्न, वृत्तिनुपपत्तेः । किं प्रतिपिण्डं
कार्त्स्‍न्येन वर्तते जातिरुतैकदेशेन ?</p>
<b><lg>
<l>पिण्डे सामान्यमेकत्र यदि कार्त्स्‍न्येन वर्तते ।</l>
<l>तत्रैवास्य पदार्थत्वं न स्यात् पिण्डान्तरे ग्रहः ॥ १२१ ॥</l>
</lg></b>
<b><lg>
<l>एकदेशेन वृत्तौ तु गोत्वजातिर्न कुत्रचित् ।</l>
<l>समग्राऽस्तीति गोबुद्धिः प्रतिपिण्डं कथं भवेत् ॥ १२२ ॥</l></lg></b> (न्यायम.)
<p>न चास्य निरवयवत्वादेकदेशा विद्यन्ते । न चैकपिण्डे समाप्‍त्या वर्तमाना
पिण्डान्तरेऽपि समाप्‍त्यैव वर्तितुमर्हति । समाप्‍तस्य न पुनरुत्पत्तिं विना समाप्‍त्यन्तरानुपपत्तेः ।
न च तथाभूता काचिद् वृत्तिरुपलभ्यते । न च समवायात्मिका वृत्तिः । स ह्ययुतसिद्घानां
भवति । अयुतसिद्धिस्सम्बन्धश्‍चेति विप्रतिषिद्धम् । द्रव्यगुणयोः अपृथक्‍सिद्धयोरपि
सम्बन्धदर्शनान्नैवमिति चेन्न । तत्रापि गुणव्यतिरिक्तस्य गुणिनो भेदेनासिद्धेः ।
अवयवावयविनोरपि पृथक्‍सिद्धेरभावान्न सम्बन्धः । नापि रूपरूपिलक्षणस्सम्बन्धो
भविष्यतीति वक्तव्यम्, रूपार्थस्य निरूपयितुमशक्‍यत्वात् । किमयं
रूपशब्दश्शुक्‍लादिगुणवचनः स्वभाववचनो वा । शुक्‍लादिवचनत्वे नीरूपाणां पवनमनः—
प्रभृतीनां द्रव्याणां सामान्यशून्यता स्यात् । आकारवचनत्वेऽप्यवयवसन्निवेशरहितानां
तेषामेव सामान्यवत्ता न प्राप्‍नोति । स्वभाववचनत्वे तु जातिजातिमतोरव्यतिरेक एव भवेत् ।</p>

<pb n="284"/>
<b><lg>
<l>अवभाति हि भेदेन स्वभावो न स्वभाविनः ।</l>
<l>शब्दातिरिक्ततैवेयं न तु वस्त्वतिरिक्तता ॥ १२३ ॥</l>
</lg></b>
<p>अपि चेयं जातिः—</p>
<b><lg>
<l>सर्वसर्वगतापि (ता वा) स्यात् पिण्डसर्वगतापि वा ।</l>
<l>सर्वसर्वगतत्वेऽस्याः कर्कादावपि गोमतिः ॥ १२४ ॥</l>
</lg></b>
<b><lg>
<l>अश्वधीश्शाबलेयादावुष्ट्रबुद्धिर्गजादिषु ।</l>
<l>पदार्थसङ्करश्‍चैवमत्यन्ताय प्रसज्यते ॥ १२५ ॥</l>
</lg></b>
<b><lg>
<l>अथापि व्यक्तिसामर्थ्यनियमान्नैष सङ्करः ।</l>
<l>न हि कर्कादिपिण्डानां गोत्वादिव्यक्तिकौशलम् ॥ १२६ ॥</l>
</lg></b>
<b><lg>
<l>मैवं खण्डाद्यभिव्यक्तमपि गोत्वमनंशकम् ।</l>
<l>सर्वत्रैव प्रतीयेत न वा सर्वगतं भवेत् ॥ १२७ ॥</l>
</lg></b>
<b><lg>
<l>तदंशग्रहणे तस्य न हि कश्‍चिन्नियामकः ।</l>
<l>दीपवद् व्यञ्जक; पिण्डो न तु तत्पिण्डवृत्ति तत् ॥ १२८ ॥</l>
</lg></b>
<b><lg>
<l>सर्वत्रागृह्यमाणत्वे सर्वत्रास्तीति को वदेत् ।</l>
<l>सर्वसर्वगतं तस्मात् न गोत्वमुपपद्यते ॥ १२९ ॥</l>
</lg></b>
<b><lg>
<l>पिण्डसर्वगतत्वे तु काममेतददूषणम् ।</l>
<l>किन्तु नैवाद्य जातायां गवि गोप्रत्ययो भवेत् ॥ १३० ॥</l>
</lg></b>
<b><lg>
<l>पिण्डे नासीदसञ्जाते जातिर्जाते च विद्यते ।</l>
<l>संक्रामति न चान्यस्मात्पिण्डादन्यत्र निष्क्रिया ॥ १३१ ॥</l>
</lg></b>
<b><lg>
<l>आयान्त्यपि न तत्पिण्डमपोज्झति पुरातनम् ।</l>
<l>न चांशैर्वर्तते चेति केयं व्यसनसन्ततिः ॥ १३२ ॥</l>
</lg></b>
<p>तस्मादपोहरूपमलीकमेव सामान्यं, न परमार्थसदिति । ततश्‍च तदभावात्
तद्‌वतोऽनुपपत्तिरिति ।</p>
<p>अत्रोच्यते—किं जात्यादेर्बाह्यस्य शब्दार्थस्याभावादपोहे पक्षपातः, उत प्रतीतिबलेनेति ।</p>
<p>न तावत्प्रतीतिबलेन, प्रतीतेरनुगताकारविषयत्वेनापोहपरिपन्थित्वात् । नापि
जातेरसत्त्वं, प्रत्यक्षेण, स्वलक्षणवदावेदितस्वरूपत्वात् ।</p>

<pb n="285"/>
<b><lg>
<l>आद्यमेव हि विज्ञानमर्थसंस्पर्शि चाक्षुषम् ।</l>
<l>न तदुत्तरभावीति किमिदं राजशासनम् ॥ १३३ ॥</l>
</lg></b>
<b><lg>
<l>तदेवास्तु प्रमाणं वा तेनापि त्वधिगम्यते ।</l>
<l>व्यावृत्तं वस्तुनो रूपं नानुगामीति का प्रमा ॥ १३४ ॥</l>
</lg></b>
<b><lg>
<l>भवेद् यदि विशेषैकविषयं निर्विकल्पकम् ।</l>
<l>सामान्याध्ववसायोऽयमकस्मात् कथमुद्भवेत् ॥ १३५ ॥</l>
</lg></b>
<p>न चैतच्छाब्दरूपम् । यतः</p>
<b><lg>
<l>पश्‍यत्यनुगतं रूपमविज्ञातेऽपि वाचके ।</l>
<l>दाक्षिणात्य इवाकस्मात् पश्‍यन्नुष्ट्रपरम्पराम् ॥ १३६। ।</l>
</lg></b>
<p>अपि च शबलेयपिण्डमवलोकितवतः कालान्तरे बाहुलेयपिण्डं पश्‍यतश्शाबलेय—
पिण्डस्मरणमुत्पद्यते । तत्सामान्याभावे न घटते । न ह्यन्यस्मिन्दृष्टेऽन्यस्मरणनिमित्तं किञ्चिदस्ति ।
तयोरनुगतरूपाभ्युपगमे तदुपपद्यते नान्यथेति । किंच व्यक्‍त्यन्तरदर्शनेऽपि स एवायं गौरिति
प्रत्यभिज्ञायते, तदप्‍यनुगतरूपाग्रहणे न युज्यते । न च व्यक्तिरेव प्रत्यभिज्ञायते, व्यक्तिभेदस्य
प्रत्यक्षसिद्धत्वात् । यत्र च लघुतपरिमाणतिलमुद्गादिप्रचयसन्निधानेऽवच्छिन्नस्वलक्षणे ग्रहणं
नास्ति, तत्रानुवृत्तमेव रूपमिन्द्रियेण गृह्यते । तस्माद् विशेषवत् सामान्यापह्नवो न युक्तः ।</p>
<b><lg>
<l>तस्मात् पूर्वाक्षसम्पाते तुल्यत्वमभिगम्यते ।</l>
<l>नानात्वं चेति सामान्यभेदौ द्वावपि वास्तवौ ॥ १३७ ॥</l>
</lg></b>
<b><lg>
<l>सामान्यमिदमित्येवमथ तत्रानुपग्रहः ।</l>
<l>व्यावृत्तमिदमित्येवं किं वा बुद्धिस्स्वलक्षणा ॥ १३८ ॥</l>
</lg></b>
<b><lg>
<l>समानवृत्तिसापेक्षं न च सामान्यवेदनम् ।</l>
<l>तत्र सन्निहितत्वात् तु व्यक्तिवन्नानुपग्रहः ॥ १३९ ॥</l>
</lg></b>
<b><lg>
<l>समानवृत्त्यपेक्षत्वात् सामान्यस्यानुपग्रहे ।</l>
<l>विशेषोऽपि च मा ग्राहि व्यावृत्तिं स ह्यपेक्षते ॥ १४० ॥</l>
</lg></b>
<b><lg>
<l>अनुवृत्तिर्हि येष्वस्य का तेषां ग्रहणे गतिः ।</l>
<l>व्यावृत्तिरपि येभ्योऽस्य का तेषां ग्रहणे गतिः ॥ १४१ ॥</l>
</lg></b>

<pb n="286"/>
<b><lg>
<l>अथानुवृत्तिव्यावृत्तिनैरपेक्ष्येण केवलम् ।</l>
<l>वस्त्वेव गृह्यते कामं कीदृक्‍तदिति कथ्यताम् ॥ १४२ ॥</l>
</lg></b>
<b><lg>
<l>निर्विकल्पकवेलायां निर्देष्टुं तन्न शक्यते ।</l>
<l>तदुत्थास्तूभयत्रापि साक्ष्यं ददति निश्‍चयाः ॥ १४३ ॥</l>
</lg></b>
<b><lg>
<l>यच्‍च वृत्तिविकल्पादिदूषणं तत्र वर्णितम् ।</l>
<l>तत् प्रत्यक्षमहिम्‍नैव सर्वं प्रतिहतं भवेत् ॥ १४४ ॥</l>
</lg></b>
<p>यत्तावदुक्तं कुवलयामलकादिवदनवभासादिति तत्र प्रतीतिभेदो दर्शित एव । यत्तु
देशभेदेनाग्रहणात्, तदग्रहे तद्‍बुद्ध‍यभावादिति तत्र जातेस्तदाश्रितत्वं, नासत्त्वम् ।
यदप्युक्तं वृत्त्यनुपपत्तेरिति तत्राप्युच्यते, प्रतिपिण्डं कार्त्स्‍न्येनैव जातिर्वर्तत इति
पिण्डान्तरे तदुपलम्भोऽस्त्येव । एकदेशास्तु जातेर्न सन्त्येव ।</p>
<b><lg>
<l>क्‍वेदमन्यत्र दृष्टं चेदहो निपुणता तव ।</l>
<l>दृष्टान्तं याचसे यस्त्वं प्रत्यक्षेऽप्यनुमानवत् ॥ १४५ ॥</l>
</lg></b>
<p>किंनामधेया वृत्तिरियमिति चेन्न नामधेयमस्याः जानीमः, पिण्डसमवेता
जातिरित्येव प्रचक्ष्महे ।</p>
<p>(<b>समवायविचारः</b>)</p>
<p>नन्वयुतसिद्धयोस्सम्बन्धः समवायः, स विप्रतिषेधादेव निरस्तः ? न शक्यते
निरसितुम् ।</p>
<b><lg>
<l>प्रतीतिभेदाद् भेदोऽस्तु देशभेदस्तु नेष्यते ।</l>
<l>तेनावकल्पते वृत्तिस्समवायस्स तूच्यते ॥ १४६ ॥</l>
</lg></b>
<p>अवयवायविनोर्गुणगुणिनोश्‍चेयमेव वृत्तिः । अर्थान्तरत्वं चैतयोर्जातितुल्यन्यायतया
सिद्धमेव । देशभेदश्‍च तयोर्नास्तीति विस्पष्टमयुतसिद्धत्वम् । यदप्युच्यते—</p>
<b><lg>
<l>नानिष्पन्नस्य सम्बन्धो निष्पत्तौ युतसिद्धता ॥ १४७ ॥</l>
</lg></b>
<p>इति तदपि परिहृतमाचार्यैः 'जातं सम्बद्धं चेत्येकः काल' इति वदद्भिः ।</p>
<b><lg>
<l>या चेह वृत्तिः स्रक्‌सूत्रभूतकण्ठगुणादिषु ।</l>
<l>जात्यादीनामनङ्गत्वात् ताभ्यां वृत्तिर्विलक्षणा ॥ १४८ ॥</l>
</lg></b>
<p>तस्माद्‍वृत्त्यनुपपत्तेरित्यदूषणम् ।</p>

<pb n="287"/>
<p>यदपि सर्वसर्वगतत्वं पिण्डसर्वगत्वं च विकल्प्य दूषितं तदपि यत्किञ्चित्;
यथाप्रतीति तदभ्युपगमात् ।</p>
<b><lg>
<l>सर्वसर्वगता जातिरिति तावदुपेयते ।</l>
<l>सर्वत्र ग्रहणं तस्या व्यञ्जकव्यक्तिसन्निधेः ॥ १४९ ॥</l>
</lg></b>
<b><lg>
<l>व्यक्तिर्व्यञ्जकतामेति जातेर्दृष्टैव नान्यथा ।</l>
<l>दृष्टिर्यत्र यदा त्वस्यास्तदा तत्रैव तन्मतिः ॥ १५० ॥</l>
</lg></b>
<b><lg>
<l>सर्वत्र विद्यते जातिर्न तु सर्वत्र दृश्यते ।</l>
<l>तदभिव्यञ्जिका यत्र व्यक्तिस्तत्रैव दृश्यते ॥ १५१ ॥</l>
</lg></b>
<b><lg>
<l>व्यक्तेरन्यत्र सत्त्वेऽस्याः किं प्रमाणं तदुच्यते ।</l>
<l>इहाप्यानीयमानायां गवि गोत्वोपलम्भनम् ॥ १५२ ॥</l>
</lg></b>
<b><lg>
<l>गोपिण्डेन सहैतस्या न चागमनसम्भवः ।</l>
<l>देहेनेवात्मनस्तस्मादिहाप्यस्तित्वमिष्यताम् ॥ १५३ ॥</l>
</lg></b>
<b><lg>
<l>अभिव्यक्तिस्तु तत्काला यत्कालं व्यक्तिदर्शनम् ।</l>
<l>तस्मात् सकृदभिव्यक्ता नान्यदापि प्रतीयते ॥ १५४ ॥</l>
</lg></b>
<b><lg>
<l>अभिव्यक्तिश्‍च तद्देशा यद्देशा व्यक्तिरीक्ष्यते ।</l>
<l>तस्मादस्मिन्नभिव्यक्ता न देशेऽन्यत्र दृश्‍यते ॥ १५५ ॥</l>
</lg></b>
<b><lg>
<l>पिण्डसर्वगतत्वेऽपि स्वयूथ्यैः कैश्‍चिदाश्रिते ।</l>
<l>भविष्यत्यन्यजातायां गवि गोधीस्तथाग्रहात् ॥ १५६ ॥</l>
</lg></b>
<b><lg>
<l>जायमानैव हि व्यक्तिर्जायते जातियोगिनी ।</l>
<l>एक एव हि कालोऽस्या जातिसम्बन्धजन्मनोः ॥ १५७ ॥</l>
</lg></b>
<b><lg>
<l>नेह जातेः पुरास्तित्वं न च संक्रान्तिरन्यतः ।</l>
<l>किं तु स्वहेतोस्सा व्यक्तिस्तादृशैवोपजायते ॥ १५८ ॥</l>
</lg></b>
<b><lg>
<l>कथमेतदितीदं तु येन पर्यनुयुज्यते ।</l>
<l>इदमप्यपरं हन्त तेन पर्यनुयुज्यताम् ॥ १५९ ॥</l>
</lg></b>
<b><lg>
<l>वृषः पिशङ्गो गौः कृष्णा सा च नीलतृणाशिनी ।</l>
<l>ताभ्यामुत्पादितो वत्सः कथं भवति पाण्डुरः ॥ १६० ॥</l>
</lg></b>

<pb n="288"/>
<b><lg>
<l>यथा रूपादिसम्बद्धा सा व्यक्तिरुपलभ्यते ।</l>
<l>तथैव जातियुक्तेति का ते व्यसनसन्ततिः ॥ १६१ ॥</l>
</lg></b>
<b><lg>
<l>अगोव्यावृत्ततायां च नैष प्रश्‍नो निवर्तते ।</l>
<l>तस्मादगोनिवृत्तं तदन्यजातं स्वलक्षणम् ॥ १६२ ॥</l>
</lg></b>
<b><lg>
<l>तस्माद् वस्तुस्वभावस्य विदित्वाऽननुयोज्यताम् ।</l>
<l>चोद्यचुञ्चुत्वमुत्सृज्य प्रतिपत्तिर्निरूप्यताम् ॥ १६३ ॥</l>
</lg></b>
<p>प्रतिपत्तिश्‍च विशेषेष्विव सामान्येऽपि निरपवादा दर्शितैव । तस्माद्
विशेषवदप्रत्याख्येयं सामान्यम् इति ।</p>
<b><lg>
<l>उपाधिरेवं त्रिविधः प्रधानमपि च त्रिधा ।</l>
<l>त्रिधोपस्कारवान् प्रातिपदिकार्थश्‍च वर्णितः ॥ १६४ ॥</l>
</lg></b>
<b><lg>
<l>वाचकत्वं निपातानां द्योतकत्वं च निश्‍चितम् ।</l>
<l>कर्मप्रवचनीयानामुक्ता सम्बन्धसङ्गतिः ॥ १६५ ॥</l>
</lg></b>
<b><lg>
<l>अथो विभक्त्यर्थविधिस्त्रिधोच्यते त्रिधैव वृत्त्यर्थपदार्थनिर्णयः ।</l>
<l>क्रियादिवाक्यार्थनिवर्तनात् ततस्त्रिधैव वाक्यार्थगतिः प्रपञ्च्यते ॥ १६६ ॥</l>
</lg></b>
<p><b>इति महाराजाधिराज—श्रीभोजदेवविरचिते श्रृङ्गारप्रकाशे
उपाध्याद्यर्थचतुष्टयप्रकाशो नाम
॥ पञ्चमः प्रकाशः ॥ ५ ॥</b></p>
<b><lg>
<l>प्रकाश एषोऽस्तु रतिप्रियस्य शरः परः पञ्चम एव यस्मिन् ।</l>
<l>लग्‍ने स्मारेरपि हृष्यति स्वं वशंवदं फालगतं च चक्षुः ॥</l>
</lg></b>
<b><lg>
<l>सनातनः कश्‍चन भोजराजं जीर्णञ्च शीर्णञ्च विभाव्य तस्मै ।</l>
<l>यष्टोयति स्वं प्रतिभाभिधानं ललाटचक्षुः प्रतिसंश्रयाणः ॥</l>
</lg></b>

<pb n="289"/>
<p>अथ</p>
<p><b>शृङ्गारप्रकाशे षष्ठः प्रकाशः</b></p>
<p>विभक्त्यर्थादिचतुष्टयप्रकाशो नाम</p>
<p>(<b>९. विभक्त्यर्थः</b>)</p>
<p><b>विभक्त्यर्थ</b>स्त्रिधा १. सङ्खया, २. कारकं, ३. शेषश्‍च । तेषु—
(<b>१. सङ्‌ख्या)</b> कारकसम्बन्धिगतैकत्वद्वित्वबहुत्वानि <b>सङ्‌ख्या</b> ।</p>
<p>सा षोढा— आभिधानिकी, वैवक्षिकी, नैमित्तिकी, पारिभाषिकी, वैभाषिकी
पारिशेषिकी च । तासु—</p>
<p><b>आभिधानिकी</b> यथा— आपः, दाराः, लाजाः, द्वयम्, अनेकं, नियुतमिति ।
अत्राभिधानतो बहुवचनैकवचने एवेत्याभिधानिकी ।</p>
<p><b>वैवक्षिकी</b> यथा— रोदसी रोदस्यौ, कबरी कबर्यः, स्तनौ स्तनाः, विशाखा
विशाखे विशाखाः, दृक् दृशौ दृशः, जगत् जगती जगन्ति । अत्र
विवक्षयैकत्वद्वित्वबहुत्वानीति वैवक्षिकी ।</p>
<p><b>नैमित्तिकी</b> यथा— वृक्षः, शोभनः, दम्पती, पितरौ, अक्षाः, गभस्तय इति ।
अत्र वस्तुनो निमित्तस्य सद्भावान्नैमित्तिकी ।</p>
<p><b>पारिभाषिकी</b> यथा— मार्दङ्गिकपाणविकं पुरुषौ (काशिका २.४.२), खलतिकं
वनानि (काशिका १.२.५१), गोदौ ग्रामः (काशिका १.२.५१), तिष्यपुनर्वसू तारकाः
(काशिका १.२.६३), पञ्चाला जनपदः (काशिका १.२.५२), स चाहं च पचाव
इति । अत्र द्वित्वबहुत्वादिषु एकत्वादिपरिभाषणमिति पारिभाषिकी ।</p>
<p><b>वैभाषिकी</b> यथा— अश्वबडबम् अश्वबडबौ (काशिका २.४.१२), लक्षन्यग्रोधं
प्लक्षन्यग्रोधाः (काशिका २.४.१२), पूर्वे फल्गुन्यौ पूर्वाः फल्गुन्य (काशिका
१.२.६०) इति । अत्र विभाषयैकत्वद्वित्वबहुत्वानीति वैभाषिकी ।</p>
<p><b>पारिशेषिकी</b> यथा—एकः द्वौ बहवः, उभौ द्वित्राः, अर्धतृतीया इति ।</p>
<p>अत्रैकाद्युक्तसङ्ख्यापरिशेषे स्वादय इति पारिशेषिकी । तदुक्तम्—</p>
<b><lg>
<l>निमित्तमेकमित्यत्र विभक्त‍या नाभिधीयते ।</l>
<l>तद्वतस्तु यदेकत्वं विभक्तिस्तत्र वर्तते ॥ १ ॥</l></lg></b> (वाप. ३.११.२७)

<pb n="290"/>
<p>(<b>२. कारकम्</b>)</p>
<p><b>कारकं</b> षडि्वधमभिहितं पुरस्तात् (पु. २२१–२४५) । तद् द्वितीयादिवाच्यत्वेन
पृथक्पृथक् षट्प्रकारं प्रथते । तत्र—</p>
<p><b>कर्म</b> द्वितीयावाच्यं, कटं करोति; तृतीयावाच्यं, मात्रा सञ्जानीते; चतुर्थीवाच्यं,
न त्वा शुने मन्ये; पञ्चमीवाच्यं, परि त्रिगर्तेभ्यो वृष्टो देवः; षष्ठीवाच्यं, मातुः
स्मरति; सप्‍तमीवाच्यम्, अधीती व्याकरणे ।</p>
<p><b>कर्ता</b> द्वितीयावाच्यः, गमयति ग्रामं देवदत्तम्; तृतीयावाच्यः, चैत्रेण कृतम्;
चतुर्थीवाच्यः, मूत्राय कल्पते यवागूः; पञ्चमीवाच्यः, उपाध्यायादधीते; षष्ठीवाच्यः,
व्यासस्य कृतिः; सप्‍तमीवाच्यः, ब्राह्मणेषु भुञ्जानेषु वृषला आसते ।</p>
<p><b>करणं</b> द्वितीयावाच्यम्, अक्षान् दीव्यति; तृतीयावाच्यं, दात्रेण लुनाति;
चतुर्थीवाच्यं, शताय परिक्रीतः; पञ्चमीवाच्यं, स्तोकान्मुक्तः; षष्ठीवाच्यं, सर्पिषो
जानीते; सप्‍तमीवाच्यम् अक्षेषु दीव्यति ।</p>
<p><b>सम्प्रदानं</b> द्वितीयावाच्यं, देवदत्तमभ्यसूयति; तृतीयावाच्यं, दास्या सम्प्रयच्छते;
चतुर्थीवाच्यं, देवाय ददाति; पञ्चमीवाच्यं, गुरोराभ्य(?) गाः प्रयच्छति; षष्ठीवाच्यं,
घ्‍नतः पृष्ठं ददाति; सप्‍तमीवाच्यं पुष्पेषु स्पृहयति ।</p>
<p><b>अपादानं</b> द्वितीयावाच्यं, अर्जुनं योद्धारः, तृतीयावाच्यं, धनुषा विध्यति;
चतुर्थीवाच्यं, श्राद्धाय निगृहणते; पञ्चमीवाच्यं, ग्रामादागच्छति; षष्ठीवाच्यं कृष्णा गवां
सम्पन्नक्षीरतमा; सप्‍तमीवाच्यं, भुक्त ओदनः कंसपात्र्याम् ।</p>
<p><b>अधिकरणं</b> द्वितीयावाच्यं, ग्राममधिवसति; तृतीयावाच्यं, समेन धावति;
चतुर्थीवाच्यं, युद्धाय सन्नह्यति; पञ्चमीवाच्यं, क्रोशाद्‌विध्यति; षष्ठीवाच्यं, गवामीश्वरः;
सप्‍तमीवाच्यं, तीर्थं उपवसतीति ।</p>
<p>(<b>३. शेषः</b>) कारकातिरेकी क्रियाकारकपूर्वकः सम्बन्धविशेषः <b>शेषः</b> ।</p>
<p>स त्रिधा <b>उक्तादन्यः, कारकेभ्योऽन्यः, कारकाणामविवक्षा च</b> । तेषु—
<b>उक्तादन्यत्वे</b> भिन्नसम्बन्ध्यपेक्षः, अभिन्नसम्बन्ध्यपेक्षश्‍च ।
तयोराद्यो राज्ञः पुरुष इति यथा— (कुसं. ७.१९)</p>
<b><lg>
<l>पत्युश्शिरश्‍चन्द्रकलामनेन स्पृशेति सख्या परिहासपूर्वम् ।</l>
<l>सा रञ्जयित्वा चरणौ कृताशीर्माल्येन तां निर्वचनं जघान ॥ २ ॥</l>
</lg></b>

<pb n="291"/>
<p>द्वितीयो राहोश्शिर इति यथा—</p>
<b><lg>
<l>शिखिच्छदच्छत्रपतत्रमण्डलीभरोपरूद्धं मुखमेणचक्षुषः ।</l>
<l>मुखेन राहोरभियोक्‍तुमुद्यतं कलावतो बिम्बमिव व्यराजत ॥ ३ ॥</l>
</lg></b>
<p><b>कारकेभ्योऽन्यत्वे</b> उपात्तक्रियोऽनुपात्तक्रियश्‍च ।</p>
<p>तयोराद्योऽन्नस्य हेतोर्वसतीति यथा— (रघु.२.४७)</p>
<b><lg>
<l>एकातपत्रं जगतः प्रभुत्वं नवं वयः कान्तमिदं वपुश्‍च ।</l>
<l>अल्पस्य हेतोर्बहु हातुमिच्छन्विचारमूढः प्रतिभासि मे त्वम् ॥ ४ ॥</l>
</lg></b>
<p>द्वितीयो ब्राह्मणस्य तुल्य इति यथा— (रघु. ६.७९)</p>
<b><lg>
<l>कुलेन कान्त्या वयसा नवेन गुणैश्‍च तैस्तैर्विनयप्रधानैः ।</l>
<l>त्वमात्मनस्तुल्यममुं वृणीष्व रत्‍नं समागच्छतु काञ्चनेन ॥ ५ ॥</l>
</lg></b>
<p><b>कारकविवक्षायां</b> द्रव्यापेक्षः क्रियापेक्षश्‍च ।</p>
<p>तयोराद्यः साधोः स्वं धनं रोचत इति यथा— (माघ.१०.२३)</p>
<b><lg>
<l>दत्तमात्तमदनं दयितेन व्याप्‍तमातिशयिकेन रसेन ।</l>
<l>सस्वदे मुखसुरं प्रमदानां नाम रूढमपि च व्युदपादि ॥ ६ ॥</l>
</lg></b>
<p>द्वितीयो न माषाणामश्‍नीयादिति यथा—(कुसं. ५.८३)</p>
<b><lg>
<l>निवार्यतामालि! किमप्यसौ वटुः पुनर्विवक्षुः सफुरितोत्तराधरः ।</l>
<l>न केवलं यो महतोऽपभाषते शृणोति तस्मादपि यस्स पापभाक् ॥ ७ ॥</l>
</lg></b>
<p>सहार्थतादर्थ्यहेतुलक्षणोपपदसम्बोधनादयस्तु सम्बन्धविशेषा उपस्काराधिकारेऽ—
भिहिता (द्र.पृ.२६५) इति नेह प्रतन्यते । ननु च सम्बन्धस्य क्रियाकारकपूर्वकत्वात्
कारकेष्वेव शेषसम्बन्धस्याप्यन्तर्भाव इति सङ्ख्या शक्तिश्‍च विभक्‍त्यर्थः ।</p>
<p>तत्र जातौ पदार्थे जात्यभिधायिनः प्रातिपदिकस्य सङ्ख्याकारकाभिधायिन्या
विभक्‍त्या सम्बन्धो न घटते । न हि जातेः सङ्ख्याशक्तियोगस्संभवति ।</p>
<p>उच्यते, जात्यविनाभावेन लक्षिताया व्यक्तेः सङ्ख्याशक्तियोगादेकार्थसमवाय—
लक्षणस्सम्बन्धो भविष्यति ।</p>
<p>नैवम्; यथानन्त्यव्यभिचाराभ्यां भेदवतीं व्यक्तिमशक्ताः प्रकृतयोऽभिधातुमित्य—
भिन्नामव्यभिचारिणीं च जातिमाचक्षते, तथाधारभेदाद्‌भिन्नमानन्त्यभिचाराभ्यामशक्ता
विभक्तयः शक्तिं सङ्ख्यां चाख्यातुम् अतस्तदाधारं शक्तिसङ्ख्याजातिमाचक्षते । ततश्‍च
प्रकृत्यर्थसम्बन्धाया अपि व्यक्तेर्विभक्त्यर्थेन शक्तिसङ्ख्यासामान्येनासम्बन्धादनुपपन्न एव
प्रकृतिप्रत्यययोः समभिव्याहारः ।</p>

<pb n="292"/>
<p>नानुपपन्नः, एकार्थसमवेतसमवायेन तदुपपत्तेः ।</p>
<p>कथं पुनस्सामान्याभिधानेनाभिधीयमानयोस्सङ्ख्याद्रव्ययोः परस्परेण सम्बन्धः?
यथाभिधीयमानयोः । यथा शब्देनाभिहितावर्थौ बुद्धौ विपरिवर्तमानौ मिथस्सम्बध्येते
तथा शब्देनाभिहितादर्थात् प्रतीयमानावपि परस्परेण सम्बन्धमनुभविष्यत इति ।</p>
<p>किं पुनरियं सङ्ख्या शक्तिर्वा नियोगतो जातिमवच्छिनत्ति ?</p>
<p>नेत्याह । न हि ग्रहं समार्ष्टीति श्रूयमाणमेकवचनमेकत्वसङ्ख्यां क्रियाङ्गभावेन
प्रतिपादयति । नापि सक्तून् जुहोतीति द्वितीया श्रुतिः सक्तूनां होमक्रियायां
कर्मशक्तिमभिधत्ते । अपि त्वक्षान्दीव्यतीतिवत् संबन्धसामान्यतिरोहितकर्मरूपान् सक्तून्
साधकतमत्वेन होमकर्मणि नियुङ्क्ते । क्‍वचित्तु तद्रूपयैव विभक्तिश्रुत्या
संख्याकर्मादिशक्तीनां क्रियास्वङ्गभावोऽवबोध्यते, यथा पशुमालभेत व्रीहीनहन्तीति ।</p>
<p>कुतः पुनरिदं श्रुत्युपात्ते अपि क्‍वचिदेव सङ्ख्याशक्ती विवक्ष्यते ?</p>
<p>तत्र तावत् सङ्ख्यां प्रति श्रूयते— १सत्त्वभूतम् इदंतदिति व्यपदेशयोग्यं वस्तु
न शक्यते सङ्ख्यान्तरेण शब्दैरभिधातुम्२, ससंख्यानामेव शब्दानां सत्त्वाभिधायकत्वात्;
अतो नान्तरीयकमुपादानं संख्याया इति ।</p>
<p>सत्त्वनिर्देशे संख्या न विवक्ष्यते, यथा ब्राह्मणो न हन्तव्य इति३ । एवं च
जात्यापि विना वस्तुमात्रस्य संप्रमुग्धत्वाद् विवेकेनाभिधानमशक्यम् । अतो नान्तरीयकं
जात्युपादानमिति जातावप्यविवक्षा प्राप्‍नोति ।</p>
<p>अपर४ आह— यत्र संख्यापदैरेकादिभिस्संख्या अभिधीयते, तत्र नियोगतः
कर्माङ्गभावेन विवक्ष्यते, यथा एकां गां ददाति, द्वाभ्यां खनति (तैसं. ५.१.४१),
त्रीन् पशूनालभत इति । एकादिशब्दरूपाद्‌धि सा प्रतीयमाना न शक्यमविवक्षितुम् ।
अन्यत्र तु शब्दसंस्कारमात्रापरत्वादेकवचनादेरविवक्षा, यथा गौः पदा न स्प्रष्‍टव्या
(न्यायवा. २.२.६७) । एतदपि नास्ति 'यस्योभयं हविरार्तिमार्छेद्' इत्येवमादावुभयादि—
शब्दोपादानादप्यविवक्षादर्शनात् (न्यायमं.) ।</p>
<p>अन्ये मन्यन्ते 'जात्याख्यायामेकस्मिन् बहुवचनमन्यतरस्याम्' (१.२.५३) इति
ज्ञापकादेकवचनं, च न विवक्ष्यते । विवक्ष्यते । द्विवचनं विवक्ष्यते, यथा 'सारस्वतौ भवतः'
(तैसं. २.४.६.१) इति ।</p>
<!-- NOTES pg=292!-->
१–४. वाप. ३ जाति ।

<pb n="293"/>
<p>तदप्ययुक्तं, द्विवचनस्यापि अविवक्षादर्शनात् । यथा— (वाप जाति ३.१.५३)</p>
<b><lg>
<l>यद्येतौ व्याधितौ स्यातां देयं स्यादिदमौषधम् ॥ ८ ॥</l>
</lg></b>
<p>यतस्तदौषधमेकस्यापि दीयमानं वातादिविकारं शमयितुं शक्‍नोति । एवं तर्हि
यत्र पराङ्गतया जातिर्विधीयते, तत्र संख्या विवक्ष्यते, यत्र तु स्वसंस्कारप्रतिपत्तयेऽनूद्यते
तत्र न विवक्ष्यते । यथा पशुना यजेत, ग्रहं संमार्ष्‍टीति । तदेतदुभयमपि
उदाहरणमात्रेणाशक्यं प्रतिपत्तुमिति युक्तिरभिधातव्या । सेयमुच्यते—पशुना यजेतेति
यागस्य फलवत्तया प्राधान्यं, तदङ्गं पशुः, अङ्गं च यत्प्रधानस्योपकरोति । एकेनैव
पशुना कृतः प्रधानस्योपकार इति द्वितीयो नोपादीयते । यदि हि यस्य यावन्तः
पशवस्सन्ति स तावत उपादत्त इत्याश्रीयते, प्रकृतस्य यागस्यैकेन पशुना,
समापितत्वादितरवैयर्थ्यं मा भूदिति यागान्तराणि क्रियन्ते । गुणेन द्रव्येण प्रधानं यागः
प्रयुक्तस्स्यात् । न चैष न्यायो यद्‍गुणः प्रधानं प्रयुङ्क्ते । किंच पशुमालभेत, पशुना
यजेतेत्यादौ क्रियाङ्गभावेनाप्रज्ञातस्य पशोस्साधनभावप्रख्यापनायेदमुत्पत्तिवाक्यम् । तत्र
शब्ददर्शनावसेयत्वादर्थस्य यथाभूतं शब्द आह तथाभूतस्सोऽर्थोऽनुगततया समाश्रीयते ।
शब्देऽन्वयव्यतिरेकाभ्यां प्रकृतेर्जातिरिव विभक्तस्संख्याभिधेयत्वेनावधार्यते । यदि च
द्वितीयस्य पशोरूपादानमन्तरेण शब्दार्थो न समाप्येत, क्रिया वा न निवर्त्येत,
तदोपदीयेतापि द्वितीयः । पशुत्वजातेश्‍च प्रतिव्यक्त्यविकल्पात्मनः
समाप्‍तत्वादेकपश्वदानैश्‍च यागक्रियाभिनिर्वृत्तेर्द्वितीयो नोपादीयते ।</p>
<p>न च पशुना यजेतेत्यस्यास्संख्याया विरोधिनी संख्या उत्पात्तिवाक्यगता
काचिद्‌विद्यते यदनुरोधादियं त्यज्येत, यस्मादिदमेव पशोरूत्पत्तिवाक्यम्,
अतश्शब्दवत्त्वात् सङ्ख्यान्तरेण चाविरोधात् । पशुना यजेतेत्यादौ सङ्ख्या विवक्ष्यते, ग्रहं
संमार्ष्‍टीत्यत्र तु न विवक्ष्यते । यस्मात् प्राजापत्या नव ग्रहा भवन्तीत्यादौ
ग्रहाणामुत्पत्तिवाक्ये या अनेकत्वसङ्ख्या सा प्रधानविषया, तत्र ग्रहाणां
विंधीयमानत्वात् । ग्रहं संमार्ष्‍टीत्यत्र तु या एकत्वसंख्या सा शेषविषया, सम्मार्गस्यं
विधीयमानत्वात्, तदधिकरणसंपदनार्थत्वाद् ग्रहशब्दस्य ।</p>
<p>न च युक्तं यत्प्रधानसम्बन्धिनी संख्या शेषसंख्यया बाध्यते ।</p>
<p>ननु चोत्पत्तिवाक्यवशेनानेक एव ग्रहो गृह्येत । ग्रहमित्येतस्माच्‍चैक—
वचनादेकस्सम्मृज्येत । किमत्र बाधितं स्यात् ? एवं तर्हि विधानवाक्ये पूर्वमेव
प्रज्ञाताङ्गभावाः सम्मार्गमपूर्वं विधातुं केवलं ग्रहमित्यनेन स्मृतौ संनिवेश्यन्ते ।</p>

<pb n="294"/>
<p>ग्रहस्मृतिश्‍चानुभवसामर्थ्यादुद्‍भवन्ती यथानुभूतानेवार्थान् दर्शयतीति नैको ग्रहस्संमृज्यते ।</p>
<p>ननु च यथा पूर्वानुभूतचमसाद्यनेकपदार्थसन्निधौ संमार्गविधानाय ग्रहश्रुति—
र्ग्रहाणामेव स्मारयति न चमसादीनां तथैवानेकग्रहसंन्निधावेकवचनमेकस्यैव स्मारयेत् ।
येन हि बहवोऽनुभूतास्तेनैकोऽप्यनुभूत एव ।</p>
<p>सत्यमेतत्, किन्तु प्रतीयमानोऽप्यसौ संख्याभेदः क्रियां प्रत्यविधीय—
मानत्वादसमर्थः क्रियामेकस्मिन्नवस्थापयितुम् । अविधीयमानश्‍च संख्याभेदः,
यतोऽत्रश्रुत्या ग्रहस्य संमार्गो विधीयते । तदेतावति पर्यवसितं वाक्यम् । न
चापरश्शब्दोऽस्ति, येनैकस्य स विधीयेत । न चैकश्शब्द उभयं शक्‍नोति विधातुम्
अप्रज्ञातं संमार्गं प्रज्ञातस्य चैकत्वेन संबन्धमिति, प्रवृत्तिभेदात् ।</p>
<p>अथ ग्रहैकत्वाभ्यां विशिष्‍टस्संमार्गो विधीयते, न भिद्येत प्रवृत्तिः; अर्थस्तु नैवं,
यतो ग्रहार्थः संमार्गस्तस्य प्रयोजनवत्त्वात् ।</p>
<p>विभक्तिविशेषश्‍च प्राधान्यं ग्रहस्य दर्शयति । अतो न विधीयते सङ्ख्या ।</p>
<p>इह तर्हि कथं चित्रगवीं वध्‍नतीति चित्रो गुणो विधीयते, यतोऽत्रापि
गोरस्वतन्त्रीकारस्तस्याश्‍च चित्राया इति भिद्यते प्रवृत्तिः; गुणद्रव्ययोगस्य श्रुत्यैवाभि—
धीयमानत्वात्, तद्‍‌विषयत्वाच्‍च क्रियाया नात्रापराध इति चेद्, ग्रहमित्यपि श्रुतिरेव
सङ्ख्यायास्तदधिकरणस्य च द्रव्यस्य क्रियाङ्गभावमभिधत्ते । तथा शोणं योजयेदित्ये—
कशब्दोपादानयोर्जातिगुणयोरङ्गीकरणम् । एवं तर्हि स्वार्थायां प्रवृत्तौ सङ्ख्याभेदस्य
विधातुमशक्यत्वादविवक्षिता सङ्ख्या, यथा ग्रहं संमार्ष्‍टीति । अत्र ग्रहार्थत्वात् संमार्गस्य
प्रधानं ग्रहाः, तदङ्गं संमार्गः (पम. १.२.६४) । पशुना यजेत, शोणं योजयेत्, चित्रगवीं
बध्‌नातीत्यादौ तु यागादिकर्मार्थत्वात् पश्वादीनामप्रधानानां ससङ्ख्यानां सगुणानां च
विशिष्‍टानामेव विधानमिति विवक्ष्यते सङ्ख्या गुणश्‍चेति । आचार्यप्रवृत्तिरप्येतदेव ज्ञापयति
'प्रधाने संख्या न विवक्ष्यते, गुणे तु विवक्ष्यत' (पम. १.२.६४) इति । तथा हि—
'सरूपाणामेकशेष' इति कर्मसाधने शेषशब्दे शेषशब्दाभिधेयस्य द्रव्यस्य साधुत्वाद्
व्याख्यानेनाभिधीयमानसंस्कारत्वात् प्राधान्यम् । अतः स्वार्थे प्रवर्तमानस्याविवक्षित—
सङ्ख्यात्वादेकशब्दोपादानं कृतमेकश्शिष्यत इति । तदेत लिङ्गं प्रधानस्याविवक्षिता
संख्येति । एवं सुबन्तं सुबन्तेन समस्यत इति संख्याया अङ्गीकरणाद् बहूनां समासो
न भवति, यथा महत्कष्‍टं श्रित (मभा. २.१.१) इति । अत्र ह्येवंप्रकारावयव—

<pb n="295"/>
सन्निवेशावच्छिन्नस्समुदायस्साधुरित्यन्वाख्यायते । अतोऽवयवपरामर्शोपायेन समुदायस्य
संस्काराधानप्रक्रमे प्रधानं समुदायस्तमुद्दिश्य प्रवर्तमाना अवयवा उपात्तसङ्ख्याविशेषाङ्गी—
करणेन प्रवर्तन्ते । यत्र तु यत्‍नान्तरमारभते तत्र बहूनामपि भवति, यथा 'कालाः
परिमाणिना' (२.२.५) इति; बहुवचनाद् द्व‍यह्नजातः (पम. २.२.५) इति । यथा च
बहुव्रीहिद्वन्द्वविधावनेकग्रहणान्मत्तबहुमातङ्गं वनं, धवखदिरपलाशा इति । क्‍वचित्
पुनर्गुणेऽपि सङ्ख्या न विवक्ष्यते, यत्र तदविवक्षया प्रधानान्तरस्य सिद्धिर्भवित, यथा
'कर्तुरीप्सिततमं कर्म' (१.४.४९) इति । अत्र हीप्सिततमस्य कर्मसंज्ञायां विधीयमानायाम्
ईप्सया अवच्छेदायोपादीयमानः कर्ता यद्याश्रितैकत्वसंख्यः प्रतीयेत, अनेकस्येप्सितं
वस्तु कर्मसंज्ञासंबन्धादपेयात् । अतः प्रधानसंस्कारोपरोधतिरस्काराय कर्तानपेक्षितसंख्या—
विशेषस्समाश्रीयते ।</p>
<p>ननु च प्रयोजनमिदं प्रधानान्तरसिद्धिः । तस्मादविवक्षायामुपपत्तिर्वक्तव्या ।</p>
<p>इयमुच्यते सामान्यनिबन्धनत्वादीप्सिततमशब्दस्य संबन्धिनामविशेषेण प्रसक्तौ
साधनान्तरोच्छित्तये कर्तृग्रहणं क्रियते । तदुपात्तविपरीतप्रतिषेधमात्रोपक्षयमसमर्थं
संख्याभेदमङ्गीकर्तुमिति ।</p>
<p>शक्तिः पुनरप्रधाने प्रधाने वा संख्यावति विभक्त्या विधीयमाना विवक्षामेवानुरूध्यते ।
एवं च यथा पश्वादीनां ससंख्यानां तथा ग्रहादीनामसंख्यानामेव क्रियासु साधनभावो
भवति । कथं पुनः पश्वादिगता संख्या साधनत्वेनावगम्यते, यावता प्रातिपदिकार्थस्य
साक्षात् पारम्पर्येण वा संबन्धिसाधनत्वं संख्या च विभक्त्या विधीयते । न तु
संख्यासाधनत्वयोः परस्परेण संबन्धोऽस्ति । एवं तर्हि प्रथमतरं व्यक्तिस्संख्यया संबध्यते ।
संख्या संसर्गप्राप्‍तातिशया तु साधनभावेन । सोऽयं साधनभावो विशिष्‍टे निपाताद्
विशेषणमपि साधनमित्यावेदयति । यथा सायुधेन जितमिति ।</p>
<p>कुतः पुनरयं संख्यासाधनत्वयोरेकशब्दोपनिबन्धनयोरस१निबन्धकारिकालभेदेन
संबन्धः ?</p>
<p>न ह्येतदस्ति । संख्यया संसर्गमनवाप्य न शक्‍नोति साधनभावमासादयितुमिति ।
एवं तर्हि संख्यासाधनभावाभ्यां व्यक्तिस्संबध्यते । ताभ्यामुत्पादितात्मातिशयामाख्यात—
विभक्तिस्तां क्रियासु विनियुङ्क्ते । सा विशिष्‍टा क्रियासंबन्धमनुभवतीति विशेषणमपि
क्रियासंबद्धं प्रतीयते ।</p>
<!-- NOTES pg=295!-->
१. 'असनिबन्ध; सह निबन्धः सनिबन्धः; स न भवतीति असनिबन्धः' इति राघवाचार्यः ।

<pb n="296"/>
<p>ननु च कर्मकरणादिकारकं विभक्‍त्यर्थः, तच्‍च क्रियासिद्धावुपात्तव्यापार—
त्वाच्छक्तिमद्‌द्रव्यमेव तस्मिंश्‍च प्रातिपदिकेनैवोक्ते किं विभक्‍त्योच्यते ?</p>
<p>(<b>शक्तितत्त्वम्</b>)</p>
<p>शक्तिरिति ब्रुमः ।</p>
<p>द्विधा हि द्रव्यं सत्त्वभूतमसत्त्वभूतं च । तयोश्शक्तिसङ्ख्याश्रयस्सत्त्वभूतं
वृक्षाद्यर्थः । तदनांश्रयोऽसत्त्वभूतमव्ययाद्यर्थः । तदुभयमपि निरुपाध्येव प्रातिपदि—
केनोच्यते । तदाश्रितास्तु सशक्तिसङ्ख्यासंबन्धोपाधयो विभक्‍त्येति । ननु च</p>
<b><lg>
<l>स्वरूपादुद्‌भवत् कार्यं सहकार्युपबृंहितम् ।</l>
<l>नैव कल्पयितुं शक्तं शक्तिमन्यामतीन्द्रियाम् ॥ ९ ॥</l></lg></b> (न्यायमं.)
<p>शक्तिर्हि कल्प्यमाना पदार्थस्वरूपवन्नित्या वा स्यात् कार्या वा ? तत्र नित्यत्वे
नित्यमेव कार्योत्पादप्रसङ्गः । सहकार्यपेक्षा तु स्वरूपस्यैवास्तु किं शक्‍त्या ? कार्यत्वे
तु पदार्थस्वरूपमात्रकार्यतायां सदा शक्तेरुत्पादात् सदैव कार्योत्पादः । सामग्रीकार्यं तु
कार्यमेवास्तु, किमन्तराले शक्त्या ? अशक्तात् कारकात् कार्यानिष्पत्तिरिति चेच्छक्तिरपि
कार्यं, तदुत्पत्तौ शक्‍त्यन्तरकल्पनादनवस्था; अन्यथाऽभ्युपगमव्याघातः ।</p>
<p>आह, दृष्टसिद्धये ह्यदृष्टं कल्प्यते । शक्‍त्यन्तरकल्पनायाः शक्तिश्रेणनिर्माण एव
क्षीणत्वात् कारकाणां मा भूत् कार्यव्याघात इत्येकैव शक्तिः कल्‍प्यते, तत्कुतोऽनवस्था ?</p>
<p>नैवम्, अन्यथापि तदुपपत्तेः । यदि ह्यर्थव्यक्तिः क्रियासु प्रतिहन्येत तदा
तदतिरिक्तशक्तिकल्पना युक्तेति । अप्रतिहताश्‍च सहकारिलाभादपि कार्योपजनाश्‍चार्थ—
व्यक्तयः । तत्किं वृथा शक्तिकल्पनयेति ।</p>
<p>ननु शक्तिमन्तरेण कारकं कारकमेव न भवेत्, भावतत्त्वस्य क्रियासु प्रतिघातात् ।
रूपमेव हि दृश्‍यते न रसादि, दर्शनायतनं पश्‍यति न रसनादि, रस एव रस्यते न रूपादि,
रसनमेव रसयति न चक्षुरादि, आप एव पिपासामपनयन्ति न त्वग्‍नि, अग्‍निरेव शीतं
शमयति न त्वाप इति । अप्रतिघाते हि वस्तुस्वरूपाविशेषात् सर्वस्मात्‌सर्वकार्योदयप्रसङ्गः ।
ततश्‍चक्षुरिव रसनमपि पश्‍येत्, रूपमिव रसोऽपि दृश्‍येत, रसनमिव चक्षुरपि रसयेत्, रस
इव रूपमपि रस्येत, आप इवाग्‍निरपि पिपासामपनयेत्, अग्‍निरिवापोऽपि शीतं शमयेयुः ।
यथा च तैलार्थिना तिला उपादीयन्ते तथा सिकता अप्युपादीयेरन् । यथा वा पादपं छेत्तुमनसा

<pb n="297"/>
परशुरुद्यम्यते तथा पादुकाद्यप्युद्यम्येत । अपि च विषदहनयोर्मारणे दाहे च
शक्तावनिष्यमाणायां मन्त्रप्रतिबद्धायां यत्तयोस्स्वकार्यौदासीन्यं तत्र का युक्तिः ?</p>
<p>चक्षुः श्रोत्रयोर्वा दर्शने श्रवणे च रोगादिना यत् स्वकार्याकरणं तत्र कोपपत्तिः ? न
हि मन्त्रादिना रोगादिना वा तत्स्वरूपाणि सहकारिणो वा प्रतिबध्यन्ते, तद्रूपेणैव
तेषामुपलम्भात् । शक्तयस्तु प्रतिबध्यन्त इति सत्स्वपि स्वरूपसहकारिषु कार्यानुत्पादो
युक्तः । तस्माद् यथा सुखादिकार्यानुमितमदृष्टं, सातिशयबुद्धिनिबन्धन—
स्मृतिप्रत्ययहेतुस्संकारः, क्रियाविशेषजनितः क्रियान्तरप्रसवोपयोगी वेग इत्याद्य—
परमतीन्द्रियमेव कल्‍प्यते भवद्भिः, तथा शक्तिरपि कार्यातिशयकारणमतीन्द्रिया
कल्‍प्यतामिति ।</p>
<p>तदनुपपन्नम्; शक्तिमन्तरेणापि क्रियाप्रतिघातादीनामुपपत्तेः । स्वकारणपरम्परा—
यातनियतस्वभावतयैव भिन्नस्वभावा रसादयो रूपादिभ्यस्ते कथं रूपादिसाध्या—
मर्थक्रियामतथाभूतास्साधयेयुः ? नियोगतश्‍चेतदङ्गीकर्त्तव्यम्; शक्तिकल्पनायामपि
तुल्यानुयोगित्वात् । कथमेताश्शक्तयो नियताधारा न पुनरवयवेन शक्तीर्व्याप्‍नुवन्तीति ।
पदार्थस्वरूपातिशयादिति चेत्कार्यभेदोऽपि तत एव सेत्स्यति । अपि चाश्रयस्य भेदे कथं
शक्तिभेदः ? यतो वा शक्तयः प्राप्‍तरूपभेदास्तत एवाश्रयरूपभेदेन कार्यभेदसिद्धेः किं
शक्तिभेदकल्पनेन ? यास्तर्हि तुल्यरूपा व्यक्तयः कार्यमतुल्यं साधयन्ति तासु कथम् ? यथा
गल्वर्ताश्‍चन्द्रकान्तिभिः स्यन्दन्ते न सूर्यग्रावणः, करका अर्कांशुभिर्विलीयन्ते, न
मुक्तामणयः, आन्तरं तेजः पश्‍यति न बाह्यम्, प्राणो वायुः प्राणिति न व्यानः,
श्रोत्राकाशश्शृणोति न वक्त्राकाशः, विद्वान् क्रियास्वधिक्रियते नाविद्वानिति
तुल्यजातीयत्वेऽपि तेषामदृष्टप्रतिनियमो द्रव्यान्तरसंपर्कभेदश्‍च कार्यभेदं व्यवस्थापयति ।
यास्तर्ह्यभिन्ना भिन्नमर्थव्यक्तयः कार्यं साधयन्ति तासु कथम् ? यथा— तदेव तेजो दहति
प्रकाशयति शीतं चापनुदति, ता एवापः प्लावयन्ति, क्‍लमं चापनयन्ति, तादृशः स तेजसः
पयसो वा रूपातिशयः कर्मण इव संयोगाविभागवेगानुकूलता, धर्मस्येव
सुखज्ञानापवर्गकारणत्वमिति । उपादाननियमे तु न वयमन्यं कंचिदभिनवं भावानां
कार्यकारणभावमुत्पादयामः, किंतु यथा प्राप्‍तमनुसरन्तो व्यवहारामः (न्यायमं.) । तत्र
तैलोत्पादपादपच्छेदादावन्वयव्यतिरेकाभ्यां वृद्धव्यवहाराद्वा तिलपरश्वधादेरेव
कारणत्वमवगच्छाम इति तदेव तदर्थिन उपादद्महे, न सिकतापादुकादीति । न च तिलादेः

<pb n="298"/>
परश्वाधादेर्वा स्वरूपे सत्यपि सदा कार्योदयः । स्वरूपवत् सहकारिसन्निधेरप्यपेक्षणीयस्य
सर्वदानुपपत्तेः । सहकारिवर्गे च धर्मादिकमपि निपतति; तदपेक्षे च कार्योत्पादे कथं
सर्वस्मात् सर्वसम्भवः ? धर्मादीनां तु जगद्‌वैचित्र्यादिकार्यबलेन कल्पनमपरिहार्यम् । यद्यपि
विषदहनयोः सन्निधाने सत्यपि मन्त्रोपयोगात्‌तत्कार्याजननं तदपि न
शक्तिप्रतिबन्धनिबन्धनम् । अपि तु सामग्र्यन्तरानुप्रेवेशहेतुकम् ।</p>
<p>ननु मन्त्रेणानुप्रविशता किं कृतम् ?</p>
<p>न किञ्चित्कृतम् । सामग्र्यन्तरं तु सम्पादितम् । काचिद्धि सामग्री
कस्यचित्कार्यस्य हेतुः स्वरूपं तदवस्थमेवेति चेदभक्षितमपि विषं कथं न हन्यात् ?
तत्रास्यसंयोगाद्यपेक्षणीयमस्ति । मन्त्राभावोऽप्यपेक्ष्यताम् । दिव्यकाले धर्म इव
मन्त्रोऽप्यनुप्रविष्टः कार्यं प्रतिहन्ति । शक्तिपक्षेऽपि वा मन्त्रस्य को व्यापारः ? मन्त्रेण
हि शक्तेर्नाशो वा क्रियते प्रतिबन्धो वा ? न तावन्नाशः, मन्त्रापगमे पुनः कार्यदर्शनात् ।
प्रतिबन्धस्तु स्वरूपस्यैवास्तु ।</p>
<p>ननु स्वरूपस्य कि जातम् ?</p>
<p>शक्तेरपि किं जातम् ?</p>
<p>कार्यौदासीन्यमिति चेत्तदितरत्रापि समानं स्वरूपमस्त्येव, दृश्‍यमानत्वात् ।
शक्तिरप्यस्ति पुनः कार्यदर्शनानुमेयत्वात् । एतेन चक्षुःश्रोत्रयोरपि रोगादिना
दर्शनश्रवणशक्तेर्नाशप्रतिबन्धविकल्पो व्याख्यातः । अपि च व्यापारोऽपि अतीन्द्रिय—
शक्तिवदिष्यते भवद्‍‌भिः; अन्यतरकल्पनयैव च कार्योपपत्तेः किमुभयकल्पनागौरवेण ?</p>
<p>शक्तमप्यव्याप्रियमाणं न कारकमिति चेत् शक्तमिति कथं ज्ञायेत ?</p>
<p>कार्यदर्शनादिति चेद् व्यापारादेव कार्यं सेत्स्यति । पादुकादेर्व्याप्रियमाणादपि न
पादपच्छेदं पश्‍यामि । प्रत्यक्षस्तर्हि व्यापारो नातीन्द्रियः यतः कार्यदर्शनात् पूर्वमपि
व्याप्रियमाणत्वं जानासि । कार्यानुमेयो हि व्यापारः कार्याद् विना न ज्ञायेतैव । कार्यं
त्वन्यतरस्मादपि घटमानं नोभयं कल्पयितुं प्रभवतीत्यसम्भवः । शक्तेरिति चेदत्रोच्यते
स्वरूपं स्वरूपमिति यदब्रूषे तत्र किमिदं स्वरूपं नाम ? न तावद्‌द्रव्यं; द्रव्यस्य स्वरूपमिति
भेदेनाभिधानात् । किं पुनस्तत् ? सजातीयेभ्यो विजातीयेभ्यश्‍च भेदको धर्म इति नस्तर्कः ।
तं हि भवन्तोऽपि अर्थतत्त्वं भावतत्त्वमिति भावप्रत्ययेन भाषन्ते । स च यस्य गुणस्य

<pb n="299"/>
भावाद्‌द्रव्ये शब्दनिवेशस्तदभिधाने त्वतलौ (५.१.११९) इति गुणाभिधाने स्मर्यते ।
<b>गुणो धर्मः सामर्थ्यमर्थक्रियाकारित्वमतिशयश्शक्तिरिति चौकोऽर्थः</b> ।</p>
<b><lg>
<l>स तु द्रव्याद् विभिन्नो वा द्रव्यस्यात्मैव वा तथा ।</l>
<l>व्यतिरेकमुपाश्रित्य साधनत्वाय कल्पते ॥ १० ॥</l></lg></b> (वाप.३.७.१५)
<p>परस्परतो हि व्यावर्तमानशरीराः करणादयस्साधनभेदाः कथमेकद्रव्यात्मता—
मुपयन्तो न सङ्कीर्येरन् ? असङ्करे वा कथममीषामेकद्रव्यात्मता युज्यते ? तस्मादेकद्रव्याधि
करणा करणादिप्रतीतिरेवास्या द्रव्याद् भेदमापादयति । किञ्च</p>
<b><lg>
<l>विभक्‍त्यर्थेऽव्ययीभाववचनादवसीयताम् ।</l>
<l>अन्यो द्रव्याद् विभक्‍त्यर्थस्सोऽव्ययेनाभिधीयते ॥ ११ ॥</l></lg></b> (वाप. ३.७.१६५)
<p>तथा हि— विभक्‍त्यर्थे वर्तमानमव्ययमुत्तरपदेन समस्यते । यदि च विभक्‍त्यर्थ
इत्यनेन शक्‍त्याश्रयस्सत्त्वभूतं द्रव्यमुच्यते, तदसत्त्ववाचिनाव्ययेन नाभिधीयेत । तस्य
चार्थस्य प्रातिपदिकेनैवोक्तत्वात् तदभिधाय्यव्ययमप्रयोहगार्हमेव स्यात् । एवं च अधिस्त्रि,
अधिकुमारीति न सिध्येत् । यत्र हि पदद्वयं सङ्गतार्थं प्रयुज्यते स विषयस्समाससंज्ञायाः ।
तस्मादनभिहितामधिकरणशक्तिमव्ययमभिदधत्तुरपदेन समासमनुभवति । तेन चावधार्यते
द्रव्यातिरिक्तां शक्तिममभिधत्ते विभक्तिरिति । भवतोऽपि युक्तमेवोच्यते । स्वरूपादुद्‌भवत्
कार्यं ततोऽन्यां शक्तिमशक्तं कल्पयितुमिति । यतः शक्तिवादिनोऽपि गुणादिशब्दवाच्यात्
कारकत्वादेर्द्रव्यस्य स्वरूपान्न शक्तिमन्यां मन्यन्ते । किन्तु कार्योपजनायार्थव्यक्तयः क्षमा
इति न क्षमन्ते; सर्वस्मादपि कार्योदयप्रसङ्गात् । स्वकारणपरम्परायातनियतस्वभावतां तु न
विद्मः । कारणगुणोत्थः पदार्थातिशय इति चेत् सैव शक्तिः । तस्यास्तु
नित्यत्वानित्यत्वविकल्पो नोपयुक्तः; यावद्‌द्रव्यभावित्वे न द्रव्यवदेव नित्यानित्यत्वात्
सर्वदा कार्योत्पादः, क्रियाकाल एव शक्तेरुन्मेषात् । अदृष्टप्रतिनियतसहकार्यादयस्तु
शक्‍त्युन्मेषहेतवो नास्माभिरपि निराक्रियन्ते । येन तूपादाननियमे अन्वयव्यतिरेकौ
वृद्धव्यवहारादृतेऽपि कार्यदर्शनावसेयशक्तिमूलावेव; वृद्धैरप्यन्वयव्यतिरेकाभ्यां तथैव
कारणत्वावगमात् । नाशः शक्तेः प्रतिबन्धो वा मन्त्रादिनेत्यादिविकल्पस्तु स्वरूपस्य
शक्तित्वसिद्धौ निषिद्ध एव भवति । व्यापारस्तु धातुवाच्य एवातीन्द्रियो न वास्तवः । तेन
कार्यदर्शनान्यथानुपपत्तिकल्पिता शक्तिरतीन्द्रियोपपन्नतरैवेति ।</p>

<pb n="300"/>
<p>(<b>१०. वृत्त्यर्थः</b>)</p>
<p><b>वृत्त्यर्थास्रिधा — १. अपदार्थः, २. एकपदार्थः, ३. अनेकपदार्थश्‍च ।</b></p>
<p>(<b>१. अपदार्थः</b>)</p>
<p>तत्राऽपदार्थस्त्रिधा— <b>धातुप्रत्ययार्थीयः, प्रत्ययप्रत्ययार्थीयः,
प्रातिपदिकप्रत्ययार्थीयश्‍च</b> । तेषु —</p>
<p><b>धातुप्रत्ययार्थीयो</b> द्विधा— क्रियारूपः, कारकरूपश्‍च । तयोः—</p>
<p><b>क्रियारूपो</b> यथा कर्तुमिच्छति चिकीर्षति, कुर्वन्तं प्रयुङ्क्ते कारयति, अत्यर्थं
पुनः पुनः पचति पापच्यते ।</p>
<p><b>कारकरूपो</b> यथा पाकं करोति पचति, पाकेन क्रियते पच्यते, पाचकः
पक्तव्यमिति ।</p>
<p><b>प्रत्ययप्रत्ययार्थीयो</b> द्विधा— नित्यो वैवक्षिकश्‍च । तयोः—</p>
<p><b>नित्यो</b> यथा कृत्रिमं, सांराविणम्, व्यापक्रोशी, भिदा, आभिजित्यः कौञ्जायन्य इति ।</p>
<p><b>वैवक्षिको</b> यथा चिकीर्षुः, कारणा, गार्ग्यायणः, काल्याणिनेयः, मालायाः,
कुमार्या इति ।</p>
<p><b>प्रातिपदिकप्रत्ययार्थीयो</b> द्विधा— व्यक्तिरूपः, शक्तिरूपश्‍च । तयो—</p>
<p><b>व्यक्तिरूपो</b> यथा अजा, कुमारी, ब्रह्मबन्धुः, वृक्षः वृक्षौ वृक्षा इति ।</p>
<p><b>शक्तिरूपो</b> यथा वृक्षं, वृक्षेण, वृक्षाय, वृक्षात्, वृक्षे, वृक्षस्येति ।</p>
<p>(<b>२. एकपदार्थः</b>)</p>
<p><b>एकपदार्थस्त्रिधा— वस्तुरूपः, अवस्तुरूपः, क्रियारूपश्‍च</b> । तेषु—</p>
<p><b>वस्तुरूपो</b> द्विधा— सत्त्वभूतोऽर्थः, असत्त्वभूतोऽर्थश्‍च । तयो—</p>
<p><b>सत्त्वभूतोऽर्थो</b> यथा औपगवः, छान्दसः, लाक्षिकं, यौष्माक इति ।</p>
<p><b>असत्त्वभूतोऽर्थो</b> यथा आस्तिकः, उपत्यका, प्रकटं, तत्रत्यम् इति ।</p>
<p><b>अवस्तुरूपोऽपि</b> पूर्ववदेव द्विधा । तयोः—</p>
<p><b>सत्त्वभूतोऽर्थो</b> यथा अग्‍निवत्, पञ्चवत्, पञ्चकृत्वः, सर्वदा, बहुश इति ।</p>
<p><b>असत्त्वभूतोऽर्थो</b> यथा नतरां, प्राहतरां, पचतितरां, पचतिरूपमिति ।</p>
<p><b>क्रियारूपो</b>ऽपि द्विधा— संक्षिप्‍तो, विक्षिप्‍तश्‍च । तयोः—</p>
<p><b>संक्षिप्‍तो</b> यथा आत्मनः पुत्रमिच्छति पुत्रीयति, श्‍येन इवाचरति श्‍येनायते,

<pb n="301"/>
अभृशो भृशो भवति भृशायते, सेनया अभियाति अभिषेणयतीति ।</p>
<p><b>विक्षिप्‍तो</b> यथा कंसवधमाचष्टे कंसं घातयति, आरात्रि विवासमाचष्टे रात्रिं
विवासयति, पुष्यचन्द्रयोगं जानाति पुष्येण चन्द्रं योजयति, उज्जयिन्याः
प्रस्थितो माहिष्मत्यां सूर्योद्गमं प्राप्नोति माहिष्मत्यां सूर्यमुद्गमयतीति ।</p>
<p>(<b>३. अनेकपदार्थः</b>)</p>
<p>अनेकपदार्थस्त्रिधा—<b>एकपदार्थाश्रयः, उभयपदार्थाश्रयः, अन्यपदार्थाश्रयश्‍च</b> । तत्र
<b>एकपदार्थाश्रयो</b> द्विधा— पूर्वपदार्थाश्रयः, उत्तरपदार्थाश्रयश्‍च । तयोः—</p>
<p><b>पूर्वपदार्थाश्रयो</b> यथा उपकुम्भं, पुरुषव्याघ्रः, गोमतल्लिका, पूर्वकायः,
राजदन्तः, प्राप्तजीविक इति ।</p>
<p><b>उत्तरपदार्थाश्रयो</b> यथा राजपुरुषः, यूपदारुः, कष्टश्रितः, श्वलेह्यः (काशिका
२.१.३३) द्व‍यह्नजातः अनेक इति ।</p>
<p><b>उभयपदार्थाश्रयो</b> द्विधा— एकाधिकरणो भिन्नाधिकरणश्‍च । तयोः</p>
<p><b>एकाधिकरणो</b> यथा नीलोत्पलम्, अग्निस्तोकः (काशिका २.१.६५), पुरुषोत्तमः,
सर्वश्वेतः (काशिका २.२.९), सप्‍तर्षयः, खञ्जकुब्ज इति ।</p>
<p><b>भिन्नाधिकरणो</b> यथा धवखदिरौ, अश्वबडबौ, दधिपयसी, धवखदिरपलाशाः,
काकोलूकं, गवाश्वमिति ।</p>
<p><b>अन्यपदार्थाश्रयो</b> द्विधा— सतद्‍गुणोऽतद्‍गुणश्‍च । तयोः</p>
<p><b>सतद्‍गुणो</b> यथा उन्मत्तगङ्गं, शस्त्रीश्‍यामा, सहस्त्राक्षः, शूलपाणिः, द्वित्राः,
अर्धतृतीया इति ।</p>
<p><b>अतद्‍गुणो</b> यथा ऊढरथः, चित्रगुः, दक्षिणपूर्वा, उष्ट्रमुखः गुडप्रियः, प्रियगुड
इति (मभा. २.२.३५) ।</p>
<p>(<b>वृत्तिः— जहत्स्वार्था अजहत्स्वार्था वा</b>)</p>
<p>अथ ये वृत्तिं वर्तयन्ति किं त आहुः?</p>
<p><b>परार्थाभिधानं वृत्तिरिति</b> ।</p>
<p>कः पुनरस्यार्थः?</p>
<p>किं परार्थस्याभिधानमाहोस्वित्परार्थमभिधानमिति ?</p>
<p>उभयथापि न दोषः ।</p>
<p>यदा तावदेतावद्दर्शनमनेकमप्यर्थमेक एव शब्दः प्रत्याययति, तदा वाक्‍यावस्थायां

<pb n="302"/>
शब्दान्तराभिधेयतया प्रतीतमर्थात्मानं वृत्तिविषये तदुपसर्जनपदमभिधेयभावेनोपादत्ते ।
तदेतद्विभक्तपदावस्थायामभिधानशक्तिप्रतिघाताद्वृत्तौ परार्थस्याभिधानं परार्थाभिधान—
मुच्यते । यदा पुनरेष पक्षः एकश्शब्दोऽनेकमर्थं न प्रत्याययति तदा पुरोपात्तमेवार्थं
वृत्तिविषये तान्युपसर्जनपदानि परार्थमुपाददते । व्यक्तमेवास्मिन्दर्शने परार्थाभिधानम् । तत्र
द्वयी गतिः— विहाय वा प्रसिद्धमर्थसम्बन्धमुपसर्जनपदान्यर्थान्तरमुपाददीरन्, अवस्थित
एव वा प्रच्येर्थेऽर्थान्तरमभिदधीरन् (वाप. ९४) । द्वयमपि हीदमन्यत्र दृश्‍यते; तद्यथा
दधिकलशे दध्यपनीय क्षीरं निधीयते, जलं तु सिकताकुम्भे सहैवावतिष्ठते
सिकतादिभिः । तदाह— तेषां परार्थाभिधानं वृत्तिरिति ब्रुवतां किं जहत्स्वार्था
वृत्तिराहोस्विदजहत्स्वार्थेति ? (मभा. २.१.१)</p>
<p>किञ्चातः?</p>
<p>यदि <b>जहत्स्वार्था</b>, राजपुरुष आनीयतामित्युक्ते पुरुषमात्रस्यानयनं प्राप्नोति,
औपगवमानयेति चापत्यमात्रस्य ।</p>
<p><b>अथाजहत्स्वार्था</b>? उभयोर्विद्यमानस्वार्थयोर्द्वयोर्द्विवचनमिति द्विवचनं प्राप्नोति ।
तदेवमुभयत्रापि दोषदर्शनादुभया प्रतिपत्तिः ।</p>
<p>तत्रैकेषां दर्शनम्— 'उपात्तार्थपरित्यागेनार्थान्तरनिवेशीन्युपसर्जनपदानि';
यतोऽर्थान्तरपराधीनस्य शब्दस्य प्राच्यमेवार्थमनुविधीयमानस्यार्थान्तराभिधानमशक्‍यम् ।
तस्मादर्थान्तरमभिदधता परित्याज्यमनेनोपात्तमर्थवस्तु । तदाह— का पुनर्वृत्तिर्न्याय्या,
जहत्स्वार्थेति । युक्तं पुनर्यज्जहत्स्वार्था नाम वृत्तिः स्यात्? बाढं युक्तम् । एवं हि दृश्‍यते
लोके— पुरुषोऽयं परकर्मणि प्रवर्तमानः स्वं कर्म जहाति । तद्यथा तक्षा राजकर्मणि
प्रवर्तमानः स्वं कर्म जहाति । एवं युक्तं यद्‍राजा पुरुषार्थे उपगुश्‍चापत्यार्थे वर्तमानः
स्वमर्थं जह्यात् ।</p>
<p>ननु च यथा तक्षा कोशसमाहरणसन्निधापनादौ राजकर्मणि व्याप्रियमाणः
स्वव्यापारापरित्यागेन राजकर्मणोऽनुष्ठातुमशक्‍यत्वात् स्वं दारुच्छेदचतुरश्रीकरणादि—
व्यापारं जहाति, तथा यद्युपसर्जनमप्यर्थान्तरप्रत्यायनादौ परार्थे व्याप्रियमाणं
स्वार्थापरित्यागेन परार्थाभिधानं कर्तुमशक्यमिति पूर्वोपात्तमर्थं विशेषणत्वादि जह्यात् ।
तदुक्तोदाहरणयोः पुरुषमात्रस्यापत्यमात्रस्य चानयनं प्राप्नोति ।</p>
<p>नैष दोषः । यद्यपि स्वार्थोपसर्गेण अर्थान्तरमुपसर्जनपदान्यभिनिविशन्ते,
तथाप्याधाय प्राधाने रूपभेदमुपगृहीतार्थातिशयनिबन्धनमुत्तरकालं स्वार्थमुज्झति ।

<pb n="303"/>
अतस्तदाहितरूपभेदानुगतः पुरुषार्थो निवृत्तेऽप्युपसर्जनपदार्थे विशिष्ट एव प्रतीयते ।
न ह्यतिशयाधायिनिमित्तसन्निधानकालमात्रानुवर्तिनस्तदाहितविशेषाः, अपि तु निमित्त—
व्यवायेऽप्यनुवर्तन्ते । तत्र यथा शरदर्करश्‍मिसंतापोद्भूतेनान्तश्शरीरतेजसा ज्वरस्स—
मुदीर्यमाणो नातपस्पर्शपरिवर्जनमात्रेण प्रतिक्रियते । यथा वा प्रदीप्‍ततेजस्संयोगप्रति—
लब्धजन्मानो रूपरसगन्धस्पर्शविशेषाः दूरोत्सारितेऽपि तेजसि यावदाधारमवतिष्ठन्ते,
तथोपसर्जनपदार्थोपहितः प्रधानरूपातिशयः तदर्थास्तमयेऽपि प्रधानस्य विशेषा—
वच्छेदनिमित्तं भवति । यदि वोपसर्जनश्रुतिमर्थविशेषाभिधानसामर्थ्यवतीमवधृतवतः
तदवसायोपहितसंस्कारवृत्तिलाभप्रापितजन्मा तदर्थपरिच्छेदः परित्यक्तार्थायामपि श्रुतौ
रूपसामान्यादपहृतबुद्धेरनवगतार्थपरित्यागस्य प्रवर्तते । ततस्तदुपहितविशेषं प्रधानमवैति ।</p>
<p>ननु च यदि तस्या एव श्रुतेः प्रयोगदर्शनाभ्याससामर्थ्यात् तमेवार्थं प्रतिपद्यते, कः
स्वार्थपरित्यागः?</p>
<p>न हि श्रुतौ तस्यां भस्त्रायामिवोपकरणविशेषाः कृतसन्निवेशाः पदार्थाः ।</p>
<p>किं तर्हि? ते शब्दरूपदर्शनानुमेयाः ।</p>
<p>तदिहापि तथैवेति किमवहीयते स्वार्थस्य?</p>
<p>नैवम्; निवृत्तेऽपि स्वार्थेऽन्वयाद् अर्थाः प्रतीयन्ते, तद्यथा घृतघटस्तैलघट इति ।
निषिक्तेऽपि घृते तैले वा अन्वयाद् घृतं तैलं वा घटविशेषणं भवति अयं घृतघटोऽयं
तैलघट इति (मभा. २.१.१) ।</p>
<p>विषम उपन्यासः; भवति तत्र या च यावती चार्थमात्रा । अङ्गं हि भवानग्नौ
निष्टप्य तृणकूर्चेन प्रक्षालयतु, न गम्यते स विशेषः; यथा तर्हि मल्लिकापुटश्‍चम्पकपुट
इति; निष्कीर्णास्वपि सुमनस्सु तत्सम्पर्कोपहितगन्धविशेषाद्यनुवृत्तेः प्रतीयते व्यपदेशः
अयं मल्लिकापुटोऽयं चम्पकपुट इति, तथेहाप्यन्वयादुपसर्जनार्थः परित्यक्तोऽपि विशेषणं
भविष्यति ।</p>
<p>अथवा जहदप्यसौ स्वार्थं राजशब्दो नात्यन्ताय जहाति । कश्‍चिदेव भागः
स्वार्थस्यापि हीयते ।</p>
<p>कथम्? विरोधादेष स्वार्थमवजहाति । ततो यावतास्य प्रधानार्थोपयोग—
विरोधस्तावन्तमेवार्थं जह्यात् । तदाह — यः परार्थविरोधी स्वार्थः तं जहाति । न हि
प्रधानार्थोपयोगिनः स्वार्थस्य अत्यागे निदर्शनमस्ति? अस्ति, राजकर्मणि प्रवर्तमानः तक्षा
राजा तक्षकर्मैव जहाति, न हिक्कितहसितकण्डूयितानि । न चायमर्थः परार्थविरोधि—
विशेषणत्वं नाम तस्मान्न हास्यति ।</p>

<pb n="304"/>
<p>ननु चोपसर्जनपदानि प्रधानार्थावच्छेदव्यापारावेशवन्ति प्रधानोपकारिणं
विशेषणभावं न जहतीत्युच्यते । अयमेव चोपसर्जनपदानामर्थो यत्
प्रधानमवाप्‍तरूपभेदमवगमयन्ति । तथा हि राज्ञः पुरुष इति स्वामिविशेष—
सम्बन्धोपहितभेदः पुरुषार्थोऽवगम्यते राजपुरुष इति । न चापदार्थरूपभेदं प्रधान—
स्याधातुं तदनवहीयमानस्वार्थमेवोपसर्जनपदमिति किमुच्यते जहत्स्वार्था वृत्तिरिति?</p>
<p>एवं मन्यते — 'पदस्य स्वातिशयपतिपत्तौ स्वाधीनत्वं, तस्य त्यागात्
स्वार्थापहानम् । यदि चोपसर्जनपदं न स्वार्थेन प्रधानस्योपकुर्यात्, स्वरूपमेवास्य हीयेत ।
यतः परोपकारिताकारणमेवोपसर्जनत्वं, प्रयोगवैयर्थ्यं चोपसर्जनस्य प्रसज्यते ।
प्रधानस्योत्तरपदेनैव प्रतीतत्वात् । न चानर्थकाणां परेण सम्बन्धो घटते, सामर्थ्यनिबन्धना
समाससंज्ञा च नोपपद्यते । तस्मान्न सकलार्थपरित्यागः । किं तर्हि? विशेषणतया
स्वपदोपधीयमानरूपातिशयप्रतिपत्तियोग्यतामात्रमस्यापहीयते ।</p>
<p>ननु च परित्यक्ताशेषार्थमपि उपसर्जनपदमर्थविशेषाभिधायिनस्समुदायस्य
वर्णवदङ्गभावमापत्स्यते (वाप. ३ वृ.)?</p>
<p>नैवम्; एवं हि प्रतीयमानः प्रधानार्थोपयोगी पदार्थः परित्यक्तो भावी । न च
परित्यक्तस्वार्थेभ्य उपसर्जनपदेभ्यः प्रधानविशेषो विशेषणविशेष्यावच्छिन्नः समुदायो वा
प्रतीयते । न चाप्रतीयमानश्शब्दार्थो न्याय्यः कल्पयितुमिति यत्किंचिदेतत् । यद्यपि चायं
समुदायः एवाव्यपदेश्‍यपूर्वापरभागो भागभेदानुयात इवावसीयमानः संबन्धी
पदार्थद्वयोपहितभेदं ह्यर्थमभिधत्ते । तथापि तदधिगमोपायः पूर्वोत्तरविभागदर्शनम् । तत्र च
वृत्तौ समर्थाधिकारः क्रियते । सामर्थ्यं नाम भेदस्संसर्गो वा (मभा. २.१.१) ।</p>
<p>अपर आह — भेदसंसर्गौ वा सामर्थ्यमिति ।</p>
<p>कः पुनः भेदस्संसर्गो वा? इह राज्ञ इत्युक्ते सर्वं स्वं प्रसक्तम् । पुरुष इत्युक्ते सर्वः
स्वामी प्रसक्तः । इहेदानीं राजपुरुषमानयेत्युक्ते राजा पुरुषं निवर्तयति अन्येभ्यः
स्वामिभ्यः । पुरुषोऽपि राजानमन्येभ्यः स्वेभ्यः । एवमेतस्मिन्नुभयतोऽवच्छिन्ने यदि जहाति
कामं जहातु । न जातुचित् पुरुषमात्रस्यानयनं भविष्यति ।</p>
<p>ननु च पुरुष इत्युक्ते न स्त्रीत्येतावता संप्रत्ययेन भवितव्यम् ।</p>
<p>सत्यमेवैतत् । यदा तु पुरुष आकारविशेषाद् द्रव्यान्तरसम्बन्धाद्‍वा स्वातन्त्र्येण
निर्ज्ञात उपलब्धः तं प्रत्येतदुच्यते । राज्ञो हि अनिर्ज्ञातार्थत्वात् परार्थायां प्रवृत्तौ
सामान्यसंसर्गविषयः प्रातिपदिकार्थव्यतिरेक उपजायते । पुरुषस्तु निर्ज्ञातार्थात्

<pb n="305"/>
स्वामिविशेषसंबन्धादवसीयमानः पूर्वमव्यतिरिक्तप्रातिपदिकार्थः प्रथमान्तः स्वामि—
विशेषस्थं सम्बन्धमनुभवति । तस्मिन् प्रतिलब्धविभक्तौ य उत्तरो व्यतिरेक उपजायते
वाक्‍यार्थः स भवति । इहेदानीं राजा पुरुषं निवर्तयति अन्येभ्यः स्वामिभ्यः । तत्र योऽसौ
भेदस्तत्सामर्थ्यं तन्निमित्ता च वृत्तिः; भेदनिमित्तायां च वृत्तौ सत्यां वृत्त्यभिमुखस्य
भेदमुपजनस्य स्वार्थो निवर्तते । यस्यापि न निवर्तते पुरुषस्य सोऽपि स्वामिनं भिनत्ति ।
एवमेतयोर्द्वयोरन्योन्यक्‍लृप्‍तौ सत्यामुभयतो व्यवच्छेदेन निर्ज्ञाते पुरुषविषेशे समुदायार्थे
चान्यस्मिन् प्रादुर्भूते यदि राजार्थो निवर्तते कामं निवर्तताम् । प्राक् तु वृत्तेरकृतार्थस्य
निवृत्तौ वृत्तिरेव न स्यात् । वृत्तिनिमित्ता च निवृत्तिः । तस्माददोषः ।</p>
<p>अपर आह — पुरुष एव हि राजपुरुषो ब्राह्मणादिपुरुषश्‍च । तत्र राजा
स्वाम्यन्तरनिवृत्तिमात्रं करोति, न त्वसौ राजार्थमेव निवर्त्तयति । स्वाम्यन्तरनिवृत्तौ तु
कृतायां पुरुष एव राजपुरुषार्थमाहेति ।</p>
<p>अथान्यन्मतम् — नावस्थितार्थपरित्यागेन शब्दोऽर्थान्तरम् उपादत्ते । न
ह्यपौरुषेयसंबन्धोपहितनिवेशमर्थात्मानं रूपदर्शनावसीयमानं शरीरं शब्दाः
परित्यक्तुमुत्सहन्ते । यथा हि ते स्वरूपमसमर्थास्त्यक्तुं तथार्थमपि नैव योगक्षेममपहातुं
क्षमन्ते । न हि जलमनलसंस्पर्शोपचीयमानस्पर्शातिशयमप्यात्मीयं स्नेह जहाति ।
निमित्तविशेषसन्निधानो पपादिते पुनरेषामर्थान्तराभिधानसामर्थ्ये कामचारः ।
तस्मादभ्युच्चय एवार्थान्तरस्य वृत्तावुपसर्जनपदानां प्रधानोपकारातिशयः ।
प्रधानोपकारस्तु स्वामिविशेषावच्छेदः पुरुषार्थस्य । स चापरित्यागेनैव स्वार्थस्य कर्तुं
शक्‍यते । न ह्यत्यन्तमपाकीर्णस्वार्थं शब्दः रूपातिशयमर्थान्तरे निवेशायितुं शक्‍नोति ।
रूपातिशयनिवेशनायां पदार्थनिबन्धनत्वादनङ्गीकृतस्वार्थानि च यान्युपसर्जनपदानि
प्रधानार्थनिवेशीनि तमेवार्थं शब्दान्तरेण प्रतिपादयन्ति । न तैरतिशयः प्रधानस्य
प्रतिपादितो भवति । ततश्‍च राजपुरुषमानयेत्युक्ते पुरुषमात्रस्यानयनं प्राप्‍नोति,
औपगवमानयेति चापत्यमात्रस्येति । तदवधार्याह — अथवा पुनरस्त्वजहत्स्वार्था वृत्तिः ।
युक्तं पुनः यदजहत्स्वार्था नाम वृत्तिः स्यात्? बाढं युक्तं; एवं हि दृश्‍यते लोक
भिक्षुकोऽयं द्वितीयां भिक्षामासाद्य पूर्वां भिक्षां न जहाति, सञ्चयायैव यतते ।</p>
<p>ननु चोक्तमुभयोर्विद्यमानस्वार्थयोः द्वयोर्द्विवचनमिति द्विवचनं प्राप्‍नोति ।</p>
<p>कस्याः पुनर्द्विवचनं प्राप्‍नोति ?</p>
<p>प्रथमायाः । न प्रथमासमर्थो राजा । षष्ठ्यास्तर्हि प्राप्‍नोति । न षष्ठीसमर्थः पुरुषः ।

<pb n="306"/>
प्रथमाया एव तर्हि प्राप्‍नोति ।</p>
<p>ननु चोक्तं न प्रथमासमर्थो राजाभिहितः, सोऽर्थोऽन्तर्भूतः प्रातिपदि—
कार्थस्संपन्नः । तत्र प्रातिपदिकार्थे प्रथमेति प्रथमाया एव द्विवचनं प्राप्‍नोति । तत्र यथा
धवखदिराविति पदार्थान्तरोपचये सङ्ख्याभेदोपजनकानेकवचनं प्रवर्तते तद्वदिहापि
राजपुरुषः, इति पुरुषशब्दाद् द्विवचनं प्राप्‍नोति ।</p>
<p>नैवम्; धवखदिरावित्यवयवार्थ समवेतस्सङ्ख्याविशेषः, ततोऽवयवात् परस्या
विभक्तेः कारणम् । इह तु एक एव पुरुषार्थः तदेकवचनमेव पुरुषशब्दे न्याय्यः । न
हि राजशब्देनासम्बध्यमाना विभक्तिस्तदर्थसमवेतां सङ्ख्यामभिधेयत्वेन अपेक्षते ।
द्वन्द्वपदानां तु प्रत्यवयवमनेकार्थाभिधानसामर्थ्यादनेकवचनं न विरुध्यते । अनुत्तर—
पदेष्वपि तर्हि तत् प्राप्‍नोति?</p>
<p>प्राप्‍नोतु । 'सुपो धातुप्रातिपदिकयोः' (२.४.७१) इति लोपो भविष्यति ।</p>
<p>अथायमभिप्रायः — समुदायात् परा विभक्तिः, अतस्समुदायार्थसमवायिनीं
सङ्ख्यामभिधत्ते । समुदायस्स चावयवात्मकत्वादवयवभेदनिबन्धनस्सङ्ख्याभेदः
निमित्तमनेकवचनस्येति । तदेतत् क्‍व युज्यते?</p>
<p>यत्र पदसमुदायेनार्थसमुदायः प्रत्याय्यते, यथा द्वन्द्वपदे । यत्र तु
विशेषणविशेष्यभावावच्छिन्नमर्थान्तरमेवाभिधेयमवयवैः समुदायेनोपादीयते, यथा
बहुव्रीहिपदे 'लोहितवसनः', 'चित्रवेष्टन' इति, तत्रावयवार्थाहितभेदस्य पदार्थस्य
समुदायेनाभिधीयमानत्वात् ततः परा विभक्तिस्समुदायार्थनिवेशिनीं सङ्ख्यामुपादत्ते ।
तदाह 'सङ्घातस्यैकार्थ्यान्नावयवसङ्ख्यातस्सुबुत्पत्तिः' (२.१.२. वा. ३) । अत्र हि
समुदायाद् राजपुरुष इत्येतस्माद् विभक्‍त्योत्पत्तव्यम् । तेन समुदायेनैवैकार्थ—
पिण्डोऽवयवार्थशक्‍त्यनुगृहीतः पृथगव्यपदेश्‍योऽवयवशक्तिरभिधीयते । तस्मिंश्‍च
सङ्घातार्थे स्वामिविशेषपरिच्छिन्ने निवृत्तस्वाम्यन्तरसंबन्धे एकत्वं समवेतं, तेन
विद्यमानायामप्यवयवसङ्ख्यायां तदाश्रया सुबुत्पत्तिर्न भविष्यति । तदेवमजहत्स्वार्थायां
वृत्तौ तदुपसर्जनपदं स्वार्थातिशयावच्छिन्नं प्रधानार्थमभिदधाति । ततो
विशेषणविशेष्यभूतार्थद्वयाभिधानमुपसर्जनस्य वृत्तौ भवति । यत्तु प्रधानार्थसम्भवविशेषणं
पाटलिपुत्रकादि, तदस्य निवर्तते, अतो वृत्तिविषये राजार्थः तैर्विशेषणैर्नावच्छिद्यते ।
यदा तु वाक्‍यावस्थायामुपसर्जनं पदार्थः प्रधानसंस्पर्शविभक्तः केवल एव भवति, तदा

<pb n="307"/>
युक्तमेव यद्‍‌विशेषणभावमनुभवति, यथा राज्ञः पाटलिपुत्रकस्य पुरुष इति; यदि वा—</p>
<b><lg>
<l>उपायमात्रान्नानात्वं समूहस्त्वेक एव सः ।</l>
<l>विकल्पाभ्युच्चयाभ्यां तु भेदसंसर्गकल्पना ॥ १२ ॥</l></lg></b> (वाप. ३.१४.९८)
<p>तत्रात्यन्त<b>जहत्स्वार्थायां</b> वृत्तौ पुरुषशब्दे पुरुषार्थाभिधायिनि सर्वशब्देषु च
प्रतिनियतार्थाभिनिवेशिषु भेद एव सामर्थ्यम् । <b>अजहत्स्वार्थायां</b> तु वृत्तौ पुरुषशब्दे
पुरुषमात्राभिधायिनि सर्वशब्देषु च प्रतिनियतार्थाभिनिवेशिषु संसर्ग एव सामर्थ्यम् ।
नात्यन्तमजहत्स्वार्थायां वृत्तौ पुरुषादिषु सम्बन्धिशब्देषु सर्वशब्दानां
चासमर्थयोनित्वाभ्युपगमे समाप्तौ भेदसंसर्गौ सामर्थ्यमित्याख्यायते— (वाप. ३.१४.९९)</p>
<b><lg>
<l>वृत्तिं वर्तयतामेवमबुधप्रतिपत्तये ।</l>
<l>भिन्नाः सम्बोधनोपायाः पुरुषेष्वनवस्थिताः ॥ १३ ॥</l>
</lg></b>
<p>न हि परमार्थतः पराकृतपूर्वोत्तरविभागसंस्पर्शेन सङ्घातेनातिशयवत्यर्थेऽ—
भिधीयमाने भेदसंसर्गदर्शनावकाशः कश्‍चिदस्ति । तस्मादसत्येन भेदसंसर्गदर्शनेन
सत्यस्समुदायार्थो निरूप्यत इति ॥</p>
<p>(<b>११. <emph>पदार्थनिरूपणम्</emph></b>)</p>
<p>पदार्थस्त्रिधा— <b>१. जातिः, २. व्यक्तिः, ३. आकृतिश्‍च</b> । तत्र—</p>
<p>(<b>१. जातिः</b>)</p>
<p><b>भिन्नष्वभिन्नप्रत्ययनिमित्तं जातिः</b> ।</p>
<p>सा त्रिधा द्रव्यजातिः, गुणजातिः, क्रियाजातिश्‍च । तासु—</p>
<p><b>द्रव्यजाति</b>र्द्विधा— संस्थादि(न)व्यङ्ग्या उपदेशव्यङ्ग्या च । तयोः—</p>
<p><b>आद्या</b> यथा गौः पदा न स्प्रष्टव्या, सम्पन्नो व्रीहिः सुभिक्षं करोतीति ।</p>
<p><b>द्वितीया</b> यथा ब्राह्मणो न हन्तव्यः,कठः प्रवक्ता भवतीति ।</p>
<p><b>गुणजातिः</b> द्विधा— प्रत्यक्षा अनुमेया च । तयोः</p>
<p><b>आद्या</b> यथा श्वेतं छागमालभेत, अम्लो रसः पाचनो दीपन इति ।</p>
<p><b>द्वितीया</b> यथा दक्षः श्रियमधिगच्छति, कामी मण्डनप्रियो भवतीति ।</p>
<p><b>क्रियाजातिः</b> द्विधा— सामान्यरूपा विशेषरूपा च । तयोः—</p>

<pb n="308"/>
<p><b>आद्या</b> यथा रैपोषं पुष्यति, नागरकवृत्तं वर्तेतेति ।</p>
<p><b>द्वितीया</b> यथा अष्टका कर्तव्या, विश्वजिता यजेतेति ।</p>
<p>(<b>२. व्यक्तिः</b>)</p>
<p><b>जात्याधारो व्यक्तिः</b> ।</p>
<p>सा त्रिधा— द्रव्यव्यक्तिः, गुणव्यक्ति, क्रियाव्यक्तिश्‍च । तासु—
<b>द्रव्यव्यक्तिः</b> द्विधा— शुद्धा मिश्रा च । तयोः —</p>
<p><b>आद्या</b> यथा गां बधान, गां दोग्धि, त्वं पचसि, अहं पचामीति ।</p>
<p><b>द्वितीया</b> यथा—</p>
<b><lg>
<l>मगधेषु स्तनौ पीनौ कलिङ्गेष्वक्षिणी शुभे ।</l>
<l>बाहू प्रलम्बावङ्गेषु वङ्गेषु चरणौ मृदु ॥ १४ ॥</l></lg></b> इति ।
<p><b>गुणव्यक्तिः</b> द्विधा— मुख्या गौणी च । तयौः—</p>
<p><b>आद्या</b> यथा श्वेतं रूपं पश्‍यामि, मधुरं रसमास्वादयामि, सुगन्धिं गन्धमाजिघ्रामि,
शीतं स्पर्शमनुभवामीति ।</p>
<p><b>द्वितीया</b> यथा— 'तीव्रः प्रतापो मधुरं वचस्ते यशोऽवदातं सुरभिः स्वभावः ।' इति ।</p>
<p><b>क्रियाव्यक्तिः</b> द्विधा— कर्त्राश्रिता, कर्माश्रिता च । तयोः—</p>
<p><b>आद्या</b> यथा आस्ते देवदत्तः, प्रस्‍नुते गौः स्वयमेवेति ।</p>
<p><b>द्वितीया</b> यथा पच्यते ओदनः, लूयते केदारः स्वयमेवेति ।</p>
<p>(<b>३. आकृतिः</b>)</p>
<p><b>व्यक्तिप्रतिरूपमाकृतिः ।</b></p>
<p>सा त्रिधा— द्रव्याकृतिः, गुणाकृतिः, क्रियाकृतिश्‍च । तासु—
<b>द्रव्याकृतिः</b> द्विधा— श्रुतदशा, दृष्टदशा च । तयोः</p>
<p><b>आद्या</b> यथा अस्यां दृषदि वासुदेवः क्रियताम्, अस्यां भित्तौ कामदेवो
लिख्यताम्, अत्र ध्वजे हनूमान् बध्यतामिति ।</p>
<p><b>द्वितीया</b> यथा अमी पिष्टपिण्डाः सिंहाः क्रियन्ताम् (न्यायवा. २.२.६७), अयं
कूपे चन्द्रमाः, अयमाकाशे देवपथ इति ।</p>
<p><b>गुणाकृतिः</b> द्विधा— प्रत्यक्षाश्रया, अनुमानाश्रया च । तयो—</p>
<p><b>आद्या</b> यथा वध्रिका दर्शनीयो मनुष्यः, चञ्चा रमणीयः (मभा. १.२.५२),

<pb n="309"/>
तदेतद्घुणाक्षरं रूपमिति ।</p>
<p><b>द्वितीया</b> यथा अहो मुग्धं रूपमालेख्यस्य, विदग्ध आकारश्‍चित्रस्य, सौम्या
मूर्तिः प्रतिमाया इति ।</p>
<p><b>क्रियाकृतिः</b> द्विधा— कायक्रियाधारा, मनःक्रियाधारा च । तयोः</p>
<p><b>आद्या</b> यथा ऋज्वाग(य)तं तमालेख्यम् (लीनम्), साचिमुखवर्तकः परावर्तकं
स्थानमिति ।</p>
<p><b>द्वितीया</b> यथा भीता दृष्टिः, त्रस्त आकारः, सविकारं रूपमिति ।</p>
<p>ननु च जातिरेव शब्दार्थ इति जैमिनीयाः । जैमिनिर्हि—</p>
<b><lg>
<l>जातिमेवाकृतिं प्राह व्यक्तिराक्षिप्यते पया ।</l>
<l>सामान्यं तच्च पिण्डानामेकबुद्धिनिबन्धनम् ॥ १५ ॥</l></lg></b> (श्‍लोवा.)
<p>ननु च सास्‍नादीनां सन्निवेश आकृतिः । न चासौ <b>जौमिनि</b>मतेऽपि न पृथगस्ति ।
यदाह <b>भाष्यकारः</b> — अथ गौरित्यत्र कश्शब्दार्थः सास्‍नादिविशिष्टा आकृतिरिति ।
ततश्‍च सैव शब्दार्थो भवति । नैवम्; एवं सति संस्थानस्य प्रतिव्यक्तिभिन्नत्वात्,
आनन्त्यव्यभिचाराभ्यां सम्बन्धस्य ग्रहीतुमशक्‍यत्वात् । न च विद्यमानायामप्याकृतौ
गामानयेत्युक्तश्‍चित्रपुस्तमयीं कश्‍चिद् गामानयति ननु जातिपक्षेऽपि जातेस्सर्वगत—
त्वमिति मृद्गवकानयनं (न्या.सू. २.२.६३) न भवति; सास्‍नादिमतः प्राणिन एव
गोत्वाभिव्यञ्जकत्वात् । अतो नाकृतिर्जातेः पृथक्छब्दार्थ इति ।</p>
<p>व्यक्तिरपि न शब्दार्थः, सा हि व्यक्तिमात्रं वा स्याद् विशिष्टा वा । न
तावद्‍व्यक्तिमात्रं, अश्वादिव्यक्तावपि गौरिति ज्ञानाभिधानयोः प्रसङ्गात् । अथ
गोत्वविशिष्टा?</p>
<p>तद्गोत्वमवगतमनवगतं वा विशेषणं भवति ?</p>
<p>नानवगतमतिप्रसङ्गात्; अवगमस्तु शब्दात् प्रमाणान्तरतो वा; न प्रमाणान्तरतः,
तदसन्निधानात् । शब्दतस्तु गोत्वावगमे तदेव प्रथमतश्शब्दोऽभिदधाति,
नागृहीतविशेषणा विशेष्ये बुद्धिरिति न्यायात् । ननु जातिं विशेषणत्वेन विशेष्येत्वेन
च व्यक्तिं गोशब्दो वक्ष्यति; न शक्‍नोति वक्‍तुमतिभारात् तदाह—</p>
<b><lg>
<l>विशेष्यं नाभिधा गच्छेत् क्षीणशक्तिर्विशेषणे ॥ १६ ॥</l></lg></b> (अवृमा.) इति ॥

<pb n="310"/>
<p>ननु दण्ड्यादिशब्दादिव विशेषणं जातिं विशेष्यां च व्यक्तिं गोशब्दादेव
प्रतिपत्स्यामहे; तत्कोऽस्यातिभारः?</p>
<p>विषम उपन्यासः । तत्र हि प्रकृतिप्रत्ययविभागेन प्रकृत्यर्थविशिष्टः
प्रत्ययार्थोऽवगम्यते । गोशब्देन तु नैवमिति । न च व्यक्त्यवगतौ गतिरन्या नास्ति,
येनोभयाभिधानं कल्प्यते । अविनाभावबलेन जातिप्रतीतावपि तत्प्रतीतिसिद्धेः । यदि च
व्यक्तिश्शब्दार्थो भवेत्, व्यक्‍त्यन्तरे गोशब्दो न प्रयुज्यते । न च न प्रयुज्यते, तस्मात्
सर्वव्यक्तिसाधारणी जातिरस्यार्थः, न व्यक्तिः ।</p>
<p>ननु च व्यक्‍त्यन्तरमपि व्यक्तिरेव । सोऽयं व्यक्तौ गोशब्दः प्रयुक्तो, न सामान्ये ।
नैवम् । एवं सति कर्कादिव्यक्तावपि प्रसङ्गः । यत्रास्य प्रयोगो दृष्टस्तत्र प्रयुज्यत
इति चेत्, अद्य जातायां गवि मा प्रयोजि । अपि च व्यक्तौ पदार्थे 'इयमियं वा
गौरिति प्रतीतिः स्यात्, न पुनरियमियं चेति । न च आकृताविव व्यक्तावप्यानन्त्य—
व्यभिचाराभ्यां सम्बन्धग्रहणमुपपद्यत इति ।</p>
<p>कथं पुनरिमा जातयः परस्परतो व्यावर्तमानशरीरा भवेयुः? रूपमेव ह्यासां परस्परतो
व्यावर्त्तते । विषयरूपानुरोधी च प्रत्ययः स्वाकारभेदेन तदवच्छिनत्ति । तदनुविधायिनश्‍च
शब्दास्तथैव तदुपाददते । एवं तर्हि नित्यत्वादासां तद्रूपावसायस्सदा प्रसज्येत ।</p>
<p>नैवम्; असन्निहिताश्रयाणामनभिव्यक्तेः । यद्येवमभिव्यञ्जकवशादवसायस्ता—
सामिति सोपव्यञ्जनाश्शब्दैरभिधीयेरन् ।</p>
<p>तन्न । यथा काचादर्शोदकादिषु प्रतीयमानभेदो मुखादिरर्थः काचादिदर्शनाऽपेक्षो
न प्रतीयते । न च काचादिभिरुपदर्शितमर्थमभिदधानाः शब्दाः काचादीनुपाददते, तथा
व्यक्तिभिरुपदर्शितरूपविभागा जातयस्ताभिरसंस्पृष्टा एव शब्दैः प्रत्याय्यन्ते । कथं
पुनराश्रयाश्शब्देन असंस्पृश्‍यमानभेदा अपि जातिभेदावगमाय कल्पन्ते, यथा
चक्षुरादयोऽप्रतीयमाना अपि रूपादिविषयविशेषप्रतिपत्तये । तदुक्तम्—</p>
<b><lg>
<l>यथा जलादिभिर्व्यक्तं मुखमेवाभिधीयते ।</l>
<l>तथा द्रव्यैरभिव्यक्ता जातिरेवाभिधीयते ॥ १७ ॥</l>
</lg></b>
<b><lg>
<l>यथेन्द्रियगतो भेद इन्द्रियग्रहणादृते ।</l>
<l>इन्द्रियार्थेष्वदृश्‍योऽपि ज्ञानभेदाय कल्पते ॥ १८ ॥</l>
</lg></b>

<pb n="311"/>
<b><lg>
<l>विनात्मरूपग्रहणाद्‍व्यञ्जिका व्यक्तयस्तथा ।</l>
<l>सामान्ये ज्ञानभेदानामुपयान्ति निमित्तताम् ॥ १९ ॥</l></lg></b> (वाप.जा.२९–३१)
<p><b>व्यक्तिरेव शब्दार्थ इति व्याडीयाः</b> । शब्दो हि पदं, तच्च विभक्‍त्यन्तमेव न
प्रातिपदिकमात्रम् । विभक्तिः प्रातिपदिकादुच्चरन्ती प्रातिपदिकार्थगतमेव स्वार्थमाचष्टे ।
युगच्च त्रितयं विभक्‍त्यर्थः 'लिङ्गं सङ्ख्या कारकं' च । न चैतत् त्रितयं प्रातिपदिकार्थे
जातावन्वेति; न हि जातेः कारकत्वम्, अमूर्तत्वात् । न सङ्ख्यासम्बन्धित्वम्, अभेदात् ।
न स्त्रीत्वादिसामान्ययोगः, निस्सामान्यत्वात् ।</p>
<b><lg>
<l>नन्वात्मनीनसामान्ये कारकत्वं भविष्यति ।</l>
<l>कक्ष्यान्तरितमित्येष युक्तो वैभक्तिकोऽन्वयः ॥ २० ॥</l></lg></b> (न्यायमं.)
<p>नैतत्सारम् । अमूर्तस्याप्यात्मनो ज्ञानप्रयत्‍नादियोगे कारकत्वमुपपद्यते । जातेस्तु न
मनागपि व्यापारसंस्पर्श इति (मभा. १.२.६४, शा.भा. १.३.९.३०, न्यायमं.) ।</p>
<p>ननु च व्यक्तिलक्षणया सर्वमुपपत्स्यते ।</p>
<p>नैवम्; लक्षणा हि तत्र भवति यत्र सकृत्प्रयुक्तं पदं कञ्चनार्थमभिधत्ते,
भूयश्‍चानुपपद्यमानमर्थान्तरं लक्षयति, लक्षिते च शक्तिसङ्ख्यादिकं निवेशयति । अत्र
तु नान्यथानुपपत्त्यादि संवेद्यते । न च व्यक्तिप्रतीतिर्व्यवहितेति केचिन्मन्यन्ते । व्यक्तिमेव
च शक्तिसङ्ख्यानुरञ्जितां कार्ययोगिनीं पश्‍यामः । अत एव चालम्भनप्रोक्षणविशसनादयो
जातौ न विधीयन्ते । न च षड् देयाः द्वादश देयाः चतुर्विंशतिर्देया इति भेदसङ्ख्यया
जातिर्युज्यते । अपि तु व्यक्तिरेवैनं भारमुद्वहति । किंच जातौ पदार्थे यदि पशुरुपाकृतः
पलायेतान्यं तद्वर्णं तद्वयसमालभेत इति पशोरन्यत्वं न युज्यते, जातेरभेदात् । अपि च—</p>
<b><lg>
<l>चयापचयसङ्घातस्वस्वामित्वादिकल्पनाः ।</l>
<l>यान्ति जात्यभिधेयत्वपक्षे साक्षान्न सङ्गतिम् ॥ २१ ॥</l></lg></b> (न्यायमं.)
<p>एतेन तुल्ययोगक्षेमत्वादाकृतिरपि न शब्दार्थ इत्युक्तं भवति; तस्या अपि
प्रोक्षणादिक्रियासाधनत्वायोगात् । न हि सन्निवेशः प्रोक्ष्यते आलभ्यते विशस्यते वा । ये च
सङ्ख्यायोगादयः चयापचयादयो वा ते जातावाकृतावपि न युज्यन्ते । किंच आकृतिवचनत्वे
गोशब्दस्य शुक्‍लादिगुणवाचिभिः पदान्तरैस्मामानाधिकरण्यं न प्राप्‍नोति । न हि शुक्‍लादयो
गुणाः आकृतिवृत्तयः, अपि तु व्यक्तिवृत्तय इति । न चैतद् वाच्यं व्यक्तिलक्षणाद्वारकमिदं

<pb n="312"/>
भविष्यतीति । लक्षणा हि मुख्याभावे प्रवर्तते । न खलु ऋजौ वहति वर्त्मन्यनृजु—
रध्वाश्रयितव्यो भवति । न चानन्त्यव्यभिचाराभ्यां सम्बन्धाग्रहणमिति वक्तव्यम् । तद्धि
जातिमाकृतिं वोपलक्षणमाश्रित्य भविष्यति ।</p>
<p>यद्येवमुपलक्षणभूतां जातिमाकृतिं वाभिधाय शब्दो व्यक्तिमभिधत्ते ।</p>
<p>नैवम्; आस्तामभिधीयमानं, विद्यमानमपि प्रतिपन्नमात्रमेव <b>उपलक्षणं</b> भवति ।
तद्यथा—'कतरद्‍देवदत्तगृहम्? यत्रायं काक इति । अत्र हि न काकलक्षणोपलक्षणद्वारेण
प्रवृत्तो देवदत्तगृहशब्दः काकार्थमभिधत्ते, उपरते वा काकसम्बन्धे तद्‍व्यवच्छिन्न—
वस्तुनिवेशितां जहाति । एवं जात्युपलक्षणद्वारेण व्यक्तौ प्रवर्तमानश्शब्दो जातिं च
(नाभिधास्यति, तद्व‍यवच्छिन्नगोव्यक्तिविनिवेशं च हास्यति । एतेनाकृतिरपि शब्देनानभिधीय—
मानैव व्यक्तिमुप) लक्षयतीति लक्ष्यते । तद्यथा— कतरत् सुवर्णं, य एष रुचकः स्वस्तिको
वर्धमानक इति; न ह्यत्र रुचकाद्याकारद्वारेण प्रवृत्तस्सुवर्णशब्दो रुचकाद्याकारमभिधत्ते,
उपरतेषु वा रुचकाद्याकारेषु तद्‍व्यवच्छिन्नस्वर्णार्थपरतां परित्यजति । तदुक्तम्—</p>
<b><lg>
<l>अध्रुवेण निमित्तेन देवदत्तगृहं यथा ।</l>
<l>गृहीतं गृहशब्देन शुद्धमेवाभिधीयते ॥ २२ ॥</l>
</lg></b>
<b><lg>
<l>सुवर्णादि यथा युक्तं स्वैराकारैरपायिभिः ।</l>
<l>रुचकाद्यभिधानानां शुद्धमेवैति वाच्यताम् ॥ २३ ॥</l></lg></b> (वाप. ३.२.४.)
<b><lg>
<l>तथोपलक्षणे जातावाकृतौ वा समाश्रिते ।</l>
<l>व्यक्तयो यान्ति शब्दानां शुद्धा एवाभिधेयताम् ॥ २४ ॥</l>
</lg></b>
<p>एतेन यदुक्तं व्यक्‍त्यभिधानपक्षे सर्वे शब्दाः सर्वार्था भवेयुरिति तदपि निरस्तं
भवति । तथा हि— यथा चक्षुरादिशब्दानामशेषरूपादिप्रकाशनसामर्थ्यं नलिकादिसुषिर—
वर्त्मनि युक्तं दर्शनस्य तदवकाशावस्थितरूपभेदोपरुद्धतयाविषयान्तरेषु न विप्रकीर्यते,
तथा जात्याकृतिभ्यामवरुद्धविषया गवादिशब्दानामभिधानशक्तिर्नाश्वादिष्वतिप्रसज्यत
इति । उक्तं च—</p>
<b><lg>
<l>आकारैश्‍च व्यवच्छेदात्सार्वार्थ्यमवरुध्यते ।</l>
<l>यथैव चक्षुरादीनां सामर्थ्यं नलिकादिभिः ॥ २५ ॥ (वाप. ३.२.५)</l>
</lg></b>
<p>यच्चोक्तं — यथा जलादिभिरादर्शैरभिव्यक्ताश्‍चन्द्रादय एव चन्द्रादिशब्दैर—
भिधीयन्ते, यथा चेन्द्रियभेदग्रहणमन्तरेणापि रूपादिविषयज्ञानभेदो भवति, तथा
व्यक्तिभिरुपव्यञ्जिता जातय एव गवादिशब्दैरभिधीयन्ते, व्यक्तिग्रहणे च तदुपव्यञ्जना

<pb n="313"/>
जातिर्ग्रहीष्यति (इति), तदपि न सम्यक् । यदा तावत् प्रतिबिम्बमुदकादिषु
भावान्तरमेवोपजायत इथि दर्शनम्, तदा तद्रूपभेदानुपातिनः शब्दाः किमिति
उदकादीनुपाददीरन् यतो नोदकादयस्तदानीं चन्द्रादीनामुपव्यञ्जनम्, अपि तु रूपजनन—
कारणम्; न च कार्यवचनाः शब्दाः कारणसंस्पर्शमनुभवन्ति । यदा तु दर्शनविप्लवः स
तादृश इति प्रतिपत्तिः, तदा दूरोत्सारितावकाशो व्यङ्ग्यव्यञ्जकभावः । यदा तर्हि
जलाद्यादर्शप्रतिघातात् परावृत्ते चक्षुषि स्ववक्त्रवच्चन्द्रादयोऽपि दृश्‍यन्त इति दर्शनं
तदैतदुपपत्स्यते । तदा ह्युदकादिवत् सन्निहितमुपव्यञ्जनं रूपभेदेन जातिमभिव्यक्तरूपभेदां
दर्शयति । तदेव च शब्दोऽभिधत्ते । एतदप्यव्यभिचरितोपव्यञ्जनायत्तदर्शन(नाः) जातयः कथं
विनोपव्यञ्जनैः प्रतीयन्त इति पर्यनुयोगो नातिचतुरश्रम्; चन्द्रादीनामन्यथापि दर्शनोपपत्तेः ।
एवं जातिभेदप्रतिपत्तावपि । यथा दर्शनादीन्द्रियायत्तोदयाः नीलाद्यर्थावसायाः कारणभेदमनु
परिवर्तन्ते नैवं जातिपरिच्छेदाः व्यक्तिरूपप्रतिबद्धोत्पादाः, येन तद्‍भेदमनुविदध्युः । ततश्‍च
गोत्वादयोऽपि परस्परतो न व्यावर्तेरन् । संवेद्यमानभेदश्‍च पदार्थः कथमकस्मादेक इति
श्रद्धीयते?</p>
<b><lg>
<l>व्यक्तेरेव पदार्थत्वं तस्मादभ्युपगम्यताम् ।</l>
<l>तथा च बुद्धिस्तत्रैव श्रुतशब्दस्य जायते ॥ २६ ॥</l>
</lg></b>
<b><lg>
<l>येषामर्थेषु सामान्यं न सम्भवति तैः पुनः ।</l>
<l>उच्यते केवला व्यक्तिराकाशादिपदैरिव ॥ २७ ॥</l>
</lg></b>
<b><lg>
<l>एवं डित्थादिशब्दानां संज्ञात्वविदितात्मनाम् ।</l>
<l>अभिधेयस्य सामान्यशून्यत्वाद्‍व्यक्तिवाच्यता ॥ २८ ॥</l></lg></b> (न्यायमं.)
<b><lg>
<l>ये पुनः कल्पितानेकभेदवृत्तिं प्रचक्षते ।</l>
<l>वाच्यं तत्रापि सामान्यमतीव ग्रहिलास्तु ते ॥ २९ ॥</l>
</lg></b>
<b><lg>
<l>न हि डित्थत्वसामान्यं दृश्‍यते गगनत्ववत् ।</l>
<l>कल्पनायाश्‍च ना(नो) भूमिः काचिदस्ति विपश्‍चिताम् ॥ ३० ॥</l></lg></b> (न्यायमं.) इति ॥
<p>(<b>आकृतिपदार्थवादः</b>)</p>
<p>आकृतिरेव पदार्थ इति <b>विन्ध्यवासि</b>मतगन्धीयाः ।</p>
<b><lg>
<l>तत्राकृतिपदेनेह संस्थानमभिधीयते ।</l>
<l>लोके शास्त्रे च दृष्टत्वान्न जातिर्जैमिनीयवत् ॥ ३१ ॥</l></lg></b> (न्यायमं.)

<pb n="314"/>
<p>लोके यथा '<b>यत्राकृतिस्तत्र गुणा वसन्ति</b>' इति । शास्त्रे यथा— '<b>आकृतिग्रहणा
जातिर्लिङ्गानां च न सर्वभाक्</b> ॥' (मभा. ४.१.६३) इति ॥</p>
<p>उभयत्रापि चाकृतिशब्देनावयवसन्निवेशविशेष उच्यते (न्यायमं.) । वृद्धाश्‍च
व्यवहरन्ति यत्रार्थे यत्पदं प्रयुञ्जते त तस्यार्थो भवति । तत्र यदेष गोशब्दः
सास्‍नादिमति प्रयुज्यते न केसरादिमति, तदयमसाधारणसन्निवेशविषयतां द्योतयति ।</p>
<p>प्रत्यक्षविषये च गौरित्यादिपदं प्रयुज्यते । प्रत्यक्षं चाकृतिविषयम् ।
अश्वपिण्डसन्निवेशाद्धि विलक्षणो गोपिण्डसन्निवेश इन्द्रियेण प्रतीयते । तत्कृतमेव च
वस्तूनामितरेतरवैलक्षण्यम् । अतः प्रत्यक्षविषये गौरित्यादिपदं प्रवर्तमानमाकृतावेव
प्रवर्तितुमुत्सहते । अपि च 'श्‍येनचितं चिन्वीते'ति न जातिश्‍चीयते, न व्यक्तिः, अपि
तु आकृतिरेव । प्रदीपप्रवाहादीनां च शब्दानामाकृतिरेवार्थोऽभ्युपेयः । न ह्येषामर्थेषु
व्यवस्थितं जातिरूपं व्यक्तिरूपं वा समस्ति । यदि चाकृतिश्शब्दार्थो व भवेत्, कथमिव
गवादिशब्दैः गवाद्याकारमेव ज्ञानं जन्येत? अपि (च) 'तानेव शाटकानाच्छादयामो
ये पाटलिपुत्रे, तानेव शालीन्भुञ्ज्महे ये मधुरायाम्' (मभा.१.१.२) इति योऽयमेवंप्रकारो
व्यवहारः, स आकृतावेव पदार्थे सङ्गच्छते । यच्च व्रीह्यादेर्मुख्यस्याभावे नीवारादिभिः
प्रतिनिधिभिः कर्म समाप्यते तदाकृतेः अशब्दार्थत्वे समापितमप्यङ्गहीनत्वादफलमेव
प्राप्‍नोति; नीवारादौ व्रीह्यादिजातिव्यक्‍त्योरभावात् । यश्‍चायमर्चादिप्रतिकृतौ
वासुदेवादिशब्दप्रयोगः, सोऽप्याकृतावेव पदार्थे युज्यते । किंचात्यनतमदृष्टेष्वप्यर्थेषु
शब्दाद् आकारविषयः प्रत्यय उपजायमानो दृश्‍यते । तद्यथा— इन्द्रः स्कन्दो वैश्रवण
इति । तच्चाकृतेरेव शब्दार्थत्वे उपपद्यते । सम्बन्धग्रहणं चास्य जातिवदुपपत्स्यते,
समस्तगवीष्वपि गोसंस्थानस्यैकरूपत्वात् । मुख्यगौणभावे तु प्रसिद्धिरप्रसिद्धिश्‍च
नियामिका भविष्यति । प्रोक्षणादिक्रिया शुक्‍लादिगुणयोगश्‍च व्यक्तिद्वारा
आकृतेरुपपत्स्यते । न चामूर्तत्वादाकृतेरक्रियाङ्गत्वं, अमूर्तानामपि गुणकर्मणां
क्रियाङ्गत्वात् । अरुणया क्रीणाति, अभिक्रामं जुहोतीति । किंच—</p>
<b><lg>
<l>यथाभूतेन्द्रियोत्पाद्यमात्मकर्तृकमिष्यते ।</l>
<l>तथा तल्लक्षितव्यक्तिसाध्यं तत्साध्यमुच्यते ॥ ३२ ॥</l></lg></b> (न्यायमं.)
<p>तस्मादाकृतिः पदार्थ इति ।</p>

<pb n="315"/>
<p>कथं तर्ह्याचार्याणां मतविरोधो जातिर्व्यक्तिराकृतिश्‍च पदार्थ इति? गवादि—
शब्दैस्तद्वतोऽभिधानात् ।</p>
<p>ननु कोऽयं तद्वान्नाम्? तदस्यास्तीति तद्वानिति विशेष एवाकार—
सामान्यवानुच्यते । विशेषवाच्यत्वे चानन्त्यव्यभिचारौ तदवस्थौ । सामान्यं च
शब्देनानुच्यमानं नोपलक्षणं भवति । उभयाभिधाने च शब्दास्यातिभार इत्युक्तम् ।</p>
<p>उच्यते नेदंतया निर्दिश्‍यमानः शाबलेयादिर्विशेषस्तद्वान् । न च सर्वः
त्रैलोक्‍यवर्तिव्यक्ति व्रातः तद्वान्, किन्तु सामान्याश्रयः कश्‍चिदनुल्लिखित—
शाबलेयादिविशेषः तद्‍वानित्युच्यते । सामान्याश्रयत्वाच्च नानन्त्यव्यभिचार—
योस्तत्रावकाशः । न च विशेषणमभिधाय विशेष्यमभिदधाति शब्द इत्युपगच्छामो,
येनैनमतिभारेण पीडयेम । सामान्याश्रयत्वमात्रे सङ्केतग्रहणात् तावन्मात्रं वदतः शब्दस्य
कोऽतिभारः? किंच—</p>
<b><lg>
<l>प्रत्यक्षं न च निष्कृष्टजात्यंशपरिनिष्ठतम् ।</l>
<l>तद्‍गोचरप्रवृत्तश्‍च शब्दस्तत्कथयेत् कथम् ॥ ३३ ॥</l>
</lg></b>
<b><lg>
<l>युगपन्ननु संवित्तिर्विशेषणविशेष्ययोः ।</l>
<l>प्रत्यक्षेऽपि न दृष्टैव न च युष्माभिरिष्यते ॥ ३४ ॥</l>
</lg></b>
<b><lg>
<l>कार्यकारणभावो हि तद्धियो भवतां मते ।</l>
<l>तस्माद् विशेषणे जातौ पूर्वमिन्द्रियजा मतिः ॥ ३५ ॥</l>
</lg></b>
<b><lg>
<l>पदादपि तदायत्तसम्बन्धज्ञप्‍त्यपेक्षिणः ।</l>
<l>तत्रैव बुद्धिरित्येवं न व्यक्तेरपि वाच्यता ॥ ३६ ॥</l></lg></b> (न्यायमं.)
<p>उच्यते, प्रत्यक्षे तावद्‍द्वयोरपि विशेषणविशेष्ययोः इन्द्रियविषयतासामान्ये
संयुक्तसमवायादिन्द्रियं प्रवर्तमानं विशेषणवद्‍‌विशेष्यमपि विषयीकरोति । न च सामान्यं
प्रत्यक्षं विशेषोऽनुमेय इति व्यवहारः । एवं हि गुणमात्रग्राहिणीन्द्रिये गुणिनोऽनुमेयत्वं
स्यात् । न चैवमस्ति । तस्माद् विशेष्यपर्यन्तं प्रत्यक्षं, तथा पदमपि तत्तुल्यविषयं न
सामान्यमात्रनिष्ठमिति युक्तम् । यत्त <b>'सामान्यांशादपोद्धत्य पदं सर्वं प्रवर्तते</b> ॥ ३७ ॥ (न्यायमं.)
इति केवलव्यक्‍त्यभिधाने सत्यानन्त्यव्यभिचारभयादुच्यते । तद्‍वदभिधाने तु न
तदुभयमस्तीति न शुद्धजात्यभिधेयतया शब्दव्यापारः सङ्कोचनीयः ।</p>
<p>ननु सर्वात्मना प्रत्यक्षतुल्यविषयश्‍चेच्छब्दः प्रतिपत्तिसाम्यं प्रसजेत ? न च
शब्दादिन्द्रियाच्च तुल्ये प्रतिपत्ती भवतः । तदुक्तम्— (वाप. २.४.१९, न्यायमं.)</p>

<pb n="316"/>
<b><lg>
<l>अन्यथैवाभि(ग्‍नि)संबन्धाद् दाहं दग्धो हि मन्यते ।</l>
<l>अन्यथा दाहशब्देन दाहार्थस्संप्रतीयते ॥ ३८ ॥</l>
</lg></b>
<p>उच्यते — परिहृतमेतत् सकलविशेषग्रहणाग्रहणाभ्यां प्रतिपत्तिविशेषसिद्धेः ।
नैतावता सामान्यमात्रनिष्ठः शब्दो भवति । अपि च निष्कृष्टसामान्यांशवचनत्वे गोशब्दाद्
गोत्वशब्दाच्च तपल्ये प्रतिपत्ती स्याताम् । गौः शुक्‍ल इतिवच्च गोत्वं शुक्‍लमिति बुद्धिः
स्यात् । चातुर्वर्ण्यादिवच्च स्वार्थ एव गोशब्दाद् भावप्रत्ययस्त्वतलादिः स्यात् ।</p>
<p>अथ मन्येथाः आक्षिप्‍तव्यक्तिकां जातिं गोशब्दो वक्ति, भावप्रत्ययान्तस्तु
निष्कृष्टामिति, तदनुपपन्नम्; अनाक्षिप्‍तव्यक्तिकायाः क्‍वचिदपि जातेरदर्शनात् । अथ
गोशब्दश्रवणवेलायां न व्यक्तिसंस्पर्शशून्या जातिरवगम्यते । भावप्रत्ययान्ते तु गोशब्दे
श्रुते तच्छून्या शुद्धासौ प्रतीयत इति ।</p>
<p>यद्येवमागतोऽसि मदीयं पन्थानम्, आश्रयवती चेज्जातिरुच्यते जात्याश्रय उक्त
एव भवति; नान्यथा हि साश्रयवत्युक्ता स्यात् । तदाश्रयपरिहारेणाश्रयिसामान्य—
मात्रविवक्षायां त्वतलादयः प्रयुज्यन्ते । तथा चाहुः 'यस्य गुणस्य हि भावाद्‍द्रव्ये शब्द—
निवेशस्तदभिधाने त्वतलौ' (मभा. ५.१.११९) इति । गुणस्य भावाद्‍द्रव्ये शब्दनिवेश
इत्यस्मत्पक्षसाक्षीण्यक्षराणि । सामानाधिकरण्यं च तत्रैवोपपद्यत इत्युक्तमेव । तस्मात्</p>
<b><lg>
<l>यथा विध्यन्तपर्यन्तो वाक्‍यव्यापार इष्यते ।</l>
<l>तथैव व्यक्तिपर्यन्तः पदव्यापार इष्यताम् ॥ ३९ ॥</l></lg></b> (न्यायमं.)
<p>अनुपरतव्यापार एव शब्दे तदवगमात्—(न्यायमं.)</p>
<b><lg>
<l>येनान्विताभिधानं च पदानामभ्युपेयते ।</l>
<l>सुतरां तेन वक्तव्या व्यक्‍त्यन्तं तावतो मतिः ॥ ४० ॥</l>
</lg></b>
<b><lg>
<l>न हि व्यक्त्यनपेक्षाणां जातीनामितरेतरम् ।</l>
<l>अन्वयोऽनन्वितानां च नाभिधानमिति स्थितिः ॥ ४१ ॥</l>
</lg></b>
<b><lg>
<l>गङ्गायां घोष इत्यादौ यथा सामीप्‍यलक्षणा ।</l>
<l>नैवं गौश्‍शुक्‍ल इत्यादौ विद्यते व्यक्तिलक्षणा ॥ ४२ ॥</l>
</lg></b>
<b><lg>
<l>प्रयोगप्रतिपत्तिभ्यां वृद्धेभ्योऽध्यवसीयते ।</l>
<l>तस्माद् गवादिशब्दानां तद्‍वानर्थ इति स्थितम् ॥ ४३ ॥</l>
</lg></b>
<b><lg>
<l>सर्वेषु च प्रयोगेषु गां दोग्धीत्येवमादिषु ।</l>
<l>तद्वतोऽर्थक्रियायोगात् तस्यैवाहुः पदार्थताम् ॥ ४४ ॥</l>
</lg></b>

<pb n="317"/>
<b><lg>
<l>पदं तद्‍वन्तमेवार्थमाञ्जस्येनाभिजल्पति ।</l>
<l>न च व्यवहिता बुद्धिर्न च भारस्य गौरवम् ॥ ४५ ॥</l>
</lg></b>
<b><lg>
<l>सामानाधिकरण्यादिव्यवहारश्‍च मुख्यया ।</l>
<l>वृत्त्योपपद्यमानस्सन्नन्यथा योजयिष्यते ॥ ४६ ॥</l>
</lg></b>
<p>तदिदमुक्तं भगव<b>ताक्षपादेन</b>, 'व्यक्त्याकृतिजातयस्तु पदार्थ' (न्यायसू. २.२.६५)
इति । तुशब्दो विशेषार्थः; किं विशेष्यते? गुणप्रधानभावस्यानियमेन शब्दार्थत्वम् ।
अतः स्थितेऽपि तद्वतो वाच्यत्वे क्‍वचित्प्रयोगे जातेः प्राधान्यं व्यक्तेरङ्गभावः, यथा
गौः पदा न स्प्रष्टव्येति सर्वगवीषु प्रतिषेधोऽवगम्यते । क्वचिद्‍व्यक्तेः प्राधान्यं
जातेरङ्गभावः, यथा गां मुञ्च गां बधानेति नियतां कांचिद्‍व्यक्तिमुद्दिश्‍य प्रयुज्यते ।
क्‍वचिदाकृतेः प्राधान्यं व्यक्तेरङ्गभावः, जातिस्तु नास्त्येव । यथा पिष्टमय्यो गावः
क्रियन्तामिति, तत्सन्निवेशचिकीर्षया प्रयोग इति । गुणशब्दास्तु केचित् स्वजात्यवच्छिन्नं
गुणमभिधाय तावत्येव विरमन्ति । केचित्तु 'गुणमभिधाय द्रव्यमप्याक्षिपन्ति ।'
तत्सामानाधिकरण्ये प्रयोगदर्शनात् । तद्यथा—</p>
<b><lg>
<l>गुणैकनियतास्तावद् गन्धरूपरसादयः ।</l>
<l>गन्धत्वादिव्यवच्छिन्नगन्धादिगुणवाचिनः ॥ ४७ ॥</l>
</lg></b>
<b><lg>
<l>तेषां न द्रव्यपर्यन्ता वृत्तिः क्‍वचन दृश्‍यते ।</l>
<l>न गन्धः पद्ममित्यस्ति सामानाधिकरण्यधीः ॥ ४८ ॥</l>
</lg></b>
<b><lg>
<l>गुणं शुक्‍लादिशब्दास्तु कथयन्तस्तदाश्रयम् ।</l>
<l>द्रव्यमप्याक्षिपन्त्येव शुक्‍लोऽश्व इति दर्शनात् ॥ ४९ ॥</l>
</lg></b>
<b><lg>
<l>क्रियाशब्दास्तु विविधाः केचित्कर्तरि कर्मणि ।</l>
<l>करणे च प्रयुज्यन्ते केचिद्भावेऽवधावपि ॥ ५० ॥</l>
</lg></b>
<b><lg>
<l>कर्त्रादिवचनास्तावन्निमित्तीकृत्य कांचन ।</l>
<l>क्रियां तद्योगिनि द्रव्ये वर्तन्ते पाचकादयः ॥ ५१ ॥</l>
</lg></b>
<b><lg>
<l>यत्रापि तत्क्रियायोगस्तदानीं नोपलभ्यते ।</l>
<l>तत्रापि योग्यतां दृष्ट्वा शब्दं सन्तः प्रयुञ्जते ॥ ५२ ॥</l>
</lg></b>
<b><lg>
<l>अन्ये पूर्वापरीभूतस्वभावपरिहारतः ।</l>
<l>सिद्धरूपतया प्राहुः शूब्दाः पाकादयः क्रियाम् ॥ ५३ ॥</l>
</lg></b>

<pb n="318"/>
<b><lg>
<l>अन्यत्प्रवृत्तौ शब्दस्य निमित्तमवगम्यते ।</l>
<l>अभिधेयं ततश्‍चान्यदित्ययं प्रथमः क्रमः ॥ ५४ ॥</l>
</lg></b>
<p>पाचकादिशब्दांनां हि प्रवृत्तिनिमित्तं क्रिया । अभिधेयास्तु कर्त्रादयः ।</p>
<b><lg>
<l>क्‍वचित् पुनर्यदेवास्य स्यात् प्रवृत्तिनिबन्धनम् ।</l>
<l>तस्यैव वाच्यता भावप्रत्ययान्तपदेष्विव ॥ ५५ ॥</l>
</lg></b>
<b><lg>
<l>इतीयं लेशतस्तावन्नाम्‍नां वृत्तिरुदाहृता ।</l>
<l>आख्यातानां तु वाच्योऽर्थः पुरस्तादुपवर्णितः ॥ ५६ ॥</l>
</lg></b>
<b><lg>
<l>उपसर्गनिपातानां नाम्‍नामप्यविभागतः ।</l>
<l>प्रयोगप्रतिपत्तिभ्यामनेकोऽर्थोऽवगम्यते ॥ ५७ ॥</l>
</lg></b>
<b><lg>
<l>उपसर्गवशाद्‍धातुरर्थान्तरविलासकृत् ।</l>
<l>विहाराहारसंहारप्रहारपरिहारवत् ॥ ५८ ॥</l>
</lg></b>
<b><lg>
<l>अन्वयव्यतिरेकाभ्यां तदर्थोऽभ्यवगम्यते ।</l>
<l>तदागमे तत्प्रतीतेस्तदभावे तदग्रहात् ॥ ५९ ॥</l>
</lg></b>
<b><lg>
<l>अयमस्य पदस्यार्थ इति किं चिन्तितेन वा ।</l>
<l>योऽर्थः प्रतीयते यस्मात् स तस्यार्थ इति स्थितिः ॥ ६० ॥</l></lg></b> (न्यायमं.)
<p>(<b>१२. <emph>वाक्‍यार्थः</emph></b>)</p>
<p><b>वाक्‍यार्थस्त्रिधा — १. भावना, २. विधिः, ३. प्रतिभा</b> च ।</p>
<p>(<b>१. भावना</b>)</p>
<p><b>तत्रन्योत्पादानुकूलो भवन्तं प्रयुञ्जानः पुरुषव्यापारः करोत्यर्थो भावनेत्युच्यते ।</b></p>
<p>अनवच्छिन्नश्‍चानुष्ठातुमशक्‍य इति सान्निध्यात् समानपदोपात्तं धात्वर्थ—
मवच्छेदकत्वेनापेक्षते । स चौदनं पचतीत्यादौ समानपदोपात्तत्वेऽप्ययोग्यत्वेन
साध्यत्वात् प्रच्युतः करणांशोऽभिनिविशमानः प्रधानक्रियामोदनफलिकां निष्पादयति ।
करणं च केवलमसाधकतमत्वात् क्‍वचिदपि क्रियां निष्पादयन्नोपलब्धम् ।
अतस्तत्साधकतमत्वसिद्धये काष्ठादीतिकर्तव्यतानुप्रवेशः, फलानुप्रवेशस्तु तदुद्देशेनैव
भावनायाः प्रवृत्तेः । अतः फलकरणेतिकर्त्तव्यतावच्छेदात् किं केन कथमित्यपेक्षिणी
त्र्यंशपरिपूर्णा भावना भवति । तत्र देवदत्तः काष्ठैः स्थाल्यामोदनं पचतीत्यादौ ओदनं
फलं, पाकः करणं, काष्ठादिकारकचक्रमितिकर्तव्यता इति । तदुक्तम् —</p>

<pb n="319"/>
<b><lg>
<l>ओदने साध्यमाने हि पाकः करणमिष्यते ।</l>
<l>स्थाल्यग्‍निचुल्लीकाष्ठानामितिकर्तव्यता मता ॥ ६१ ॥</l>
</lg></b>
<p>स च प्रयत्‍नपरिस्पन्दात्मौदासीन्यप्रच्युत्युपलक्ष्यमाणः पुरुषव्यापारः करोत्यर्थो
भावना । कथं तर्हि काष्ठानां करणत्वम्? धात्वर्थस्य क्रियात्वात्; भावनायां तु
धात्वर्थस्य करणत्वात्; करणविभक्‍त्युपादाने च प्रधानान्तरेण सम्बन्धायोगात् ।</p>
<p>उच्यते— 'भावनासंबन्धाद्‍धात्वर्थोऽपि पूर्वापरीभूतो भावनात्मावगम्यत' इति
तदपेक्षया काष्ठानां करणत्वम् । अतः स्थितमेतत्— '<b>त्र्यंशपरिपूर्णा भावना वाक्‍यार्थ</b>' इति ।</p>
<p>(<b>२. विधिः</b>)</p>
<p><b>प्रवृत्तिनिवृत्त्योर्विधायकोऽर्थवादादिभिरुपक्रियमाणो लिङ्लोट्तव्यादिवाच्यः
शब्दव्यापारो विधिः ।</b></p>
<p>तेन हि भावनायां पुरुषः प्रवर्त्यते निवर्त्यते वा । यथा यावज्जीवमग्‍निहोत्रं
जुहुयात्, ब्राह्मणं न हन्यात्, प्रैषाननुब्रूहि, मापभाषस्व होतुः, अष्टकाः कर्तव्याः
(शाभा. १.३.१), सुरा न पातव्या, पितरो वन्दनीयाः, गुरवो नावमान्याः, शिवं ते
भूयात्, मा त्वा श्‍येन उद्‍वधीदिति । स च सर्ववाक्‍यानामर्थः; सर्वं हि वाक्‍यं विधि
/?/निषेधयोरेव पर्यवस्यति । यत्रापि च लिङादयो न श्रूयन्ते तत्रापि विधिनिषेधपरतया
सर्ववाक्‍यानां वाक्‍यशेषभूतास्तेऽवगम्यन्ते । तद्यथा— 'इह देशे सुभिक्षमित्युक्तेऽत्रैव
स्थातव्यं, मध्याह्नो वर्तत इत्युक्ते इहैव भोक्तव्यं, सचोरः पन्था इत्युक्ते न गन्तव्यं,
ग्राहाः सरित्यस्यामित्युक्ते न स्‍नातव्यमिति प्रतीयते । किं च महाकाव्यैरपि
रामायणादिभिरिदमेव व्युत्पाद्यते— 'रामस्य पितुराज्ञां पालयतो वननिवासिनोऽपि
तथाविधोऽभ्युदयः संवृत्तः, रावणस्य परदारानभिलष्यतस्त्रैलोक्‍यविजयिनोऽपि
तथाविध उच्छेदः; तस्मात् पितुराज्ञां पालयेत्, परदारान्नाभिलष्येत्, रामवद् वर्तेत न
रावणवदिति ।</p>
<p>नन्वाख्यातवाच्यत्वेन भावनैव विधिरित्युक्तं भवति । कथं च तत्रैव तस्य
प्रवर्तकत्वं, स्वात्मनि क्रियाविरोधात्? तन्न, शब्दार्थभेदेन भावनाया द्वैविध्यात् । तदुक्तम्—</p>
<b><lg>
<l>अभिधाभावनामाहुरन्यामेव लिङादयः ।</l>
<l>अर्थात्मभावना त्वन्या सर्वाख्यातेषु गम्यते ॥ ६२ ॥ (त.वा. २.१.१)</l>
</lg></b>

<pb n="320"/>
<p>तत्र शब्दभावना प्रेरणात्मिका शब्दस्याभिधेया विधेया च । तदुक्तम्— 'अभिधत्ते
करोति च' इति । सा त्वर्थभावनांशद्वयविषया, न फलांशविषया । तदुक्तम्—</p>
<b><lg>
<l>फलांशे भावनायाश्‍च प्रत्ययो न विधायकः ।</l>
<l>अभिदध्युः स्वशक्‍त्या हि विधिमात्रं लिङादयः ॥ ६३ ॥</l></lg></b> (त.वा.२.१.१)
<p>तस्याश्‍च 'किं केन कथम्' इत्यपेक्षायामर्थभावनाविषया पुरुषप्रवृत्तिः फलांशः,
प्रेरणाज्ञानं करणांशः, अर्थवादादय इतिकर्तव्यतांश इति त्र्यंशपरिपूर्णत्वम्; सा च
फलकरणयोः साध्यसाधनभावमज्ञातं गमयन्ती गमकत्वात् प्रमाणं भवति । ननु च</p>
<b><lg>
<l>विधिलक्षणमेतावदप्रवृत्तप्रवर्तनम् ।</l>
<l>अज्ञातज्ञापनं ह्येवं सर्वोऽपि हि विधिर्भवेत् ॥ ६४ ॥</l></lg></b> (न्यायमं.)
<p>तथा हि— (श्‍लोकवा. ५.१२—१३)</p>
<b><lg>
<l>साध्यसाधनसम्बन्धः सर्वाख्यातेषु विद्यते ।</l>
<l>सर्ववाक्‍येषु चाख्यातं तेनाकाङ्क्षानिवर्तनात् ॥ ६५ ॥</l>
</lg></b>
<p>न च साध्यसाधनभावावगममन्तरेण प्रवर्तकत्वं न सिद्ध‍यतीति साध्य—
साधनभावावगतिरवश्‍यकल्पनीया । प्रेरणाज्ञानजनकत्वेनैवास्य प्रवर्तकत्वात् । किमित्यसौ
निष्फले व्यापारे प्रवर्तत इति चेद्, विधित एतेति ब्रूमः । स हि सफले निष्फले
वा व्यापारे पुरुषं प्रवर्तयत्येव । यच्च पुरुषेष्वप्रवर्तमानेष्वपि प्रामाण्यं तदपरिहार्यमेव ।
कल्पिते हि फले वैषयिकसुखद्वेषिणो वीतरागा न प्रवर्तन्ते, प्रवृद्धतररागास्तु न
निवर्तन्त इति (न्यायमं.) ।</p>
<p>उच्यते 'यजेत स्वर्गकाम' इत्यादौ विधिर्भावनायां पुरुषं प्रवर्तयति ।
भाव्यनिष्ठस्वभावको व्यापारो भावना । सा च साध्यादिस्वरूपरित्यक्ता निरुपपत्तिकैव
स्यात् । साध्यत्वं च समानपदोपादानसन्निधिवशाद् धात्वर्थस्याहोस्विदिष्यमाणतया
कामिपदोपात्तस्य स्वर्गादेः स्यादिति संशये योग्यत्वात् स्वर्गस्यैव, न धात्वर्थस्येति ।
तदुक्तम्— (श्‍लोकवा. ५.१४—१५)</p>
<b><lg>
<l>विधावनाश्रिते साध्यः पुरुषार्थो न लभ्यते ।</l>
<l>श्रुतस्वर्गादिबाधेन धात्वर्थः साध्यतां व्रजेत् ॥ ६६ ॥</l>
</lg></b>
<b><lg>
<l>विधौ कृतमतिक्रम्य स्वर्गादेः साध्यतेष्यते ।</l>
<l>तत्साधनस्य धर्मत्वमेवं सति च गम्यते ॥ ६७ ॥</l>
</lg></b>

<pb n="321"/>
<p>धर्मे ह्यदृष्‍टविषये चोदनैव प्रमाणम् । चोदनैव हि भूतं भवन्तं भविष्यन्तं सूक्ष्मं
व्यवहितं वाऽर्थमवगमयितुं शक्नोति, नान्यत् किंचनेन्द्रियमिति (शाभा. १.१.२)
एतेनापौरुषेयत्वेन यथार्थप्रतिपादकाप्‍तप्रणीतत्वेन वा निरस्तदोषांशस्य बाधकप्रत्यय—
रहितस्य वैदिकस्य लौकिकस्य च वाक्यस्यौत्सर्गिकं प्रामाण्यमुक्तं भवतीति
विधिर्वाक्यार्थ इति ।</p>
<p><b>(३. प्रतिभा)</b></p>
<p><b>स्वं स्वमर्थमभिधायोपरतेषु पदेषु पदार्थप्रतिपत्त्यनन्तरमुपजायमाना इदं
तदिति अव्यपदेश्यानुपदेशसिद्धा हिताहितप्राप्‍तिपरिहारहेतुः प्रवृत्त्यनुकूला
बुद्धिः प्रतिभा ।</b></p>
<p>तथा हि— पदनिबन्धनानां पदावयवनिबन्धनानां च अर्थप्रत्यवभासमात्राणां
विच्छेदेन प्रवृत्तौ पदार्थैः क्रमेण गृह्यमाणैराहितसंस्कारासु बुद्धिषु सर्वार्थप्रत्यवभास—
संसर्गानुगृहीता प्रत्यस्तमितभेदप्रत्यवभासा प्रवृत्तिफलप्रसवानुमेयाभिन्नजातीयैव प्रतिभा
प्रत्यात्मं विवर्तते । यथा मन्दविषरसादिषु भिन्नानां द्रव्याणां पूर्वमदृष्‍टांशसंसर्गात्
प्राप्‍तपरिपाकानां मदमरणसुवर्णादिरर्थक्रिया दृश्यते, तथा प्रतिपदं भिन्नानां
शब्दानामुच्चारणेष्वदृष्‍टा, पुनः क्रमेणाविच्छिन्नानामुच्चारणे तासु तासु
इतिकर्तव्यतास्वनुकूला प्राणिनां प्रतिभोपजायमाना दृश्यते । अयं च अस्या
भावनादिभ्यो विशेषः । यावत् किमत्र मया कथितं प्रतिपन्नमर्थरूपं वा परेण
कथमनुसन्धीयत इति न विचार्यते, तावदनाख्येयेन उपायेन पूर्वोत्तरानुसन्धानमेषां
प्रकल्पयति । प्रत्यक्षानुमानविषयेऽपि यावत् पूर्वापरप्रत्यवमर्शः शब्दोल्लेखवान्
प्रतिभया न क्रियते, तावत् प्रत्यक्षमनुमानं वा स्वकार्यं न प्रसाधयति ।
प्रतिभोपगृहीतानि सर्वप्रमाणानि प्रमाणतां लभन्ते ।</p>
<b><lg>
<l>प्रतिभालोचनो हि लोक इतिकर्तव्यतासु प्रवर्तते ॥ ६८ ॥</l>
</lg></b>
<p>ननु च न प्रतिभा वाक्यार्थः, यतो बालानां स्तन्यपानादिषु, हंसानां
क्षीरनीरविवेचने, जन्त्वादीनां कुलायादिकरणे, जातमात्राणामेव पशुमृगसरीसृपा—
दीनामुदकसन्तरणे, सुप्‍तानां च प्रबोधादौ, कुमार्याश्‍च श्वो मे भ्राता आगमिष्यतीति
ज्ञाने स्वभावतो वाक्यश्रवणमन्तरेणापि प्रतिभोपजायमाना दृश्यते । तथा कालविशेषात्
पुंस्कोकिलानां स्वरविकारे, अभ्यासविशेषात् रत्‍नादि परीक्षकाणां तद्दोषगुणज्ञाने,
अदृष्‍टाद् रक्षःपितृपिशाचादीनां परावेशान्तर्धानादौ, योगाद् योगिनां पराभिप्रायावगतौ,
﻿
<pb n="322"/>
बाह्येन्द्रियवृत्तिनिरोधाद् वसिष्‍ठादीनामतीन्द्रियज्ञाने, कृष्णद्वैपायनाद्यनुध्यानात् सञ्जयादीनां
दूरदर्शनश्रवणादौ, कारणान्तरेभ्योऽपि प्रातिभमुपलभ्यते ।</p>
<p>उच्यते— यथैव साक्षात् पुरुषोपदिष्‍टवाक्यादर्थक्रियासु शब्दव्यापारेणोपसंहृता
प्रतिपत्तॄणां प्रतिभा विवर्तते, तथैव बालादीनां स्तन्यपानादिषु पूर्वशब्दभावनानुगमाद्
वाक्यार्थप्रतिपत्तृभिरविशिष्‍टैव प्रतिभोपजायते । येषामपि च अप्रसिद्धशब्दनिबन्धनो
व्यवहारः, तेऽपि हस्त्यश्वादयोऽपि जन्मान्तरीयशब्दभावनावशात् प्रत्युत्पन्नशब्दप्रत्ययाः
प्रतिभामनुगच्छन्तः सर्वमारभन्ते । पूर्वशब्दभावनानुगमाच्च स्वबीजानामाभिमुख्येऽपि
प्रकृष्‍टशब्दव्यापारे कोकिलादीनां स्वरविकारादौ प्रतिभोपजायते । पूर्वजन्मजनित—
शब्दश्रवणसंस्कारोद्‍बोधकानि त्वन्यानि कालाभ्यासादृष्‍टयोगध्यानानुध्यानादीनि
साधनानि (वाप. २.१५२)। इयांस्तु विशेषः — 'क्‍वचित् वाक्यमुच्चरितमात्रमेव
तमव्यपदेश्यमसत्त्वभूतं प्रतिभापदाभिधेयं स्वार्थं प्रकाशयति । क्‍वचित्तु
चिरव्यवहितमपि विशिष्‍टप्रतिभाबीजभावनानिवेशान्नमित्तान्तरसान्निध्ये तदेव वाक्यं
परम्पर्येण प्रतिभाख्यं स्वार्थमाविर्भावयतीति प्रतिभा वाक्यार्थ इति ॥</p>
<p><b>(क्रियायाः पदार्थत्वं भावनायाश्‍चापदार्थत्वम्)</b></p>
<p>ननु च क्रियापि नाम वाक्यार्थो विद्यते, सोऽपि वक्तव्यो भवति ।</p>
<p>नैवम् । पदार्थः क्रिया, न वाक्यार्थः । पदार्थानां तु मिथाः संसर्गे
यदाधिक्यमुपजायते स वाक्यार्थः । तदाह—(मभा. २.३.४६) <b>'यदत्राधिक्यं वाक्यार्थः
स'</b> इति । <b>स कदाचित् पुरुषव्यापाररूपो भावनेति, कदाचित् शब्दव्यापाररूपो
विधिरिति, कदाचिद् बुद्धिव्यापाररूपः प्रतिभेति ।</b></p>
<p>ननु च भावनापि पदार्थ एव धातोर्वा प्रत्ययाद् वा गम्यमाना पदार्थत्वं न
व्यभिचरति ।</p>
<p>अथैवमुच्यते — न पदार्थमात्रं भावना, अपि तु परिदृश्यमानपूर्वापरीभूत—
विध्यादिभावार्थस्वरूपातिरिक्तः पुरुषव्यापारः, सोऽपि 'धातुवाच्यत्वे प्रत्ययवाच्यत्वे वा
न पदार्थत्वमतिक्रामति' (न्यायमं.)।</p>
<p>उच्यते— 'यजेत' इत्यादौ प्रकृत्यर्थः क्रियारूपो यागादिः, प्रत्ययार्थः प्रेरणारूपो
विध्यादिः, न चैतदतिरिक्तो भावनाख्यः कश्‍चिदपि पुरुषव्यापारो दृश्यते । न च
भावनावाचिनीं काञ्चिदपि विभाक्ति लिङादिमिव विध्यादौ स्मरति <b>पाणिनिः</b> । मैवम्—</p>
﻿
<pb n="323"/>
<b><lg>
<l>आस्तां विधिपदं तावद् वर्तमानापदेशिनः ।</l>
<l>शब्दाद् यजन इत्यादेर्भावना सावगम्यते ॥ ६९ ॥</l></lg></b> (न्यायमं.)
<p>पचत इत्यादेर्हि यथा पाकादिर्धात्वर्थः प्रतीयते तथा कर्तृव्यापारः करोत्यर्थोऽपि,
पाकाद्युपरञ्जकाभावेऽपि१ तत्प्रतीतेरनपायात् । यथा हि औपगवः, कापटवः, औपमन्यव
इति उपगुप्रभृतीनामावापोद्वापयोरपि 'तस्यापत्यम्' (४.१.९२) इति प्रत्ययार्थोऽनुवर्तते,
तथा पचति, पठति, गच्छतीत्यादावपि करोत्यर्थोऽनुवर्तमानो दृश्यते । तथा हि— यदा
पचतीत्याख्यातपदस्य पदार्थो व्याचिख्यासितो भवति, तदा पाकं करोतीति वाक्यं
व्याख्यातारः प्रयुञ्जते । तत्र पाकशब्देन द्वितीयान्तेन साध्यं प्रकृत्यर्थं कर्तृव्यापारं२ तु
करोतीति पदेन व्याचक्षते । अपि च, किं करोति देवदत्त इति पृष्‍टास्सन्तो द्वये वक्तारो
भवन्तिपचती'ति, पाकमिति । तदिदमुभयरूपमप्युत्तरमेकार्थम्, अन्यथा न तेन प्रष्‍टा
प्रत्याय्येत । तस्मात् पाकं करोतीति पदद्वयस्य योऽर्थस्स एव पचतीत्येकपदस्येति ।</p>
<p>आह— न प्रत्ययात् कर्तृसड्ख्याव्यतिरेकेण धात्वर्थातिरिक्तो व्यापारः प्रतीयते,
प्रतीयते चेत् करोतीत्यत्रापि प्रतीयेत । तदुक्तम्—</p>
<b><lg>
<l>यथा पाकं करोतीति व्यवहारो विभागतः ।</l>
<l>तथा कारं करोतीति प्रतीतिर्नास्ति लौकिकी ॥ ७० ॥</l></lg></b> (न्यायमं.)
<p>तस्याः किं बीजमिति चेत् कृभ्वस्तीनां क्रियासामान्यवचनत्वम् । न च सामान्ये
सामान्यानि भवन्ति, यथा हि यजेत दद्याज्जुहुयादिति करोतिसामान्यमवगम्यते
नैवमस्ति भवतिकरोतीति ।</p>
<p>ननु च कथं करोत्यर्थः करोतिशब्दान्नावगम्यते?</p>
<p>न नावगम्यते; किंतु यागादिविशेषानवच्छिन्नो नानुष्‍ठानयोग्यो भवति ।</p>
<p>एवं तर्हि मा भूत् प्रत्ययार्थो भावना । प्रकृत्यर्थो भविष्यति । यथा हि
शाबलेयादीनामनुगतं गोरूपमवभासते व्यावृत्तं च शाबलेयादिरूपम्, एवं
यागादिकर्मणामनुगतं व्यापाररूपमवभासते । परस्परविभक्तं च यागादिरूपम् । तत्र
यदनुगतं करोतिसामान्यं सा भावना, यद् व्यावृत्तं यागादिकं स धात्वर्थः । यथा च
शाबलेयादेः पृथग्दर्शयितुं गोत्वमशक्यमेवं भावनापि यागादेः पृथग्दर्शयितुं न शक्यते ।</p>
<!-- NOTES pg=323!-->
१. रञ्जकाभावे = रञ्जकाद्युपजनाभावे राघवः ।
२. कर्तृव्यापारो प्रत्ययार्थं इति राघवः ।
﻿
<pb n="324"/>
तदुपरक्तत्वेन सर्वदोपलम्भात् । न चैतावतासौ नास्ति, नास्तितायां हि तस्याः किं
करोतीति अनवगतविशेष्य(ष)व्यापारप्रश्‍ने पचति पठतीत्युत्तरमनुत्तरमेव भवति । किंच—
<b><lg>
<l>औदासीन्यदशायां तु पुमान् येन प्रवर्तते ।</l>
<l>स यत्‍नो यागहोमादौ भावनेत्यभिधीयते ॥ ७१ ॥</l>
</lg></b>
<p>सा च सामान्यरूपापि न गोत्वादिवत् क्रियात्ववद् वा सिद्धतयावभासते, येन
विधेया न भवति । यद्येवम्—</p>
<b><lg>
<l>क्रियाविशेष एवासौ व्यापारो व्यापारो ज्ञातुरान्तरः ।</l>
<l>स्पन्दात्मकबहिर्भूतक्रियाक्षणविलक्षणः ॥ ७२ ॥</l></lg></b> (न्यायमं)
<p>क्रियायाश्‍च पदार्थत्वमिष्यत एव । ननु च पदार्थत्वेऽपि क्रियाया वाक्यार्थत्वमेव
न्याय्यम् ।</p>
<b><lg>
<l>यतः पदार्था वाक्यार्थभावमायान्ति संहताः ।</l>
<l>अपेक्षानुगुणान्योन्यव्यतिषङ्गविशेषिताः ॥ ७३ ॥</l></lg></b> (न्यायमं.)
<p>व्यतिषङ्गश्‍च प्रधानगुणभावे भवति ।</p>
<b><lg>
<l>साध्यं च साध्यमानत्वात् प्रधानमवगम्यते ।</l>
<l>क्रियातो नापरं तच्च वाक्यार्थोऽतः क्रियेष्यताम् ॥ ७४ ॥</l>
</lg></b>
<b><lg>
<l>यजेत दद्याज्जुहुयादधीयीतेति चोदितः ।</l>
<l>क्रियां साध्यतया वेत्ति तां च लोकोऽनुतिष्‍ठति ॥ ७५ ॥</l></lg></b>(न्यायमं.)
<p>यच्चाधिकारिपदं स्वर्गकाम इत्यादि तदपि भावनापेक्षितकर्तृसमर्पकत्वेन
सङ्गच्छते । अस्यां क्रियायामयं कर्ता, अनेनैषा क्रिया संपाद्येति । न चात्र क्रिया
प्राधान्यमुज्झति । न हि क्रिया कर्त्रर्था (न्यायम), कर्ता तु क्रियार्थः, स हि तां
निर्वर्तयन्नुपलभ्येत । शब्दोऽपि तथैवोपदिशति एष इदं कुर्यादिति । किमर्थं पुनरसौ
क्रियामनुतिष्‍ठतीति चेत् शब्दादेवेति ब्रूमः ।</p>
<b><lg>
<l>बुद्‍ध्वेदमेव भगवान् ददर्श खलु बादरिः ।</l>
<l>न द्रव्यगुणसंस्कारव्यतिरिक्तोऽस्ति शेषता ॥ ७६ ॥</l></lg></b> (भा.वि.)
<b><lg>
<l>वेदाद् गुरुनियोगाद्वा शासनाद्वा महीभुजः ।</l>
<l>न सचेताः क्रियां कांचिदनुतिष्‍ठति निष्फलाम् ॥ ७७ ॥</l></lg></b> (न्यायमं.)
﻿
<pb n="325"/>
<p>अथोच्यते 'शब्दप्रमाणका वयं यच्छब्द आह तदस्माकं प्रमाणम् (मभा.पस्प.)।
तर्हि स्वर्गकामपदमपि शब्द एव, तस्याप्यत्रान्वयो वक्तव्यः (न्यायमं.)।</p>
<p>ननु च कर्तृपदमेकं कर्ता च क्रियार्थ इति ।</p>
<p>नैवम् । न कर्तृपदं स्वर्गकाम इति, अपि त्वधिकारिपदम् । स्वर्गे कामोऽस्य स्वर्गं
वा कामयते, स्वर्गकामनाविशिष्‍टः पुरुषोऽस्मात्पदादवगम्यते । तदत्र काम्यमानः स्वर्गः
कथं योगक्रियया सम्बध्यते ? स्वर्गस्य निरतिशयप्रीतिरूपत्वात्, न प्रीतिरद्रव्यत्वात्
क्रियाङ्गभावं भजते । न च प्रीतेः क्रियार्थत्वमुपपद्यते । प्रीत्यर्थमन्यद्, नान्यार्था
प्रीतिरिति । एवं च क्रियासाधनानुपदेशात् न कर्तृसमर्पकत्वेन स्वर्गकामपदसमन्वयः,
अपि त्वधिकारिसमर्पकत्वेन ।</p>
<p>अथ कोऽयमधिकारी नाम?</p>
<p>कर्मणः स्वामी । ननु च कर्तैव कर्मणः स्वामी ।</p>
<p>नैवम्, स्वामी सन् कर्ता, न कर्ता सन् स्वामी ।</p>
<p>ननु क्रियाकारकसंबन्धव्यतिरेकेण कोऽन्यः कर्मणः पुरुषस्य च सम्बन्धः?</p>
<p>उच्यते— ममेदं कृत्यम् अहमत्र स्वामीति स्वस्वामिभावमशक्यम् (अवगत्य)
पाश्‍चात्त्यक्रियाकारकसम्बन्धो गम्यते ।</p>
<p>पाश्‍चात्त्य इत्यत्र किं प्रमाणमिति चेत् अनुपादेयविशेषणविशिष्‍टस्य पुंसो
निर्देशस्तस्मादधिकृतस्य कर्तृत्वं, कर्तुरधिकार इति । इत्थं च स्वर्गकामस्याधिकारो
निर्वहति । यदि तत्कर्म स्वर्गकामं स्यात् स्वर्गोऽपि भोग्यो भवेत् । कथमहं स्वर्गं
प्राप्नुयामित्येवं साध्यत्वेन स्वर्गमिच्छन् स्वर्गकाम उच्यते । यदि च न स्वर्गसाधनं कर्म
स्यात् तद्विरुद्धमिदमापतति स्वर्गं कामयते यागं करोति, अन्यदिच्छत्यन्यत्करोतीति ।
अतः कर्मणि काम्यमाने साधनताम् (अ)प्रतिपद्यमानः स्वर्गकामस्तत्र नैवाधिक्रियते । न
चानधिक्रियमाणस्तत्र सम्बध्यते । तदेवमधिकृतत्वेन स्वर्गकामस्य कर्मणि सम्बन्धात्
स्वर्गयागयोश्‍च साध्यसाधनभावावगममन्तरेणाधिकास्यानिर्वाहाद् अवश्यं क्रियायां
साधनत्वं स्वर्गस्य च साध्यतवमभ्युपगन्तव्यम् । अतश्‍च क्रियायाः फलं प्रति
गुणभावादप्राधान्यम्, अप्राधान्याच्च न वाक्यार्थत्वम् । तदुक्तम् "कर्माण्यपि हि
जैमिनिः फलार्थत्वाद्" इति । का चेयं क्रिया? वाक्यार्थ इत्युच्यते य एष
यागादिर्भावार्थो धातुवाच्यः, उत प्रत्ययार्थः, कश्‍चिदतिरिक्त इति । तत्र भावार्थस्य
काम्यमानसाधनत्वादप्राधान्यमुक्तमेव । प्रत्ययार्थस्तु काम्यमानभावार्थगतसाध्यसाधन—
﻿
<pb n="326"/>
सम्बन्धापरित्यागेनैव वाक्‍यार्थतां प्रतिपद्यते । तस्मान्न क्रियामात्रपर्यवसायी वाक्‍यार्थ इति ।</p>
<b><lg>
<l>किमिदानीं फलस्यैव वाक्‍यार्थत्वं प्रचक्ष्महे ।</l>
<l>तद्धि प्रधानं साध्यं च तदर्थो ह्यखिलः श्रमः ॥ ७८ ॥</l>
</lg></b>
<p>नैवम्; यथा क्रियायाः फलार्थत्वादप्राधान्यम् एवं फलस्यापि पुरुषार्थत्वात् । न
हि स्वर्गः स्वतन्त्र एव सत्तां लभतामिति पुरुषो यतते, अपि तु
स्वोपभोग्यतयैनमभिलषति । तदाह — "फलं च पुरुषार्थत्वात्" (मीसू. ३.१.५)।</p>
<p>तर्हि पुरुष एव वाक्‍यार्थो भवतु ।</p>
<p>नैवम्; 'यजमानेन संमितौदुम्बरी भवति' इति तस्यापि क्रियाङ्गत्वात् । तदाह
'पुरुषश्‍च कर्मार्थत्वात्' इति (मीसू. ३.१.६)। हन्तैवं क्रिया फलार्था, फलं पुरुषार्थं,
पुरुषः क्रियार्थ' इति चक्रके पतिताः कस्य प्राधान्यं शिष्मः?</p>
<p>उच्यते— पुरुषस्तावन्न वाक्‍यार्थः, पदार्थानां मिथः संसर्गेऽपि अव्ययकारक—
विशेषणार्थोपगृहीतस्याख्यातार्थस्यैव प्राधान्येन वाक्‍यार्थत्वात् ।</p>
<p>ननु चाख्यातेऽपि यजेतेत्येवमादौ कर्तर्येव लकारः?</p>
<p>मैवम्; कोऽयं लकारो नाम?</p>
<p>सिद्धं हि साध्यायोपादीयत' इति प्रत्ययार्थोऽपि कर्ता प्रकृत्यर्थे क्रियायामेव
न्यग्भवति । फलमपि न वाक्‍यार्थः सिद्धासिद्धविकल्पानुपपत्तेः । सिद्धस्य तावत्
फलस्याभिधानमेव नास्ति, काम्यमानत्वेन निर्देशात् ।</p>
<b><lg>
<l>साध्यमानत्वपक्षे तु साक्षात् तत्सिद्धयवेदनात् ।</l>
<l>व्यापार एव तन्निष्ठो वाक्‍यार्थ इति युज्यते ॥ ७९ ॥</l>
</lg></b>
<b><lg>
<l>अत एव हि वाक्‍यार्थं भावनां प्रतिजानते ।</l>
<l>यथोचितफला	मंशत्रयसम्बन्धबन्धुराम् ॥ ८० ॥</l></lg></b> (श्‍लोकवा.)
<p>भाव्यनिष्ठो हि भावकव्यापारो भावनेति ।</p>
<b><lg>
<l>सैष द्वादशभेदोऽर्थः क्रियादिः प्राक्‍प्रकीर्तितः ।</l>
<l>वाच्यो विशेष्यः शब्दस्य प्रत्याय्यो ह्यभ्युपेयते ॥ ८१ ॥</l>
</lg></b>
<p>न चैतद्‌वाच्यं— 'वाक्‍यस्यैव प्रत्यायकत्वं न पदानां, यतो यथा गुडशब्दो
गुडद्रव्यमभिधत्ते तथा प्रत्याययत्यपि तदविनाभावि माधुर्यम् । यदि वा पदान्येव
संहत्यार्थमभिदधति वाक्‍यम् (शाभा. ३.३.१४), आख्यातशब्दो वाक्‍यम्, पदसङ्घातो
﻿
<pb n="327"/>
वाक्‍यमित्यपि दर्शनानि विद्यन्ते । क्रियादयश्‍च पदार्थ एवान्तर्भवन्ति । तथा हि—
धात्वर्थः क्रिया, तां कालो विशिनष्टि, प्रत्ययार्थः कारकम्, तत् पुरुषो विशेषयति ।
तस्योभयस्याप्युपाधयोऽवच्छेदका भवन्ति । सम्भूय प्रकृतिप्रत्ययौ प्रत्ययार्थं ब्रूतः । यं
तं प्रधानमामनन्ति स भेदाभेदाभ्यामुपस्कारार्थविशिष्टप्रातिपदिकार्थव्यपदेशं लभते ।
तस्य शक्तिसङ्ख्याभिव्यक्तये विभक्तिः, तदन्तं पदं, पदानामपदानां च सामर्थ्ये वृत्तिः,
वृत्तानामपि च कृत्तद्धितसमासानां पुनः प्रातिपदिकसंज्ञायां सुबुत्पत्तेः पदसंज्ञेति ।</p>
<p>वाक्‍यं पुनरखण्डवाक्‍यार्थपक्षे वाचकमपि भवति । तत्र शब्दस्यार्था—
भिधानसामर्थ्यं वाचकता । सा त्रिधा—मुख्या, गौणी, लक्षणा च । यथा गौर्गच्छति,
गौर्बाहीकः, गोषु निवसतीति । आसां च विशेषान् विशेषेणाग्रतो वक्ष्यामः । तेषु
प्रबुद्धेषु प्रबुद्धाप्रबुद्धैः प्रसिद्धपदसामानाधिकरण्योपदेशवृद्धव्यवहारेभ्योऽधिगतेषु
संज्ञासंज्ञिसम्बन्धबलेन शब्दस्तटस्थ एव गोत्वमर्थं प्रत्याययति । तदाहुः—</p>
<b><lg>
<l>प्रसिद्धपदसामानाधिकरण्यात् प्रतीयते ।</l>
<l>अप्रसिद्धपदस्यार्थश्चूते रौति पिको यथा ॥ ८२ ॥</l>
</lg></b>
<b><lg>
<l>तथा हि रौति यश्चूते पिकः स इति निश्‍चयः ।</l>
<l>उपदेशाद् यथार्थोऽयं पनसाख्यः प्रकाशते ॥ ८३ ॥</l>
</lg></b>
<b><lg>
<l>व्यवहारात् तु शब्दार्थसम्बन्धस्त्रिप्रमाणकः ।</l>
<l>वृद्धशब्दाभिधेयानि प्रत्यक्षेणात्र पश्‍यति ॥ ८४ ॥</l>
</lg></b>
<b><lg>
<l>श्रोतुश्‍च प्रतिपन्नत्वमनुमानेन चेष्टया ।</l>
<l>अन्यथानुपपत्तौ च वेत्ति शक्तिं द्वयाश्रयाम् ॥ ८५ ॥</l>
</lg></b>
<p>(श्‍लोवा. प्रत्य. १४०, ४१इति)</p>
<p>स्वावच्छेदेन विशिष्टज्ञानजनकता विशेषणत्वम् । तत् त्रिधा भेदकमनु—
रञ्जकमुपलक्षकं च । यथा विश्वजिता यजेत, श्वेतं छागमालभेत, लोहितोष्णीषा
ऋत्विजः प्रचरन्तीति । न च गोत्वादयः कदाचिदपि शब्दानुवेधवन्ध्यबोधविषयतां
प्रतिपद्यन्ते । तथा हि— 'आयं गौः पृश्निरक्रमीत्' (तै. सं. १.५.३.१) इत्यादौ यथा
जातिगुणक्रियावच्छिन्नविषयावभासिनि सविकल्पके, तथा निर्विकल्पके विज्ञाने
शब्दविशिष्ट एवार्थः परिस्फुरति । तदाह— (वाप. १.१२३)</p>
﻿
<pb n="328"/>
<b><lg>
<l>न सोऽस्ति प्रत्ययो लोके यश्शब्दानुगमादृते ।</l>
<l>अनुविद्धमिव ज्ञानं सर्वं शब्देन गम्यते ॥ ८६ ॥</l>
</lg></b>
<p>न चैतद्‌वाच्यम्—(श्‍लोकवा. प्रत्य. ११२)</p>
<b><lg>
<l>अस्ति ह्यालोचनाज्ञानं प्रथमं निर्विकल्पकम् ।
</l>

<l>बालमूकादिविज्ञानसदृशं शुद्धवस्तुजम् ॥ ८७॥</l>
</lg></b>
<p>यतो बालादयो जन्मान्तरानुभवोपजनितनानासंस्कारजातयो जात्याद्युल्लेखेनैव तं
तमर्थं प्रतियन्ति । तथा हि— 'तदहर्जातस्यापि बालकस्य पुरतो विदग्धवनिताः प्रदीपं
न प्रस्थापयन्ति कर्कटो X X X न्मा भविष्यतीति ।</p>
<p>अथ तथात्वातथात्वयोः मध्यस्थता प्रतीतिहेतुत्वात् प्रत्यायकत्वं, कथं
पुनरतथाभूतमर्थं शब्दस्तथा प्रत्यययति ?</p>
<p>शब्दशक्तिमाहात्म्यात् । शब्दशक्‍त्युपजनिता हि बुद्धयः स्वबीजपरिपाक—
वशादाकारविशेषवत्य उपजायमानाः सत्यपि वस्तुनोऽभेदे भेदमुपदर्शयन्ति । तद्यथा
राहोः शिरः, शिलापुत्रकस्य शरीरमिति । तदुक्तम्—</p>
<b><lg>
<l>मायेन्द्रजालप्रख्योऽयं प्रविभागः प्रकल्‍प्यते ।</l>

<l>शब्दशक्तिमहिम्नैव निर्विभागेऽपि वस्तुनि ॥ ८८ ॥</l>
</lg></b>
<p>अन्ये त्वाहुः—</p>
<b><lg>
<l>न वस्तुनोऽधिकं रूपं न शब्दस्याधिकार्थता ।</l>

<l>शब्दः शब्दान्तरोपाधेरधिकार्थः प्रतीयते ॥ ८९ ॥</l>
</lg></b>
<p>तद्यथा पुरुष इति पुरुषमात्रं, राज्ञ इति शब्दान्तरसन्निधेस्तु स विशिष्टः
प्रतीयते पुरुषविशेषोऽयं राजपुरुष इति । एवं भवतिपचतीत्यादावपि पचतीति
क्रियामात्रप्रतीतिः, भवतीति तु पदोपाधिः कर्तृशक्तिप्रयुक्ता प्रतीयते ।</p>
<p>अपरे तु मन्यन्ते सकलविकल्पोल्लेखविरहितेऽपि वस्तुनि शब्दाः स्वमहिम्नैव
नानाविधबुद्धयुत्पत्तिकारणीभूताः शक्तीः सन्निवेशयन्ति, यद्वशादभिन्नरूपमपि वस्त्वन्यथा
चावभासत इति । तथा हि कथकः कंसं घातयतीत्युक्ते कंसवधमाचष्ट इति प्रतीयते ।
यदा त्विन्द्रः कंसं घातयतीति प्रयोगस्तदा 'कंसघ्नं तमुपेन्द्रम् इन्द्रः प्रयुङ्क्त' इति ।</p>
<p>अन्ये तु कथकः कंसं घातयतीत्यत्रापि प्रयोजकं व्यापारं ब्रुवते । यतः—</p>
﻿
<pb n="329"/>
<b><lg>
<l>शब्दोपहितरूपांस्तान् बुद्धेर्विषयतां गतान् ।</l>
<l>प्रत्यक्षमिव कंसादीन् साधनत्वेन मन्यते ॥ ९०॥</l></lg></b>(वाप.साधन ३.७.५)
<p>तेषां चोत्पत्तेः प्रभृत्याविनाशात् स वृद्धीराचक्षाणः परानपि तथैव प्रत्याययति । तथा
वक्तारो भवन्ति 'गच्छ हन्यते कंसः, किं गतेन, हतः कंस' (मभा.३.१.२६) इति ।</p>
<p>अथापरेषां दर्शनम्—</p>
<b><lg>
<l>विकल्पयोनयः शब्दा विकल्पाश्शसब्दयोनयः ।</l>
<l>तेषामन्योन्यसम्बन्धो नार्थं शब्दाः स्पृशन्त्यमी ॥ ९१ ॥</l></lg></b> (न्यायमं.)
<p>तद्यथा—</p>
<b><lg>
<l>गुणानुरागमिश्रेण यशसा तव सर्पता ।</l>
<l>दिग्वधूनां मुखे जातमकस्मादर्धकुङ्कुमम् ॥ ९२ ॥</l>
</lg></b>
<b><lg>
<l>अत्रार्धकुङ्कुमेत्युक्ते	सौरभादिगुणान्विता ।</l>
<l>यशोऽनुरागयोर्वर्णप्रक्लृप्‍तिरवगम्यते ॥ ९३ ॥</l>
</lg></b>
<b><lg>
<l>वधूशब्देन तु दिशां नायिकात्वं प्रतीयते ।</l>
<l>न च सम्बन्धगन्धोऽपि वास्तवस्तेषु विद्यते ॥ ९४ ॥</l>
</lg></b>
<p>तदुपज्ञं चैष लौकिकः प्रवादः—</p>
<b><lg>
<l>अतहट्ठिए वि तह तह संठिए व्व हिअअम्मि जा णिवेसेइ ।</l>
<l>अत्थविसेसे सा जअइ विअडकइगोअरा वाणी ॥ ९५ ॥</l>
</lg></b>
<lg>
<l>(अतथास्थितानपि तथासंस्थितानिव हृदये या निवेशयति ।</l>
<l>अर्थविशेषान् सा जयति विकटकविगोचरा वाणी ॥)</l>
</lg>
<p>भवतु नाम शब्दस्य वाचकत्वपक्षे विवक्षानुप्रवेशादर्थातथात्वेऽपि तथा
प्रत्यायकत्वम् । विशेषणपक्षे तु कथमिवैतदुपपद्यते? विशेषणेन हि प्रधानानुयायिनां
भवितव्यम्, प्रधानेन त्वविचलितस्वार्थेन ।</p>
<p>नैवं, विशेषणमपि शब्दानुरञ्जकत्वेनार्थमध्यासीनः कुतश्‍चिदुपाधेरन्यथाव—
भासमानः स्वाश्रयमप्यन्यथावभासयति । तद्यथा—</p>
<b><lg>
<l>मगधेषु स्तनौ पीनौ कलिङ्गेष्वक्षिणी शुभे ।</l>
<l>बाहू प्रलम्बावङ्गेषु चरणौ मृदु ॥ ९६ ॥</l></lg></b> इति ।
<p>अत्र स्तनादयो जातिशब्दाः सव्यत्वदक्षिणत्वजातिद्वयैकार्थसमवायो—
﻿
<pb n="330"/>
पाधेरेकत्वयोगिनोऽपि द्वित्वेनावभासमानाः स्वाश्रयानपि तथैवावभासयन्ति । एतेन व्यक्तौ
पदार्थे बहूनामपि द्वित्वावभासो व्याख्यातः । तद्यथा—</p>
<b><lg>
<l>दैत्याधिपप्राणमुषां नखानामुपेयुषां भूषणतां क्षतेन ।</l>
<l>प्रकाशकार्कश्‍यगुणौ दधानाः स्तनौ तरुण्यः परिवव्रुरेनम् ॥ ९७ ॥</l></lg></b> (माघ.३.१४)
<p>अत्र विशिष्टनखक्षतभूषादिविशेषोपादानात् सुव्यक्तैव स्तनशब्दस्य
व्यक्‍त्यर्थतेति । एवं कदा पूर्वाः फल्गुन्य इति चन्द्रमसा सह योगे बहुत्वविवक्षायां
द्वयोरपि बहुत्वेनावभासः, कदा तिष्यपुनर्वस् इति तारकानपेक्षनक्षत्रद्वितवविवक्षायां
बहूनामपि द्वित्वेनावभासो भवति ।</p>
<p>अथ यथा चन्द्रयोगस्याविवक्षायां तारकागतद्वित्वसङ्खया पूर्वे फल्गुन्याविति
भवति, एवं चन्द्रमसा सह योगस्य तारकासङ्‍ख्याश्‍च विवक्षितत्वे भवितव्यं
तिष्यपुनर्वसव इति; प्रयोगे तु न भवितव्यम्; न हि लोके तादृशी विवक्षा विद्यते;
विवक्षा च कुलवधूरिव न लोकमर्यादामतिक्रामति । तद्यथा— (रघु. ३.१६)</p>
<b><lg>
<l>जनाय शुद्धान्तचराय शंसते कुमारजन्मामृतसंमिताक्षरम् ।</l>
<l>अदेयमासीद् द्वयमेव भूपतेः शशिप्रभं छत्रमुभे च चामरे ॥ ९८ ॥</l>
</lg></b>
<p>ननु चार्थोपाधेरप्यर्थोऽन्यथाभासमानो दृश्‍यते । तद्यथा—</p>
<b><lg>
<l>पायाद् वो रचितत्रिविक्रमतनुर्देवः स दैत्यान्तको
यस्याऽऽकस्मिकवर्धमान—वपुषस्तिग्मद्युतेर्मण्डलम् ।</l>
<l>मौलौ रत्नरुचि श्रुतौ परिलसत्ताटङ्ककान्ति क्रमात्
जातं वक्षसि कौस्तुभाभमुदरे नाभीसरोजोपनम् ॥ ९९ ॥</l>
</lg></b>
<p>ततश्‍च न ज्ञायते किमयमर्थोपाधिनिबन्धनोऽर्थस्यान्यथावभासः, उत
शब्दोपाधिनिबन्धन इति ।</p>
<p>चिरं जीव, यदवतीर्ण इव प्रतिपाद्यार्थपदवीं दृश्यसे; पृच्छाम्यायुष्मन्तं
क एषोऽर्थो नाम?</p>
<p>किं ब्रवीषि— 'यः शब्देन प्रतिपाद्यते'?</p>
<p>अथ गौरित्यत्र कः शब्दार्थः?</p>
<p>किमात्थ, 'सास्नादिमान् पिण्डः' इति ?</p>
<p>कथं स्वरूपमपि पृष्टः शब्देनैव व्यपदिशसि?</p>
﻿
<pb n="331"/>
<p>किमवोचः, शब्दाख्यविशेषणानुरक्तस्य तस्य स्वरूपमन्यथाख्यातुं न शक्नोमि,
शब्दापरित्यागलब्धप्रकाशयैव च तदनुभूत्यानुभवामि?</p>
<p>तर्हि शब्दात् पृथगर्थतत्त्वस्य व्यपदेष्टुमनुभवितुं चाशक्‍यत्वाच्छब्दस्यैवाय—
मध्यासो विवर्तो विपरिणामो वार्थो नाम, नान्यः कश्‍चिदिति निश्‍चीयताम् । युक्तं
चैतत् । न हि निरूपयन्तोऽपि शब्दाद् विभिन्नमर्थतत्त्वमुपलभामहे । अन्येऽपि
चैवमाहुः—(प्र.वा. २.३५४)</p>
<b><lg>
<l>अविभागोऽपि बुद्ध्यात्मा विपर्यासितदर्शनैः ।</l>
<l>ग्राह्यग्राहकसंवित्तिभेदवानिव	लक्ष्यते ॥ १०० ॥</l>
</lg></b>
<b><lg>
<l>ग्रहीतृग्रहणग्राह्यमायापथपरिच्युताम्</l>
<l>नमामः परमानन्दज्योतीरूपां सरस्वतीम् ॥ १०१ ॥</l></lg></b> इति ।
<p><b>(विवर्तः)</b></p>
<p>कः पुनरयं विवर्तो नाम ?</p>
<p>उच्यते <b>एकस्य तत्त्वादप्रच्युतस्य सन्निवेशविशेषादिभिरसत्यप्रविभक्तान्य—
रूपोपग्राहिता विवर्तः ।</b></p>
<p>तत्र <b>यथा जलादयः कल्लोलादिरूपेण सर्पादयः कुण्डलादिरूपेण
नीलादयश्‍चित्रादिरूपेण विवर्तन्ते तथा शब्दतत्त्वमविद्योपाधेस्तेन तेनार्थरूपेण तथा
तथा विवर्तते ।</b></p>
<p><b>तद्यथा</b> 'व्यपगतघनपटलमचलजलनिधिसदृशवपुरम्बरतलम्, अञ्जनचूर्णपुञ्जश्‍यामलं
शार्वरं तमः ।' (प्रप्राभा.) इति ।</p>
<p>अथ यथा शब्दस्यार्थो विवर्तस्तथार्थस्य शब्दो यदि भवेत् को दोषः स्यात् ?
न कश्‍चित् । किन्तु—</p>
<b><lg>
<l>वाग्रूपता चेदुत्क्रामेदवबोधस्य शाश्वती ।</l>
<l>न प्रकाशः प्रकाशेत सा हि प्रत्यवमर्शनी ॥ १०२ ॥</l></lg></b> (प्रपाभा.)
<b><lg>
<l>इदमन्धं तमः कृत्स्नं जायेत भुवनत्रयम् ।</l>
<l>यदि शब्दाह्वयं ज्योतिरासंसारं न दीप्यते ॥ १०३ ॥</l></lg></b>(काव्याद.१.४)
<p>ननु चाभिधीयमानतेव प्रतीयमानतापि वाक्‍यार्थधर्मो विद्यते ।</p>
<p>यथा चोच्यते— (ध्वन्या. १.४)</p>
﻿
<pb n="332"/>
<b><lg>
<l>प्रतीयमानं पुनरन्यदेव वस्त्वस्ति वाणीषु महाकवीनाम् ।</l>
<l>यत् तत्प्रसिद्धावयवातिरिक्तमाभाति लावण्यमिवाङ्गनासु ॥ १०४ ॥</l>
</lg></b>
<p>तस्य च वाक्‍यार्थभावनोत्तरकालमवगतेरध्यासपक्षे विवर्तपक्षे वा कथमिवोपपत्तिर्भवति ?</p>
<p>उच्यते, विपरिणामाद् भविष्यति ।</p>
<p><b>वस्तुनः अवस्थान्तरगमनं विपरिणामः । तत्र यथा मृदादयो घटादिरूपेण
क्षीरादयो दध्यादिरूपेण चैत्रादयो युवादिरूपेण विपरिणमन्ते, तथेदं
शब्दब्रह्माप्यविद्योपाधेः तेन तेनार्थरूपेण तथा तथा विपरिणमते ।</b></p>
<p>तद्यथा—'सन्ति मे पञ्च पुत्राः, मातरं पितरं शुश्रूषितवानस्मि, योऽयं युवा
द्रमिडदेशे द्रमिडकन्याभिः सहावसं सोऽहमिदानीं पश्‍चिमे वयसि गङ्गातीरे
तपश्‍चरामीति । अत्र च शब्दार्थयोः पृथगवभासाद् वाक्‍यार्थस्याभिधीयमानतायां
प्रतीयमानतायां वा नानुपपत्तिः, न चैतावता शब्दव्यापारो विंरस्यति । यतस्तात्पर्यमस्य
ह्यग्रतो विशेषेण वक्ष्यमाणमास्ते । तस्योदाहरणमात्रम्—</p>
<b><lg>
<l>प्राप्‍तश्रीरेष कस्मात् पुनरपि मयि तं मन्थखेदं विदध्या—
न्निद्रामप्यस्य पूर्वामनलसमनसो नैव सम्भावयामि ।</l>
<l>सेतुं बध्नाति कस्मादयमिह सकलद्वीपनाथानुयात—
स्त्वय्यायाते वितर्कानिति दधत इवाभाति कम्पः पयोधेः ॥ १०५ ॥</l>
</lg></b>
<p>अत्र वर्णनीयराजविशेषस्य विजयिनो यथाश्रुतवाक्‍यार्थोऽभिधीयमानस्त्वयीति पदे
विष्णवध्यासावतारः समस्तीति प्रतीयमानस्तदवतारान्तराणां निद्रालसत्वादिदोषयोगादस्य
च तद्व्युदासात् ततो वैशिष्ट्यप्रतिपादनं तात्पर्यम्, यस्य काव्येषु ध्वनिरिति
प्रसिद्धिः । तदुक्तम्—</p>
<b><lg>
<l>१. तात्पर्यमेव वचसि ध्वनिरेव काव्ये
सौभाग्यमेव गुणसम्पदि वल्लभस्य ।</l>
<l>लावण्यमेव वपुषि स्वदतेऽङ्गनायाः
श्रृङ्गार एव हृदि मानवतो जनस्य ॥ १०६ ॥</l>
</lg></b>
<p>कः पुनः काव्यवचसोः ध्वनितात्पर्ययोर्विशेषः?</p>
<p>उच्यते —</p>
﻿
<pb n="333"/>
<b><lg>
<l>२. यदवक्रं वचश्शास्त्रे लोके च वच एव तत् ।</l>
<l>वक्रं यदर्थवादादौ तस्य काव्यमिति स्मृतिः ॥ १०७ ॥</l>
</lg></b>
<b><lg>
<l>३. यदभिप्रायसर्वस्वं वक्तुर्वाक्‍यात् प्रतीयते ।</l>
<l>तात्पर्यमर्थधर्मस्तच्छब्दधर्मः	पुनर्ध्वनिः ॥ १०८ ॥</l>
</lg></b>
<b><lg>
<l>४. सौभाग्यमिव तात्पर्यमान्तरो गुण इष्यते ।</l>
<l>वाग्देवताया लावण्यमिव बाह्यस्तयोर्ध्वनिः ॥ १०९ ॥</l>
</lg></b>
<b><lg>
<l>५. अदूरविप्रकर्षात् तु द्वयेन द्वयमुच्यते ।</l>
<l>यथा सुरभिवैशाखौ मधुमाधवसंज्ञया ॥ ११० ॥</l></lg></b> इति ॥
<b><lg>
<l>६. विभक्‍त्यर्थोऽथ वृत्त्यर्थः पदार्थश्‍चोपवर्णितः ।</l>
<l>भावनादिप्रभेदेन वाक्‍यार्थश्‍च प्रकीर्तितः ॥ १११ ॥</l>
</lg></b>
<b><lg>
<l>७. क्रियायाश्‍च पदार्थत्वाद् वाक्‍यार्थत्वमपाकृतम् ।</l>
<l>कृतं च भावनायास्तदपदार्थत्वहेतुकम् ॥ ११२ ॥</l>
</lg></b>
<b><lg>
<l>८. वाच्या विशेष्याः प्रत्याय्याः शब्दस्योक्ताः क्रियादयः ।</l>
<l>अध्यासविपरीणामविवर्ताश्‍चास्य तान् प्रति ॥ ११३ ॥</l>
</lg></b>
<b><lg>
<l>९. विभक्तिवृत्त्यर्थवतोरुपस्क्रियाप्रधानयोर्धाम पदार्थ इष्यते ।</l>
<l>पदं पदार्थस्य तु वाक्‍यगोचरो भवेद् यतोऽर्थस्तदतो निरूप्यते ॥ ११४ ॥</l>
</lg></b>
<p><b>इति महाराजाधिराजश्रीभोजदेवविरचिते श्रृङ्गारप्रकाशे
विभक्‍त्यर्थादिचतुष्टयप्रकाशो नाम</b></p>
<p><b>॥ षष्ठः प्रकाशः ॥ ६ ॥</b></p>
<p>साहित्यविद्याध्ययनाब्धिमन्थमन्थाचलः कोऽपि सनातनोऽहम् ।</p>
<p>प्रकाशमेतं प्रतिमुच्य दोषाच्छरावतो दीपमिवास्मि तुष्टः ॥</p>
﻿
<pb n="334"/>
<p>अथ</p>
<p><b>शृङ्गारप्रकाशे सप्‍तमः प्रकाशः</b></p>
<p>केवलशब्दसम्बन्धशक्तिप्रकाशो नाम</p>
<p>तत्र <b>'अभिधा—विवक्षा—तात्पर्य—प्रविभाग—व्यपेक्षा—सामर्थ्याऽन्वयैकार्थीभाव—
दोषहान—गुणोपादानालङ्कार—रसावियोगरूपाः'</b> शब्दार्थयोर्द्वादश सम्बन्धाः साहित्य—
मुच्यते । तेषु—</p>
<p><b>(<emph>१. अभिधा</emph>)</b></p>
<p><b>शब्दस्यार्थाभिधायिनी शक्तिरभिधा ।</b></p>
<p>तया स्वरूप इवाभिधेय प्रवर्तमानः शब्दो वृत्तित्रयेण वर्तते ।</p>
<p>ताश्‍च <b>१. मुख्या, २. गौणी, ३. लक्षणेति</b> तिस्त्रः । तत्र —</p>
<p>साक्षादव्यवहितार्थाभिधायिका <b>मुख्या ।</b></p>
<p>गम्यमानशौर्यादिगुणयोगव्यवहितार्था <b>गौणी ।</b></p>
<p>स्वार्थाविनाभूतार्थान्तरोपलक्षणा तु <b>लक्षणेति ।</b></p>
<p>तथा हि — गौरित्ययं शब्दो <b>मुख्यया</b> वृत्त्या सास्नादिमन्तमर्थ प्रतिपादयति;
स एव तिष्ठन्मूत्रतादिगुणसम्पदमपेक्षमाणो यदा बाहीके वर्तते तदा <b>गौणीं</b>
वृत्तिमनुभवति । तदाह—</p>
<b><lg>
<l>रूढ्या यत्रासदर्थोऽपि लोके शब्दो निवेशितः ।</l>
<l>समुख्यस्तत्र तत्साम्याद् गौणोऽन्यत्र स्खलद्‌गतिः ॥ १ ॥ (प्रवा. प्रत्यक्ष ३७)</l>
</lg></b>
<p>यदा तु शब्दः स्वार्थतः क्रियासिद्धौ साधनभावं गन्तुमसमर्थस्तदाभिधेया—
विनाभूतमर्थान्तरं लक्षयति, तदा सा च <b>लक्षणा</b> वृत्तिः । यथा गङ्गायां घोषः
प्रतिवसति । अत्र गङ्गाशब्दो विशिष्टोदकप्रवाहे निरूढाभिधानशक्तिः । स च
घोषकर्तृकायाः प्रतिवसनक्रियाया अधिकरणभावं गन्तुमसमर्थः स्वार्थाविनाभूतं तटं
लक्षयति । तदुक्तम्—</p>
<b><lg>
<l>अभिधेयाविनाभूतप्रतीतिर्लक्षणेति या ।</l>
<l>सैषा विदग्धवक्रोक्तिजीवितं वृत्तिरिष्यते ॥ २ ॥ (तवा. १.४.२३)</l>
</lg></b>
<p>प्रत्येकं चैतास्तिस्त्रोऽपि द्विधाभूय पृथक् षोढा भिद्यन्ते । तत्र—</p>
﻿
<pb n="335"/>
<p>(<b>१. मुख्या</b>)</p>
<p>मुख्या द्विधा— <b>१. तथाभूतार्था, २. तद्‌भावापत्तिश्‍च ।</b> तयोः —</p>
<p>(<b>१. तथाभूतार्था —६</b>)</p>
<p><b>तथाभूतार्था</b> षोढा— जातिविषया, व्यक्तिविषया, आकृतिविषया, गुणविषया,
क्रियाविषया सम्बन्धविषया चेति । तत्र—</p>
<p>१. गौरश्वः पुरुषो ब्राह्मण इत्यादि<b>र्जातिविषया</b>; यथा—(नच. १.४)</p>
<b><lg>
<l>प्रसन्नाः कान्तिहारिण्यो नानाश्लेषविचक्षणाः ।</l>
<l>भवन्ति कस्यचित् पुण्यैर्मुखे वाचो गृहे स्त्रियः ॥ ३ ॥</l>
</lg></b>
<p>यथा—</p> <b><lg><l>थोरत्थणीएं बहुणो हलाएँ सामाएँ मंदगमणाए ।</l>
<l>कोरच्छिपेच्छिरीए पहुप्पए एक्कमहिसीए ॥ ४ ॥</l>
</lg></b>
<lg>
<l>(स्थूलस्तन्या वध्वाः हलायाः श्यामाया मन्दगमनायाः ।</l>
<l>कोरक्षिप्रेक्षितायाः प्रभवति एकमहिष्याः ॥)</l>
</lg>
<p>२. अयं, सः, त्वम्, अहम् इत्यादिव्यपदेशार्हार्था <b>व्यक्तिविषया</b> यथा—</p>
<b><lg>
<l>सर्वक्षितिभृतां नाथ दृष्टा सर्वाङ्गसुन्दरी ।</l>
<l>रामा रम्ये वनोद्देशे मया विरहिता त्वया ॥ ५ ॥</l></lg></b> (विक्रमो. ४.५१)
<p>यथा वा—</p> <b><lg><l>निजनयनप्रतिबिम्बैरम्बुनि बहुशः प्रतारिता कापि ।</l>
<l>नीलोत्पलेषु विमृशति करमर्पयितुं कुसुमलावी ॥ ६ ॥</l>
</lg></b>
<p>३. चित्रबिम्बप्रतिमाद्यर्थवाचिन्या<b>कृतिविषया</b> यथा—</p>
<b><lg>
<l>इङ्गुदीपादपः सोऽयं शृङ्गिबेरपुरे पुरा ।</l>
<l>निषादपतिना यत्र स्निग्धेनासीत् समागमः ॥ ७ ॥</l></lg></b> (उराच. १.२१)
<p>यथा वा—</p> <b><lg><l>अभ्युन्नता पुरस्तादवगाढा जघनगौरवात् पश्‍चात् ।</l>
<l>द्वारेऽस्य पाण्डुसिकते पदपङ्क्तिर्द्वश्‍यतेऽभिनवा ॥ ८ ॥</l></lg></b>(शाकु. ३.७)
<p>४. श्वेतः कर्कशः कृशः स्थूल इत्या<b>दिर्गुणविषया</b> यथा— (काव्याद. २.१००)</p>
<b><lg>
<l>श्‍यामलाः प्रावृषेण्याभिर्दिशो जीमूतपङ्क्तिभिः ।</l>
<l>भुवश्‍च सुकुमाराभिर्नवशाद्वलराजिभिः ॥ ९ ॥</l>
</lg></b>
<p>यथा वा—</p> <b><lg><l>ताम्बूलबहलरक्तः प्रियभुक्तो धूसरः सपर्यन्तः ।</l>
<l>बालाधरोऽधिरोहति कुसुमरुचः काञ्चनारस्य ॥ १० ॥</l>
</lg></b>
﻿
<pb n="336"/>
<p>५. पक्ता पचन् पक्‍वः पच्यमान इत्यादिः <b>क्रियाविषया</b> यथा— (भट्टि. १८.४०)</p>
<b><lg>
<l>दातुः स्थातुर्द्विषां मूर्ध्‍नि यष्टुस्तर्पयितुः पितॄन् ।</l>
<l>युध्यभग्‍नविपन्नस्य किं दशास्यस्य शोचति ॥ ११ ॥</l>
</lg></b>
<p>यथा वा—</p> <b><lg><l>कुविआओ पसण्णाओ ओरुण्णमुहीओ विहसमाणीओ ।</l>
<l>जह गहिआ तह हिअअं हरंति उच्छण्णमहिळाओ ॥ १२ ॥</l>
</lg></b>
<lg>
<l>(कुपिताः प्रसन्ना अवरुदितमुख्यो विहसन्त्यः ।</l>
<l>यथा गृहीतास्तथा हृदयं हरन्ति उत्सन्नमहिलाः ॥)</l></lg>(द्र. ७.९५)
<p>६. पिता माता शत्रुः सूनुरौपगव इत्यादिः <b>सम्बन्धविषया</b> यथा— (विक्रमो. ४.३८)</p>
<b><lg>
<l>सूर्यचन्द्रमसौ यस्य मातामहपितामहौ ।</l>
<l>स्वयंवृतपतिर्द्वाभ्यामूर्वश्‍या च भूवा च यः ॥ १३ ॥</l>
</lg></b>
<p>यथा वा—</p> <b><lg><l>सपदी सखीभिर्निभृतं विरहवतीस्त्रातुमत्र भज्यन्ते ।</l>
<l>सहकारमञ्जरीणां शिखोद्गमग्रन्थयः प्रथमे ॥ १४ ॥</l></lg></b> (बारा.५.४१)
<p>(<b>२. तद्‍भावापत्तिः —६</b>)</p>
<p>अर्थस्यातथात्वेऽध्यासादिभिस्तथात्वापादनं <b>तद्‍भावापत्तिः</b> ।</p>
<p>सापि षोढा— अध्यासात्मिका, कल्पनात्मिका, विवर्तात्मिका, विपरिणामात्मिका,
विपर्ययात्मिका, प्रवादात्मिका चेति । तत्र—</p>
<p>१. जानतोऽप्यतस्मिंस्तदेतदित्यारोपणम् <b>अध्यासः</b> । यथा— (गास. ६.७०)</p>
<b><lg>
<l>अइ दिअर किं ण पेच्छसि आआसं किं मुहा पुलोएसि ।</l>
<l>जाआए बाहुमूलम्मि अद्धअंदाण परिपाडिंवाडिं ॥ १५ ॥</l>
</lg></b>
<lg>
<l>(अयि देवर, किं न प्रेक्षसे, आकाशं किं मुधा प्रलोकयसि ।</l>
<l>जायाया बाहुमूलेऽर्धचन्द्राणां परीपाटीम् ॥)</l>
</lg>
<p>यथा वा—</p>
<b><lg>
<l>कमलमनम्भासि कमले च कुवलये तानि कनकलतिकायाम् ।</l>
<l>सा च सुकुमारसुभगेत्युत्पातपरम्परा केयम् ॥ १६ ॥</l>
</lg></b>
<p>२. असतोऽप्युत्प्रेक्षा <b>कल्पना</b> यथा—</p>
<b><lg>
<l>गुणानुरागमिश्रेण यशसा तव सर्पता ।</l>
<l>दिग्वधूनां मुखे जातमकस्मादर्धकुङ्कुमम् ॥ १७ ॥</l>
</lg></b>
﻿
<pb n="337"/>
<p>यथा वा— (माघ. १६.२४)</p>
<b><lg>
<l>अनिराकृततापसम्पदं फलहीनां सुमनोभिरुज्झिताम् ।</l>
<l>खल तां खलतामिवासतीं प्रतिपद्येत कथं बुधो जनः ॥ १८ ॥</l>
</lg></b>
<p>३. वस्तुनः सन्निवेशविशेषेणावस्थानं <b>विवर्तः</b> । यथा— (किराता ५.३९)</p>
<b><lg>
<l>उत्फुल्लस्थलनलिनीवनादमुष्मादुद्धूतः सरसिरुहोद्भवः परागः ।</l>
<l>वात्याभिर्वियति विवर्त्तितः समन्तादाधत्ते कनकमयातपत्रलक्ष्मीम् ॥ १९ ॥</l>
</lg></b>
<p>यथा वा—</p> <b><lg><l>अस्मिन्नीषद्—वलित—विषम—स्तोक—विच्छिन्न—भुग्‍नः
किञ्चिल्लीनो विपिनविनतः पुञ्चितश्‍चोत्थितश्‍च ।</l>
<l>धूमोद्गारस्तरुणमहिषस्कन्धनीलो	दवाग्‍नेः
स्वैरं सर्पन् सृजति गगने गत्वरानभ्रभङ्गान् ॥ २० ॥</l>
</lg></b>
<p>४. वस्तुनोऽवस्थान्तरोपगमनं <b>विपरिणामः</b> । यथा—</p>
<b><lg>
<l>य एते यज्वानः प्रथितमहसो येऽप्यवनिपाः
मृगाक्ष्यो याश्‍चैताः कृतमपरसंसारिकथया ।</l>
<l>अहो ये चाप्यन्ये फलकुसुमनम्रा विटपिनो
जगत्येवंरूपा विलसति मृदेषा भवगती ॥ २१ ॥</l>
</lg></b>
<p>यथा वा—</p> <b><lg><l>च्युतामिन्दोर्लेखां रतिकलहभग्‍नं च वलयं
समं चक्रीकृत्य प्रहसितमुखी शैलतनया ।</l>
<l>अवोचद् यं पश्‍येत्यवतु स शिवः सा च गिरिजा
स च क्रीडाचन्द्रो दशनकिरणापूरिततनुः ॥ २२ ॥</l>
</lg></b>
<p>५. मिथ्याज्ञानं <b>वपिर्ययः</b> । यथा— (विक्रमो. ४.१७)</p>
<b><lg>
<l>हृतोष्ठरागैर्नयनोदबिन्दुभिः निमग्‍ननाभेर्निपतद्भिरङ्कितम् ।</l>
<l>च्युत रुषा भिन्नगतेरसंशयं शुकोदरश्‍याममिदं स्तनांशुकम् ॥ २३ ॥</l>
</lg></b>
<p>यथा वा—</p> <b><lg><l>मा भैः शशाङ्क मम शीथुनि नास्ति राहुः
खे रोहिणी वसति कातर ! किं बिभेषि ।</l>
<l>प्रायो	विदग्धवनितानवसङ्गमेषु
पुंसां मनः प्रचलतीति किमत्र चित्रम् ॥ २४ ॥</l>
</lg></b>
<p>६. अवस्तुष्वपि वस्तुवन्मिथ्याप्रसिद्धिः <b>प्रवादः</b> । यथा—</p>
﻿
<pb n="338"/>
<b><lg>
<l>गन्धर्वपुरसुरायुधकुरङ्गतृष्णान्धकारूपाणि ।</l>
<l>असतामसत्यदुर्ग्रहदुरापमलिनानि वृत्तानि ॥ २५ ॥</l>
</lg></b>
<p>यथा वा—</p> <b><lg><l>रत्‍नच्छायाव्यतिकर इव प्रेक्ष्यमेतत् पुरस्ताद्
वल्मीकाग्रात् प्रभवति धनुः खण्डमाखण्डलस्य ।</l>
<l>येन श्‍यामं वपुरतितरां कान्तिमापत्स्यते ते
बर्हेणेव स्फुरितरुचिना गोपवेषस्य विष्णोः ॥ २६ ॥</l></lg></b> (मेघ.१५)
<p>(<b>२. गौणी</b>)</p>
<p><b>गौणी</b> द्विधा— <b>१. गुणनिमित्ता</b>, <b>२. उपचारानिमित्ता</b> च ।</p>
<p>(<b>१. गुणनिमित्ता —६</b>)</p>
<p>तत्र यस्यां द्वयोर्वचनयोस्सामानाधिकरण्येन वैयधिकरण्येन वा प्रयोगः, विशेषण—
विशेष्यभावान्यथानुपपत्त्यैकस्य प्रतीयमानाभिधीयमानगुणद्वारकसम्बन्धो भवति,
सा गुणव्यवहितार्था <b>गुणनिमित्ता</b> च । तत्र च—</p>
<b><lg>
<l>संसर्गि भेदकं यद् यत् सव्यापारं प्रतीयते ।</l>
<l>गुणत्वं परतन्त्रत्वात् तस्य शास्त्र उदाहृतम् ॥ २७ ॥</l></lg></b> (वाप. ३.५.१)
<p>गुणः स्वार्थो विशेषणं प्रवृत्तिनिमित्तमिति चैकोऽर्थः । स धर्मगुणक्रियाऽऽकृति—
जातिस्वरूपादिभेदादनन्तः । तत्सम्बन्धेन यद्यपि तन्निमिता वृत्तिरनन्तप्रकारैव कल्प्यते
तथापि तस्याः षडेव विकल्पा भवन्ति — <b>'मुख्यविषयः, अमुख्यविषयः, भेदविषयः,
अभेदविषयः, विशेषणविषयः, अविशेषविषय'</b> इति ।</p>
<p>(१) यत्र द्वयोरपि मुख्यविशेष्यार्थयोर्धर्मादिनिमित्तमेकस्येतरविशेषणत्वं भवति स
<b>मुख्यविषयः</b> ।</p>
<p>स <b>धर्मनिमित्तः समासे</b> यथा—</p>
<b><lg>
<l>यो हि दीर्घासिताक्षस्य विलासवलितभ्रुवः ।</l>
<l>कान्तामुखस्यावशगस्तस्मै नृपशवे नमः ॥ २८ ॥</l>
</lg></b>
<p>स एव <b>असमासो</b> यथा—(काव्याद. १.६)</p>
<b><lg>
<l>गौर्गौः कामदुधा सम्यक् प्रयुक्ता स्मर्यते बुधैः ।</l>
<l>दुष्प्रयुक्ता पुनर्गोत्वं प्रयोक्तुः सैव शंसति ॥ २९ ॥</l>
</lg></b>
<p><b>क्रियानिमित्तः</b> समासो यथा—</p>
<b><lg>
<l>कत्तो संपडइ महं पि पिअसहि पिअसंगमो णिसीहे वि ।</l>
<l>जा जअइ गहिअ—कर—णिअरखिक्खिरि चंदचंडालो ॥ ३० ॥</l>
</lg></b>
﻿
<pb n="339"/>
<lg>
<l>(कुतः सम्पतति ममापि प्रियसखि प्रियसङ्गमो निशीथेऽपि ।</l>
<l>यावज्जयति गृहीतकरनिकरखिक्खिरी चन्द्रचाण्डालः ॥)</l>
</lg>
<p>स एव <b>असमासो</b> यथा—</p>
<b><lg>
<l>किं द्वारि दैवहतिके सहकारकेण
संवर्धितेन विषपादप एष पापः ।</l>
<l>अस्मिन्मनागपि विकासविकारभाजि
भीमा भवन्ति मदनज्वरसन्निपाताः ॥ ३९ ॥</l>
</lg></b>
<p>(२) यत्र विशेषणविशेष्ययोः प्रथममेवैकममुख्यं भवति असौ <b>अमुख्यविषयः</b> ।</p>
<p>स विशेष्यस्यामुख्यत्वे सामानाधिकरण्येन <b>धर्मनिमित्तो</b> यथा— (माघ. ७.७३)</p>
<b><lg>
<l>हिमलवसदृशः श्रमोदबिन्दूनपनयता किल तन्नवोढवध्वाः ।</l>
<l>कुचकलशकिशोरकौ कथंचित् तरलतया तरुणेन पस्पृशाते ॥ ३२ ॥</l>
</lg></b>
<p>स एव <b>क्रियानिमित्तो</b> यथा—</p>
<b><lg>
<l>मुखपङ्कजरङ्गेऽस्मिन् भ्रूलता नर्तकी तव ।</l>
<l>लीलानाट्यामृतं दृष्टौ सखि ! यूनां निषिञ्चाति ॥ ३३ ॥</l>
</lg></b>
<p>विशेषस्य मुख्यत्वे वैयधिकरण्येन <b>आकृतिनिमित्तो</b> यथा—</p>
<b><lg>
<l>पडिवक्‍खमण्णुपुंजे लावण्णउडे अणंगगअकुंभे ।</l>
<l>पुरिससअहिअअधरिए कीस थणंती थणे वहसि ॥ ३४ ॥</l>
</lg></b>
<b><lg>
<l>(प्रतिपक्षमन्युपुञ्जौ	लावण्यकुटावनङ्गगजकुम्भौ ।</l>
<l>पुरुषशतहृदयधृतौ किमिति स्तनन्ती स्तनौ वहसि ॥)</l></lg></b> (काव्याद. २.९३)
<p>स एव <b>क्रियानिमित्तो</b> यथा—(सेब. १.१४)</p>
<b><lg>
<l>ववसाअरइपओसो	रोसगइंददिढसिंखलापडिबंधो ।</l>
<l>कह कह वि दासरहिणो जअकेसरिपंजरो गओ घणसमओ ॥ ३५ ॥</l>
</lg></b>
<lg>
<l>(व्यवसायरविप्रदोषो रोषगजेन्द्रदृढशृङ्खलाप्रतिबन्धः ।</l>
<l>कथं कथमपि दाशरथेर्जयकेसरिपञ्जरं गतो घनसमयः ॥)</l>
</lg>
<p>(३) यत्रेक एव शब्दोऽर्थभेदप्रकल्पनया गुणनिमित्तं विशेषणविशेष्यभावमनुभवति
असौ <b>भेदविषयः</b> । गौणमुख्ययोर्गुणनिमित्तो मुख्ययोश्‍च <b>जातिनिमित्तो</b> यथा—</p>
<b><lg>
<l>तह करकमलं कमलं चंदो चंदमुहि तुज्झ मुहअंदो ।</l>
<l>कमलं उण कमलं च्‍चिअ चंदो चंदो च्‍चिअ वराओ ॥ ३६ ॥</l>
</lg></b>
﻿
<pb n="340"/>
<lg>
<l>(तव करकमलं कमलं चन्द्रश्‍चन्द्रमुखि तव मुखचन्द्रः ।</l>
<l>कमलं पुनः कमलमेव चन्द्रश्‍चन्द्र एव वराकः ॥)</l>
</lg>
<p>मुख्ययो<b>र्गुणनिमित्तो</b> यथा—</p>
<b><lg>
<l>ताला जाअंति गुणा जाला दे सिहअएहि घेप्पंति ।</l>
<l>रइकिरणाणुग्गहिआइं होंति कमलाइं कमलाइं ॥ ३७ ॥</l>
</lg></b>
<lg>
<l>(तदा जायन्ते गुणाः यदा ते सहृदयैर्गृह्यन्ते ।</l>
<l>रविकिरणानुगृहीतानि भवन्ति कमलानि कमलानि ॥)</l>
</lg>
<p>मुख्ययोः <b>क्रियानिमित्तो</b> यथा—(किराता. ११.७३)</p>
<b><lg>
<l>ग्रसमानमिवोजांसि सदसा गौरवोरितम् ।</l>
<l>नाम यस्याभिनन्दन्ति द्विषोऽपि स पुमान् पुमान् ॥ ३८ ॥</l>
</lg></b>
<p><b>स्वरूपनिमित्तो</b> यथा—</p>
<b><lg>
<l>अमृतममृतं	चन्द्रश्‍चन्द्रस्थथाम्बुजमम्बुजं
रतिरपि रतिः कामः कामो मधूनि मधून्यपि ।</l>
<l>इति न भजते वस्तु प्रायः परस्परसङ्करं
तदियमबला धत्ते भावान् कथं सकलात्मकान् ॥ ३९ ॥</l>
</lg></b>
<p>(४) साधर्म्यादिप्रसिद्धेर्यत्रोपमानमेवोपमेयं प्रत्याययत्य<b>सावभेदविषयः</b> ।</p>
<p>सोऽ<b>न्योक्तौ</b> यथा—</p>
<b><lg>
<l>पिबन्मधु यथाकामं भ्रमरं फुल्लपङ्कजे ।</l>
<l>अप्यसन्नद्धसौरभ्यं पश्‍य चुम्बति कुड्‍मलम् ॥ ४० ॥</l></lg></b> (काव्याद. २.२०६)
<p><b>समासोक्तौ</b> यथा—</p>
<b><lg>
<l>अनुरागवती सन्ध्या दिवसस्तत्पुरस्सरः ।</l>
<l>अहो दैवगतिश्‍चित्रा तथापि न समागमः ॥ ४१ ॥</l>
</lg></b>
<p><b>उभयोक्तौ</b> यथा—</p>
<b><lg>
<l>उपाध्वं तत्पान्थाः पुनरपि सरो मार्गतिलकं
यदासाद्य स्वेच्छं विलसथ विलीनक्‍लमभराः ।</l>
<l>इतस्तु	क्षाराब्धेर्जरठमकरक्षुण्णपयसो
निवृत्तिः कल्याणी न पुनरवतारः कथमपि ॥ ४२ ॥</l>
</lg></b>
<p><b>अनुभयोक्तौ</b> यथा— (उराच. १.२८)</p>
﻿
<pb n="341"/>
<b><lg>
<l>अथेदं रक्षोभिः कनकहरिणच्छद्मविधिना
तथावृत्तं पापैर्व्यथयति यथा क्षालितमपि ।</l>
<l>जनस्थाने शून्ये विकलकरणैरार्यचरितै—
रपि ग्रावा रोदित्यपि दलति वज्रस्य हृदयम् ॥ ४३ ॥</l>
</lg></b>
<p>(५) यत्र विशेषणभूतं नाम सर्वनाम वा विशिष्टगुणधर्मादिकं प्रवृत्तिनिमित्तमुपादत्ते
स <b>विशेषणविषयः</b> ।</p>
<p>स नाम्‍नो <b>विशिष्टगुणनिमित्तत्वे</b> यथा—</p>
<b><lg>
<l>भवतु रुषि कठोरा किन्तु रम्या मृगाक्षी
निरुपधिमधुराणां स्वादवोऽमी विकाराः ।</l>
<l>श्रयति कठिनभावः शुक्तिपात्रेष्वपो यः
कुलजनबहुमानस्तासु मुक्ताफलान्तः ॥ ४४ ॥</l>
</lg></b>
<p>सांस्कारिक्‍यादिजनिका संज्ञापि तस्याः यथा—</p>
<b><lg>
<l>स्‍निग्धश्‍यामलकान्तिलिप्‍तवियतो वेल्लद्‌वलाका घना
वाताः शीकरिणः पयोदसुहृदामानन्दकेकाः कलाः ।</l>
<l>कामं सन्तु दृढं कठोरहृदयो रामोऽस्मि सर्वं सहे
वैदेही तु कथं भविष्यति हहा हा देवि ! धीरा भव ॥ ४५ ॥</l>
</lg></b>
<p>सर्वनाम्‍नो <b>विशिष्टगुणसम्पत्तिनिमित्तत्वे</b> यथा—(उराच. ४.१२)</p>
<b><lg>
<l>स राजा तत् सौख्यं स च परिजनस्ते च दिवसाः
स्मृतावाविर्भूतं त्वयि सुहृदि दृष्टेऽद्य सकलम् ।</l>
<l>विपाके घोरोऽस्मिन्न खलुं न विमूढा तव सखी
पुरन्ध्रीणां चित्तं कुसुमसुकुमारं हि भवति ॥ ४६ ॥</l>
</lg></b>
<p>मुख्यवद् गौणस्यापि विशेषणं तद्‌विशेषणमेव । तत्र सर्वनाम्‍नो <b>गुणसम्पत्तिनिमित्तत्व</b>
एव यथा—</p>
<b><lg>
<l>चआवळअ दीहिअहिमंघल्लहिनिअदेह ।</l>
<l>अन्नजीदि हरलोअण होतहोमुहअंदहोरेवह ॥ ४७ ॥</l>
</lg></b>
<p>(६) विशेषणमव्यभिचरितमविशेषणं तद्धर्मादिगुणयोगेन यत्र प्रवर्तते तदसा<b>वविशेषणविषयः</b></p>
<b><lg>
<l>छिन्तो(?)चलणेण हला मओ वि कण्हस्स को ण जीवेज्ज ।</l>
<l>सो उण तेणावि मओ रिट्‍ठो सच्‍च चिअ बइल्लो ॥ ४८ ॥</l>
</lg></b>
﻿
<pb n="342"/>
<lg>
<l>(स्पृष्टः चरणेन सखि मृतोऽपि कृष्णस्य को न जीवेत् ।</l>
<l>स पुनस्तेनापि मृतोऽरिष्टः सत्यमेव बलीवर्दः ॥)</l></lg>
<p><b>चेतनप्रकृते</b>र्यथा— (गास.(वे.) ८६४, द्र.स.क. पृ.३१३)</p>
<b><lg>
<l>सच्‍च चिअ कट्ठमओ सुरणाहो जेण हळिअधूआए ।</l>
<l>हत्थेहि कमलदलकोमलेहि छित्तो ण पल्लविओ ॥ ४९ ॥</l>
</lg></b>
<lg>
<l>(सत्यमेव काष्ठमयः सुरनाथो येन हालिकदुहित्रा ।</l>
<l>हस्ताभ्यां कमलदलकोमलभ्यां स्पृष्टो न पल्लवितः ॥)</l>
</lg>
<p><b>अचेतनस्य</b> यथा—</p>
<b><lg>
<l>भवतु विदितमेतत् काष्ठमेवासि सत्यं
किमपरमभिधास्ये कानने वर्धितोऽसि ।</l>
<l>कुवलयनयनायाः पाणिसङ्गोत्सवेऽस्मिन्
मुसल किसलयं ते तत्क्षणादद्य जातम् ॥ ५० ॥</l>
</lg></b>
<p><b>अचेतनस्यैव</b> प्रभाववतो यथा—</p>
<b><lg>
<l>अन्विष्यद्भिरयं चिरात् कथमपि प्राप्येत यद्यर्थिभि—
र्नाथ त्वं पुनरर्थिनः प्रतिदिनं यत्‍नात् समन्विष्यसि ।</l>
<l>प्राप्‍तौ चिन्तितमात्रकं दददसौ चिन्तातिरिक्तप्रदं
त्वामालोक्‍य विदीर्यते यदि न तद् ग्रावैव चिन्तामणिः ॥ ५१॥</l>
</lg></b>
<p>(<b>२. उपचारानिमित्ता— ६</b>)</p>
<p>मुख्यया गौण्या वान्यविशेषणस्य सतोऽन्यत्रारोपणम् <b>उपचारः</b> ।</p>
<p><b>तन्निमित्तिकोपचारनिमित्ता;</b> सा तु गौणव्यवहितार्थत्वाद् <b>गौणी</b> भवति; तस्या अपि
धर्मगुणाकृतिक्रियास्वरूपजात्यादयः प्रवृत्तिनिमित्तम्; तद्भेदात् सापि षट्प्रकारा भवति—</p>
<p><b>धर्मनिमित्ता, गुणनिमित्ता, आकृतिनिमित्ता, क्रियानिमित्ता, स्वरूपनिमित्ता,
जातिनिमित्ता</b> च । तासु—</p>
<p><b>(१) धर्मनिमित्ता</b> यथा—</p>
<b><lg>
<l>भवतु रुषि कठोरा किन्तु रम्या मृगाक्षी ॥ ५२ ॥</l>
</lg></b>
<b><lg>
<l>तालै; शिञ्जद्‍वलयसुभगैर्नर्तितः कान्तया मे ॥ ५३ ॥</l></lg></b> मेघ. ७६
<p>अत्र कठोरसुभगशब्दो मूर्तिमद्‍द्रव्यप्राणिविशेषयोर्विशेषणत्वेन रूढौ,
रोषवलयशिञ्जयोरारोप्यमाणौ, तद्योगान्नायिकातालयोरपि विशेषणभावमनुभवतः ।</p>
﻿
<pb n="343"/>
<p><b>(२) गुणनिमित्ता</b> यथा— (शाकु. १.१७)</p>
<b><lg>
<l>किमिव हि मधुराणां मण्डनं नाकृतीनाम् ॥ ५४ ॥</l>
</lg></b>
<b><lg>
<l>उच्‍चिणस्सु पडिअ—कुसुमं मा धुण सेहालिअं हलिअ—सुण्हे ।</l>
<l>एस अवसाणविरसो ससुरेण सुओ वलअसद्दो ॥ ५५ ॥</l>
</lg></b>
<b><lg>
<l>(उच्‍चिनुष्व पतति—कुसुमं मा धुनीहि शोफालिकां हालिक—स्नुषे ।</l>
<l>एषोऽवसानविरसः श्‍वशुरेण श्रुतो वलय—शब्दः ॥)</l></lg></b> (ध्व.२)
<p>अत्र मधुरविरसशब्दावास्वाद्यविशेषणत्वेन रूढौ तद्‍व्यवधानेन
वर्णनयाऽऽकृतिवलयशब्दयोरारोपितौ विशेषणभावमनुभवतः ।</p>
<p><b>(३) आकृतिनिमित्ता</b> यथा—</p>
<b><lg>
<l>अङ्कुरिते पल्लविते कोरकिते कुसुमिते च सहकारे ।</l>
<l>अङ्कुरितः पल्लवितः कोरकितः कुसुमितश्‍च हृदि मदनः ॥ ५६ ॥</l>
</lg></b>
<p>यथा वा—(वज्जाल. ३.१३)</p>
<b><lg>
<l>पल्लविअं पिव/विअ करपल्लवेहिं पप्फुल्लिअं व णयणेहिं ।</l>
<l>फलिअं विअ पीणपओहरेहि अज्जाएॅ लावण्णम् ॥ ५७ ॥</l>
</lg></b>
<lg>
<l>(पल्लवितमिव करपल्लवाभ्यां प्रफुल्लितमिव नयनाभ्याम् ।</l>
<l>फलितमिव पीनपयोधराभ्यामार्याया लावण्यम् ॥)</l>
</lg>
<p>अत्राङ्कुरितपल्लवितादयो मूर्तिमत्सु भूरुहादिषु आकृतिविशेषतो विशेषणत्वेन
रूढास्तद्‍व्यवधानेनामूर्तयोर्मदनलावण्ययोरारोप्यमाणा गौणं विशेषणभावमनुभवन्ति ।</p>
<p><b>(४) क्रियानिमित्ता</b> यथा—</p>
<b><lg>
<l>शशिनमसूत प्राची नृत्यति मदनो हसन्ति ककुभोऽपि ।</l>
<l>कुमुदरजः पटवासं विकिरति गगनाङ्गणे पवनः ॥ ५८ ॥</l>
</lg></b>
<p>यथा वा—</p>
<b><lg>
<l>अवऊहिअपुव्वदिशे समअं जोण्हाए सेविअपओसमुहे ।</l>
<l>माइ ण झिज्जउ रअणी अपरदिसाहुत्तपत्थिअम्मि मिअंके ॥ ५९ ॥</l>
</lg></b>
<b><lg>
<l>(अवगूहितपूर्वदिशे समकं ज्योत्स्नया सेवितप्रदोषमुखे ।</l>
<l>मातर्न क्षीयतां रजनी अपरदिशाभिमुखप्रस्थिते मृगाङ्के ॥)</l>
</lg></b>
<p>अत्र सेवोपगूढादीनामन्यक्रियाणां तद्‍व्यवधानेनानान्यत्रारोपणाद् विशेषणभावः ।</p>
<p>कथं पुनरयं भेदो गौण्याः पृथग्भवति ?</p>
﻿
<pb n="344"/>
<p>यत्र प्रसिद्धेरुपमानोपमेयत्वं गम्यते, सा गुणव्यवहितार्था गौणी, यामन्योक्तिं
समासोक्तिं वा वर्णयन्ति । यास्यां पुनरुपमेयेन गुणसाम्यादुपमानं गम्यते, सा
गौणव्यवहितार्था गौणी, यां समाधिमाचक्षते । तदुक्तम्— <b>'उक्तस्याप्राकरणिकत्वे
समासोक्तिः, प्राकरणिकत्वे समाधिः</b>' इति ।</p>
<p><b>(५) स्वरूपनिमित्ता</b> यथा—</p>
<b><lg>
<l>कस्य नापनतिं कुर्याद् दैन्यमाता दरिद्रता ।</l>
<l>कं वा न मदयत्येषा श्रीरुन्मादकुटुम्बिनी ॥ ६० ॥</l>
</lg></b>
<p>यथा वा— (विक्रमो. २.३)</p>
<b><lg>
<l>आभरणस्याभरणं प्रसाधनविधेः प्रसाधनविशेषः ।</l>
<l>उपमानस्यापि सखे ! प्रत्युपमानं वपुस्तस्याः ॥ ६१ ॥</l>
</lg></b>
<p>अत्र दरिद्रताया दैन्यजनकत्वेन मातृस्वरूपाध्यारोपादपत्यताव्यवधानेन सम्बन्धः;
दरिद्रता दैन्यं जनयतीति वाक्‍यार्थः । तस्य च 'शशिनमसूत प्राची'
इत्यादिवदुपचारोपपत्तिः । एवमुत्तरत्रापि योज्यम् ।</p>
<p><b>(६) जातिनिमित्ता</b> यथा—</p>
<b><lg>
<l>धृतिः क्षमा दया शौचमौचित्यं वागानिष्ठुरा ।</l>
<l>भूतानामनभिद्रोहस्तप्‍तैताः समिधः श्रियः ॥ ६२ ॥</l>
</lg></b>
<p>यथा वा—</p>
<b><lg>
<l>येषां प्राणिवधः क्रीडा, नर्म मर्मच्छिदो गिरः ।</l>
<l>परोपतापः कर्तव्यं ते मृत्योरपि मृत्यवः ॥ ६३ ॥</l>
</lg></b>
<p>अत्राग्‍निसमिद्‌धर्मेषु मर्त्यमृत्युधर्मेषु च श्रीधृत्यादिषु मृत्युदुर्जनेषु चारोपितेषु
समिन्मृत्युजात्योरेव गुणभावो न त्वग्‍निमर्त्ययोरिति अमीषां साक्षादसम्बन्धे
दीप्तिविनाशादिधर्मद्वारक उपचारः सम्बन्धाय कल्पते । तेनायमर्थः सम्पद्यते—
धृत्यादयः श्रियं समेधयन्ति, दुर्जना मृत्युमपि मारयन्ति । सा चेयमन्यरूढा
क्रियाऽन्यत्रारोप्‍यत इत्युपचारवृत्तिरेव भवति । यदुक्तम— (काव्याद. १.९४)</p>
<b><lg>
<l>कुमुदानि निमीलन्ति कमलान्युन्मिषन्ति च ।</l>
<l>इति नेत्रक्रियाध्यासाल्लब्धा तद्‍वाचिनी श्रुतिः ॥ ६४ ॥</l>
</lg></b>
एवम्	 <b><lg><l>'परार्थे यः पीडामनुभवति' ॥ ६५ ॥</l></lg></b> (भल्लटशतकम् ५६)
<b><lg>
<l>'एति जीवन्तमानन्दो नरं वर्षशतादपि' ॥ ६६ ॥</l></lg></b> (रामा. ५.३४.६)
﻿
<pb n="345"/>
<p>इत्यादि च द्रष्टव्यम् ।</p>
<p>यद्येवं क्रियानिमित्तैषा कस्मान्न भवति ?</p>
<p>क्रियाया एव द्रव्यजातिरूपेण विपरिणामात्, यथा दैन्यमातेत्यादौ वृत्तिरूपेण ।</p>
<p>ननु च यथा गौरिव गौस्तथ समिध इव समिध इतीयमणि गौणी कस्मान्न भवति ?</p>
<p>भवति यदि समिध इत्यनेन श्रिय इति नापेक्ष्यते, श्रीवह्नेरिति वा
वह्निशब्दप्रयोगो भवति । यथा वा 'ववसाअरइपओसो' (व्यवसायरविप्रदोषः),
'घणसमओ' (घनसमयः), 'अणंगगअकुंभे थणे' (अनङ्गगजकुम्भौ स्तनौ) इति । एतेन
'दैन्यमाता दरिद्रता', 'ते मृत्योरपि मृत्यवः' इत्यादेरपि न गौणत्वमित्युक्तं भवति ।
आदिग्रहणान्नसर्वनामादेरपि भेदाभेदाभ्यामुपचारे गौणव्यवहितार्थैव <b>गौणी</b> भवति ।</p>
<p><b>सभेदोपचारे नामाध्यारोपाद्</b> यथा— (उराच.२.१०)</p>
<b><lg>
<l>हे हस्त दक्षिण मृतस्य शिशोर्द्विजस्य
जीवातवे विसृज शूद्रमुनौ कृपाणाम् ।</l>
<l>रामस्य गात्रमसि निर्भरगर्भखिन्न—
सीताविवासनपटोः करुणा कुतस्ते ॥ ६७ ॥</l>
</lg></b>
<p>यथा वा— (राच. १९.४१)</p>
<b><lg>
<l>स्थानेऽवसीदसि रघूद्वह ! किं विधात—
रस्यास्त्वयेक्षितमलक्षणमङ्गकेषु ।</l>
<l>अद्यापि जीवसि दशानन ! हे हनूमन् !
केयं तवाभिमुखवर्तिरिपोः प्रतीक्षा ॥ ६८ ॥</l>
</lg></b>
<p><b>अभेदोपचारेण सर्वनामाध्यारोपाद्</b> यथा—</p>
<b><lg>
<l>चन्द्रज्योत्स्नाविशदपुलिने सैकतेऽस्मिन् सरय्वा
वादद्यूतं चिरतरमभूत् सिद्धयूनोः कयोश्‍चित् ।</l>
<l>एको ब्रूते प्रथमनिहतं कैटभं कंसमन्यः
स त्वं तत्त्वं कथय भवता को हतस्तत्र पूर्वम् ॥ ६९ ॥</l>
</lg></b>
<p>यथा वा—</p>
<b><lg>
<l>प्राप्‍तश्रीरेष कस्मात् पुनरपि मयि तं मन्थखेदं विदध्या
न्निद्रामप्यस्य पूर्वामनलसमनसो नैव सम्भावयामि ।</l>
﻿
<pb n="346"/>
<l>सेतुं बध्‍नाति चासौ कथामिव सकलद्वीपनाथानुयात—
स्त्वय्यायाते वितर्कानिति दधत इवाभाति कम्पः पयोधेः ॥ ७० ॥</l>
</lg></b>
<p>अत्राद्योदाहरणयो रामहनूमन्तौ नामशब्दावतिनिष्करूणे परिभवासहिष्णौ च
स्वमूर्तिभेदे संज्ञाविशेषणत्वेन रूढौ तद्‍व्य्यवधानेन तद्‍‌विपरीतयोरूपचरितस्वमूर्ति—
भेदान्तरयोरारोपितावौपचारिकं विशेषणभावं भजेते इति गौणव्यवहितार्थोपचार—
निमित्तोपचारनिमित्तेयं गौणी । यत्र तु न भेदोपचारः तत्र व्यवधानाभावाद् गुणनिमित्तैव
गौणी भवति, यथा 'रामोऽस्मि सर्वं सहे', 'तार्क्ष्यः सोऽपि समं निजेन विभुना
जानाति मां रावणम्' इति ।</p>
<p>कथं पुनः शब्दार्थयोरभेदेऽपि भेदव्यपदेशः ?</p>
<p>स हि 'राहोः शिरः', 'गौर्गौः कामदुघा' इत्यादौ शब्दार्थाभेद एव दृश्यते ।</p>
<p>उच्यते— अस्ति तावदेतन्मुख्याभावे सति प्रयोजने निमित्ते च सत्युपचारः
प्रवर्तते । स चाभिन्नानां भेदव्यपदेशहेतुः, भिन्नानां चाभेदव्यपदेशहेतुर्भवति । तत्र</p>
<p><b>अभिन्नानां भेदा</b> यथा— (कुसं. २.१०)</p>
<b><lg>
<l>आत्मानमात्मना वेत्सि सृचस्यात्मानमात्मना ।</l>
<l>आत्मना कृतिना च त्वमात्मन्येव प्रलीयसे ॥ ७१ ॥</l>
</lg></b>
<p>अत्र परमात्मव्यतिरिक्तवस्त्वन्तराभावात् कर्मादिकारकव्यतिरेकेण च ज्ञानादि—
क्रियानुपपत्तेरेक एव कर्तृकर्मकरणाधिकरणोपचारेण भिद्यते । सिद्धे च भेदे
सादृश्यनिबन्धने मुख्यानामिवोपचरितानामप्युपमानोपमेयव्यवहारः प्रवर्तते । तद्यथा—</p>
<b><lg>
<l>त्वन्मुखं त्वन्मुखमिव त्वद्‍दृशौ त्वद्‍दृशाविव ।</l>
<l>त्वन्मूर्तिरिव मूर्तिस्ते त्वमिव त्वं कृशोदरि ॥ ७२ ॥</l>
</lg></b>
<p><b>वैसादृश्यनिबन्धन</b>स्तु व्यतिरेको भवति । यथा— (किराता. ११.७३)</p>
<b><lg>
<l>नाम यस्याभिनन्दन्ति द्विषोऽपि स पुमान् पुमान् ॥ ७३ ॥</l>
</lg></b>
<b><lg>
<l>रइकिरणाणुग्गहिआइं होंति कमलाइं कमलाइं ॥ ७४ ॥</l>
</lg></b>
<p>(रविकिरणानुगृहीतानि भवन्ति कमलानि कमलानि ॥) (द्र. ७.३७)</p>
<p>ततश्‍च भिन्नार्थवत्सम्बन्धसम्बोधनविभक्त‍यादेरूत्पत्तिर्यथा— <b>'रामस्य गात्रमसि'</b> (उराच.
२.१०), 'हे हनूमन्' इति । एतेन मुख्यगौणयोरपि उपमारूपकादया व्याख्याताः । यथा—</p>
<b><lg>
<l>अयमालोहितच्छायो मदेन मुखचन्द्रमाः ।</l>
<l>सन्नद्धोदयरागस्य चन्द्रस्य प्रतिगर्जति ॥ ७५ ॥</l>
</lg></b>
﻿
<pb n="347"/>
<b><lg>
<l>चन्द्रमाः पीयते देवैर्मया त्वन्मुखचन्द्रमाः ।</l>
<l>असमग्रो ह्ययं शश्वदयमापूर्णमण्डलः ॥ ७६ ॥</l></lg></b> (काव्याद.२.८९–९०)
<b><lg>
<l>अमृतात्मनि पद्मानां द्वेष्‍टरि स्निग्धतारके ।</l>
<l>मुखेन्दौ तव सत्यस्मिन्नितरेण किमिन्दुना ॥ ७७ ॥</l></lg></b> (काव्याद. २.१५९)
<b><lg>
<l>न मीलयति पद्मानि न नभो व्यवगाहते ।</l>
<l>त्वन्मुखेन्दुर्ममासूनां हरणायैव यस्यति ॥ ७८ ॥</l></lg></b> (काव्याद. २.८३)
<p>भिन्नानामभेदोपचारो यथोत्तरोदाहरणयोः तत्र हि प्रतीयमानाभिधीयमानतुल्य—
गुणोपमानविशेषणमनेकं सर्वनाम उपमानव्यधानेनोपमेये प्रयुक्तमभेदोपचारेणो—
त्कर्षमारोपयति ।</p>
<p>नन्वियमन्योक्तिः समासोक्तिरूभयोक्तिर्वा कस्मान्न भवति ?</p>
<p>तथा हि— प्रतीयमानाभिधीयमानोपमेयगुणविभूतयः सर्वनामाध्यासेऽप्यन्योक्ति—
समासोक्त‍युभयोक्तयो दृश्यन्ते । तत्र —</p>
<p><b>अन्योक्ति</b>र्यथा—</p>
<b><lg>
<l>हा सौरभं क्‍व तत् ते क्‍व नु ते सन्तापहारि हा शैत्यम् ।</l>
<l>अङ्गारकारहस्ते चन्दन ! पतितोऽसि धिग् दैवम् ॥ ७९ ॥</l>
</lg></b>
<p><b>समासोक्ति</b>र्तथा—</p>
<b><lg>
<l>मुग्धामजातरजसं कलिकामकाले
बालां कदर्थयसि किं नवमालिकायाः ।</l>
<l>अन्यासु तावदुपमर्दसहासु भृङ्ग !
लोलं विनोदय मनः सुमनोलतासु ॥ ८० ॥</l>
</lg></b>
<p><b>उभयोक्ति</b>र्यथा—</p>
<b><lg>
<l>केनासीनः सुखमकरूणेनाकरादुद्धतस्त्वं
विक्रेतुं वा त्वमभिलषितः केन देशान्तरेऽस्मिन् ।</l>
<l>यस्मिन्वित्तव्ययभरसहो ग्राहकस्तावदास्तां
नास्ति भ्रातर्मरकतमणे ! त्वत्परीक्षाक्षमोऽपि ॥ ८१ ॥</l>
</lg></b>
<p>उच्यते— यत्रोपमानमेव प्रयुक्तं प्रतीयमानाभिधीयमानगुणमुपमेयं गमयति,
तत्रैवान्योक्त‍यादयो भवन्ति । इह तु नोपमानं प्रयुज्यते । किं तर्हि ? तद्विशेषणं सर्वनाम;
﻿
<pb n="348"/>
तेन प्रथमोदाहरणे नान्योक्तिः, द्वितीयोदाहरणे तु न समासोक्तिरिति ।</p>
<p>यद्येवमध्यासात्मिका तद्भावापत्तिः कस्मान्न भवति ? यथैष बालाबाहुमूले
बालचन्द्रमाः; यथा वा— (माघ. १५.६३)</p>
<b><lg>
<l>किमहो नृपाः समममीभिरूपपतिसुतैर्न पञ्चभिः ।</l>
<l>वध्यमभिहत भुजिष्यममुं सह चानया स्थविरराजकन्यया ॥ ८२ ॥</l></lg></b> इति
<p>उच्यते नात्र सर्वनाम्‍नामेव प्रयोगः । किं तर्हि ? विशेष्याणामपीति युज्यते
तद्भावापत्तिः । 'चन्द्रज्योत्स्ना' इत्यादौ तु सर्वनामाध्यासे समाधिलक्षणयोगा—
दुपचारगौण्येवैषा भवित । यथा च धर्मिणोऽप्यध्यासे समाधिरूपपद्यते तथाग्रतो
वक्ष्याम इति ।</p>
<p>(<b>३. लक्षणा</b>)</p>
<p>लक्षणा द्विविधा— <b>१. लक्षणा, २. लक्षितलक्षणा</b> च ।</p>
<p>तयोर्यस्यामुपात्तशब्दस्यार्थस्य क्रियासिद्धौ साधनत्वायोगात् स्वार्थोऽविनाभूत—
मर्थान्तरं व्यवहितमेव लक्षयति सा <b>लक्षणा</b>, तद्‍व्यतिरिक्ता तु
वक्ष्यमाणानेकरूपा <b>लक्षितलक्षणेति</b> । तत्र—</p>
<p>(<b>१. लक्षणा —६</b>)</p>
<p><b>लक्षणा</b> षोढा— <b>सामीप्यलक्षणा, साहचर्यलक्षणा, सहचरितलक्षणा, हेतुलक्षणा,
तादर्थ्यलक्षणा, परिमाणलक्षणा</b> च । तत्र—</p>
<p>१. 'गङ्गायां घोषः प्रतिवसति', 'मञ्चाः क्रोशन्ति' इत्यादिषु स्वार्थाविनाभूतसमीपा—
र्थान्तरप्रतीतिहेतुः <b>सामीप्यलक्षणा</b> । यथा—</p>
<b><lg>
<l>'यत् तालीदलपाकपाण्डुवदनम्' ॥ ८३ ॥</l></lg></b> (विसा. २.१४)
<b><lg>
<l>'अभिनवकरिदन्तच्छेदकान्तः कपोलः' ॥ ८४ ॥</l></lg></b> इति । (मामा. १.२५)
<p>अत्र पाकच्छेदयोः क्रियात्वेनामूर्तत्वात् पाण्डुत्वं कान्तत्वं चासम्भवत् समीपस्थं
पक्‍वतालीपत्रं सद्यश्छिन्नं च हस्तिदन्तं लक्षयति ।</p> '/?/
<p>२. छत्रिणो गच्छन्ति', 'कुन्तान् प्रवेशय' इत्यादिषु स्वार्थाविनाभूतसाहचर्योप—
लब्धार्थान्तरप्रतीतिहेतुः <b>साहचर्यलक्षणा</b> । यथा— (कुसं. १.२)</p>
<b><lg>
<l>यं सर्वशैलाः परिकल्प्य वत्सं मेरौ स्थिते दोग्धरि दोहदक्षे ।</l>
<l>भास्वन्ति रत्‍नानि महौषधीश्‍च पृथूपदिष्‍टां दुदुहुर्धरित्रीम् ॥</l>
</lg></b>
<p>अत्र दोग्धृसाहचर्याच्छैलेष्वपि दुदुहुरिति प्रयुज्यते । यथा वा—</p>
﻿
<pb n="349"/>
<b><lg>
<l>पदेपदे कूबरिणः शतंशतं शतंशतं मत्तगजान् रथेरथे ।</l>
<l>न्यवेशयद् वाजिशतं गजेगजे हयेहये कुन्तशतं शतक्रतुः ॥ ८६ ॥</l>
</lg></b>
<p>३. यत्रोक्तधर्मसहचरितोऽपि धर्मो लक्ष्यते सा <b>सहचरितलक्षणा</b> । यथा—</p>
<b><lg>
<l>'मधुतृषत्पिङ्गाः पयोबिन्दवः' ॥ ८७ ॥</l>
</lg></b>
<b><lg>
<l>'कनकफलकस्फारजघना' ॥ ८८ ॥</l></lg></b> इति ।
<p>अत्र पिङ्गत्वस्फारत्वसहकृतास्तदाश्रयाकारकान्त्यादयो' लक्ष्यन्ते ।</p>
<p>४. 'अन्नं वै प्राणाः', 'आयुर्घृतम्' इत्यादिषु स्वार्थाविनाभूतनिमित्तकारणार्थान्तर—
प्रतीतिहेतु<b>र्हेतुलक्षणा</b> । यथा— <b>'त्वं जीवितं त्वमसि मे हृदयं द्वितीयम्'</b>
(उराच.३.२६) इति । अत्र जीवितशब्देन हृदयशब्देन च जीवितचैतन्यहेतुः
प्रियतमोच्यते ।</p>
<p>५. 'इन्द्रः स्थूणा' 'मल्लिका प्रदीपा' इत्यादिषु तदर्थप्रतीतिहेतुः <b>तादर्थ्यलक्षणा</b> । यथा—</p>
<b><lg>
<l>आरूढो मलयाचलं जलनिधेः पारं परं नायय—
न्नण्डं दृप्‍तनृसिंह सिंहलपतेरूच्छेत्तुमच्छं यशः ॥ ८९ ॥</l></lg></b> इति ।
<p>अत्र दण्डशब्देन दण्डनाप्रहितो लोक उच्यते ।</p>
<p>६. प्रस्थं खलु क्रोश इत्यादौ परिमाणसाधनभूतार्थान्तरपरतीतिहेतुः <b>परिमाणलक्षणा</b> । यथा—</p>
<b><lg>
<l>यस्मादनर्घाणि हृतान्यनूनैः प्रस्थैर्मुहुर्भूरिभिरूच्छिखानि ।</l>
<l>आढ्यादिव प्रापणिकादजस्त्रं जग्राह रत्‍नान्यमितानि लोकः ॥ ९० ॥</l>
</lg></b>
<p>अत्र प्रस्थशब्देन प्रस्थपरिमाणसाधनं मानभाण्डं काष्‍ठादिमयमुच्यते ।</p>
<p>(<b>२. लक्षितलक्षणा—६</b>)</p>
<p><b>लक्षितलक्षणापि</b> षोढैव— <b>रूढलक्षणा, प्रतीकलक्षणा, विवक्षितलक्षणा,
विरूद्धलक्षणा, तदन्यलक्षणा, प्रकीर्णलक्षणा</b> च । तासु—</p>
<p>१. यस्यां यथाकथंचिद् व्युत्पत्त्या लक्षितेनाभिधानेन रूढलक्षण एवार्थो लक्ष्यते सा
<b>रूढलक्षणा</b> । रोदरश्‍चक्रवाको द्विरेफो भ्रमर इति । यथा— (कुसं. ३.३६)</p>
<b><lg>
<l>मधु द्विरेफः कुसुमैकपात्रे पपौ प्रयां स्वामनुवर्तमानः ॥ ९१ ॥</l></lg></b> इति ।
<p>अत्र रोदरत्वं द्विरेफत्वं च कुररेऽपि सम्भवति, न चात्र रूढा लक्षणेति नायं लक्ष्यते ।</p>
<p>२. यत्र प्रतीकेनाभिधानैकदेशेन समुदायो लक्षित एव लक्ष्यते, न यः कश्चित्,
सा <b>प्रतीकलक्षणा</b> । यथा—</p>
<p><b>'भीमो भीमपराक्रमः, 'सच्‍चा अपि होइ अइअदंसणतुरीआ'</b> । अत्र
﻿
<pb n="350"/>
सेन—भामाशब्दो भीम—सत्या शब्दप्रतीकश्रवणात् भीमसेनः, सत्यभामा
इत्यभिधानयोः पूर्वलक्षितयोर्लक्षणया लक्ष्येते । न हि भवति ज्येष्‍ठाः ज्येष्‍ठेति,
आर्द्रा वार्द्रेति ।</p>
<p>३. यत्र यथाकथंचिच्छब्दप्रयोगे विवक्षितमेव लक्ष्यानुसारतो लक्ष्यते सा</p>
<b>विवक्षितलक्षणा</b> । यथा <b><lg><l>'मनसिजजैत्ररथं विलोचनार्धं ॥ ९२ ॥</l></lg></b> (किराता.१०.५२)
<b><lg><l>'चकितहरिणीहानिरनेत्रत्रिभागः' ॥ ९३ ॥</l></lg></b> (?) इति ।
<p>अत्र नार्धशब्दस्य त्रिभागशब्दस्य अर्थः, किन्तु ताभ्यामसमग्रालोकनं लक्ष्यते ।
न हि भवति नेत्रचतुर्भागो नेत्रषड्‍भागो वेति ।</p>
<p>४. पदं केवलमन्यसन्निधेर्वा यत्राभिहितविरूद्धं लक्षितमेवार्थं लक्षयति सा
<b>विरूद्धलक्षणा</b> । यथा—</p>
<p>'विष्‍टिर्भद्रा', 'अङ्गारको मङ्गलः', 'पुण्यवत्यहं यस्यास्त्वमेवंविधः पतिरसि'
इति । अत्र भद्रामङ्गलशब्दौ पुण्यवच्छब्दश्च अभद्रमङ्गलत्वे अपुण्यवत्त्वं च लक्षितमेव
लक्षयन्ति । यथा वा <b>रत्‍नावल्यां</b> राजा विदूषकमाह — 'महाब्राह्मणस्त्वमसि, कोऽन्य
एवमृचामभिज्ञ (रत्‍ना. २.६)' इति । अत्र महाब्राह्मण इत्यनेन ऋचामभिज्ञ इत्यनेन च
वृषलादप्यधमत्वं वैधेयत्वं च लक्ष्यते । यथा च <b>मालतीमाधवे</b> लवङ्गिका
मदयन्तिकामभिधत्ते— 'कहं णाम णवबहूवीसंभेणोवाअजाणअं लडहविअड्डमहुरभासणं
अरोसणं भादरं दे भत्तारं समासादिअ पिअसही (ण) दुम्मणइस्सदि' (कथं नाम
नववधूविस्त्रम्भणोपायाभिज्ञं लडहविदग्धमधुरभाषणमरोषणं भ्रातरं ते भर्तारं समासाद्य प्रियसखी
न दुर्मनायिष्यते ।) (मामा.७.०/१) अत्र नववधूविस्त्रम्भणोपायज्ञत्वादयस्तद्विरूद्धमर्थं
लक्षयन्ति । एवमन्येऽपि यथा— (काव्याद. २.२८९)</p>
<b><lg>
<l>इदमम्लानमानाया लग्‍न स्तनतटे तव ।</l>
<l>छाद्यतामुत्तरीयेण नवं नखपदं सखि ॥ ९४ ॥</l>
</lg></b>
<b><lg>
<l>कुविआओ पसण्णाओ ओरूण्णमुहीओ विहसमाणीओ ।</l>
<l>जह गहिआ तह हिअअं हरंति उच्छण्णमहिलाओ ॥ ९५ ॥</l>
</lg></b>
<b><lg>
<l>(कुपिताः प्रसन्ना अवरुदितमुख्यो विहसन्त्यः ।</l>
<l>यथा गुहीतास्तथा हृदयं हरन्ति उत्सन्नमहिलाः ॥)</l></lg></b> (द्र. ७.१२)
<b><lg>
<l>वयं तथा नाम यथात्थ किं वदाम्ययं त्वकस्माद्विकलः कथान्तरे ।</l>
<l>कदम्बगोलाकृतिमाश्रितः कथं विशुद्धमुग्धः कुलकन्यकाजनः ॥ ९६ ॥</l></lg></b> (मामा.७.०/१)

<pb n="351"/>
<p>एतेष्वम्लानमानशब्देन मानभङ्गः, उत्सन्नशब्देनानुच्छेदाशीः,
विशुद्धमुग्धशब्देनाविशुद्धिरमौग्ध्यं च लक्ष्यते ।</p>
<p>५. यत्राभिहितशब्दार्थतिरस्कारेणार्थान्तरं लक्ष्यते सा <b>तदन्यलक्षणा</b> । यथा—</p>
<b><lg>
<l>सुवर्णपुष्पां पृथिवीं चिन्वन्ति पुरुषास्त्रयः ।</l>
<l>शूरश्च कृतविद्यश्च यश्च जानाति सेवितुम् ॥ ९७ ॥</l></lg></b> (महाभारत ५.३५.६४)
<p>अत्र न सुवर्णशब्दार्थो, नापि पुष्पशब्दार्थः; किन्तु सुवर्णशब्देन सर्वपुरुषार्थमूलं
हिरण्यं, पुष्पशब्देन च प्रसवार्थो लक्ष्यते । ताभ्यां च लाक्षिताभ्यां व्यवसायिनां
पुरुषविशेषाणां वसुमती सर्वान् कामान् प्रसूत इति ।</p>
<p>६. उक्ताभ्योऽन्या <b>प्रकीर्णलक्षणा</b> । यथा— (रघु. ८.२९)</p>
<b><lg>
<l>दशरश्मिशतोपमद्युतिं यशसा दिक्षु दशस्वपि श्रुतम् ।</l>
<l>दशपूर्वरथं यमाख्यया दशकण्ठारिगुरुं विदुर्बुधाः ॥ ९८ ॥</l>
</lg></b>
<b><lg>
<l>हिरण्यपूर्वं कशिपुं प्रचक्षते ।</l> (माघ. १. ४२)
<l>तुरङ्गकान्तामुखहव्यवाहज्वालेव हित्वा जलमुल्ललास ॥ ९९ ॥</l>
</lg></b>
<p>(माघ. ३.३३) इति ।</p>
<p>अन्ये पुनर्लक्षितलक्षणामन्यथा व्याचक्षते— <b>लक्षणयोपचरितवृत्त्या गौण्या
अर्थेन यत्रार्थान्तरं लक्ष्यते सा लक्षितलक्षणेति</b> । यथा— रथावयवायुधः, पङ्‌क्तिरथः
(रघु. ९.७४), रथाङ्गनामेति (रघु. ३.२४); अत्र रथावयवशब्देन चक्रं लक्ष्यते, तेन
तदाकृतिः तन्नामा आयुधविशेषः; पङ्‌क्तिरित्यनेन दशाक्षरं छन्दो लक्ष्यते, तेन
दशशब्दः, ताभ्यां चायुधसन्निधेश्चक्रायुधः, दशरथः इति देवविशेषराजविशेषौ लक्ष्येते ।
रथाङ्गमित्यनेन रथैकदेशो लक्ष्यते, तेन चक्रशब्दः, नामेत्यनेन परिभाषणं लक्ष्यार्थः;
ताभ्यामन्योन्यसन्निधेश्चक्रवाक इति पक्षिविशेषो लक्ष्यत इति । अस्याश्च प्रबन्धेषु भूयसा
प्रयोगः । तद्यथा— (गास. ६१)</p>
<b><lg>
<l>सूईवेहे मुसलं विच्छुहमाणेण दड्‍ढलोएण ।</l>
<l>एक्‍कग्गामे वि पिओ इमेहिं/समेहि अच्छीहि वि ण दिट्ठो ॥ १०० ॥</l>
</lg></b>
<lg>
<l>(सुचीवेधे मुसलं विक्षिपता दग्धलोकेन ।</l>
<l>एकग्रामेऽपि प्रिय आभ्याम्/समाभ्याम् अभ्यामपि न दृष्‍टः ॥)</l>
</lg>
<p>अत्र सूचीवेधे मुसलप्रवेशो न सम्भवति, जनस्तु तमपि करोतीत्यनेन मुख्यया
लक्षितेन तस्यासम्भाव्यमानार्थवादिता लक्ष्यते । यथा—</p>

<pb n="352"/>
<b><lg>
<l>चुंबिज्जइ सअहुत्तं अपवाहिज्जइ सहस्ससअहुंत्तं ।</l>
<l>रमिअ पुणो वि रमिज्जइ पिए जणे णत्थि पुणरुत्तं ॥ १०१ ॥१</l>
</lg></b>
<lg>
<l>(चुम्ब्यते शतकृत्वः अवरुध्यते सहस्रशतकृत्वः ।</l>
<l>रन्त्वा पुनरपि रम्यते प्रिये जने नास्ति पुनरुक्तम् ॥)</l>
</lg>
<p>अत्र पुनरुक्तशब्दो व्यर्थवाक् पुनःप्रयोगविशेषे निरूढशक्तिः, क्रिया पुनःकरण—
सामान्यं लक्षयति विपक्षि(?) चुम्बनादि x x x करणविशेषवैयर्थ्याय लक्षयति । एवम्—</p>
<b><lg>
<l>दूइ तुमं विअ णिउणा कक्कसमहुआइ जाणसे वोल्लुं ।</l>
<l>कंडुइअपंडरं जह ण होइ तह तं कुणिज्जासु ॥ १०२ ॥</l>
</lg></b>
<p>(गास. २८१)</p>
<lg>
<l>(दूति त्वमेव निपुणा कर्कशमृदुकानि जानासि वक्तुम् ।</l>
<l>कण्डूयितपाण्डुरं यथा न भवित यथा तं करिष्यसि ॥)</l>
</lg>
<p>अत्र कण्डूयितपाण्डरमित्यनेन पारुष्यं लक्ष्यते; तेन तु स्नेहक्षतिरिति । अपि च—</p>
<b><lg>
<l>गअणं च मत्तमेहं धाराळुळिअज्जुणाइ अ वणाइ ।</l>
<l>णिरहंकारमिअंका हरति नीलाओ विअ णिसाओ ॥ १०३ ॥</l>
</lg></b>
<lg>
<l>(गगनं च मत्तमेघं धारालुलितार्जुनानि च वनानि ।</l>
<l>निरहङ्कारमृगाङ्का हरन्ति नीला अपि निशाः ॥)</l>
</lg>
<p>अत्र मत्तनिरहङ्काशब्दावनिभृतत्वं निभृतत्वं च लक्षयन्तौ चेतनेषु रूढावचेतनेषु
प्रयुज्यमानौ तयोरपि तथाविधार्थयोगं लक्षयतः । किंच— (गास.(वे) ९६९)</p>
<b><lg>
<l>अण्णं लडहत्तणअं अण्णा च्चिअ अंगवढ्ढणच्छाआ ।</l>
<l>सामा सामण्णवआवइस्स रेह च्चिअ ण होइ ॥ १०४ ॥</l>
</lg></b>
<lg>
<l>(अन्यल्लडहत्वमन्यैव अङ्गवर्त्तनच्छाया ।</l>
<l>श्यामा सामान्यप्रजापते रेखैव न भवति ॥</l>
</lg>
<p>अत्र रेखाशब्देन चित्रालेख्यं लक्ष्यते, तेन च विशिष्‍टं रूपनिर्माणमिति । अपरम्—</p>
<b><lg>
<l>अगणिअणअणाआसं मारिसलोइज्जंत गतं को होसि मअणस्स(?)॥ १०४ ॥</l>
</lg></b>
<p>(अगणितनयनानासं मारिष लोक्यमान त्वं को भवसि मदनस्य ।)</p>
<p>अत्र मदनस्य (को) भवसीत्यनेन तत्सनाभित्वं लक्ष्यते, तेन च तदौपम्यमिति । तथा—</p>
<!-- NOTES pg=352!-->
१. ध्वन्यालोके तूत्तरार्धपाठ ईदृशः — 'विरमिअ पुणो रमिज्जइ पिए जणे णत्थि' ।

<pb n="353"/>
<b><lg>
<l>प्रतीच्छत्याशोकीं किसलयपरावृत्तिमधरः
कपोलः पाण्डुत्वादवतरति तालीपरिणतिम् ।</l>
<l>परिम्लानप्रायामनुवदति दृष्‍टिः कमलिनीं
नवीनस्तन्वड्गया मनसिजविकारो विजयते ॥ १०६ ॥</l>
</lg></b>
<p>अत्र प्रतीच्छत्यवतरत्यनुवदतीति चेतनधर्मैरचेतने प्रयुक्तैरुपलक्षितेषु
धारणप्राप्‍त्यनु, किसलयपरावृत्त्या श्वासधूसरत्वं लक्ष्यते, तेनापि तत्सामीप्यादशोक—
किसलयौपम्यमिति; तालीपरिणत्या कमलिनीपरिम्लानतया च विरहकार्श्यं, तेन च
स्नेहातिरेक इति । एवम्—(रत्‍ना. २.११)</p>
<b><lg>
<l>परिम्लानं	पीनस्तनजघनसङ्गादुभयत—
स्तनोर्मध्यस्यान्तः परिमिलनमप्राप्य हरितम् ।</l>
<l>इदं व्यस्तन्यासं श्लथभुजलताक्षेपवलनैः
कृशाङ्ग्या: सन्तापं वदति बिसिनीपत्रशयनम् ॥ १०७ ॥</l>
</lg></b>
<p>अत्र वदतीत्यनेनोपचारवृत्त्या ज्ञापयतीति, परिम्लानमित्यादिभिस्तद्धर्मैस्तस्याः
तनुसन्निवेशचारुत्वोत्कर्षो लक्ष्यते । अपि च—</p>
<b><lg>
<l>निर्माल्यं नयनश्रिपः कुवलयं वक्त्रस्य दासः शशी ।</l> (बारा. १.४०)
<l>कन्दर्पस्य धनुर्लता किमपरं द्वारि भ्रुवोर्धार्यते ॥ १०८ ॥</l> इति ॥
</lg></b>
<p>अत्र निर्माल्यदासशब्दभ्यामुपचारवृत्त्या हीनत्वेन लक्षितेन नयनवक्त्रयोरुपमोत्कर्षो
लक्ष्यते । कन्दर्पधनुर्लतायास्तु द्वारप्रवेशक्षणोपलक्षणेन हीनत्वेन तयोरपि सुतरां ब्रूते ।
किंच— (विस. २.१४)</p>
<b><lg>
<l>यत् तालीदलपाकपाण्डु वदनं यद् दुर्दिनं नेत्रयो—
र्यच्चानर्तितकेलिपङ्कजदलं श्वासाः प्रसर्पन्ति च । १०९ ।</l>
</lg></b>
<p>अत्र दुर्दिनं नेत्रयोरित्यत्र दुर्दिनशब्दः वृष्‍टिमेघाहतशोभेऽह्नि रूढाभिधानशक्ति—
र्नेत्रयोरसम्भाव्यमानत्वेन स्वार्थाविनाभूतं पयःप्रवाहं लक्षयन्नश्रुप्रवाहं लक्षयति ।</p>
<p>अन्यच्च— (महाभारत १.११९.६)</p>
<b><lg>
<l>अतिक्रान्तसुखाः काल प्रत्युपस्थितदारुणाः ।</l>
<l>शश्वत् पापीयदिवसाः पृथिवी गतयौवना ॥ ११० ॥</l>
</lg></b>
<p>अत्रातिक्रान्तसुखत्वादि चेतनधर्मैरचेतनेषु कालादिष्वारोपितैरतेषु तदसम्भवेन</p>

<pb n="354"/>
<p>तदविनाभूतास्तद्गता; प्राण्यादयो लक्ष्यन्ते । तेन वक्‍तृनिर्वेद इति ।</p>
<p>अपरं च—</p>
<b><lg>
<l>'इदमन्धं तमः कृत्स्नं जायेत भुवनत्रयम् ॥ १११ ॥'</l></lg></b> (काव्यद. १.४)
<b><lg>
<l>'निःश्वासान्ध इवादर्शश्चन्द्रमा न प्रकाशते ॥ ११२ ॥'</l></lg></b> (रामा. ३.१६.१३)
<p>अत्र यथा अन्धे रूपविशेषाभिव्यक्तिर्न सम्भाव्यते एवं तमस्यपि; यत्र नीरन्ध्रे
रूपविशेषाभिव्यक्तेरसम्भवस्तदन्धं तम इत्युच्यते; तथा यथान्धो रूपग्रहणासमर्थः,
एवम् आदर्शोऽपि । यो रूपग्रहणासमर्थः सोऽन्ध इत्युच्यते; तत्रोपचरितवृत्तौ योऽन्धवन्न
पश्यति स एवान्ध इत्युच्यते । इह यत्र किंचिन्न दृश्यते तत्रापि अन्धशब्दो
लक्षितलक्षणया प्रवर्तत इति ।</p>
<p>एवमन्यदपि यथा—</p>
<b><lg>
<l>'स्वल्पैरसावपि न दह्यत एव काष्‍ठैः ॥ ११३ ॥'</l>
</lg></b>
<b><lg>
<l>'वअस्स तुमं पि थेवचंदणरसेण समससिज्जसि ॥ ११४ ॥'</l>
</lg></b>
<p>(वयस्य त्वमपि स्तोकचन्दनरसेन समाश्‍वसिहि ।)</p>
<p>अत्र पूर्वस्मिन् यथाश्रुतार्थो वर्णनीयेऽसम्भवन् यथा <b>विक्रमादित्य</b>स्तथायमापि
महापुरुषविशेष इति लक्षयति । तेन च स्वल्पैर्वचोभिरनाख्येयं माहात्म्यादिगुण—
गोरवमुभयोरपि लक्षयति । उत्तरत्र तु स एवार्थो विरुद्धलक्षणया वैपरीत्येनाख्यायत
इत्येवमयमनन्तो लक्षितलक्षणाव्यापारः प्रबन्धेषु लक्षणीयः । यथा— (द्र. स.क. पृ. १८५)</p>
<b><lg>
<l>एक्किंहिं अच्छिहिं सावणु अण्णहिं भद्दवउ ।</l>
<l>माहउ महिअलमत्थरि गंडत्थल सरउ ॥ ११४ ॥</l>
</lg></b>
<b><lg>
<l>अंगहिं गिम्ह सुहच्छिइ तिलवण मग्गसिरु ।</l>
<l>मुद्धिहिं मुहपङ्कअसरि आवासिउ सिसिरु ॥ ११६ ॥</l>
</lg></b>
<lg>
<l>(एकस्मिन्नक्ष्णि श्रावणोऽन्यस्मिन् भाद्रपदो ।</l>
<l>माघः महीतलस्रस्तरे गण्डस्थले शरत् ॥</l>
</lg>
<lg>
<l>अङ्गे ग्रीष्मः सुखासिका तिलवने मार्गशीर्षः ।</l>
<l>मुग्धाया मुखपङ्कजसरसि आवासितः शिशिरः ॥)</l>
</lg>
<b><lg>
<l>नीहारजालमलिनः पुनरुक्तसान्द्राः कुर्वन् वधूजनविलोचनपक्ष्ममालाः ।</l>
<l>क्षुण्णः क्षणं यदुबलैर्दिवमातितांसुः पांसुर्दिशांमुखमतुत्थयदुत्थितोऽद्रेः ॥ ११७ ॥</l>
</lg></b>
<p>(माघ. ४.११)</p>

<pb n="355"/>
<p><b>(<emph>२. विवक्षा</emph>)</b></p>
<p><b>शब्देष्वर्थदानाभिप्रायो विवक्षा ।</b></p>
<p>यदाह— 'वक्तुर्विवक्षितपूर्विका शब्दप्रवृत्तिः' इति ।</p>
<p>त्रिधा हि वाङ्‍मयम् <b>अपौरुषेयम्, आर्षं, पौरुषेयं</b> च । तत्र—</p>
<p>शब्दप्रधानम् <b>अपौरुषेयं</b> मन्त्रो ब्राह्मणं च । तत्र वक्तुरभावाद् विवक्षा नोपपद्यते ।
अर्थप्रधानम् <b>आर्षं</b>, स्मृतिरितिहासश्च । तत्र विवक्षामात्रं प्रवर्तते—(उराच. १.१०)</p>
<b><lg>
<l>लौकिकानां हि साधूनां वागर्थमनुवर्तते ।</l>
<l>ऋषीणां पुनराद्यानां वाचमर्थोऽनुवर्तते ॥ ११८ ॥</l></lg></b> इति ।
<p>(एतदुभय—)प्रधानम्१ । (शास्त्रकाव्यादि)<b>पौरुषेयम्</b> ।</p>
<p>(तच्)च तदुभयमप्यभिनिविष्‍टबुद्धीनां विशिष्‍टविवक्षाभ्यो जायते । तद्यथा—
'विवक्षातः कारकाणि भवन्ति' । अक्षान् दीव्यति अक्षैर्दीव्यति अक्षेषु दीव्यत(ति) इति,
वलाहको विद्योतते, वलाहकस्य विद्योतत इति । (वाप. ३.७.२)</p>
<b><lg>
<l>शक्तिमात्रासमूहस्य विश्वस्यानेकधर्मणः ।</l>
<l>सर्वदा सर्वथाभावात् क्वचित् किञ्चिद् विवक्ष्यते ॥ ११९ ॥</l>
</lg></b>
<p><b>कारकेष्वप्यकारकविवक्षा</b> यथा— मातुः स्मरति, सर्पिषो जानीते, न
माषाणामश्नीयात् ।</p>
<p><b>'नैते सुखस्य जानन्ति ये न वत्स्यन्ति नन्दने' ॥ १२० ॥</b> इति ।</p>
<p>अत्र कर्मादिषु शेषत्वेन विवक्षितेषु सम्बन्धमात्रे षष्‍ठी, न कर्मकरणकर्तृष्वपि
कारकविभक्तिरिति ।</p>
<p><b>अकारकेषु कारकविवक्षा</b> यथा— 'भवति पचति, भवति पक्ष्यति,
भवत्यपाक्षीत्, अस्ति गच्छमो वयमिति । तथा स्मरसि कश्मीरेषु वत्स्यामः, एहि
मन्ये न यास्यसि, पश्य मृगो धावति, इह पश्यामः । कर्मणि द्विवचन—
बहुवचनान्युदाह्रियन्त इति ।</p>
<p><b>क्रियायामपि कारकविवक्षा</b> यथा— 'चोरस्य रुजति, चोरस्यामयति, चोरं
ज्वरयति, चोरं संतापयती'ति । अत्र 'रुजार्थानां भाववचनानामज्वरिसन्ताप्योः
(२.३.५४)' इति भावस्यैव कर्तृत्वम् ।</p>
<!-- NOTES pg=355!-->
<p>१. अत्र राघवः '(उभय)प्रधानं पौरुषेयं च (काव्यं शास्त्रं च)।' इति पूरयते । इतिहासस्तु त्यक्त एव
स्थितोऽत्र संपूर्णेऽपि सन्दर्भे ।</p>

<pb n="356"/>
<p><b>अक्रियाविवक्षा</b> यथा— 'नीलति वनम्, श्वेतते प्रासादः;</p>
<p><b>विषवृक्षोऽपि संवर्ध्य स्वयं छेत्तुमसाम्प्रतम् ॥ १२१ ॥</b> (कुसं. २. ५५)। इति ।</p>
<p><b>क्रियायां क्रियान्तरविवक्षा</b> यथा— एषितुमिच्छति, कमितुं कामयते, भवेदपि
भवेत्, स्यादपि स्यादिति ।</p>
<p><b>कारकेऽपि क्रियाविवक्षा</b> यथा—'द्रष्टुं चक्षुः, योद्धुं धनुः, गन्तुमनाः, गन्तुकाम'
इति । अत्र क्रियायां क्रियार्थायामुपपदे तुमुन् भाव उक्तः । स चक्षुरादीनां
क्रियाविवक्षामन्तरेण । न सिध्यतीति ।</p>
<p><b>असम्बन्धे सम्बन्धविवक्षा</b> यथा—(माघ. ३. ७४)</p>
<b><lg>
<l>सोटापमुर्वीमनिशं नदन्तो यैः प्लावयिष्यन्ति समन्ततोऽमी ।</l>
<l>तान्येकदेशान्निभृतं पयोधेरम्भांसि मेघान् पिबतो ददर्श ॥ १२२ ॥</l>
</lg></b>
<p><b>अचेतनेषु चैतन्यविवक्षा</b> यथा—नदीकूलं पिपतिषति, अश्‍मा लुलुठिषते ।</p>
<p><b>(चेतने अचैतन्य)—विवक्षा</b> यथा—अश्वारोहः पिपतिषति ।</p>
<p><b>प्रधाने गुणविवक्षा</b> यथा— बलाकायाः शौक्‍ल्यम्, काकस्य कार्ष्ण्यमिति ।</p>
<p><b>गुणे प्रधानविवक्षा</b> यथा— 'मधुरो रस आप्याययति, अम्लो दीपयतीति ।</p>
<p><b>अवयवे समुदायाविवक्षा</b> यथा— ग्रामो दग्धः, पटो दग्धः, अक्ष्णा काणः, पादेन
खञ्ज इति ।</p>
<p><b>समुदाये अवयवविवक्षा</b> यथा—'दोर्दण्डचण्डिममात्रारोपणीये धनुषि सति
पदातिलवे लक्ष्मणेन प्रभुरार्यः', 'मामपि तस्यैव सुगृहीतनाम्नो देवस्य भृत्यपरमाणुं
विकुक्षिनामानमवधारयतु भवती' इति ।</p>
<p><b>अभेदे भेदविवक्षा</b> यथा— परुद् भवान् पटुरासीत् पटुतर ऐषमः अन्य एवासि
सम्पन्नः, राहोः शिरः, शिलापुत्रकस्य शरीरम् इति ।</p>
<p><b>भेदेऽप्यभेदविवक्षा</b> यथा— तानेव शालीनश्नीमो ये मधुरायाम्, तानेव
शाटकानाच्छादयामो ये पाटलिपुत्र इति ।</p>
<p><b>असतो विवक्षा</b> यथा— समुद्रः कुण्डिका, विन्ध्यो वर्धितकमिति ।</p>
<p><b>सतोऽप्यविवक्षा</b> यथा— अनुदरा कन्या, अलोमिका एडका इति ।</p>
<p><b>सदसतोर्विवक्षा</b> यथा— तदिदमपमेघोदयं वर्षं, सोच्छ्‌वासं मरणम् इति ।</p>
<p><b>सदसतोरविवक्षा</b> यथा— 'शैलाधिराजतनया न ययौ न तस्थौ' इति । (कुसं.५. ८५)</p>

<pb n="357"/>
<p><b>स्तुत्या निन्दाविवक्षा</b> यथा—</p>
<b><lg>
<l>गुणानामेव दौरात्म्याद् धुरि धुर्यो नियुज्यते ।</l>
<l>असञ्जातकिणस्कन्धः सुखं स्वपिति गौर्गलिः ॥ १२३ ॥</l>
</lg></b>
<p><b>निन्दया स्तुतिविवक्षा</b> यथा—(काव्याद. २.२७१)</p>
<b><lg>
<l>चपलो निर्दयश्चासौ जनः किं तेन मे सखि !</l>
<l>आगःप्रमार्जनायैव चाटवो येन शिक्षिताः ॥ १२४ ॥</l>
</lg></b>
<p><b>विधिना निषेधविवक्षा</b> यथा—(काव्याद. २.१४१)</p>
<b><lg>
<l>गच्छ गच्छसि चेत् कान्त ! पन्थानः सन्तु ते शिवाः ।</l>
<l>ममापि जन्म तत्रैव भूयाद् यत्र गतो भवान् ॥ १२५ ॥</l>
</lg></b>
<p><b>निषेधेन विधिविवक्षा</b> यथा—</p>
<b><lg>
<l>मा गच्छ प्रमदाप्रिय प्रियशतैर्भूयस्त्वमुक्तौ मया
बाला प्राङ्गणमागतेन भवता प्राप्नोत्यवस्थान्तरम् ।</l>
<l>किं चास्याः कुचभारपीडनपरैर्यत्नप्रबन्धैरपि
त्रुट्यत्कञ्चुकजालकैरनुदिनं निस्सूत्रमस्मद्गृहम् ॥ १२६ ॥</l>
</lg></b>
<p>एवमियमनेकधा विवक्षा विप्रथते । तदेष लौकिकवादः—(ध्वन्या. ३.४३)</p>
<b><lg>
<l>अस्मिन्नपारे संसारे कविरेकः प्रजापतिः ।</l>
<l>यथास्मै रोचते विश्वं तथेदं परिवर्तते ॥ १२७ ॥</l>
</lg></b>
<p>अपि च—(गउडवहो ६६)</p>
<b><lg>
<l>
ठिअमट्ठिअं व दीसइ अठिअं पि जहठ्ठिअं/परिठ्ठिअं व पडिहाइ ।</l>
<l>जहसंठिअं च दीसइ सुकईण इमाओ पयईओ ॥ १२८ ॥</l>
</lg></b>
<lg>
<l>(स्थितमस्थितमिव दृश्यते अस्थितमपि यथास्थितमिव/परिष्ठितमिव प्रतिभाति ।</l>
<l>यथासंस्थितमिव दृश्यते सुकवीनामिमाः पदव्यः/प्रकृतयः॥)</l>
</lg>
<p>किंच—</p>
<b><lg>
<l>क्वचित् स्वल्पेऽप्यर्थे प्रचुरवचनैरेव रचना
क्‍वचिद् वस्तु स्फारं कतिपयपदैरर्पितरसम् ।</l>
<l>यथावाच्यं शब्दाः क्‍वचिदपि तुलायामिव धृता—
स्त्रिभिः कल्पैरेवं कविवृषभसन्दर्भनियमः ॥ १२९ ॥</l>
</lg></b>

<pb n="358"/>
<p><b>विविक्षा</b> लोकव्यवहारे काव्यव्यवहारे च सुमतिभिरुन्नीयमाना त्रिधा विख्यायते
<b>काक्‍वादिव्यङ्ग्या, प्रकरणादिव्यङ्ग्या, अभिनयादिव्यङ्ग्या</b> च । तत्र—</p>
<p><b>(१. काक्वादिव्यङ्ग्या —३)</b></p>
<p><b>काकुः, स्वरो, विच्छेद इति काक्वादयः । तेषु—
(काकुः) भिन्नकण्ठध्वनिर्धीरैः काकुरित्यभिधीयते ॥ १३० ॥</b></p>
<p>सा त्रिधा— <b>१. नियतप्रतिबन्धा, २. अनियतप्रतिबन्धा, ३. अप्रतिबन्धा</b> च । तासु—</p>
<p><b>(१) नियतप्रतिबन्धा</b> द्विधा— साकाङ्क्षा, निराकाङ्क्षा च ।</p>
<p>तयोर्वाक्यान्तरापेक्षिणी <b>साकाङ्क्षा ।</b></p>
<p>सा त्रिधा— <b>आक्षेपगर्भा, प्रश्‍नगर्भा, वितर्कगर्भा</b> च ।</p>
<p>वाक्यान्तरभाविनी <b>निराकाङ्क्षा ।</b></p>
<p>सापि त्रिधा— <b>विधिरूपा, उत्तररूपा, निर्णयरूपा</b> च ।</p>
<p>तदेव वाक्‍यं काकुविशेषेण साकाङ्क्षं, तदेव काक्‍वन्तरेण निराकाङ्क्षम् । तत्र—</p>
<p><b>(साकाङ्क्षा, निराकाङ्क्षा)</b></p>
<p><b>आक्षेपगर्भा</b> यथा—</p>
<b><lg>
<l>यदि मे वल्लभा दूती तदाहमपि वल्लभा ।</l>
<l>यदि तस्याः प्रिया वाचस्तन्ममापि प्रियप्रियाः ॥ १३१ ॥</l>
</lg></b>
<p>इयमेव निर्देष्टुर्विधिरूपा ।</p>
<p><b>प्रश्‍नगर्भा</b> यथा—</p>
<b><lg>
<l>गतः स कालो यत्रासीन्मुक्तानां जन्म वल्लिषु ।</l>
<l>वर्तन्ते साम्प्रतं तासां हेतवः शुक्तिसम्पुटाः ॥ १३२ ॥</l>
</lg></b>
<p>इयमेवोपदेष्टुरुत्तररूपा ।</p>
<p><b>वितर्कगर्भा</b> यथा—(विक्रमो. ४.१)</p>
<b><lg>
<l>नवजलधरः सन्नद्धोऽयं न दुष्टनिशाचरः
सुरधनुरिदं दूराकृष्टं न नाम शरासनम् ।</l>
<l>अयमपि पटुर्धारासारो न बाणपरम्परा
कनकनिकषस्निग्धा विद्युत् प्रिया मम नोर्वशी ॥ १३३ ॥</l>
</lg></b>
<p>इयमेवोपदेष्टु<b>र्निर्णयरूपा</b> ।</p>

<pb n="359"/>
<p>एवमन्या अपि—(विक्रमो. ४. २७)</p>
<b><lg>
<l>सर्वक्षतिभृतां नाथ दृष्टां सर्वाङ्गसुन्दरी ।</l>
<l>रामा रम्ये वनान्तेऽस्मिन्मया विरहिता त्वया ॥ १३४ ॥</l>
</lg></b>
<p>इत्यादयो द्रष्टव्याः ।</p>
<p>ता इमास्तिस्त्रोऽपि <b>नियतप्रतिबन्धाः ।</b></p>
<p><b>(२) अनियतप्रतिबन्धाः</b> पुनरनन्ताः । तासु —</p>
<p><b>अभ्युपगमानुनयकाकु</b>र्यथा— (वेसं. १.११)</p>
<b><lg>
<l>युष्मच्छासनलङ्घनाम्भसि मया मग्नेन नाम स्थितं
प्राप्‍ता नाम विगर्हणा स्थितिमतां मध्येऽनुजानामपि ।</l>
<l>क्रोधोल्लासितशोणितारुणगदस्योच्छिन्दतकौरवा—
नद्यैकं दिवसं ममासि न गुरुर्नाहं विधेयस्तव ॥ १३५ ॥</l>
</lg></b>
<p><b>अभ्यनुज्ञोपहासकाकु</b>र्यथा— (वेसं. १.१४)</p>
<b><lg>
<l>मथ्नामि कौरवशतं समरे न कोपाद् ?</l>
<l>दुश्शासनस्य रुधिरं न पिबाम्युरस्तः?</l>
<l>सञ्चुर्णयामि गदया न सुयोधनोरू?</l>
<l>सन्धिं करोतु भवतां नृपतिः पणेन ॥ १३६ ॥</l>
</lg></b>
<p><b>विषान्ना</b>(अमर्षा?)<b>द्याक्षेपकाकु</b>र्यथा— (वेसं १. ७)</p>
<b><lg>
<l>लाक्षागृहानलविषान्नसभाप्रवेशैः
प्राणेषु वित्तनिचयेषु च नः प्रहृत्य ।</l>
<l>आकृष्टपाण्डववधूपरिधानकेशाः
स्वस्था भवन्तु मयि जीवति धार्तराष्ट्राः ॥ १३७ ॥</l>
</lg></b>
<p>एवमन्या अपि— (रुद्रट. २.१७)</p>
<b><lg>
<l>शल्यमपि स्खलदन्तः सोढुं शक्‍येत हालहलदिग्धम् ।</l>
<l>धीरैर्न पुनरकारणकुपितखलालीकदुर्वचनम् ॥ १३८ ॥</l>
</lg></b>
<p>इत्यादयो द्रष्टव्याः ।</p>
<p><b>(३) अप्रतिबन्धा</b> तु एकगुणा, द्विगुणा, त्रिगुणा (चतुर्गुणा) च । तत्र—</p>
<p><b>एकगुणा</b> यथा—</p>

<pb n="360"/>
<b><lg>
<l>भ्रुकुटिरारचिता, गतमग्रतो हृतमथाननमुक्तमसाधु वा ।</l>
<l>इयमपि प्रभुता क्रियते बलादकुपितोऽपि हि यत् कुपितो जनः ॥ १३९ ॥</l>
</lg></b>
<p><b>द्विगुणा</b> यथा—</p>
<b><lg>
<l>किंकिरातेन यच्चक्रे समाकृष्य शिलीमुखान् ।</l>
<l>शिलीमुखान् समाकृष्य किं किरातः करोति तत् ॥ १४० ॥</l>
</lg></b>
<p><b>त्रिगुणा</b> यथा—</p>
<b><lg>
<l>सेयं पश्‍यति, नो कुरङ्गकवधूस्त्रस्तेयमुद्‌वीक्षते</l>
<l>तस्याः पाणिरयं, न मारुतचलः पत्राकृतिः पल्लवः ।</l>
<l>तारं रोदिति सैव नैष मरुता वेणुः समापूर्यते
सेयं मामभिभाषते प्रियतमा, नो कोकिलः कूजति ॥ १४१ ॥</l>
</lg></b>
<p><b>चतुर्गुणा</b> खल्वपि यथा— (किराता. ९.३९, ४०)</p>
<b><lg>
<l>उच्यतां स वचनीयमशेषं नेश्वरे परुषता सखि साध्वी ।</l>
<l>आनयैनमनुनीय कथं वा विप्रियाणि जनयन्ननुनेयः ॥ १४२ ॥</l>
</lg></b>
<b><lg>
<l>किं गतेन न हि युक्तमुपैतुं कः प्रिये सुभगमानिनि मानः ।</l>
<l>योषितामिति कथासु समेतैः कामिभिर्बहुरसा धृतिरूहे ॥ १४३ ॥</l>
</lg></b>
<b><lg>
<l>सख्या वा नायिकाया वा सखीनायकयोरथ ।</l>
<l>भूयसीनां सखीनां वा वाचि काकुरिह स्थिता ॥ १४४ ॥</l></lg></b> (का.मी. पृ.१२)
<p>एवमन्या अपि कोऽहमित्यादयो द्रष्टव्याः ।</p>
<p><b>(स्वराः)</b></p>
<p><b>स्वरास्त्रिधा — १. प्लुतादयः, २. उदात्तादयः ३. प्रगृह्यादयश्च ।</b> तेषु —</p>
<p><b>(१) प्लुतादयो</b> यथा—</p>
<b><lg>
<l>सुभ्रु ! त्वं कुपितेत्यपास्तमशनं त्यक्ता कथा योषितां
दूरादेव मयोज्झिताः सुरभयः स्त्रग्गन्धधूपादयः ।</l>
<l>कोपं रागिणि मुञ्च मय्युपनते दृष्टे प्रसीदाधुना
सत्यं त्वद्‌विरहाद् भवन्ति दयिते ! सर्वा ममान्धा दिशः ॥ १४५ ॥</l>
</lg></b>
<p>तदेतत्प्रियतमाप्रसादनपरमपि वाक्यं दृष्टे इत्यत्र सम्बुद्धौ प्लुतस्वरकरणा—
दुत्कुपितदृष्टिप्रसादनपरं सम्पद्यते । आदिग्रहणेन ह्नस्वदीर्घानुनासिकाः सङ्गृह्यन्ते । तत्र</p>

<pb n="361"/>
<p><b>ह्रस्वस्वरकरणादर्थभेदो</b> यथा— अश्ववदिति (अश्वावति इति) सम्बोधनं प्रतीयते ।</p>
<p><b>दीर्घकरणादर्थभेदो</b> यथा— विश्वामित्रो विश्वानर इति ऋषिः, संज्ञा च प्रतीयते ।</p>
<p><b>अनुनासिककरणादर्थभेदो</b> यथा— 'गम्भीरआँ अपः अत्र' (गभीर आँ उग्रपुत्रे; अभ्र
आँ अपः) (ऋवे. ८.६७.११, ५.४८.१); 'आङोऽनुनासिकश्‍छन्दसि' (६.१.१२६) इति
ईषदादिर्थः प्रतीयते ।</p>
<p>न स्थाणुदिनं (अननुनासिकं ?) यथा— (उराच. २.३१)</p>
<b><lg>
<l>आ ज्ञातं स जटायुरेष जरसा क्लिष्टो वधं वाञ्छति ॥ १४६ ॥</l>
</lg></b>
<p><b>२. उदात्तादयो</b> यथा— कलो रवोऽस्येति कलरवः, एकः पुत्रोऽस्येत्येकपुत्र इति ।
समासे बहुव्रीहिस्वरो भवति, स च पूर्वपदस्यावन्तोदात्तः । कलश्चासौ रवश्च, एकश्चासौ
पुत्रश्चेति समासे कर्मधारयस्वरो भवति । स च 'समासस्य' (६.१.२२३) इति
समासस्यान्तोदात्तो भवति । ताभ्यां चान्यपदार्थ उत्तरपदार्थश्च प्रतीयते । तदुक्तम्—</p>
<b><lg>
<l>संशयाय दधतोः सरूपतां दूरभिन्नफलयोः क्रियां प्रति ।</l>
<l>शब्दशासनविदः समासयोर्विग्रहं व्यवससुः स्वरेण ते ॥ १४७ ॥</l>
</lg></b>
<p>(माघ. १४.२४)</p>
<p>आदिग्रहणेनानुदात्तस्वरितैकश्रुतयः सङ्गृह्यन्ते । तत्र —</p>
<p><b>अनुदात्तादर्थभेदो</b> यथा— पूर्वोक्तयोरेवोदाहरणयोरन्यपदार्थः प्रतीयते, नोत्तरपदार्थ इति ।</p>
<p><b>स्वरितादर्थभेदो</b> यथा— भ्रातृव्य इति भ्रातुरपत्यं प्रतीयते, न सपत्‍नः ।</p>
<p><b>एकश्रुतेरर्थभेदो</b> यथा— आगच्छ भो माणवक देवदत्त३ (मभा. १.२०.३३)</p>
<p>'अग्‍निर्मूर्धा दिवः ककुत्पतिः पृथिव्या अयम् अपां रेतांसि जिन्वतो३म् ॥' (ऋवे. ८.४४.
१६, काशिका १.२.३४)१ यत्रैकश्रुतेः यथा X X X दूरादाह्वानमज्ञक यथा— X X X
सन्धीयते X X X तत्स्वरोऽपि तात्स्थ्यात् प्रगृह्य इत्युच्यते; ततोऽर्थभेदो यथा— 'आली
आगच्छामि ताम् इतः' इति सखीभ्यामिवागन्तव्यम् इत्यर्थः प्रतीयते, नागन्तूनां
पङ्क्तिरस्माद् इति ।</p>
<p>आदिग्रहणेन सन्धेयसंवृता संगृह्यन्ते । तत्र —</p>
<p><b>सन्धेयादर्थभेदो</b> यथा— आङ्गिरस इति;</p>
<!-- NOTES pg=361!-->
1. इतः परम् आङ्गिरस इत्यन्तं भागं राघवो यथा तथा व्याकृत्य श्रान्तोऽस्फुटार्थ एष इति मन्वानो
विरराम ।

<pb n="362"/>
<p>(<b>विच्छेदः</b>)</p>
<p>विच्छेदस्त्रिधा— <b>१. पदविच्छेदो, २. वाक्यविच्छेदो, ३. यतिविच्छेदश्च</b> । तेषु—</p>
<p>(<b>१</b>) <b>पदविच्छेदः</b> चतुर्धा— <b>शृङ्खला, भङ्गः, परिवर्तकः, चूर्णकम् इति</b> । तेषु—</p>
<p><b>शृङ्खला</b> यथा— 'कान्तारतरुतलासितमृगयुवरचितान्तरा हरत्यटवी' इति । अत्र
यदा कान्तारः तरुतलः आन्तरा इति पदच्छेदस्तदा प्रिया—सम्भोग—मणित—
हर्षित—व्याधप्रधान—व्याप्‍तमध्या इति । सेयं शृङ्खलेवान्योन्यसङ्कलाच्छृङ्खला ।</p>
<p><b>भङ्गो</b> यथा— जाय X X X X वाक्यं निन्दार्थं क्रियते सेयं पदद्वैधीभावो भङ्गः ।</p>
<p><b>परिवर्तको</b> यथा— 'कलिकामधुगर्हणा' इत्यविकृतमेव विच्छिद्यते, (तदा)
कुट‌्मलमकरन्द— निष्यन्देत्यर्थप्रतीतिः; यदा तु किलकामधुक् अर्हणेति तदा पूजनैव
कलिकाले कामधेनुरिति; सोऽयं गकारककारयोः परिवर्तने परिवर्तकः ।</p>
<p><b>चूर्णकं</b> यथा— 'पश्‍यं सलिलं पयोधेर्दूरसमुन्मुक्तशुक्तिमीनाङ्कान्तम्'; मत्स्यानां
वल्लभं पयोधेर्जलमवलोकयेत्यर्थः; यदा तु दूरसम् उन्मुक्तशुक्तिमीनाङ्कान्तमिति, तदा
दुःखेन रसनीयं उद्वान्तमौक्तिकाधारं मत्स्यचिह्नितपर्यन्तं जलमवलोकयेति । अत्र
शुक्तीत्यस्य संयोगाक्षरस्य दूरसमित्यत्र रेफस्य च चूर्णनिमित्तं चूर्णकम् ।</p>
<p>(<b>२</b>) <b>वाक्‍यविच्छेदो</b>ऽपि चतुर्धा— <b>वाक्‍यसम्भेदो, वाक्‍यान्यथात्वं, वाक्‍यासमाप्‍तिः,
वाक्‍यानुच्‍चारणम्</b> इति; तेषु—</p>
<p><b>१. वाक्यसम्भेदो</b> यथा—</p>
<b><lg>
<l>दिङ्‌मातङ्गघटाविभक्तचतुराघाटा मही साध्यते
सिद्धा सापि वदन्त एव हि वयं रोमाञ्चिताः पश्‍त ।</l>
<l>विप्राय प्रतिपाद्यते किमपरं रामाय तस्मै नमो
यस्मादाविरभूत् कथाद्‍भुतमिदं यत्रैव चास्तं गतम् ॥ १४८ ॥</l>
</lg></b>
<p>अत्र वदन्त एव हि वयं रोमाञ्चिताः पश्‍यतेति वाक्‍यसम्भेदो वक्तुर्भावकत्वेन
गुणविशेषविज्ञानातिशयप्रकाशनं प्रतिपादयति ।</p>
<p><b>२. वाक्यान्यथात्वं</b> यथा— (वेसं. २.५)</p>
<b><lg>
<l>सहभृत्यगणं सबान्धवं सहमित्रं सबलं सहानुगम् ।</l>
<l>स्वबलेन निहन्ति संयुगे नचिरात्पाण्डुसुतः सुयोधनम् ॥ १४९ ॥</l>
</lg></b>
<p>अत्र पाण्डुसुतं सुयोझन इति वक्तव्ये पाण्डुसुतः सुयोझनमिति

<pb n="363"/>
भानुमतीविरहवैमनस्यप्रयुक्तस्य सुयोधनवाक्यस्यान्यथात्वमनुच्यमानं भाविनोऽर्थस्य
तथात्वमवबोधयति ।</p>
<p><b>३. वाक्यासमाप्‍ति</b>र्यथा— (उराच. ३.२६)</p>
<b><lg>
<l>त्वं जीवितं त्वमसि मे हृदयं द्वितीयं
त्वं कौमुदी नयनयोरमृतं त्वमङ्गे ।</l>
<l>इत्यादिभिः प्रियशतैरनुध्य मुग्धां
तामेव शान्तमथवा किमतः परेणा ॥</l>
</lg></b>
<p>अत्र 'शान्तमथवा किमतःपरेणे'ति वासन्तीवाक्यासमाप्तिः 'सुहृद्विषये नामङ्गलं
वक्तव्यमि'—ति प्रतिपादयति ।</p>
<p><b>४. वाक्यानुच्‍चारणं</b> यथा—</p>
<b><lg>
<l>अक्षुद्राऽरिकृताऽभिमन्यु—निधन—प्रोद्भूत—तीव्र—क्रुधः
कीर्णा बाष्पकणैः पतन्ति धनुषि व्रीडाजडा दृष्टयः ।</l>
<l>पार्थस्याऽकृत—शात्रव—प्रतिकृतेरन्तश्शुचा मुह्यतो
हा वत्सेति गिरः स्फुरन्ति न पुनर्निर्यान्ति कण्ठाद् बहिः ॥ १५१ ॥</l>
</lg></b>
<p>अत्र हा वत्सेति वाक्यानुच्‍चारणमकृतशत्रुप्रतिक्रियाणां महात्मनामनुचितं
परिदेवनमिति ज्ञापयति ।</p>
<p>(<b>३. यतिविच्छेदः</b>)</p>
<p>विरामो यतिः । स चतुर्धा— <b>पदे, पादे, अर्धे, स्थाने</b> च ।</p>
<p>तस्यान्यथाकरणं <b>यतिविच्छेदः ।</b></p>
<p>१. तत्र <b>पदे</b> यथा—</p>
<b><lg>
<l>सम्पदो जलतरङ्गविलोला यौवनं त्रिचतुराणि दिनानि ।</l>
<l>शारदाभ्रदलचञ्चलमायुः, किं धनैः, परहितानि विदध्वम् ॥ १५२ ॥</l>
</lg></b>
<p>अत्र किं धनैरिति पदयतौ न्याय्योऽर्थः प्रतीयते, तस्यान्यथाकरणं किमित्यत्रैव
विच्छेदः; तेन च किमिति धनैः परहितानि विदध्वमित्यन्याय्यः ।</p>
<p>२. <b>पादे</b> यथा—</p>
<b><lg>
<l>पुराणं मानवो धर्मः साङ्गो वेदश्चिकित्सितम् ।</l>
<l>आज्ञासिद्धानि चत्वारि न हन्तव्यानि हेतुभिः ॥ १५३ ॥</l></lg></b> (मनु. १२.११०)
<p>अत्र यदा पादे पादे यतिस्तदा न्याय्योऽर्थः प्रतीयते; यदा त्वाज्ञासिद्धानि
चत्वारि नेति पादमतिक्रम्य तदा अन्याय्य इति ।</p>

<pb n="364"/>
<p><b>३. अर्धे</b> यथा—(किराता. ९.३९)</p>
<b><lg>
<l>उच्यतां स वचनीयमशेषं नेश्वरे परुषता सखि ! साध्वी ।</l>
<l>आनयैनमनुनीय कथं वा विप्रियाणि जनयन्ननुनेयः ॥ १५४ ॥</l>
</lg></b>
<p>अत्र यदार्धे यतिस्तदैकस्या एवेदं वाक्यमित्यन्योऽर्थः प्रतीयते; यदा तु
तद्विच्छेदात् पाद एव यतिः क्रियते तदा द्वयोः बह्वीनां वा एकवाक्येनान्य इति ।</p>
<p>४. <b>स्थाने</b> यथा—</p>
<b><lg>
<l>येन ध्वस्तमनोभवेन बलिजित्कायः पुरा स्त्रीकृतो
यो गङ्गां च दधेऽन्धकक्षयकरो यो बर्हिपत्रप्रियः ।</l>
<l>यस्याहुश्शशिमच्छिरो हर इति स्तुत्यं च नामामराः
सोऽव्यादिष्टभुजङ्गहारवलयस्त्वां सर्वदोमाधवः ॥ १५५ ॥</l>
</lg></b>
<p>अत्र द्वादशसु सप्‍तसु चाक्षरेषु यतिस्थानम्, तदतिक्रमेण बलिजित्काय
इति शशिमच्छिरोहर इति च यतिकरणे उमाधवो माधवश्च त्वामव्यादित्यर्थौ
क्रमेण प्रतीयेते इति ।</p>
<p>(<b>२. प्रकरणादिव्यङ्ग्या</b>)</p>
<p>प्रकरणमर्थो लिङ्गमौचित्यं देशः काल इति <b>प्रकरणादयः ।</b></p>
<p>तत्र प्रकरणाद्यथा सैन्धवः सामान्येन लवणेऽश्वे पुरुषे च वर्तमानः
भोजनादिप्रकरणवशादर्थविशेषप्रतिपत्तिनिमित्तं भवति ।</p>
<p>देवो वर्षती<b>त्यर्थात्</b> देवशब्दो मेघमभिधत्ते,</p>
<p>रामलक्ष्मणाविति लक्ष्मणलिङ्गाद् राम<b>शब्दो</b> दाशरथौ वर्तते ।</p>
<p>पुण्डरीकमुखी<b>त्यौचित्यात्</b> पुण्डरीकशब्दः कमलमाह,</p>
<p>अमरावत्यां हरिरिति हरिशब्दो <b>देशतः</b> शतक्रतुं ब्रूते,</p>
<p>रात्रौ पतङ्गं पश्‍येति <b>कालतः</b> पतङ्गशब्दः शलभमभिधत्त इति ।</p>
<p>एवमन्येऽपि । तद्यथा—</p>
<b><lg>
<l>भवतु विदितं शब्दा वक्तुर्विवक्षितसूचकाः
स्मरवति यतः कान्ते कान्तां हठात् परिचुम्बति ।</l>
<l>न न न म म मा मां मा स्प्राक्षीर्निषेधपरं वचो
भवति शिथिले मानग्रन्थौ तदेव विधायकम् ॥ १५६ ॥</l></lg></b> इति ।

<pb n="365"/>
<p>(<b>३. अभिनयादिव्यङ्ग्या</b>)</p>
<p>अभिनयोऽपदेशो निर्देशः संज्ञा इङ्गितमाकार इत्याभिनयादयः । तेषु —</p>
<p><b>अभिनयो</b> यथा—</p>
<b><lg>
<l>एद्दहमेत्तत्थणिआ एद्दहमेत्तेहि अच्छिवत्तेहिं ।</l>
<l>एद्दहमेत्तावत्था एद्दहमेत्तेहि दिअएहिं ॥ १५७ ॥</l>
</lg></b>
<lg>
<l>(एतावन्मात्रस्तनी एतावन्मात्राभ्यामक्षिपत्राभ्याम् ।</l>
<l>एतावन्मात्रावस्था एतावन्मात्रैर्दिवसैः ॥)</l>
</lg>
<p><b>अपदेशो</b> यथा—(कुसं. २.५५)</p>
<b><lg>
<l>इतः स दैत्यः प्राप्‍तश्रीर्नेत एवार्हति क्षयम् ।</l>
<l>विषवृक्षोऽपि संवर्ध्य स्वयं छेत्तुमसाम्प्रतम् ॥ १५८ ॥</l>
</lg></b>
<p><b>निर्देशो</b> यथा— 'भर्तृदारिके दिष्ट्या वर्धामहे, यदत्रैव कोऽपि कस्यापि (वल्लभः)
तिष्ठतीति मामङ्गुलीविलासेनाख्यातवत्यः ।'(मामा. १२८/२९)</p>
<p><b>संज्ञा</b> यथा—(कुसं. ८.६)</p>
<b><lg>
<l>अप्यवस्तुनि कथाप्रवृत्तये प्रश्‍नतत्परमनङ्गशासनम् ।</l>
<l>वीक्षितेन परिगृह्य पार्वती मूर्धकम्पमयमुत्तरं ददौ ॥ १५९ ॥</l>
</lg></b>
<p><b>इङ्गितं</b> यथा—(काव्याद. २.२६१)</p>
<b><lg>
<l>कदा नौ सङ्गमो भावीत्याकीर्णे वक्तुमक्षमम् ।</l>
<l>अवेत्य कान्तमबला लीलापद्मं न्यमीलयत् ॥ १६० ॥</l>
</lg></b>
<p><b>आकारो</b> यथा—(कुसं. ५.४६)</p>
<b><lg>
<l>निवेदितं निःश्वसितेन सोष्मणा मनस्तु मे संशयमेव गाहते ।</l>
<l>न विद्यते प्रार्थयितव्य एव ते भविष्यति प्रार्थितदुर्लभः कथम् ॥ १६१ ॥</l>
</lg></b>
<p>एवमन्येऽपि; यथा—</p>
<b><lg>
<l>आश्लेषे प्रथमं क्रमादथ जिते हृद्येऽधरस्यार्पणे
केलीद्यूतविधौ पणं प्रियतमे कान्तां पुनः पृच्छति ।</l>
<l>सान्तर्हासनिरुद्धसम्भृतरसोद्‍भेदस्फुरदगण्डया
तूष्णीं शारविसारणाय निहितः स्वेदाम्बुगर्भः करः ॥ १६२ ॥</l>
</lg></b>

<pb n="366"/>
<p>(<b><emph>३. तात्पर्यम्</emph></b>)</p>
<p><b>यत्परश्शब्दः स शब्दार्थ इति तात्पर्यम् ।</b></p>
<p>तच्‍च वाक्य एवोपपद्यते, पदमात्रेणाभिप्रायस्य प्रकाशयितुमशक्यत्वात् ।</p>
<p>तच्‍च वाक्यप्रतिपाद्यं वस्तु त्रिरूपं भवति —</p>
<p><b>१. अभिधीयमानं, २. प्रतीयमानं, ३. ध्वनिरूपं</b> च ।</p>
<p>यत्र यदुपात्तशब्देषु मुख्यागौणीलक्षणाभिः शब्दशक्तिभिः स्वमर्थमभिधायोपरत—
व्यापारेषु आकाङ्क्षासन्निधियोग्यतादिभिर्वाक्यार्थमभिधीयते <b>तदभिधीमानम्,</b>
यथा— गौर्गच्छतीति ।</p>
<p>वाक्यार्थावगतेरुत्तरकालं वाक्यार्थ उपपद्यमानोऽनुपपद्यमानो वार्थप्रकरणौ—
चित्यादिसहकृतौ यत्प्रत्याययति <b>तत्प्रतीयमानम्;</b> यथा— <b>'विषं भुङ्क्ष्व मा चास्य
गृहे भुङ्क्थाः'</b> इत्युक्ते वरं विषं भक्षितम्, न पुनरस्य गृहे भुक्तमिति <b>प्रतीयते ।</b></p>
<p>अर्थशब्दोपायादुपसर्जनीकृतस्वार्थो वाक्यार्थावगतेरनन्तरमनुनादरूपं प्रतिशब्दरूपं
वा यद् अभिव्यञ्जयति <b>तद्‌ध्वनिरूपम्</b> । तच्‍च न सार्वत्रिकम् । तथा हि यथा—
निवृत्तेऽभिघाते कस्यचिदेव कांस्यादेर्द्रव्यस्यानुनादो जायते, कस्यचिदेव कन्दरादेः
प्रतिशब्दः, यथा च कस्यचिदेव वाक्यस्य प्रतीयमानाभिधीयमानवाक्यार्थप्रतीतेरनन्तरं
ध्वनिरुपलभ्यत इति । निमिषत्येषेत्युक्तेऽक्ष्णोर्निमेषोऽभिधीयते, देवी न भवतीति
प्रतीयते, रूपातिशयं च ध्वनति । अथैषां प्रयोगः ।</p>
<p>(<b>१. अभिधीयमानम्</b>)</p>
<p>तत्राभिधीयमानं चतुर्धा— <b>विधिरूपं, निषेधरूपं, विधिनिषेधरुपम्,
अविधिनिषेधरूपञ्‍च</b> । तेषु —</p>
<p><b>विधिरूपं</b> यथा—</p>
<b><lg>
<l>दानं वित्तादृतं वाचः कीर्तिधर्मौ तथायुषः ।</l>
<l>परोपकरणं कायादसारात् सारमुद्धरेत् ॥ १६३ ॥</l>
</lg></b>
<p><b>निषेधरूपं</b> यथा—</p>
<b><lg>
<l>लोकयात्रा भयं लज्जा दाक्षिण्यं धर्मशीलता ।</l>
<l>यस्यैतानि न विद्यन्ते न तेन सह संवसेत् ॥ १६४ ॥</l>
</lg></b>
<p><b>विधिनिषेधरूपं</b> यथा—</p>

<pb n="367"/>
<b><lg>
<l>पक्‍वान्नमिव राजेन्द्र ! सर्वसाधारणाः स्त्रियः ।</l>
<l>तस्मात् तासु न कुप्येत न रज्येत रमेत च ॥ १६५ ॥</l>
</lg></b>
<p><b>अविधिनिषेधरूपं</b> यथा—</p>
<b><lg>
<l>न दानेन न मानेन न शाठ्येन न सेवया ।</l>
<l>न शास्त्रेण न हृद्यास्ताः सर्वथा किमिव स्त्रियः ॥ १६६ ॥</l>
</lg></b>
<p>(<b>२. प्रतीयमानम्</b>)</p>
<p><b>प्रतीयमानं</b> पुनरनेकधा ।</p>
<p><b>१. क्‍वचिद् विधौ निषेधः</b> — (गास. २.७५)</p>
<b><lg>
<l>भम धम्मिअ वीसद्धो/विसत्थो सो सुणओ अज्ज मारिओ तेण ।</l>
<l>गोलाणईकच्छकुडंगवासिणा दरिअसीहेण ॥ १६७ ॥</l>
</lg></b>
<lg>
<l>(भ्रम धार्मिक विस्त्रब्धः/विश्‍वस्तः स शुनकोऽद्य मारितस्तेन ।</l>
<l>गोदानदीकच्छकुञ्जवासिना दृप्‍तसिंहेन ॥)</l>
</lg>
<p>अत्र विस्त्रब्धो भ्रमेति विधिवाक्ये तत्र निकुञ्जे सिंहस्तिष्ठति, त्वं च शुनोऽपि
बिभेषि, तस्मात्त्वया तस्मिन्न गन्तव्यमिति निषेधः प्रतीयते ।</p>
<p><b>२. क्‍वचिन्निषेधे विधि</b>र्यथा — (गास. ७.६७)</p>
<b><lg>
<l>अत्ता एत्थ णुमज्जइ एत्थ अहं दिवसअं पलोएहि ।</l>
<l>मा पहिअ रत्तिअंधअ सेज्जाए मह णिमज्जिहिसि ॥ १६८ ॥</l>
</lg></b>
<lg>
<l>(श्वश्रूरत्र निमज्जति शेते अत्राहं दिवसकं प्रलोकय ।</l>
<l>मा पथिक रात्र्यन्धक शय्यायामावयोर्निङ्क्ष्यसि ॥)</l>
</lg>
<p>अत्र शय्यायां मा निषत्स्यसीति निषेधवाक्ये इयं श्वूश्रूशय्या, इयं मच्छय्येति
दिवाभ्युपलक्ष्य रात्रौ त्वयेहागन्तव्यमिति विधिः प्रतीयते ।</p>
<p><b>३. क्‍वचिद्विधौ विध्यन्तरं</b> यथा— (गास. ४.३५)</p>
<b><lg>
<l>बहलतमा हअराई अज्ज पउत्थो पई घरं सुण्णं ।</l>
<l>तह जग्गिज्ज सअज्जिअ/ ज्झिअ ण जहा अम्हे मुसिज्जामो ॥ १६९ ॥</l>
</lg></b>
<lg>
<l>(बहलतमा हतरात्रिरद्य प्रोषितः पतिः, गृहं शून्यम् ।</l>
<l>तथा जागृहि प्रतिवेशिन् ! न यथा वयं मुष्यामहे ॥)</l>
</lg>
<p>अत्र यथा वयं न मुष्यामहे तथा जागृहीति विध्याभिधाने रात्रिरत्यन्धकारा, पतिः
प्रोषितो, गृहं शून्यम् अतस्त्वमभयो मत्पार्श्वमागच्छेति विध्यन्तरं प्रतीयते ।</p>

<pb n="368"/>
<p><b>४. क्‍वचिन्निषेधे निषेधान्तरं</b> यथा—(गास. ९५८ वे.)</p>
<b><lg>
<l>आसाइअं अणाएण जेत्तियं तेत्तिएण बंध दिहिं ।</l>
<l>ओरमसु वसह एण्हिं रक्खिज्जइ गहवईछित्तं ॥ १७० ॥</l>
</lg></b>
<lg>
<l>(आस्वादितमज्ञातेन यावत् तावदेव बंधान धृतिम् ।</l>
<l>उपरम वृषभेदानीं रक्ष्यते गृहपतिक्षेत्रम् ॥)</l>
</lg>
<p>अत्र गृहपतिक्षेत्रे दुष्टवृषवारणपरे निषेधवाक्ये उपपतिवारणं निषेधान्तरं प्रतीयते ।</p>
<p>५. क्‍वचिद् <b>विधिनिषेधे विधि</b>र्यथा—(वल. ४९१)</p>
<b><lg>
<l>महुएहिं किंव पंथिअ जइ हरसि णिअंसणं णिअंवाओ ।</l>
<l>वाहेमि कस्स रण्णे गामो दूरे अहं एक्का ॥ १७१ ॥</l>
</lg></b>
<lg>
<l>(मधुकैः किंवा पान्थ यदि हरसि निवसनं नितम्बात्ष ।</l>
<l>आह्वयामि कस्यारण्ये ग्रामो दूरे अहं एका ॥)</l>
</lg>
<p>अत्र विधिनिषेधयोरनभिधाने 'अहमेकाकिनी ग्रामो दूर' इति
विविक्तोपदेशान्नितम्ब— वासोऽपि मे हरेति विधिः प्रतीयते ।</p>
<p>६. क्‍वचिद् <b>अविधिनिषेधे</b> यथा—(काव्याद. २.१३९)</p>
<b><lg>
<l>जीविताशा बलवती धनाशा दुर्बला मम ।</l>
<l>गच्छ वा तिष्ठ वा कान्त ! स्वावस्था तु निवेदिता ॥ १७२ ॥</l>
</lg></b>
<p>अत्र गच्छ वा तिष्ठ वेत्यविधिनिषेधाज्जीविताशा बलवती धनाशा दुर्बला ममेति
वचनात् त्वया विनाहं जीवितुं न शक्‍नोमीत्युपक्षेपेण गमननिषेधः प्रतीयते ।</p>
<p>७. क्‍वचिद् <b>विधिनिषेधयोर्विध्यन्तरं</b> यथा— (गास. पृ. ९५७ वे.)</p>
<b><lg>
<l>णिअदइअदंसणक्खित्त पहिअ अण्णेण वच्‍चसु पहेण ।</l>
<l>गहवइधूआ दुल्लंघवाउरा इह हअग्गामे ॥ १७३ ॥</l>
</lg></b>
<lg>
<l>(निजदयितादर्शनोत्सिक्त ! पथिक ! अन्येन व्रज पथा ।</l>
<l>गृहपतिदुहिता दुर्लङ्घवागुरा इह हतग्रामे ॥)</l>
</lg>
<p>अत्रान्येन पथा व्रजेति विधिनिषेधयोरभिधाने हे स्वकान्ताभिरूपताविकत्थन
पान्थाभिरूपक इह ग्रामे भवतो गृहपतिसुता द्रष्टव्यरूपेति विध्यन्तरं प्रतीयते ।</p>
<p>८. क्‍वचिद् <b>विधिनिषेधयोर्निषेधान्तरं</b> यथा—(गास.(वे) ९५९)</p>
<b><lg>
<l>उच्‍चिणसु पडिअ—कुसुमं मा धुण सेहालिअं हलिअसुह्‍णे ।</l>
<l>एस अवसाणविरसो ससुरेण सुओ वळअसद्दो ॥ १७४ ॥</l>
</lg></b>

<pb n="369"/>
<lg>
<l>(उच्‍चिनु पतितकुसुमं मा धुनीहि शेफालिकां हालिकस्‍नुषे ।</l>
<l>एष अवसानविरसः श्वशुरेण श्रुतो वलयशब्दः ॥)</l>
</lg>
<p>अत्र पतितं कुसुममुच्‍चिनु मा धुनीहि शोफालिकामिति विधिनिषेधयोरभिधाने
'सखि ! चौर्यरते प्रसक्ते वलयशब्दो न कर्तव्य इति निषेधान्तरं प्रतीयते ।</p>
<p>९. क्‍वचिद् <b>विधावनुभयं</b> यथा—</p>
<b><lg>
<l>सणिअं वच्‍च किसोअरि पए पअत्तेण ववसुमहि पट्टेदि/ठवसु महिवट्ठे ।</l>
<l>भञ्जिहिसि वित्थअत्थणि विहिणा दुक्खेण णिम्मविआ ॥ १७५ ॥</l>
</lg></b>
<lg>
<l>(शनैर्व्रज कृशोदरि ! बहुप्रयत्‍नेन व्यवस्यामः पृष्ठतः/स्थापय महीपृष्ठे ।</l>
<l>भङ्क्ष्यसि विस्तृतस्तनि ! विधिना दुःखेन निर्मापिता ॥)</l>
</lg>
<p>अत्र शनैर्व्रजेति विध्यभिधाने हि न विधिर्नापि निषेधः, अपि तु वर्णनामात्रं प्रतीयते ।</p>
<p>१०. क्‍वचि<b>न्निषेधेऽनुभयं यथा—(गास. ९६८ वे.)</b></p>
<b><lg>
<l>दे आ पसिअ णिवत्तसु मुहससिजोण्हाविलुत्ततमणिवहे ।</l>
<l>अहीसारिआण विग्घं करेसि अण्णाण वि हआसे ॥ १७६ ॥</l>
</lg></b>
<lg>
<l>(प्रार्थये तावत् प्रसीद निवर्तस्व मुखशशिज्योत्स्‍नाविलुप्‍ततमोनिवहे ।</l>
<l>अभिसारिकाणां विघ्‍नं करोषि अन्यासामपि हताशो ! ॥)</l>
</lg>
<p>अत्र निवर्तस्वेति निषेधाभिधानेऽपि न निषेधो नापि विधिः; अपि तु
मुखेन्दुकान्तिः प्रतीयते ।</p>
<p>११. क्‍वचिद् <b>विधिनिषेधयोरनुभयं</b> यथा—(गास. पृ.९४४ वे.)</p>
<b><lg>
<l>वच्‍च मह च्‍चिअ एक्काए होंतु णीसास—रोइअव्वाइं ।</l>
<l>मा तुज्झ वि तीए विणा दक्खिण्णहअस्स जाअंतु ॥ १७७ ॥</l>
</lg></b>
<lg>
<l>(व्रज ममैवैकस्या भवन्तु निःश्वासरोदितव्यानि ।</l>
<l>मा तवापि तया विना दाक्षिण्यहतस्य जायन्ताम् ॥)</l>
</lg>
<p>मा तवापि तां विना तानि जायन्तामिति विधिनिषेधयोरभिधाने न विधिर्नापि
निषेधः ; अपि तु कृतव्यलीकप्रियतमोपालम्भनमात्रं प्रतीयते ।</p>
<p>१२. क्‍वचिद् <b>अविधिनिषेधेऽनुभयं</b> यथा—(गास. २.७१)</p>
<b><lg>
<l>गोलाणइए तूहे/कच्छे चक्खंतो राइआइ पत्ताइं ।</l>
<l>उप्फडइ मक्कडो खोक्खएइ पोट्टं च पिट्‌टेइ ॥ १७८ ॥</l>
</lg></b>

<pb n="370"/>
<b><lg>
<l>(गोदानद्याः तीर्थे/कच्छे चर्वयन् राजिकायाः पत्राणि ।</l>
<l>उत्पतति मर्कटः खोक्खशब्दं करोत्युदरं च ताडयति ॥)</l>
</lg></b>
<p>अत्र न विधिर्नापि निषेधोऽभिधीयते । नाप्येनयोः अन्यः, सङ्केतकुडुंगे अभ्यागतो
भवान्न गत इति तं ज्ञापयतीति प्रतीयते ।</p>
<p>(<b>३. ध्वनिरूपम्</b>)</p>
<p>प्रतीयमानाभिधीयमानवाक्यार्थानामानन्त्याद् <b>ध्वनिरूपम्</b> अप्यनेकप्रकारमेव ।
ध्वनिश्च द्विधा <b>१. अर्थध्वनिः, २. शब्दध्वनिश्च</b> । तयोः —</p>
<p><b>१. अर्थध्वनिः</b> अनुनादध्वनिरूपः प्रतिशब्दध्वनिरूपश्च । तत्र—</p>
<p>योऽभिधीयमानवाक्यार्थानुस्यूतमेव कांस्यानुनादरूपमर्थान्तरं ध्वनति, स
<b>अनुनादध्वनिः</b> । यथा—</p>
<b><lg>
<l>शिखरिणि क्‍व नु नाम कियच्‍चिरं किमभिधानमसावकरोत्तपः ।</l>
<l>तरुणि! येन तवाधरपाटलं दशति बिम्बफलं शुकशाबकः ॥ १७९ ॥</l>
</lg></b>
<p>अत्र यथाश्रुतवाक्यार्थोऽभिधीयमानो बिम्बफलारुणाधर इत्युपलक्षणेन रागातिशयं
प्रत्याययन्नाल्पपुण्यस्त्वदधरप्रतिनिधिमपि चुम्बतीति चाटुना वर्णनीयायाः स्वानुराग—
प्रकाशनं ध्वनति । एतच्‍च कांस्यध्वनिवदविच्छिन्नमेव ध्वनन्ननुनादरूपं प्रतीयत
इत्यनुनादध्वनिः । तथा—</p>
<b><lg>
<l>शान्त्यै वोऽस्तु कपालदाम जगतां पत्युर्यदीयां लिपिं
क्‍वापि क्‍वापि गणाः पठन्ति पदशो नातिप्रसिद्धाक्षराम् ।</l>
<l>विश्वं स्रक्ष्यति वक्ष्यति क्षितिमपामीशिष्यतेऽशिष्यते
नागै रागिषु रंस्यतेऽत्स्यति जगन्निर्वेक्ष्यति द्यामिति ॥ १८० ॥</l>
</lg></b>
<p>अत्र गणाः कपाललिपिमप्रसिद्धक्षरां पदशः पठन्तीति वाक्यार्थोऽभिधीयमान—
स्तानि कपालानि ब्रह्मादीनामिति प्रत्याययन् महाध्वो(र्थो)पसंहारे भगवतोऽनुपहत—
प्रभावस्यैकाकिनोऽवस्थानम् इव (इति) ध्वनति । तच्‍च 'विश्वं' स्रक्ष्यतीत्यादि—
पदार्थानुस्यूतमेवाऽनुनादवन्निरूप्यत इत्यनुनादध्वनिः । एवम्—</p>
<b><lg>
<l>अण्णत्त/त्थ वच्‍च बालअ मज्जंतिं/ण्हअंतिं कीस मं पलोएसि ।</l>
<l>एअं भो जाआभीरुआण तूहं तित्थं विअ ण होई ॥ १८१ ॥</l>
</lg></b>

<pb n="371"/>
<lg>
<l>(अन्यत्र व्रज बालक! मज्जन्तीं/स्‍नान्तीं कस्माद् मां प्रलोकयसि ।</l>
<l>एवम् भो जायभीरुकाणां तीर्थमेव न भवति ॥)</l>
</lg>
<p>अत्र किं मां मज्जन्तीं प्रलोकयसि, अन्यत्र व्रज, नेदं जायाभीरूणां तीर्थमित्य—
भिधीयमानो जायायास्त्वं बिभेषि, तेन मां न कामयस इत्युपालम्भार्थं प्रत्याययन्
स्‍नेहं विना युवतीनामीर्ष्यायितं भवतीति ध्वनति । तच्‍च तस्या
अनुरागार्थानुस्यूतमेवानुनादरूपं ध्वनतीत्यनुनादध्वनिः । एवं 'अत्ता एत्थ णिमज्जइ'
इत्यादिवाक्ये निषेधे विधिः प्रतीयमानः कदाचिदयमन्धकारे मदभ्रान्त्या श्वश्रूं प्रति
यायादित्युत्प्रेक्षमाणायाः स्खलितप्रतिविधानरूपं रात्र्यन्धपदाभिधानमपि नयवत्या वैदग्ध्यं
ध्वनति । तच्‍चाभिधीयमानप्रतीयमानयोरनुस्यूतेन प्रतीयत <b>इत्यनुनादध्वनिः</b> । तथा—
<b>'महुएहि किं वि पंथिअ'</b> इत्यादौ अविधिनिषेधे विधिः प्रतीयमानो मधूकापचायिकायाः
प्रार्थनावैदग्ध्यं ध्वनति । तच्‍च प्रतीयमानार्थानुस्यूतमेवानुनादमिवोपलभ्यत
<b>इत्यनुनादध्वनिः</b> । अपि च—<b>'उच्‍चिणसु पडिअं कुसुमं मा धुण सेहालिअं'</b>
इत्यादिवाक्ये विधिनिषेधयोर्निषेधः प्रतीयमानः स्खलितगोपनेषु सखीवैदग्ध्यं ध्वनति ।
स च शेफालिकापुष्पावचयव्याजेन पश्चाद्‌वाटमुपगताया हालिकस्‍नुषायास्तत्रागतेनोपपतिना
सह प्रवृत्ते चौर्यरतकलहे कुड्यान्तरितश्वशुराकर्ण्यमानमनोहरवलयशब्दप्रतिषेधपरतया
प्रवर्तमानः स्‍नुषानुस्यूतमेल शेफालिकाशाखावधूननं सवलयकरावधूननं च
कांस्यध्वनिरूपेणानुनादो ध्वनिं प्रतिपादयन्ननुनादध्वनिव्यपदेशमासादयतीति ।</p>
<p>यः पुनरभिधीयमानवाक्यार्थात् पृथग्भूत इव गुहादिप्रतिशब्दानुरूपमर्थान्तरं
प्रत्याययन् प्रतिध्वनति स <b>प्रतिशब्दध्वनिः</b> । यथा —</p>
<b><lg>
<l>लावण्यसिन्धुरपरैव हि केयमत्र
यत्रोत्पलानि शशिना सह संप्लवन्ते ।</l>
<l>उन्मज्जति द्विरकुम्भतटी च यत्र
यत्रापरे कदलकाण्डमृणालदण्डाः ॥ १८२ ॥</l>
</lg></b>
<p>यथा— गुहायां पौरुषादिशब्दानां प्रतिशब्दा जायन्ते, ते च ध्वनिं जनयन्त
उपलभ्यन्ते, एवं लावण्यसिन्धुरित्येतस्मिन् पद्यार्थे उत्पलादिशब्दानां यथा
स्वोपमेयलोचनाद्यर्थप्रतिशब्दा जायन्ते, ते चार्थान्तरध्वनिं जनयन्त उपलभ्यन्ते, तथेह
च यथाश्रूयमाणानामुत्पलादीनामर्थोऽभिधीयमानः तस्य लोचनाद्यर्थैः सह सादृश्‍यं
प्रत्याययन् वर्णनीयायाश्चारुत्वोत्कर्षप्रतीतिं ध्वनति । सा ततः पृथगिवोपलभ्यमाना

<pb n="372"/>
प्रतिशब्दध्वनिः । यथा—(वायु. ८३.११)</p>
<b><lg>
<l>एष्टव्या बहवः पुत्रा यद्येकोऽपि गयां व्रजेत् ।</l>
<l>यजेत वाऽश्वमेधेन नीलं वा वृषमुत्सृजेत् ॥ १८३ ॥</l>
</lg></b>
<p>अत्र बहवः पुत्रा एष्टव्या इति वाक्यार्थोऽभिधीयमानः पुत्रैः पितृप्रीतये
प्रयागगमनादयः कर्तव्या इति प्रत्याययन् पितृणां कामपूरणं परमपुरुषार्थ इति ध्वनति ।
स च पितृव्यपदेशपरतया प्रवृत्तः पुत्रोद्देशरूपेण तत्प्रवृत्तिषु प्रतिशब्दायमानः
पृथगिवोपलभ्यत इति <b>प्रतिशब्दध्वनिः</b> । एवम्— (गासा. ८८६ वे.)</p>
<b><lg>
<l>कस्स व ण होइ रोसो दठ्‌ठूए पिआए सव्वणं अहरं ।</l>
<l>सभमरकमलपउमग्घाइरि वारिअवामे सहसु एण्हिं ॥ १८४ ॥</l>
</lg></b>
<lg>
<l>(कस्य वा न भवति रोषः दृष्ट्वा प्रियायाः सव्रणमधरम् ।</l>
<l>सभ्रमरकमलपद्मघ्रायिणि वारितवामे ! सहस्वेदानीम् ॥)</l>
</lg>
<p>अत्र सख्युपालम्भार्थोऽभिधीयमानः पत्युरीर्ष्योपशान्तये भ्रमरेणास्या अधरः
खण्डितो नोपपतिनेति प्रत्याययन् स्खलितगोपनेषु सखीवैदग्ध्यं ध्वनति । स
चान्योपदेशपरत्वेन प्रवृत्तोऽन्यस्य चेतसि प्रतिफलति इति प्रतिशब्दध्वनिः । एवं <b>'भम
धम्मिअ वीसद्धो'</b> इत्यादिवाक्ये विधौ निषेधः प्रतीयमानः तस्या नदीकुञ्जके केनचित्
सह सङ्केतार्थं ध्वनति । स वाक्यार्थात् पृथगिवोपलभ्यमानः <b>प्रतिशब्दध्वनिः ।</b>
<b>'आसाइअं अण्णाएण जत्तिअम्'</b> इत्यादिवाक्ये वृषनिवारणपरो निषेध उपपतिनिवारणं
प्रत्याययन् प्रयोक्तुर्वैदग्ध्यं ध्वनति । स चान्याभिधानेनान्यमभिदधत् ततः
पृथगिवोपलभ्यमानः प्रतिशब्दध्वनिः । एवं 'गोलाणइए कच्छे चक्खन्तो राइआइ
पत्ताइ' इत्यपि प्रतिशब्दध्वनिरिति ।</p>
<p>(<b>२. शब्दध्वनिः</b>)</p>
<p>एवं <b>शब्दध्वनिरपि</b> द्विधैव । तत्र—</p>
<p><b>अनुनादरूपो</b> यथा— (सूर्यश. २)</p>
<b><lg>
<l>भक्तिप्रह्वाय दातुं मुकुलपुटकुटीकोटरक्रोडलीनां
लक्ष्मीनाक्रष्टुकामा इव कमलवनोद्‍घाटनं कुर्वते ये ।</l>
<l>कालाकारन्धकाराननपतितजगत्साध्वसध्वंसकल्याः
कल्याणं वः क्रियासुः किसलयरुचयस्ते करा भास्करस्य ॥ १८५ ॥</l>
</lg></b>

<pb n="373"/>
<p>अत्र भास्करकराः कल्याणं वः क्रियासुरिति वाक्यार्थः करशब्दशक्ति—
स्वाभाव्यात् किसलयरुचय इत्यादिसमस्ततुल्यविशेषणयोगाच्‍च हस्तेष्वनुनादं जनयन्
भगवतस्तेजोरूपतां पुरुषरूपतां च ध्वनति । तदुभयमपि तदनुस्यूतमेवेह निरूप्यत
इत्यनुनादध्वनिः । एवम्— (सूर्यश. ३)</p>
<b><lg>
<l>गर्भेष्वम्भोरुहाणां शिखरिषु च शिताग्रेषु तुल्यं पतन्तः
प्रारम्भे वासरस्य व्युपरतिसमये चौकरूपास्तथैव ।</l>
<l>निष्पर्यायं प्रवृत्तास्त्रिभुवनभवनप्राङ्गणे पान्तु युष्मा—
नूष्माणं सन्तताध्वश्रमजमिव भृशं बिभ्रतो ब्रध्‍नपादाः ॥ १८६ ॥</l>
</lg></b>
<p>अत्र पादशब्दस्वाभाव्यात् सर्वमपि योजनीयम् । इयांस्तु विशेषः—'पूर्वत्र
साधर्म्यद्वारेण इह तु वैधर्म्यद्वारेणे'—ति ।</p>
<p>अत्र च <b>प्रतिशब्दध्वनिः</b> यथा— (सूर्यश. ९)</p>
<b><lg>
<l>दत्तानन्दाः प्रजानां समुचितसमयाक्लिष्टसृष्टैः पयोभिः
पूर्वाह्‍णे विप्रकीर्णा दिशि दिशि विरमत्यह्नि संहारभाजः ।</l>
<l>दीप्‍तांशोर्दीर्घदुःखप्रभवभवभयोदन्वदुत्तारनावो
गावो वः पावनानां परमपरिमितां प्रीतिमुत्पादयन्तु ॥ १८७ ॥</l>
</lg></b>
<p>अत्र दीप्‍तांशोर्गावो रश्मयः स्तूयमानाः गोशब्दशक्तिस्वाभाव्यात् तुल्यविशेषण—
योगाच्‍च धेनुषु प्रतिशब्दं जनयन्त्यस्तास्वपि विशिष्टं माहात्म्यविशेषं प्रतिध्वनन्ति ।</p>
<p>एवम्—</p>
<b><lg>
<l>मीलच्‍चक्षुर्विजिह्मं श्रुतिजडरसनं निघ्‍नितघ्राणवृत्ति
स्वव्यापाराक्षमत्वक्परिमुषितमनः श्वासमात्रावशेषम् ।</l>
<l>विस्रस्ताङ्ग पतित्वा स्वयमपहरतादश्रियं वोऽर्कजन्मा
कालव्यालावलीढं जगदगद इवोत्थापयन् प्राक्प्रतापः ॥</l></lg></b> (सूर्यश. ३१)
<p>अत्रार्कजन्मा प्राक्प्रतापः कालव्यालावलीढं जगदुत्थापयन् अश्रियं
वोऽपहरतादिति वाक्यार्थः । अर्कशब्दशक्तिस्वाभाव्यात् तुल्यकर्मक्रियापदादियोगाच्‍च
अर्कवृक्षजन्मा अगदः कालव्यालदष्टमप्युत्थापयतीति प्रत्याययन्नर्को विषघ्‍नानां श्रेष्ठ
इति प्रतिशब्दरूपं ध्वनिमुत्थापयतीति । एवमन्येऽपि महाकविप्रयोगेषु ध्वनिविशेषा
गवेषणीया इति । यदुक्तं <b>'तात्पर्यमेव वचसि ध्वनिरेव काव्ये'</b>१ इत्यादि ।</p>
<p>कः पुनः काव्यवचसोर्ध्वनितात्पर्ययोः विशेषः ? ननूक्तं पुरस्तात्२—</p>
<!-- NOTES pg=373!-->
१. ग्रन्थारम्भे ५ श्‍लोके । २. अत्रैव ६ प्रकाशान्ते ।

<pb n="374"/>
<b><lg>
<l>यदवक्रं वचश्शास्त्रे लोके च वच एव तत् ।</l>
<l>वक्रं यदर्थवादादौ तस्य काव्यमिति स्मृतिः ॥ १८९ ॥</l>
</lg></b>
<b><lg>
<l>यदभिप्रायसर्वस्वं वक्तुर्वाक्यात् प्रतीयते ।</l>
<l>तात्पर्यमर्थधर्मस्तच्छब्दधर्मः पुनर्ध्वनिः ॥ १९० ॥</l>
</lg></b>
<b><lg>
<l>सौभाग्यमिव तात्पर्यमान्तरो गुण इष्यते ।</l>
<l>वाग्देवताया लावण्यमिव बाह्यस्तयोर्ध्वनिः ॥ १९१ ॥</l>
</lg></b>
<b><lg>
<l>अदूरविप्रकर्षात्तु द्वयेन द्वयमुच्यते ।</l>
<l>यथा सुरभिवैशाखौ मधुमाधवसंज्ञया ॥ १९२ ॥</l></lg></b> इति ।१
<p>सत्यमुक्तम । किन्तु नाद्यापि निदर्शनतः प्रतिपाद्यते ।</p>
<p>तर्हि श्रूयतामिदं प्रतिपादयामः—</p>
<p>यस्तावदयमनन्तरो ग्रन्थः स सर्वः काव्ये ध्वनिरित्यवधार्यताम् । वचसि तात्पर्यं
द्विधा शास्त्रे लोके च । तत्र शास्त्रे यथा—'आत्मस्थितं गुणविशेषमहङ्कृतस्य' इत्यादि ।
अत्र 'आत्मस्थितं गुणविशेषमहङ्कृतस्य शृङ्गारमाहुरिह जीवितमात्मयोनेः'
इत्याप्‍तोपदेशरूप <b>आगमः</b>; 'तस्यात्मशक्तिरसनीयतया रसत्वम्' इति संज्ञार्थानुगामि
प्रत्यात्मवेदनीयं <b>प्रत्यक्षम्</b> । 'युक्तस्य येन रसिकोऽयमिति प्रवादः' इत्यर्थापत्तिरूपम्
<b>अनुमानम्;</b> तथा हि योऽयं लोके रसोऽस्यास्तीति रसिकोऽयं रसिकोऽयमिति विना१
मधुरादीन् केषुचिदेव पुरुषविशेषेषु निरपवादः प्रवादः स नान्तरेण प्रत्यात्मवेदनीयं
रसाह्वयवस्तुसम्बन्धमुपपद्यते । सोऽयं विवक्षितार्थस्य प्रमाणत्रयेण प्रतिपादनं
वाक्यार्थोऽभिधीयमानः ।</p>
<p>प्रतिपाद्यश्च त्रिप्रकारः पुरुषो भवति <b>अप्रतिपन्नो, विप्रतिपन्नः संशयित</b> इति । तत्र
यथातुरानातुरयोर्भोजनमनातुरः प्रतिपद्यत इति तथैव प्रकल्प्यते, तथेहाप्रतिपन्ना—
नुरोधादितयोरप्यागम एव प्रथममुपन्यस्यते । अत्र विप्रतिपन्नः संशयितो वागमं न मन्यते ।
अतस्तदर्थं सर्वप्रमाणेभ्यो वलीयः प्रत्यक्षमुपन्यसनीयं भवति । तदपि वैयात्याद्
विप्रतिपन्नो न मन्यते । ततोऽस्य शासनाय ब्रह्मास्त्ररूपा सार्वलौकिकी युक्तिरुपन्यस्यत
इति । स एव प्रमाणत्रयोपन्यासहेतुर्वक्तुरभिप्रायः प्रतीयमानः प्रमाणत्रयोपन्यासादिना च
साङ्ख्यदर्शनाश्रयेण शृङ्गारस्सन्नेवाविर्भवति, न त्वसन्नुत्पद्यते; स च त्रिविधप्रमाणाश्रयः
<!-- NOTES pg=374!-->
१. माधुरा॰ इति तु मूलं स्यात् । माधुरा माथुराः — रे.

<pb n="375"/>
श्रेयानिति प्रतिपादनतात्पर्यम् । साङ्ख्या ह्येवमाहुः, 'सदेवोत्पद्यते, प्रकृतिरेव कर्त्री, पुरुषः
पुनरुदास्ते, उदासीनमपि चैनं भोगसम्पादनाय प्रकृतिरुपसर्पति' इति ।</p>
<p>ननु च साङ्ख्यानां 'दृष्टमनुमानमाप्‍तवचनं च' इति प्रमाणोपन्यासक्रमः । इह
त्वागमस्य प्रथममुपन्यासे किं तात्पर्यम् ?</p>
<p>ननूक्तमप्रतिपन्नानुरोधादिति ।</p>
<p>अन्यदप्युच्यते; 'न तथा पदार्थाः प्रत्यक्षेण प्रतीयमानाः स्वदन्ते यथा वाग्ग्मिनां
वचोभिरावेद्यमाना' इत्यागमस्य प्रथममुपन्यासेन सूचयति ।</p>
<p>न च सर्वथा साङ्ख्यदर्शनाश्रयिणो वयमिति प्रमाणव्युत्क्रमेण प्रतिपादयति,
<b>साहित्यस्य सर्वपार्षदत्वात्</b> ।</p>
<p>अथात्मनि प्रतिबिम्बद्वारेणावस्थितस्याहङ्कारगुणविशेषस्य धर्मार्थफलभूत—
तृतीयपुरुषार्थजीवितस्य १ शृङ्गारस्याभिमानापरनाम्‍नो यान्याविर्भावकारणानि यानि च
तत्कार्याणि तान्यनन्तरश्लोकेन निर्दिशति— 'सत्त्वात्मनाममलजन्म/ २धर्मविशेषजन्मा'
इत्यादि । तत्रायमात्मनामनुपहतेभ्यः सुकृतविशेषेभ्य उत्पद्यते । उत्पन्नस्य३ सर्वस्यात्मा
आत्मगुणसम्पदो ४वक्ष्यमाणलक्षणाया <b>उदय</b>हेतुर्भवति । अनेकजन्मानुभवजनितात्तु
संस्कारादुत्कृष्यते । उत्कृष्टश्चात्मगुणसम्पद एव <b>अतिशय</b>हेतुर्भवति । स चायमेक
एवैवंविधोऽभिमानात्मा प्रकृतिविकार आत्मविशेषाणां तमोनिर्भेदस्थानेषु प्रतिबिम्बरूपेण
सुप्‍त इव प्रतिबुध्यत इति <b>वाक्यार्थोऽभिधीयमानः</b> । <b>एकहेतु</b>रित्यनेन च
हेत्वन्तराभावमात्मगुणसम्पदः प्रदर्शयन् अयमेव चतुर्वर्गकारणमिति ज्ञापयति ।
<b>'जागर्ति'</b> इति; जागर्तिश्च सुप्‍तप्रबोधदृष्टान्तेन तस्यानाविर्भावावस्थायामपि
स्तिमितरूपेणावस्थानादविद्यमानतां निराकरोति । <b>'कोऽपि'</b> इत्यनेनादभुतप्रदर्शनद्वारेण
तदुत्कर्षसम्पत् जन्मसहस्त्रेणाप्यनाख्येया इति ख्यापयति । <b>'मानमय'</b> इत्यनेन
चास्याभिमानात्मनोऽभिमान एव मूलमित्यन्यावष्टम्भं निराचष्ट इति । सोऽयमेवंप्रकारो
वाक्यार्थः <b>प्रतीयमानः,</b> एवंविधं वस्तु वयं च वक्तुमुद्यताः, अतश्चतुर्वर्गार्थिनोऽत्र
प्रवर्तन्तामिति श्रोतृजनप्रोत्साहनादस्मिन्वचसि <b>तात्पर्यमिति</b> ।</p>
<!-- NOTES pg=375!-->
१. तृतीयः पुरुषार्थः कामः । तथा च कालिदासः 'धर्मार्थकाममोक्षाणामवतार इवाङ्गभाक्' रघु. १०.८४ ।
२. '॰ममलधर्मवि॰' इति तु प्राक्‍तनः पाठः । तथा हि मङ्गले पृ॰ ३ । जन्मेत्येव पाठे तु
रघुवंशाद्यभिमता जन्मशुद्धिः स्मरणीया 'सोऽहमाजन्मे'—ति १.५ ।
३. उत्पन्नश्‍चेति तु स्यात् । ४. एकादशे प्रकाशे ।

<pb n="376"/>
<p>एवं लौकिकेऽपि वचस्यभिधीयमानं प्रतीयमानं तात्पर्यं च पर्यालोचनीयमिति ।
एतेन काव्यवचसोर्ध्वनितात्पर्ययोश्च क्‍वचित् सम्प्लवोऽपि व्याख्यातः ।
तद्यथा—<b>'अच्छिन्नमेखलमलब्धदृढोपगूढम्'</b> इत्यादि । अत्र—</p>
<p><b>१.</b> काव्यार्थस्तावत् कान्ताविमिश्रवपुषः पुरारेर्वपुरच्छिन्नमेखलमित्यादिविशेषणयोगाद्
विप्रलम्भसम्भोगयोः सख्यसम्पादकमिवेत्युत्प्रेक्ष्यमाणं रक्षत्विति वाक्यार्थो
<b>अभिधीयमानः</b> ।</p>
<p><b>'कान्ताविमिश्रवपुषः'</b>—वपुरित्यनेन मूर्तिरेवास्य सांसारिकेषु कर्मस्वधिक्रियते, न
पुनरात्मेति प्रत्याययति । मूर्तिरिति च वक्तव्ये वपुरिति पदोपादानान्न केवलं विश्वस्य
रक्षणे, सृष्टिसंहारयोरप्ययमेव व्याप्रियत इति प्रतिपादयति । वपिर्हि सृष्टौ संहारे च
दृश्‍यते, बीजं वपति, केशान् वपतीति ।</p>
<p><b>'कृतविप्रलम्भसम्भोगसख्यमिव'</b> इत्यनेन सहानवस्थानादिभिर्दुर्घटानप्ययं
पदार्थान्मिथो घटयतीति ज्ञापयतीति ।</p>
<p><b>'पुरारेः'</b> इत्यनेन च कान्ताविमिश्रवपुरप्येवंविधेष्वरिवधादिव्यापारेषु समर्थ एवेति
सत्यापयति । सोऽयमेवंप्रकारो वाक्यार्थः <b>प्रतीयमानः</b> । तदेवप्रकारमपारमनन्य—
साधारणं च यस्यैश्वर्यमसावेव नमस्कार्यो नान्य इति <b>तात्पर्यार्थः</b> ।</p>
<p>एवमुत्तरश्लोकेऽपि यथाश्रुतवाक्यार्थोऽभिधीयमानः <b>'यत्पादपङ्कजरजः—
परिमार्जितेषु'</b> इति प्रयोजकव्यापारो(प)दर्शनाद् ध्यानेनानीय गणपतिर्मनस्यारोपणीय
इत्युपदिशति ।</p>
<p><b>'चेतस्सु दर्पणतलामलतां गतेषु'</b> इत्यनेन चादर्शतलानीव भस्मना
स्मृत्युपहितेनापि तत्पादरजसा मनांसि निर्मलीभवन्ती<b>त्यभिधत्ते</b> ।</p>
<p><b>'शब्दार्थसम्पद उदारतराः स्फुरन्ति'</b> इत्यनेन तु दर्पणतलेष्विव निर्मलेष्वमीषु
विश्वे पदार्थाः स्फुरन्तीत्यावेदयति ।</p>
<p><b>'विघ्‍नच्छिदेऽस्तु भगवान् स गणाधिनाथ'</b> इत्यनेन पुनरुपन्यस्तन्या—
येनाभिगामिकं गुणयोगमस्योपदर्शयन् अविघ्‍नप्रार्थनया चिकीर्षितं महान्तमारम्भ—
विशेषमात्मनः प्रतिपादयति । सोऽयमेवंविधो वाक्यार्थः <b>प्रतीयमानः</b> । यस्य च
पादपङ्कजस्मृतेरप्येतत्फलं तस्य साक्षादाराधनादेः किमुच्यत इति <b>तात्पर्यार्थः</b>॥</p>
<p><b>२.</b> अथेदमेव श्लोकद्वयं शास्त्रादौ वचोरूपेण तात्पर्यपर्यन्तं व्याक्रियते । तत्राभीष्टदेवता
स्तोतव्येति शिष्टाचारः । ततो हि विशिष्टदुष्टसम्पत्तेः समीहितफलावाप्‍तिर्भवति ।

<pb n="377"/>
अभीष्टदेवता च द्विविधा— <b>'अधिकृताऽनधिकृता'</b> च । तत्राधिकृतानधिकृतयोरधिकृतायां
प्रतिपत्तिर्गरीयसीत्यधिकृतैव स्तूयते । शास्त्रे चेह शृङ्गारोऽभिधेयः, तत्र च यथा भगवान्
महेश्वरः सर्वज्ञतया सौभाग्येन दयितजानितया स्वातन्त्र्येण परमपरिपूर्णतया समर्थत्वेन
चाधिक्रियते नैवमन्यस्तद्‍‌विधेयवैभवः शक्रादिः । तत्र च प्रागुक्त एव प्रतीयमानः;
तात्पर्यरूपस्तु निरूप्यते । तत्र—</p>
<p>इह शास्त्रे शृङ्गारे वक्तव्यः । स द्विधा— <b>सम्भोगो विप्रलम्भश्च</b> । तत्र सम्भोगो
विप्रलम्भमन्तरेण न प्रकर्षमधिरोहतीति विप्रलम्भ एव प्रथममभिधेयो भवति ।</p>
<p>स चतुर्धा— <b>'प्रथमानुरागः, मानः, प्रवासः, करुण'</b> इति । विचित्रश्चैष
सम्भोगादिति विस्तरेणोच्यते ।</p>
<p>चतस्त्रश्चास्यावस्था भवन्ति— <b>'सत्ता, जन्म, अनुबन्धः, प्रकर्ष'</b> इति ।</p>
<p>तमिमं चतुर्भेदं चतुरवस्थं विचित्रं च <b>पूर्वार्धेन</b> वक्ष्यमाणमुपलक्षयति ।</p>
<p>तत्राच्छिन्नमेखलमित्यनेन <b>प्रथमनुरागं,</b> मेखलाच्छेदावधिर्हि प्रथमानुरागः;</p>
<p>अलब्धदृढोपगूढमित्यनेन <b>मानं,</b> न हि माने दृढोपगूढं लभ्यते;</p>
<p>अप्राप्‍तचुम्बनमित्यनेन <b>प्रवासं,</b> न हि प्रवासे चुम्बनादयः प्राप्यन्ते;</p>
<p>अवीक्षितवक्त्रकान्तीत्यनेन <b>करुणं,</b> न हि करुणे वक्त्रकान्तिर्वीक्ष्यते ।</p>
<p>अथैतदवस्थास्वपीमान्येव पदानि ।</p>
<p><b>अच्छिन्नमेखलमि</b>ति विप्रलम्भसत्तायाम् । विप्रलम्भो हि मेखलायामच्छिन्नायाम—
वश्‍यमेव सम्भोगार्थिनः सम्भवति, सास्य <b>प्रथमावस्था</b> ।</p>
<p><b>अलब्धदृढोपगूढमिति</b> विप्रलम्भजन्मनि, विप्रलम्भवान् हि मेखला अच्छेदात्
सम्भोगमलभमानः प्रेयसीं प्रार्थयते, 'अयि प्रियतमे,' यदि मे मेखलाच्छेदं न मन्यसे
तदालिङ्गनमपि गाढं प्रयच्छ'; तदप्रतिपद्यमानायां च तस्यामस्य विप्रलम्भो जायते, सास्य
<b>द्वितीयावस्था । अप्राप्‍तचुम्बनमिति</b> विप्रलम्भानुबन्धे; विप्रलब्धो हि सर्वाङ्गीणं
प्रियासंश्लेषमलभमानः वक्त्रमात्रसंयोगमप्यभिलषति; तदलाभे चैनं विप्रलम्भोऽनुबन्धाति,
सास्य <b>तृतीयावस्था । अवीक्षितवक्त्रकान्तीति</b> विप्रलम्भप्रकर्षे; अपेक्षणीयालिङ्गनाद्यनवाप्‍तौ
हि कामिनः प्रियमामुखावलोकनमपि बहु मन्यन्ते । तदप्यनाप्‍नुवतामेषां विप्रलम्भः प्रकृष्यते;
सास्य <b>तुरीयावस्था</b> ।</p>
<p>सोऽयं चतुर्विधश्चतुरवस्थश्च विप्रलम्भश्चातुर्विध्येन चातुरवस्थ्येनपृथक्पृथग—
भिधीयमानो विचित्र इत्युच्यते ।</p>

<pb n="378"/>
<p>सम्भोगोऽपि चतुर्धैव— <b>प्रथमानुरागानन्तरः, मानानन्तरः, प्रवासानन्तरः,
करुणानन्तर</b> इति । तस्यापि ता एव चतस्त्रोऽवस्थाः —<b>'सत्ता, जन्म, अनुबन्धः,
प्रकर्ष'</b> इति । सोऽयमपि चतुर्भेदश्चतुरवस्थश्च कान्ताविमिश्रवपुष इत्यनेनापि
चित्रत्वात्संक्षेपेणैवोपलक्ष्यते । तत्राप्युपसर्गस्य क्रियाविशेषणार्थवाचकत्वाद् येन येन
विशेषेण प्रथमानुरागानन्तरे मानानन्तरे (प्रवासानन्तरे) करुणानन्तरे च कान्तया सह
मिश्रीभावः साध्वसोत्कम्पः, सर्ष्याकषायं, सौत्सुक्यरभसं, सहर्षविस्मयं च जायते,
स सर्व उद्दिष्टो भवति । सोऽयं विमिश्रपदेन सम्भोगश्चतुर्विधोऽप्याक्षिप्‍तः । कान्तापदेन
पुनरस्य चतस्त्रोऽवस्था अपि । तत्र यदा कान्ताशब्दः स्त्रीपर्यायस्तदा—</p>
<b><lg>
<l>नामापि स्त्रीति संह्लादि विकरोत्येव मानसम् ॥ १९३ ॥</l></lg></b> (कामन्दकः २.५१)
<p>इति सम्भोगस्याद्यावस्था सत्तासंज्ञिका प्रतीयते । यदा तु कान्तशब्दो
मनोज्ञापर्यायस्तदा</p>
<b><lg><l>किं पुनर्दर्शनं तस्या विलासोल्लासितभ्रुवः ॥ १९४ ॥</l></lg></b> (कामन्दकः २.५१)
<p>इति न्यायात् सम्भोगस्य द्वितीयावस्था जन्मसंज्ञिका प्रतीयते । यदा पुनः कान्ताशब्दो
वृषस्यन्तीपर्यायस्तदा</p>
<b><lg>
<l>पुनरपि सुलभं तपोऽनुरागी युवतिजनः खलु नाप्यतेऽनुरूपः । (किराता.१०.५०)
इति न्यायात् सम्भोगस्य तृतीयावस्था अनुबन्धसंज्ञिका प्रतीयते । यदा तु कान्ताशब्दो
वल्लभापर्यायस्तदा</l>
<l>यदेव रोचते मह्यं तदेव कुरुते प्रिया ।</l>
<l>इति वेत्ति न जानाति तत् प्रियं यत् करोति सा ॥ १९६ ॥</l>
</lg></b>
<p>इति न्यायात् सम्भोगस्य तुरीयावस्था प्रकर्षसंज्ञिका प्रतीयते । सोऽयं
चतुर्भेदश्चतुरवस्थश्च विप्रलम्भः, सम्भोगश्चाग्रतो विशेषेण वर्णयितुमुपक्रान्तो दिङ्‌मात्रेणात्र
सूचित इति <b>तात्पर्यम्</b> ॥</p>
<p><b>३.</b> अथाऽधिकारि नायिकानायकविशेषाणां का वार्ता ?</p>
<p><b>'कान्ताविमिश्रवपुष'</b> इत्यस्य तन्त्रेण व्याख्यानान्तरे तेऽपि सूचिता एव । तत्र
हि भगवतो वपुर्विप्रलम्भसम्भोगयोः कृतसाहाय्यकमिव कान्ताविमिश्रवपुषः पुरुषान्
स्त्रियश्च पात्विति व्याख्या भवति । विमिश्रशब्देन च संयोगिन इव वियोगिनोऽप्युच्यन्ते,
व्युपसर्गस्य क्रियाविशेष इव क्रियावैपरीत्येऽपलम्भात् । तद्यथा विभक्तो विक्रीत

<pb n="379"/>
इति । एवं च कान्ताभिर्विमिश्रवपुषः पुरुषाः कान्तैरविमिश्रवपुषो योषितः संयुक्ता
वियुक्ताश्च शृङ्गाराधिकारिण उभयेऽपि नायकविशेषाः <b>प्रतीयन्ते</b> ।</p>
<p>वपुश्शब्देन पुनरिह विशेषणपक्षे यौवनपल्लवितलावण्यलक्ष्मीकं
समग्रात्मगुणसम्पदाश्रयः शरीरमुच्यते, न त्वादिकर्तृकसृष्टिसंहारकादि ।</p>
<p>वपिर्हि सृष्टिसंहारयोरिव कान्तावपि दृश्‍यते । तद्यथा — 'गोभिर्वपावान्'
(मभा.२.१.३०), वपुष्टमा नामाप्सरोविशेष (महाभारते १) इति । तत्राच्छिन्नमेखलमित्यादीनि
कान्ताविमिश्रवपुष इति । समासपदान्तर्गतयोर्वियुक्तिसंयुक्तिक्रिययोर्गमकत्वाद्
विशेषणानि भवन्ति; यथा कर्तुंमनाः कटं, गन्तुकामो ग्राममिति ।</p>
<p><b>४.</b> अथ सम्भोगपक्षे अच्छिन्नमेखलमित्यादीनि कथं सम्बन्धन्ते ?</p>
<p>उच्यते । एवं नाम रागान्धतया कान्ताभिः सह ते संयुक्ताः येन
मेखलाच्छेदमालिङ्गनं चुम्बनमालोकनं च परमानन्दमग्नाः कर्तुं न पारयन्ति, <b>'तद्यथा
प्रियया स्त्रिया परिष्वक्तो न बाह्यं किंचन वेद नान्तरम्'</b> (बृप. ४.३.२१) इति;
यथा च—</p>
<b><lg>
<l>धन्यासि या कथयसि प्रियसङ्गमेऽपि
विस्त्रब्धचाटुकशतानि रतान्तरेषु ।</l>
<l>नीवीं प्रति प्रणिहितस्तु करः (ते तु करे) प्रियेण
सख्यः शपामि यदि किञ्चिदपि स्मरामि ॥ १९७ ॥</l>
</lg></b>
<p>एवमयं प्रथमश्लोकः 'पदान्येव संहत्यार्थमभिदधति वाक्यम्' इति पक्षे व्याख्यायते ।</p>
<p><b>५.</b> अथाखण्डवाक्यार्थपक्षे व्याख्यायते । तथा हि —</p>
<p>एवमिह पदानामन्वयो भवति—'पातु ।</p>
<p>किम् ? विश्वम् ।</p>
<p>कुतः ? अपायेभ्यः ।</p>
<p>किं तत् ? वपुः ।</p>
<p>कस्य ? पुरारेः ।</p>
<p>कीदृशस्य ? कान्ताविमिश्रवपुषः ।</p>
<p>किंविशिष्टम् ? अच्छिन्नमेखलम्, अलब्धदृढोपगूढम्, अप्राप्‍तचुम्बनम्,
अवीक्षितवक्त्रकान्ति ।</p>
<p>कथम् ? उत्प्रेक्ष्यमाणम् ? कृतविप्रलम्भसम्भोगसख्यमिवेति ।</p>

<pb n="380"/>
<p>अत्र चायमच्छिन्नशब्दः, बहुव्रिहिश्च समासः अध्याह्रियमाणपदद्वया द्वादशपदा
नान्दी (नाशा. ५.१०४) सदाऽविश्लेषः, विशेषोक्तिगर्भ उत्प्रेक्षावाँश्चाशीरलङ्कारो
मङ्गलार्थः । तेऽमी चत्वारोऽपि मङ्गलार्थाः शस्त्रादौ प्रयुक्ताः कर्तुः श्रोतुरध्येतुर—
ध्यापयितुश्च मङ्गलमावहन्ति । यदाह —'मङ्गलादीनि मङ्गलमध्यानि मङ्गलान्तानि च
शास्त्राण्यव्याहतप्रसराणि आयुष्मच्छ्रोतृकाणि च भवन्ति (मभा. १.१.१,१.३.१) ।</p>
<p><b>६.</b> ननु च नेह विश्वमपायेभ्य इति कर्मापादानपदयोः श्रवणमस्ति, तत्कथमिवेयं
द्वादशपदा नान्दीति ?</p>
<p>उच्यते, पात्विति श्रुतिपदमेतत्; श्रुतेश्चानेकपदनिबन्धन एकशब्दविषयो
विध्यादिरर्थः; स चान्यथानुपपद्यमानः स्वसिद्धये कर्मकरणकर्त्रधिकरणादिकं यदाक्षिपति
स सर्वः श्रुतिपदार्थो भवति । तत्रोपादीयमानमपि कर्तृकर्मादिकं नियमाय, अनुपादाय वा
विज्ञायते । तद्यथा — सामान्याक्षेपे विशेषपदमुपादीयमानं नियमाय भवति, 'पातु वः
परमं ज्योतिः' इति । विशेषाक्षेपे तत्र तदनुपादाय विज्ञायते देवो जलं वर्षतीति । (इह
तु) यथा 'अष्टवर्षं ब्राह्मणमुपनयीत, तमध्यापयेत्' इति वचनात् 'स्वाध्यायोऽध्येतव्य'
इत्यत्र द्विजेनाचार्यादित्यनुपात्तमप्यवश्‍यमेव सन्निधीयते, तथेहाप्यपायनिर्हरणरूप—
त्वात् पात्वर्थस्य स्थितेरीश्वरकर्तृकस्य सृष्टिसंहारयोरिव विश्वविषयत्वादपायेभ्यो
विश्वमिति पदद्वयमनुपादीयमानमपि नियमेन सन्निधीयते ।</p>
<p><b>७.</b> ननु चाशरीरिणो महेश्वरस्य विश्वोत्पत्तिस्थितिप्रलयकारणत्वाभ्युपगमेऽपि
कथमिवोच्येत वपुः पात्विति ।</p>
<p>अशरीरिणोऽपि वैश्वरूप्येण तदुपपत्तेः । स ह्येवं तत्त्वविद्भिः स्तूयते—</p>
<b><lg>
<l>मूलजालमधिभोक्‍तृचेतना शक्तयस्त्वदधिभो(यो)क्‍तृसंहतिः ।</l>
<l>ज्ञानमेतदधिनायकव्रजंस्त्वत्स्मृतौ युगपदेव भासते ॥ १९८ ॥</l>
</lg></b>
<p>अत एव <b>कान्ताविमिश्रवपुष</b> इति पुरारेर्विशेषणं तन्त्रेणान्यथा व्याचक्षते । तद्यथा—
<b>कं पानीयम् अन्तेऽस्या इति कान्ता पृथ्वी</b>, कं सुखमन्तेष्वासामिति कान्ता आपः ।
को वायुरन्तेऽस्येति कान्तो वह्नि । कं तोयमन्ततीति कान्तो वायुः । कं ब्रह्म अन्तोऽस्येति
कान्तमाकाशम्, कान्तिर्दीप्‍तिस्तदतिशयवान् कान्तः सूर्यः, कान्तिः कामनीयकं
तदतिशयवान् कान्तश्चन्द्रमाः, कान्तिर्वाल्लभ्यं तदतिशयवान् कान्त आत्मेति
कान्तशब्देनाष्टापि भगवतो मूर्तय उच्यन्ते । ता अवन्तीत्येवंशीला भवोग्रभीमादयो
मूर्तिपतयः कान्ताविनः । मिश्रशब्दः पूजावचनः । तेनैषां 'प्रशंसावचनैश्च' (२.१.६६)

<pb n="381"/>
इत्यार्यमिश्रादिवत् समासः । ततः कान्ताविमिश्रं वपुर्यस्येति बहुव्रीहौ
वैश्वरूप्यसिद्धेर्विवक्षितार्थसिद्धिः ।</p>
<p>अथात्राच्छिन्नमेखलमित्यादीनां कथमन्वयः ?</p>
<p>तान्यपि वपुषो विशेषणानि भवन्ति । तत्राच्छिन्नमेखलमित्यनेन परमुच्यते । मेखला
हि जघनपरिक्षेपसूत्रम्, तदपरिच्छिन्नं यस्येति । अलब्धदृढोपगूढमित्यनेनागाधत्व—
दुरवगाहत्वमाख्यायते; दृंहतीति दृढ आधारः, तस्योपगूढमुपश्लेषः प्रतिष्ठास्थानं,
तदनुपलब्धं यस्येति । अप्राप्‍तचुम्बनमित्यनेनोच्‍चैष्ट्वस्य निरवधित्वं कथ्यते, चुम्बनं हि
वक्त्रसंयोगः तदप्राप्‍तं यस्येति । अवीक्षितवक्त्रकान्तीत्यनेनाप्रतिलघोरस्य परिसूक्ष्मत्वमाभिधत्ते ।
'वक्त्रा' कुतस्त्या कुतोमुखी वेत्यविज्ञायमाना कान्तिर्यस्येति, कृतविप्रलम्भसम्भोग—
सख्यमिवेत्यनेन त्वविज्ञातपरमार्थत्वेन विप्रलभमानमिव पृथिव्यादिप्रसिद्धरूपतया
सम्भुज्यमानं सम्भुञ्जानमिव च तदेवोच्यते । यदित्थमेनमाहुः— (कुसं. २.१५)</p>
<b><lg>
<l>त्वमेव हव्यं होता च भोज्यं भोक्ता च शाश्वतम् ।</l>
<l>वेद्यं वेदयिता चासि ध्याता ध्येयं च तत्परम् ॥ १९९ ॥</l>
</lg></b>
<p>अयमप्याह१—(कुसं. ६.२६)</p>
<b><lg>
<l>विदितं वो यथा स्वार्था न मे काश्चित् प्रवृत्तयः ।</l>
<l>ननु मूर्तिभिरष्टाभिरित्थम्भूतोऽस्मि सूचितः ॥ २०० ॥</l>
</lg></b>
<p>तदमुना विशेषणपञ्चकेनैतदुक्तं भवति—(सेब. १.१)</p>
<b><lg>
<l>णमह अवड्‍‌ढिअतुंगं अवसारिअवित्थअं अणोणअ—गहिरं ।</l>
<l>अप्पलहुअ—परिसण्हं अणाअपरमत्थपाअडं महुमहणं ॥ २०१ ॥</l>
</lg></b>
<lg><l>(नमत अवर्धिततुङ्गमप्रसारित—विस्तृतमनवनतगभीरम् ।</l>
<l>अप्रलघुक—परिश्लक्ष्णमज्ञातपरमार्थप्रकटं मधुमथनम् ॥)</l>
</lg>
<p><b>८.</b> ननु च पात्विति नायं विधौ लोट्, अपि त्वाशिषि । सा च विशेषस्याश्रुतौ
स्वरूपादेवात्मविषयतयातिष्ठत इति कथं विश्वविषया भवति ?</p>
<p>उच्यते—</p>
<b><lg>
<l>अयं निजः परो वेति विकल्पा लघुचेतसाम् ।</l>
<l>उदारचरितानां तु वसुधैव कुटुम्बकम् ॥ २०२ ॥</l>
</lg></b>
<!-- NOTES pg=381!-->
१. शिवोऽप्याहेत्यर्थः । मे मम शिवस्य ।

<pb n="382"/>
<p><b>९.</b> यदि वा</p>
<p>नास्य वाक्यस्य यः कश्चिद् वक्ता; किं तर्हि ? पूर्वज्ञैः क्रमागतविश्वपालने नियुक्तो
महामाहेश्वरः कोऽपि पुंविशेषः । स च 'ग्रन्थविरचनाव्यग्रे मयि मा भुद्‌वर्णाश्रमाचारस्थितेः
व्याकोप' इति महेश्वरमेव तत्समर्थं प्रार्थयते । अतोऽत्र विश्वस्यैव कर्मत्वमवगम्यते । रक्षितो
राजा राज्यं रक्षतीति च न्यायादात्मन्यपि रक्षणीयताशीर्भवति । अत्र चाशीरेषणा;
तिस्त्रश्चैषणा भवन्ति, प्राणैषणा वित्तैषणा परलोकैषणा च । राज्ञो या ह्येव प्राणैषणा
सा वित्तैषणा सैव परलोकैषणेति भवति । तस्य (स)प्रकृतिकं राज्यं शरीरं, तदेव च वित्तं,
तस्य ह्यसौ स्वाम्यमनुभवति । यथोक्तदण्डकरादानादिसम्भृतं वसु यशश्च वित्तं, स एव च
धर्मः, तेन ह्यसाविमममुं च लोकं जयति; तदेतत्सर्वमपायेभ्यो विश्वरक्षयो X X X तं भवति ।
X X X देवता स्तोतव्येति शिष्टाचारः । न चाशीस्स्तुतिः; एवमेतत्; किन्तु
गुणोत्कर्षप्रकाशनेन सर्वत उपर्यारोपणं स्तुतिः; सा च यथा आशास्यमानाभिमत—
फलैकहेतुताप्रकाशनेन प्रत्याय्यते, नैवं नमस्तस्मै, स जयतीत्येवमादिभिरित्यभिप्रायः ॥</p>
<p><b>१०.</b> अथाखण्डवाक्यार्थपक्षावलम्बिनो द्वितीयश्लोकस्यं व्याख्या—<b>'स भगवान्
गणाधिनाथो विघ्‍नच्छिदेऽस्तु यत्पादपङ्कजरजः परिमार्जितेषु दर्पणतलामलतां
गतेषु शब्दार्थसम्पद उदारतराः स्फुरन्ति'</b> इति । इहापि पङ्कजदर्पणार्थसम्पद्—
भगवदादयः शब्दाः, गौणी च वृत्तिः मङ्गलार्थाः; इयमपि द्वादशपदा नान्द्येव;
इहापि रूपकोपमाश्लेषसमाधिगर्भः कारणमालाङ्गवानाशीरलङ्कार इति योजनीयः ।</p>
<p><b>११.</b> ननु च सम्बन्धिनोऽध्याहारात् त्रयोदशेह पदानि ?</p>
<p>नैवम्, विभक्त्या क्त‍यादिपरिणामेन शब्दार्थसम्पत्परिस्फुरणस्यैवात्र सम्बन्धित्वात् । तथा
ह्येवमियं कारणमाला समाप्यते भगवतः पादपङ्कजमार्जने, मार्जनस्य नैर्मल्ये,
नैर्मल्यस्य शब्दसम्पदामर्थसम्पदां च परिस्फुरणे, तस्य च प्रबन्धविघ्‍नच्छेदे कारणं
भवतीति । रूपकोपमाश्लेषपदानि चेह पादपङ्कजदर्पणतलामलरजांसि प्रतीयन्ते ।
तत्रोदारतराः शब्दार्थसम्पदः परिस्फुरन्तीति च समाधिरपि प्रकाशते । आदर्शतलेषु हि
किलोदारदर्शनाः स्त्रियः स्वलङ्कृतमात्मानमवलोकयन्ति । स चान्यधर्माणामन्यत्रारोपणं
समाधिरिति । एतच्‍च १वरवाचां सूचनापरमित्यवधार्यमाणमस्य वचसस्तात्पर्यं भवति;
तदिदमुक्तं <b>'तात्पर्यमेव वचसि'</b> इति ।</p>
<!-- NOTES pg=382!-->
१. वरवाचां = व(क्तुरुदा)रवाचां—राघवः ।

<pb n="383"/>
<p><b>१२.</b> कः पुनरिह रूपकोपमयोर्विशेषः ?</p>
<p>उच्यते — यत्रात्यन्तसादृश्‍यादभेदोपचारेणेवादिशब्दविकलमुपमानपदमेवोपमेये
प्रवर्तमानं गौणीं वृत्तिमनुभवत् समानाधिकरण्येन विशेषणत्वमनुभवति तद् रूपकम्,
यथा मुखचन्द्रः, पादपङ्कजमिति । यत्र तु मुख्यानुभव X X X यमात्मनोपमेयस्य
साम्यमभिधत्ते सोपमा, यथा चन्द्र इव मुखमादर्शतलामलं चेति ॥</p>
<p><b>१३.</b> अथ यदेषदसमाप्‍ति—प्रतिकृत्योर्बहुच्‌कल्पबादयः कनादयो (५.३.६७, ६८,९५)
वा अत्यन्तसादृश्‍यादुपमेयवृत्तिभ्य एवोपमानशब्देभ्यः स्वार्थिका विधीयन्ते,
तदा किमुपमाने प्रत्यय आहो उपमेय इति ।</p>
<p>किंचातः ?</p>
<p>यद्युपमाने, गुडकल्पा द्राक्षा, कुशाग्रीया (५.३.१०५) बुद्धिरित्युपमेयलिङ्गं न
प्राप्‍नोति; उपमेये, बहुगुडो द्राक्षा(५.३.६८) चञ्चा च लिङ्गं न प्राप्‍नोति । लिङ्गमशिष्यं
लोकश्रयत्वात् (मभा. २.१.३६) । स्वार्थिकाश्च क्‍वचित्प्रकृतितो लिङ्गवचनान्यतिवर्तन्ते
(मभा. ५.३.६८), यथा 'देव एव देवता' (५.४.२७) चत्वार एव वर्णाश्चातुर्वर्ण्यम्
(५.१.१२४ वा.) इति ।</p>
<p>किमेतद् वक्तव्यम् ?</p>
<p>कथमनुक्तं गम्यते ?</p>
<p>आचार्यप्रवृत्तिर्ज्ञापयति यदयं 'कर्मव्यतिहारे णच् स्त्रियाम्' (३.३.४३) इति
णचं विधाय तदन्तात् स्वार्थिकविधाने 'णचः स्त्रियामञ्' (५.४.१४) इति पुनः
स्त्रीग्रहणं करोति । अभेदोपचारणैव च प्रतिकृतिलिङ्गवचनं X X X या X X X 'लुप्
मनुष्ये' इति लुकमतिक्रम्य प्र(ति)कृतिवचनेभ्यो लुपं शास्ति ।</p>
<p><b>१४.</b> कथं पुनः 'ईषदपरिसमाप्‍तौ' 'इवे प्रतिकृतौ' इति इवार्थे वा विधीयमानः प्रत्यय
उपमान उपमेये वा शङ्‌क्येत ?</p>
<p>ईषदपरिसमाप्‍ते क्रियात्वेन इवार्थस्य चासत्त्वभूतत्वेन लिङ्गवचनायोगात्
प्रत्ययान्तरेषु च लिङ्गसङ्ख्यावशादीषदपरिसमाप्तौ चेवार्थे वर्तमानात् प्रातिपदिकात्
स्वार्थे प्रत्ययो भवतीति विज्ञायते ।</p>
<p>किं पुनरिह न्याय्यम् ?</p>
<p>उपमाने प्रत्यय इति ॥</p>

<pb n="384"/>
<p><b>१५.</b> ननु च गुड इवेयं गुडो द्राक्षा, चञ्चेवायं चञ्चा पुरुष इति गुडादिशब्दा
माधुर्यादिगुणयोगेन द्राक्षादिषु वर्तन्ते । ततश्च द्राक्षादयः प्रकृत्यर्था भवन्ति ।
प्रकृत्यर्थे चोपमेये स्वार्थिकाः कल्पबादय इति कथमुपमाने प्रत्यय इति ?</p>
<p>मैवम्; न हि द्राक्षायास्तत्रापरिसमाप्‍तिः, अपि तु गुडस्य । येन हि गुणेन
माधुर्यादिना गुडशब्दो द्राक्षायां वर्तमानो गौणीं वृत्तिमनुभवति तस्यैवेषदसमाप्‍तौ
प्रत्ययो विधीयते । अद्यैवं गुडस्येषदपरिसमाप्‍तौ वर्तमानस्य स्वार्थे प्रत्ययविधानात्
बहुगुडो द्राक्षेति । सोऽयमित्यभिसम्बन्धाद् अव्यतिरेक इति चेद् व्यतिरेकमूलत्वाद—
व्यतिरेकस्य प्रसङ्गः, यथा शुक्लः पटः. पटस्य शुक्ल इति ।</p>
<p>नैवम्; उपपद्यमानव्यतिरेकाणामुभयं भवति । न चात्र तदुपपत्तिः; न हि यथा
शुक्लगुणोऽस्तीति मतुब्लोपादपृथक्सिद्धशुक्लगुणवाचिना शुक्लशब्देन पटोऽभिधीयते,
तथा गुड इत्यनेन । स हि द्रव्यशब्दो द्रव्यान्तरसामानाधिकरण्यान्यथानुपपत्त्या गौणीं
वृत्तिमाश्रित्य स्वनिबन्धनं द्रव्यान्तरे व्यतिरेकमुपनिधत्ते । तत्र सामानाधिकरण्यभ्रंशात्
गुणवृत्तेरपि भ्रंशो मा भूदिति न व्यतिरेकलक्षणा षष्ठी भवति । न च गुणवचनानामपि
केषांञ्चिल्लोके व्यतिरेक उपलभ्यते । न हि भवति पटुः पटुकल्पोऽयं देवदत्त इति ।</p>
<p><b>१६.</b> कथं पुनर्गुणवृत्त्याप्युपमेये वृत्तेर्गुडशब्दात् स्वार्थे विधीयमानः प्रत्यय उपमानं
प्रत्याययति,</p>
<p>द्रव्यवत् प्रवृत्तिनिमित्तस्यापि स्वार्थत्वात् । तथा हि चञ्चा तृणमयः पुरुषो यः
क्षेत्ररक्षणाय क्रियतेः तस्य च पुरुषे प्रवर्तमानस्य स्वाकारः प्रवृत्तिनिमित्तम्; अतः 'इवे
प्रतिकृतौ' (५.३.९६) इतीवार्थे तत्रैव प्रत्ययो भवति ।</p>
<p><b>१७.</b> ननु च यदि प्रतिकृतौ वर्तमानात् प्रातिपदिकात् स्वार्थे प्रत्ययः, किम् इवार्थ
इत्यनेन ? अथेवार्थे कृतं प्रतिकृतावित्यनेन ?</p>
<p>उच्यते; उपचरितशब्दानां शक्तिमहिम्‍नैव त्रयी गतिर्भवति । क्‍वचिदिवार्थ एव
स्वार्थिकः, 'कुशाग्रीया बुद्धिः, शैलेयं दधीति । क्‍वचित् प्रतिकृतावेव, 'वासुदेवो
भीमसेन' इति । क्‍वचिदिवार्थे प्रतिकृतौ च, यथा वरोरूः पीवरोरूरिति । अत्र यदि
वरशब्देन पीवरशब्देन वा ऊर्वोरेव गुणोऽभिधीयेत तदा 'ऊरूत्तरपदादौपम्ये'
(४.१.६९) इत्यूङ्न सिद्ध‍यति । ततश्चौपम्याय कर्तव्योऽत्र य X X X वं स्यात् । यदि
वरशब्दः पीवरशब्दो वा वरे पीवरे च रम्भास्तम्भस्तम्बेरमकरादौ वर्तित्वात्
तत्सादृश्‍यात् तदुपमेययोरूर्वोर्वर्तेत, तच्‍चेवार्थे प्रतिकृतौ वर्तमानयोस्तयोः

<pb n="385"/>
प्रत्ययलुग्विधावे भवति । अन्यथा हि 'वरत्वं पीवरत्वमेव' च लभ्यते, न
संस्थानविशेष इति ।</p>
<p>न भवितव्यम् । प्रत्ययमन्तरेणापि स्वस्रदीनामिव तस्य ताच्छीलिकान्तत्वेन
स्त्रीत्वाभिधानमेव 'ऋन्नेभ्यो ङीप्' (४.१.५) इत्यस्य 'न षट्स्वस्त्रादिभ्यः' (४.१.१०)
इति प्रतिषेधः प्रत्याख्यायते । किं पुनरमी उपमानशब्दा लुप्‍तप्रत्ययत्वेन गुणीभूता एव
कल्पबादीनामुत्पत्तिनिमित्तं भवन्ति ?</p>
<p>बाढम् । 'अजादी गुणवचनादेव' (५.३.५८) इत्यतो हि गुणवचनादित्य—
धिक्रियते । ततश्च बूहुच्कल्पब्देश्‍यदेशीयर ईषदसमाप्‍तिम्, एवं प्रशंसायां रूपप्
विधीयमानः पचतिरूपं पचतोरूपं पचन्तिरूपमिति क्रियालक्षणस्य गुणस्यैव प्रशंसां
द्योतयन्ति । अन्यथा हि सर्वत्रैकवचनं न स्यात् (मभा. ५.३.३६) । न च द्रव्यस्य
समाप्‍तिः असमाप्‍तिः कुत्सा प्रशंसा वा स्वतः सम्भवति, अपि तु गुणतः । अतश्च
गौण्या मुख्यया वा मन्दमध्योत्कृष्टेषु गुणेषु वर्तमानात् प्रातिपदिकादीषदसमाप्‍तौ
द्योत्यायां कल्पबादयो भवन्ति ।</p>
<p><b>१८.</b> ननु च निर्ज्ञातस्यार्थस्य समाप्‍तिरसमाप्‍तिर्वा भवति । गुणश्च अनिर्ज्ञातः, लोकतो
गुणस्य निर्ज्ञानम् । तद्यथा पटुरयं ब्राह्मणः, यो लघुनोपायेनार्थं निर्वर्तयति,
पटुकल्पोऽयं यो नातिलघुनेति । एवं 'पटुतरः' शुक्लतमः कनीयाम् पटिष्ठः
उत्कृष्टतरः वैयाकरणपाश' इत्यादिषु तरबादयोऽपि गुणवचनेभ्यो विधीयमाना
गुणगतमेव प्रकर्षं द्योतयन्ति ।</p>
<p><b>१९.</b> कथं पुनरतिशायनादौ विधीयमानास्तरबादयो गुणप्रकर्षे भविष्यन्ति, न
पुनर्द्रव्यप्रकर्ष इति ?</p>
<p>नैव द्रव्यस्य प्रकर्षः सम्भवति ।</p>
<p>किं तर्हि ?</p>
<p>गुणस्य च(हि) प्रकर्षोऽस्ति, तस्य प्रकर्षो भविष्यति ?</p>
<p>कथं ज्ञायते गुणस्यैव प्रकर्ष इति ?</p>
<p>एवं हि दृश्‍यते लोके — समान आयामे विस्तारे च पटस्यान्योऽर्घो भवति
काशिकस्य, अन्यो माधुरस्य । गुणान्तरं खल्वपि; शिल्पिनः प्रकर्षायोत्पादयमानस्तमेव
द्रव्यान्तरेण प्रक्षालयन्ति, अन्येन शुद्धं धौतं कुर्वन्त्यन्येन शेफालिकमन्येन
माध्यमिकमिति । तर्हि शुक्‍लात् कृष्णो मा भूदिति समानग्रहणं कर्तव्यम् ।</p>

<pb n="386"/>
<p>न कर्तव्यम् । स्पर्धा वै प्रकर्षः, सा च सामनगुण एव भवति, न ह्याढ्याभिरूपौ
स्पर्धेते ।</p>
<p>वाचकेन खल्वप्युत्पत्तव्यम् । न च शुक्लात् कृष्णे उत्पद्यमानो वाचकः स्यात् ।
यत्र तत् स्यात्, तत्रोत्पद्यत एव, यथा शुक्लात् कृष्णो मासुरतर इति ।</p>
<p>न तर्हीदानीमिदं भवति अध्वयुर्वै श्रेयान्, पापीयान् प्रतिप्रस्थाता अन्येभ्यः
पापेभ्यः । काणतम इति कणिरयं सौक्ष्म्ये वर्तते; सर्व इमे काणाः किंचित् पश्‍यन्ति,
अयं तु किंचिदपि न पश्‍यतीति काणतम उच्यते ।</p>
<p>तस्याऽदूरविप्रकर्ष इति वक्तव्यम । सर्षपाद्‍‌धिमवतो महत्त्वे मा भूदिति ।</p>
<p>न वक्तव्यम् । अदूरविप्रकर्ष एव स्पर्धा भवति । न हि निष्कधनः
शतनिष्कधनेन स्पर्धते ।</p>
<p>तर्हि जातेः नेति वक्तव्यम्, वृक्षात् प्लक्षादेः मा भूदिति ।</p>
<p>न वक्तव्यम् । जननेन या प्राप्यते सा जातिः । न चैतस्यार्थस्य प्रकर्षापकर्षौ स्तः ।</p>
<p>अथ शुक्लतर इत्यादिषु किमेकं शौक्ल्यम्, आहोस्विन्नाना ।</p>
<p>किं चातः ?</p>
<p>यद्येकम्, प्रकर्षो नोपपद्यते; न हि तेनैव तस्य प्रकर्षो भवति । अथ नाना ?
समानगुणग्रहणं कर्तव्य, शुक्लात् कृष्णो मा भूदिति । एकं शौक्ल्यं, तत्तु विशेषवत् ।</p>
<p><b>२०.</b> किंकृतो विशेषः ?</p>
<p>अल्पत्वबहुत्वकृतः । अथवा पुनरस्त्वेकं निर्विशेषं च ।</p>
<p>ननूक्तं प्रकर्षो नोपपद्यते, गुणान्तरेण प्रच्छादनाद् भविष्यति ।</p>
<p>अथेहास्य शुक्लानि वस्त्राणि, अस्यातिशयेन शुक्लानीति शुक्लतरवस्त्र इति
प्राप्‍नोति । शुक्लवस्त्रतर इति चेष्यते ।</p>
<p>उक्तमत्र;</p>
<p>किमुक्तम् ?</p>
<p>'पूर्वपदातिशय आतिशायिकाद् बहुव्रीहिः सूक्ष्मवस्त्रतराद्यर्थः' 'उत्तरपदातिशयं
आतिशायिको बहुव्रीहेर्बह्वाढ्यतराद्यर्थः' इति ॥</p>
<p>अथ यत्र त्रीणि शुक्लानि प्रकर्षापकर्षयुक्तानि, तत्र पूर्वं पूर्वमपेक्ष्य द्वे तरबन्ते,
तत्र शुक्लतरशब्दादुत्पत्तिः प्राप्‍नोति । शुक्लशब्दादेव च इष्यते, शुक्लतरशब्दे
शुक्लशब्दोऽप्यस्तीति शुक्लादेवोत्पत्तिर्भविष्यति ।</p>

<pb n="387"/>
<p>नैतद् विवदामहे शुक्लतरशब्दे शुक्लशब्दोऽस्त्युत नास्ति । किं तर्हि ?
शुक्लतरशब्दोऽप्यस्ति, तत उत्पत्तिः प्राप्‍नोति, तदन्ताच्‍चातिशायिको दृश्‍यते ।
तद्यथा—'देवो वः सविता प्रार्पयतु श्रेष्ठमाय कर्मणे', 'युधिष्ठिरः श्रेष्ठतमः कुरूणाम्'
(मभा. ५.३.५५) इति ।</p>
<p>अयं तर्हि परिहारः, मध्यमाच्छुक्लशब्दात् पूर्वपरापेक्षात् प्रत्ययेनोत्पत्तव्यम्' ।
मध्यमश्च शुक्लशब्दः पूर्वमपेक्ष्य प्रकृष्टः परमपेक्ष्य न्यूनः प्रकर्षाय प्रवर्तते ।</p>
<p>न च बहूनां प्रकर्षे तरपा भवितव्यम् ।</p>
<p>केन तर्हि ?</p>
<p>तमपा । श्रेष्ठतमाय, श्रेष्ठतम इति छन्दस्येव भवति । वाचकेन खलु
उत्पत्तव्यम्; न च शुक्लतरशब्दादुत्पद्यमानो वाचकः स्यात् । उक्तं च
(मभा. २.३.५५)—</p>
<b><lg>
<l>अपेक्ष्य मध्यमः पूर्वमाधिक्यं लभते सितः ।</l>
<l>परंतु न्यूनतामेति न च न्यूनः प्रवर्तते ॥ २०३ ॥</l>
</lg></b>
<b><lg>
<l>अस्तु वाऽपि तरप्‍तस्मान्नापशब्दो भविष्यति ।</l>
<l>वाचकश्चेत् प्रयोक्तव्यो वाचकश्चेत् प्रयोज्यताम् ॥ २०४ ॥</l></lg></b> (मभा. ५.३.५५)
<p><b>२१.</b> अथ यद्यातिशायिका गुणप्रकर्ष एवोत्पद्यन्ते किमर्थमुच्यते 'अजादी
गुणवचनादेव' (५.३.५८) इति ? एतौ गुणविशेषवचनेभ्य एव यथा
स्यातामिति । गुणाः खल्विह द्विप्रकारा विप्रथन्ते तत्स्थाश्च तद्विशेषणानि च ।</p>
<p>यदाह — तत्स्थैश्च गुणैः षष्ठी समस्यते, न तु तद्विशेषणैः (मभा.२.२.८)
इति । तत्र ये भावप्रत्ययोत्पत्तिमन्तरेण द्रव्यात् पृथगाख्यातुमशक्याः स्वशब्दैर्द्रव्य—
परतयैवाभिधीयन्ते ते तत्स्थाः । तद्यथा—'पटुः पुमान् मृदुः शय्या, गुरुद्रव्यम्,
लघुरुपायः । एवमणुर्महान् दीर्घो ह्रस्वः, पृथुः कृशो, दृढः स्थूल' इत्यादयो वक्तव्याः ।</p>
<p>ये तु स्वशब्दैः पृथगाख्यायमाना मतुब्लोपादिना द्रव्यं विशेषयन्ति ते
तद्‌विशेषणानि । तद्यथा 'शुक्लगुणयोगाच्छुक्ला बलाका, 'कृष्णगुणयोगात् कृष्णः काकः,
तीक्ष्णगुणयोगात् तीक्ष्णः कण्टकः, दक्षगुणयोद् दक्षः पुरूषः, एवं
शीतोष्णस्वादुसुरभिवत्सलोत्सुकरभसमत्सरादयो वक्तव्याः । तत्र यथा 'बलकायाः
शुक्लः, काकस्य कृष्णः, कण्टकस्य तीक्ष्णः, पुरुषस्य दक्ष' इत्यादौ, तथा 'बलाकायाः

<pb n="388"/>
शौक्ल्यम्, काकस्य कार्ष्ण्यम्, कण्टकस्य तैक्ष्ण्यम्, पुरुषस्य दाक्ष्यमि'त्यादावपि समासो
न भवति (मभा. २.२.८,११) । गन्धरसरूपस्पर्श— सङ्ख्यापरिमाणादयस्तु न तत्स्थाः, नापि
तद्विशेषणानि । तेषां शुक्लादिसङ्घातेषु शास्त्रकारसङ्केताद् द्रव्यवचनत्वेनैव राजपुरुषादिवत्
षष्ठीसमासा भवन्ति । तद्यथा — चन्दनगन्धः, चूतफलरसः, कन्यारूपं, कुचस्पर्शः,
पुरुषसङ्ख्या, सेनापरिमाणमिति । यैश्च तीव्रादींस्तद्‌विशेषणत्वेनोपन्यस्य घृतस्य
तीव्रश्चन्दनस्य मृदुरित्युदाहृत्य च तीव्रमृदुगुणयोगाद् गुणवृत्त्या गन्धस्पर्शविशेषणत्वेन
सापेक्षत्वे सत्यसमार्थ्याल्लब्धेऽपि समासाभावे यदा प्रकरणवशात् तीव्रशब्द एव विशिष्ट—
गन्धवृत्तिस्तदा तदर्थोपचित एव व्यतिरेके षष्ठीसमासप्रसङ्ग इति प्रतिषेधोपपत्तिरुक्ता, त
एवं प्रष्टव्याः — कथं प्रकरणाद्यपेक्षायामपि सापेक्षत्वस्य तादवस्थ्यान्नासामर्थ्यमिति ? तदेवं
तत्स्थैर्गुणैः षष्ठी समस्यते पटुत्वादिभिः, न तु तद्विशेषणैः शुक्लादिभिरिति ।</p>
<p>किं वक्तव्यमेतत् ?</p>
<p><b>२२.</b> न हि; कथमनुक्तं गंस्यते ? आचार्याणां च प्रवृत्तयो गमयन्ति तत्रार्थैकत्वं
गोसहस्त्रम् इत्यादिषु 'अर्थैकत्वादेकं वाक्यम्', 'शतसहस्त्रान्ताच्‍च निष्कात्'
(५.२.११९), 'क्रोशशतयोजनशतरुपसङ्ख्यानम्' (५.१.७४ वा.), 'तत्समुदायः
खारीशतमपि न प्रसूत' (समर्थ ?) मित्यादिजैमिन्यादिमुनिचतुष्टयवचनात् सङ्ख्यया
परिमाणेन च समासो न निषिध्यते 'वर्तमानसामीप्ये वर्तमानवद् वा (३.३.१३१),
'अपरस्पराः क्रियासातत्ये' (६.१.११४), 'उत्तरपदार्थप्राधान्ये' (२.२.६ मभा.), 'तद्
यत्‍नगौरवं प्रसज्येत' (शाबरभाष्यम् १.१.१) इति सूत्रकारभाष्यकारप्रयोगाच्‍च
कुसुमसौकुमार्यादिशब्दसिद्धिः । तेनावगम्यते तत्स्थैर्गुणैरेवंप्रकारैः षष्ठी समस्यत इति ।</p>
<p>नन्वेवमपि</p>
<b><lg>
<l>'द्विरदमदजलासारसौरभ्यगर्भः', ॥ २०५ ॥</l>
</lg></b>
<b><lg>
<l>'कुचकलशमहोष्माबद्धरेखस्तुषारः', ॥ २०६ ॥</l>
</lg></b>
<b><lg>
<l>'तुहिनगिरिशिलाशैत्यसङ्क्रान्तिमन्ति' ॥ २०७ ॥</l>
</lg></b>
<p>इत्येवमादीनामनुपपत्तिः,
सप्‍तमीसमासा इमे भविष्यन्ति ।</p>
<p><b>२३.</b> कथं पुनः सौरभ्यादीनामाधारतः पृथगुपलम्भे सप्‍तमी भवति ?</p>
<p>उच्यते, समस्तमूर्तिमद्‍द्रव्याणां पाञ्चभौतिकत्वे वायुना विभक्तावयवा
आप्यपार्थिवादिद्रव्यसूक्ष्मभागा यत्रयत्र सञ्चार्यन्ते तत्रतत्रैतेषु घ्राणादिसम्बन्धनिबन्ध—

<pb n="389"/>
नाद्युपलब्धिरित्यधिकरणविभक्तेर्नानुपपत्तिः । एवमपि भागानामेवाधिकरणत्वं, न
भागवताम्; न हि निकृत्तस्य हस्तपादादेः पुरुषादिव्यपदेशो भवति ।</p>
<p>एवमेतत्; किन्तु पृथक्स्थितानामप्यवयवानामवयविव्यपदेशो दृश्‍यते, तद्यथा
'राहोः शिरो राहुः, शिवस्य लिङ्गं शिव' इति ।</p>
<p>न चैतद् वाच्यम्; एवं सति समुद्गकादिस्थस्य कर्पूरादेर्बहिरुपलभ्य—
मानबहुलपरिमलस्य कालान्तरेणोपेक्षयः स्यात्; तद्वदेव दृष्टसन्निधेस्तत्रान्यभागाना—
मुपनिपातात्; अत एव पुराणद्रव्याणां गन्धरसरूपस्पर्शगौरवप्रभावविपाकवीर्यविपर्यया
युज्यन्त' इति ।</p>
<p>तदेवं यैः सह षष्ठीसमास इष्यते तेभ्य एवेयसुन्—इष्ठनोः विधानमिति
नानर्थकं गुणवचनादेवेति ।</p>
<p>ननु च गुणमुक्तवान् मतुबुत्पत्तेः पूर्वमिति गुणवचनः शुक्लादिर्गुणं वक्ष्यति
भावप्रत्ययोत्पत्त्येति गुणवचनः पट्‍वादिः । विशेषवचनत्वाविशेषे यावदजादी
पट्‍वादिभ्य उत्पद्येते तावच्छुक्लादिभ्यः किमिति नोत्पद्येयाताम् । न च समास—
विधाविवेह ज्ञापनादीनि सन्ति । कथं न सन्ति ? तद्यथा — 'प्रशस्यस्य श्रः'
(५.३.६०), 'ज्य च' (५.३.६१), 'वृद्धस्य च' (५.३.६२), 'अन्तिकबाढयो—
र्नेदसाधौ'(५.३.६३), 'युवाल्पयोः कनन्यतरस्याम्' (५.३.६४) इति । अपि च
'इष्ठेमेयस्सु' (६.४.१५४) इत्यधिकृत्य यदयं स्थूलदूरयुवह्रस्वक्षिप्रक्षुद्राणां यणादि परं
लुप्यते पूर्वस्य च गुणो भवतीत्यभिधत्ते, प्रियस्थिरस्फिरोरुबहुलगुरु—
वृद्धतृप्रदीर्घबृन्दारकाणां प्रस्थस्फवर्बंहिगर्वर्षित्रप्‌द्राघिवृन्दाः इत्याह । 'बहोर्लोपो भू च
बहोः' (६.४.१५८) इति ब्रूते । 'र ऋतो हलादेर्लघोः' (६.४.१६८) इत्यत्र
पृथुमृदुदृढकृशभृशपरिवृढानामिति परिगणनं करोति । तद्ज्ञापयति तत्स्थगुणवचनेभ्य
एवेयसुनिष्ठनौ भवत इति । ततश्च यथा 'शुक्लतरः कृष्णतम' इत्यादि भवति, नैवं
शुक्लीयान् कृष्णिष्ठ इत्यादि । यथा च मृदिष्ठः पटीयानिति भवति, नैवं कारकिष्ठः
पाचकीयानिति ।</p>
<p><b>२४.</b> कथं तर्हि ओजिष्ठः पापीयानिति ?</p>
<p>'विन्मतोर्लुक्' (५.३.६५) इति ज्ञापकेन तदन्ताद् भविष्यति ।</p>
<p>अथ यथा चन्द्रकल्पं मुखं, गुडकल्पा द्राक्षा, तथा चन्द्रतमं गुडतमेति कस्मान्न
भवति ?</p>

<pb n="390"/>
<p>प्रकर्षाभावात् । न हि केनचिद्गुणेनोपमेयवृत्तीनामुपमानशब्दानामतज्जातीयेषु
वर्तमानानां स्वार्थापेक्षया प्रकर्षः सम्भवति । यत्र तु तज्जातीयेषु गुणाभिधानं तत्र
भवत्येवातिशायितम् । तद्यथा— गौरयं यः शकटं वहति, गोतरोऽयं यः शकटं सीरं
च; गौरियं या समां समां विजायते, गोतरेयं या समांसमीना जीववत्सा च । दृश्‍यते
हि जातिवाचिनस्तज्जातीयेष्वपि गुणाभिधायित्वम् ।</p>
<b><lg>
<l>'सङ्ग्रामेषु चरत्येष पुरुषः पुरुषो यथा' ॥ २०८ ॥</l>
</lg></b>
<b><lg>
<l>'नाम यस्याभिनन्दन्ति द्विषोऽपि स पुमान्पुमान्' ॥ २०९ ॥</l></lg></b> (किराता. ११.७३) इति ।
<p>यद्येवं चन्द्रगुडादिभ्यः कल्पबादयोऽपि न स्युः ?</p>
<p>नैवम्; तेषामीषदसमाप्‍तावेव विधानात् ।</p>
<p>तर्हि कृतकल्पं भुक्तकल्पमिति क्तान्तेभ्यः न चास्ति सम्भवो यद्भूतं च
स्यादसमाप्‍तं च ;</p>
<p>'आशंसायां भूतवच्‍च' (३.३.१३२) इति वचनाद् भविष्यति ॥</p>
<p>(<b><emph>४. प्रविभागः</emph></b>)</p>
<p>पदे वाक्ये प्रबन्धे वाऽस्यैतावतः शब्दस्यायमर्थोऽस्मिन्नर्खे चायमेतावान् शब्द
इति शब्दार्थयोर्मिथः सम्बन्धितया पृथक्त्वेनावधारणं <b>प्रविभागः</b> ।</p>
<p>स त्रि(द्वि)विधोऽन्वयव्यतिरेकाभ्याम् । इह खल्वत्यन्तसंसृष्टानां पदार्थानां
प्रविभागेऽन्वयव्यतिरेकाभ्यां नान्यो हेतुरस्ति । यथा लोके बधिरोऽपि
१चक्षुष्मानालोकयति, सत्यपि श्रोत्रे उपहतचक्षुर्नालोकयति रूपमित्यन्वयव्यतिरेकाभ्यां
चक्षुश्श्रोत्रसन्निधाने रूपालोकनं चक्षुष एव व्यवस्थाप्यते न श्रोत्रस्यः तथा
शब्दशास्त्रेऽपि सुबन्तेषु तिङन्तेषु च पदेष्वत्यन्तसंसृष्टा अर्थात्मानः शब्दाश्च
प्रकृतिप्रत्ययादयो मिथस्सम्बन्धित्वेनान्वयव्यतिरेकाभ्यामेव प्रविभज्यन्ते ।</p>
<p>तत्रावस्थितस्यानुवृत्ति<b>रन्वयः</b> ।</p>
<p>तद्‌विपर्ययो <b>व्यतिरेकः</b> । स द्विविधो <b>जन्महानिभ्याम्</b> । तद्यथा—</p>
<p>वृक्ष इत्युक्ते कश्चिच्छब्दः श्रूयते; वृक्ष इत्यकारान्तः सकारश्च प्रत्ययः, अर्थोऽपि
कश्चिद् गम्यते शाखादिमत्त्वमेकत्वं च ।</p>
<p>ऋक्ष इत्युक्ते कश्चिच्छब्दो हीयते, कश्चिदुपजायते, <b>कश्चिदन्वयी</b> ।</p>
<!-- NOTES pg=390!-->
<p>१. 'चक्षुष्मान् नालो' इति राघवः ।</p>

<pb n="391"/>
<p>वृक्षशब्दो हीयते, ऋक्षशब्द उपजायते, <b>सकारोऽन्वयी ।</b></p>
<p>अर्थोऽपि कश्चिद्‌धीयते कश्चिदुपजायते <b>कश्चिदन्वयी</b>;</p>
<p>शाखादिमत्त्वं हीयते, सटादिमत्त्वमुपजायते, <b>एकत्वमन्वयीति ।</b></p>
<p>वृक्षावित्युक्ते सकारो हीयते, औकार उपजायते, <b>वृक्षशब्दोऽन्वयी ।</b></p>
<p>अर्थेऽप्येकत्वं हीयते, द्वित्वमुपजायते, <b>शाखादिमत्त्वमन्वयीति ।</b></p>
<p><b>तिङन्तेषु</b> खल्वपि पचतीत्युक्ते कश्चिच्छब्दः श्रूयते, पच इति चकारान्तः,
अतिशब्दः प्रत्ययः, अर्थोऽपि कश्चिद् गम्यते विक्लित्तिः कर्तृत्वं च ।</p>
<p>पठतीत्युक्ते कश्चिच्छब्दो हीयते, कश्चिदुपजायते, <b>कश्चिदन्वयीति</b> ।</p>
<p>पच्छब्दो हीयते, पठशब्द उपजायते, <b>अतिशब्दोऽन्वयी ।</b></p>
<p>अर्थोऽपि कश्चिद्‌धीयते कश्चिदुपजायते, कश्चिदन्वयी; विक्लित्तिर्हीयते,
पठिक्रियोपजायते, <b>कर्तृत्वमन्वयी ।</b></p>
<p>पच्यत इत्युक्ते अतिशब्दो हीयते, यतेशब्द उपजायते, <b>पच्छब्दोऽन्वयी;</b></p>
<p>अर्थोऽपि कर्तृत्वं हीयते, कर्मत्वमुपजायते, <b>विक्लित्तिरन्वयिनीति</b> ।</p>
<p>ते मन्यामहे यश्शब्दो हीयते तस्यासावर्थो योऽर्थो हीयते; यश्शब्द उपजायते
तस्यासावर्थो योऽर्थ उपजायते; यश्शब्दोऽन्वयी तस्यासावर्थे <b>योऽर्थोऽन्वयीति</b>।</p>
<p>एवं <b>वाक्येऽपि</b> गामानयेत्युक्ते कश्चिच्छब्दः श्रूयते, गामिति द्वितीयान्तः आनयेति
च लोडन्तः;</p>
<p>अर्थोऽपि कश्चिद् गम्यते सास्नादिमान् कर्मत्वमापन्नः आनयेति क्रियार्थत्वविधि—
त्वमापन्नः अथाश्वमानयेत्युक्ते गवार्थो हीयते, अश्वार्थ उपजायते, <b>आनयनार्थोऽन्वय ।</b></p>
<p>गां बधानेत्युक्ते आनयनार्थो हीयते, बन्धार्थ उपजायते, <b>गवार्थोऽन्वयी ।</b></p>
<p>एवं गौरानीयतामश्व आनीयतां गौर्बध्यतामश्वो बध्यतामित्यादिषु
कर्मकर्तृत्वयोर्हानिरुपजनिश्चाभ्यूह्यः । एतेन प्रबन्धोऽपि व्याख्यातः ।</p>
<p>कश्चिदाह, मारीचो रामेण हतः, कश्चिदाह लक्ष्मणेनेति । तत्र मारीचमृगघाते रामो
हीयते लक्ष्मण उपजायते, लक्ष्मणो वा हीयते राम उपजायते, रामायणं <b>पुनरन्वयीति ।</b></p>
<p>ननु च वृक्षऋक्ष इति वकारो हीयते (ऋकार) उपजायते वा; पचति पठतीति
चकारो हीयते ठकार उपजायत इति वक्तव्ये किमर्थमुच्यते वृक्षशब्दो हीयते ऋक्षशब्द
उपजायते, पच्छब्दो हीयते पठशब्द उपजायत इति ? शब्दस्यार्थवत्ता यथा स्यात्, न

<pb n="392"/>
वर्णानाम्; किं पुनर्न वर्णाः शब्दः? बाढम्; अर्थावसायप्रसवनिमित्तं शब्द इत्यभिहितं
पुरस्तात् ।</p>
<p>नन्वेवमपि वृक्षादीनामर्थवत्ता नोपपद्यते; किं कारणम्? केवलेनावचनात् ।</p>
<p>न हि वृक्षादिना केवलेन कश्चिदर्थो गम्यते; किं तर्हि? सप्रत्ययकेन ।</p>
<p>किमुक्तं भवति? पचत्यादिष्वर्थवत्तासहचरिता केवलवचनता दृष्टा; वर्णेषु
चानर्थक्यसहचरितं केवलावचनत्वम् । न चैते पचत्यादिवद्दृश्‍यन्ते, वर्णवत्तु दृश्‍यन्ते
तस्माद् वर्णवद्वृक्षादीनामर्थवत्ता नोपपद्यत इति ।</p>
<p>सप्रत्ययस्योपपद्यत इति चेन्वैवम् । इह यद् यस्य निमित्तत्वेनोपादीयते सति
तस्मिस्तेन प्रवर्तितव्यम् । अर्थवत्ता च प्रातिपादिकसंज्ञाया निमित्तम् । सा च द्विधा
लौकिकी पारिभाषिकीति च । तयोर्लोके विदिता लौकिकी, क्रियाप्रधानमाख्यातम्,
सत्त्वप्रधानानि नामानि इति । शास्त्रे व्यवहारार्था पारिभाषिकी 'दाधा घ्वदाप्' (१.१.२०),
'तरप्‍तमपौ घः' (१.१.१२) इति । तत्र लौकिकी तावदर्थोपलब्धिगमया; येषां च
प्रातिपदिकसंज्ञा विधीयते ते न कदाचित् केवला उपलभ्यन्ते । पारिभाषिकी तु परिभाषया
भवत्यर्थवच्छब्दरूपं, तच्च प्रातिपदिकसंज्ञमिति । एवं च शब्दत्वाविशेषाद्‌वर्णानामपि
प्रसज्यते ।</p>
<p>इयं च परिभाषा न प्रवर्तते 'अर्थवद्‌ग्रहणे नार्थकस्य' इति । तदेवमर्थवत्ताया
निमित्तस्याभावे प्रातिपादिकसंज्ञा न प्रवर्तते; तदप्रवृत्तौ तु कथं प्रत्ययोत्पत्तिरिति?</p>
<p>नैवम् । प्रत्ययेन नित्यसम्बन्धात् केवलस्याप्रयोगः; नित्यसम्बन्धावेतावर्थौ प्रकृतिः
प्रत्यय इति; अतो नित्यसम्बन्धात् केवलस्य प्रयोगे न भविष्यति ।</p>
<p>ननु च भवानाम्रान् पृष्टः कोविदारानाचष्टे, अर्थवत्ता नोपपद्यते
केवलेनावचनादिति पृष्टः केवलस्याप्रयोगे हेतुमाह । नाभिप्रायापरिज्ञानात् नन्वेवं ब्रवीमि;
यदि तावत् केवलेनावचनादित्येवमयं हेतुरुपन्यस्तः यस्मात् केवलो न प्रयुज्यते
तस्मादनर्थक इति, तदेवं वक्तव्यं केवलस्याप्रयोगादिति, न वक्तव्यं केवलेनावचनादिति ।
केवलस्य प्रयोगः शास्त्रसमयान्नास्ति, 'न केवला प्रकृतिः प्रयोक्तव्या न च केवलः
प्रत्यय' इति । न च लौकिका एवं प्रयुञ्जते; अत उक्तं नित्यसम्बन्धादयं केवले न
प्रयुज्यते न त्वानर्थक्यादिति ॥</p>
<p>अथैवमुपन्यस्तः केवलेन प्रयुज्यमानेन नोच्यतेऽसावर्थ इति । क्‍व पुनरयं भवता
केवलः प्रयुज्यमानोऽर्थमब्रुवन् दृष्टः? यदि च प्रयुज्येत न चार्थ उपलभ्येत, स्यादयं हेतुः
केवलेनावचनादिति । अन्यद् भवान् पृष्टोऽन्यदेव प्रतिविधत्ते । मया ह्येवमुच्यते,

<pb n="393"/>
समुदायस्यार्थे प्रयोगादवयवार्थानामप्रसिद्धिरिति । यतो वर्णास्तावदनर्थका
भवताभ्युपगताः; तेषां च समुदायतन्त्राणां केवलानां प्रयोगो नास्ति । यद्यपि प्रयुज्येरन्
अनर्थकानामेव प्रयोगः स्यात् । एवं प्रकृतीनामपि समुदायतन्त्राणां नास्ति केवलानां
प्रयोगः; योगे वा सत्यनर्थकाः प्रयुज्येरन् ।</p>
<p>अथैवम्भूतानामर्थवत्ता, को नाम मत्सरो वर्णोष्विति ?</p>
<p>को नाम मत्सरः, यदेषामर्थवत्त्वेऽर्थवत्कार्याणि प्राप्‍नुवन्ति ।</p>
<p>कान्यर्थवत्कार्याणि ? अर्थवत्प्रातिपदिकमिति प्रातिपदिकसंज्ञा, 'प्रातिपादिकाद्' इति
स्वाद्युत्पत्तिः, 'सुबन्तं पदम्' इति पदसंज्ञा च ।</p>
<p>तत्र को दोषः?</p>
<p>प्रत्यवयवं विभक्तेः श्रवणं प्राप्नोति ।</p>
<p>नैवं, यदैवावयवानां प्रातिपदिकसंज्ञा प्रवर्तते तदैव समुदायस्यापीति
समुदायान्तर्गतत्वात् 'सुपो धातुप्रातिपदिकयोः' (२.४.७१) इति लुका भाव्यम् । तत्कुतो
विभक्तेः श्रवणम्?</p>
<p>ननु च 'कृत्तद्धितसमासाश्च' (१.२.४६) इति समासग्रहणं नियमार्थम्, तेन
चार्थवत्समुदायस्य वाक्यस्येव वर्णसमुदायस्यापि प्रातिपदिकसंज्ञा निवार्यत इति कथं
तदन्तर्गता विभक्तयो लुप्यन्ते?</p>
<p>नैवम्; नियमस्य तुल्यजातीयापेक्षत्वात् समासस्येव भिन्नार्थसमुदायस्य वाक्यस्यैव
प्रातिपदिकसंज्ञा निवर्तते, त्वभिन्नार्थस्य वर्णसमुदायस्येति । अत्र हि येनैवार्थेन
समुदायस्यार्थवत्त्वं तेनैव तदवयवानामपीति (१.२.४५)।</p>
<p>एवं तर्हि निवृत्तायामपि विभक्तौ पदत्वाद् घनं वनमित्यादौ नलोपादीनि
(८.२.७) प्राप्नुवन्ति ।</p>
<p>तर्हि 'सङ्घातस्यैकार्थ्यात् सुबभावो वर्णात्' भविष्यति । वृक्ष इत्यत्र ह्येकत्वं विभक्त्या
द्योत्यते, तच्चैकमित्येकैव विभक्तिरुत्पद्यते, यथा बहवो द्रष्टार एकेनैव प्रदीपेन दृश्‍यमर्थं
पश्यनित, एवं स च समुदायादेव तन्त्रेण सर्वानुग्राहिण्युत्पद्यते समुदायद्विर्वचनवत् ।
यथा हि पपाचेत्यादौ प्रथमस्यैकाचो द्विर्वचनप्रसङ्गे येनैवाचा समुदाय एकाच्, नेव
तदवययोऽपि पशब्दश्चेति तत्र पृथगवयवैकाचो न द्विरुच्यन्ते; किं तर्हि? सर्वानुग्रहात्
समुदायैकाच एव । तथैहापि समुदायादुत्पत्तौ वर्णात् सुबुत्पत्तिर्न भविष्यतीति तदभावान्न
पदसंज्ञा । अपदत्वाच्च नलोपादीनामप्रसङ्ग इति ।</p>

<pb n="394"/>
<p>सत्यमेतत् । किंतु वर्णेष्वन्वयव्यतिरेकयोः सद्भावेऽप्यर्थान्वयव्यतिरेका—
भावादयमस्यार्थ इति प्रविभागो न प्रकल्पते । तथा हि वृक्षः ऋक्षः, पचति पठतीत्यादौ
यस्य हानौ यो हीयते, यस्योपजने य उपजायते, यस्यान्वये योऽनुगच्छति स तस्यार्थ
इति शक्यते वक्तुम् ।</p>
<p>नैवम्, कूपयूपसूपादाविति अनर्थका वर्णाः, अर्थवन्तो वृक्षादय इति ।</p>
<p>ननु यत्र बृंहितं हीयते, होषितमुपजायते, रेणुचक्रमन्वयि, तत्र हस्तिनो हीयन्ते,
अश्वा उपजायन्ते, पिपीलिका अन्वयिन्यो, न चैतावता रेणुचक्रस्य निमित्तं भवन्ति । यत्र
वा क्षीरं हीयते दध्युपजायते पात्रमन्वयि, तत्र माधुर्यं हीयते अम्लतोपजायते
तृप्‍तिरन्वयिनी, न चान्वयि पात्रं तृप्‍तिहेतुर्भवति । तदेवमन्वयव्यतिरेके च सत्यपि
कार्यकारणभावस्याभावात् कथमुच्यतेऽन्वयव्यतिरेकाभ्यामर्थवत्तावतिष्ठत इति ?</p>
<p>नैवम् । अवधारितं हि सामर्थ्यमन्वयव्यतिरेकाभ्यां प्रविभज्यते, न च पिपीलिकानां
पात्रस्य वा रेणुचक्रतृप्‍त्योः सामर्थ्यावधारणमस्ति, तत्सद्‪भावे— ऽप्यन्यत्राभावात् । यत्रैव
चान्वयव्यतिरेकाभ्यामर्थवत्ता शक्यते प्रत्यापत्तुं तत्रैव प्रतिपत्तव्या, न सर्वत्र । यद्येवं
प्रकृत्यादिष्वपि न शक्यते । बहवो हि शब्दा एकार्था भवन्ति, एकश्च शब्दो बह्वर्थः; यदि
हि नियोगत एकः शब्द एकस्मिन्नर्थे वर्तते तत एष प्रविभागः स्यात् । यतस्तु
व्यभिचरत्येतत् अनेकश्शब्द एकस्मिन्नर्थे, तद्यथा इन्द्रः पुरन्दर इति, एकश्चानेकार्थः
अक्षाः पादाः माषाः इति । अनुमानं चैकस्यैवाकार्थवृत्तित्व एव शक्यते कल्पयितुम्;
अतो व्यभिचारादनिमित्त— मन्वयव्यतिरेकौ प्रकृतिप्रत्ययार्थप्रविभागे इति प्रकृतिरेव
सर्वार्था स्यात् । प्रत्ययो वा सर्वार्थः, उभौ वोभयार्थौ ? यथैकौ दृश्‍यते हि दधि मध
वग्निचिदिति प्रकृतिरेव सर्वानर्थानभिदधाना, 'अधुना' (५.३.१७), इयान् 'अस्यापत्यं
इः' इति, प्रत्यय एव वा सर्वार्थाभिधायी, हैयङ्गवीनं (५.२.२३), श्रोत्रियः (५.२.८४),
क्षेत्रियः इत्युभयमुभयार्थाभिधायीति । अतः किं न साधीयः, अर्थवत्ता सिद्धा भवति । यदा
हि प्रकृतिरेव स्वार्थादिषु वर्तते प्रत्ययो वा, तदा सुतरामर्थवत्ता सिध्यति । न ब्रूमोऽर्थवत्ता
न सिध्यति । तौ त्वन्वयव्यतिरेकौ नावतिष्ठेते । ततश्च कुत एतत् यादयं प्रकृत्यर्थोऽयं
प्रत्ययार्थ इति ? न पुनः प्रकृतेरेवोभावर्थौ प्रत्ययस्योभयस्य वेति सामान्यशब्दा एते एवं
स्युः; सामान्यशब्दाश्च नान्तरेण विशेषं प्रकरणं वा विशेषेऽवतिष्ठन्ते, यतस्तु खलु
नियोगतः प्रकरणादिमन्तरेणापि वृक्ष इत्युक्ते स्वभावतः कश्चिदर्थो गम्यते, अतो मन्यामहे
न इमे सामान्यशब्दाः, प्रकृतिः प्रकृत्यर्थे वर्तते, प्रत्ययः प्रत्ययार्थे वर्तत इति । यदि हि

<pb n="395"/>
'सु औ जस्' (४.१.२) इत्येत एव स्वार्थद्रव्यलिङ्गसङ्ख्याकर्मादिवचनाः, सहायमात्रं
प्रकृतिः, स्वादिभिः सर्वेषामर्थाना— मुपादानात्, वृक्षः वृक्षौ वृक्षा इति । किमर्थं नियोगेन
वृक्षार्थ एव गम्यते, न पुनस्सर्वे अर्थाः प्रतीयेरन्, पर्यायेण वा कदाचित् कश्चिद्? न
यौगपद्यं न पर्यायः; तस्मादन्वयव्यतिरेकाभ्यां समुदायस्थाः शब्दाश्चापोद्धर्तव्या अर्थाश्चेति
व्यवस्थिता अन्वयव्यतिरेकाभ्यां व्यावहारिकी अर्थवत्ता । तत्रेदमपरिहृतम्—'प्रकृतिरेव
सर्वानर्थानभिदधाना दृश्‍यते प्रत्ययः सर्वार्थाभिधायी उभयं वोभयार्थाभिधायीति । तत्र
परिहारः—दधि मधु अग्निचिदित्येवमादिषु वचनान्तराणामौकारादीनां श्रूयमाणत्वादन्येषां
च सविभक्तिकानां प्रयोगदर्शनात् । अधुना इयानित्येवमादिषु प्रत्ययान्तरपरायाः
प्रकृतेरवस्थानात् प्रकृत्यन्तराणां वा लोपदर्शनात्, इहाप्यकेवलस्यैवार्थाभिधानं प्रसक्तं;
लोपादिद्वारेण शास्त्रदृष्ट्या केवलय विज्ञायते ।</p>
<p>ननु 'न केवला प्रकृतिः प्रयोक्तव्या, न केवलः प्रत्यय' इति शास्त्रसमयः ।</p>
<p>सत्यमेतत्; किंतु यत्र प्रकृतिनिमित्ता प्रत्ययनिवृत्तिस्तत्र केवलापि प्रकृतिः
प्रयुज्यते । यत्र वा प्रत्ययनिमित्ता प्रकृतिनिवृत्तिस्तत्र केवलोऽपि इत्यभ्यनुज्ञायते ।
हैयङ्गवीनं, श्रोत्रियः, क्षेत्रिय इत्यादिषु तु संज्ञाशब्दे ह्योगोदोहस्य विकार इति,
'श्रोत्रियञ्छन्दोऽधीत' इति, 'परक्षेत्रे चिकित्स्य' इति प्रकृतिप्रत्ययविभागकल्पनया
व्युत्पत्तिर्यथाकथंचिद्धर्मनियमाय क्रियते । एवं यावकादिष्वपि स्वार्थिकेषु
प्रत्ययार्थस्याव्यतिरेकात् प्रकृत्यन्तरयोगे प्रातिपदिकानां च यावकादीनामर्थभेदात्
प्रत्ययान्तरयोगे प्रकृतेः कल्पितायामर्थवत्तायां स्वार्थिकत्वं विज्ञायते । एको द्वौ बहव
इत्यत्र प्रत्येकं वचनान्तरभावात् कर्मादिविषयावन्वयव्यतिरेकावाश्रीयेते । सामान्यतो
दृष्टाच्चानुमानात् प्रकृत्यन्तरवदेकादीनां प्रवृत्तौ भिन्नरूपाणि वचनान्यसङ्करेण व्यवस्थां
प्रकल्पयन्तीति प्रतीयते ।</p>
<p>नन्वेवं सति शब्दस्यैकार्थोपक्षयस्यार्थान्तरेण असम्बन्धादर्थस्याप्येकशब्दो—
पक्षयस्यान्यत्रासङ्क्रान्तेः कूपसूपयूपादिवदेवान्वयव्यतिरेकौ नावकल्पेते । न हि य
एवैकत्वसम्बन्धी स द्वित्वादिसम्बन्धी, यो वा प्रातिपदिकत्वेनार्थमात्रप्रवृत्तिः
सशक्त्यरसम्बन्धी न भवितुमर्हति । न खलु शब्दः कश्चिदुत्तरकालमर्थान्तरं
परित्यजत्युपादत्ते वा । तदुक्तम् — (वाप. २.१३)</p>
<b><lg>
<l>यदस्य (शब्दस्य) न विभागोऽस्ति कुतोऽर्थस्य भविष्यति ।</l>
<l>विभागैः प्रक्रियाभेदमविद्वान्	प्रतिपद्यते ॥ २१० ॥</l>
</lg></b>

<pb n="396"/>
<p>एवमेतत् । किन्तु त्रिविधः शब्दः — निवर्त्योऽन्वाख्येयः प्रतिपादकश्च१ (वाप. १.२४,
मभा.१.१.५०) । तेष्वधर्महेतुरप्रभ्रंशो निवर्त्यः, धर्महेतुर्लोकवेदयोः प्रयोगार्होऽन्वाख्येयः ।
प्रकृतिप्रत्ययादिविभागकल्पनया तत्स्वरूपावबोधकृत् प्रतिपादकः । तदर्थमन्व—
यव्यतिरेकावविद्यमानावपि व्यवस्थार्थं कल्पितौ शास्त्रार्थव्यवहारनिबन्धनं सम्पद्येते ।
शास्त्रव्यवहारो हि 'अर्थवत् प्रातिपदिकम्' (१.२.४५) 'क्रियावचनो धातुः' (मभा.१.३.१)
इत्यादिरनाश्रितयोरन्वयव्यतिरेकयोरसुकर एव । तदाह — (वाप. २.१२)</p>
<b><lg>
<l>भागैरनर्थकैर्भिन्नाः पचतीत्येवमादयः ।</l>
<l>अन्वयव्यतिरेकौ तु व्यवहारनिबन्धनम् ॥ २११ ॥</l>
</lg></b>
<b><lg>
<l>अभिधा च विवक्षा च तात्पर्यं च विभागवत् ।</l>
<l>चतस्त्रः केवला ह्येताश्शब्दसम्बन्धशक्तयः ॥ २१२ ॥</l>
</lg></b>
<b><lg>
<l>यापेक्षा यच्च सामर्थ्यमन्वयो यश्च तैर्मिथः ।</l>
<l>ऐकार्थ्यं यच्च तास्तस्य ससहायस्य शक्तयः ॥ २१३ ॥</l>
</lg></b>
<b><lg>
<l>उक्ताश्चतस्त्रः प्रथमाः क्रमेण क्रमादथान्याः प्रकटीक्रियन्ते ।</l>
<l>अखण्डवाक्यार्थविवेचकानां शब्दार्थसम्वित्परिशुद्धिहेतोः ॥ २१४ ॥</l>
</lg></b>
<p><b>इति महाराजाधिराजश्रीभोजदेवविरचिते श्रृङ्गारप्रकाशे
केवलशब्दसम्बन्धशक्तिप्रकाशो नाम</b></p>
<p><b>॥ सप्‍तमः प्रकाशः ॥ ७ ॥</b></p>
<lg>
<l>रेवाप्रसादेन सनातनेन श्रीभोजदेवस्य निबन्ध एषः ।</l>
<l>कृतो विविक्तार्थ इति प्रसीदन्त्वत्रानुवीक्षाचतुरा महान्तः ॥</l>
</lg>
<!-- NOTES pg=396!-->
१. संवादोऽत्र वाप. १.२४, मभा. १.१.५०

<pb n="397"/>
<p>अथ</p>
<p><b>श्रृङ्गारप्रकाशे अष्टमः प्रकाशः</b></p>
<p>सापेक्षशब्दशब्दशक्तिप्रकाशो नाम</p>
<p><b>(<emph>५. व्यपेक्षा</emph>)</b></p>
<p><b>तत्रोद्भूतसम्बन्धव्यतिरेकाणां पदार्थानामितरेतरप्रत्याकाङ्क्षा व्यपेक्षा ।</b></p>
<p>सा च सन्निहिते योग्ये च भवति । तद्यथा 'देवो वर्षती' —ति
वर्षणक्रियाकर्तारमन्तरेणाभवन्ती सन्निहितं योग्यं च देवमपेक्षते । यत्र तु सन्निहितस्य
न योग्यता, तत्र व्यवहितमपि योग्यमेवापेक्षते, यथा प्रविश पिण्डीम् इत्यत्र (न)
प्रवेशनक्रिया सन्निहितायामप्ययोग्यायां पिण्ड्यामसम्भवन्ती व्यवहितमपि योग्यं
गृहादिकमपेक्षते । पिण्डीमित्येतदपि कर्मपदं प्रविशेत्यस्मिन्नसम्भवद्‌योग्यमेव
भक्षयेत्यादिक्रियापदमपेक्षत इति ।</p>
<p>सेयं व्यपेक्षा संक्षेपतः पदार्थानां त्रेधा सम्भवति—</p>
<p><b>१. आभिधानिकी, २. नैयायिकी, ३. नैषेधिकी</b> च । तत्र —</p>
<p>श्रुतिसमारोप(समाख्या)वाक्यविकल्पसमुच्चयातिदेशादिभिरभिधीयमाना
<b>आभिधानिकी</b> ।</p>
<p>ऊहविपर्ययविपरिणामायाहारवाक्य (वि)शेषव्यहितकल्पनादिभिरुपकल्प्यमाना
<b>नैयायिकी</b> ।</p>
<p>वचनासम्भवविरोधकृतार्थपरिसङ्ख्यावधारणादिभिर्निषिध्यमाना <b>नैषेधिकी</b> । तासु —</p>
<p><b>(१. आभिधानिकी)</b></p>
<p>आभिधानिकी तावद् यत्र द्वयोः साधर्म्यार्थमावृत्त्या विभक्तिश्रुतिभेदेन च
विशेषणविशेष्यनिर्देशः,</p>
<p>१. सा <b>श्रुत्याभिधानिकी</b> यथा— (मेघ. ९९)</p>
<b><lg>
<l>अङ्गेनाङ्गं प्रतनु तनुना गाढतप्‍तेन तप्‍तं
सास्त्रेणास्त्रद्रवमविरलोत्कण्ठमुत्कण्ठितेन ।</l>
<l>उष्णोच्छ्‌वासं समाधिकतरोच्छ्‌वासिना दूरवर्ती
सङ्कल्पैस्तैर्विशति विधिना वैरिणा रुद्धमार्गः ॥ १ ॥</l>
</lg></b>

<pb n="398"/>
<p>यत्रापि साधर्म्यार्थादेव द्वयोस्तन्त्रेण च विभक्त्यभेदेन च विशेषणविशेष्ययोगः,
सा च <b>श्रुत्याभिधानिकी</b> । यथा—</p>
<b><lg>
<l>दैवात/दैवादपत्रमच्छायं फलार्थिभिरसेवितम् ।</l>
<l>सानुजं शाखिनमिव दृष्ट्वा रामं रुरोद सा ॥ २ ॥1</l>
</lg></b>
<p>२. यत्र पदेन वाक्येन वा संज्ञार्थो विधीयते, सा <b>समाख्याभिधानिकी</b> ।
सा पदेन यथा—(रघु. ६.२१)</p>
<b><lg>
<l>असौ शरण्यः शरणागतानामगाधसत्त्वो मगधप्रतिष्ठः ।</l>
<l>राजा प्रजारञ्जनलब्धवर्णः परन्तपो नाम यथार्थनामा ॥ ३॥</l>
</lg></b>
<p>वाक्येन यथा—</p>
<b><lg>
<l>सच्चं सण्णा धण्णा जा तइआ केसवेण गिरिधरेण ।</l>
<l>गुरुभार—वावडेण वि, अज्जुअच्छं चिरं दिठ्ठा ॥ ४ ॥</l>
</lg></b>
<lg>
<l>(सत्यं संज्ञा धन्या या तदा केशवेन गिरिधरणे ।</l>
<l>गुरुभारव्यापृतेनापि ऋज्वक्षं/अनृज्वक्षं चिरं दृष्टा ॥)</l>
</lg>
<p>३. यत्र व्यपेक्षोत्थापकं वाक्यमभिधाय तदुपपादकमभिधीयते, उपपादकं वाभिधाय
व्यपेक्षोत्थापकं, सा <b>वाक्याभिधानिकी</b> ।</p>
<p>तयोराद्या यथा— (हेमचन्द्रस्य प्राकृतव्याकरणे ४.४२०)</p>
<b><lg>
<l>सा उप्पडी गोठ्ठउहि । णोक्खी कावि विसगंठि ।</l>
<l>भिडिय पचेल्लिउ सो मरइ ॥ ज्जस्स ण लग्गइ लंठि ॥ ५ ॥</l>
</lg></b>
<lg>
<l>(सा उत्पन्ना गोष्ठभुवि नवीना कापि विषग्रन्थिः ।</l>
<l>भित्त्वा न पचन् प्रत्युत स म्रियते यस्य न लगति कण्ठे ॥)</l>
</lg>
<p>द्वितीया यथा—</p>
<b><lg>
<l>वाणिधमोडिअच्चरुणखओ दारेएं तु न दिठ्ठ ।</l>
<l>माएणजहुके मलडोल्लाहिअ इवइठ्ठ ॥ ६ ॥?</l>
</lg></b>
<p>४. वैकल्पिकाभिधानप्रभवा <b>विकल्पाभिधानिकी</b> यथा—</p>
<b><lg>
<l>अंबरु अंचि समुद्दु तरि भमडहि डोंगरुआणि ।</l>
<l>सहि महु पिउ गउ कलहिअउ जेंव रुच्चइ तेंव आणि ॥ ७ ॥</l>
</lg></b>
<!-- NOTES pg=398!-->
१. दैवमेवातपत्रं रामं दैवात् अपत्रं शाखिनम्, सानुनि जातं वृक्षम्,अनुजसहितं रामम् — रे ।

<pb n="399"/>
<lg>
<l>(अम्बरं गच्छ समुद्रं तर भ्रम कान्ताराणि ।</l>
<l>सखि मम प्रियो गतः कलहायितो यथा रोचते तथाऽऽनया ॥)</l>
</lg>
<p>५. समुच्चयाभिधानप्रभवा <b>समुच्चयाभिधानिकी</b> यथा—(हेमचन्द्रस्य प्राकृतव्याकरणे ४.३१५)</p>
<b><lg>
<l>हिअइ खुडुक्कइ गोरडी गअणि घुडुक्कइ मेहु ।</l>
<l>वासारत्ति पवासुअहं विसमा संकडु एहु ॥ ८ ॥</l>
</lg></b>
<lg>
<l>(हृदये शूल्यायते गौरी गगने गर्जति मेघः ।</l>
<l>वर्षायां प्रवासिनां विषमं संकटम् एतत् ॥)</l>
</lg>
<p>६. सामान्यविशेषातिदेशप्राप्‍तधर्माणां यत्राग्रतः पश्चाद्‌वाभिधानं <b>सातिदेशाभिधानिकी</b> ।
तत्र सामान्यातिदेशप्राप्‍तधर्माभिधानमग्रतो यथा—</p>
<b><lg>
<l>हिअअ तिरिच्छीयइ संमुह पच्छा गहिअकडक्खास्स ।</l>
<l>पहिअ एकेज्जे गोरडी णं चउहट्ट उवच्छ ॥ ९ ॥</l>
</lg></b>
<lg>
<l>(हृदये तिरश्चीना संमुखा पश्चाद् गृहीतकटाक्षा ।</l>
<l>पथिकस्यैकैव गौरी ननु चतुष्पथे व्रजति ॥)</l>
</lg>
<p>एवं पश्चादपि द्रष्टव्यम् । विशेषातिदेशप्राप्‍तधर्माभिधानं पश्चाद् यथा—</p>
<b><lg>
<l>महिलत्तणु णिव्वाहिअउ एक्कइ विज्जुपियाइ ।</l>
<l>णेहक्कड विअविर हुनम्मे विदट्टणजाइ ॥ १० ॥</l>
</lg></b>
<lg>
<l>(महिलावं निर्वाहितमेकया विद्युत्प्रियया ।</l>
<l>.........कदा न अपि विरहः ..... न याति ॥)</l>
</lg>
<p>७. आदिग्रहणाद्यत्रैकमभिदधानः प्रसङ्गेनान्यदप्यभिधत्ते; सा <b>प्रसङ्गाभिधानिकी</b> ।
सापि द्विधा <b>पदतो वाक्यत</b>श्च । तयोराद्या यथा—</p>
<b><lg>
<l>साव—सलोणी गोरडी अहरहो महुरउ साउ ।</l>
<l>तिक्‍ख—अप्प—पलोव्वणए—विरहु कडुउ कसाउ ॥ ११ ॥</l>
</lg></b>
<lg>
<l>(सर्व—सलवणा गौरी अधरस्य मधुरः स्वादः ।</l>
<l>तिक्‍ता अम्ला प्रलोकने विरह एव कटुकः कषायः ॥)</l>
</lg>
<p>अत्र रूपं वर्णयन्प्रसङ्गतः षड्रसानभिमतानभिमतत्वं च तेषां निर्दिशति ।
द्वितीया यथा— (मुरा. ३.२१)</p>
<b><lg>
<l>प्रत्यग्रोन्मेषजिह्मा क्षणमनभिमुखी रत्नदीपप्रभाणा—</l>
<l>मात्मव्यापारगुर्वी जनितजललवा जृम्भणैः साङ्गभङ्गैः ।</l>
</lg></b>

<pb n="400"/>
<b><lg>
<l>नागाङ्कं मोक्तुमिच्छोः शयनमुरुफणाचक्रवालोपधानं</l>
<l>निद्राच्छेदाभिताम्रा चिरमवतु हरेर्दृष्टिराकेकरा वः ॥ १२ ॥</l>
</lg></b>
<p>अत्र <b>मुद्राराक्षसे</b> चाणक्येन कौमुदीमहोत्सवे निषिद्धे राक्षस(प्र)(युक्तो) वैतालिकः
प्रभाते मङ्गलानि पठन् शरदवतारो वर्तत इति चन्द्रगुप्‍तस्य गुप्‍तमावेदयति ।</p>
<p><b>(२. नैयायिकी)</b></p>
<p>अथ <b>नैयायिकी</b> ।</p>
<p>१. यत्र पूर्वोक्तमेव वाक्‍यमर्थान्तरे वक्त्रन्तरादिभिरूहयित्वा निवेश्‍यते ताम्
<b>ऊहनैयायिकीम्</b> आमनन्ति । तद्यथा <b>कालिदासः</b> 'किं कुन्तलेश्वरः करोति' इति
विक्रमादित्येन पृष्ट उक्तवान्—</p>
<b><lg>
<l>असकलहसितत्वात् क्षालितानीव कान्त्या
मुकुलितनयनत्वाद् व्यक्तकर्णोत्पलानि ।</l>
<l>पिबति मधुसुगन्धीन्याननानि प्रियाणां
त्वयि विनिहितभारः कुन्तलानामधीशः ॥</l>
</lg></b>
<p>इदमेवोहयित्वा <b>विक्रमादित्यः</b> प्रत्युवाच—</p>
<b><lg>
<l>पिबतु मधुसुगन्धीन्याननानि प्रियाणां</l>
<l>मयि विनिहितभारः कुन्तलानामधीशः ॥ १४ ॥</l>
</lg></b>
<p>२. यत्र पाठक्रमेण सम्बन्धानुपपत्तावर्थक्रमेण विपर्यस्य पदानि योजयन्ते, सा
<b>विपर्ययनैयायिकी</b> यथा—(कुसं. ५.२८)</p>
<b><lg>
<l>स्वयं विशीर्णद्रुमपर्णवृत्तिता
परा हि काष्ठा तपसस्तया पुनः ।</l>
<l>तदप्यवा/पाकीर्णमतः प्रियंवदां
वदन्त्यपर्णेति च तां पुराविदः ॥ १५ ॥</l>
</lg></b>
<p>३. अत्रातस्तां प्रियंवदामपर्णां वदन्ति पुराविद इति पर्यायेण पदानि योज्यन्ते ।
यत्र तुल्यार्थपदप्रयोगे विभक्तिविपरिणामेन विशेषणविशेष्ययोर्योज्यन्ते, सा
<b>विपरिणामनैयायिकी</b> । यथा—(माघ. ४.४०)</p>
<b><lg>
<l>दन्तोज्ज्वलासु विमलोपलमेखलान्ता—</l>
<l>स्सद्रत्नचित्रकटकासु बृहन्नितम्बाः ।</l>
</lg></b>

</body>
</text>
</TEI>
