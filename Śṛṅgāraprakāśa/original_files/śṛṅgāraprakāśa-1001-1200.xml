<?xml version="1.0" encoding="UTF-8"?>
<?xml-stylesheet type="text/css" href="prākṛta.css"?>
<TEI>
<teiHeader>
  <fileDesc>
    <titleStmt>
      <title></title>
      <author></author>
    </titleStmt>
    <publicationStmt>
    </publicationStmt>
    <sourceDesc>
    </sourceDesc>
  </fileDesc>
  <encodingDesc>
  </encodingDesc>
  <revisionDesc>
  </revisionDesc>
</teiHeader>
<text>
<front>
</front>
<body>


<pb n="1001"/>
<p>धर्मकर्मत्रैविध्ये तस्यैव श्रुतिस्मृतिवाक्यानतिक्रमाभिमान ॰ ॰ प्रवृत्तिपरिग्रहप्रस्तारात्
अष्टप्रकपरिग्रहादसाधारणसाधारणश्च । तदेतत् वृत्तिप्रवृत्तिरीतिनायिकानायकप्रभेद—
जातमेतल्लक्षणोदाहरणैः पूर्वमेव१ निर्णीतम् ।</p>
<p>अथेदानीं नायकपदे व्यपदेशहेतुः विचार्यते । तद्धि इन्द्रियाविकारकारणं
चित्तधर्मः, येन सता सत्यपि गर्वदिहेतौ जात्यादिगुणसमूहे नायकस्य नोत्सेकादयो
जायन्ते । तच्‍चतुर्धा, उदात्तम्, उद्धतं, ललितं शान्तं च ।</p>
<p>(<b>उदात्तधैर्यम्</b>)</p>
<p>तत्र धर्मशृङ्गाराधिकारिणो <b>धीरोदात्तस्य</b> उदात्तः; यत्प्रभावात्
अभ्युदयादिभि<b>र्नोत्सेकः,</b> शोकादिभिर्न <b>वैक्लव्यम्,</b> व्यसनादिभिर्न <b>दीनत्वम्,</b> रागादिभिर्न
<b>धर्मबाधा</b> । चरितेषु <b>उत्तमस्पर्धा,</b> नीचेष्वर्थेषु <b>जुगुप्सा,</b> शक्तिसद्भावे <b>क्षान्तिः,</b>
प्रमादस्खलि<b>तेष्वनुशयः,</b> सदाचारि<b>ष्वादरः,</b> परगुणेष्व<b>मात्सर्यम,</b> परव्यसनेषु न <b>प्रहर्षः,</b>
परापवादेषु <b>न प्रवृत्तिः,</b> अस्थानेषु <b>न क्रोधः,</b> प्रारम्भेषु <b>नानिर्वाहः,</b> कर्मतिशयै<b>र्न विस्मयः,</b>
जात्यादिभि<b>र्नाभिमानः,</b> इति ॥ तत्र</p>
<p>१. <b>अभ्युदयादिभिर्नोत्सेको</b> यथा—(रघु. १५.२७)</p>
<b><lg>
<l>तस्य संस्तूयमानस्य चरितार्थैस्तपरिस्विभिः ।</l>
<l>शुशुभे विक्रमोदग्रं व्रीडयाऽवनतं शिरः ॥ ४० ॥</l>
</lg></b>
<p>यथा वा—(मवीच. ४.२९)</p>
<b><lg>
<l>का ते स्तुतिः स्तुतिपथादतिरिक्तधाम्‍नः किं दीयतामविकलक्षितिदायिनो वा ।</l>
<l>शान्तस्य किं परिजनेन मुनेस्तथापि पुत्रैः समं दशरथोऽद्यं वशंवदस्ते ॥ ४१ ॥</l>
</lg></b>
<p>२. <b>शोकादिभिर्न वैक्लव्यं;</b> यथा—(उराच. ३.३०)</p>
<b><lg>
<l>इदं	विश्वं	 पाल्यं	विधिवदभियुक्तेन	मनसा
प्रियाशोको	जीवं	कुसुमामिव	घर्मो	ग्लपयति ।</l>
<l>स्वयं कृत्वा त्यागं विलपनविनोदोऽप्यसुलभ—
स्तदद्याप्युच्छ‍्वासो भवति; ननु लाभो हि रुदितम् ॥ ४२ ॥</l>
</lg></b>
<p>यथा वा—(उराच. ६.३३)</p>
<b><lg>
<l>क्‍व	तावानानन्दो	निरतिशयविस्रम्भबहुलः
क्‍व तेऽन्योन्यं यत्र क्‍वचन गहनाः कौतुकरसाः ।</l>
<!-- NOTES pg=1001!-->
१. आलम्बनविभावप्रकाशे द्र. पृ. ८६१ ।
<pb n="1002"/>
<l>सुखे वा दुःखे वा क्‍व नु खलु तदैक्यं हृदययो—
स्तथाऽप्येष प्राणः, स्फुरति; न तु पापो विरमति ॥ ४३ ॥</l>
</lg></b>
<p>३. <b>व्यसनादिभिर्न दीनत्वं</b> ; यथा—(नीति. ८९)</p>
<b><lg>
<l>विपदि	महतां	धैर्यध्वंसं	यदीक्षितुमीहसे
विरम	विरमायासादस्माद्	दुरध्यवसायतः ।</l>
<l>अयि	हतविधे! कल्पापायेऽप्यपेतनिजक्रमाः
कुलशिखरिणः क्षुद्रा नैते नवा जलराशयः ॥ ४४ ॥</l>
</lg></b>
<p>यथा वा—</p>
<b><lg>
<l>असावनागतः श्रेयानागच्छन् वत्स! वार्यताम् ।</l>
<l>प्रवेशयन्ति सुहृदं न धीराः स्वार्थसंङ्कटे ॥ ४५ ॥</l>
</lg></b>
<p>४. <b>रागादिभिर्न धर्मबाधा</b> ; यथा—</p>
<b><lg>
<l>पितुः शासनमत्येतुं न शशाक स राघवः ।</l>
<l>यो	रावणशिरश्‍छेदकार्येऽभवदविक्लबः ॥ ४६ ॥</l>
</lg></b>
<p>यथा वा—(उरा. १.१५)</p>
<b><lg>
<l>कैकेय्या मम विप्रियं विहितमित्येतत् कुतस्ते हृदि
स्‍नेहार्दं च मनो मयीव भरतेऽप्यस्त्येव किं प्रार्थ्यसे ।</l>
<l>श्रुत्वाऽस्मानपि कानने निवसतः शोकेन पर्याकुला
ताताज्ञां प्रति मा कृथाः शिथिलतामेतद् भुवि ज्ञाप्यसे ॥ ४७ ॥</l>
</lg></b>
<p>५. <b>चरितेषु उत्तमस्पर्धा</b> ; यथा—(उरा. ६.३)</p>
<b><lg>
<l>प्रागेवार्यविचिन्तिनात्	सुकृतिना	बद्धास्तथाऽग्रे	जटाः
तच्छेषैः फलमूलकन्दशकलैः श्लाघ्या स्थितिः कल्पिता ।</l>
<l>निर्व्याजं रणदुर्मदेन च गुरुः प्राणैः समाराधितो
भ्रातृत्वेन किमन्यथा मम यथा सौमित्रिणा नाप्यते/वाप्यते ॥ ४८ ॥</l>
</lg></b>
<p>यथा वा—(उरा. ६.८)</p>
<b><lg>
<l>पाद/पापस्तवाम्ब! निजजीवविसर्जनाय विज्ञापयाम्यशरणः शरणागतस्त्वाम् ।</l>
<l>मातस्थता कुरु यथाऽन्य/द्यभवान्तरेऽपि सौमित्रिणा मम करोति जनस्समत्वम् ॥ ४९ ॥</l>
</lg></b>
<p>६. <b>नीचेष्वर्थेषु जुगुप्सा</b> ; यथा—(मवीच. १.३७)</p>
<b><lg>
<l>उत्तालताटकोत्पातदर्शनेऽप्यप्रकम्पितः	।</l>
<l>नियुक्तस्तत्प्रमाथाय	स्त्रैणेन	विचिकित्सति ॥ ५० ॥</l>
</lg></b>
<pb n="1003"/>
<p>यथा वा—(बारा. ३.४)</p>
<b><lg>
<l>स्त्री राक्षसी; कथमिवात्र पतन्तु बाणा ?
भक्तस्य ते कुशिकनन्दन! तत् प्रसीद ।</l>
<l>आदिश्‍यतामिह	हि	कोऽपि	तपस्विवर्गे
मन्त्राक्षरैः	करिपयैर्य	इमामपास्येत् ॥ ५१ ॥</l>
</lg></b>
<p>७. <b>शक्तिसद्भावेऽनुत्सेकः क्षान्तिः</b> ; यथा—</p>
<b><lg>
<l>वोढा तन्नो दशामन्त्यां ज्यायानेव गुणप्रियः ।</l>
<l>सुलभो विद्विषां भङ्गो दुर्लभा सत्स्ववाच्यता ॥ ५२ ॥</l>
</lg></b>
<p>यथा वा—</p>
<b><lg>
<l>अभिलषत उपायं विक्रमं कीर्त्तिलक्ष्म्योरनुयुगमरिसैन्यैरङ्कमभ्यागतस्य ।</l>
<l>जनक इव शिशुत्वे संप्रियस्यैकसूनोर्न विनयमुपसेहे पाण्डवस्य स्मरामि ॥ ५३ ॥</l></lg></b>
<p>८. <b>प्रमादस्खलितेष्वनुशयो</b> यथा—</p>
<b><lg>
<l>ततोऽपि च दहत्युच्‍चैस्रपाज्वाला तु मां परा ।</l>
<l>यद‍् वनौकसि निर्वैरे मुक्तो वालिनि मार्गणः ॥ ५४ ॥</l>
</lg></b>
<p>यथा वा—</p>
<b><lg>
<l>कर्तव्योपकृतिः	सद्भिर्यत्र	तत्र	विपद्‍गते ।</l>
<l>अविमृश्‍य कृतोऽस्माभिः स पुनः कृपणः सदा ॥ ५५ ॥</l>
</lg></b>
<p>९. <b>सदाचारे(/ रि)ष्वादरो</b> यथा—(उराच. २.२)</p>
<b><lg>
<l>प्रियप्राया वृत्तिर्विनयमधुरो वाचि नियमः
प्रकृत्या कल्याणी मतिरनवगीतः परिचयः ।</l>
<l>पुरो वा पश्चाद् वा तदिदमविपर्यासितरसं
रहस्यं साधूनामनुपधि विशुद्धं विजयते ॥ ५६ ॥</l>
</lg></b>
<p>यथा वा—(नीति. ६६)</p>
<b><lg>
<l>असन्तो नाभ्यर्थ्याः, सुहृदपि न याच्यस्तनुधनः
प्रिया वृत्तिर्न्याय्या, मलिनमसुभङ्गेऽप्यसुकरम् ।</l>
<l>विपद्युच्‍चैः स्थेयं, पदमनुविधेयं च महतां
सतां	केनोद्दिष्टं	विषममसिधाराव्रतमिदम् ॥ ५७ ॥</l>
</lg></b>
<pb n="1004"/>
<p>१०. <b>परगुणेष्वमात्सर्यं</b> यथा—</p>
<b><lg>
<l>रथस्थमालोक्य रथाङ्गपाणिं स्थाने स्थिता श्रीरिति सोऽभ्यनन्दत् ।</l>
<l>वैराणि कार्योपनिबन्धनानि निर्मत्सरा एव गुणेषु सन्तः ॥ ५८ ॥</l>
</lg></b>
<p>. . (यथा वा)—(मवीच. १.३३)</p>
<b><lg>
<l>यद‍् विद्वानपि तादृशोऽप्यभिजने धर्म्यात् पथो विच्युतः
किं ब्रूमोऽत्र तदन्यदेव न वसन्त्येकत्र सर्वे गुणाः ।</l>
<l>हेलानिर्जितषण्मुखाद्	भगवतः	श्रीजामदग्न्यादृते
निर्विघ्‍नप्रतिपन्नविश्वविजयो	वीरस्तु	कस्तादृशः? ॥ ५९ ॥</l>
</lg></b>
<p>११. <b>परव्यसनेषु अप्रहर्षः</b> ; यथा—(मवीच. ५.५६)</p>
<b><lg>
<l>अप्राकृताभिजनवीर्ययशश्चरित्रान् प्रत्यक‍्छ्रियः कुलमहीधरभूरिसारान् ।</l>
<l>एवंविधानपि निपात्य कटुर्विपाके सर्वङ्कषः कषति ही विषमः कृतान्तः ॥ ६० ॥</l>
</lg></b>
<p>यथा वा—(मामा. ९.२८)</p>
<b><lg>
<l>सुहृदि गुणनिवासे प्रेयसि प्राणनाथे कथमिव सहपांसुक्रीडनप्रौढसख्ये ।</l>
<l>प्रियजनविरहाधिव्याधिवेगं दधाने हतहदय! विशीर्य त्वं द्विधा न प्रयासि ॥ ६१ ॥</l>
</lg></b>
<p>१२. . . . . <b>परापवादेषु न प्रवृत्तिः</b> ; यथा—</p>
<b><lg>
<l>दैवात् प्रसूते न हिमेतरांशोरूर्जस्वलैस्तैः सखिभिर्वृतेन ।</l>
<l>उदारदेहद्युतिनाऽस्मदर्थे निरत्ययं तेन तमः प्रपन्नम् ॥ ६२ ॥</l>
</lg></b>
<p>यथा वा—(मवीच. ५.४८)</p>
<b><lg>
<l>प्रिये हा हा क्‍वासि प्रकिर मधुरां वाचमथवा
पराभूतैरित्थं	विलपनविनोदोऽप्यसुलभः ।</l>
<l>अनिन्द्यः पौलस्त्यो व्रजतु परिवादो मयि जरां
यतो रूढे वैरे बहुगुणमनेन प्रतिकृतम् ॥ ६३ ॥</l>
</lg></b>
<p>१३. <b>अस्थानेषु न क्रोधो</b> यथा—(उराच. ४.२४–२५)</p>
<b><lg>
<l>एतद् वैशसघोरवज्रपतनं शश्वन्ममाऽभ्यस्यतः/ममोत्पश्‍यतः
क्रोधस्य ज्वलितुं धगित्यवसरश्‍चापेन शापेन वा ।</l>
<l>शान्तं वा रघुनन्दने तदुभयं तत्पुत्रभाण्डं हि मे
भूयिष्ठं	द्विजबालवृद्धविकलस्त्रैणश्च	पौरो	जनः ॥ ६४ ॥</l>
</lg></b>
<pb n="1005"/>
<p>यथा वा—(मवीच. ३.४२)</p>
<b><lg>
<l>कामं हि नः स्वजन एष तथाऽपि दर्पा—
च्‍चापं व्यवस्यति कथं न भवेदवख्या ।</l>
<l>सन्दूषितेन	च	मया	मुहुरीक्षितस्य
क्रुद्‍धश्च/मुग्धश्च भार्गवशिशुर्दुरितं हि तत् स्यात् ॥ ६५ ॥</l>
</lg></b>
<p>१४. <b>आरम्भेषु नानिर्वाहः</b> ; यथा—(सेब. ३.२५)</p>
<b><lg>
<l>णिज्जंति चिरपअत्ता समुद्दगहिरा वि पडिवहं णइसोत्ता ।</l>
<l>तीरंति णिअत्तेउं असमाविअपेसणा ण उण सप्पुरिसा ॥ ६६ ॥</l>
</lg></b>
<lg>
<l>(नीयन्ते चिरप्रवृत्तानि समुद्रगभीराणि अपि प्रतिपथं नदीस्रोतांसि ।</l>
<l>तीर्यन्ते निवर्तयितुं असमापितप्रेषणा न पुनः सत्पुरुषाः ॥)</l>
</lg>
<p>यथा वा—(सेब. ३.१८)</p>
<b><lg>
<l>अव्वोच्छिण्णपसरिओ अहिअं उद्धाइ फुरिअसूरच्छाओ ।</l>
<l>उच्छाओ सुह/भडाणं विसमक्खलिओ महाणईण व सोत्तो ॥ ६७ ॥</l>
</lg></b>
<lg>
<l>(अव्यवच्छिन्नप्रसृतोऽधिकमुद्धावयति	स्फुरितसूरच्छायः ।</l>
<l>उत्साहः सुभटानां विषमस्खलितो महानदीनामिव स्त्रोतः ॥)</l>
</lg>
<p>१५. <b>कर्मातिशयैर्न विस्मयः</b> ; यथा—(बारा. ३.८३)</p>
<b><lg>
<l>भग्‍नं निरीक्ष्य हरकार्मुकमित्यथैते रोमाञ्चकञ्चुकमिमं वपुरुद‍्वहामः ।</l>
<l>आर्यस्तु कण्ठधृतपाणिविलक्षभावान्नासानिषण्णनयनं वदनं बिभर्ति ॥ ६८ ॥</l>
</lg></b>
<p>यथा वा—</p>
<b><lg>
<l>पात्रे पुरोवर्तिनि विश्वनाथे क्षोदीयसि क्ष्मावलये च देये ।</l>
<l>व्रीडास्मितं तस्य तदा तदासीत् चमत्कृतो येन स एव देवः ॥ ६९ ॥</l>
</lg></b>
<p>१६. <b>जात्यादिभिर्नाभिमानः</b> ; यथा—</p>
<b><lg>
<l>कुलममलिनं, भद्रा मूर्तिर्मतिः श्रुतिशालिनी
भुजबलमलं, स्फीता लक्ष्मीः, प्रभुत्वमखण्डितम् ।</l>
<l>प्रकृतिसुभगा ह्येते भावा मदस्य च हेतवो
व्रजति पुरुषो यैरुन्मादं त एव तवाङ्कुशाः ॥ ७० ॥</l>
</lg></b>
<p>यथा वा—(मवीच. ४.२०)</p>
<pb n="1006"/>
<b><lg>
<l>वीरश्रिया च विनयेन च रोचमानो मान्ये मुनाववनतश्च गुणोन्नतश्च ।</l>
<l>लज्जां वहन् भृगुपतौ हतवीरदर्पे शिष्यो गुराविव कृतप्रथमापचारः ॥ ७१ ॥</l>
</lg></b>
<p>(<b>धैर्योदात्तत्वहेतवो विशेषगुणाः —८</b>)</p>
<p>धैर्योदात्तत्वहेतवो विशेषगुणाः — <b>शीलं, दाक्षिण्यं, स्थैर्यं, गाम्भीर्यं, प्रागल्भ्यम्,
शोभा, कृतज्ञता, अविकत्थनता</b> इति । तेषु</p>
<p>१. <b>सुस्वभावता शीलम्;</b> यथा—(रघु. १.२३)</p>
<b><lg>
<l>अनाकृष्टस्य	विषयैर्विद्यानां	पारदृश्वनः ।</l>
<l>तस्य धर्मरतेरासीद् वृ(द्धत्वं जर)सा विना ॥ ७२ ॥</l>
</lg></b>
<p>यथा वा—</p>
<b><lg>
<l>विक्रमाभरणां कीर्तिं विनयाभरणां श्रियम् ।</l>
<l>बभार शीलाभरणो यः सत्याभरणां गिरम् ॥ ७३ ॥</l>
</lg></b>
<p>२. <b>दाक्षिण्यम्</b> ; यथा (वा)—(मवीच.५.३४)</p>
<b><lg>
<l>प्रार्थ्य माल्यवता वाली युष्मद्‍घाते नियोक्ष्यते ।</l>
<l>तेनापि	रावणे	मैत्रीमनुरुध्य	ह्युपेक्ष्यते ॥ ७४ ॥</l>
</lg></b>
<p>यथा वा—(उराच.७.१)</p>
<b><lg>
<l>राज्याश्रमनिवासेऽपि	प्राप्‍तकष्टमुनित्रतः ।</l>
<l>वाल्मीकेर्गौरवादार्य	इत	एवाभिवर्तते ॥ ७५ ॥</l>
</lg></b>
<p>३. अ(विचलितत्वम्) <b>स्थैर्यम्</b>; यथा—(हनुमन्ना०)</p>
<b><lg>
<l>कपोले	जानक्याः	करिकलभदन्तद्युतिमुषि
स्मरस्मेरं	गण्डोड्डमरपुलकं	वक्त्रकमलम् ।</l>
<l>मुहुः पश्‍यन् शृण्वन् रजनिचरसेनाकलकलं
जटाजूटग्रन्थिं	द्रढयति	रघूणां	परिबृढः ॥ ७६ ॥</l>
</lg></b>
<p>यथा वा—</p>
<b><lg>
<l>अङ्के न्यस्योत्तमाङ्गं प्लवगकुलपतेः पादमक्षस्य हन्तुः
कृत्वोत्सङ्गे सलीलं त्वचि कनकमृगस्याङ्गशेषं निधाय ।</l>
<l>बाणं रक्षःकुलग्‍नं प्रगुणितम् अनुजेनादरात् तीक्ष्णमक्ष्णः
कोणोनोद्वीक्षमाणस्त्वदनुजवदचने	दत्तकर्णोऽयमास्ते ॥ ७७ ॥</l>
</lg></b>
<pb n="1007"/>
<p>४. इङ्गिताकारगुप्‍तिः <b>गाम्भीर्यम्</b>; यथा—(रघु. १२.९ समानार्थम्)</p>
<b><lg>
<l>आहूतस्याभिषेकाय विसृष्टस्य वनाय च ।</l>
<l>न मया लक्षितस्तस्य स्वल्पोऽप्याकारविभ्रमः ॥ ७८ ॥</l>
</lg></b>
<p>यथा वा—(रघु. १.२०)</p>
<b><lg>
<l>तस्य संवृतमन्त्रस्य गूढाकारेङ्गितस्य च ।</l>
<l>फलानुमेयाः प्रारम्भाः संस्काराः प्राक्तना इव ॥ ७९ ॥</l>
</lg></b>
<p>५. प्रयोगनिस्साध्वसता <b>प्रागल्भ्यम्</b> ; यथा—(रघु. ३.५१)</p>
<b><lg>
<l>अथापहस्याह	पुनः	पुरन्दरं	व्यपेतभीर्भूमिपुरन्दरात्मजः ।</l>
<l>गृहाण शस्त्रं यदि सर्ग एष ते न खल्वनिर्जित्य रघुं कृती भवान् ॥ ८० ॥</l>
</lg></b>
<p>यथा वा—(मवीच. ५.४९)</p>
<b><lg>
<l>आनन्दाय च विस्मयाय च मया दृष्टोऽसि दुःखाय वा
वैतृष्ण्यं तु कुतोऽस्य संप्रति मम त्वद्दर्शने चक्षुषः ।</l>
<l>त्वत्साङ्गत्यसुखस्य नास्मि विषयस्तत् किं वृथा व्याहृते—
रस्मिन्	विश्रुतजामदग्न्यविजये	बाहौ	धनुर्जम्भताम् ॥ ८१ ॥</l>
</lg></b>
<p>६. औचित्यापरित्यागः <b>शोभा</b>; यथा—(मवीच. ५.५०)</p>
<b><lg>
<l>दिष्ट्या यदद्य दृष्टोऽसि सर्वमेतच्‍च युज्यते ।</l>
<l>किं न शस्त्रेषु युष्मासु वा सामान्यं महात्मना ॥ ८२ ॥</l>
</lg></b>
<p>. . . . तेन परिगणनस्थिनः(?)</p>
<p>८. स्वगुणाग्रहणम् <b>अविकत्थनम्</b>; यथा—</p>
<b><lg>
<l>उक्तेऽप्युद्धवरामाभ्यां वक्तुं सदसि न स्पृहा ।</l>
<l>किं चन्द्रार्कसनाथा द्यौः खद्योतेनावगाह्यते ॥ ८३ ॥१</l>
</lg></b>
<p>यथा वा—(माघ. २.७५)</p>
<b><lg>
<l>विशेषविदुषः शास्त्रं यत् तवोद‍्ग्राह्यते पुरः ।</l>
<l>हेतुः	परिचयस्थैर्ये	वक्तुर्गुणनिकैव	सा ॥ ८४ ॥</l>
</lg></b>
<!-- NOTES pg=1007!-->
१. न स्पृहा जोशेरः, मे स्पृहा राघवः । 'मे—'पाठे 'खद्योतैर्ना ॰' इति वृथाबहुवचनः पाठः परिकल्प्यः'
निषेधस्य विवक्षितत्वात् ।
<pb n="1008"/>
<p>(<b>धीरोदात्तस्य भावाः —२५</b>)</p>
<p>सोऽयमस्य विशेषगुणयोगः स्वाभाविको निरतिशयः आन्तरो नित्यश्चालङ्कारः
यत्प्रभावादस्य अनुकूलेषु <b>रतिः</b>, अनवगीतेषु <b>प्रीतिः</b>, उत्तमे<b>षूत्कण्ठा,</b> धर्मार्थकामेषु
<b>चिन्ता</b>, उत्तरपक्षे <b>मतिः</b>, अव्याहतक्रमा <b>स्मृतिः</b>, तत्त्वानुवादी/पाती <b>वितर्कः</b>,
फलानुसारिणी <b>शङ्का</b>, विविक्तेषु <b>निद्रा</b>, निशीथे <b>स्वापः</b>, अपररात्रे <b>प्रबोधः</b>, स्वश्लाघादिषु
<b>व्रीडा</b>, सर्वत्रैवा<b>वहित्थम्</b>, संभवाधिक्ये <b>धृतिः</b>, परार्थसिद्धौ <b>हर्षः</b>, परापदाने <b>रोमाञ्चः</b>,
स्मितमात्रकारी <b>हासः</b>, महारम्भे<b>षूत्साहः</b>, त्रतातिशयादिषु न <b>ग्लानिः</b>, स्वशक्तिधर्षणेषु
<b>क्रोधः</b>, महादुःखेषु <b>शोकः</b>, दुःखाद्यतिशययोगे <b>अश्रूद्गमः</b>, प्रारम्भातिरेके <b>स्वेदः</b>,
आयासातिशययोगे <b>श्रमः</b>, प्रहारातियोगे <b>मूर्च्छा</b> इति । न चैतेऽस्योत्पन्ना अविज्ञायन्ते ।
नचायमेतैरभिभूयते, गम्भीराशयतया महासत्त्वतया च । यथोच्यते—</p>
<b><lg>
<l>वज्रादपि	कठेराणि	मृदूनि	कुसुमादपि ।</l>
<l>लोकोत्तराणां चेतांसि को हि विज्ञातुमर्हति ? ॥ ८५ ॥</l></lg></b> (उराच. २.१)
<p>१. <b>अनुकूलेषु रति</b>र्यथा— (शाकु. २.१)</p>
<b><lg>
<l>कामं प्रिया न सुलभा मनस्तु तद्भावदर्शनायासि ।</l>
<l>अकृतार्थेऽपि	मनसिजे	रतिमुभयप्रार्थना	कुरुते ॥ ८६ ॥</l>
</lg></b>
<p>यथा वा—(विक्र. २.२)</p>
<b><lg>
<l>आदर्शनात् प्रविष्टा सा मे सुरलोकसुन्दरी हृदयम् ।</l>
<l>बाणेन	मकरकेतोः	कृतमार्गमवन्ध्यपातेन ॥ ८७ ॥</l>
</lg></b>
<p>२. <b>अनवगीतेषु प्रीतिः</b>; यथा—(मवीच. १.२१)</p>
<b><lg>
<l>उत्पत्तिर्देवयजनाद् ब्रह्मवादी नृपः पिता ।</l>
<l>सुप्रसन्नोज्ज्वला मूर्तिरस्याः स्‍नेहं करोति मे ॥ ८८ ॥</l>
</lg></b>
<p>यथा वा—(उराच. ६.१७)</p>
<b><lg>
<l>अथ कोऽयमिन्द्रमणिमेचकच्छविर्ध्वनिनैव बद्धपुलकं करोति माम् ।</l>
<l>नव-नील-नीरधर-धीरगर्जित-क्षणबद्ध-कुड्‍मल-कदम्ब-डम्बरम् ॥ ८९ ॥</l>
</lg></b>
<p>३. <b>उत्तमेषूत्कण्ठा</b>; यथा—(उराच. ६.२१)</p>
<b><lg>
<l>अमृताध्मातजीमूतस्‍निग्धसंहननस्य	ते ।</l>
<l>परीरम्भाय	वात्सल्यादयमुत्कण्ठते	जनः ॥ ९० ॥</l>
</lg></b>
<pb n="1009"/>
<p>यथा वा—(विक्र. १.२०)</p>
<b><lg>
<l>एषा मनो मे प्रसभं शरीरात् पितुः पदं मध्यममुत्पतन्ती ।</l>
<l>सुराङ्गना कर्षति खण्डिताग्रात् सूत्रं मृणालादिव राजहंसी ॥ ९१ ॥</l>
</lg></b>
<p>४. <b>धर्मार्थकामेषु चिन्ता</b>; यथा—(शाकु. ३.२)</p>
<b><lg>
<l>जाने तपसो वीर्यं सा बाला परवतीति मे विदितम् ।</l>
<l>अलमस्मि ततो हृदयं तथाऽपि नेदं निवर्तयितुम् ॥ ९२ ॥</l>
</lg></b>
<p>यथा वा—(शाकु. ६.२१)</p>
<b><lg>
<l>दर्शनपथमायाता	साक्षादिव	तन्मयेन	हृदयेन ।</l>
<l>स्मृतिकारिणा त्वया मे पुनरपि चित्रीकृता कान्ता ॥ ९३ ॥</l>
</lg></b>
<p>५. <b>उत्तरपक्षे मति</b>र्यथा —(शाकु. ३.१२)</p>
<b><lg>
<l>उन्नमितैकभ्रूलतमाननमस्याः	पदानि	रचयन्त्याः ।</l>
<l>कण्टकितेन	प्रथयति	मय्यनुरागं	कपोलेन ॥ ९४ ॥</l>
</lg></b>
<p>यथा वा—(विक्र. २.३)</p>
<b><lg>
<l>आभरणस्याभरणं प्रसाधनविधेः प्रसाधनविशेषः ।</l>
<l>उपमानस्यापि	सखे!	प्रत्युपमानं	वपुस्तस्याः ॥ ९५ ॥</l>
</lg></b>
<p>६. <b>अव्याहतक्रमा स्मृति</b>र्यथा—(उराच. १.२१)</p>
<b><lg>
<l>इङ्‍गुदीपादपः	सोऽयं	शृङ्गिवेरपुरे	मया ।</l>
<l>निषादपतिना यत्र स्‍निग्धेनासीत् समागमः ॥ ९६ ॥</l>
</lg></b>
<p>यथा वा—</p>
<b><lg>
<l>कटु क्षिपन्तो वयमत्र दृष्टास्तातेन पृष्ठे निहितः करो मे ।</l>
<l>अस्मिंस्त्वकस्मादपि तोषितेन विचुम्बितस्त्वं बहुशः कपोले ॥ ९७ ॥</l>
</lg></b>
<p>७. <b>तत्त्वानुपाती वितर्को</b> यथा—(किराता. १६.१९)</p>
<b><lg>
<l>पुंसः पदं मध्यममुत्तमस्य द्विधैव कुर्वन् धनुषः प्रणादैः ।</l>
<l>नूनं तथा नैष यथाऽस्य वेषः प्रच्छन्नमप्यूहयते हि चेष्टा ॥ ९८ ॥</l>
</lg></b>
<p>यथा वा—(किराता. १३.६)</p>
<b><lg>
<l>न मृगः खलु कोऽप्ययं जिघांसुः स्खलति ह्यत्र तथा भृशं मनो मे ।</l>
<l>विमलं	कलुषीभवच्‍च चेतः कथयत्येव हितैषिणं रिपुं वा ॥ ९९ ॥</l>
</lg></b>
<pb n="1010"/>
<p>८. <b>फलानुसारिणी शङ्का</b>; यथा—(शाकु. ३.९)</p>
<b><lg>
<l>पृष्टा जनेन समदुःखसुखेन बाला नेयं न वक्ष्यति मनोगतमाधिहेतुम् ।</l>
<l>दृष्टो विवृत्य बहुशोऽप्यनया सतृष्णमत्रान्तरे श्रवणकातरतां गतोऽस्मि ॥ १०० ॥</l>
</lg></b>
<p>यथा वा—</p>
<b><lg>
<l>(कथयतितरां सेयं काचिद्) धनुर्गुरुता	(मम)
न खलु विषमः पन्था यातं तथा (प्र)विसंस्थुलम् ।</l>
<l>अयमपि हि (यो) बाष्षापीडो रुणद्धि विलोचने
स्फुरति च यथा वामं चक्षुस्तथैव शठो रिपुः ॥ १०१ ॥१</l>
</lg></b>
<p>९. <b>विविक्तेषु निद्रा</b> ; यथा—(रघु. १३.६)</p>
<b><lg>
<l>नाभिप्ररूढाम्बुरुहासनेन संस्तूयमानः पुरुषेण धात्रा ।</l>
<l>अमुं युगान्तोचितयोगनिद्रः संहृत्य लोकान् पुरुषोऽधिशेते ॥ १०२ ॥</l>
</lg></b>
<p>यथा वा—(रघु. १३.३५)</p>
<b><lg>
<l>अत्रानुगोदं	मृगयानिवृत्तस्तरङ्गवातेन	विनीतखेदः ।</l>
<l>रहस्त्वदुत्सङ्गनिषण्णमूर्धा स्मरामि वानीरगृहेषु सुप्तिम् ॥ १०३ ॥</l>
</lg></b>
<p>१०. <b>निशीथे स्वापो</b> यथा—(कुसं. ८.८४)</p>
<b><lg>
<l>केवलं प्रियतमादयालुना ज्योतिषामवनतासु पङ्‌क्तिषु ।</l>
<l>तेन तत्परिगृहीतवक्षसा नेत्रमीलनकुतूहलं कृतम् ॥ १०४ ॥</l>
</lg></b>
<p>यथा वा—(रघु. ५.६४)</p>
<b><lg>
<l>तत्र स्वयंवरसमाहृतराजलोकं कन्याललाम कमनीयमजस्य लिप्सोः ।</l>
<l>भावावबोधकलुषा दयितेव रात्रौ निद्रा चिरेण नयनाभिमुखी बभूव ॥ १०५ ॥</l>
</lg></b>
<p>११. <b>अपररात्रे प्रबोधो</b> यथा—(कुसं. ८.८५)</p>
<b><lg>
<l>स व्यबुध्यत बुधस्तवोचितः शातकुम्भकमलाकरैः समम् ।</l>
<l>मूर्च्छनापरिगृहीतकैशिकैः	किन्नरैरुषसि	गितमङ्गलः ॥ १०६ ॥</l>
</lg></b>
<p>यथा वा—(रघु. ९.७१)</p>
<b><lg>
<l>उषसि स गजयूथकर्णतालैः पटुपटहध्वनिभिर्विधूतनिद्रः ।</l>
<l>अरमत मधुरस्वराणि शृण्वन् विहगविकूजितवन्दिमङ्गलानि ॥ १०७ ॥</l>
</lg></b>
<!-- NOTES pg=1010!-->
१. जोशेरेऽस्य गन्धोऽपि नास्ति । अश्‍वत्थाम्‍न इवेयमाशङ्का ।
<pb n="1011"/>
<p>१२. <b>स्वश्लाघादिषु व्रीडा</b>; यथा—(मवीच. ४.२०)</p>
<b><lg>
<l>वीरश्रिया च विनयेन च रोचमानो मान्योऽमुना वचनतश्च गुणोन्नतश्च ।</l>
<l>लज्जां वहन् भृगुपतौ हतधीरदर्पे शिष्यो गुराविव कृतप्रथमापराधः ॥ १०८ ॥</l>
</lg></b>
<p>यथा वा—</p>
<b><lg>
<l>ते	सर्वथा	वज्रमया	मनुष्याः	संग्रामयज्ञे	हृतभर्तृकाभिः ।</l>
<l>सुहृद्‍वधूभिः कृपणास्समेतास्सुदुःखिता सन्ति हृताखिलार्थाः ॥ १०९ ॥</l>
</lg></b>
<p>१३. <b>सर्वत्रैवावहित्थं</b> यथा—(शाकु. २.१९)</p>
<b><lg>
<l>क्व वयं? क्व परोक्षमन्मथो मृगशावैः सममेधितो जनः ।</l>
<l>परिहासविजल्पितं	सखे!	परमार्थेन	न	गृह्यतां	वचः ॥ ११० ॥</l>
</lg></b>
<p>यथा वा—(काव्याद. २.२६६)</p>
<b><lg>
<l>राजकन्यानुरक्तं	मां	रोमोद्भेदेन रक्षकाः ।</l>
<l>अवगच्छेयुराः ज्ञातमहो! शीतानिलं वनम् ॥ १११ ॥</l>
</lg></b>
<p>१४. <b>सम्भवाधिक्ये धृति</b>र्यथा—</p>
<b><lg>
<l>॰ ॰ ॰ ॰ ॰ ॰ परीक्षकैरहं युतः ।</l>
<l>दृष्टः साक्षाद् भगवान् देवी प्राप्‍ता प्रियं किमतः ॥ ११२ ॥१</l>
</lg></b>
<p>यथा वा—(उरा. ४.२०)</p>
<b><lg>
<l>सम्भावनातिरिक्ते कार्ये संपादिते त्रपावनतः ।</l>
<l>हर्षाश्रुपूरितदृशा	धन्यः	परिरभ्यते	प्रभुणा ॥ ११३ ॥</l>
</lg></b>
<p>१५. <b>परार्थसिद्धौ हर्षो</b> यथा—</p>
<b><lg>
<l>तत्रैव	गमनादेशो	(यत्र मे वर्तते प्रिया ।</l>
<l>शीघ्रं	तत्र	गमिष्यामि	ह्यनुकूलो	गलग्रहः) ॥ ११४ ॥२</l>
</lg></b>
<p>यथा वा—(मवीच. १.३३)</p>
<b><lg>
<l>रक्षोघ्‍नानि च मङ्गलानि सुदिने कल्प्यानि दारक्रिया
वैदेह्याश्च	रघूद्वहस्य	कुशलैर्दीक्षाप्रवेशश्च	नः ।</l>
<l>आस्थाप्यानि च तानि तानि जगतां क्षेमाय रामात्मनो
दैत्यारेश्चरिताद्भ‍ुतान्यथ	खलु	व्यग्राः	प्रमोदामहे ॥ ११५ ॥</l>
</lg></b>
<!-- NOTES pg=1011!-->
१–२. नैषां गन्धोऽपि जोशेरे । कोष्ठकपूर्त्तिरस्मत्कृता ।
<pb n="1012"/>
<p>१६. <b>परापदाने रोमाञ्चो</b> यथा—</p>
<b><lg>
<l>(कामं प्रच्छादितात्माऽस्मि तं प्रति ग्रामसुन्दरम् ।</l>
<l>हृष्टानि किन्तु रोमाणि सरागां गम)यन्ति माम् ॥ ११६ ॥१</l>
</lg></b>
<p>यथा वा—(उराच. ५.१८)</p>
<b><lg>
<l>एतस्मिन् मसृणितराजपट्टकान्ते मोक्तव्याः कथमिव सायकाः शरीरे ।</l>
<l>यत्प्राप्‍तौ	मम	परिरम्भणाभिलाषादुन्मीलत्पुलककदम्बमङ्गमास्ते ॥ ११७ ॥</l>
</lg></b>
<p>१७. <b>स्मितमात्रकारी हासो</b> यथा—</p>
<b><lg>
<l>श्‍यामा भद्रा स्वपिषि न शिशो! नेति मामम्ब! निद्रा;
निद्राहेतोस्तव	शृणु	कथां;	कामपूर्वां	वदस्व ।</l>
<l>रामो	नाम	क्षितिपतिरभून्माननीयो	रघूणा—
मित्युक्त्यैव	स्मितमवतु	वो	देवकीनन्दनस्य ॥ ११८ ॥</l>
</lg></b>
<p>यथा वा—(माघ. २.७)</p>
<b><lg>
<l>द्योतितान्तस्सभैः कुन्दकुट्‍मलाग्रदतः स्मितः ।</l>
<l>स्‍नपितेवाभवत् तस्य शुद्धवर्णा सरस्वती ॥ ११९ ॥</l>
</lg></b>
<p>१८. <b>महारम्भेषूत्साहो</b> यथा—(शाकु. ६.३२)</p>
<b><lg>
<l>त्वन्मतिः केवला यावत् परिपालयतु प्रजाः ।</l>
<l>अधिज्यमिदमन्यत्र	कर्मणि	व्यापृतं	धनुः ॥ १२० ॥</l>
</lg></b>
<p>यथा वा—(राच. १५.६७)</p>
<b><lg>
<l>मूर्ध्‍ना	जाम्ववतोऽभिवाद्य	चरणावापृच्छ्‌य	सेनापती—
नाश्वास्याश्रुमुखान् मुहुः प्रियसखान् प्रेष्यान् समाभाष्य च ।</l>
<l>आरम्भं	जगृहे	महेन्द्रशिखरादम्भोनिधेर्लङ्घने
रंहस्वी	रघुनाथपादरजसामुच्चैः	स्मरन्	मारुतिः ॥ १२१ ॥</l>
</lg></b>
<p>१९. <b>व्रतातिशयादिषु न ग्लानिः</b>; यथा—(रघु. २.७३)</p>
<b><lg>
<l>तमाहितौत्सुक्यमदर्शनेन	प्रजाः	प्रजार्थव्रतकर्शिताङ्गम् ।</l>
<l>नेत्रैः पपुस्तृप्‍तिमनश्‍नुवद्भिः नवोदयं नाथमिवौषधीनाम् ॥ १२२ ॥</l>
</lg></b>
<!-- NOTES pg=1012!-->
१. नैषां गन्धोऽपि जोशेरे । कोष्ठकपूर्त्तिरस्मत्कृता ।
<pb n="1013"/>
<p>यथा वा—</p>
<b><lg>
<l>प्रकृत्या रमणीयोऽपि क्षीयमाणः प्रतिक्षपम् ।</l>
<l>दुःखमावहति	प्रातः	शशीवापाण्डुरच्छविः ॥ १२३ ॥</l>
</lg></b>
<p>२०. <b>स्वशक्तिधर्षणेषु क्रोधो</b> यथा—</p>
<b><lg>
<l>याञ्चां	दैन्यपरिग्रहप्रणयिनीं	नेक्ष्वाकवः	शिक्षिताः
सेवासंवलितः	कदा	रघुकुले	मौलौ	निबद्धोञ्जलिः ।</l>
<l>तत्	सर्वं	विहितं;	तथाऽप्युदधिना नैवोपरोधः कृतः
पाणिः संप्रति मे हठात् किमपरं स्प्रष्टुं धनुर्वाञ्छति ॥ १२४ ॥</l>
</lg></b>
<p>यथा वा—(मवीच. ३.२७)</p>
<b><lg>
<l>भृगोर्वंशो जातस्तपसि च किलायं स्थित इति
द्विषत्स्वप्यस्माभिश्चिरमिह तितिक्षैव हि कृता ।</l>
<l>यदा	भूयोभूयस्तृणवदवधूनोत्यनिभृत—
स्तदा विप्रेऽप्यस्मिन् नमतु धनुरन्याऽस्ति न गतिः ॥ १२५ ॥</l>
</lg></b>
<p>२१. <b>महादुःखेषु शोको</b> यथा—(उराच. ३.१)</p>
<b><lg>
<l>अनिर्भिन्नो	गभीरत्वादन्तर्गूढघनव्यथः ।</l>
<l>पुटपाकप्रतीकाशो रामस्य करुणो रसः ॥ १२६ ॥</l>
</lg></b>
<p>यथा वा—(उराच. ७.७)</p>
<b><lg>
<l>दह्यमानेन मनसा दैवाद् वत्सां विहाय सः ।</l>
<l>लोकोत्तरेण धैर्येण प्रजापुण्यैश्च जीवति ॥ १२७ ॥</l>
</lg></b>
<p>२२. <b>दुःखाद्यतिशययोगे अश्रूद्गमो</b> यथा—(उराच. ६.२९)</p>
<b><lg>
<l>बाष्प‍वर्षेण	वो	नीतं	जगन्मङ्गलमाननम् ।</l>
<l>अवश्यायावसिक्तस्य पुण्डरीकस्य चारुताम् ॥ १२८ ॥</l>
</lg></b>
<p>यथा वा—(शाकु. ६.२२)</p>
<b><lg>
<l>प्रजागरात् खिलीभूतस्तस्याः स्वप्‍ने समागमः ।</l>
<l>बाष्पस्तु	न	ददात्येनां	द्रष्टुं	चित्रगतामपि ॥ १२९ ॥</l>
</lg></b>
<p>२३. <b>प्रारम्भातिरेके स्वेदो</b> यथा—(किराता. १७.८)</p>
<b><lg>
<l>तस्याहवायासविलोलमौलेः	संरम्भताम्रायतलोचनस्य ।</l>
<l>निर्वापयिष्यन्निव रोषतप्‍तं प्रस्‍नापयामास मुखं निदाघः ॥ १३० ॥</l>
</lg></b>
<pb n="1014"/>
<p>यथा वा—(रघु. ९.६८)</p>
<b><lg>
<l>तस्य	कर्कशविहारसम्भवं	स्वेदमाननविलग्‍नजालकम् ।</l>
<l>आचचाम सतुषारशीकरो भिन्नपल्लवपुटो वनानिलः ॥ १३१ ॥</l>
</lg></b>
<p>२४. <b>आयासातिशययोगे श्रमः</b>; यथा—</p>
<b><lg>
<l>मन्थित्वा	दूरचारश्रमशिथिलतनोश्चापमालम्ब्य	मूर्ध—
न्यूर्ध्वं	यस्य	स्थितस्य	द्विरदमदजलासारसौरभ्यगर्भाः ।</l>
<l>खड्गक्षुण्णावनीभृद्‍गलविगलदसृक्छीकरालीकरालाः
कुर्वन्तो	गात्रमैत्रीं	समरजमरुजन्	घर्मनीरं	समीराः ॥ १३२ ॥</l>
</lg></b>
<p>यथा वा—(रघु. ७.६६)</p>
<b><lg>
<l>स	चापकोटीनिहितैकबाहुः	शिरस्त्रनिष्कर्षणभिन्नमौलिः ।</l>
<l>ललाटबद्धश्रमवारिबिन्दुर्भीतां प्रियामेत्य वचो बभाषे ॥ १३३ ॥</l>
</lg></b>
<p>२५. <b>महाप्रहारादिषु मूर्च्छागमः</b>; यथा—(रघु. ३.६१)</p>
<b><lg>
<l>रघुर्भृशं वक्षसि तेन ताडितः पपात भूमौ सह सैनिकाश्रुभिः ।</l>
<l>मुहूर्तमात्रादवधूय च व्यथां सहोत्थितः सैनिकहर्षनिस्वनैः ॥ १३४ ॥</l>
</lg></b>
<p>यथा वा—(किराता. १८.६)</p>
<b><lg>
<l>निपतितेऽधिशिरोधरमायते	सममरत्‍नियुगेऽयुगचक्षुषः ।</l>
<l>त्रिचतुरेषु पदेषु किरीटिना लुलितमौलि मदादिव चस्खले ॥ १३५ ॥</l>
</lg></b>
<p>गर्वादयश्च	सत्यपि	गर्वादिहेतौ	जात्यादिगुणसमूहे	तस्य	नोत्पद्यन्ते;
धैर्याधारतायाः तत्प्रत्यनीकगुणयोगित्वात् । तत्र—</p>
<p>१. <b>गर्वानुत्पत्तिः</b> यथा— (शाकु. ५.१७)</p>
<b><lg>
<l>भवन्ति नम्रास्तरवः फलोद्गमैर्नवाम्बुभिर्भूरिविलम्बिनो घनाः ।</l>
<l>अनुद्धताः सत्पुरुषाः समृद्धिभिः स्वभाव एवैष परोपकारिणाम् ॥ १३६ ॥</l>
</lg></b>
<p>२. <b>मदानुत्पत्तिर्मद्य</b>पानप्रतिषेधेनैव सिद्धा ।</p>
<p><b>३. अमर्षानुत्पत्ति</b>र्यथा—(रघु. ४.६४)</p>
<b><lg>
<l>अपनीतशिरस्त्राणाः	शेषास्तं	शरणं	ययुः ।</l>
<l>प्रणिपातप्रतीकारः	संरम्भो	हि	महात्मनाम् ॥ १३७ ॥</l>
</lg></b>
<pb n="1015"/>
<p>४.<b> असूयानुत्पत्ति</b>र्यथा—</p>
<b><lg>
<l>तस्य सन्धास्थ यदि वा रामो वा यदि वा प्रियः ।</l>
<l>तत् प्रसीदतु माता नः पूर्णकामाऽस्तु मध्यमा ॥ १३८ ॥</l>
</lg></b>
<p>५. <b>ईर्ष्यानुत्पत्ति</b>र्यथा—(मवीच. १.३१)</p>
<b><lg>
<l>साधारण्यान्निरातङ्कः कन्यामन्योऽपि याचते ।</l>
<l>किं पुनर्जगतां जेता प्रपौत्रः परमेष्ठिनः ॥ १३९ ॥</l>
</lg></b>
<p>६. <b>उग्रतानुत्पत्ति</b>र्यथा—(किराता. १४.११)</p>
<b><lg>
<l>यदि प्रमाणीकृतमार्यचेष्टितं किमित्यदोषेण तिरस्कृता वयम् ।</l>
<l>अयातपूर्वा परिवादगोचरं सतां हि वाणी गुणमेव भाषते ॥ १४० ॥</l>
</lg></b>
<p>७. <b>जुगुप्सानुत्पत्ति</b>र्यथा—</p>
<b><lg>
<l>अकार्यं	च	समस्तैस्तैरुपन्यस्तमिदं	तथा ।</l>
<l>परनिन्दां यथा कर्तुं वयमेतेऽद्य शिक्षिताः ॥ १४१ ॥</l>
</lg></b>
<p>८. <b>विस्मयानुत्पत्ति</b>र्यथा—(किराता. ६.२८)</p>
<b><lg>
<l>महते	फलाय	तदवेक्ष्य	शिवं विकसन्निमित्तकुसुमं स पुरः ।</l>
<l>न जगाम विस्मयवशं, वशिनां न हि हन्ति धैर्यमनुभावगुणः ॥ १४२ ॥</l>
</lg></b>
<p>९. <b>चपलतानुत्पत्ति</b>र्यथा—(शाकु. १.२५)</p>
<b><lg>
<l>अनुयास्यन् मुनितनयां सहसा विनयेन वारितप्रसरः ।</l>
<l>स्थानादनुच्‍चलन्नपि	गत्वेव	पुनः	प्रतिनिवृत्तः ॥ १४३ ॥</l>
</lg></b>
<p>१०. <b>आलस्यानुत्पत्ति</b>र्यथा—(रघु. २.६)</p>
<b><lg>
<l>स्थितः स्थितामुच्‍चलितः प्रयातां निषेदुषीमासनबन्धधीरः ।</l>
<l>जलाभिलाषी जलमाददानां छायेव तां भूपतिरन्वगच्छत् ॥ १४४ ॥</l>
</lg></b>
<p>११. <b>भयानुत्पत्ति</b>र्यथा—(रघु. २.४)</p>
<b><lg>
<l>व्रताय	तेनानुचरेण	धेनोर्न्यषेधि	शेषोऽप्यनुयायिवर्गः ।</l>
<l>न चान्यतस्तस्य शरीररक्षा स्ववीर्यगुप्‍ता हि मनोः प्रसूतिः ॥ १४५ ॥</l>
</lg></b>
<p>१२. <b>त्रासानुत्पत्ति</b>र्यथा—</p>
<b><lg>
<l>यस्येन्द्रेणोद्यते वज्रे निद्रालोक्ये वशे स्थिते ।</l>
<l>लेभेऽवकाशं हृदये न सन्त्रासो न विस्मयः ॥ १४६ ॥</l>
</lg></b>
<pb n="1016"/>
<p>१३.<b>कम्पानुत्पत्ति</b>र्यथा—(किराता. १५.४४)</p>
<b><lg>
<l>विलङ्घ्य पत्रिणां पङ्क्तीर्भिन्नः शिवशिलीमुखैः ।</l>
<l>ज्यायो वीर्यमुपाश्रित्य न चकम्पे कपिध्वजः ॥ १४७ ॥</l>
</lg></b>
<p>१४. <b>स्तम्भानुत्पत्ति</b>र्यथा—(रघु. २.४२)</p>
<b><lg>
<l>प्रत्यब्रवीच्‍चैनमिषुप्रयोगे	तत्पूर्वसङ्गे	वितथप्रयत्‍नः ।</l>
<l>जडीकृतस्त्र्यम्बकवीक्षितेन वज्रं मुमुक्षन्निव वज्रपाणिः ॥ १४८ ॥</l>
</lg></b>
<p>१५. <b>शोकानुत्पत्ति</b>र्यथा—(मवीच. ५.७)</p>
<b><lg>
<l>तस्य विद्यातपोवृद्धसंयोगः स्वा च धीरता ।</l>
<l>न्याये	रक्षाधिकारश्च दौर्मनस्यं व्यपोहति ॥ १४९ ॥</l>
</lg></b>
<p>१६. <b>उन्मादानुत्पत्ति</b>र्यथा—</p>
<b><lg>
<l>शब्दं च माहात्म्यविशेषसूचकं वदन्ति चिह्नं महतां मनीषिणः ।</l>
<l>मनो यदेषां सुखदुःखसम्प्लवे प्रयाति नोन्मादविषादवश्‍यताम् ॥ १५० ॥</l>
</lg></b>
<p>१७. <b>विषादानुत्पत्ति</b>र्यथा—</p>
<b><lg>
<l>यदि दहत्यनलोऽत्र किमद्भ‍ुतं? यदि च गौरवमद्रिषु किं ततः? ।</l>
<l>कलिलमम्बु	सदैव	पयोनिधेः	प्रकृतिरेव सतामविषादिता ॥ १५१ ॥</l>
</lg></b>
<p>१८. <b>वैवर्ण्यानुत्पत्ति</b>र्यथा—(शाकु. ६.६)</p>
<b><lg>
<l>प्रत्यादिष्टविशेषमण्डनविधिर्वामप्रकोष्ठे	श्लथं
बिभ्रत्	काञ्चनमेकमेव	वलयं	श्वासोपरक्ताधरः ।</l>
<l>चिन्ताजागरणप्रका/तान्तनयनस्तेजोगुणादात्मनः
संस्कारोल्लिखितो महामणिरिव क्षीणोऽपि नालक्ष्यते ॥ १५२ ॥</l>
</lg></b>
<p>१९. <b>दैन्यानुत्पत्ति</b>र्यथा—(नीति. ८९)</p>
<b><lg>
<l>विपदि	महतां	धैर्यध्वंसं	यदीक्षितुमीहसे
विरम	विरमायासादस्माद्	दुरध्यवसायतः ।</l>
<l>अयि	हतविधे!	कल्पापायव्यपेतनिजक्रमाः
कुलशिखरिणः क्षुद्रा नैते नवा जलराशयः ॥ १५३ ॥</l>
</lg></b>
<p>२०. <b>स्वरभेदानुत्पत्ति</b>र्यथा—(रघु. ३.४३)</p>
<b><lg>
<l>शतैस्तमक्ष्णामनिमेषवृत्तिभिः हरिं विदित्वा हरिभिश्च वाजिभिः ।</l>
<l>अवोचदेनं गगनस्पृशा रघुः स्वरेण धीरेण निवर्तयन्निव ॥ १५४ ॥</l>
</lg></b>
<pb n="1017"/>
<p>२१. <b>आवेगानुत्पत्ति</b>र्यथा—(माघः २.७९)</p>
<b><lg>
<l>आरभन्तेऽल्पमेवाज्ञाः कामं व्यग्रा भवन्ति च ।
महारम्भाः कृतधियस्तिष्ठन्ति च निराकुलाः ॥ १५५ ॥</l>
</lg></b>
<p>२२. <b>मोहानुत्पत्ति</b>र्यथा—</p>
<b><lg>
<l>मुह्यन्ति नापत्सु, वदन्ति सत्यं, पृच्छन्ति वृद्धान्, सुकृतं, स्मरन्ति ।</l>
<l>भवन्त्यमायाकपटाः	किलैते	सन्तः	सतोषा	न	तु	दीर्घरोषाः ॥ १५६ ॥</l>
</lg></b>
<p>२३. <b>जाड्यानुत्पत्ति</b>र्यथा—(रघु. ९.६३)</p>
<b><lg>
<l>व्याघ्रानभीरभिमुखोत्पत्तितान् गुहाभ्यः फुल्लासनाग्रविटपानिव वायुरुग्णान् ।
शिक्षाविशेषलघुहस्ततया निमेषात् तूणीचकार शरपूरितवक्त्ररन्ध्रान् ॥ १५७ ॥</l>
</lg></b>
<p>२४. <b>निर्वेदानुत्पत्ति</b>र्यथा—(रघु. २.२४)</p>
<b><lg>
<l>तामन्तिकन्यस्तबलिप्रदीपामन्वास्य	गोप्‍ता	गृहिणीसहायः ।</l>
<l>क्रमेण सुप्‍तामनु संविवेश सुप्‍तोत्थितां प्रातरुदन्वतिष्ठत् ॥ १५८ ॥</l>
</lg></b>
<p>२५. <b>श्रमानुत्पत्ति</b>र्यथा—</p>
<b><lg>
<l>वंशलक्ष्मीमनुद्ध‍ृत्य समुच्छेदेन विद्विषाम् ।</l>
<l>निर्वाणमपि	मन्येऽहमन्तरायं	जयश्रियः ॥ १५९ ॥</l>
</lg></b>
<b><lg>
<l>तदेतद् धर्मशृङ्गारे धीरोदात्तस्य चेष्टितम् ।</l>
<l>मनोवाक्कायचेष्टाभिः	स्पष्टमेवोपवर्णितम् ॥ १६० ॥</l>
</lg></b>
<b><lg>
<l>पाञ्चाली	भारती	प्राच्या	रीतिवृत्तिप्रवृत्तयः ।</l>
<l>स्वकीया नायिका चास्मिन् धीरोदात्तश्च नायकः ॥ १६१ ॥</l>
</lg></b>
<b><lg>
<l>स एष धर्मद्रुमबालपल्लवो लवोच्चयः सूनृतमुक्ति/सूक्तिसम्पदाम् ।</l>
<l>पदं	दधानः	श्रुतिमार्गगोचरे	चिराय	या	वाऽनभिसंमतं सताम् ॥ १६२ ॥</l>
</lg></b>
<p><b>इति श्रीमहाराजाधिराजश्रीभोजदेवविरचिते शृङ्गारप्रकाशे
धर्मशृङ्गारप्रकाशनो नाम</b></p>
<b><lg>
<l>॥ अष्टादशः प्रकाशः ॥ १८ ॥</l>
</lg></b>
<lg>
<l>छिन्नच्छिन्नतनुः प्रकाश उपदीचर्कर्त्त्ययं धीमतां वर्येभ्यो ननु धर्मतत्त्वमिह यत् सारः श्रुतीनां तु	सः ।</l>
<l>अस्मिन् दत्तदृशो भवन्तु कुशलाः स्वं चारितीसौभगं चित्रं वीक्षितुमात्मनैव विशदैश्‍चक्षुर्भिरुच्‍चैस्तराम् ॥</l>
</lg>
<pb n="1018"/>
<p>अथ</p>
<p><b>शृङ्गारप्रकाशे एकोनविंशः प्रकाशः</b></p>
<p>अर्थशृङ्गारप्रकाशः</p>
<p>(<b>अर्थः</b>)</p>
<p><b>अर्थो नाम आत्मनः सुखसाधनानां कलत्रमित्रादीनामर्जनम् ।</b></p>
<p>स त्रेधा <b>नवः, भूतपूर्वः, पित्र्यश्च</b> । तत्र—</p>
<p>(१) स्ववीर्यार्जितो <b>नवः;</b></p>
<p>(२) प्रनष्टानीतो <b>भूतपूर्वः;</b></p>
<p>(३) कुलक्रमागतः <b>पित्र्यः ।</b></p>
<p>(<b>१. नवः —१०</b>)</p>
<p>तत्राद्यो दशधा— 'विद्या, भूमिः, पशवः, धान्यं, हिरण्यं, भाण्डम्, उपस्करः,
कलत्रं, पुत्रः, मित्रमि'ति ।</p>
<p>शेषौ तु कलत्रपुत्रवर्जमष्टधा । तत्र—</p>
<p><b>विद्या</b>— 'आन्वीक्षिक्यादयः । <b>भूमिः</b> — कृष्या चाकृष्या च । <b>पशवो</b>—
हस्त्यश्‍वगोमहिषादयः । <b>धान्यं</b> 'शमीधान्यं, शूकधान्यं' च । <b>हिरण्यं</b> — सुवर्णरजतादि ।
<b>भाण्डं</b> — रत्‍नाजिनवस्त्र—कस्तूरिकादि । <b>उपस्करो</b> — गृहोपवनशयनासनादिः । <b>कलत्रं</b>—
रत्यर्थमपत्यार्थं च......। <b>पुत्राः</b> औरसादयः । <b>मित्रं</b> सहजादिः । तेषु—</p>
<p>१. <b>विद्या</b> यथा—(सूमु. ६)</p>
<b><lg>
<l>दत्तं समस्तमपि तिष्ठति यत् तथैव ज्ञातिर्न यद‍् विभजते, ह्रियते न चोरैः ।</l>
<l>जन्मान्तरेऽपि यदुपैति, यदत्र पूज्यं विद्याधनं यदि तदस्ति, धनैः किमन्यैः? ॥ १ ॥</l>
</lg></b>
<p>२. <b>भूमि</b>र्यथा—</p>
<b><lg>
<l>माषैर्मांसलितां	तिलैस्तिलकितामुद्ध‍ूसरां	धूसरैः
वल्लैर्वल्लिमतीममीलदवटां	वाटैर्वृतां	व्रीहिभिः ।</l>
<l>कार्पासोद‍्धुषितामुदारकवनोदारां	कुलुत्थाकुला—
मस्तोपद्रवकोद्रवामिह	महीं	दृष्ट्‍वा	जनो	नन्दति ॥ २ ॥</l>
</lg></b>
<pb n="1019"/>
<p>३. <b>पशुप्रशंसा</b> यथा—</p>
<b><lg>
<l>भयेषु दुर्गाणि, जलेषु सेतवो, गृहाणि मार्गेषु, रणेषु राक्षसाः ।</l>
<l>मनःप्रसादेषु विनोदहेतवो गजा इवान्यत् किमिहास्ति वाहनम्? ॥ ३ ॥</l>
</lg></b>
<p>यथा वा—</p>
<b><lg>
<l>वस्तुं (वप्‍तुं?) प्रोत्सहमानपामरकरक्षिप्‍तेक्षुकाण्डैः सह
द्वेधाकृत्य नितम्ब! (पावनव)नक्षेत्रं विशन्त्यां हलौ ।</l>
<l>हेलोदस्तहलीषमीषदलसं	रोमन्थमभ्यस्यतो
धन्या धूर्धुरपुङ्गवस्य	वहतः	पश्‍यन्ति	लीलायितम् ॥ ४ ॥</l>
</lg></b>
<p>४. <b>धान्यप्रशंसा</b> यथा—</p>
<b><lg>
<l>दुर्लभा यस्य निष्पत्तिर्व्ययो यस्य दिनेदिने ।</l>
<l>धर्मकामार्थमूलस्य	धान्यस्य	कुशलं	गृहे ॥ ५ ॥</l>
</lg></b>
<p>५. <b>हिरण्यप्रशंसा</b> यथा—</p>
<b><lg>
<l>बुभुक्षितैर्व्याकरणं न भुज्यते पिपासितैः काव्यरसो न पीयते ।</l>
<l>न विद्यया केनचिदुद्‍धृतं कुलं हिरण्यमेवार्जय निष्फलाः कलाः ॥ ६ ॥</l>
</lg></b>
<p>६. <b>भाण्डप्रशंसा</b> यथा—(माघ. ३.७६)</p>
<b><lg>
<l>विक्रीय दिश्‍यानि धनान्युरूणि द्वैप्यानसावुत्तमलाभभाजः ।</l>
<l>तरीषु तत्रत्यमफल्गु भाण्डं सांयात्रिकानावपतोऽभ्यनन्दन् ॥ ७ ॥</l>
</lg></b>
<p>७. <b>उपस्करणप्रशंसा</b> यथा—</p>
<b><lg>
<l>गृहेण	शयनीयेन	भोजनेन	जनेन	च ।</l>
<l>चतुर्भिरेव जानीयान्नरो जीवति वा न वा ॥ ८ ॥</l>
</lg></b>
<p>८. <b>कलत्रप्रशंसा</b> यथा—(सूमु. १)</p>
<b><lg>
<l>प्रोषितायां व्रजन्त्यस्तं प्रजा धर्मो यशः सुखम् ।</l>
<l>निवर्तन्ते	निवृत्तायामहो	बन्धुः	कुलाङ्गना ॥ ९ ॥</l>
</lg></b>
<p>९. <b>पुत्रप्रशंसा</b> यथा—</p>
<b><lg>
<l>न वाससां न रामाणां नवा स्पर्शस्तथा सुखम् ।</l>
<l>शिशोरालिङ्ग्यमानस्य	स्पर्शः	सूनोर्यथासुखम् ॥ १० ॥</l>
</lg></b>
<p>१०. <b>मित्रप्रशंसा</b> यथा—(किराता. १३.५२)</p>
<b><lg>
<l>लभ्यमेकसुकृतेन	दुर्लभा	रक्षितारमसुरक्षभूतयः ।</l>
<l>स्वन्तमन्तविरसा	जडीयतां	मित्रलाभमनु	लाभसंपदः ॥ ११ ॥</l>
</lg></b>
<pb n="1020"/>
<p>त(स्यार्थ)स्यार्जनमलब्धलाभः; यथा— लब्धपरिरक्षणं, रक्षितविवर्धनं,
रक्षितोपयोगश्च । तत्रोपयोग्यो दशधा— देश—काल—शक्ति—साधन—कार्यानर्थप्रतिघात—
वैरनिवृत्ति—वृत्ति—मान—ख्याति—निमित्तः । तत्र—</p>
<p><b>देशनिमित्तः</b> ऐहिक आमुष्मिकश्च ।</p>
<p><b>कालनिमित्तः</b> (तदा—)त्वार्थ आयत्यर्थश्च ।</p>
<p><b>शक्तिनिमित्तः</b> शक्तित्रयोपचयार्थः ।</p>
<p><b>साधननिमित्तः</b> सेनासन्नाहयन्त्रायुधनिचयभेषजार्थः ।</p>
<p><b>कार्यनिमित्त</b>स्त्रिवर्गार्थः ।</p>
<p><b>अनर्थप्रतिघातनिमित्तो</b> दुर्गाद्यर्थः ।</p>
<p><b>वैरनिवृत्तिनिमित्तः</b> शत्रूच्छेदार्थः ।</p>
<p><b>वृत्तिनिमित्तः</b> पशुपाल्यकृषिवाणिज्यार्थः ।</p>
<p><b>माननिमित्तः</b> पूजार्थः ।</p>
<p><b>ख्यातिनिमित्तः</b> कीर्त्त्यर्थ इति ॥</p>
<p>अत्रार्जने	तु	प्रवर्तमानस्य	विनयादय <b>उपायस्कन्धाः</b> — 'विनयस्कन्धः,
वार्तास्कन्धः, व्यवहारस्कन्धः, रक्षास्कन्धः, मन्त्रस्कन्धः, उपायस्कन्धः, विक्रमस्कन्धः,
युद्धस्कन्धः, उपनिषत्क्सन्धः, प्रशमस्कन्ध' इति । तेषु—</p>
<p>१. शुश्रूषाश्रवणादिभिर्यथावद् विद्योपविद्याग्रहणं तदभ्यासश्च, दुर्गसेतुवणिक्पथ—
शून्यनिवेशगृहनिर्माणव्ययहस्तिवनवाणिज्यपाशुपाल्यकृष्यादिभिः <b>विनयस्कन्धः</b> ।</p>
<p>२. स्वप्रवृत्तिचिन्तनं <b>वार्तास्कन्धः ।</b></p>
<p>३. व्यवहारस्थापनाविवादपदनिबन्धनादिभिर्लोकानां मात्स्यन्यायनिवारणं <b>व्यवहारस्कन्धः ।</b></p>
<p>४. बाह्येभ्य आन्तरेभ्यश्च कण्टकेभ्यः प्रजाप्रकृत्यात्मरक्षणं <b>रक्षास्कन्धः</b> ।</p>
<p>५. रहसि	षाड्गुण्यचिन्ता	<b>मन्त्रस्कन्धः</b> ।	अनुपलब्धस्य	ज्ञानम्,	उपलब्धस्य
निश्चयबलाधा(न)मर्थद्वैधस्य	संशयच्छेदनमेकदेशदृष्टस्याशेषोपलब्धिर्विपर्यय—
चिकित्सा	चेति	<b>मन्त्रकर्माणि</b> ।	कर्मणामारम्भोपायः,	पुरुषद्रव्यसंपत्,
देशकालप्रविभागः, विनिपातप्रतीकारः, कार्यसिद्धिश्चेति तत्राङ्गानि ।</p>
<p>६. उद्ध‍ृतमन्त्रस्य सामभेदप्रदानदण्डप्रयोग <b>उपायस्कन्धः ।</b></p>
<p>७. चतुर्थोपायसाध्ये तु अव्यसनारिसंपद्योगात् परस्य तदभिमुखप्रयाणं <b>विक्रमस्कन्धः</b>.
........(<emph>युद्धस्कन्धांशस्त्रुटितः</emph>) ।</p>
<pb n="1021"/>
<p>९. युद्धासिद्धौ दुर्बलस्य बलवतो वा जिगीषोरौषधमणिमन्त्रादिप्रयोग <b>उपनिष्स्कन्धः ।</b></p>
<p>१०. परस्मादवाप्‍तानामदातु.......मिकाणामात्मसात्कृत्य भयादिप्रशमनं <b>प्रशमनस्कन्धः ।</b>
सोऽयं विद्यादिरर्जितो रक्षितो, वर्धित उपयुक्तश्चार्थः। यथोच्यते—</p>
<b><lg><l>यदनर्थावहं/यनं द्रव्यं त्रिवर्गावाप्‍तिसाधकम् ।</l>
<l>(दीनानाथपरित्राण)क्षमं		सोऽर्थोऽपदिश्‍यते ॥ १२ ॥</l></lg></b>
<p><b>(अर्थशृश्रृङ्गारः)</b></p>
<p>उपायतः प्रवृत्तौ तदवाप्त्यभिमानोऽर्थश्रृङ्गारः; यथा—(मवीच. १.३०)</p>
<b><lg><l>कन्यारत्नमयोनिजन्म भवतामास्ते; वयं चार्थिनो
रत्नं यत् क्वचिदस्ति तत् परिणमत्यस्मासु शक्रादपि ।</l>
<l>कन्यायाश्च परार्थतैव हि मता; तस्याः प्रदानादहं
बन्धुर्वो भविता; पुलस्त्यपुलहप्रष्ठाश्च संबन्धिनः ॥ १३ ॥</l></lg></b>
<p><b>आरभटी वृत्तिः,</b> अनु(उ)ढ्रमागधी प्रवृत्तिः, गौडीया रीतिः, सर्वा नायिकाः,
धीरोद्धतो नायक इति। तत्र—</p>
<p><b>आरभटी</b>	<b>वृत्ति</b>रर्थार्जनानुरूपाङ्गत्वात्।	 तथाहि	 <b>आविद्धगतिरारभटी;</b>
यतः— (नाशा. २०.६५)</p>
<b><lg><l>पुस्तावपातप्लुतलङ्घितानि	 छेद्यानि	 मायाकृतमिन्द्रजालम् ।</l>
<l>चित्राणि युद्धानि च यत्र वृत्तिं/नित्यं तां तादृशीमारभटीं वदन्ति ॥ १४ ॥</l></lg></b>
<lg><l>संक्षिप्‍तकः, अवपातः, वस्तूत्थापनं, संफेट इति तदङ्गानि ।</l>
<l><b>आविद्धगतिरारभटी</b>त्यनेनार्थश्रृङ्गारे धीरोद्धतव्यापारं नियमयति ।</l></lg>
<p><b>पुस्तावपाताभ्यां</b>	 स्वसैन्यदुर्गादिरक्षामुपलक्षयति।	विचित्राणां	 हि
शिलामृद्विदलदारुचर्म—(श)ण?)		सूत्रायोमयसन्नहता/स्त्रंशस्त्रादीनां	<b>पुस्तसंज्ञा१,</b>
परिखाकूपवृधावितिकादीनां <b>चाऽवपातसंज्ञेति ।</b></p>
<p><b>प्लुतलङ्घिताभ्यां</b> परदुर्गोपरोधेषु तदभियोगचेष्टामाचष्टे। <b>प्लुतैर्हि</b> प्राकारादयो
विलङ्घयन्ते। <b>लङ्घनैश्च</b> प्राकारादय इति ।</p>
<p><b>छेद्यानि</b>। 'कूटयुद्धचतुर्विंशतिश्चित्रयुद्धानि' इति ब्रुवते ।</p>
<!-- NOTES pg=1021!-->
१. नाट्यशास्त्रे २१ अध्याये पुस्तविधानं सविस्तरं दर्शितम् द्र. २१.५–२११ पर्यन्तम्।
<pb n="1022"/>
<p><b>मायाकृतमिन्द्रजालमिति</b>। (अनेन?) एभ्यः स्वसैन्यप्रोत्साहनपरबलस्तम्भनादिभिः
कार्यसिद्धयेऽवस्कन्दकालन् सूचयति। . . . . . . . . . . </p>
<p><b>संक्षिप्‍तकेन</b> मायादिभिः परात्र(स्त्र?)संधानादनायाससिद्ध(द्धिं) कार्यशरीरस्य ब्रूते ।
अवपातेनाकस्मिकेषु भयाद्युपनिपातेषु तदपसर्पणोपसर्पणाप्रकारं प्रकटयति ।</p>
<p><b>वस्तूत्थापनेन</b> स्वास्थ्यास्वास्थ्ययोर्विरुद्धकार्योपनिपाते मन्त्रचिन्तामाद्रियते ।</p>
<p><b>संफेटेन</b> बुद्ध(युद्ध?)—कालेऽवश्योच्छेद्यारिनिग्रहं प्रतिपादयति, तल्लक्षणानां
तथाविधार्थयोगात्। तथाहि—</p>
<p>१. मायेन्द्रजालशिल्पनेपथ्यादिभिः कार्यवस्तुसंक्षेपः <b>संक्षिप्‍तकः</b>।</p>
<p>२. भयादिभिः विद्रवादिकर्मसु प्रवेशनिर्गमो<b>ऽवपातः</b>।</p>
<p>३. अविद्रवः सविद्रवो वा सर्वरसभावसमासो <b>वस्तूत्थापनम्</b>।</p>
<p>४. नानास्त्रयुद्धनिद्धादिभिः ससंरम्भसंप्रहारः <b>संफेट</b> इति।</p>
<p><b>उढ्रमागधी	प्रवृत्तिः</b>।		धीरोद्धतचेष्टानुरूपविलेपनमाल्यभूषणोल्बणविशेष—
वेषत्वादर्थश्रृङ्गारः। यथा—</p>
<b><lg><l>आर्द्राः स्त्रजो मलयजोदकमच्छमेकं वासश्च वासवरिपुर्ममृषेऽलसाङ्गः ।</l>
<l>सञ्चिक्लिशे कलितरुद्रनिकेतनाद्रिभरिण तत्क्षणमसौ मणिभूषणानाम् ॥ १५ ॥</l></lg></b>
<p><b>गौडीया रीतिः</b>, दीर्घविद्धोद्धतस्वरूपवाक्यत्वात्। यतो यदतिदीर्घसमासम्,
अनतिस्फुटारक्षरबन्धं, नात्युपचारवृत्तिमत्, पादानुप्रासयोगि, योगवृत्तिपरम्परागर्भवचः, सा
गौडीया। सा च प्रायोऽर्थशास्त्रेषु धीरोद्धतचेष्टासु चावलोक्या, इत्यर्थश्रृङा्गराङ्गम् ।</p>
<p><b>सर्वा	नायिकाः;</b> अर्थश्रृङ्गाराधिकारिणो धीरोद्धतनायकस्यानवस्थितचित्तत्वात्
धर्मार्थबाधेन कामसेवाभ्युपगमात्। क्रियामिथ्यायोगाच्च <b>नैका नायिकेत्यतः</b> सर्वा
अर्थश्रृङ्गाराङ्गम् ।</p>
<p><b>धीरोद्धतश्च	नायक</b> इति।	यत्र	हि त्रयोऽधिकारिणः	(धीरोदात्तो),
धीरोद्धतो धीरललितश्च, तत्र यथोक्तानां विद्याद्यर्थानामधर्मकामबाधया यथा वा अर्जुनो
धीरोदात्तः प्रवर्तत इत्यनुपदेश्‍यः धीरप्रशान्तोऽपि तुल्यत्वादनुपदेश्यः। धीरललितस्तु
धर्मार्थावभिभूय काम एव प्रवर्तते। सोऽप्यनुपदेश्‍यः। धीरोद्धतस्तु धर्मकामावनपेक्षमाणः
सर्वदाऽर्थमेवानुरुध्यत इत्यर्थश्रृङ्गारे तदधिकारित्वेनास्य व्यपदेशः। प्रागुक्तविद्याद्यार्जने
तदुपायपूर्विकायां प्रवृत्तौ तस्यैव तदनतिक्रमाभिमानात् सगुणप्रकृतिप्रवृत्तिपरिग्रह—
भेदाच्चतुश्चत्वारिंशत्प्रकारः ।</p>
<pb n="1023"/>
<p>तत्र	गुणभोग/भेदजात्यादिगुणसंपदपादाऽर्धहान्या	<b>मध्यमः,		कनिष्ठश्च</b>।
<b>प्रकृतित</b>स्तामसः, <b>प्रवृत्तितः</b> अनुकूलो, दक्षिणश्शठो धृष्टश्च; <b>परिग्रहाद</b>साधारणः
साधारणश्च। तदेतत्प्रवृत्तिर्वृत्तिरित्यादिकमेतल्लक्षणोदाहरणैः पूर्वमेव निर्णीतम्।१ इदानीं
नायकव्यपदेशहेतुर्धैर्यं विचार्यते ।</p>
<p><b>(उद्धत—धैर्यम्)</b></p>
<p>तत्र <b>धीरोद्धतस्य धैर्यमुद्धतं</b> भवति। यत्प्रभावादभ्युदयादिभि<b>रुत्सेकः</b>,
शोकादिभि<b>र्वैक्लव्यं</b>, व्यसनादिभि<b>र्दीनत्वं</b>, रागादिभि<b>र्धर्मबाधा</b>, चरिते<b>ष्वसदृशस्पर्धा</b>,
नीचार्थेष्व<b>प्यजुगुप्सा</b>, अशक्तावेव <b>क्षान्तिः</b>, स्खलितेषु <b>नानुशयः</b>, सदाचारे<b>ष्वनादरः</b>,
परगुणेषु <b>मात्सर्यं</b>, परव्यसनेषु <b>प्रहर्षः</b>, परापवादेषु <b>प्रीतिः</b>, अस्थानेषु <b>क्रोधः</b>,
प्रारब्धेष्व<b>निर्वाहः</b> कर्मातिशये <b>विस्मयः</b>, स्वजात्यादिभि<b>श्चाभिमान</b> इति। तत्र—</p>
<p>१. <b>अभ्युदयादिभिरुत्सेको</b> यथा—(रघु. ७.६७)</p>
<b><lg><l>इतः परानर्भकहार्यशस्त्रान् वैदर्भि! पश्‍यानुमता मयाऽसि ।</l>
<l>एवंविधेनाहवचेष्टितेन त्वं प्रार्थ्यसे हस्तगता ममैभिः ॥ १६ ॥</l></lg></b>
<p>यथा वा—(बारा. ८.७४)</p>
<b><lg><l>किं शच्यां परतो रतिर्धनपतेर्दूरे भवन्तु स्त्रिय—
श्चन्द्रान्तःपुरमेतदस्तु परतः को वैरिणीषूत्सवः ।</l>
<l>साकं शक्रजितः कलत्रनिवहैः सर्धं च दारैर्मम
प्रीत्युल्लासितपाणिपल्लयुगं	मन्दोदरी	नृत्यति ॥ १७ ॥</l></lg></b>
<p>२. <b>शोकादिभिर्वैक्लव्यं</b> यथा—(मवीच. ४.५५)</p>
<b><lg><l>प्राणाः	प्रयान्ति	परितस्तमसा	वृतोऽस्मि
मर्मच्छिदो	मम	रुजः	प्रसरन्त्यपूर्वाः ।</l>
<l>अक्ष्णोर्मुखेन्दुमुपधेहि	गिरं	च	देहि
हा वत्स! मय्यकरुणो सहसैव मा भूः ॥ १८ ॥</l></lg></b>
<p>यथा वा—(मामा. ९.२०)</p>
<b><lg><l>मातर्मातर्दलचति हृदयं ध्वंसते देहबन्धः
शून्यं मन्ये जगदविरतज्वालमन्तर्ज्वलामि ।</l>
<l>सीदन्नन्धे तमसि विधुरो मज्जतीवान्तरात्मा
विष्वङ्‍्मोहः स्थगयति कथं मन्दभाग्यः करोमि ॥ १९ ॥</l></lg></b>
<!-- NOTES pg=1023!-->
१. पञ्चदशे प्रकाशे पृ. ८६१–८७८ ।
<pb n="1024"/>
<p>३. <b>व्यसनादिभिर्दैन्यं</b> यथा—(मवीच. ५.३०)</p>
<b><lg><l>विश्लिष्टभागधेयानां	द्वयी	नः	परमा	गतिः ।</l>
<l>धर्मः प्रकृष्यमाणो वा गोप्‍ता धर्मस्य वा भवान् ॥ २० ॥</l></lg></b>
<p>यथा वा—(मवीच. ४.२२)</p>
<b><lg><l>पुण्या ब्राह्मणजातिरन्वयगुणः शास्त्रं/श्लाघ्यं चरित्रं च मे
येनैकेन	हृतान्यमूनि	हरता	चैतन्यमात्रां	मयि ।</l>
<l>एकः सन्नपि भूरिदोषगहनः सोऽयं त्वया प्रेयसा
वत्स! ब्राह्मणवत्सलेन शमितः क्षेमाय दर्पामयः ॥ २१ ॥</l></lg></b>
<p>४. <b>रागादिभिर्धर्मबाधा</b> यथा—(रघु. ९.७४)</p>
<b><lg><l>नृपतेः प्रतिषिद्धमेव तत् कृतवान् पङ्क्तिरथो विलङ्घय यत् ।</l>
<l>अपथे पदमर्पयन्ति हि श्रुतवन्तोऽपि रजोनिमीलिताः ॥ २२ ॥</l></lg></b>
<p>यथा वा—(वेसं. ३.११)</p>
<b><lg><l>अश्वत्थामा हत इति पृथासूनुना स्पष्टमुक्त्वा
स्वैरं शेषे गज इति किल व्याहृतं सत्यवाचा ।</l>
<l>तच्छुरुत्वाऽसौ दयिततनयः प्रत्ययात् तस्य राज्ञः
शस्त्राण्याजौ नयनसलिलं चेति तुल्यं मुमोच ॥ २३ ॥</l></lg></b>
<p>५. चरितेषु <b>तेष्वसदृशस्पर्धा</b> यथा—(हनुमन्ना. १२.२)</p>
<b><lg><l>क्षुद्राः! सन्त्रासमेनं विजहितहरयो भिन्नशक्रेभकुम्भा
युष्माद्गात्रेषु लज्जां दधति परममी सायकाः संपतन्तः ।</l>
<l>सौमित्रे! तिष्ठ पात्रं त्वमसि न हि रुषां, नन्वहं मेघनादः
किञ्चित्संरम्भलीलानियमितजलधिं	राममन्वेषयामि ॥ २४ ॥</l></lg></b>
<p>यथा वा—</p>
<b><lg><l>तदुन्नतं शार्ङ्गधरस्य रुक्मिणीस्तनाभिघातप्रविलुप्‍तचन्दनम् ।</l>
<l>उपैतु तावद् युधि गृध्रकामिनीनिरत्ययाश्लेषविधेयतामुरः ॥ २५ ॥</l></lg></b>
<p>६. <b>नीचार्थेष्वप्यजुगुप्सा</b> यथा—(उरा. २.४)</p>
<b><lg><l>पत्नीं क्षत्रियपुङ्गवस्य शमिनः स्वीकर्तुमिच्छन् गुणै—
राकृष्टो दशकन्धरः स्वसृधिया धीस्तावदेषा मम ।</l>
<l>सत्यं नाम तदस्तु तत्र बलवद् विद्वेषिणः किं क्षमं
मायासाध्यमिदं विहाय सहजं वीरक्रमं विक्रमम् ॥ २६ ॥</l></lg></b>
<pb n="1025"/>
<p>यथा वा—(भट्टि. १४.१)</p>
<b><lg><l>ततो दशास्यः स्मरविह्वलात्मा चारप्रकाशीकृतशत्रुशक्तिः ।</l>
<l>विमोह्य मायामयराममूर्ध्ना सीतामनीकं प्रजिघाय योद्धुम् ॥ २७ ॥</l></lg></b>
<p>७. <b>अशक्तावेव क्षान्तिर्यथा</b>—(मवीच. ३.२७)</p>
<b><lg><l>भृगोर्वंशे जातस्तपसि च किलायं स्थित इति
द्विषत्यप्यस्माभिश्चिरमिह	तितिक्षैव	हि	कृता ।</l>
<l>यदा	भूयोभूयस्तृणवदवधूनोत्यनिभृत—
स्तदा विप्रेऽप्यस्मिन् नमतु धनुरन्याऽस्ति न गतिः ॥ २८ ॥</l></lg></b>
<p>यथा वा—(मवीच. ३.२०)</p>
<b><lg><l>राजानो मुनयश्चैते महिम्नैव महाक्षमाः ।</l>
<l>क्षमन्तां नाम, न त्वेव शतानन्दः क्षमिष्यते ॥ २९ ॥</l></lg></b>
<p>८. <b>स्खलितेषु नानुशयो</b> यथा—</p>
<b><lg><l>क्रीडतां	मृगवनेषु	धन्विनां	रूपकोटिकदनेऽप्यकम्पिनाम् ।</l>
<l>(का प्रिया भवति का च विप्रिया सुन्दरीषु बत कामकामिनाम् ॥ ३० ॥१)</l></lg></b>
<p>यथा वा—(वेसं. २.२)</p>
<b><lg><l>आशस्त्रग्रहणादकुण्ठपरशोस्तस्यापि	जेता	मुने—
स्तापायास्य न पाण्डुसूनुभिरयं भीष्मः शरैः शायितः ।</l>
<l>प्रौढानेकधनुर्धरादिविजयश्रान्तस्य	चैकाकिनो
बालस्यायमरातिलूनधनुषः	प्रीतोऽभिमन्योर्वधात् ॥ ३१ ॥</l></lg></b>
<p>९. <b>सदाचारेष्वनादरो</b> यथा—(किराता. ३.१४)</p>
<b><lg><l>जहातु नैनं कथमर्थसिद्धिः संशय्य कर्णादिषु तिष्ठते यः ।</l>
<l>असाधुयोगा हि जयान्तरायाः प्रमाथिनीनां विपदां पदानि ॥ ३२ ॥</l></lg></b>
<p>यथा वा—</p>
<b><lg><l>न सूरयो न स्थविरा न धीराः, पुरः स्थिताः प्राश्निकतां प्रयान्ति ।</l>
<l>स२ तिष्ठते संसदि संशयानः पृष्ठोपविष्टासु विलासिनीषु ॥ ३३ ॥</l></lg></b>
<!-- NOTES pg=1025!-->
१. उत्तरार्धन्त्वस्माभिर्निर्मितम्।
२. सन्तिष्ठत इति यावत्।
<pb n="1026"/>
<p>१०. <b>परगुणेषु मात्सर्यं</b> यथा—(उराच. ५.३२)</p>
<b><lg><l>सिद्धं ह्येतद् वाचि वीर्यं द्विजानां
बाह्वोर्वीर्यं	यत्तु	तत्	क्षत्रियाणाम् ।</l>
<l>शस्त्रग्राही	ब्राह्मणो	जामदग्न्य—
स्तस्मिन् दान्ते का स्तुतिस्तस्य राज्ञः ॥ ३४ ॥</l></lg></b>
<p>यथा वा—(उराच. ५.३४)</p>
<b><lg><l>वन्या/वन्द्यास्ते ह्यविचारणीयचरितास्तिष्ठन्तु हुं वर्तते
सुन्दीस्त्रीदमनेऽप्यकुण्ठयशसो लोके महान्तो हि ये ।</l>
<l>यानि त्रीणि/ण्यकुतोमुखान्यपि पदान्यासन् खरायोधने
यद्वा	कौशलमिन्द्रसूनुदमने तत्राप्यभिज्ञो	जनः ॥ ३५ ॥</l></lg></b>
<p>११. <b>परव्यसनेषु प्रहर्षो</b> यथा—</p>
<b><lg><l>उपतास्तु शत्रूणां स्वयमन्येन वा कृतः ।</l>
<l>रतिं	करोति	महतीमपकारोऽपकारिणाम् ॥ ३६ ॥</l></lg></b>
<p>यथा वा—(वेसं. ५. २८)</p>
<b><lg><l>चूर्णिताशेषकौरव्यः क्षीबो दुश्शासनासृजा ।</l>
<l>भङ्क्ता सुयोधनस्योर्वोर्भीमोऽयं शिरसाऽञ्चति ॥ ३७ ॥</l></lg></b>
<p>१२. <b>परापवादेषु प्रीति</b>र्यथा—(मवीच. ३.१९)</p>
<b><lg><l>मातुरेव शिरश्छेदो गर्भाणां चावकर्तनम् ।</l>
<l>राज्ञां च सवनस्थानां ब्रह्महत्यासमो वधः ॥ ३८ ॥</l></lg></b>
<p>यथा वा—(मवीच. ३.४४)</p>
<b><lg><l>त्वं ब्रह्मवर्चसधनो यदि वर्तमाने यद्वा स्वजातिसमयेन धनुर्धरस्य ।</l>
<l>उग्रेण भोस्तव तपस्तपसा दहामि पक्वान्तरस्य सदृशः परशुः करोति ॥ ३९ ॥</l></lg></b>
<p>१३. <b>अस्थानेषु क्रोधो</b> यथा—(वेसं. ३.४४)</p>
<b><lg><l>यो यः शस्त्रं बिभर्ति स्वभुजगुरुमदः पाण्डवीनां चमूनां
यो यः पाञ्चालगोत्रे शिशुरधिकवया गर्भशय्यां गतो वा ।</l>
<l>यो यस्तत्कर्मसाक्षी चरति मयि रणे, यश्च यश्च प्रतीपः
क्रोधान्धस्तस्य तस्य स्वयमपि जगतामन्तकस्यान्तकोऽहम् ॥ ४० ॥</l></lg></b>
<pb n="1027"/>
<p>यथा वा—(वेसं. १.१८)</p>
<b><lg><l>लाक्षागृहानलविषान्नसभाप्रवेशैः
प्राणेषु वित्तनिचयेषु च नः प्रहृत्य ।</l>
<l>आकृष्टपाण्डववधूपरिधानकेशाः
स्वस्था भवन्तु मयि जीवति धार्तराष्ट्राः ॥ ४१ ॥</l></lg></b>
<p>१४. <b>प्रारब्धेष्वनिर्वाहो</b> यथा—(बारा. ३.३०)</p>
<b><lg><l>दोर्दण्डचरितोच्चण्डो	हरचिन्ताचमत्कृतः ।</l>
<l>कार्मुकारोपणायैष समुत्थाय पुनः स्थितः ॥ ४२ ॥</l></lg></b>
<p>यथा वा—(बारा. ३.३३)</p>
<b><lg><l>रभसादयमादाय	कोदण्डं	मदनद्विषः ।</l>
<l>व्रीडामयोऽपि योऽस्त्रं वो वन्दिता पुनरुज्झति ॥ ४३ ॥</l></lg></b>
<p>१५. <b>कर्मातिशयैर्विस्मयो</b> यथा—(सेब. २.४३)</p>
<b><lg><l>पेच्छंताण समुद्दं चडुलो वि अउव्वविम्हअरसत्थिमिओ ।</l>
<l>हणुमंतंमि णिवडिओ सगोरवं वाणराणँ लोअणणिवहो ॥ ४४ ॥</l></lg></b>
<lg><l>(प्रेक्षमाणानां समुद्रं चटुलेऽपि अपूर्वविस्मयरसस्तिमितः ।</l>
<l>हनूमति निपतितः सगौरवं वानराणां लोचननिवहः ॥)</l></lg>
<p>यथा वा—(सेब. २.४४)</p>
<b><lg><l>उअहिं	अलंबहि/घणिज्जं	दंठूण
गआगअं	च	मारुअतणअं ।</l>
<l>विम्हअपरअसे संमुद्‌धो/मोहंधनारिएसु वि
मूढो/गूढो भमइ हिअएसु सिं उच्छाहो ॥ ४५ ॥</l></lg></b>
<lg><l>(उदधिमलङ्घनीयं		दृष्टवा
गतागतं	च	मारुततनयम् ।</l>
<l>विस्मयपरवशेषु संमुग्धो/मोहान्धकारितेषु अपि
मूढो/गूढो भ्रमति हृदयेषु तेषामुत्साहः ॥)</l></lg>
<p>१६. <b>स्वजात्यादिभिश्चाभिमान</b> इति। तत्र जात्यादयो गुणाश्चतुर्विंशतिः। चतुर्णामपि
नायकानामुत्तमत्वादिहेतव इत्यभिहितं पुरस्तात्१। तत्र—</p>
<!-- NOTES pg=1027!-->
१. पृ. १००१, १००५ ।
<pb n="1028"/>
<p><b>धीरोद्धतः</b> पादगुणसंपदा अर्धगुणसंपदा च हीनो <b>मध्यमः कनिष्ठश्च</b> स्यात्।
तत्र— <b>मध्यमस्य</b> प्रभावभावदेशकालज्ञानमहारम्भतासौहार्दानि स्युः ।</p>
<p><b>कनिष्ठस्य</b> तु अष्टादशभ्यो यदृच्छयाऽन्येऽपि जात्यादयः षड् न भवन्ति। तेषु—</p>
<p>१. <b>जात्यभिमानो</b> यथा—(किराता. १४.२२)</p>
<b><lg><l>वयं क्व वर्णाश्रमरक्षणोचिताः? क्व जातिहीना मृगजीवितच्छिदः? ।</l>
<l>सहापकृष्टैर्महतामसङ्गतं	 भवन्ति	 गोमायुसखा	 न	 दन्तिनः ॥ ४६ ॥</l></lg></b>
<p>२. <b>अन्वयाभिमानो</b> यथा—(मवीच. ३.११)</p>
<b><lg><l>ब्रह्मैकतानमनसोऽपि वसिष्ठमुख्यास्त्वं ब्रूहि वीरचरितेषु गुरुः पुराणः ।</l>
<l>वंशे विशुद्धिमति येन भृगोर्जनित्वा शस्त्रं गृहीतमथ तस्य यदत्र युक्तम् ॥ ४७ ॥</l></lg></b>
<p>३. <b>अभिजनाभिमानो</b> यथा—(बारा. १.३)</p>
<b><lg><l>अहमेष हरिष्यामि परिणेतुः पुरेऽपि ताम् ।</l>
<l>नारीपरिभवं सोढुं दाक्षिणात्या न शिक्षिताः ॥ ४८ ॥</l></lg></b>
<p>४. <b>निवासाभिमानो</b> यथा—(रघु. ५.६०)</p>
<b><lg><l>एवं	तयोरध्वनि	दैवयोगादासेदुषोः	 सख्यमचिन्त्यहेतु ।</l>
<l>एको ययौ चैत्ररथप्रदेशान् सौराज्यरम्यानपरो विदर्भान् ॥ ४९ ॥</l></lg></b>
<p>५. <b>आस्पदाभिमानो</b> यथा—(बारा. ८.२)</p>
<b><lg><l>त्वत्काङ्ककारविजये तव राम लङ्का सीता च ते पुनरियं भवतोऽस्तु दाराः ।</l>
<l>मत्काङ्ककारविजये तु ममाधिपत्यं तस्यां च ते पुरि कलत्रजने च तत्र ॥ ५० ॥</l></lg></b>
<p>६. <b>पदाभिमानो</b> यथा—(रघु. ४.१)</p>
<b><lg><l>स राज्यं गुरुणां दत्तं प्रतिपद्याधिकं वभौ ।</l>
<l>दिनान्ते	 निहितं	तेजस्सवित्रेव	 हुताशनः ॥ ५१ ॥</l></lg></b>
<p>७. <b>पित्रभिमानो</b> यथा—(विक्र. ४.१९)</p>
<b><lg><l>सूर्याचन्द्रमसौ	यस्य	मातामहपितामहौ ।</l>
<l>स्वयंवृतः पतिर्द्वाभ्यामूर्वश्‍या च भुवा च यः ॥ ५२ ॥</l></lg></b>
<p>८. <b>शास्त्राभिमानो</b> यथा—</p>
<b><lg><l>पच्चक्खा हि परोक्खं कहवि तुग्ग(ज्झ)/तुलग्गघडिआहि आगमसुद्‌धं ।</l>
<l>संचालिअणिक्कप्पं अणुहूआहि वि महं सुअं मिपि तुलाग्रचअ गरुअं ॥ ५३ ॥</l></lg></b>
<pb n="1029"/>
<lg><l>(प्रत्यक्षत‍्‍द्धिं परोक्षं कथं वा तव घटिताद्धि आगमशुद्धम् ।</l>
<l>सञ्चालिता निष्कम्पमनुभूताद्धि अपि मम श्रुतमेव गुरुकम् ॥)</l></lg>
<p>९. <b>वाग्ग्मिताभिमानो</b> यथा—(किराता. १४.३)</p>
<b><lg><l>विविक्तवर्णाऽभरणा सुखश्रुतिः प्रसादयन्ती हृदयान्यपि द्विषाम् ।</l>
<l>प्रवर्तते	नाऽकृतपुण्यकर्मणां	प्रसन्नगम्भीरपदा	सरस्वती ॥ ५४ ॥</l></lg></b>
<p>१०. <b>कलावैदग्ध्याभिमानो</b> यथा—(कुसं. ३.१०)</p>
<b><lg><l>तव प्रसादात् कुसुमायुधोऽपि सहायमेकं मधुमेव लब्ध्वा ।</l>
<l>कुर्यां हरस्यापि पिनाकपाणेर्धैर्यच्युतिं, के मम धन्विनोऽन्ये? ॥ ५५ ॥</l></lg></b>
<p>११. <b>चतुरताभिमानो</b> यथा—(हरिविजये)</p>
<b><lg><l>बहुमण्णसि हरिप्पणअं संदाणेसि तिअसेस पाअअवअणं ।</l>
<l>ओजह मुद्‌धसभावं संभावेसु सुरणाह! जाअवलोअं ॥ ५६ ॥</l></lg></b>
<lg><l>(बहुमन्यसे हरिप्रणयं सन्दानयसि त्रिदशेशपादपरत्नम् ।</l>
<l>अपजहिहि मुग्धस्वभावं सम्भावय सुरनाथ! यादवलोकम् ॥)</l></lg>
<p>१२. <b>रूपसंपदभिमानो</b> यथा—(राच. ११.८७/८८)</p>
<b><lg><l>म्लानाकृती	मलिनचीरधरौ		नरौ 	तौ
नीराजनार्थमिव यस्य कृतौ/मे विहितौ विधात्रा ।</l>
<l>देवद्रुमस्तबकबद्धजयावतंस—
स्त्वां देवरो नमतु मैथिलि! कुम्भकर्णः ॥ ५७ ॥</l></lg></b>
<p>१३. <b>सौभाग्याभिमानो</b> यथा—</p>
<b><lg><l>एकस्मिञ् शयने मया मयसुतामालिङ्ग्य निद्रालसा—
मुन्निदं शयितेन मच्चरणयोः संवाहनव्यापृताम्/ता ।</l>
<l>पादाग्रेण	 तिलोत्तमा	 स्तनतटे	 सस्नेहमापीडिता
हर्षावेगसमर्पितानि	पुलकान्यद्यापि	 नो	मुञ्चति ॥ ५८ ॥</l></lg></b>
<p>१४. <b>त्यागाभिमानो</b> यथा—</p>
<b><lg><l>केत्तिअमेत्त व्व धरा, मह बलिणो तुंत्थ/तुज्झ? पत्थमाणस्स/मग्गमाणस्स ।</l>
<l>अप्पा	ण	केवलं	चिअ	अहं	वि	लहुईकओ	कण्ह! ॥ ५९ ॥</l></lg></b>
<lg><l>{कियन्मात्रेव धरा महाबलिनः(तः) तव प्रार्थयमानस्य (मृग्यमाणस्य) ।</l>
<l>आत्मा	 न	केवलमेव	अहमपि	लघुकीकृतः	कृष्ण! ॥}</l></lg>
<pb n="1030"/>
<p>१५. <b>शौर्याभिमानो</b> यथा—(मामा. ५.३२)</p>
<b><lg><l>धैर्यं निधेहि हृदये हत एष पापः किं वा कदाचिदपि केनचिदन्वभावि ।</l>
<l>सारङ्गसङ्गरविधाविभकुम्भकूटकुट्टाकपाणिकुलिशस्य	 हरेः	प्रमादः ॥ ६० ॥</l></lg></b>
<p>१६. <b>अदीनवाक्यताभिमानो</b> यथा—(वेसं. ५.३)</p>
<b><lg><l>मातः!	किमप्यसदृशं	 विकृतं	वचस्ते
सुक्षत्रिया क्व भवती? क्व च दीनतैषा? ।</l>
<l>निर्वत्सले!		सुतशतस्य	 विपत्तिमेतां
त्वं	नानुचिन्तयसि		रक्षसि	मामयोग्यम् ॥ ६१ ॥</l></lg></b>
<p>१७. <b>शक्त्यभिमानो</b> यथा—(बारा. १.४४)</p>
<b><lg><l>सार्धं हरेण हरवल्लभया च देव्या हेरम्बषणमुखवृषप्रमथावकीर्णम् ।</l>
<l>कैलासमुद्धतवतो दशकन्धरस्य केयं जरद्धनुषि दुर्दम/दुर्मद—दोःपरीक्षा ॥ ६२ ॥</l></lg></b>
<p>१८. <b>दक्षताभिमानो</b> यथा—(बाभा. १.८३)</p>
<b><lg><l>कस्य द्रोणो धनुषि न गुरुः स्वस्ति देवव्रताय
च्छन्नाभ्यासः	 कुरुपतिरयं	 श्रीसमुत्थैर्विलासैः ।</l>
<l>भोः कर्णाद्याः! श्रृणुत तदिमां ब्राह्मणस्यास्य वाणीं
राधायन्त्रं	 रचयत	 पुनर्विद्धमप्यस्त्वविद्धम् ॥ ६३ ॥</l></lg></b>
<p><b>धैर्योद्धत्यहेतवश्चास्याष्टौ विशेषगुणाः</b> — मानः, तेजः, शौण्डीर्यं, विलासः,
विकत्थना, अस्थिरत्वम्, अगम्भीरता, साहसमिति। तत्र—</p>
<p>१. <b>परिभवासहिष्णुत्वं मानः</b>; यथा—(हनुमन्नाटके १४.६)</p>
<b><lg><l>धिग्धिक्छक्रजितं, प्रबोधितवता किं कुम्भकर्णेन वा?
स्वर्गग्रामटिकाविलुण्ठनवृथोच्छूनैः	किमेभिर्भुजैः? ।</l>
<l>न्यक्कारो ह्ययमेव मे यदरयस्तत्राप्यसौ तापसः
सोऽप्यत्रैव निहन्ति राक्षसभटान्; जीवत्यहो रावणः ॥ ६४ ॥</l></lg></b>
<p>यथा वा—</p>
<b><lg><l>व्यसनं तात! सा लक्ष्मीर्वर्जनीयैव सा नृभिः ।</l>
<l>प्राप्यते विषमं कृत्वा या दैन्यध्वजमञ्जलिम् ॥ ६५ ॥</l></lg></b>
<pb n="1031"/>
<p>२. <b>अधिक्षेपादनल्पोद्गारविशेषस्तेजः</b> ; यथा—(किराता. १५.४६)</p>
<b><lg>
<l>विफलीकृतयत्‍नस्य	क्षतबाणस्य	शम्भुना ।</l>
<l>गाण्डीवधनुषः खेभ्यो निश्चचार हुताशनः ॥ ६६ ॥</l>
</lg></b>
<p>यथा वा—(किराता. १५.४७)</p>
<b><lg>
<l>स पिशङ्गजटावलिः किरन्नुरुतेजाः परमेण मन्युना ।</l>
<l>ज्वलितौषधिजातवेदसा हिमशैलेन समं विदिद्युते ॥ ६७ ॥</l>
</lg></b>
<p>३. <b>गर्वप्रकर्षः शौण्डीर्यम्;</b> यथा—(राच. १९.८७–८८)</p>
<b><lg>
<l>चक्रं	वा	मधुहा	कृतान्तगृहिणीदत्ताश्रपञ्चाङ्गुलं
वज्रं	भूधरपक्षशोणितसुरापानोन्मदं	वा	वृषा ।</l>
<l>शूलं वाऽन्धकरक्तबिन्दुनिचितं गृह्‍णातु शूलायुधो
धृष्टद्युम्‍नमहं निहन्मि समरे, कश्चित् परित्रायताम् ॥ ६८ ॥</l>
</lg></b>
<p>यथा वा—(मवीच. ३.२४)</p>
<b><lg>
<l>तपो वा शस्त्रं वा व्यपदिशति यः कश्चिदिह वः
स	दर्पाद्	दुर्नामं	द्विषमसहमानः	स्खलयतु ।</l>
<l>अरामां	निस्सीरध्वजदशरथीकृत्य	वसुधा—
मतृप्‍तस्तत्कुल्यानपि	परशुरामः	शमयति ॥ ६९ ॥</l>
</lg></b>
<p>४. <b>गर्वजनिता दृष्ट्यादिचेष्टा विलासः</b> ; यथा—(उराच. ६.१९)</p>
<b><lg>
<l>दृष्टिस्तृणीकृतजगत्त्रयसत्त्वसारा धीरोद्धता नमयतीव गतिर्धरित्रीम् ।</l>
<l>कौमारकेऽपि गिरिवद् गुरुतां दधानो वीरो रसः किमयमेत्युत दर्प एव ॥ ७० ॥</l>
</lg></b>
<p>यथा वा—(महानाटके १२.२)</p>
<b><lg>
<l>क्षुद्राः! सन्त्रासमेनं विजहित हरयो भिन्नशक्रेभकुम्भा
युष्मद्देहेषु लज्जां दधति परममी सायकाः संपतन्तः ।</l>
<l>सौमित्रे! तिष्ठ, पात्रं त्वमसि नहि रुषां, नन्वहं मेघनादः
किञ्चित्संरम्भलीलानियमितजलधिं	राममन्वेषयामि ॥ ७१ ॥</l>
</lg></b>
<p>५. <b>स्वगुणश्लाघा विकत्थना</b> ; यथा—(वेसं. ३.३३)</p>
<b><lg>
<l>देशः सोऽयमरातिशोणितजलैर्यस्मिन् ह्रदाः पूरिताः
क्षत्त्रादेव तथाविधः परिभवस्तातस्य केशग्रहात् ।</l>
<pb n="1032"/>
<l>तान्येवाहितशस्त्रघस्मरगुण्यस्त्राणि	भास्वन्ति	मे
यद् रामेण कृतं तदेव कुरुते द्रौणायनः क्रोधनः ॥ ७२ ॥</l>
</lg></b>
<p>यथा वा—(वेसं. ५.२७)</p>
<b><lg>
<l>सकलरिपुजायाशा	यत्र	बद्धा	सुतैस्ते
तृणमिव	परिभूतो	यस्य	गर्वेण	लोकः ।</l>
<l>रणशिरसि	निहन्ता	तस्य	राधासुतस्य
प्रणमति पितरौ वां मध्यमः पाण्डवोऽयम् ॥ ७३ ॥</l>
</lg></b>
<p>६. <b>प्रारम्भेष्वकालप्रतीक्षाऽस्थिरत्वं</b> ; यथा—(वेसं. ६.१)</p>
<b><lg>
<l>तीर्णे भीष्ममोदधौ, कथमपि द्रोणानले निर्वृते
कर्णाशीविषभोगिनि प्रशमिते, शल्य़े च याते दिवम् ।</l>
<l>भीमेन	प्रियसाहसेन	रभसादल्पावशेषे जये
सर्वे	जीवितसंशयं	वयममी वाचा समारोपिताः ॥ ७४ ॥</l>
</lg></b>
<p>यथा वा—(८३७–३८ पृ.)</p>
<b><lg>
<l>ऊरू निपीड्य गदया यदि नाद्य तस्य पादेन रत्‍नमुकुटं शकलीकरोमि ।</l>
<l>देहं निपीतनिजधूमविजृम्भमाणज्वालाजटालवपुषि ज्वलने जुहोमि ॥ ७५ ॥</l>
</lg></b>
<p>७. <b>रागादिभिराशयप्रकाशनम् अगम्भीरता</b>; यथा—(दअ. २.९)</p>
<b><lg>
<l>एतां पश्‍य पुरः स्थलीमिह किल क्रीडाकिरातो हरः
कोदण्डेन किरीटिना सरभसं चूडान्तरे ताडितः ।</l>
<l>इत्याकर्ण्य कथाद्भ‍ुतं हिमनिधावद्रौ सुभद्रापते—
र्मन्दं	मन्दमकारि	येन	निजयोर्दोर्दण्डयोर्मण्डनम् ॥ ७६ ॥</l>
</lg></b>
<p>यथा वा—</p>
<b><lg>
<l>तदुन्नतं शार्ङ्गधरस्य रुक्मिणीस्तनाभिघातप्रविलुप्‍तचन्द्रनम् ।</l>
<l>उपैतु तावद् युधि गृध्रकामिनीनिरत्ययाश्लेषविधेयतामुरः ॥ ७७ ॥</l>
</lg></b>
<p>८. <b>कार्येष्वविमृश्य प्रवृत्तिः साहसं</b> ; यथा—</p>
<b><lg>
<l>हद्ध‍ुं गाहिअमोलिं अद्‍धच्छिण्णसिधिलं अ मोंत्तूण सिरं ।</l>
<l>कंठपडिआसधारो उव्वंतेऊण वाहिओ जेण असि ॥ ७८ ॥</l>
</lg></b>
<lg>
<l>{हन्तुं गृहीचमौलिम् अर्धच्छिन्नशिथिलं च मुक्त्वा शिरः ।</l>
<l>कण्ठपतितास्रधारो	(रं नभस्थले)	वाहितो येनासिः ॥}</l>
</lg>
<pb n="1033"/>
<p>यथा वा—</p>
<b><lg>
<l>आचार्यं किं निहन्मि प्रचलदसिलतापञ्जरप्रावृताशं
नागानां वृन्दबन्धं किमुत घनघटाभोगभीमं भिनद्मि ।</l>
<l>अस्मिन् नानास्त्रशस्त्रावलिशबलच्‍चापचक्रान्धकारे
राज्ञां तावत् समाजे भयलुलितसितच्छत्रषण्डे पतामि ॥ ७९ ॥</l>
</lg></b>
<p>(<b>धीरोद्धतस्य भावाः</b>)</p>
<p>सोऽयमनयोर्विशेषगुणयोगः स्वाभाविको निरतिशयः आन्तरः, नित्यं
चाल्पोपरागः, यत्प्रभावात् तदनुरूपा एव रत्यादयो१ जायन्ते । तत्र mdash;</p>
<p>१. <b>मध्यमस्य रति</b>र्यथा—(किराता. ३.३७)</p>
<b><lg>
<l>अकृत्रिमप्रेमरसाभिरामं रामार्पितं दृष्टिविलोभि दृष्टम् ।</l>
<l>मनःप्रसादाञ्जलिना निकामं जग्राह पाथेयमिनेन्द्रसूनुः ॥ ८० ॥</l>
</lg></b>
<p><b>कनिष्ठस्य</b> यथा—(बारा. १.४०)</p>
<b><lg>
<l>निर्माल्यं नयनश्रियः कुवलयं, वक्त्रस्य दासः शशी
कान्तिः प्रावरणं तनूर्मधुमुचो यस्याश्च वाचः किल ।</l>
<l>विंशत्या रचिताञ्जलिः करतलैस्त्वां याचितो रावण—
स्तां द्रष्टुं जनकात्मजां हृदयं! हे नेत्राणि मित्रीकुरु ॥ ८१ ॥</l>
</lg></b>
<p>२. <b>मध्यमस्य</b> रतिः (प्रीतिः); यथा—(उराच. ६.१९)</p>
<b><lg>
<l>दत्तेन्द्राभयदक्षिणैर्भगवतो	वैवस्वतादामनो—
र्दृप्‍तानां	दहनाय	दीपितनिजक्षात्रप्रतापाग्‍निभिः ।</l>
<l>आदित्यैर्यदि विग्रहो नृपतिभिर्धन्यं ममैतत् ततो
दीप्‍ताग्रस्फुरदुग्रदीधितिशिखानीराजितज्यं	धनुः ॥ ८२ ॥</l>
</lg></b>
<p>सैव <b>कनिष्ठस्य</b> यथा—(बारा. १.३०)</p>
<b><lg>
<l>येनारोपणकर्मणाऽपि बहवो वीरव्रतं त्याजिताः
कार्यं	सज्जितबाणमीश्वरस्तुद्दोर्भिरेभिर्मा ।</l>
<l>स्त्रीरत्‍नं तदगर्भसम्भवमितो लभ्यं च लीलायितं
तेनैषा मम फुल्लपङ्कजवनच्छाया दृशां विंशतिः ॥ ८३ ॥</l>
</lg></b>
<!-- NOTES pg=1033!-->
१. द्र अत्रैव पृ. ६१४ ।
<pb n="1034"/>
<p>३. <b>मध्यमस्येति (उत्कण्ठा)</b> यथा—(विक्रमो. १.२०)</p>
<b><lg>
<l>एषा मनो मे प्रसभं शरीरात् पितुः पदं मध्यममुत्पतन्ती ।</l>
<l>सुरङ्गना कर्षति खण्डिताग्रात् सूत्रं मृणालदिव राजहंसी ॥ ८४ ॥</l>
</lg></b>
<p><b>कनिष्ठस्य</b> यथा—(बारा. ३.९)</p>
<b><lg>
<l>इन्दुः	सीतावदनसदृशो,	जानकीनेत्रहृद्यं
लीलाम्भोजं,	विसकिसलया	मैथिलीहासभासः ।</l>
<l>सम्यक् साम्यादिति हि बहवस्तस्य जाता जगत्यां
लङ्काभर्तुर्जनकतनयाविप्रलम्भे	विनोदाः ॥ ८५ ॥</l>
</lg></b>
<p>४. <b>मध्यमस्य</b> चिन्ता यथा—</p>
<b><lg>
<l>तं णत्थि जं सहिअणो ण भणेज्ज पेच्छक्ख मन्तु दूमिअहिअअं ।</l>
<l>अणुणेजअ जप्पंतो जइ णवरं वम्महो मिअंकोंवविअंओ ॥ ८६ ॥</l>
</lg></b>
<lg>
<l>(तन्नास्ति यत् सखी सखिजनो न भणेत् प्रेक्षस्व क्षमतां मन्तुदूनहृदयम् ।</l>
<l>अनुनयेत्	जल्पन्	यदि	केवलं	मन्मथो	मृगाङ्कोपेतः ॥)</l>
</lg>
<p><b>कनिष्ठस्य</b> यथा—(सेब. ११.२७)</p>
<b><lg>
<l>अब्भत्थणं ण गेण्हइ तीरइ तिहुअणसिरीअ वि ण लोहेउं ।</l>
<l>ण गणेइ सरीरभअं कह मंतेण/मण्णे होज्ज जाणई साणुणआ ॥ ८७ ॥</l>
</lg></b>
<lg>
<l>(अभ्यर्थना न गृह्‍णाति शक्यते त्रिभुवनश्रियाऽपि लोभयितुम् ।</l>
<l>न गणयति शरीरभयं कथं मन्त्रेण मन्ये भवेज्जानकी सानुनया ॥)</l>
</lg>
<p>५. <b>मध्यमस्य स्मृति</b>र्यथा—(मामा. ४.८)</p>
<b><lg>
<l>तन्मे मनः क्षिपति यत् सरसप्रहारमालोक्य मामगणितस्खलदुत्तरीया ।</l>
<l>त्रस्तैकहायनकुरङ्गविलोलदृष्टिराश्लिष्टवत्यमृतसंवलितैरिवाङ्गैः	॥ ८८ ॥</l>
</lg></b>
<p><b>कनिष्ठस्य</b> यथा—(उरा. ५.११)</p>
<b><lg>
<l>गण्डूषाशोषिताब्धिप्रचलजलचरोत्फालजातस्मितानां
हेलाकृष्टार्कचन्द्रद्विगुणकृतमहाकुण्डलाभोगभाजाम्	।</l>
<l>पीनांसस्थापिताशाद्विरदमदमषीमांसलांसस्थलानां
दूरं यातस्य वत्स! स्मरति दशशिरास्त्वच्छिशुक्रीडितानाम् ॥ ८९ ॥</l>
</lg></b>
<pb n="1035"/>
<p>६. <b>मध्यमस्य</b> मतिर्यथा—(मामा. १.३२)</p>
<b><lg>
<l>मा मूमुहत् खलु भवन्तमनन्यजन्मा मा ते मलीमसविकारघना मरिर्भूत् ।</l>
<l>इत्यादि नन्विह निरर्थकमेव यस्मिन् कामश्च जृम्भितगुणो नवयौवनं च ॥ ९० ॥</l>
</lg></b>
<p><b>कनिष्ठस्य</b> यथा—(सेब. ११.२८)</p>
<b><lg>
<l>पइ-माहप्प-णिसण्णा	अवमण्णिअ-सेस-पुरिससोंडीरा ।</l>
<l>जइ णवरं होज्ज वसे लुअराहवसीसदंसणे जणअसुआ ॥ ९१ ॥</l>
</lg></b>
<lg>
<l>(पतिमाहात्म्यनिषण्णाऽवसानित(मानित)शेषपुरुषशौण्डीर्या ।</l>
<l>यदि केवलं भवेद् वशे लूनराघवशीर्षदर्शने जनकसुता ॥)</l>
</lg>
<p>७. <b>मध्यमस्य वितर्को</b> यथा—(शाकु. ६.१०)</p>
<b><lg>
<l>स्वप्‍नो नु माया नु मतिभ्रमो नु क्लिष्टं नु तावत् फलमेव पुण्यम् ।</l>
<l>असन्निवृत्त्यै	तदतीतमेते	मनोरथा	नाम	तटप्रपातः ॥ ९२ ॥</l>
</lg></b>
<p><b>कनिष्ठस्य</b> यथा—(किराता. १६.१८)</p>
<b><lg>
<l>माया स्विदेषा मतिविभ्रमो वा ध्वस्तं नु मे वीर्यमुताहमन्यः ।</l>
<l>गाण्डीवमुक्ता हि यथा पुरा मे पराक्रमन्ते न शराः किराते ॥ ९३ ॥</l>
</lg></b>
<p>८. <b>मध्यमस्य शङ्का</b> यथा—(वेसं. ३.९)</p>
<b><lg>
<l>किं शिष्याद् गुरुदक्षिणां गुरुगदाद् भीमप्रियः प्राप्‍तवान्
अन्तेवासिदयालुरुज्झितघृणेनासादितो	जिष्णुना ।</l>
<l>गोविन्देन सुदर्शनस्य निशितं धारापथं प्रापितः
शङ्के	नापदमन्यतः	खलु	गुरोरेभ्यश्चतुर्थादहम् ॥ ९४ ॥</l>
</lg></b>
<p><b>कनिष्ठस्य</b> यथा—(वेसं. २.९)</p>
<b><lg>
<l>किं कण्ठे शिथिलीकृतो भुजलतापाशः प्रमादान्मया
निद्राच्छेदविवर्तनेष्वभिमुखं	नाद्यापि	सम्भाविता ।</l>
<l>अन्यस्त्रीजनसङ्कथालघुरहं	स्वप्‍ने त्वया लक्षितो
दोषं पश्‍यसि किं प्रिये! परिजनोपालम्भयोगे मयि ॥ ९५ ॥</l>
</lg></b>
<p>९. <b>मध्यमस्य निद्रा</b> यथा—(माघ. ११.१०)</p>
<b><lg>
<l>गतमनुगतवीणैरेकतां वेणुनादैः कलमविकलतालं गायकै(नै)र्बोधहेतोः ।</l>
<l>असकृदनवगीतं गीतमाकर्णयन्तः सुखमुकुलितनेत्रा यान्ति निद्रां नरेन्द्राः ॥ ९६ ॥</l>
</lg></b>
<pb n="1036"/>
<p><b>कनिष्ठस्य</b> यथा—(पृ. ८९५)</p>
<b><lg>
<l>व्रीहिः स्तम्बकरिः, प्रभूतपयसः प्रत्यागता धेनवः
प्रत्युज्जीवितमिक्षुणा भृशमिति ध्यायन्नपेतान्यधीः ।</l>
<l>सान्द्रोशीरकुटुम्बिनीस्तनभरव्यालुप्‍तघर्मक्लमो
देवे नीरमुदारमुज्झति सुखं शेते निशि ग्रामणीः ॥ ९७ ॥</l>
</lg></b>
<p>१०. <b>मध्यमस्य सुप्‍तं</b> यथा—(उरा. १.२)</p>
<b><lg>
<l>जृम्भाविजिह्मित/विजृम्भित-दृशः प्रथमप्रबुद्ध—
लक्ष्मीकराम्बुरुहलालनलालसस्य	।</l>
<l>गात्राप्रवृत्ति/वर्तिभरसस्मित/खर्वित-शेषमव्या—
दव्याहतं	मुरजितः	कृतकप्रसुप्‍तम् ॥ ९८ ॥</l>
</lg></b>
<p><b>कनिष्ठस्य</b> यथा—(बारा. ८.२७)</p>
<b><lg>
<l>निस्तन्द्रैर्दिग्द्विपेन्द्रैर्युगपदुपगते	बोधनायाधिवक्षः
प्रारब्धे	द्वन्द्वयुद्धे	प्रचुरमदचयोच्‍चण्डगण्डैश्चतुर्धा ।</l>
<l>निद्रामुद्रां न मुञ्चत्यपि तु खुरुखुराघोषगर्भोरुघोणा—
घूत्कारैर्घोरतारैः स्वपिति पिहितदृङ् निर्भरं कुम्भकर्णः ॥ ९९ ॥</l>
</lg></b>
<p>११. <b>मध्यमस्य प्रबोधो</b> यथा—(रघु. ९.७१)</p>
<b><lg>
<l>उषसि	स	गजयूथकर्णतालैः पटुपटहध्वनिभिर्विधूतनिन्द्रः ।</l>
<l>अरमत मधुरस्वराणि शृण्वन् विहगविकूजितवन्दिमङ्गलानि ॥ १०० ॥</l>
</lg></b>
<p><b>कनिष्ठस्य</b> यथा—(सेब. १२.४०)</p>
<b><lg>
<l>ताव अ रक्खसणाहो पाआरंतरिअ—कडइअं कइसेण्णं ।</l>
<l>रणमहिअं अगणेंतो णिअए णिद्दापरिक्खअंमि विउद्धो ॥ १०१ ॥</l>
</lg></b>
<lg>
<l>(तावच्‍च राक्षसनाथः प्राकारान्तरितकटकितं कपिसैन्यम् ।</l>
<l>रणमहितमगणयन्	निजके	निद्रापरिक्षये	विबुद्धः ॥)</l>
</lg>
<p>१२. <b>मध्यमस्य व्रीडा</b> यथा—(बारा. २.२८)</p>
<b><lg>
<l>सेर्ष्यं पश्‍यति षण्मुखे भगवती कोदण्डशिक्षाश्लथं
धम्मिल्लं विरचय्य चुम्बितवती यं वत्सला मूर्धनि ।</l>
<l>सोढा सोऽपि हि भार्गवो गुरुतनुर्निर्भर्त्सनां रावणा—
दित्याकर्ण्य गणैर्वृतः स्मितमुखैरीशोऽपि लज्जिष्यते ॥ १०२ ॥</l>
</lg></b>
<pb n="1037"/>
<p><b>कनिष्ठस्य</b> यथा—(वेसं. १.२६)</p>
<b><lg>
<l>भूयः	परिभवक्षान्तिलज्जाबन्धुरिताननम् ।</l>
<l>अनिश्शेषितकौरव्यं न पश्‍यसि वृकोरदरम् ॥ १०३ ॥</l>
</lg></b>
<p>१३. <b>मध्यमस्य हर्षो (/ धृतिः)</b> यथा—(बारा. ५.९)</p>
<b><lg><l>न प्रीते परमेश्वरेऽपि शिरसां छेदेन होमेन वा
ज्यावल्लीनहनेन	चामरपतौ	द्वारार्गलासङ्गिनि ।</l>
<l>संप्रत्यैलबिलात्१ तथा नच हृते विश्वातिथौ पुष्पके
द्रष्टव्या जनकात्मजेत्यथ यथा लङ्केश्वरो मोदते ॥ १०४ ॥</l>
</lg></b>
<p><b>कनिष्ठस्य</b> यथा—(वेसं. २.१३)</p>
<b><lg>
<l>दिष्ट्याऽर्धश्रुतविप्रलब्धवचनक्रोधादहं	नो	गतो
दिष्ट्या नो परुषं रुषाऽर्धकथिते किञ्चिन्मया व्याहृतम् ।</l>
<l>मां प्रत्याययितुं विमूढहृदयं दिष्ट्या कथाऽन्तं गता
मिथ्यादूषितयाऽनया विरहितं दिष्ट्या न जातं जगत् ॥ १०५ ॥</l>
</lg></b>
<p>१४. <b>मध्यमस्य रोमाञ्चो</b> यथा—(उराच. ५.१८)</p>
<b><lg>
<l>एतस्मिन् मसृणितराजपट्टकान्ते मोक्तव्या कथमिव सायकाः शरीरे ।</l>
<l>यत्प्राप्‍तौ	मम	परिरम्भणाभिलाषादुन्मीलत्पुलककदम्बमङ्गमास्ते ॥ १०६ ॥</l>
</lg></b>
<p><b>कनिष्ठस्य</b> यथा—(सेब. १५.६६)</p>
<b><lg>
<l>पुलअं जणेंति दहकंधरस्स राहवसरा सरीरम्मि अडंता ।</l>
<l>जणअतणआपओहरप्फंसमहग्घा विअ करअलाअट्ठिअ विमुक्का ॥ १०७ ॥</l>
</lg></b>
<lg>
<l>(पुलकं जनयन्ति दशकन्धरस्य राघवशराः शरीरे पतन्तः ।</l>
<l>जनकतनयापयोधरस्पर्शमहार्घा इव करतलाकृष्टविमुक्ताः ॥)</l>
</lg>
<p>१५. <b>मध्यमस्य हासो</b> यथा—(उराच. ५.३३)</p>
<b><lg>
<l>कोऽप्येष सम्प्रति नवः पुरुषावतारो वीरो न यस्य भगवान् भृगुनन्दनोऽपि ।</l>
<l>पर्याप्‍तसप्‍तभुवनाभयदक्षिणानि पुण्यानि तातचरितानि च यो न वेद ॥ १०८ ॥</l>
</lg></b>
<p><b>कनिष्ठस्य</b> यथा—(वेसं. २.२८)</p>
<b><lg>
<l>दुश्शासनस्य हृदयक्षतजाम्बुपाने दुर्योधनस्य च यथा व्यथितोरुभङ्गे ।</l>
<l>तेजस्विनां समरमूर्धनि पाण्डवानां ज्ञेया जयद्रथवधेऽपि तथा प्रतिज्ञा ॥ १०९ ॥</l>
</lg></b>
<!-- NOTES pg=1037!-->
१. ऐलबिलः कुबेरः ।
<pb n="1038"/>
<p>१६. <b>मध्यमस्योत्साहो</b> यथा—(उराच. ६.१६)</p>
<b><lg>
<l>आयुष्मतः किल लवस्य नरेन्द्रसैन्यैरायोधनं ननु किमात्थ सखे! तथेति ।</l>
<l>अद्यास्तमेतु भुवनेष्वपि राजशब्दः क्षत्रस्य शस्त्रशिखिनः शममद्य यान्तु ॥ ११० ॥</l>
</lg></b>
<p><b>कनिष्ठस्य</b> यथा—(बारा. ४.५८)</p>
<b><lg>
<l>लूनक्षत्रियकण्ठकन्दलगलत्कीलालनिर्वापितः
प्रत्युद‍्भूतशिखाकलापहुतभुग्झङ्कारिभिर्मार्गणैः	।</l>
<l>एतद् वै सुरवक्त्रकालकबलव्यापारमभ्यस्यतु
क्रोशस्तम्बनिकुञ्जपुञ्जितघनज्याघोषमस्मद्धनुः	॥ १११ ॥</l>
</lg></b>
<p>१७. <b>मध्यमस्य ग्लानि</b>र्यथा—(शाकु. २.४)</p>
<b><lg>
<l>अनवरतधनुर्ज्यास्फालनादेव पूर्वं रविकरिणसहिष्णु स्वेदलेशैरभिन्नम् ।</l>
<l>अपचितमपि गात्रं व्यायतत्वादलक्ष्यं गिरिचर इव नागः प्राणसारं बिभर्ति ॥ ११२ ॥</l>
</lg></b>
<p><b>कनिष्ठस्य</b> यथा—(किराता. १०.१०)</p>
<b><lg>
<l>यमनियमकृशीकृतस्थिराङ्गः परिददृशो विधृतायुधः स ताभिः ।</l>
<l>अनुपमशमदीप्‍ततागरीयान्	प्लुतपदपङ्क्तिरथर्वणेव	वेदः ॥ ११३ ॥</l>
</lg></b>
<p>१८. <b>मध्यमस्य क्रोधो</b> यथा—(मवीच. ३.४०)</p>
<b><lg>
<l>अन्तर्धैर्यभरेण	वृद्धवचसा	संपण्ड्यि पिण्डीकृतो
हृन्मर्मान्त्रितशल्यवत् परिदहन् मन्युश्चिरं यः स्थितः ।</l>
<l>स्फूर्जत्येष स एव संप्रति मम न्यक्कारभिन्नस्थितिः
कल्पापायमरुत्प्रकीर्णपयसः	सिन्धोरिर्वौर्वानलः ॥ ११४ ॥</l>
</lg></b>
<p><b>कनिष्ठस्य</b> यथा—</p>
<b><lg>
<l>तृप्‍तिर्यस्य	न	वैरिमांसकबलैर्भक्ष्यैरिवोत्पद्यते
येनास्थीनि न चर्वितानि सुचिरं कृत्वा मृणालस्पृहाम् ।</l>
<l>येनासृक् परिमथ्य दोर्भिरमितं पीतं न शत्रोः क्षणाद्
युक्तायुक्तविचारणाक्षमवतः षण्डस्य कोपेन किम् ? ॥ ११५ ॥</l>
</lg></b>
<p>१९. <b>मध्यमस्य शोको</b> यथा—(उराच. २.२६)</p>
<b><lg>
<l>चिराद् वेगारम्भी प्रसृत इव तीव्रो विषरसः
कुतश्चित् संवेगात् प्रचल इव शल्यस्य शकलः ।</l>
<l>व्रणो रूढग्रन्थिः स्फुटित इव हन्मर्मणि पुनः
पुरावृत्तः शोको विकलयति मां नूतन इव ॥ ११६ ॥</l>
</lg></b>
<pb n="1039"/>
<p><b>कनिष्ठस्य</b> यथा— (मामा. ९.१२)</p>
<b><lg>
<l>दलति हृदयं गाढोद्वेगं, द्विधा न तु भिद्यते
वहति विकलः कायो मोहं, न मुञ्चति चेतनाम् ।</l>
<l>ज्वलयति तनूमन्तर्दाहः, करोति न भस्मसात्
प्रहरति विधिर्मर्मच्छेदी, न कृन्तति जीवितम् ॥ ११७ ॥</l>
</lg></b>
<p>२०. <b>मध्यमस्याश्रु</b> यथा—</p>
<b><lg>
<l>ततः	कैरप्युक्ते	परिणयविधौ	काष्ठमुनिभिः
पुराणैरातङ्कग्लपितहृदयेन	क्षितिभृता ।</l>
<l>विना वाचं नैतत् क्षममिति निधायाननमधः
पतद्‍्बाष्पाम्भोभिर्लिखितमिव	दत्तं	प्रतिवचः ॥ ११८ ॥</l>
</lg></b>
<p><b>कनिष्ठस्य</b> यथा—(वेसं. ५.१०)</p>
<b><lg>
<l>त्यक्तप्राजनरश्मिरङ्किततनुः	पार्थाङ्कितैर्मार्गणै—
र्बाह्यौः	स्यन्दनवर्त्मनां परिचयादाकृष्यमाणः	सनैः ।</l>
<l>वार्तामङ्‍गपतेर्विलोचनजलैरावेदयन्	पृच्छतां
शून्येनेव रथेन याति शिबिरं शल्यः कुरून् शल्ययन् ॥ ११९ ॥</l>
</lg></b>
<p>२१. <b>मध्यमस्य स्वेदो</b> यथा—(रघु. ९.६८)</p>
<b><lg>
<l>तस्य कर्कशविहारसम्भवं स्वेदमाननविलग्‍नजालकम् ।</l>
<l>आचचाम सतुषारशीतलो भिन्नपल्लवपुटो वनानिलः ॥ १२० ॥</l>
</lg></b>
<p><b>कनिष्ठस्य</b> यथा—(माघ. २.१८)</p>
<b><lg>
<l>दधत्	सन्ध्यारुणव्योमस्फुरत्तारानुकारिणीः ।</l>
<l>द्विषद्‍द्वेषापरक्ताङ्गसङ्गिनीः	स्वेदविप्रुषः ॥ १२१ ॥</l>
</lg></b>
<p>२२. <b>मध्यमस्य श्रमो</b> यथा—</p>
<b><lg>
<l>कदलतलनिषण्णं	सद्मनि	श्रान्तिहेतो—
र्व्यजनि जनकपुत्रीवाससः	पल्लवने ।</l>
<l>अगणितनिजखेदः	साधु	संवाहनाभिः
परिचरति च हृष्यन् लक्ष्मणो रामभद्रम् ॥ १२२ ॥</l>
</lg></b>
<pb n="1040"/>
<p><b>कनिष्ठस्य</b> यथा—(मवीच. ५.४)</p>
<b><lg>
<l>विस्रंसयन्ती परिगृह्य पक्षौ जाता ममाप्युत्पतनश्रमार्तिः ।</l>
<l>शक्तिर्हि कालस्य विभोर्जराख्या शक्त्यन्तराणां प्रतिबन्धहेतुः ॥ १२३ ॥</l>
</lg></b>
<p>२३. <b>मध्यमस्य मूर्छा</b> यथा—(मवीच. ४.५५)</p>
<b><lg>
<l>प्राणाः	प्रयान्ति	परितस्तमसाऽऽवृतोऽस्मि
मर्मच्छिदो	मम	रुजः	प्रसरन्त्यपूर्वाः ।</l>
<l>अक्ष्णोर्मुखेन्दुमुपधेहि	गिरं	च	देहि
हा वत्स ! मय्यकरउणः सहसैव मा भूः ॥ १२४ ॥</l>
</lg></b>
<p><b>कनिष्ठस्य</b> यथा—(किराता. १३.३०)</p>
<b><lg>
<l>अत दीर्घतरं तमः प्रवेक्ष्यन् सहसा रुग्णरयः स सम्भ्रमेण ।</l>
<l>निपतन्तमिवोष्णरश्मिमुर्व्यां	वलयीभूतधनुर्धरां	च	मेने ॥ १२५ ॥</l>
</lg></b>
<p>२४. <b>मध्यमस्य गर्वो</b> यथा—(मवीच. ३.३७)</p>
<b><lg>
<l>धर्म्ये कर्मणि/धर्मे ब्रह्मणि कार्मुके च भगवानीशो हि मे शासिता
सर्वक्षत्रिनिबर्हणस्य विनयं कुर्युः कथं क्षत्रियाः ? ।</l>
<l>सम्बन्धस्तु	वसिष्ठमिश्रविषये	मान्यो	जरावानिति
स्पर्धायामधिकः, समश्च धनुषि ज्ञाने च नास्त्येव मे ॥ १२६ ॥</l>
</lg></b>
<p><b>कनिष्ठस्य</b> यथा—(बारा. १.६०)</p>
<b><lg>
<l>परिषदियमृषीणामेष	वृद्धो	नरेन्द्रः
कथमिव	तदमुष्मिन्	मैथिलीलालसोऽपि ।</l>
<l>निजभुजबलदृप्यद्‍्वीरसर्गे	समाजे
हठहरणविनोदं	राक्षसेन्द्रः	करोतु ॥ १२७ ॥</l>
</lg></b>
<p>२५. <b>मध्यमस्य मदो</b> यथा—</p>
<b><lg>
<l>अंसस्रंसिगजेन्द्रकृत्तिवसनं	सन्नद्धमेघप्रभं
प्रभ्रष्टप्रणयोपनीतशशभृल्लेखावतंसं च तत् ।</l>
<l>लोलल्लोहितलोचनाम्बुपिहितत्वद्‍्वक्त्रनिर्वर्णनं
वन्देऽर्धासनसंस्थितं तव मधुक्षीबं महाभैरवम् ॥ १२८ ॥</l>
</lg></b>
<pb n="1041"/>
<p><b>कनिष्ठस्य</b> यथा—</p>
<b><lg>
<l>आघूर्णद्‍्वपुषः स्खलन्मृदुगिर; किञ्चिल्लसद्‍वाससो
रेवत्यंसनिषण्णनिस्सहभुजस्याताम्रनेत्रद्युतेः ।</l>
<l>श्वासामोदमदान्धषट्‍्पदकुलव्यालुप्‍तकण्ठस्त्रजः
पायासुः परिमन्थराणि हलिनो मत्तस्य यातानि वः ॥ १२९ ॥</l>
</lg></b>
<p>२६. <b>मध्यमस्यामर्षो</b> यथा—(उराच. ४.३)</p>
<b><lg>
<l>अपत्ये यत् तावद् दुरितमभवत् तेन महता
विषक्तस्तीव्रेण व्रणितहृदयेन व्यथयता ।</l>
<l>पटुर्धारावाही नव इव चिरेणापि हि न मे
निकृन्तन् मर्माणि क्रकच इव मन्युर्विरमति ॥ १३० ॥</l>
</lg></b>
<p><b>कनिष्ठस्य</b> यथा—(बारा. ९.४३)</p>
<b><lg>
<l>लङ्काधीशस्य	मायाचयचतुरमतेर्मैथिलीनाथचाप—
व्यापारोद्‍वान्तबाणव्रणनधृतरुषः स्वां प्रतिज्ञां विवक्षोः ।</l>
<l>ग्रीवागर्भप्रणालीसरणिसमुदितैकैकवर्णक्रमेण
च्छिन्नोद्भिन्नैर्मुखाब्जैः कथमपि हि गिरामेति पङ्‌क्तिः समाप्‍तिम् ॥ १३१ ॥</l>
</lg></b>
<p>२७. <b>मध्यमस्यासूया</b> यथा—(रघु. ९.६४)</p>
<b><lg>
<l>निर्घातोग्रैः कुञ्जलीनान् जिघांसुर्ज्यानिर्घोषैः क्षोभयामास सिंहान् ।</l>
<l>नूनं तेषामभ्यसूयापरोऽभूद् वीर्योदग्रे राजशब्दे मृगाणाम् ॥ १३२ ॥</l>
</lg></b>
<p><b>कनिष्ठस्य</b> यथा—(मवीच. २.२९)</p>
<b><lg>
<l>यत्	क्षत्रियेष्वपि	पुनः	स्थितमाधिपत्यं
तैरेव	सम्प्रति	धृतानि	पुनर्धनूंषि ।</l>
<l>उन्माद्यतां	भुजबलेन	मयाऽपि	तेषा—
मुच्छृङ्खलानि	चरितानि	पुनः	श्रुतानि ॥ १३३ ॥</l>
</lg></b>
<p>२८. <b>मध्यमस्येर्ष्या</b> यथा—(रघु. ३.४८)</p>
<b><lg>
<l>यदात्थ राजन्यकुमार! तत् तथा यशस्तु रक्ष्यं परतो यशोधनैः ।</l>
<l>जगत्प्रकाशं तदशेषमिज्यया भवद्‍्गुरुं लङ्घयितुं ममोद्यतः ॥ १३४ ॥</l>
</lg></b>
<pb n="1042"/>
<p><b>कनिष्ठस्य</b> यथा—(माघ. १५.१)</p>
<b><lg>
<l>अथ	तत्र	पाण्डुतनयेन	सदसि	विहितं	मधुद्विषः ।</l>
<l>मानमसहत न चेदिपतिः परवृद्धिमत्सरि मनो हि मानिनाम् ॥ १३५ ॥</l>
</lg></b>
<p>२९. <b>मध्यमस्योग्रता</b> यथा—(मवीच. ३.१६)</p>
<b><lg>
<l>एकस्य राघवशिशोः कृतचापलस्य कृत्वा शिरो मयि वनाय पुनः प्रयाते ।</l>
<l>स्वस्थाश्चिराय रघवो जनकाश्च सन्तु मा भूत् पुनर्बत कथञ्चिदतिप्रसङ्गः ॥ १३६ ॥</l>
</lg></b>
<p><b>कनिष्ठस्य</b> यथा—(बारा. १.६१)</p>
<b><lg>
<l>कुर्वन्	मौर्वी—निवेश—क्रमनमदटनिष्ठ्यूत—टङ्कार—टङ्कं
शम्भोः कोदण्डदण्डं डमरितभुवनं भूर्भुवस्स्वस्त्रयोऽपि ।</l>
<l>यस्तामेनां वरीता रसयति तदसृक् चन्द्रहासो ममासिः
कण्ठास्थि—ग्रन्थि—शुक्लीकरण—भव—रणत्कारवाचालधारः ॥ १३७ ॥</l>
</lg></b>
<p>३०. <b>मध्यमस्य जुगुप्सा</b> यथा—(बारा. २.३७)</p>
<b><lg>
<l>चापाचार्यः	पशुपतिरभूत्	कार्त्तिकेयो	विजेयः
शस्त्रव्यस्तः	सदनमुदधिर्भूरियं	हन्तकारः ।</l>
<l>अस्त्येवैतत्	किमु	कृतवता	रेणुकाकण्ठबाधां
बद्धस्पर्धस्तव	परशुना	लज्जते	चन्द्रहासः ॥ १३८ ॥</l>
</lg></b>
<p><b>कनिष्ठस्य</b> यथा—(वेस. २.२५)</p>
<b><lg>
<l>हस्ताकृष्टविलोलकेशवसना	दुश्शासनेनाज्ञया
पाञ्चाली मम राजचक्रमभितो गौर्गौरिति व्याहृता ।</l>
<l>तस्मिन्नम्ब! ततज्यकार्मुकधरो नासीत् पृथानन्दनो
यूनः क्षत्रियवंशजस्य कृतिनः क्रोधास्पदं किं न तत्? ॥ १३९ ॥</l>
</lg></b>
<p>३१. <b>मध्यमस्य विस्मयो</b> यथा—(मवीच. २.३९)</p>
<b><lg>
<l>अप्राकृतस्य चरितातिशयस्य भागैरत्यद्‍भुतैर्मम हृतस्य तथाऽप्यनास्था ।</l>
<l>कोऽप्येष वीरशिशुकाकृतिरप्रमेयो माहात्म्यसारसमुदायमयः पदार्थः ॥ १४० ॥</l>
</lg></b>
<p><b>कनिष्ठस्य</b> यथा—(मवीच. १.५४)</p>
<b><lg>
<l>दोर्लीलाञ्चितचन्द्रशेखरधनुर्दण्डावभङ्गोद्यत—
ष्टङ्कारध्वनिरार्यबालचरितप्रस्तावनाडिण्डिमः ।</l>
<pb n="1043"/>
<l>प्राक्प्रत्युप्‍तकपालसम्पुटमितब्रह्माण्डभाण्डोदर—
भ्राम्यत्पिण्डितचण्डिमा कथमहो नाद्यापि विश्राम्यति ॥ १४१ ॥</l>
</lg></b>
<p>३२. <b>मध्यमस्य</b> चपलता यथा—(रघु. ६.१३)</p>
<b><lg>
<l>कश्चित्	कराभ्यामुपगूढनालमालोलपत्राभिहतद्विरेफम् ।</l>
<l>रजोभिरन्तः—परिवेषबन्धि	लीलारविन्दं	भ्रमयाञ्चकार ॥ १४२ ॥</l>
</lg></b>
<p><b>कनिष्ठस्य</b> यथा—</p>
<b><lg>
<l>धावति तरुमारोहति कूपं लङ्घयति शकटमुत्क्षिपति ।</l>
<l>तिनवति तिनवति गायति दृष्ट्वा परयोषितं षिङ्गः ॥ १४३ ॥</l>
</lg></b>
<p>३३. <b>मध्यमस्यालस्यं</b> यथा—(मामा. १.२०)</p>
<b><lg>
<l>गमनमलसं	रम्या	दृष्टिः	शरीरमसौष्ठवं
श्वसितमधिकं किञ्चैतत् स्यात् किमन्यदतोऽथ वा ।</l>
<l>भ्रमतु भुवने कन्दर्पाज्ञा विकारि च यौवनं
ललितमधुरास्ते ते भावाः क्षिपन्ति च धीरताम् ॥ १४४ ॥</l>
</lg></b>
<p><b>कनिष्ठस्य</b> यथा—(पृ. ८९१)</p>
<b><lg>
<l>आर्द्राः स्रजो मलयजोदकमच्छमेकं वासश्च वासवरिपुर्ममृषेऽलसाङ्गः ।</l>
<l>सञ्चिक्लिशे कलितरुद्रनिकेतनाद्रिर्भारेण तत्क्षणमसौ मणिभूषणानाम् ॥ १४५ ॥</l>
</lg></b>
<p>३४. <b>मध्यमस्य भयं</b> यथा—(मामा. ५.२०)</p>
<b><lg>
<l>नादस्तावद्	विकलकुररीकूजितस्‍निग्धतार—
श्चित्ताकर्षी	परिचित	इव	श्रोत्रसंवादमेति ।</l>
<l>अन्तर्भिन्नं	भ्रमति	हृदयं	विह्वलत्यङ्गमङ्गं
देहस्तम्भः स्खलयति गतिं, कः प्रकारः? किमेतत्? ॥ १४६ ॥</l>
</lg></b>
<p><b>कनिष्ठस्य</b> यथा—(कुसं. ३.५१)</p>
<b><lg>
<l>स्मरस्तथाभूतमयुग्मनेत्रं	पश्‍यन्नदूरान्मनसाऽप्यधृष्यम् ।</l>
<l>नालक्षयत् साध्वससन्नहस्तः स्रस्तं शरं चापमपि स्वहस्तात् ॥ १४७ ॥</l>
</lg></b>
<p>३५. <b>मध्यमस्य त्रासो</b> यथा—</p>
<b><lg>
<l>अज्ज वि हरी चमक्कइ जं कह कह वि ण मंदरेण दलिआइ ।</l>
<l>चंदकलाकंदलकोमलाइ	लच्छिए	अंगाए ॥ १४८ ॥</l>
</lg></b>
<pb n="1044"/>
<lg>
<l>{अद्यापि हरिश्चमत्कृतो यत् कथं कथमपि न मन्दरेण दलितानि ।</l>
<l>चन्द्रकलाकन्दलकोमलानि लक्षयित्वा लक्ष्म्या अङ्गानि ॥}</l></lg>
<p><b>कनिष्ठस्य</b> यथा—(किराता. १.२४)</p>
<b><lg>
<l>कथाप्रसङ्गेन	जनैरुदाहृतादनुस्मृताखण्डलसूनुविक्रमः ।</l>
<l>तवाभिधानाद् व्यथते नताननः सुदुस्सहान्मन्त्रपदादिवोरगः ॥ १४९ ॥</l>
</lg></b>
<p>३६. <b>मध्यमस्य</b> कम्पो यथा—(उराच. ५.३५)</p>
<b><lg>
<l>क्रोधेनोद्धतधूमसंकुलकरः	सर्वाङ्गजो	वेपथुः
किञ्चित्कोकनदच्छदस्य सदृशे नेत्रे स्वयं रज्यतः ।</l>
<l>वक्त्रे कान्तिमिदं च वक्त्रमनयोर्भङ्गेन भीमभ्रुवो—
श्चन्द्रस्योद्भटलाञ्छनस्य कमलस्योद‍्भ्रान्तभृङ्गस्य च ॥ १५० ॥</l>
</lg></b>
<p><b>कनिष्ठस्य</b> यथा—(मवीच. ३.४३)</p>
<b><lg>
<l>ब्रह्मक्षत्त्रसमाजमाक्षिपसि यद् वत्से च घोराशय—
स्तेनातिक्रमणेन दुःखयसि नः पाल्योऽपि सम्बन्धतः ।</l>
<l>आतस्त्वां प्रति कोपकम्पतरलः शापोदकं दक्षिणः
प्राक्संस्कारवशेन	चापमितरः	पाणिर्ममान्विष्यति ॥ १५१ ॥</l>
</lg></b>
<p>३७. <b>मध्यमस्य स्तम्भो</b> यथा—(रघु. २.३१)</p>
<b><lg>
<l>सव्येतरस्तस्य	भुजः	प्रहर्तुर्नखप्रभारूषितकङ्कपत्त्रे ।</l>
<l>सक्ताङ्गुलिः सायकपुङ्ख एव चित्रार्पितारम्भ इवावतस्थे ॥ १५२ ॥</l>
</lg></b>
<p><b>कनिष्ठस्य</b> यथा—(मामा. १.३५)</p>
<b><lg>
<l>वारं वारं तिरयति दृशावुद्‍वमन् बाष्पपूर—
स्तत्सङ्कल्पोपहितजडिम स्तम्भमभ्येति गात्रम् ।</l>
<l>सद्यः	स्विद्यन्नयमविरतोत्कम्पलोलाङ्गुलीकः
पाणिर्लेखाविधिषु नितरां वर्तते, किं करोमि? ॥ १५३ ॥</l>
</lg></b>
<p>३८. <b>मध्यमस्य व्याधि</b>र्यथा—(रघु. ८.९३)१</p>
<b><lg>
<l>तस्य प्रसह्य हृदयं किल शोकशङ्कुः प्लक्षप्ररोह इव सौधतलं बिभेद ।</l>
<l>प्राणान्तहेतुमपि तं भिषजामसाध्यं लाभं प्रियानुगमने त्वरया स मेने ॥ १५४ ॥</l>
</lg></b>
<!-- NOTES pg=1044!-->
१. रघु. ६.९३ इति राघवः HOS.
<pb n="1045"/>
<p><b>कनिष्ठस्य</b> यथा—(मामा. १.४२)</p>
<b><lg>
<l>अभिहन्ति हन्त कथमेष माधवं सुकुमारकायमनवग्रहः स्मरः ।</l>
<l>अचिरेण वैकृतविवर्तदारुणः कलभं कठोर इव कूटपाकलः ॥ १५५ ॥१</l>
</lg></b>
<p>३९. <b>मध्यमस्योन्मादो</b> यथा—(विक्रमो. ४.१)</p>
<b><lg>
<l>नवजलधरः	सन्नद्धोऽयं	न	दृप्‍तनिशाचरः
सुरधनुरिदं	दूराकृष्टं	न	नाम	शरासनम् ।</l>
<l>अयमपि	पटुर्धारासारो	न	बाणपरम्परा
कनकनिकषस्‍निग्धा विद्युत् प्रिया न ममोर्वशी ॥ १५६ ॥</l>
</lg></b>
<p><b>कनिष्ठस्य</b> यथा—(मामा. ९.२७)</p>
<b><lg>
<l>नवेषु	लोध्रप्रसवेषु	कान्तिर्दृशः	कुरङ्गेषु	गतं	गजेषु ।</l>
<l>लतासु नम्रत्वमिति प्रमथ्य व्यक्तं विभक्ता विपिने प्रिया मे ॥ १५७ ॥</l>
</lg></b>
<p>४०. <b>मध्यमस्य विषादो</b> यथा—</p>
<b><lg>
<l>यत् त्वन्नेत्रसमानकान्ति सलिले मग्‍नं तदिन्दीवरं
मेघैरन्तरितः प्रिये! तव मुखच्छायानुकारी शशी ।</l>
<l>येऽपि	त्वद‍्गमनानुसारिगतयस्ते	राजहंसा	गता—
स्त्वत्सादृश्‍यविनोदमात्रमपि	मे	दैवेन 	न	क्षम्यते ॥ १५८ ॥</l>
</lg></b>
<p><b>कनिष्ठस्य</b> यथा—(मामा. ४.३)</p>
<b><lg>
<l>चिरादाशातन्तुस्त्रुटतु	बिसिनीसूत्रभिदुरो
महानाधिर्व्याधिर्निरवधिरिदानीं	प्रसरतु ।</l>
<l>प्रतिष्ठामव्याजां	व्रजतु	मयि	पारिप्लवधुरा,
विधिः स्वास्थ्यं धत्तां, भवतु कृतकृत्यश्च मदनः ॥ १५९ ॥</l>
</lg></b>
<p>४१. <b>मध्यमस्य वैवर्ण्यं</b> यथा—(रघु. ११. ८०)</p>
<b><lg>
<l>तेन भूमिनिमितैककोटि तत् कार्मुकं च बलिनाऽधिरोपितम् ।</l>
<l>प्राप वर्णविकृतिं च भार्गवो वृष्टिधौत इव वासवध्वजः ॥ १६० ॥</l>
</lg></b>
<p><b>कनिष्ठस्य</b> यथा—(रघु. ६.६७)</p>
<b><lg>
<l>सञ्चारिणी दीपशिखेव रात्रौ यं यं व्यतीयाय पतिंवरा सा ।</l>
<l>नरेन्द्रमार्गाट्ट इव प्रपेदे विवर्णभावं स स भूमिपालः ॥ १६१ ॥</l>
</lg></b>
<!-- NOTES pg=1045!-->
१. कूटपाकलो हस्तिज्वरः ।
<pb n="1046"/>
<p>४२. <b>मध्यमस्य दैन्यं</b> यथा—(मामा. ९.४२)</p>
<b><lg>
<l>भ्रमय	जलदानम्भोगर्भान्, प्रमोदय	कोकिलान्
कलय शिखिनः केकोत्कण्ठान् कठोरय केतकान् ।</l>
<l>विरहिणि जने मूर्च्छां लब्ध्वा विनोदयति व्यथा—
मकरुण! पुनः संज्ञाव्याधिं विधाय किमीहसे? ॥ १६२ ॥</l>
</lg></b>
<p><b>कनिष्ठस्य</b> यथा—(मामा. ४.६)</p>
<b><lg>
<l>दया वा स्‍नेहो वा भगवति! निजेऽस्मिन् शिशुजने
भवत्याः	संसाराद्	विरतमपि	चित्तं	द्रवयति ।</l>
<l>अतश्च	प्रव्रज्या	सुलभसमयाचारविमुखः
प्रसक्तस्ते	यत्‍नः	प्रभवति	पुनर्दैवमपरम् ॥ १६३ ॥</l>
</lg></b>
<p>४३. <b>मध्यमस्य स्वरभेदो</b> यथा—(रघु. ८.४३)</p>
<b><lg>
<l>विललाप	स	बाष्पगद्गदं	सहजामप्यवधूय धीरताम् ।</l>
<l>अभितप्‍तमयोऽपि मार्दवं भजते, कैव कथा शरीरिषु? ॥ १६४ ॥</l>
</lg></b>
<p><b>कनिष्ठस्य</b> यथा—(रघु. ९.७६)</p>
<b><lg>
<l>तेनावतीर्य तुरगात् प्रथितान्वयेन पृष्टान्वयः स जलकुम्भनिषण्णदेहः ।</l>
<l>तस्मै	द्विजेतरतपस्विसुतं स्खलद्भिरात्मानमक्षरपदैः कथयांबभूव ॥ १६५ ॥</l>
</lg></b>
<p>४४. <b>मध्यमस्यावेगो</b> यथा—</p>
<b><lg>
<l>सम्प्रत्येव हि गोग्रहे यदभवत् तत् तावदाकर्ण्यता—
मेतत् ते हृदयं स्पृशामि यदि वा साक्षी तवैवात्मजः ।</l>
<l>एकः	पूर्वमुदायुधैः	स	बहुभिर्दृष्टस्ततोऽनन्तरं
यावन्तो	वयमाहवप्रणयिनस्तावन्त	एवार्जुनाः ॥ १६६ ॥</l>
</lg></b>
<p><b>कनिष्ठस्य</b> यथा—(उराच. ५.१)</p>
<b><lg>
<l>नन्वेतत्	त्वरितसुमन्त्रनुद्यमानप्रोद‍्वल्गत्प्रजवितवाजिना रथेन ।</l>
<l>उत्खातप्रचलितकोविदारकेतुः श्रुत्वाऽथ प्रथनमुपैति चन्द्रकेतुः ॥ १६७ ॥</l>
</lg></b>
<p>४५. <b>मध्यमस्य मोहो</b> यथा—(उरा. २.२३)</p>
<b><lg>
<l>वत्सस्याभयवारिधेः प्रतिभयं शङ्के कथं राक्षसात्?
त्रस्तश्चैष मुनिर्विरौति; मनसोऽप्यस्त्येव मे सम्भ्रमः ।</l>
<pb n="1047"/>
<l>मा	हासीर्जनकात्मजामिति	गुरुस्‍नेहान्मुनेर्याचते
प्रस्थातुं न च गन्तुमाकुलतया मूढस्य मे निश्चयः ॥ १६८ ॥</l>
</lg></b>
<p><b>कनिष्ठस्य</b> यथा—(मामा. ९.८)</p>
<b><lg>
<l>न	यत्र	प्रत्याशामनुपतति	नो	वा	रहयति
प्रतिक्षिप्‍तं	चेतः	प्रविशति	च	मोहान्धतमसम् ।</l>
<l>अकिञ्चित् कुर्वाणाः पशव इव तस्यां वयमहो
विधातुर्वामत्वाद्	विपदि	परिवर्तामह	इमे ॥ १६९ ॥</l>
</lg></b>
<p>४६. <b>मध्यमस्य जाड्यं</b> यथा—(उराच. ३.४१)</p>
<b><lg>
<l>करपल्लवः स तस्याः सहसैव जडात्मनः परिभ्रष्टः ।</l>
<l>परिकम्पिनः प्रकम्पी करान्मम स्विद्यतः स्विद्यन् ॥ १७० ॥</l>
</lg></b>
<p><b>कनिष्ठस्य</b> यथा—(उरा. ३.२७)</p>
<b><lg>
<l>पिहितनयनो	बाष्पाम्भोभिर्मुहुः	स्रुतिसंभृतै—
र्धनुषि	विनमन्मध्ये	खिन्नां	निधाय	तनुं	ततः ।</l>
<l>शिथिलचरणोद्धारः	कृच्छ्रात्	पदात्	पदमावहन्
कथमयमहो चिन्ताशून्यो न याति न तिष्ठति ॥ १७१ ॥</l>
</lg></b>
<p>शमावहित्थधृतिनिर्वेदाश्चानयोर्नोत्पद्यन्ते ।</p>
<p>४७. <b>शमानुत्पादो मध्यमस्य</b> यथा—(मवीच. ३.९)</p>
<b><lg>
<l>यतो विमुक्तेरपि मानरक्षणं प्रियं विशेषेण तथा हि यस्य मे ।</l>
<l>सनाभयो यूयमहं च कर्कशः शरासनज्याकिणलाञ्छनो भुजः ॥ १७२ ॥</l>
</lg></b>
<p><b>कनिष्ठस्य</b> यथा—(किराता. ११.६९)</p>
<b><lg>
<l>वंशलक्ष्मीमनुद्ध‍ृत्य	समुच्छेदेन	विद्विषाम् ।</l>
<l>निर्वाणमपि	मन्येऽहमन्तरायं	जयश्रियः ॥ १७३ ॥</l>
</lg></b>
<p>४८. <b>अवहित्थानुत्पत्तिर्मध्यमस्य</b> यथा—</p>
<b><lg>
<l>कण्डूतिव्याजसाचीकृतगलसरणिर्येषु	जातो	गरुत्मा—
नन्तर्माल्यं निलिल्ये किल दयितगुणादिच्छया/दित्सया येषु शेषः ।</l>
<l>ये	च	ध्यानानुबन्धच्छलमुकुलदृशा	वेधसा	नैव	दृष्टा—
स्ते	लक्ष्मीर्नोदयन्तो	निधुवनविधयः	पान्तु	वो	माधवस्य ॥ १७४ ॥</l>
</lg></b>
<pb n="1048"/>
<p><b>कनिष्ठस्य</b> यथा—(सेब. ११.९)</p>
<b><lg>
<l>पच्छाअंतस्स वि से बहुसो हिअअठ्ठिओ पिआण वि पुरओ ।</l>
<l>समअं दससु वि मुहेसु सीआमइओ पअट्टइ समुल्लावो ॥ १७५ ॥</l>
</lg></b>
<lg><l>(प्रच्छादयतोऽप्यस्य बहुशो हृदयस्थितः प्रियाणामपि पुरतः ।</l>
<l>समकं दशस्वपि मुखेषु सीतमयः प्रवर्तते समुल्लापः॥)</l></lg>
<p>४९. <b>मध्यमस्य धृत्यनुत्पत्ति</b>र्यथा—(काव्यादर्शे २.१६५)</p>
<b><lg>
<l>चित्रमाक्रान्तविश्वोऽपि	विक्रमस्ते	न	तृप्यति ।</l>
<l>कुतो	वा	दृश्‍यते	तृप्‍तिरुदीर्णस्य	हविर्भुजः ॥ १७६ ॥</l>
</lg></b>
<p><b>कनिष्ठस्य</b> यथा—(माघ. २.३२)</p>
<b><lg>
<l>सम्पदा सुस्थितम्मन्यो भवति स्वल्पयाऽपि यः ।</l>
<l>कृतकृत्यो	विधिर्मन्ये	न	वर्धयति	तस्य	ताम् ॥ १७७ ॥</l>
</lg></b>
<b><lg>
<l>धीरोद्धतस्य	वृत्तेऽस्मिन्नर्थशृङ्गारसंश्रये ।</l>
<l>मया	लोकप्रसिद्धेऽपि	दिङ‍्मात्रमुपदर्शितम् ॥ १७८ ॥</l>
</lg></b>
<b><lg>
<l>उद्धतो नायकः, सर्वा स्त्री, प्रवृत्तिस्तु मागधी ।</l>
<l>वृत्तिरारभटी	चेह	गौडीया	गीयते	गतिः ॥ १७९ ॥</l>
</lg></b>
<b><lg>
<l>विद्यादीनामुपायैरधिगतिरवनं	वर्धनं	संप्रयोग—
स्तीर्थेष्वर्थो य उक्तः समधिगतचरा पूर्वपूर्वागतानाम् ।</l>
<l>तस्मिन् धीरोद्धतादेर्य इह विहरतो नायकस्याभिमानो—
न्मानोच्छङ्कोऽपि मुख्यास्तमिह मतिमतामर्थशृङ्गारमाहुः ॥ १८० ॥</l>
</lg></b>
<p><b>इति श्रीमहाराजाधिराजश्रीभोजदेवविरचिते शृङ्गारप्रकाशे
अर्थशृङ्गारप्रकाशनो नाम</b></p>
<p><b>॥ एकोनविंशः प्रकाशः ॥ १९ ॥</b></p>
<lg><l>तदिदमिह वितीर्णं सहितीकोषरत्‍नं विपुलति खलु यस्मिन् भारती भारतीया ।</l>
<l>रहयति निजशोकं काव्यपाके प्ररूढं प्रविरलमिति रूढ्या मिथ्यया जायमानम् ॥</l></lg>
<lg><l>रेवाप्रसादस्य ममास्ति भाग्यं वैपुल्ययोगेन दृढं पराम्बा ।</l>
<l>ददौ यदेतं ननु मह्यमद्य साहित्यसेवाऽवसरं प्रशस्तम् ॥</l></lg>
<pb n="1049"/>
<p>अथ
<b>शृङ्गारप्रकाशे विंशः प्रकाशः</b>
कामशृङ्गारप्रकाशः</p>
<p><b>(कामः)</b></p>
<p><b>कामो नाम आत्मनः सुखाभिधानो विशेषगुणः ।</b></p>
<p>स द्वेधा, सामान्यरूपो विशेषरूपश्च । तत्र—</p>
<p><b>(१) सामान्यरूपो</b> मनःषष्ठानामिन्द्रियाणां स्वेषु विषयेष्वानुकूल्यतः प्रवृत्तावात्मनः
सुखबुद्धिः ।</p>
<p><b>(२) विशेषरूपः</b> प्रियतमादौ तदनुरागाविद्धेषु विषयसङ्कल्पादिषु सदा सङ्गातिशयः ।
सोऽपि द्वेधा, प्रधानमप्रधानं च । तत्र—</p>
<p><b>अप्रधानं</b> तद‍्विलासस्मरणलावण्यवद‍्‍‌रूपनिर्वर्णनादिषु	तदभिमानानुबन्धिनी
सुखास्वादबुद्धिः ।</p>
<p><b>प्रधानं</b> तु स्पर्शविशेषाभिमानिकसुखानुविद्धा फलवतः सुखप्रतीतिः ।</p>
<p><b>सुखं काम</b> इति वक्तव्येऽभिधानग्रहणम् — उपचारादरादिना मनश्शरीरेन्द्रियविषय-
सन्निकर्षानुकूल्ये	सति	जन्मान्तरानुभवसंस्कारप्रबोधात् । सुखार्थतायामिन्द्रियप्रवृत्ति-
विषयसंप्रयोग-तत्संप्रत्यय-सुखोत्पाद-तदनुभव-संस्कार-स्मरण-तदभिलाष-मनःप्रवृत्ति-
सङ्कल्पानां	सुखरूपाणामिव	दुःखरूपाणामप्युपसंग्रहार्थम् ।	तेनेन्द्रियप्रवृत्त्यादयोऽपि
कामव्यपदेशभाजो भवन्ति । तत्र—</p>
<p>१. <b>इन्द्रियप्रवृत्तौ</b> कामव्यपदेशो यथा—</p>
<p>'<b>श्रोत्रत्वक्चक्षुर्जिह्वाघ्राणानामात्मसंयुक्तेन	मनसाऽधिष्ठितानां	स्वेषु	स्वेषु
विषयेष्वानुकूल्यतः प्रवृत्तिः कामः</b>' (कासू. १.२.१२) ।</p>
<p>२. <b>विषयसंप्रयोगे</b>	यथा—	'<b>स्पर्शविशेषविषयान्धस्याभिमानिकसुखानुविद्धा
फलवत्यर्थप्रतीतिः प्राधान्यात् कामः</b>' (कासू. १.२.१३) ।</p>
<p>३. <b>तत्संप्रत्यये</b> यथा—</p>
<b><lg>
<l>या	त्वया	सुखसंवित्तिः	स्मरणीयाऽधुनातनी ।</l>
<l>इति	स्वप्‍नोपमान्	मत्वा कामान् मा गास्तदङ्गताम् ॥ १ ॥</l>
</lg></b>
<pb n="1050"/>
<p>३. <b>संस्कारो</b> यथा—(कासू.जयमङ्गला १.२.१८)</p>
<b><lg>
<l>विनोपदेशं सिद्धो हि कामोऽनाख्यातशिक्षितः ।</l>
<l>स्वकान्तारमणोपाये	को	गुरुर्मृगपक्षिणाम् ॥ २ ॥</l>
</lg></b>
<p>४. <b>स्मरणे</b> यथा—</p>
<b><lg>
<l>काम! जानामि ते मूलं सङ्कल्पात् किल जायसे ।</l>
<l>सङ्कल्पं	न	करिष्यामि	तेन	मे	न	भविष्यसि ॥ ३ ॥</l>
</lg></b>
<p>५. <b>तदभिलाषे</b> यथा—</p>
<b><lg>
<l>सङ्कल्परमणीयस्य	प्रीतिसम्भोगशोभिनः ।</l>
<l>रुचिरस्याभिलाषस्य	नाम	काम	इति	स्मृतम् ॥ ४ ॥</l>
</lg></b>
<p>६. <b>मनःप्रवृत्तौ</b> यथा—(उरा. २.१४)</p>
<b><lg>
<l>इयं	सा	लोलक्षी	त्रिभुवनललामैकवसतिः
स चायं दुष्टात्मा स्वयमुपकृतं येन मम तत् ।</l>
<l>इतस्तीव्रः	कामो	गुरुरयमितः	क्रोधदहनः
कुतो(कृतो) वेषश्चायं कथमिति मम भ्राम्यति मनः ॥ ५ ॥</l>
</lg></b>
<p>७. <b>सङ्कल्पे</b> यथा—(शाकु. २.२)</p>
<b><lg>
<l>स्‍निग्धं वीक्षितमन्यतोऽपि नयने यत् प्रेषयन्त्याऽनया
यातं	यच्च	नितम्बयोर्गुरुतया	मन्दं	विलासादिव ।</l>
<l>मा	गा	इत्युपरुद्धया	यदपि	सा	सासूयमुक्ता	सखी
सर्वं तत् किल मत्परायणमहो कामी स्वतां पश्‍यति ॥ ६ ॥</l>
</lg></b>
<p>स द्विरूपो द्विधा, <b>हेतुभूतः फलभूतश्च</b> ॥ तत्र—</p>
<p><b>हेतुभूतः</b> जन्मान्तरानुभवसंस्कारप्रबोधादात्मनो विषयोपभोगेच्छानुबन्धिनी
गन्धादिषु यथास्वमिन्द्रियाणां प्रवृत्तिविषयसंभोगः तत्संप्रत्ययश्च ।</p>
<p><b>फलभूतस्तु</b> सुखोत्पादस्तनुभवसंस्कारस्मरणं	तदभिलाषः	मनःप्रवृत्ति—
तत्सङ्कल्पश्च ।</p>
<p>तेऽपि प्रवृत्त्यादयो द्वेधा, अधिष्ठानसंयोगाद्यर्था अङ्गसंप्रयोगाद्यर्थाश्च । तत्र—
<b>अधिष्ठानमङ्गनादि ।</b></p>
<p><b>अङ्गानि</b> स्रक्चन्दनादिनी । यथोच्यते—(कासू. जयमङ्गला १.२.१८)</p>
<pb n="1051"/>
<b><lg>
<l>सुखं कामस्तदङ्गानि भूषणालेपनस्रजः ।</l>
<l>तथोपवनहर्म्याग्रवल्लकीमदिरादयः	॥ ७ ॥</l>
</lg></b>
<b><lg>
<l>तस्यायतनमुद्दामरूपयौवनविभ्रमाः ।</l>
<l>रमण्यश्चाटुदाक्षिण्यैराकृष्टजनमानसाः ॥ ८ ॥ इति ॥</l>
</lg></b>
<p>तत्र—</p>
<p>आयतनसंप्रयोगाद्यर्थप्रवृत्त्यादयो विशेषकामस्यैव हेतवो भवन्ति ।</p>
<p>अङ्गसंप्रयोगाद्यर्थास्तु		विशेषकामसामान्यकामयोः । केवलं विशेषकामे
प्राधान्याप्राधान्यकृतो विशेषः ।</p>
<p><b>संप्रयोगस्तु द्विरूपो</b> द्विविधः । तत्र—</p>
<p><b>(१. आयतनसंप्रयोगः)</b></p>
<p>आयतनसंप्रयोगस्तावदुच्यते । स बाह्य आभ्यन्तरश्च ।</p>
<p><b>बाह्यः</b> समागमलक्षणोऽलब्धलाभार्थः ।</p>
<p><b>आभ्यन्तरो</b> रताख्यः, स लब्धपरिरक्षणार्थः ।</p>
<p>तत्र समागमलक्षणः परतन्त्रयोरन्यतरानिच्छायां लज्जया भयाद् वा न घटते ।</p>
<p>आन्तरोऽप्यान्तरचतुष्षष्टिप्रयोगानभिज्ञयोर्न स्यादित्युभयरूपोऽप्युपायमपेक्षते ।</p>
<p>तत्र—</p>
<p>अलब्धलाभार्थम् <b>आवाप</b> उपायः । स 'कन्यासंप्रयुक्त—भार्याधिकारिक—
पारदारिक—वैशेषिकेषु चरणाद् विधानम्' इत्यादिभिरुपदिष्टः (कासू. १.१.१०) ।
लब्धपरिरक्षणार्थं	तु	<b>तन्त्रम्,</b> तत् सांप्रयोगिके '<b>प्रमाणभावकालेभ्यो
रतावस्थापनम्</b> (कासू.जयमङ्गला २.१.१)' इत्यादिभिः प्रकाशितम् ।
औपनिषदिकं	तु	तन्त्रावापाभ्यामसिद्धेऽर्थे	व्याप्रियते;	तदिह	नेष्टम्,
अभिमानाभावात् ।</p>
<p><b>(२. अङ्गसंप्रयोगः)</b></p>
<p><b>अङ्गसंप्रयोगस्तु</b> सामान्यकामस्यापि निमित्तम् (कासू. जयमङ्गला १.२.१८)।</p>
<p>सोऽपि द्विरूपः — समाहरणलक्षण उपभोगलक्षणश्च । तत्र
लब्धलाभार्थः <b>समाहरणलक्षणः</b> । स उपायापेक्षायां	साधारणाधिकरणोक्तं
नित्यनैमित्तिकानुष्ठानमपेक्षते, '<b>स प्रातरुत्थाय कृतनियतकृत्यः</b>' (कासू. १.४.५) इत्यादि ।
सोऽयमुभयरूपोऽपि कामः संप्रयोगपराधीनत्वादुपायापेक्षी । उपायप्रमापकं तु <b>कामसूत्रम्</b> ।</p>
<pb n="1052"/>
<p><b>(कामशृङ्गारः)</b></p>
<p>तत्र <b>सामान्यविशेषकामार्थिनो धीरललितादेर्नायकस्य तदनुकूलायां प्रवृत्तौ
तदुपायानतिक्रमेणैतदनुभवाभिमानः कामशृङ्गारः</b> । तत्र—</p>
<p>कैशिकी वृत्तिः, (पौरस्त्या प्रवृत्तिः), र्वैदर्भी रीतिः सर्वा नायिका धीरललितश्च
नायक इति । तेषु—</p>
<p><b>कैशिकी वृत्ति</b>स्तदनुरूपस्वरूपाङ्गत्वात् । तथाहि शृङ्गारप्राया <b>कैशिकी</b> । यथोच्यते—</p>
<b><lg>
<l>या	श्लक्ष्णनैपथ्यविशेषचित्रा	स्त्रीपुंसयुक्ता	बहुगीतनृत्ता ।</l>
<l>कामोपचारप्रभवोपयोग्या/ भोगप्रभवप्रचारा तां कैशिकीं वृत्तिमुदाहरन्ति ॥ ९ ॥</l>
</lg></b>
<p>तदङ्गानि नर्म, नर्मस्फुञ्जः, नर्मस्फोटः, नर्मगर्भ इति (नाशा. २०.४५) । सा तु
<b>शृङ्गारप्राये</b>त्यनेन उत्तमयुवप्रकृतितां प्रतिपादयति ।</p>
<p><b>श्लक्ष्णनैपथ्यविशेषचित्रे</b>त्यनेन सम्भोगयोग्यान् आभिगामिकवैहारिकादिविशेषान्
उपदिशति ।</p>
<p><b>स्त्रीपुंसयुक्ते</b>त्यनेनायतनसंप्रयोगस्य प्राधान्यं निगमयति । . . .</p>
<p><b>बहुगीतनृत्ते</b>त्यनेन गोष्ठीसमवायसभा—पान—प्रदोषसङ्गीतकादीन् निर्दिशति ।</p>
<p><b>कामोपचारप्रभवोपयोग्ये</b>त्यनेन	समस्तसांप्रयोगिकाधिकरणोक्तचातुष्षष्टिक—
प्रयोगान् अनुबध्‍नाति ॥ अङ्गेषु</p>
<p><b>नर्मणा</b> रहःपरिहासविस्रन्भादिभिः शृङ्गारावस्थामवस्थापयति ।</p>
<p><b>नर्मस्फञ्जेन</b>	प्रथमानुरागे	दूतीसंप्रेषणाभिसरणप्रेमातिरेकानुभावव्यभिचारि—
सात्त्विकानां	पुष्टिमभिधत्ते । नर्मगर्भेण <b>दक्षिणेशधृष्ट</b>चेष्टितं व्याचष्टे । तल्लक्षणानां
तथाविधार्थविशेषयोगात् । तथा हि—</p>
<p><b>आस्थापितशृङ्गारं वचो विचेष्टितं वा सपरिहासं नर्म</b> । (नाशा. २०.४६–४८)</p>
<p>प्रथमसङ्गमे भयावसानं सम्भोगवेषवाक्यादिकर्म <b>नर्मस्फञ्जः</b>।(नाशा.२०.४९)</p>
<p>आविर्भूताभिलाषो <b>नर्मस्फोटः</b> ।</p>
<p>तस्य कार्यहेतोः स्वरूपविज्ञानादिप्रच्छादनं <b>नर्मगर्भ</b> इति । (नाशा.२०.५१)</p>
<p><b>दाक्षिणात्या प्रवृत्तिः</b>; शृङ्गारोपयोगिविदग्धादृतमहार्हविलेपाभरणपेशलविशेष—
योगित्वात् । यथा—(रघु. ६.६०)</p>
<pb n="1053"/>
<b><lg>
<l>पाण्ड्योऽयमंसार्पितलम्बहारः क्लृप्‍ताङ्गरागो हरिचन्दनेन ।</l>
<l>आभाति बालातपरक्तसानुः सनिर्झरोद्गार इवाद्रिराजः ॥ १० ॥</l>
</lg></b>
<p><b>वैदर्भी रीतिः</b>; शृङ्गारानुरूपसंदर्भत्वात् ।	यतो	यदसमस्तमतिसुकुमार—
बन्धमनुपचारवृत्तिमत् स्थानानुप्रासयोगि योगवृत्तिगर्भं वचः सा <b>वैदर्भी</b> ।</p>
<p><b>असमस्तमित्यनेन</b> सुखबोधनत्वात् विलासिनीचित्तमावर्जयति ।</p>
<p><b>अतिसुकुमारबन्धमित्य</b>नेन श्रुतिरमणीयतां कथयति ।</p>
<p><b>अनुपचारवृत्ति</b>मदित्यनेन (सुखावबोध्यतां ब्रुते) ।</p>
<p><b>स्थानानुप्रासयोगीत्य</b>नेन सुखोदाहरणीयतामाह ।</p>
<p><b>योगवृत्तिगर्भ</b>मित्यनेन	ग्राम्यतां	प्रत्याचष्टे । तच्च सर्वनाटकाख्यायिकादिषु
सप्रबन्धेषु प्रायो दृश्‍यत इति साऽपि धर्मशृङ्गारङ्गम् ॥</p>
<p><b>सर्वा नायिका</b> इत्यनेन एतदधिकारिणो धीरललितनायकस्य कामसेवायामिति
अभियोगं नियमयति ।</p>
<p><b>धीरललितश्च	नायक</b>स्तत्कृत्यस्यैव	धर्मार्थानपेक्षया	कामशृङ्गारे
कामसूत्रप्रतिपादितोपायपूर्विकायां	प्रवृत्तौ	तस्यैव	तदनुभावाभिमानात् । स
गुणप्रकृतिप्रवृत्तिपरिग्रहप्रस्तारभेदाच्चतुश्चत्वारिंशत्प्रकारः ।</p>
<p>तत्र गुणतः समस्तजात्यादिगुणसंपद‍्योगात् पादेनगुणसंपद्योगाच्च उत्तमो
मध्यमश्च । प्रकृते रजउद्रेकाद् राजसः । <b>प्रवृत्ते</b>रनुकूलो दक्षिणः शठो धृष्टश्च ।
<b>परिग्रहाद</b>साधारणः साधारणश्च । तदेतद् वृत्तिः प्रवृत्तिरित्यादिकमेतल्लक्षणोदाहरणैः
पूर्वमेव निर्णीतम् ।</p>
<p><b>(ललितधैर्यम)</b></p>
<p>अथेदानीं नायकव्यपदेशहेतुर्धैर्यं विचार्यते । तद्धीन्द्रियविकारकारणं चित्तधर्मः ।
<b>तद्धीरललितस्य</b> ललितं भवति । यत्प्रभावादभ्युदयादिभिः <b>प्रमोदः</b>, शोकादिभिः
<b>वैक्लव्यं</b>, व्यसनादिभि<b>र्दीनत्वं</b>, विलासेषु <b>व्यसनम्</b>, व्यसनेष्व<b>भिनिवेशः</b>,
विषयेष्व<b>त्यासङ्गः</b>, धर्मार्थयोर्ना<b>त्यादरः</b>, अनर्थजनैः <b>संसर्गः</b>, हासेषु/साहसेषु <b>प्रवृत्तिः</b>,
शरीरेऽपि <b>नापेक्षा</b>, सर्वनाशेऽपि <b>नानुशयः</b>, सुलभे<b>ष्ववमानः</b>, दुर्लभे<b>ष्वाकाङ्क्षा</b>,
स्ववर्णना<b>सूत्कर्षः</b>, चादूक्तिषु <b>प्रागल्भ्यं</b>, जात्यादिभि<b>श्चाभिमान</b> इति । तत्र—</p>
<pb n="1054"/>
<p>१. <b>अभ्युदयादिभिः प्रमोदो</b> यथा—(रघु . १९.५)</p>
<b><lg>
<l>कामिनीसहचरस्य कामिनस्तस्य वेश्मसु मृदङ्गनादिषु ।</l>
<l>ऋद्धिमन्तमधिकर्द्धिरुत्तरः	पूर्वमुत्सवमपोहदुत्सवः ॥ ११ ॥</l>
</lg></b>
<p>यथा वा—(मामा. १.३६)</p>
<b><lg>
<l>जगति जयिनस्ते ते भावा नवेन्दुकलादयः
प्रकृतिमधुराः सन्त्येवान्ये मनो मदयन्ति ये ।</l>
<l>मम तु यदियं याता लोके विलोकनचन्द्रिका
नयनविषयं जन्मन्येकं स एव महोत्सवः ॥ १२ ॥</l>
</lg></b>
<p>२. <b>शोकादिभिर्वैक्लव्यं</b> यथा—(रघु. ८.४३)</p>
<b><lg>
<l>विललाप स बाष्पगद्गदं सहजामप्यवधूय धीरताम् ।</l>
<l>अभितप्‍तमयोऽपि मार्दवं भजते, कैव कथा शरीरिषु? ॥ १३ ॥</l>
</lg></b>
<p>यथा वा—(मामा. ९.१८)</p>
<b><lg>
<l>तरुणतमालनीलबहुलोन्नमदम्बुधराः शिशिरसमीरणावधुतनूतनवारिकणाः ।</l>
<l>कथमवलोकयेयमधुना हरिमतीर्मदकलनीलकण्ठकलहैर्मुखराः हरितः ॥ १४ ॥</l>
</lg></b>
<p>३. <b>व्यसनादिभिर्दीनत्वं</b>, यथा—(मेघ. ६)</p>
<b><lg>
<l>जातं	वंशो	भुवनविदिते	पुष्कलावर्तकानां
जानामि	त्वां	प्रकृतिपुरुषं	कामरूपं	मघोनः ।</l>
<l>तेनार्थित्वं	त्वयि	विधिवशाद्	दूरबन्धुर्गतोऽहं
याञ्चा	मोघा	वरमधिगुणे;	नाधमे	लब्धकामा ॥ १५ ॥</l>
</lg></b>
<p>यथा वा—(मामा. ९.३०)</p>
<b><lg>
<l>केकाभिर्नीलकण्ठस्तिरयति	वचनात्	ताण्डवादुच्छिखण्डः
कान्तामन्तःप्रमोदादनुसरति	मदभ्रान्ततारश्चकोरः ।</l>
<l>गोलाङ्गूलः क(पो)लं छुरयति रजसा कौसुमेन प्रियायाः
कं	याचे	यत्र	तत्र	ध्रुवमनवसरग्रस्त	एवार्थिभागः ॥ १६ ॥</l>
</lg></b>
<p>४. <b>विलासेषु व्यसनं</b> यथा—(रघु. १९.४४)</p>
<b><lg>
<l>ताः स्वमङ्कमधिरोप्य दोलया प्रेङ्खयन् परिजनप्रवृद्ध/बद्धया ।</l>
<l>मुक्तरज्जु निबिडं भयच्छलात् कण्ठबन्धनमवाप बाहुभिः ॥ १७ ॥</l>
</lg></b>
<pb n="1055"/>
<p>यथा वा—(कुसं. ८.२४)</p>
<b><lg>
<l>रावण/वारणध्वनितभीतया तया कण्ठसक्तमृदुबाहुबन्धनम् ।</l>
<l>एकपिङ्गलगिरौ जगद्गुरुः निर्विवेश विशदाः शशिप्रभाः ॥ १८ ॥</l>
</lg></b>
<p>५. <b>व्यसनेष्वभिनिवेशो</b> यथा—(रघु. १९.१२)</p>
<b><lg>
<l>सातिरेकमदकारणं	रहस्तेन	दत्तमभिलेषुरङ्गनाः ।</l>
<l>ताभिरप्युपहितं मुखासवं सोऽपिबद् वकुलतुल्यदोहदः ॥ १९ ॥</l>
</lg></b>
<p>यथा वा—(रघु. ९.६९)</p>
<b><lg>
<l>इति विस्मृतान्यकरणीयमात्मनः सचिवावलम्बितधुरं धराधिपम् ।</l>
<l>परिवृद्धरागमनुबन्धसेवया मृगया जहार चतुरेव कामिनी ॥ २० ॥</l>
</lg></b>
<p>६. <b>विषयेष्वत्यासङ्गो</b> यथा—(रघु. १९.६)</p>
<b><lg>
<l>इन्द्रियार्थपरिशून्यमक्षमः	सोढुमेकमपि	न	क्षणान्तरम् ।</l>
<l>अन्तरेव विहरन् दिवानिशं न व्यपैक्षत समुत्सुकाः प्रजाः ॥ २१ ॥</l>
</lg></b>
<p>यथा वा—(रघु. १९.१३)</p>
<b><lg>
<l>अङ्कमङ्कपरिवर्तनोचिते	तस्य	निन्यतुरशून्यतामुभे ।</l>
<l>वल्लकी च हृदयङ्गमस्वना मञ्जुवागपि च वामलोचना ॥ २२ ॥</l>
</lg></b>
<p>७. <b>धर्मार्थयोर्नात्यादरो</b> यथा—(गास. ६.२९)</p>
<b><lg>
<l>लोओ ज्झूरइ ज्झूरइ वअणिज्जं होइ होउ तं णाम ।</l>
<l>एहि णिमज्जसु पासे पुंप्पवइ! ण एइ मे णिद्दा ॥ २३ ॥</l>
</lg></b>
<lg><l>{लोकः खिद्यते खिद्यतु वचनीयं भवति भवतु तन्नाम ।</l>
<l>एहि निमज्ज/निषीद पार्श्वे पुष्पवति! नैति मे निद्रा ॥}</l></lg>
<p>यथा वा—(गास. ३.६१)</p>
<b><lg>
<l>घरणिघणत्थणपेल्लणसुहेल्लिपडिअस्स होंतपहिअस्स ।</l>
<l>अवसउणंगारअवारविट्ठिदिअहा	सुहावेंति ॥ २४ ॥</l>
</lg></b>
<lg><l>(गृहिणीघनस्तनप्रेरणसुखकेलिपतितस्य भविष्यत्पथिकस्य ।</l>
<l>अपशकुनाङ्गारकवारविष्टिदिवसाः	सुखयन्ति ॥)</l></lg>
<p>८. <b>अनर्थजनैः संसर्गो</b> यथा—(राच. ३.२८)</p>
<b><lg>
<l>न सूरयो न स्थविरा न धीराः पुरस्स्थिताः प्राश्निकतां भजन्ते ।</l>
<l>स तिष्ठते संसदि संशयानः पुष्पोपविष्टासु विलासिनीषु ॥ २५ ॥</l>
</lg></b>
<pb n="1056"/>
<p>यथा वा—(वैश. ५६)</p>
<b><lg>
<l>न नटा न विटा न गायना न च सभ्येतरवादचुञ्चवः ।१</l>
<l>नृप! वीक्षितुमत्र के वयं स्तनभारानमिता न योषितः ॥ २६ ॥</l>
</lg></b>
<p>९ . <b>साहसेषु प्रवृत्ति</b>र्यथा—(मामा. ५.५)</p>
<b><lg>
<l>कुवलयदलश्यामोऽप्यङ्गं	दधत्	परिधूसरं
ललितविकटन्यासः	श्रीमान्	मृगाङ्कनिभाननः ।</l>
<l>हरति	विनयं	वामो	यस्य	प्रकाशितसाहसः
प्रविगलदसृक्पङ्कः	पाणिर्ललन्नरजाङ्गलः ॥ २७ ॥</l>
</lg></b>
<p>यथा वा—(मामा. ५.२७)</p>
<b><lg>
<l>त्वत्पादपङ्कजपरिग्रहपुण्यजन्मा	भूयासमित्यभिनिवेशकदर्थ्यमानः ।</l>
<l>भ्राम्यन् नृमांसपणनाय परेतभूमावाकर्ण्य भीरु! रुदितानि तवागतोऽस्मि ॥ २८ ॥</l>
</lg></b>
<p>१० . <b>शरीरेऽपि नापेक्षा</b> यथा—(मामा. ३.१२)</p>
<b><lg>
<l>धत्ते	चक्षुर्मुकुलिनि	रणत्कोकिले	बालचूते
मार्गे	गात्रं	क्षिपति	वकुलामोदगर्भस्य वायोः ।</l>
<l>दावप्रेम्णा	सरसबिसिनीपत्रमात्रान्तरीया
ताम्यन्मूर्तिः श्रयति बहुशो मृत्यवे चन्द्रपादान् ॥ २९ ॥</l>
</lg></b>
<p>यथा वा—(रत्‍ना. ४.१६)</p>
<b><lg>
<l>विरम	विरम	वह्ने!	मुञ्च	संरम्भमेनं
विरचयसि	किमुच्चैरर्चिषां	चक्रवालम् ।</l>
<l>विरहहुतभुजाऽहं	यो	न	दग्धः	प्रियायाः
प्रलयदहनभासा	तस्य	किं	त्वं	करोषि ॥ ३० ॥</l>
</lg></b>
<p>११. <b>सर्वनाशेऽपि नानुशयो</b> यथा—(गास. ३.२९ )</p>
<b><lg>
<l>सव्वस्संमि वि दड्‍ढे तह वि हु हिअअस्स णिव्वुदि च्चेअ ।</l>
<l>जं	तीए	गामडाहे	हत्थाहत्थी	कुडो	गहिओ ॥ ३१ ॥</l>
</lg></b>
<lg><l>{सर्वस्वेऽपि दग्धे तथाऽपि खलु हृदयस्य निर्वृत्तिरेव ।</l>
<l>यत् तया ग्रामदाहे हस्ताहस्ति (कया) कुण्डो गृहीतः ॥ }</l></lg>
<!-- NOTES pg=1056!-->
१. प्रसिद्धस्तु पाठः 'न गायनाः, न परद्रोहनिबद्धबुद्धयः । नृपसद्मनि नाम के वय'—मिति ।
<pb n="1057"/>
<p>यथा वा—(रघु. ८.९३)</p>
<b><lg>
<l>तस्य प्रसह्य हृदयं किल शोकशङ्कुः
प्लक्षप्ररोह	इव	सौधतलं	बिभेद ।</l>
<l>प्राणान्तहेतुमपि	तं	भिषजामसाध्यं
लाभं	प्रियानुगमनत्वरया	स	मेने ॥ ३२ ॥</l>
</lg></b>
<p>१२. <b>सुदुर्लभेष्ववमानो</b> यथा—(रघु. १९.२१)</p>
<b><lg>
<l>प्रातरेत्य	परिभोगशोभिना	दर्शनेन	कृतखण्डनव्यथाः ।</l>
<l>प्राञ्जलिः प्रणयिनीः प्रसादयन् सोऽदुनोद् ग्रहणमन्थरः पुनः ॥ ३३ ॥</l>
</lg></b>
<p>यथा वा—(किराता. ८.४)</p>
<b><lg>
<l>घनानि कामं कुसुमानि बिभ्रतः करप्रचेयान/न्यपहाय शाखिनः ।</l>
<l>पुरोऽभिसस्त्रे सुरसुन्दरीजनैः यथोत्तरेच्छाऽपि/वि गुणेषु कामिनः ॥ ३४ ॥</l>
</lg></b>
<p>१३. <b>दुर्लभेष्वाकाङ्क्षा</b> यथा—(रघु. १९.२९)</p>
<b><lg>
<l>लौल्यमेत्य	गृहिणीपरिग्रहान्नर्तकीष्वसुलभासु तद्‍वपुः ।</l>
<l>वर्तते स्म स कथञ्चिदालिखन्नङ्गुलिक्षरणसन्नवर्तिकः ॥ ३५ ॥</l>
</lg></b>
<p>यथा वा—</p>
<b><lg>
<l>अपेतव्याहारं	धुतविविधशिल्पव्यतिकरं
करस्पर्शारम्भप्रगलितदुकूलान्तशयनम् ।</l>
<l>मुहुर्बद्धोत्कम्पं दिशिदिशि मुहुः प्रेरितदृशो—
रहल्यासुत्राम्णोः क्षणिकमिह तत् सङ्गतमभूत् ॥ ३६ ॥</l>
</lg></b>
<p>१४. <b>स्ववर्णनासूत्कर्षो</b> यथा—(विक्रमो. २.१६)</p>
<b><lg>
<l>मया नाम स्थितं(जितं) यस्य त्वयाऽयं समुदीर्यते ।</l>
<l>जयशब्दः	सहस्राक्षादा/दगतः	पुरुषान्तरम् ॥ ३७ ॥</l>
</lg></b>
<p>यथा वा—(मामा. ५.२६)</p>
<b><lg>
<l>मरणसमये	त्यक्ताशङ्कं	प्रलापनिरर्गल—
प्रकटितनिजस्‍नेहः	सोऽयं	सखा	पुर	एव	ते ।</l>
<l>सुतनु! विसृजोत्कम्पं संप्रत्यसावपि पाप्मनः
फलमनुभवत्युग्रं	पापः	प्रतीपविपाकिनः ॥ ३८ ॥</l>
</lg></b>
<pb n="1058"/>
<p>१५. <b>चाटूक्तिषु प्रागल्भ्यं</b> यथा—(कुसं. ५.८६)</p>
<b><lg>
<l>अद्यप्रभृत्यनवमाङ्गि!	तवास्मि	दासः
क्रीतस्तपोभिरिति	वादिनि	चन्द्रमौलौ ।</l>
<l>अह्नाय	सा	नियमजं	क्लममुत्ससर्ज
क्लेशः	फलेन	हि	पुनर्नवतां	विधत्ते ॥ ३९ ॥</l>
</lg></b>
<p>यथा वा—(कुसं. ८.७६)</p>
<b><lg>
<l>आर्द्रकेसरसुगन्धि ते मुखं मत्तमत्तनयनं स्वभावतः ।</l>
<l>अत्र लब्धवसतिर्गुणान्तरं किं विलासिनि! मदः करिष्यति ॥ ४० ॥</l>
</lg></b>
<p>१६. <b>'जात्यादिभिरभिमानः'</b> इति यदुक्तं१ तद् विभज्यते ।	धीरललितस्य हि द्वौ
भेदौ— <b>मध्यमः उत्तमश्च</b> । तत्र— <b>मध्यमस्य</b> जात्यभिमानादयो धीरोद्धतेनैव
व्याख्याताः, पादगुणसम्बन्धीद्धताया उभयत्र तुल्यत्वात् ।</p>
<p><b>उत्तमस्य</b>	प्रज्ञाप्रभावदेशकालावबोधेङ्गिताकारज्ञानमहारम्भतासौहार्दाभिमानाः
षडपरेऽपि संभवन्ति । स हि समस्तगुणसंपद्योगादुत्तम इत्युच्यते । तत्र—</p>
<p><b>प्रज्ञाभिमानो</b> यथा—(मामा. ४.९)</p>
<b><lg>
<l>प्रमथ्य	क्रव्यादं	मरणसमये	रक्षितवतः
परिष्वङ्गं लब्ध्वा तव कथमिवान्यत्र रमताम् ।</l>
<l>तथाऽभुद् व्यापारः कमलनयनाया नयनयो—
स्त्वयि	व्यक्तस्‍नेहः	स्तिमितरमणीयश्चिरमभूत् ॥ ४१ ॥</l>
</lg></b>
<p><b>प्रभावाभिमानो</b> यथा—(शाकु. ६.४)</p>
<b><lg>
<l>चूतानां चिरनिर्मि/र्गताऽपि कलिका बध्‍नाति न स्वं रजः
सन्नद्धं	यदपि	स्थितं	कुरवकं	तत्	कोरकावस्थया ।</l>
<l>कण्ठेषु स्खलितं गतेऽपि शिशिरे पुंस्कोकिलानां रुतं
शङ्के	संहरति	स्मरोऽपि	चकितस्तूणार्धकृष्टं	शरम् ॥ ४२ ॥</l>
</lg></b>
<p><b>देशकालावबोधनाभिमानो</b> यथा—</p>
<b><lg>
<l>तं तिअसकुसुमदामं हरिणा णिम्महिअसुरहिबहलपरिमलं ।</l>
<l>अम्प—णइअं पि दूमिअपणइणिहिअएण रुप्पिणीए विइण्णं ॥ ४३ ॥</l>
</lg></b>
<lg><l>(तत्	त्रिदशकुसुमदाम	हरिणा	निर्गच्छत्सुरभिबहुलपरिमलम् ।</l>
<l>आत्मन आनीत/आत्मीयमपि दूनितप्रणयिनीहृदयेन रुक्मिण्यै वितीर्णम् ॥ )</l></lg>
<!-- NOTES pg=1058!-->
१. एतस्यैव रूपान्तरमिदं जात्यादिभिश्चाभिमान इति यदुक्तं, तद्विभज्यते'—इति । पृ॰ १०२३ पं. १
<pb n="1059"/>
<p><b>इङ्गिताकारज्ञानाभिमानो</b> यथा—(शाकु. २.११)</p>
<b><lg>
<l>अभिमुखे मयि संहृतमीक्षितं हसितमन्यनिमित्तकृतोदयम् ।</l>
<l>विनयवारितवृत्तिरतोऽनया न विवृतो मदनो न च संवृतः ॥ ४४ ॥</l>
</lg></b>
<p><b>महारम्भताभिमानो</b> यथा—(हवि.)</p>
<b><lg>
<l>अइरा	आणेमि	तुहं	अमआसव-लोल-भमर-लंघिअ-कुसुमं ।</l>
<l>तिअस-गअ-दास-सीअर-तुसार-तण्णाअ-पल्लवं	सग्गदुमं ॥ ४५ ॥</l>
</lg></b>
<lg><l>(अचिरादानयामि	तवामृतासवलोलभ्रमरलङ्घितकुसुमम् ।</l>
<l>त्रिदशगजदानशीकरतुषारार्द्रितपल्लवं	स्वर्गद्रुमम् ॥ )</l></lg>
<p><b>सौहार्दाभिमानो</b> यथा—(मामा. ९.२८)</p>
<b><lg>
<l>सुहृदि गुणनिवासे प्रेयसि प्राणनाथे कथमिव सहपांसुक्रीडितप्रौढसख्ये ।</l>
<l>प्रियजनविरहाधिव्याधिखेदं दधाने हतहृदय! विदीर्य त्वं द्विधात्वं न यासि ॥ ४६ ॥</l>
</lg></b>
<p><b>धैर्यलालित्यहेतवश्चाभिनयेऽष्टौ विशेषगुणाः</b> — सुवेषता, संप्रियता, यौवनं,
स्थूललक्षता, प्रियंवदत्वं; लालित्यं, माधुर्यं, दृढभक्तिता । तेषु —</p>
<p>१. <b>उदारनैपथ्यप्रयोगः सुवेषता</b>; यथा—(रघु. ६.६०)</p>
<b><lg>
<l>पाण्ड्योऽयमंसार्पितलम्बहारः	क्लृप्‍ताङ्गरागो	हरिचन्दनेन ।</l>
<l>आभाति	बालातपलिप्‍तसानुः	सनिर्झरोद्गार इवाद्रिराजः ॥ ४७ ॥</l>
</lg></b>
<p>यथा वा—(रघु. १७.२५)</p>
<b><lg>
<l>आसीदभिमुखप्रेक्ष्यः स राज्यश्रीवधूवरः१ ॥ ४८ ॥</l>
</lg></b>
<p>२. <b>सर्वजनमनोहारित्वं सम्प्रियता</b>; यथा—(मामा. २.१०)</p>
<b><lg>
<l>तत उदयगिरेरिवैक एव स्फुरितगुणद्युतिसुन्दरः कलावान् ।</l>
<l>इह जगति महोत्सवस्य हेतुर्नयनवतामुदियाय बालचन्द्रः ॥ ४९ ॥</l>
</lg></b>
<p>यथा वा—(मामा. २.११)</p>
<b><lg>
<l>असौ विद्याधारः शिशुरपि विनिर्गत्य भवना—
दिहायातः	सम्प्रत्यविकलशरच्‍चन्द्रमधुरः ।</l>
<l>यदालोकस्थाने	भवति	पुरमुन्मादतरलैः
कटाक्षैर्नारीणां	कुवलयितवातायनमिव ॥ ५० ॥</l>
</lg></b>
<!-- NOTES pg=1059!-->
१. 'आकरो मृग्यः; मातृकासु उत्तरार्धं न लक्ष्यते नापि त्रुटिसूचकं चिह्नं वर्तते ।' इति राघवः HOS.
'आमुक्ता॰' इत्यस्य पूर्वार्धस्येदमेव तूत्तरार्धम् ।
<pb n="1060"/>
<p>३. <b>तारुण्यावतारो यौवनम्;</b> यथा—(रघु. ३.३२)</p>
<b><lg>
<l>महोक्षतां वत्सतरः स्पृशन्निव द्विपेन्द्रभावं कलभः श्रयन्निव ।</l>
<l>रघुः क्रमाद् यौवनभिन्नशैशवं/वः पुपोष गाम्भीर्यमनोहरं वपुः ॥ ५१॥</l>
</lg></b>
<p>यथा वा—(रघु. ३.३४)</p>
<b><lg>
<l>युवा युगव्यायतबाहुरंसलः कवाटवक्षाः परिणद्धकन्धरः ।</l>
<l>वपुः—प्रकर्षादजयद् गुरुं रघुस्तथाऽपि नीचैर्विनयाददृश्‍यत ॥ ५२ ॥</l>
</lg></b>
<p>४. <b>अनल्पदातृत्वं स्थूललक्षता</b>; यथा—(रघु. ५.३०)</p>
<b><lg>
<l>तं	भूपतिर्भासुरहेमराशिं	लब्धं	कुबेरादभियास्यमानात् ।</l>
<l>दिदेश कौत्साय समस्तमेव पादं सुमेरोरिव वज्रभिन्नम् ॥ ५३ ॥</l>
</lg></b>
<p>यथा वा—</p>
<b><lg>
<l>श्लोकोऽयं १हरिषाभिधानकविना देवस्य तस्याग्रतो
यावद्यावदुदीरितः	शकवधूवैधव्यदीक्षागुरोः ।</l>
<l>तावत्तावदुपोढसान्द्रपुलकोद्भेदः	स	तस्मै	ददौ
लक्षं	लक्षमखण्डितं	मदजलप्रक्लिन्नगण्डं गजम् ॥ ५४ ॥</l>
</lg></b>
<p>५. <b>मनोज्ञभाषिता प्रियंवदत्वम्</b>; यथा—(मामा. ४.१)</p>
<b><lg>
<l>यद्‍व्यालप्रहितसुहृत्प्रमोहदग्धं सौजन्याद् विहितवती गतव्यथं माम् ।</l>
<l>तत्कामं प्रभवति पूर्णपात्रवृत्त्या स्वीकर्तुं मम हृदयं च जीवितं च ॥ ५५ ॥</l>
</lg></b>
<p>यथा वा—(शाकु. ३.१८)</p>
<b><lg>
<l>किं शीतलैः क्लमविनोदिभिरार्द्रवातं सञ्चालयामि नलिनीदलतालवृन्तैः ।</l>
<l>अङ्के निधाय करभोरु! यथासुख ते संवाहयामि चरणावुत पद्मताम्रौ ॥ ५६ ॥</l>
</lg></b>
<p>६. <b>अबुद्धिकृता शृङ्गाराकारचेष्टा लालित्यम्</b>; यथा—(कुसं. २.६४)</p>
<b><lg>
<l>अथ स ललितयोषिद्भ्रूलताचापशृङ्गं रतिवलयपदाङ्के चापमासज्य कण्ठे ।</l>
<l>सहचरमधुहस्तन्यस्तचूताङ्कुरास्त्रः शतमखमुपतस्थे प्राञ्जलिः पुष्पधन्वा ॥ ५७ ॥</l>
</lg></b>
<p>यथा वा—(किराता. १२.२०)</p>
<b><lg>
<l>ककुदे	वृषस्य	कृतबाहुमकृशपरिणाहशालिनि ।</l>
<l>स्पर्शसुखमनुभवन्तमुमाकुचयुग्मण्डल इवार्द्रचन्दने ॥ ५८ ॥</l>
</lg></b>
<!-- NOTES pg=1060!-->
१. लौकिकी स्वरभक्तिरियं हर्षपदे यथा 'त्रियम्बकं संयमिनं ददर्शे'—ति कुसं. ३.४४ ।
<pb n="1061"/>
<p>७. <b>सर्वावस्थास्वनुग्रता माधुर्यं</b>; यथा—(किराता. १.२१)</p>
<b><lg><l>न तेन सज्यं क्वचिदुद्‍धृतं धनुः कृतं न वा कोपविजिह्ममाननम् ।</l>
<l>गुणानुरागेण शिरोभिरुह्यते नराधिपैर्माल्यमिवास्य शासनम् ॥ ५९ ॥</l></lg></b>
<p>यथा वा—</p>
<b><lg><l>यो हि दिर्घासिताक्षस्य विलासललित/वलितभ्रुवः/णः ।</l>
<l>कान्तामुखस्यावशगस्तस्मै	नृपशवे	नमः ॥ ६० ॥</l></lg></b>
<p>८. <b>स्थिरानुरागत्वं दृढभक्तिता</b>; यथा—(रघु. १४.८७)</p>
<b><lg><l>सीतां	हित्वा	दशमुखरिपुर्नोपयेमे	यदन्यां
तस्या एव प्रचिकृतिसखो यत् क्रतूनाजहार ।</l>
<l>वृत्तान्तेन	श्रवणविषयव्यापिना	तेन	भर्तुः
सा	दुर्वारं	कथमपि	परित्यागदुःखं	विषेहे ॥ ६१ ॥</l></lg></b>
<p>यथा वा—(कुसं. १.५३)</p>
<b><lg><l>यदैव पूर्वं ज्वलने शरीरं सा दक्षरोषात् सुदती ससर्ज ।</l>
<l>तदाप्रभृत्येव विमुक्तचन्द्रः/सङ्गः पतिः पशूनामपरिग्रहोऽभूत् ॥ ६२ ॥</l></lg></b>
<p>(<b>धीरललितस्य भावाः</b>)</p>
<p>१सोऽयमनयोर्विशेषगुणयोगस्वाभाविकयोर्निरतिशय	आन्तरो	नित्यश्र्चात्मनः
संस्कारः, यत्प्रभावान्निरतिशया (रतिः) प्रीतिः ।</p>
<p>१. <b>उत्तमस्य (रतिः) प्रती</b>र्यथा— (उराच. १.३८)</p>
<b><lg><l>इयं	गेहे	लक्ष्मीरियममृतवर्तिर्नयनयो—
रसावस्याः स्पर्शो वपुषि बहुलश्चन्दनरसः।</l>
<l>अयं बाहुः कण्ठे शिशिरमसृणो मौक्तिकसरः
किमस्या	न	प्रेयो	यदिपरमसह्यस्तु	विरहः ॥ ६३ ॥</l></lg></b>
<p><b>मध्यमस्य</b> यथा—(मामा. ५.७)</p>
<b><lg><l>प्रेमार्द्राः	प्रणयस्पृशः	परिचयादुद्गाढरागोदया—
स्तास्ता	मुग्धदृशो	निसर्गमधुराश्चेष्टा	भवेयुर्मयि ।</l>
<l>यास्वन्तःकरणस्य	बाह्यकरणव्यापाररोधी	क्षणा—
दाशंसापरिकल्पितास्वपि	भवत्यानन्दसान्द्रो	लयः ॥ ६४ ॥</l></lg></b>
<!-- NOTES pg=1061!-->
१. पङ्क्तिद्वयमिदं त्रुटितभूयिष्ठहस्तलेखमिति राघवः HOS. मूलं जोशेरक्लृप्‍तम्।
<pb n="1062"/>
<p>२. <b>उत्तमस्य प्रीति</b>र्यथा—</p>
<b><lg><l>ते	केचिन्निजकान्तिसुन्दरतया	चेतश्चमत्कारिणो
दृश्‍यन्ते परमोत्सवं नयनयोः सम्पादयन्तो जनाः ।</l>
<l>अन्तर्ये मनसः प्रविश्‍य मनसा तैस्तैः स्वकीयैर्गुणैः
(स्मृत्यारूढवपुर्भिरेव	जनयन्त्याह्लादनामुत्कटाम्) ॥ ६५ ॥१</l></lg></b>
<p><b>मध्यमस्य</b> यथा—</p>
<b><lg><l>नाधन्यैः क्षणदाविराममधुराः किञ्चिद्‌विनिद्रालस—
श्रोत्रैः	सव्रणमुग्धचारणवधूदन्तच्छदायासिनः ।</l>
<l>श्रूयन्ते	मृदुपीतवक्त्रमरुतः	पौरालिरीतिक्रम—
व्यालोलाङ्गुलिरुद्धमुक्तसुषिरश्रेणीरवा	वेणवः ॥ ६६ ॥</l></lg></b>
<p>३. <b>उत्तमस्योत्कण्ठा</b> यथा—</p>
<b><lg><l>कालक्रमं प्रत्यकथैव तावत् (खण्डितम्) ।</l>
<l>हि ॰ ॰ ॰ ॰ विघ्न ॰ ॰ ॰ एव ॥ ६७ ॥</l></lg></b>
<p><b>मध्यमस्य</b> यथा—(मामा. ५.९)</p>
<b><lg><l>सम्भूयेव	सुखानि	चेतसि	परं भूमानमातन्वते
यत्रालोकपथावतारिणि	रतिं	प्रस्तैति	नेत्रोत्सवः ।</l>
<l>यद्	बालेन्दुकलोच्चयादविचलैः	सारैरिवोत्पादितं
तत् पश्‍येयमनङ्गमङ‍्गलगृहं भूयोऽपि तस्या मुखम् ॥ ६८ ॥</l></lg></b>
<p>४. <b>उत्तमस्य चिन्ता</b> यथा—(गास. २.८३)</p>
<b><lg><l>खणमेत्तं पि ण फिट्टइ अणुदिअह—विदिण्णगरुअ—संतावा ।</l>
<l>पच्छण्णपावसंक	व्व	सामली	मज्झ हिअआओ ॥ ६९ ॥</l></lg></b>
<lg>
<l>(क्षणमात्रमपि नापगच्छत्यनुदिवसमपि दत्तगुरुकंसतापा ।</l>
<l>प्रच्छन्नपापशङ्केव	श्‍यामलाङ्गी	मम	हृदयात् ॥)</l></lg>
<p><b>मध्यमस्य</b> यथा—(मामा. ५.१०)</p>
<b><lg><l>लीनेव	प्रतिबिम्बितेव	लिखितेवोत्कीर्णरूपेव	च
प्रत्युप्‍तेव	च	वज्रलेपघटितेवान्तर्निखातेव	च ।</l>
<l>सा नश्चेतसि कीलितेव विशिखैश्चेतोभुवः पञ्चभि—
श्चिन्तासन्ततितन्तुजालनिबिडस्त्रस्तेव	लग्ना	प्रिया ॥ ७० ॥</l></lg></b>
<!-- NOTES pg=1062!-->
१. चतुर्थश्‍चरणोऽस्माभिरुपकल्पितः।
<pb n="1063"/>
<p>५. <b>उत्तमस्य मतिः</b> यथा—(सूमु. ६)</p>
<b><lg><l>मधु च विकसितोत्पलावतंसं शशिकरपल्लवितं च सौधपृष्ठम् ।</l>
<l>मदनजनितविभ्रमा च कान्ता सुखमिदमर्थवतां; विभूतयोऽन्याः ॥ ७१ ॥</l></lg></b>
<p><b>मध्यमस्य</b> यथा—</p>
<b><lg><l>यदेतद्	धन्यानामुरसि	रमणीसङ्गसमये
समुद्भूतं	किञ्चित्	पुलकमिदमाहुः	किल	जनाः ।</l>
<l>मतिस्त्वेषाऽस्माकं	कुचयुगतटीचुम्बकशिला—
निवेशादाकृष्टस्मरशरशलाकोत्कर	 इति ॥ ७२ ॥</l></lg></b>
<p>६. <b>उत्तमस्य स्मृति</b>र्यथा—</p>
<b><lg><l>तथा गृहीतस्तन्वङ्गया विजयोपार्जितः पणः ।</l>
<l>यथा धन्याधरोष्ठेन हारितेऽपि जितं मया ॥ ७३ ॥</l></lg></b>
<p><b>मध्यमस्य</b> यथा—(मामा. ९.४८)</p>
<b><lg><l>आनन्दमिश्रमदनज्वरदीपनानि	गाढानुरागरसवन्ति	तदा	तदा	च ।</l>
<l>स्नेहाङ्कनानि मम मुग्धदृशस्तु कण्ठे कष्टं स्मरामि तव तानि गतागतानि ॥ ७४ ॥</l></lg></b>
<p>७. <b>उत्तमस्य वितर्को</b> यथा—(शाकु. २.१०)</p>
<b><lg><l>चित्रे निवेश्‍य परिकल्पितसत्त्वयोगा रूपोच्चयेन विधिना मनसा कृता नु ।</l>
<l>स्त्रीरत्नसृष्टिरपरा प्रतिभाति सा मे धातुर्विभुत्वमनुचिन्त्य वपुश्च तस्याः ॥ ७५ ॥</l></lg></b>
<p><b>मध्यमस्य</b> यथा—(विक्रमो. १.१०)</p>
<b><lg><l>अस्याः सर्गविधौ प्रजापतिरभूच्चन्द्रो नु कान्तिप्रदः
श्रृङ्गारो नु रसः स्वयं नु मदनो मासो नु पुष्पाकरः ।</l>
<l>वेदाभ्यासजडः	कथं	स	विषयव्यावृत्तकौतूहलो
निर्मातुं	प्रभवेन्मनोहरमिदं	रूपं	पुराणो	मुनिः ॥ ७६ ॥</l></lg></b>
<p>८. <b>उत्तमस्य शङ्का</b> यथा—(मामा. ८.१४)</p>
<b><lg><l>याता नु तद्‍भगवतीभवनं सखी नो जीवन्त्युपेष्यति तवेत्यभिशङ्कितोऽस्मि ।</l>
<l>प्रायेण	बान्धवसुहृत्प्रियसङ्गमादि	सौदामनीस्फुरणचञ्चलमेव	सौख्यम् ॥ ७७ ॥</l></lg></b>
<p><b>मध्यमस्य</b> यथा—(मामा. ८.१३)</p>
<b><lg><l>किमपि	किमपि	शङ्के	मङ्गलेभ्यो	यदन्यद्
विरमतु	परिहासश्चण्डि!	पर्युत्सुकोऽस्मि ।</l>
<pb n="1064"/>
<l>कलयसि कलितोऽहं वल्लभे! देहि वाचं
भ्रमति	हृदयमन्तर्विह्वलं	निर्दयाऽसि ॥ ७८ ॥</l></lg></b>
<p>९. <b>उत्तमस्य निद्रा</b> यथा—(रघु. ५.६४)</p>
<b><lg><l>तत्र स्वयंवरसमाहृतराजलोकं कन्याललाम कमनीयमजस्य लिप्सोः ।</l>
<l>भावावबोधकलुषा दयितेव रात्रौ निद्रा चिरेण नयनाभिमुखी बभूव ॥ ७९ ॥</l></lg></b>
<p><b>मध्यमस्य</b> यथा—</p>
<b><lg><l>ऊष्मायमाणस्तनमण्डलीभिर्वराङ्गनाभिः	स्फुटविभ्रमाभिः ।</l>
<l>आलिङ्गिता रात्रिषु शैशिरीषु ते शेरते यैः प्रणतो वृषाङ्कः ॥ ८० ॥</l></lg></b>
<p>१०. <b>उत्तमस्य सुप्‍तं</b> यथा—(कुसं. ८.८४)</p>
<b><lg><l>केवलं प्रियतमादयालुना ज्योतिषामवनातासु पङ्क्तिषु ।</l>
<l>तेन	तत्परिगृहीतवक्षसा	नेत्रमीलनकुतूहलं कृतम् ॥ ८१ ॥</l></lg></b>
<p><b>मध्यमस्य</b> यथा—(सक. ५.४७०)</p>
<b><lg><l>आश्लेषिणः पृथुरतक्लमपीतशीतमायामिनीं घनमुदो रजनीर्युवानः ।</l>
<l>ऊर्वोर्मुहुर्वलनबन्धनसन्धिलोलपादान्तसंवलिततूलपटाः	स्वपन्ति ॥ ८२ ॥</l></lg></b>
<p>११. <b>उत्तमस्य प्रबोधो</b> यथा—(कुसं. ८.८५)</p>
<b><lg><l>स व्यबुध्यत बुधस्तवोचितः शातकुम्भकमलाकरैः समम् ।</l>
<l>मूर्च्छनापरिगृहीतकैशिकैः	किन्नरैरुषसि	गीतमङ्गलः ॥ ८३ ॥</l></lg></b>
<p><b>मध्यमस्य</b> यथा—</p>
<b><lg><l>उन्निद्रितोऽस्मि	विगलन्मधुवारहारि—
व्याकोशकोकनदगन्धिसमीरणेन	।</l>
<l>१(आन्दोलितासु	लतिकास्वमुना	 	तुषार—
संघात	एष	विलुठन्	विकिरॅश्च	भाति) ॥ ८४ ॥</l></lg></b>
<p>१२. <b>उत्तमस्य व्रीडा</b> यथा—(सूमु. ३१)</p>
<b><lg><l>कनककलशस्वच्छे	राधापयोधरमण्डले
नवजलधरच्छायामात्मद्युतिं	प्रतिबिम्बिताम् ।</l>
<l>असितसिचयप्रान्तभ्रान्त्या		मुहुर्मुहुरुत्क्षिपञ्
जयति	जनितव्रीडाहासः		प्रियाहसितो	हरिः ॥ ८५ ॥</l></lg></b>
<!-- NOTES pg=1064!-->
१. उत्तरार्धमिदमत्र योजितमस्माभिः।
<pb n="1065"/>
<p><b>मध्यमस्य</b> यथा—(गास. ४.५१)</p>
<b><lg><l>जाओ सो वि विलक्खो मए वि हसिऊण गाढमुवऊढो ।</l>
<l>पढमोसरिअस्स	णिअंसणस्स	गंठिं	विमग्गंतो ॥ ८६ ॥</l></lg></b>
<lg><l>(जातः सोऽपि विलक्षो मयाऽपि हसित्वा गाढमुपगूढः ।</l>
<l>प्रथमापसृतस्य	निवसनस्य	ग्रन्थिं	विमार्गयमाणः ॥)</l></lg>
<p>१३. <b>उत्तमस्यावहित्थं</b> यथा—(शाकु. २.१९)</p>
<b><lg><l>क्व वयं? क्व परोक्षमन्मथो मृगशावैः सममेधितो जनः ।</l>
<l>परिहासविजल्पितं सखे! परमार्थेन न गृह्यतां वचः ॥ ८७ ॥</l></lg></b>
<p><b>मध्यमस्य</b> यथा—(काव्याद. २.२६४)</p>
<b><lg><l>राजकन्यानुरक्तं	मां	रोमोद्भेदेन	रक्षकाः ।</l>
<l>अवगच्छेयुराज्ञातमहो	शीतानिलं	वनम् ॥ ८८ ॥</l></lg></b>
<p>१४. <b>उत्तमस्य धृतिः</b> यथा—(रत्ना. ४.२०)</p>
<b><lg><l>नीतो	विक्रमबाहुरात्मसमतां	प्राप्‍तेयमुर्वीतले
सारं	सागरिका	ससागरमहीप्राप्त्येकहेतुः	प्रिया ।</l>
<l>देवी प्रीतिमुपागता च भगिनीलाभाज्जिताः कोसलाः
किं नास्ति त्वयि सत्यमात्यवृषभे यस्मै करोमि स्पृहाम् ॥ ८९ ॥</l></lg></b>
<p><b>मध्यमस्य</b> यथा—(मामा. १.३९)</p>
<b><lg><l>जगति	जयिनस्ते	ते	भावा	नवेन्दुकलादयः
प्रकृतिमधुराः	सन्त्येवान्ये	मनो	मदयन्ति	ये ।</l>
<l>मम	तु	यदियं	याता	लोके	विलोचनचन्द्रिका
नयनविषयं	जन्मन्येकं	स	एव	महोत्सवः ॥ ९० ॥</l></lg></b>
<p>१५. <b>उत्तमस्य हर्षो</b> यथा—(रघु. ३.११)</p>
<b><lg><l>सुरेन्द्रमात्राश्रित/यितगर्भगौरवात् प्रयत्नमुक्तासनया गृहागतः ।</l>
<l>तयोपचाराञ्जलिखिन्नहस्तया ननन्द पारिप्लवनेत्रया नृपः ॥ ९१ ॥</l></lg></b>
<p><b>मध्यमस्य</b> यथा—(मामा. ६.८)</p>
<b><lg><l>म्लानस्य	जीवकुसुमस्य	विकासनानि
सन्तर्पणानि	सकलेन्द्रियमोहनानि ।</l>
<l>आनन्दनानि	हृदयैकरसायनानि
दिष्टया मयाऽप्यधि/परिगतानि वचोऽमृतानि ॥ ९२ ॥</l></lg></b>
<pb n="1066"/>
<p>१६. <b>उत्तमस्य रोमाञ्चो</b> यथा—(रघु. ७.२२)</p>
<b><lg><l>अभूद् वरः कण्टकितप्रकोष्ठः स्विन्नाङ्गुलिः संववृते कुमारी ।</l>
<l>अस्मिन् द्वये तत्क्षणमात्मवृत्तिः समं विभक्तेव मनोभवेन ॥ ९३ ॥</l></lg></b>
<p><b>मध्यमस्य</b> यथा—(मामा. ३.७)</p>
<b><lg><l>प्रथमप्रियावचनसंश्रवस्फुरत्पुलकेन सम्प्रति मयाऽवलम्ब्यते ।</l>
<l>घनराजिनूतनपयस्समुक्षणक्षणबद्धकुट्मलकदम्बडम्बरः	 ॥ ९४ ॥</l></lg></b>
<p>१७. <b>उत्तमस्य हासो</b> यथा—(रघु. १९.२८)</p>
<b><lg><l>दर्पणेषु परिभोगवासि/दर्शि—नीं नर्मपूर्वमनुपृष्ठसंश्रयः ।</l>
<l>छायया स्मितमनोज्ञया वधूं ह्नीनिमीलितमुखीं चकार सः ॥ ९५ ॥</l></lg></b>
<p><b>मध्यमस्य</b> यथा—(सुमो. २६)</p>
<b><lg><l>स	एष	भुवनत्रयप्रथितसंयमः	शङ्करो
बिभर्ति	वपुषाऽधुना	विरहकातरः	कामिनीम् ।</l>
<l>अनेन	किल	निर्जिता	वयमिति प्रियायाः	करं
करेण	परिताडयन्	जयति	जातहासः	स्मरः ॥ ९६ ॥</l></lg></b>
<p>१८. <b>उत्तमस्योत्साहो</b> यथा—(कुसं. ३.९)</p>
<b><lg><l>प्रसीद विश्राम्यतु वीर वज्रं शरैर्मदीयैः कतमः सुरारिः ।</l>
<l>बिभेतु मोघीकृतबाहुवीर्यः स्त्रीभ्योऽपि कोपस्फुरिताधराभ्यः ॥ ९७ ॥</l></lg></b>
<p><b>मध्यमस्य</b> यथा—(मामा. ५.२६)</p>
<b><lg><l>मरणसमये	त्यक्ताशङ्कं	प्रलापनिरर्गल—
प्रकटितनिजस्नेहः सोऽयं सखा पुर एव ते ।</l>
<l>सुतनु विसृजोत्कम्पं सम्प्रत्यसाविह पाप्मनः
फलमनुभवत्युग्रं	पापः	प्रतीपविपाकिनः ॥ ९८ ॥</l></lg></b>
<p>१९. <b>उत्तमस्य ग्लानि</b>र्यथा—(पृ. ॰ १०१२)</p>
<b><lg><l>प्रकृत्या रमणीयोऽपि क्षीयमाणः प्रतिक्षणम्/क्षपम् ।</l>
<l>दुःखमावहति	प्रातः	शशीवापाण्डुरच्छविः ॥ ९९ ॥</l></lg></b>
<p><b>मध्यमस्य</b> यथा—(मामा. ३.९)</p>
<pb n="1067"/>
<b><lg><l>यदिन्दावानन्दं प्रणयिनि जने वा न भजने
व्यनक्त्यन्तस्तापं	तदयमतिवीरोऽपि विषमम् ।</l>
<l>प्रियङ्गुश्‍यामाङ्गप्रकृतिरपि	चापाण्डुमधुरं
वपुः क्षामं क्षामं वहति, रमणीयश्च भवति ॥ १०० ॥</l></lg></b>
<p>२०. <b>उत्तमस्य क्रोधो</b> यथा—(शाकु. १.२१)</p>
<b><lg><l>कः पौरवे वसुमतीं शासति शासितरि दुर्विनीतानाम् ।</l>
<l>अयमाचरत्यविनयं	मुग्धासु	तपस्विकन्यासु ॥ १०१ ॥</l></lg></b>
<p><b>मध्यमस्य</b> यथा—(शाकु. ६.२०)</p>
<b><lg><l>अक्लिष्टबालतरुपल्लवलोभनीयं पीतं मया सदयमेव रतोत्सवेषु ।</l>
<l>बिम्बाधरं दशसि चेद् भ्रमर! प्रियायास्त्वां कारयामि कमलोदरबन्धनस्थम् ॥ १०२ ॥</l></lg></b>
<p>२१. <b>उत्तमस्य शोको</b> यथा—</p>
<b><lg><l>अङ्गेषु चन्दनरसे मध(?)स्त्वदासीत् (सैर्मधुरत्वमासीत्)
तन्व्या	म्रदीयसि	वपुष्युपगूहिते	यत् ।</l>
<l>(उद्धृत्य)	कामकमनीयमकाण्ड	एव(/एतत्)१
कालेन	जीवितमिवोद्धरता	हतोऽस्मि ॥ १०३ ॥</l></lg></b>
<p><b>मध्यमस्य</b> यथा—(उराच. ३.३१, मामा. ९.१२)</p>
<b><lg><l>दलति हृदयं गाढोद्वेगं द्विधा तु न भिद्यते
वहति विकलः कायो मोहं न मुञ्चति चेतनाम् ।</l>
<l>ज्वलयति तनूमन्तर्दाहः करोति न भस्मसात्
प्रहरति विधिर्मर्मच्छेदी न कृन्तति जीवितम् ॥ १०४ ॥</l></lg></b>
<p>२२. <b>उत्तमस्याश्रु</b> यथा—(सक. ५.२१२)</p>
<b><lg><l>सीतावेश्‍म यतो निरीक्ष्य हरते दृष्टिं झटित्याकुला—
मन्योन्यार्पितचञ्चुलग्नकबलैः	पारावतैर्दूयते ।</l>
<l>इन्दोर्दूरत एव नश्‍यति विशत्यन्तर्गृहं दुःखितः
प्रच्छाद्याननमञ्चलेन	रजनीष्वस्तत्रपं	रोदिति ॥ १०५ ॥</l></lg></b>
<!-- NOTES pg=1067!-->
१. त्रुट्यां द्वितीयतृतीयपादैकदेशो लुप्‍तः रा.। जोशेरे तु नास्त्यस्य गन्धोऽपि।
कोष्‍ठकपूर्त्तयस्त्वस्मत्कृता।
<pb n="1068"/>
<p><b>मध्यमस्य</b> यथा—(मेघ. १०३)</p>
<b><lg><l>त्वामालिख्य प्रणयकुपितां धातुरागैः शिलाया—
मात्मानं ते चरणपतितं यावदिच्छामि कर्तुम् ।</l>
<l>अस्त्रैस्तावन्मुहुरुपचितैर्दृष्टिरालिप्यते	मे
क्रूरस्तस्मिन्नपि न सहते सङ्गमं नौ कृतान्तः ॥ १०६ ॥</l></lg></b>
<p>२३. <b>उत्तमस्य स्वेदो</b> यथा—(कुसं. ७.७७)</p>
<b><lg><l>रोमोद्गमः प्रादुरभूदुमायाः स्विन्नाङ्गुलिः पुङ्गवकेतुरासीत् ।</l>
<l>तस्मिन् द्वये तत्क्षणमात्मवृत्तिः समं विभक्तेव मनोभवेन ॥ १०७ ॥</l></lg></b>
<p><b>मध्यमस्य</b> यथा—(शाकु. ६.१५)</p>
<b><lg><l>स्विन्नाङ्गुलिविनिवेशो रेखोपान्तेषु दृश्‍यते मलिनः ।</l>
<l>अश्रु च कपोलपतितं लक्ष्यमिदं वर्णिकोच्छ्‌वासात् ॥ १०८ ॥</l></lg></b>
<p>२४. <b>उत्तमस्य श्रमो</b> यथा—(रघु. ७.६६)</p>
<b><lg><l>स चापकोटीनिहितैकबाहुः शिरस्त्रनिष्कर्षणभिन्नमौलिः ।</l>
<l>ललाटबद्धश्रमवारिपूर्णां भीतां प्रियामेत्य वचो बभाषे ॥ १०९ ॥</l></lg></b>
<p><b>मध्यमस्य</b> यथा—(रघु. ९.६८)</p>
<b><lg><l>तस्य कर्कशविहारसम्भवंम स्वेदमाननविलग्नजालकम् ।</l>
<l>आचचाम सतुषारशीतलो भिन्नपल्लवपुटो वनानिलः ॥ ११० ॥</l></lg></b>
<p>२५. <b>उत्तमस्य मूर्च्छा</b> यथा—(उराच. ३.९)१</p>
<b><lg><l>अन्तर्लीनस्य दुःखाग्नेरद्योद्दामं ज्वलिष्यतः ।</l>
<l>उत्पीड इव धूमस्य मोहः प्रागावृणोति माम् ॥ १११ ॥</l></lg></b>
<p><b>मध्यमस्य</b> यथा—(मामा. ९.२१)</p>
<b><lg><l>बन्धुता नयनकौमुदीमहो मालतीनयनमुग्धचन्द्रमाः ।</l>
<l>सोऽयमद्य मकरन्दनन्दनो जीवलोकतिलकः प्रलीयते ॥ ११२ ॥</l></lg></b>
<!-- NOTES pg=1068!-->
१. अत्र राघवः—'आकरो मृग्यः; पूर्णः श्लोको न ज्ञायते' —इति।
जोशेरः पुनर्न ह्येव स्पृशति पद्यमिदम्, तत एव च सैनी।
राघवोऽपि मोहस्य स्थाने 'लोह'—पदं पठति HOS.।
<pb n="1069"/>
<p>२६. <b>उत्तमस्य गर्वो</b> यथा—(कुसं. ३.१०)</p>
<b><lg><l>तव प्रसादात् कुसुमायुधोऽपि सहायमेकं मधुमेव लब्ध्वा ।</l>
<l>कुर्यां हरस्यापि पिनाकपाणेर्धैर्यच्युतिं, के मम धन्विनोऽन्ये? ॥ ११३ ॥</l></lg></b>
<p><b>मध्यमस्य</b> यथा—(मामा. ५.३२)</p>
<b><lg><l>धैर्यं निधेहि हृदये, हत एष पापः, किं वा कदाचिदपि केनचिदन्वभावि ।</l>
<l>सारङ्गसङ्गरविधाविभकुम्भकूटकुट्टाकपाणिकुलिशस्य	हरेः	प्रमादः ॥ ११४ ॥</l></lg></b>
<p>२७. <b>उत्तमस्य मदो</b> यथा—(माघ. २.१६)</p>
<b><lg><l>आघूर्णमन् मदिरास्वादमदपाटलितद्युती ।</l>
<l>रेवतीदशनोच्छिष्टपरिपूतपुटे	दृशौ ॥ ११५ ॥</l></lg></b>
<p><b>मध्यमस्य</b> यथा—(रघु. १९.४६)</p>
<b><lg><l>यत् स भग्नसहकारमासवं रक्तपाटलसमागमं पपौ ।</l>
<l>तेन तस्य मधुनिर्गमात् कृशश्चित्तयोनिरभवत् पुनर्नवः ॥ ११६ ॥</l></lg></b>
<p>२८. <b>उत्तमस्यामर्षो</b> यथा—(बारा. ९.४५)</p>
<b><lg><l>यन्मूलतो दशशिरांसि भवन्ति यच्च च्छेदेषु तानि शतशोऽथ सहस्स्त्रशश्च ।</l>
<l>तत् साधु राक्षसपते! कथमन्यथाऽयमुत्सृज्यतां जनकजाहरणापरुद्धः ॥ ११७ ॥</l></lg></b>
<p><b>मध्यमस्य</b> यथा—(मामा. ५.३४)</p>
<b><lg><l>कठोरास्थिग्रन्थिव्यतिकरगणात्कारमुखरः
खरस्नायुच्छेदक्षणविहितवेगव्युपरमः	।</l>
<l>निरातङ्कः पङ्केष्विव पिशितखण्डेषु विलास—
न्नसिर्गात्रं गात्रं सपदि लवशस्ते विकिरतु ॥ ११८ ॥</l></lg></b>
<p>२९. <b>उत्तमस्यासूया</b> यथा— (रघु. ४.६१)</p>
<b><lg><l>यवनीमुखपद्मानां सेहे मधुमदं न सः ।</l>
<l>बालातपमिवाब्जानामकालजलदोदयः ॥ ११९ ॥</l></lg></b>
<p><b>मध्यमस्य</b> यथा—(रघु. ७.२)</p>
<b><lg><l>सेनानिवेशान् पृथिवीक्षितोऽपि जग्मुर्विभातग्रहमन्दभासः ।</l>
<l>भोज्यां प्रति व्यर्थमनोरथत्वाद् रूपेषु वेषेषु च साभ्यसूयाः ॥ १२० ॥</l></lg></b>
<pb n="1070"/>
<p>३०. <b>उत्तमस्येर्ष्या</b> यथा—(अमरु. ८१)</p>
<b><lg><l>कपोले	पत्राली	करतलनिरोधेन		मृदिता
निपीतो	निःश्वासैरयममृतहृद्योऽधररसः ।</l>
<l>मुहुः कण्ठे लग्नस्तिरयति च बाष्पः स्तनतटं
प्रियो मन्युर्जातस्तव निरनुरोधे! न तु वयम् ॥ १२१ ॥</l></lg></b>
<p><b>मध्यमस्य</b> यथा—(वेसं. २.११)</p>
<b><lg><l>तद् भीरुत्वं तव मम पुरः साहसानीदृशानि
श्लाघा साऽस्मदवपुषि विनयव्युत्क्रमेऽप्येष रागः।</l>
<l>तच्चौदार्यं मयि जडमतौ चापले कोऽपि पन्थाः
ख्याते तस्मिन् वितमसि कुले जन्म कौलीनमेतत् ॥ १२२ ॥</l></lg></b>
<p>३१. <b>उत्तमस्योग्रता</b> यथा—(विक्रमो. ५.१)</p>
<b><lg><l>आत्मनो	वधमाहर्ता	क्वासौ	विहगतस्करः ।</l>
<l>येन	तत्	प्रथमं	स्तेयं	गोप्‍तुरेव	गृहे	कृतम् ॥ १२३ ॥</l></lg></b>
<p><b>मध्यमस्य</b> यथा—(मामा. ५.३२)</p>
<b><lg><l>प्रणयसखीसलीलपरिहासरसाधिगतौ—
र्ललितशिरीषपुष्पहननैरपि	ताम्यति	यत् ।</l>
<l>वपुषि वधाय तत्र तव शस्त्रमुपक्षिपतः
पततु	शिरस्यकाण्डयमदण्ड	इवैष	भुजः ॥ १२४ ॥</l></lg></b>
<p>३२. <b>उत्तमस्यानादरो</b> यथा—(उराच. १.४६)</p>
<b><lg><l>अपूर्वकर्मचण्डलमयि मुग्धे! विमुञ्च माम् ।</l>
<l>श्रिताऽसि चन्दनभ्रान्त्या दुर्विपाकं विषद्रुमम् ॥ १२५ ॥</l></lg></b>
<p><b>मध्यमस्य</b> यथा—(मामा. ९.३५)</p>
<b><lg><l>धिगुच्छ‍्वसितवैशसं	मम	यदित्थमेकाकिनो
धिगेव	रमणीयवस्त्वनुभवाद्	वृथाभाविनः ।</l>
<l>त्वया सह न यस्तया च दिवसः स विध्वंसतां
प्रमोदमृगतृष्णिकां	धिगपरत्र	का	मानुषे ॥ १२६ ॥</l></lg></b>
<pb n="1071"/>
<p>३३. <b>१उत्तमस्य विस्मयो</b> यथा—</p>
<b><lg><l>(अहो	शरत्सिनीवाली	तिरस्कारसुखं)	मुखम् ।</l>
<l>अहो/महो	(मन्दतरं) मध्यमस्याः सारङ्गचक्षुषा/(षः) ॥ १२७ ॥</l></lg></b>
<p><b>मध्यमस्य</b> यथा—(सूमु. १६)</p>
<b><lg><l>कमलमनम्भसि कमले कुवलयमेतानि कनकलतिकायाम् ।</l>
<l>सा	च	सुकुमारसुभगेत्युत्पातपरम्परा	केयम्? ॥ १२८ ॥</l></lg></b>
<p>३४.<b>उत्तमस्य चपलता</b> यथा—(पृ. ८७६)</p>
<b><lg><l>कण्ठे	हारलतायोग्ये	येन	पाशस्तवार्पितः ।</l>
<l>गृहीतः सापराधोऽयं मुच्यते स कथं करः? ॥ १२९ ॥</l></lg></b>
<p>३५. <b>उत्तमस्य/मध्यमस्य?</b> यथा—(रत्ना. ३.१७)</p>
<b><lg><l>अलमलममुना	ते	साहसेनातिमात्रं
चरितमयि!	विमुञ्च	त्वं	लतापाशमेनम् ।</l>
<l>चलितमिव	निरोद्धुं	जीविते	जीवितेशे
क्षणमिह	मम	कण्ठे	बाहुपाशं	निधेहि ॥ १३० ॥</l></lg></b>
<p>३६. <b>उत्तमस्य आलस्यं</b> यथा—</p>
<b><lg><l>जुज्जइ सव्वं सिरिपुत्तिसेण! जह भणिअं तह वि कंतं ।</l>
<l>एसा	रमणीआ	णअणचंचरी	तं	च	बोल्लेइ ॥ १३१ ॥</l></lg></b>
<lg><l>{युज्यते सर्वं श्रीपुत्ति/बुद्धिसेन! यथा भणितं तथाऽपि कान्तम् ।</l>
<l>एषा	रमणीया	नयनचञ्चरी	तदेव	कथयति ॥}</l></lg>
<p><b>मध्यमस्य</b> यथा—(गास. ३. ६१)</p>
<b><lg><l>घरिणिघणत्थणपेल्लणसुहेल्लिपडिअस्स	होंतपहिअस्स ।</l>
<l>अवसउणंगारअवारविठ्ठिदिअहा	सुहावेंति ॥ १३२ ॥</l></lg></b>
<lg><l>{गृहिणीघनस्तनप्रेरणसुखकेलिपतितस्य	भविष्यत्पथिकस्य ।</l>
<l>अपशकुनाङ्गारकवारविष्टिदिवसाः	सुखापयन्ति ॥}</l></lg>
<p>३७. <b>उत्तमस्य भयं</b> यथा—(मामा. ५.२०)</p>
<!-- NOTES pg=1071!-->
१. अंशमिमं जोशेरो नास्पृशत्। कोष्ठकांशपूर्त्तिस्त्वस्मत्कृता। तत्सर्वं खण्डितमिति रा.
<pb n="1072"/>
<b><lg><l>नादस्तावद्	विकलकुररीकूजितस्निग्धतार—
श्चित्ताकर्षी	परिचित	इव	श्रोत्रसंवादमेति ।</l>
<l>अन्तर्भिन्नं	भ्रमति	हृदयं	विह्वलत्यङ्गमङ्गं
देहस्तम्भः स्खलयति गतिं, कः प्रकारः? किमेतत्? ॥ १३३ ॥</l></lg></b>
<p><b>मध्यमस्य</b> यथा—(रघु. १९.२३)</p>
<b><lg><l>क्लृप्‍ततुष्पशयनान्	लतागृहानेत्य	दूतिगृह/कृतमार्गदर्शनः ।</l>
<l>अन्वभूत् परिजनाङ्गनारतं सोपरोध/सोऽवरोधभयजातवेपथुः ॥ १३४ ॥</l></lg></b>
<p>३८. <b>उत्तमस्य त्रासो</b> यथा—(पृ. १०४३)</p>
<b><lg><l>अज्ज वि हरी चमक्कइ जं कह कह वि ण मंदरेण दलिआइं ।</l>
<l>चंदकलाकंदल	कोमलाइ	लच्छीए	अंगाइ ॥ १३५ ॥</l></lg></b>
<lg><l>(अद्यापि हरिश्चमत्कृतो यत् कथमपि न मन्दरेण दलितानि ।</l>
<l>चन्द्रकलाकन्दलकोमलानि		लक्ष्म्या	अङ्गानि ॥)</l></lg>
<p><b>मध्यमस्य</b> यथा—(शाकु. ३.८)</p>
<b><lg><l>पृष्टा	जनेन	समदुःखसुखेन	बाला
नैषा	न	वक्ष्यति	मनोगतमाधिहेतुम् ।</l>
<l>दृष्टो विवृत्य शतशोऽप्यनया सतृष्ण—
मत्रान्तरे	श्रवणकातरतां	गतोऽस्मि ॥ १३६ ॥</l></lg></b>
<p>३९. <b>उत्तमस्य कम्पो</b> यथा—(उराच. ३.४१)</p>
<b><lg><l>करपल्लवः स तस्याः सहसैव जडात्मनः परिभ्रष्टः ।</l>
<l>उत्कम्पतः प्रकम्पी करान्मम स्विद्यतः स्विद्यन् ॥ १३७ ॥</l></lg></b>
<p><b>मध्यमस्य</b> यथा—(सूमु. १४)</p>
<b><lg><l>मा	गर्वमुद्‌वह	कपोलतले	चकास्ति
कान्तस्वहस्तलिखिता	मम	मञ्जरीति ।</l>
<l>अन्याऽपि किं सखि! न भाजनमीदृशानां
वैरी	न	चेद्	भवति	वेपथुरन्तरायः ॥ १३८ ॥</l></lg></b>
<p>४०. <b>उत्तमस्य स्तम्भो</b> यथा—(मामा. १.३८)</p>
<b><lg><l>वारं वारं तिरयति दृशावुद‍्वमद‍्बाष्पपूर—
स्तत्सङ्कल्पोपहितजडिम	स्तम्भमभ्येति	 गात्रम् ।</l></lg></b>
<pb n="1073"/>
<b><lg><l>सद्यः	स्विद्यन्नयमविरतोत्कम्पलोलाङ्गुलीकः
पाणिर्लेखाविधिषु नितरां वर्तते, किं करोमि? ॥ १३९ ॥</l></lg></b>
<p><b>मध्यमस्य</b> यथा—(मामा. ५.२०)</p>
<b><lg><l>नादस्तावद्	 विकलकुररीकूजितस्निग्धतार—
श्‍चित्ताकर्षी	परिचित	इव	श्रोत्रसंवादमेति ।</l>
<l>अन्तार्भिन्नं	भ्रमति	हृदयं	विह्वलत्यङ्गमङ्गं
गात्रस्तम्भः स्खलयति गतिं, कः प्रकारः? किमेतत्? ॥ १४० ॥</l></lg></b>
<p>४१. उत्तमस्य व्याधिर्यथा—(मामा. १.२३)</p>
<b><lg><l>सन्तापसन्ततिमहाव्यसनाय		तस्यामासक्तमेतदनपेक्षितहेतु	 चेतः ।</l>
<l>प्रायः शुभं च विदधात्यशुभं च जन्तोः सर्वङ्कषा भगवती भवितव्यतैव ॥ १४१ ॥</l></lg></b>
<p><b>मध्यमस्य</b> यथा—(रघु. ८.९३)</p>
<p><b>तस्य प्रसह्य हृदयं किल शोकशङ्कुः' इत्यादि ॥ १४२ ॥</b></p>
<p>४२. <b>उत्तमस्योन्मादो</b> यथा—(विक्रमो. ४.१७)</p>
<b><lg><l>हंस! प्रयच्छ मे कान्तां गतिस्तस्यास्त्वया हृता ।</l>
<l>सम्भावितैकदेशेन	देयं	यदभियुज्यते ॥ १४३ ॥</l></lg></b>
<p><b>मध्यमस्य</b> यथा—(मामा. ९.२९)</p>
<b><lg><l>भवद्भिः	सर्वाङ्गप्रकृतिरमणीया	कुलवधू—
रिहस्थैर्दृष्टा वा विदितमिह वाऽस्या यदभवत् ।</l>
<l>वयोऽवस्थां तस्याः श्रृणुत सृहृदो यत्र मदनः
प्रगल्भव्यापारश्चरति हृदि, मुग्धश्च वपुषि ॥ १४४ ॥</l></lg></b>
<p>४३. <b>उत्तमस्य विषादो</b> यथा—(मामा. ४.७)</p>
<b><lg><l>सुह्वदिव प्रकटय्य सुखप्रदां प्रथममेकरसामनुकूलताम् ।</l>
<l>पुनरकाण्डविवर्तनदारुणः परिशिनष्टि विधिर्मनसो रुजम् ॥ १४५ ॥</l></lg></b>
<p>मध्यमस्य यथा—(मामा. ८.१२)</p>
<b><lg><l>मम	हि	कुवलयाक्षीं	प्रत्यनिष्टैकबुद्धे—
रविरतमनुबद्धोत्कम्प	एवान्तरात्मा ।</l>
<l>स्फुरति	च	खलु	चक्षुर्वाममेतच्च		कष्टं
वचनमिह	भवत्योः	सर्वथा	हा	हतोऽस्मि ॥ १४६ ॥</l></lg></b>
<pb n="1074"/>
<p>४४. <b>उत्तमस्य वैवर्ण्यं</b> यथा—(उराच. ३.२२)</p>
<b><lg><l>नवकुवलयस्निग्धैरङ्गैर्ददन्नयनोत्सवं
सततमपि ते स्वेच्छादृश्‍यो नवो नव एव यः ।</l>
<l>विकलकरणः पाण्डुः सोऽयं शुचा परिदुर्बलः
कथमपि स इत्युन्नेतव्यस्तथाऽपि दृशो प्रियः ॥ १४७ ॥</l></lg></b>
<p><b>मध्यमस्य</b> यथा—(मामा. ५.५)</p>
<b><lg><l>कुवलयदलश्‍यामोऽप्यङ्गं	दधत्	परिधूसरं
ललितविकटन्यासलः	श्रीमान्	मृगाङ्कनिभाननः ।</l>
<l>हरति	विनयं	वामो	यस्य	प्रकाशितसाहसः
प्रविगलदसृक्पङ्कः	पाणिर्ललन्नरजाङ्गलः ॥ १४८ ॥</l></lg></b>
<p>४५. <b>उत्तमस्य दैन्यं</b> यथा—(मेघ. ६)</p>
<p><b>'जातं वंशे भुवनविदिते पुष्कलावर्तकानाम्' इत्यादि ॥ १४९ ॥</b></p>
<p><b>मध्यमस्य</b> यथा—(मामा. ९.४५)</p>
<b><lg><l>प्रयान्तीव प्राणाः सुतनु! हृदयं ध्वंसत इव
जवलन्तीवाङ्गानि, प्रसरति समन्तादिव तमः ।</l>
<l>त्वराप्रस्तावोऽयं न खलु परिहासस्य विषय—
स्तदक्ष्णोरानन्दं वितर, मयि मा भूरकरुणः ॥ १५० ॥</l></lg></b>
<p>४६. <b>उत्तमस्य स्वरभेदो</b> यथा—(रघु. ८.४३)</p>
<p><b>'विललाप स बाष्पगद्गदम्' इत्यादि ॥ १५१ ॥</b></p>
<p><b>मध्यमस्य</b> यथा—(रत्ना. ३.१७)</p>
<p><b>'अलमलममुना ते साहसेनातिमात्रम्' इत्यादि ॥ १५२ ॥</b></p>
<p>४७. <b>उत्तमस्य मोहो</b> यथा—(उराच. १.३५)</p>
<p><b>'विनिश्चेतुं शक्यो न सुखमिति वा दुःखमिति वा' इत्यादि ॥ १५३ ॥</b></p>
<p><b>मध्यमस्य</b> यथा—(मामा. १.४४)</p>
<b><lg><l>प्रसरति परिमाथी कोऽप्ययं देहभाज—
स्तिरयति करणानां ग्राहकत्वं प्रमोहः ।</l>
<l>रणरणकविवृद्धिं	विभ्रमावर्तमानं
ज्वलति हृदयमन्तस्तन्मयत्वं च धत्ते ॥ १५४ ॥</l></lg></b>
<pb n="1075"/>
<p>४८. <b>उत्तमस्य जाड्यं</b> यथा—(पृ.॰ ८७७)</p>
<b><lg><l>स्नाता तिष्ठति कुन्तलेश्वरसुता, वारोऽङ्गराजस्वसु—
र्द्यूते रात्रिरियं जिता कमलया, देवी प्रसाद्याऽद्य च ।</l>
<l>इत्यन्तःपुरसुन्दरीः प्रति मया विज्ञाय विज्ञापिते
देवेनाप्रतिपत्तिमूढमनसा	द्वित्राः	स्थिता	नाडिकाः ॥ १५५ ॥</l></lg></b>
<p><b>मध्यमस्य</b> यथा—(मामा. १.३३)</p>
<b><lg><l>परिच्छेदातीतः	सकलवचनानामविषयः
पुनर्जन्मन्यस्मिन्ननुभवपथं	यो	न	गतवान् ।</l>
<l>विवेकप्रध्वंसादुपचितमहामोहगहनो
विकारः कोऽप्यन्तर्जडयति च तापं च कुरुते ॥ १५६ ॥</l></lg></b>
<b><lg><l>स	एष	कामश्रृङ्गारस्तदेतत्	काव्यदैवतम् ।</l>
<l>तदेतद्, विश्वसर्वस्वं तदेतज्जन्मनः फलम् ॥ १५७ ॥</l></lg></b>
<b><lg><l>ललितो नायकः, सर्वा योषिद्, वृत्तिस्तु कैशिकी ।</l>
<l>प्रवृत्तिर्दाक्षिणात्येह	वैदर्भी	काव्यपद्धतिः ॥ १५८ ॥</l></lg></b>
<b><lg><l>जन्मान्तरानुभववासनया	सुखार्थमिच्छाप्रवृत्तिविषयेन्द्रियसम्प्रयोगैः ।</l>
<l>सम्प्रत्ययानुभवनूतनवासनाभिमाना१/रात्माभिलाषसुखविस्मरणानि कामः ॥ १५९ ॥</l></lg></b>
<p><b>इति श्रीमहाराजाधिराजश्रीभोजदेवविरचिते श्रृङ्गारप्रकाशे
कामश्रृङ्गारप्रकाशो नाम</b></p>
<p><b>॥ विंशः प्रकाशः समाप्‍तः ॥ २० ॥</b></p>
<lg><l>कामश्रृङ्गारमात्रस्य श्रृङ्गवत्वाद् यथार्थता ।</l>
<l>धर्मार्थमोक्षश्रृङ्गारस्त्वश्रृङ्गा हि विषाणिनः ॥</l>
<l>सनातनकवेरेषा लोकद्रष्टुः स्थिरा मतिः ।</l>
<l>कामश्रृङ्गारमात्रे हि भोजराजमतिः शुकी ॥</l></lg>
<!-- NOTES pg=1075!-->
१. i. सम्प्रत्ययानुभवनूतनया सनाभिरात्माभिलाषसुखवि॰ जोशेरः ।
ii. सम्प्रत्ययानुभवनूतनया(?)सनाभिरात्माभिलाषसुखवि॰ राघवः HOS. ।
iii. मूलं त्वस्माभिरुपकल्पितम् ।
<pb n="1076"/>
<p>अथ</p>
<p><b>श्रृङ्गारप्रकाशे एकविंशः प्रकाशः</b></p>
<p>मोक्षश्रृङ्गारप्रकाशः</p>
<p><b>(मोक्षः)</b></p>
<p><b>तत्त्वज्ञानान्निःश्रेयसाधिगमो मोक्षः ।</b></p>
<p>दुःखजन्मप्रवृत्तिदोषमिथ्याज्ञानानामुत्तरोत्तरापाये	तदनन्तराभावात्।	तथाहि
तत्त्वज्ञानान्मिथ्याज्ञानापाये दोषा अपयान्ति। दोषापाये प्रवृत्तिरपैति। प्रवृत्त्यपाये
दुःखमपैति। सेयमात्यन्तिकी दुखप्रहाणिः। तत्त्वज्ञानान्निश्चितश्रेयसः तदुपायात् तु
तदधिगमो <b>मोक्ष</b> इति।</p>
<p>दुःखं तु षडिन्द्रियाणि विषया बुद्धयश्चः दुःखहेतुत्वात्। शरीरं दुःखायतनत्वात्।
दुःखं	तु	स्वरूपाऽस्वरूपमिति।	भावयतः	क्वचिदपि	मनस्सङ्गः	स्यात्।
अनासङ्गाच्चायमपूर्वं नार्जयति। पूर्वार्जितं च इच्छाभोगैः क्षपयति। सर्वकर्मोद‍्भूतानि
फलानि	च	जगद्‍गुरौ	महेश्वरे	संन्यस्यति	प्रत्यवायपरिहारार्थं	च
नित्यनैमित्तिकानुष्ठानमाद्रियते। उक्तं च,</p>
<b><lg><l>नित्यनैमित्तिकैरेव	कुर्वाणो	दुरितक्षयम् ।</l>
<l>ज्ञानं च निर्मलीकुर्वन्नभ्यासेन विपाचयेत् ॥ १ ॥</l></lg></b>
<b><lg><l>अभ्यासात् पक्वविज्ञावः कैवल्यं लभते नरः ।</l>
<l>आनन्दं ब्रह्मणो रूपं कैवल्ये तत् प्रकाशते ॥ २ ॥</l></lg></b>
<p>योगश्च धर्ममर्जयन् समाधिना सर्वकर्माणि दहति। उक्तं च, '<b>योगी खलु बुद्धौ
प्रादुर्भूतायाम् अधिकरणधर्मं विनिर्माय सोन्द्रियाणि शरीराणि युगपद् भोगान् भुङ्क्ते</b>'
इति।</p>
<p>'<b>तत्त्वज्ञानान्निःश्रेयसाधिगमः</b>' (न्या. सू. १.१) इति यदुक्तं तद् व्याख्यायते। तत्र
यथावस्थितपदार्थाधिगतिस्तत्त्वज्ञानम्।	तस्मिन्	सति	यथावस्थितपदार्थानधिगतिः,
अयथावस्थितपदार्थाधिगतिर्वा मिथ्याज्ञानं न स्यात्; ज्ञानस्य ज्ञानान्तरविरोधित्वात्।
मिथ्याज्ञानविनाशे रागद्वेषादयो दोषा न भवन्ति। इदं सुखसाधकम् इदं दुःखसाधकम्,
एतन्मदीयम् अदः परकीयम्, इति हि मिथ्याज्ञानं रागद्वेषहेतुः। यथा तु निवृत्तौ
<pb n="1077"/>
दुःखरूपतया जगत्स्वरूपमवगच्छतः स्वशरीरादावपि सर्वं दुःखमिति तत्त्वज्ञानं स्यात्,
तदा औदासीन्याद् रागद्वेषादयः स्वयमेव प्रलीयन्ते। उक्तं च,</p>
<b><lg><l>भयं भावयतः सम्यग्ज्ञानाद् दोषसमाकुलम् ।</l>
<l>अवश्‍यं रागिणोऽप्याशु विराग उपजायते ॥ ३ ॥</l></lg></b>
<b><lg><l>विरागात् क्षीयतेऽविद्या विद्या चान्तः प्रबुध्यते ।</l>
<l>ततः प्रकाशते ज्ञानं ततो निर्वाणमृच्छति ॥ ४ ॥</l></lg></b>
<p>दोषाभावे तु धर्मप्रवृत्तिरधर्मप्रवृत्तिर्वा न स्यात्। सर्वोऽपि सुखार्थमेव प्रवर्तते।
दुःखार्थं तु न प्रवर्तत इति। यदा तु 'सर्वं दुःखं विवेकिनः' (योगसू. २.१५) इति
ज्ञानात् सुखमेव नास्तीति जानीयात्, तदा किमर्थं प्रवर्त्स्यति? किमर्थं वा न
प्रवर्त्स्यतीति, प्रवृत्त्यभावेऽपि जन्मापि न स्यात्। धर्माधर्मोपभोगार्थं हि प्राणिनां जन्म।
धर्माधर्मौ तु प्रवृत्तिमन्तरेण न स्तः। धर्माधर्मानुप्रवृत्तिः पृथक्पृथग् दशधा। सा तु अभिहिता
पुरस्तात् प्रवृत्तिरूपधर्मप्रस्ताव१ इति नेहोच्यते ।</p>
<p>जन्माभावे तु दुःखमपि न भवति। यतः 'षडिन्द्रियाणि' इत्याद्येकविंशतिप्रभेदं
दुःखं, तच्च जन्माभावे शरीरादिविरहात् निराश्रयं निरुपलम्भं निर्हेतुकं कस्य स्यादिति,
येयमपुनर्भावादात्यन्तिकी दुःखप्रहाणिर्निःश्रेयसं तदधिगमश्च ज्ञानान्मोक्ष इति। तच्च तत्
ज्ञानं निःश्रेयसं च यथाविद्यमधिगन्तव्यम् ।</p>
<p><b>मोक्षविद्याविदां हि तत्त्वज्ञाने निःश्रेयसे च विप्रतिपत्तिः</b>। तत्र—</p>
<p><b>तत्त्वज्ञाने</b> एकं, द्वे, त्रीणि, चत्वारि, पञ्च, षट्, षोडश च तत्त्वानीति। तत्र—</p>
<p><b>एकं</b> यथा— '<b>एकमक्षरमुपासीत</b>' इति (छान्दोग्ये), '<b>आत्मैवेदं सर्वम्</b>'
(बृहदारण्यके), '<b>सर्वं खल्विदं ब्रह्म</b>' इति (शाण्डिल्यविद्या),'<b>न तु द्वयमस्ति</b>' इति,
'<b>वेदोऽखिलो धर्ममूलम्</b>' इति (मनुस्मृ. २.६) ।</p>
<p><b>द्वे</b> यथा— द्वे वाव ब्रह्मणो रूपे विद्या चाविद्या च, सम्भूतिर्विनाशश्च,
(लोलीभावः?)२ पक्वावबोधश्च, सामान्यं विशेषश्च, प्रकृतिः पुरुषश्च इति ।</p>
<p><b>त्रीणि</b>	यथा—	व्यक्तिराकृतिर्जातिरिति, व्यक्तमव्यक्तं व्यक्ताव्यक्तमिति,
हेयमुपादेयमुपेक्षणीयमिति, तत्त्वमात्मा शरीरमिति, ज्ञानं क्रिया दैवतमिति, शिवः शक्तिः
पुरुष इति ।</p>
<!-- NOTES pg=1077!-->
१. पुरस्तात्— अष्टादशे प्रकाशे धर्मश्रृङ्गारप्रस्तावे। पृ॰ ९९४ ।	२. अस्मत्कृता पूर्तिरियम्।
<pb n="1078"/>
<p><b>चत्वारि</b> यथा— प्रमाणं, प्रमेयं, प्रमाता, प्रमितिरिति। जातिर्गुणः, क्रिया, द्रव्यं
(माभा. १.१.३) चेति। वैखरी, मध्यमा, पश्‍यन्ती, सूक्ष्मेति। बहिःप्रज्ञा, अन्तःप्रज्ञा,
सुषुप्‍तं, तुरीयमिति। पिण्डः, पदं, रूपं, रूपातीतमिति। तत्त्वं, भावो, भूतं,
संवननमिति। दीक्षा, ज्ञानं, क्रिया, चर्येति। योगः, साधनं, विभूतिः, कैवल्यमिति।
पृथिव्यापस्तेजो वायुरिति ।</p>
<p><b>पञ्च</b> यथा— पृथिव्यापस्तेजो वायुराकाशमिति। प्रकृतिः, पुरुषो, मात्रा, शक्तिः,
शिव इति। पञ्चब्रह्मार्थपरिज्ञानमिति। जाग्रत्, स्वप्नं, सुषुप्‍तं, तुर्यं, तुर्यातीतमिति। रूपं,
वेदना, संज्ञा, संस्कारो, विज्ञानमिति ।</p>
<p><b>षड्</b> यथा— ब्रह्म खानिलतेजांसि जलं भूरिति। द्रव्यं, गुणाः कर्म, सामान्यं
विशेषाः, समवाय इति। तत्त्वानि, पदानि, भुवनानि, वर्णा, मन्त्राः, काला इति। गुणा,
गहनं, ग्रन्थिः, मूलं, शक्तिः, शिव इति। मूलजालमधिमोक्तृचेतना ज्ञानमेतदधिनायकाः
(द्र. पृ. ४०३)१, 'शक्तयः शक्तिनायकाः' इति। पाशाः पशवो विद्या विद्येश्वराः शक्तिः
शिव इति। जीवाः पु्द्गलाः काल आकाशो धर्मोऽधर्म इति ।</p>
<p><b>षोडश</b> यथा— प्रमाणानि, प्रमेयः, संशयः, प्रयोजनं, दृष्टान्तः, सिद्धान्तः,
अवयवाः, (तर्कः) निर्णयः, वादः, जल्पो, वितण्डा, हेत्वाभासाः, छलं जातयः,
निग्रहस्थानानानीति ॥</p>
<p>अथ <b>निःश्रेयसे</b>—</p>
<p>१. '<b>चिद‍्घनमानन्दं ब्रह्म</b>' इति,</p>
<p>२. '<b>तदा दृष्टृस्वरूपेऽवस्थानम्</b>' इति,</p>
<p>३. '<b>सर्वकर्मभिरसंस्पर्शादौदासीन्यम्</b>' इति,</p>
<p>४. '<b>गुणपुरुषान्तरविवेकदर्शनात् प्रकृतेरनुपसर्पणम्</b>' इति,</p>
<p>५.'<b>बुद्ध्यादीनामात्यन्तिकः सन्तानोच्छेदः</b>' इति,</p>
<p>६. '<b>तत्त्वज्ञानादात्यन्तिकी दुःखप्रहाणिः</b>' इति,</p>
<p>७.'<b>निवर्तकधर्मो</b>'X X X ल्प X X X <b>कैवल्यावाप्‍ति</b>' इति,</p>
<!-- NOTES pg=1078!-->
१. मूलजालमधिभोक्‍तृचेतना शक्त्यस्त्वदभिभोक्‍तृसंहतिः ।
ज्ञानमेतदधिनायकव्रजस्त्वत्स्मृतौ	युगपदेव भासते ॥
<pb n="1079"/>
<p>८. <b>'मलपरिणतेस्तीव्रशक्तिनिर्मितशरीरादिविरहः'</b> इति,</p>
<p>९. <b>'दीक्षितस्य नाधो निरीक्षणम्'</b> इति,</p>
<p>१०. <b>'साऽक्रमेण निःश्रेणिक्रमेण वा शिवपदावाप्‍तौ शिवसमानता'</b> इति,</p>
<p>११. <b>'क्रियायोगान्महेश्वरगुणसश्रङ्क्रान्तिः'</b> इति,</p>
<p>१२. <b>'अविद्योच्छेदाद् विद्याप्रकाशः'</b> इति,</p>
<p>१३. <b>'समलचित्तविनाशैर्निर्मलचित्तोत्पादः'</b> इति,</p>
<p>१४. <b>'सम्यक्सन्दर्शनज्ञानचारित्रैः कृत्स्नकर्मप्रमोक्षः'</b> इति,</p>
<p>१५. <b>'जलबुद्‌बुदवज्जीवाः मदशक्तिवद् विज्ञानम्'</b> इति,</p>
<p>१६. <b>'ज्ञानमिति ज्ञानात् प्रेत्यापुनर्भा(र्भ)वः'</b> इति।</p>
<p>(<b>मोक्षश्रृङ्गारः</b>)</p>
<p>तदेतदुभयमप्युपायनमन्तरेण न प्राप्यत इत्युपायप्रदर्शकं शास्त्रं, शास्त्रस्य
पुरुषश्रेयोऽभिधायकत्वात्।	पुरुषस्य	च	शास्त्रोक्तैरुपायैस्तत्त्वज्ञानादिभिर्निःश्रेय—
समीहमानस्य गार्हस्थ्येऽपि तदधिगतताभिमानो <b>मोक्षश्रृङ्गारः</b>। तथापि — अस्ति मे
मोक्षाधिगमे योग्यता, अधीतानि मया मोक्षशास्त्राणि, निरन्तरा निवर्तकधर्मोत्पत्तिहेतवः
क्रियाकलापाः, न पी/वीयते१ नित्यनैमित्तिकानि, प्रसीदन्ति चित्तवृत्तयः, प्राप्‍तो
निरालम्बनः सालम्बनो वा योगः, स्वाधीनानि योगसाधनानि, स्थिरो हि बीजः निर्बीजः
सबीजो वा समाधिलाभः, निवर्तन्ते योगविघ्नाः, प्रकाशते प्रत्यग्ज्योतिः, उन्मीलयन्ति
तत्त्वसंवित्तयः प्रत्यासीदन्ति ज्योतिष्मत्यादयो योगावस्थाः, प्रादुर्भवन्ति च समस्ता
योगर्द्धयः'— इत्यादियोग्यचेतसोऽभिमानः, स <b>मोक्षश्रृङ्गारः</b> इत्युच्यते। तन्निवृत्तौ च
अस्याहङ्कारविरहान्मोक्ष एवेति, यावदहङ्कारवांस्तावदयं मोक्षश्रृङ्गारी, विरहिताहङ्कारस्तु
मुक्त एवेति। यथा—</p>
<b><lg><l>त्वामात्मानं	वरद!	परमानन्दबोधस्वरूपं
ये बुध्यन्ते विगलितजगद्भेदमायाप्रपञ्चम्/ञ्चाः ।</l>
<l>रागत्यागस्तिमितमनसो	देव!	जीवन्त	एव
त्रुट्यन्मायाविकटनिबिडग्रन्थयस्ते	विमुक्ताः ॥ ५ ॥</l></lg></b>
<p>यथा च—</p>
<!-- NOTES pg=1079!-->
१. वीयते = वि + ईयते = नापगच्छन्ति।
<pb n="1080"/>
<b><lg><l>मयि	जीवत्यहङ्कारे	पुरुषः	पञ्चविंशकः ।</l>
<l>तत्त्वज्ञानोपपन्नोऽपि	न	मोक्षं	गन्तुमर्हति ॥ ६ ॥</l></lg></b>
<p>तत्र सात्त्वती वृत्तिः, आवन्त्या प्रवृत्तिः, लाटीया रीतिः, स्वकीया नायिका,
धीरप्रशान्तश्च नायक इति। तेषु—</p>
<p><b>सात्त्वती व़ृत्ति</b>स्तदनुरूपस्वरूपाङ्गत्वात्; तथाहि—(नाशा. २०.३६)</p>
<b><lg><l>या सात्त्वतेनेह गुणेन युक्ता त्यागेन वृत्तेन समन्विता च ।</l>
<l>हर्षोत्कटा संहृतशोकभावा सा सात्त्वती सत्त्ववतीहा वृत्तिः ॥ ७ ॥</l></lg></b>
<p>तदङ्गानि <b>उत्थापकः, परिवर्तकः, संलापकः, सङ्घात्यक</b> इति। सा तु
<b>'या सात्त्वतेनेह गुणेन युक्ता'</b> इत्यनेन सत्त्वतः = सत्कारवतो धीरप्रशान्तादेर्नायकस्य
मोक्षश्रृङ्गाराधिकारिणो ये गुणास्तदुपलक्षितां चेष्टामाचष्टे। सत्त्ववन्तो हि सत्कारवन्तो
मोक्षश्रृङ्गाराधिकारिण एवोच्यन्ते ।</p>
<p>यथा— (मनुस्मृ. १.९६, ९७)</p>
<b><lg><l>भूतानां प्राणिनः श्रेष्ठाः प्राणिनां बुद्धिजीविनः ।</l>
<l>बुद्धिमत्सु नराः श्रेष्ठा नरेषु ब्राह्मणाः स्मृताः ॥ ८ ॥</l></lg></b>
<b><lg><l>ब्राह्मणेषु च विद्वांसो विद्वत्सु कृतबुद्धयः ।</l>
<l>कृतबुद्धिषु	 कर्तारः कर्तृषु ब्रह्मवादिनः ॥ ९ ॥ इति।</l></lg></b>
<p><b>'त्यागेन वृत्तेन समन्विता च'</b> इत्यनेन सात्त्वतेन त्यागेन सात्त्वतेन वृत्तेन च
समन्वितेति व्याख्याम् अस्यैव <b>द्रव्योत्सर्गसत्कारपूर्वकत्वफलनिरपेक्षमवृथादानं</b> च
सूचयति। सत्कारपूर्वकदानं हि त्यागः, स ॰ ॰ ॰ ॰ मि च(?) वृत्तमिति। चकारात्
तु लौकिकाचारपरित्यागमपि कथयति ।</p>
<p><b>'हर्षोत्कटा	संहृतशोकभावा'</b>	इत्यनेन	ब्रह्मानन्दोपलम्भादशेषदुःख—
क्षयमुपलक्षयति ।</p>
<p><b>'सा सात्त्वती सत्त्ववतीह वृत्तिः'</b> इत्यनेनान्वर्थसंज्ञायोगं विशुद्धसत्त्वानायकाश्रयं च
द्योतयति ।</p>
<p>अङ्गेषु — <b>उत्थापकेन</b> तत्त्वजिज्ञासुभिः सन्धाय सम्भाषया विवादं बोधयति।
परस्परस्पर्धया अर्थेषूत्थापनं हि <b>उत्थापकः</b> ।</p>
<pb n="1081"/>
<p><b>परिवर्तकेन</b> कुपथपरित्यागात् सन्मार्गग्रहणमभिधत्ते । प्रस्तुतार्थपरित्यागादन्यार्थ-
भजनं हि <b>परिवर्तकः</b> ।</p>
<p><b>संलापकेन</b> विगृह्य परिभाषया जल्पकथायां परपक्षदूषणमुपदिशति । सदसि नाना
वाक्यैर्मिथोऽधिक्षेपो हि <b>संलापकः</b> ।</p>
<p><b>सङ्घात्यकेन</b> साधकबाधकप्रमाणोपपत्तिभिः स्वपक्षस्थापनया परपक्षं प्रतिक्षिपति ।
कार्यमन्त्रार्थप्रभावदैवादिभिर्हि सङ्घातभेदः <b>सङ्घात्यकः</b> ।</p>
<p>सेयं चतुरङ्गाऽपि सात्त्वती वृत्तिः लाटीयानुप्रासयोगियोगरूढिगर्भा
तत्त्वज्ञाना(न्‍निश्रेयस)हेतुर्मोक्षशृङ्गारस्य अङ्गम् ।</p>
<p><b>आवन्त्या प्रवृत्ति.,</b> शुचिव्रतस्तु शुद्धोज्ज्वलानुल्बणशान्तवेषरूपत्वान्
मुमुक्षुभिरप्यादृतेति मोक्षशृङ्गाराधिकारिणो धीरप्रशान्तः(स्य प्रशमः)१ शृङ्गारस्याङ्गम् । यथा—
(कुसं. ६.६)</p>
<b><lg>
<l>मुक्तायज्ञोपवीतानि	बिभ्रतो	हैमवल्कलाः ।</l>
<l>रत्‍नाक्षसूत्राः प्रव्रज्यां कल्पवृक्षा इवाश्रिताः ॥ १० ॥</l>
</lg></b>
<p><b>लाटीया रीतिः</b>, मोक्षशास्त्रानुरुपसंदर्भत्वात् । तथाहि— यदीषत्समस्तमनति—
सुकुमारबद्धं नात्युपचारवृत्तिमल्लाटीयानुप्रासयोगि योगरूढिगर्भं वचः <b>सा लाटीया</b> । सा
तु प्रायो मोक्षशास्त्रेषु दुश्यत इति मोक्षशृङ्गाराङ्गम् ।</p>
<p><b>स्वकीया नायिका;</b> मोक्षशृङ्गाराधिकारिणो धीरप्रशान्तनायकस्य लोकयात्रार्थं
क्रियाप्रवृत्तिहेतुत्वात् । मुमुक्षूणामपि हि लोकयात्रानुयायिनां धर्मपत्‍न्यः <b>श्रुत्यादिषु</b> श्रूयन्ते,
'याज्ञवल्क्यस्य हि द्वे पत्‍न्यौ बभूवतुः' इति (बृहदारण्यके) ।</p>
<b><lg>
<l>तस्मिन् संयमिनां मान्ये जाते परिणयोन्मुखे ।</l>
<l>जहुः	परिग्रहव्रीडां	प्राजापत्यास्तपस्विनः ॥ ११ ॥</l></lg></b> (कुसं. ६.३४) इति ।
<p>अतः स्वकीयैव नायिका मोक्षशृङ्गाराङ्गम् ।</p>
<p><b>धीरप्रशान्तश्च नायक</b> इति । तस्यैव मोक्षे तदधिगमे योग्यताभिमानात् । स
गुणप्रकृतिप्रवृत्तिपरिग्रहभेदाद् धीरोदात्तवद् अष्टप्रकारः तत्र गुणतः समस्तजात्यादि—
गुणसम्पद्योगादुत्तमः, प्रवृत्तेरनुकूलो दक्षिणश्च, परिग्रहादसाधारणः साधारणश्च । तदेतद्
वृत्तिः प्रवृत्तिरिति, नायिकानायकभेदः । इदमेतल्लक्षणोदाहरणैः पूर्वमेव२ निर्णीतम् ॥</p>
<!-- NOTES pg=1081!-->
१. 'चित्तधर्म' इति शेषः । द्र. पृ. १००१ ।	२. पृ. ८६१–८६३ ।
<pb n="1082"/>
<p>(<b>प्रशान्तधैर्यम्</b>)</p>
<p>अथेदानीं नायकव्यपदेशहेतुर्धैर्यं विचार्यते । तद् <b>धीरप्रशान्तस्य शान्तं</b> भवति,
यत्प्रभावात् सुखदुःखयोर्माध्यस्थ्यं, व्यसनोत्सवयोरविशेषः, इन्द्रियार्थेष्वनास्था,
विलासेषूपहासः, शरीरादावनात्मबुद्धिः, प्रशंसासु नोत्कर्षः, निन्दास्वपि न कोपः,
भव्यप्राणिषु प्रमोदः, सर्वभूतेष्वनुकम्पा, साधुजनेषु मैत्री, अधार्मिकेषूपेक्षा,
सदाचारेष्वादरः, सर्वकर्मसु फलानीप्सा, रागादिभिर्न धर्मबाधा, कर्मातिशयैरविस्मयः,
जात्यादिभिर्नाभिमान इति । तत्र—</p>
<p>१. <b>सुखदुःखयोर्माध्यस्थं</b> यथा—(किराता. ११.२६)</p>
<b><lg>
<l>कृतवानन्यदेहेषु कर्ता च विधुरं मनः ।</l>
<l>अप्रियैरिव संयोगो विप्रयोगः प्रियैः सह ॥ १२ ॥</l>
</lg></b>
<p>२. <b>व्यसनोत्सवयोरविशेषो</b> यथा—(किराता. ११.२२)</p>
<b><lg>
<l>या गम्याः सत्सहायानां यासु खेदो भयं यतः ।</l>
<l>तासां कियन्न दुःखाय विपदामिव सम्पदाम् ॥ १३ ॥</l>
</lg></b>
<p>३. <b>इन्द्रियार्थेष्वनास्था</b> यथा—</p>
<b><lg>
<l>एकैकशो	विनिघ्‍नन्ति	विषया	विषसन्निभाः ।</l>
<l>क्षेमी तु स कथं नु स्याद् यः समं पञ्च सेवते ॥ १४ ॥</l>
</lg></b>
<p>४. <b>विलासेषूपहासो</b> यथा—</p>
<b><lg>
<l>एतत् तद् वक्त्रमत्र क्‍व तदधरमधु ? क्‍वायतास्ते कटाक्षाः ?
क्‍वालापाः कोमलास्ते ? क्‍व स मदनधनुर्भङ्गुरो भ्रूविलासः ? ।</l>
<l>इत्थं खट्वाङ्गकोटौ प्रकटितदशनं मञ्जुगुञ्जे समीरं
रागान्धानामिवोच्‍चैरुपहसति	महामोहजालं	कपालम् ॥ १५ ॥</l>
</lg></b>
<p>५. <b>शरीरादावनात्मबुद्धि</b>र्यथा—</p>
<b><lg>
<l>यदा शरीरस्य शरीरिणश्च पृथक्त्वमेकान्तत एव भावि ।</l>
<l>आहार्ययोगेन विमुच्यमानः परेण को नाम भवेत् सशोकः ॥ १६ ॥</l>
</lg></b>
<p>६. <b>प्रशंसासु नोत्कर्षो</b> यथा—</p>
<b><lg>
<l>अब्रुवन् कस्यचिन्निन्दामहृष्यन्नात्मनः स्तवे ।</l>
<l>आत्मना गुणसम्पन्नः पुमान् नैर्गुण्यमर्हति ॥ १७ ॥</l>
</lg></b>
<pb n="1083"/>
<p>७. <b>निन्दास्वपि न कोपो</b> यथा—</p>
<b><lg>
<l>जाण असमेवि विहिआ जाअइ णिंदासमा सलाहा वि ।</l>
<l>णिंदा वि तेहिं विहिआ ण तॉण मंणे किलामेइ ॥ १८ ॥</l>
</lg></b>
<lg>
<l>(येषामसमेऽपि विहिता जायते निन्दासमाश्लाघाऽपि ।</l>
<l>निन्दापि तैर्विहिता न तेषां मन्ये क्लाम्यति ॥)</l>
</lg>
<p>८. <b>भव्यप्राणिषु प्रमोदो</b> यथा—(किराता. ३.१२)</p>
<b><lg>
<l>तथाऽपि निघ्‍नं नृप! तावकीनैः प्रह्वीकृतं मे हृदयं गुणोघैः ।</l>
<l>वीतस्पृहाणामपि मुक्तिभाजां भवन्ति भव्येषु हि पक्षपाताः ॥ १९ ॥</l>
</lg></b>
<p>९. <b>सर्वभूतेष्वनुकम्पा</b> यथा—</p>
<b><lg>
<l>यत् कृत्वा भगवंस्तव स्तवमिमं भक्त‍या त्रिलोकीगुरोः
पुण्यं	किञ्चिदवाप्‍तवानहमिह	क्लेशौघविध्वंसिनः ।</l>
<l>तस्मात् (स्प्रष्टुमिमान् सहे न विषयान्)१ भोगात्मनो हारिणो
निर्बाधस्थिति निर्वृतेः पदमथ प्राप्‍तं जगच्‍चेष्टताम् ? ॥ २० ॥</l>
</lg></b>
<p>१०. <b>साधुजनेषु मैत्री</b> यथा—</p>
<b><lg>
<l>यदि सत्सङ्गनिरतो भविष्यसि भविष्यसि ।</l>
<l>अथासज्जनगोष्ठीषु	पतिष्यसि	पतिष्यसि ॥ २१ ॥</l>
</lg></b>
<p>११. <b>अधार्मिकेषूपेक्षा</b> यथा—(रामायणे २.२१.१४)</p>
<b><lg>
<l>गुरोरप्यवलिप्‍तस्य	कार्याकार्यमजानतः ।</l>
<l>उत्पथं प्रतिपन्नस्य कार्यं भवति शासनम् ॥ २२ ॥</l>
</lg></b>
<p>१२. <b>सदाचारेष्वादरो</b> यथा—(नीतिश. ५१)</p>
<b><lg>
<l>माधुर्यं प्रमदाजनेषु ललितं, दाक्षिण्यमार्ये जने
विद्यायां व्यसनं, स्वयोषिति रतिर्लोकापवादाद् भयम् ।</l>
<l>भक्तिः शूलिनि, शक्तिरात्मदमने, संसक्तिमुक्तिः खले
येष्वेते निवसन्ति निर्मलगुणास्तेभ्यो नरेभ्यो२ नमः ॥ २३ ॥</l>
</lg></b>
<!-- NOTES pg=1083!-->
१. इयमस्मत्कृताऽऽपूर्त्तिः ।	२. नरेभ्यो रा., महद्‍भ्यो जो. ।
<pb n="1084"/>
<p>१३. <b>सर्वकर्मसु१ फलानीप्‍सा</b> ; यथा—</p>
<b><lg>
<l>श्लाघ्यं यद् वै२ कृपणमनसां सप्‍तलोकाधिपत्यं
या मृग्यन्ते तरलमतिभिः सिद्धयश्चाणिमाद्याः ।</l>
<l>एतत् सर्वं मदनदहन! त्वत्पदप्राप्‍तिभाजां
तत्त्वज्ञानामृतरसजुषां	योगिनामन्तरायः ॥ २४ ॥</l>
</lg></b>
<p>१४. <b>रागादिभिर्न धर्मबाधा;</b> यथा—</p>
<b><lg>
<l>न कामान्न च संरम्भान्नापि लोकाद् विभीषणात् ।</l>
<l>न हेतुवादान्मोहाद् वा विद्वान् स्वं धर्ममुत्सृजेत् ॥ २५ ॥</l>
</lg></b>
<p>१५. <b>कर्मातिशयैरविस्मयो</b> यथा—(वैराग्यश॰ ६७) —</p>
<b><lg>
<l>भुक्ताः श्रियः सकलकामदुघास्ततः किं ?
सन्तर्पिताः प्रणयिनः स्वधनैस्ततः किम् ? ।</l>
<l>दत्तं पदं शिरसि विद्विषतां ततः किं ?
कल्पं स्थितं तनुभृतां तनुभिस्ततः किम् ? ॥ २६ ॥</l>
</lg></b>
<p>१६. <b>जात्यादिभिर्नाभिमानः</b>; यथा—</p>
<b><lg>
<l>कुलाज्ज्ञानात् तथैश्वर्यान्मदः सञ्जायते नृणाम् ।</l>
<l>एतैरेव	विनीतानां	दमः	समुपजायते ॥ २७ ॥</l>
</lg></b>
<p><b>धैर्यप्रशमहेतवश्चाष्टौ विशेषणुणाः</b> — 'क्षमा, वशित्वं, सन्तोषः, प्रशमः, शौचम्,
आर्जवं, वेशारद्यं, वैराग्यमि'ति ।</p>
<p>१. <b>अकोपनत्वं क्षमा</b> ; यथा—</p>
<b><lg>
<l>अतथ्येनोच्यमानस्य कः कोपो यन्न तत् तथा ।</l>
<l>तथ्ये चाविहितः कोपो यदनुक्तेऽपि तत् तथा ॥ २८ ॥</l>
</lg></b>
<p>२. <b>जितेन्द्रियता वशित्वं</b> ; यथा—(किराता. ११.३२)</p>
<b><lg>
<l>जीयन्तां	दुर्जया	देहे	रिपवश्चक्षुरादयः ।</l>
<l>जितेषु तेषु लोकोऽयं ननु कृत्स्‍नस्त्वया जितः ॥ २९ ॥</l>
</lg></b>
<p>३. <b>अनाकाङ्क्षा सन्तोषः</b> ; यथा—</p>
<b><lg>
<l>सर्वाः सम्पत्तयस्तस्य विविक्तं यस्य मानसम् ।</l>
<l>उपानद्‍गूढपादस्य ननु चर्मास्तृतैव भूः ॥ ३० ॥</l>
</lg></b>
<!-- NOTES pg=1084!-->
१. सर्व = '......गा विधीय । सर्वकर्मसु' — रा. ।	२. तत् रा. जो. ।
<pb n="1085"/>
<p>४. <b>विषयव्यावृत्तिः प्रशमः</b> ; यथा—</p>
<b><lg>
<l>यदाऽऽसीदज्ञानं	स्मरतिमिरसंस्कारजनितं
तदा	दृष्टं	नारीमयमिदमशेषं	जगदपि ।</l>
<l>इदानीमस्माकं	पटुतरविवेकाञ्जनजुषां
समीभूता	दृष्टिस्त्रिभुवनमपि ब्रह्म मनुते ॥ ३१ ॥</l>
</lg></b>
<p>५. <b>मलप्रमोषः शौचम्</b> ; यथा—(कुसं. ६.५)</p>
<b><lg>
<l>आप्लुतास्तीरमन्दारकुसुमोत्करवीचिषु	।</l>
<l>आकाशगङ्गास्रोतस्सु दिङ्नागमदगन्धिषु ॥ ३२ ॥</l>
</lg></b>
<p>६. <b>अमायावित्वमार्जवम्</b> ; यथा—</p>
<b><lg>
<l>अन्यद् वाचि मनस्यन्यत् कर्मण्यन्यद् दुरात्मनाम् ।</l>
<l>महात्मनां तु यद् वाचि तन्मनःकर्मणोरपि ॥ ३३ ॥</l>
</lg></b>
<p>७. <b>विचारपरता वैशारद्यम्</b> ; यथा—</p>
<b><lg>
<l>उच्छ्‌वासावधयः प्राणाः स चोच्छ्‌वासः समीरणः ।</l>
<l>समीरणाच्‍चलं नास्ति यज्जीवति तदद्भ‍ुतम् ॥ ३४ ॥</l>
</lg></b>
<p>८. <b>भोगेष्वनीप्सा वैराग्यम्;</b> यथा—(वैराग्यशतके ९३)</p>
<b><lg>
<l>मातर्लक्ष्मि! भजस्व कञ्चिदपरं मत्काङ्क्षिणी मा स्म भू—
र्भोगेभ्यः स्पृहयालवस्तव वशे, का निःस्पृहाणामसि ? ।</l>
<l>सद्यःस्यूतपलाशपत्रपुटिकापात्रे	पवित्रीकृतै—
र्भिक्षासक्‍तुभिरेव	सम्प्रति	वयं	वृत्तिं	समीहामहे ॥ ३५ ॥</l>
</lg></b>
<p>सोऽयमस्य स्वाभाविको निरतिशय आन्तरो नित्यश्चालङ्कारः, यत्प्रभावात्
तदनुरूपा एव रत्यादयो जायन्ते । ते चास्य धीरोदात्तवत् सर्व एवावगन्तव्याः ।</p>
<b><lg>
<l>तदेतन्मोक्षशृङ्गारस्वरूपमुपवर्णितम् ।</l>
<l>निःश्रेयसपरत्वेन तत्त्वज्ञानाभिमानिनाम् ॥ ३६ ॥</l>
</lg></b>
<b><lg>
<l>इह प्रवृत्तिरावन्त्या, सात्त्वती वृत्तिरिष्यते ।</l>
<l>लाटीया रीतिरात्मीया कान्ता, शान्तश्च नायकः ॥ ३७ ॥</l>
</lg></b>
<b><lg>
<l>वृत्ते	धीरप्रशान्तस्य	मोक्षशृङ्गारगोचरे ।</l>
<l>चरेयुः केऽपि तत्त्वज्ञाः सर्वज्ञस्याभ्यनुज्ञया ॥ ३८ ॥</l></lg></b> इति ।
<pb n="1086"/>
<p>(<b>नायकभेदाः</b>)</p>
<p>सोऽयं धर्मशृङ्गाराद्यधिकारभेदान्नायकप्रभेदश्चतुर्धा—</p>
<p><b>धीरोदात्तः, धीरोद्धतः, धीरललितः, धीरप्रशान्तश्चेति ।</b></p>
<p>अथैष प्रत्येकमपि चतुर्धा भिद्यते—</p>
<p><b>नायकः, उपनायकः, अनुनायकः, प्रतिनायक</b> इति ।</p>
<p>(<b>१. नायकः</b>)</p>
<p>तत् त्रिधा (तत्र कथा ?)शरीरव्यापी यथोक्तगुणयुक्तो <b>नायकः</b> । स—</p>
<p><b>धीरोदात्तो</b> यथा—</p>
<b><lg>
<l>इक्ष्वाकुवंशतिलकः	प्रथितः	पृथिव्यामव्याहतप्रसरपौरुषदुर्निवारः ।</l>
<l>रामः स एष नृपकण्ठकठोरधारः कुण्ठो मुनेरपि हि येन कृतः कुठारः ॥ ३९ ॥</l>
</lg></b>
<p><b>धीरोद्धतो</b> यथा—(किराता. १४.२२)</p>
<b><lg>
<l>वयं क्‍व वर्णाश्रमरक्षिणो नृपाः क्‍व जातिहीना मृगजीवितच्छिदः ।</l>
<l>सहाव/पकृष्टैर्महतामसंगतं भवन्ति गोमायुसखा न दन्तिनः ॥ ४० ॥</l>
</lg></b>
<p><b>धीरललितो</b> यथा—(शाकु. ३.१८)</p>
<b><lg>
<l>किं शीतलैः क्लमविनोदिभिरार्द्रवातैः सञ्चालयामि नलिनीदलतालवृन्तैः ।</l>
<l>अङ्के निधाय करभोरु ! यथासुखं ते संवाहयामि चरणावुत पद्मताम्रौ ॥ ४१ ॥</l>
</lg></b>
<p><b>धीरप्रशान्तो</b> यथा—</p>
<b><lg>
<l>अस्मान् नो नृवरान् वेत्थ वेत्थार्थान् वेत्थ भाषितुम् ।</l>
<l>यद्यदस्मद्धितं कृष्ण ! तत्तद् वाच्यः सुयोधनः ॥ ४२ ॥</l>
</lg></b>
<p>(<b>२. उपनायकः</b>)</p>
<p>नायकाभ्यर्हणीयः सम उत्कृष्टो वाऽनवाप्‍तपद <b>उपनायकः</b>; तेषु—</p>
<p><b>धीरोदात्तो</b> यथा—(मवीच. ५.५१)</p>
<b><lg>
<l>ख्याता एव वयं जगत्सु चरितैर्वाग्भिः, किमाख्यायते
संयत्तो भव, सत्त्वमस्ति भवतः, सत्यं मनुष्यो भवान् ।</l>
<l>शस्त्रैरव्यवधीयमानविजयाः प्रायो वयं तेषु चेद्
ग्राहस्ते सुखमाश्वसन्ति गिरयो यैर्वानराः शस्त्रिणः ॥ ४३ ॥</l>
</lg></b>
<pb n="1087"/>
<p><b>धीरोद्धतो</b> यथा—(माघ. १४.१६)</p>
<b><lg>
<l>यस्तवेह सवने न भूपतिः कर्म कर्मकरवत् करिष्यति ।</l>
<l>तस्य नेष्यति वपुः कबन्धतां बन्धुरेष जगतां सुदर्शनः ॥ ४४ ॥</l>
</lg></b>
<p><b>धीरललितो</b> यथा—(माघ. २.१४)</p>
<b><lg>
<l>ततः	सपत्‍नापनयस्मरणानुशयस्फुरा ।</l>
<l>ओष्ठेन	रामो	रामोष्ठबिम्बचुम्बनचुञ्चुना ॥ ४५ ॥</l>
</lg></b>
<p>यथा वा—(माघ. २.२१)</p>
<b><lg>
<l>जगाद	वदनच्छद्मपद्मपर्यन्तपातिनः ।</l>
<l>नयन्	मधुलिहः	श्वैत्यमुदंशुदशनांशुभिः ॥ ४६ ॥</l>
</lg></b>
<p><b>धीरप्रशान्तो</b> यथा—</p>
<b><lg>
<l>सम्प्रत्येव हि गोग्रहे यदभवत् तत् तावदाकर्ण्यताम्॰ ॥ ४७ ॥</l></lg></b>(पृ.६३२) इत्यादि ।
<p>(<b>३. अनुनायकः</b>)</p>
<p>नायकात् किञ्चिदूनः कथाशरीरे विशेषोपयोगवान् <b>अनुनायकः</b> । तत्र—
<b>धीरोदात्तो</b> यथा—(उरा. ६.१३)</p>
<b><lg>
<l>शक्त्या वक्षसि मग्‍नया सह मया मूढे प्लवङ्गाधिपे
विद्राणेषु च विद्रवत्सु कपिषु प्राप्‍तावकाशे द्विषि ।</l>
<l>मा भैष्टेति निरुन्धतः कपिभटानस्योद्भटभ्रूस्थिते—
र्मर्मच्छेदविसंस्थुलाक्षरजडा वाचस्त्वया न श्रुताः ॥ ४८ ॥</l>
</lg></b>
<p><b>धीरोद्धतो</b> यथा—(वेसं. ५.३३)</p>
<b><lg>
<l>शोकं	स्रीवन्नयनसलिलैर्यत्	परित्याजितोऽसि
भ्रातुर्वक्षःस्थलविघटने	यच्‍च	साक्षीकृतोऽसि ।</l>
<l>आसीदेतत् तव कुरुपते/कुनृपते ? कारणं जीवितस्य
क्रुद्धे	युष्मत्कुलकमलिनीकुञ्जरे	भीमसेने ॥ ४९ ॥</l>
</lg></b>
<p><b>धीरललितो</b> यथा—(मामा. १.३४)</p>
<b><lg>
<l>या कौमुदी नयनयोर्भवतः सुजन्मा
तस्या	भवानपि	मनोरथबन्धबन्धुः ।</l>
<l>तत्सङ्गमं प्रति सखे! नहि संशयोऽस्ति
यस्मिन् विधिश्च मदनश्च कृताभियोगः ॥ ५० ॥</l>
</lg></b>
<pb n="1088"/>
<p><b>धीरप्रशान्तो</b> यथा—(काव्यादर्शे २.२७६)</p>
<b><lg>
<l>अद्य या मम गोविन्द! जाता त्वयि गृहागते ।</l>
<l>कालेनैषा भवेत् प्रीतिस्तवैवागमनात् पुनः ॥ ५१ ॥</l>
</lg></b>
<p>(<b>४. प्रतिनायकः</b>)</p>
<p>नायकप्रतिकूलवृत्तिस्तदुच्छेदार्हः प्रतापाभिमानार्थसाहसादिगुणोत्कर्षी धीरोद्धत—
प्रायः <b>प्रतिनायकः</b> । तत्र—</p>
<p><b>धीरोदात्तो</b> यथा—</p>
<b><lg>
<l>पात्रे पुरावर्तिनि विश्वनाथे क्षोदीयसि क्ष्मावलये च देये ।</l>
<l>व्रीडास्मितं तस्य तदा तदासीच्‍चमत्कृतो येन स एव देवः ॥ ५२ ॥</l>
</lg></b>
<p><b>धीरोद्धतो</b> यथा—(पृ. ८४३)</p>
<b><lg>
<l>न्यक्कारो ह्ययमेव मे यदरयस्तत्राप्यसौ तापसः॰ ॥ ५३ ॥</l></lg></b> इत्यादि ।
<p><b>धीरललितो</b> यथा—(वेसं. २.९)</p>
<b><lg>
<l>किं कण्ठे शिथिलीकृतो भुजलतापाशः प्रमादान्मया ?
निद्राच्छेदविवर्तनेष्वभिमुखं नाद्यापि/सि सम्भाविता ।</l>
<l>अन्यस्त्रीजनसङ्कथालघुरहं स्वप्‍ने त्वया लक्षितो
दोषं पश्यसि किं प्रिये! परिजनोपालम्भयोग्ये मयि ॥ ५४ ॥</l>
</lg></b>
<p><b>धीरप्रशान्तो</b> यथा—</p>
<b><lg>
<l>रथस्थमारुह्य रथाङ्गपाणिं स्थाने स्थिता श्रीरिति सोऽभ्यनन्दत् ।</l>
<l>वैराणि कार्योपनिबन्धनानि निर्मत्सरा एव गुणेषु सन्तः ॥ ५५ ॥</l>
</lg></b>
<p>उत्तममध्यमकनिष्ठादिभेदाश्चैषामपि यथासम्भवमभ्यूहनीयाः ।</p>
<p>(<b>नायिकाभेदाः</b>)</p>
<p>अथ नायिकाप्रभेदाः प्रदर्श्यन्ते । साऽपि नायिका चतुर्धा— <b>उदात्ता, उद्धता,
ललिता, शान्ता</b> च । धैर्यमासामविवक्षितम्; अधीराणा(मनायिकात्वात्) ।</p>
<p>ता अपि प्रत्येकं पुनश्चतुर्धा — <b>नायिका, उपनायिका, अनुनायिका, प्रतिनायिका</b>
चेति । तत्र—</p>
<p><b>उदात्ता</b> यथा—(गास. १.८८)</p>
<b><lg>
<l>जाणइ जाणावेउं अणुणअ—विद्दविअमाण—परिसेसं ।</l>
<l>पइरिक्‍कम्मि वि विणआवलंबणं स च्‍चिअ कुणंती ॥ ५६ ॥</l>
</lg></b>
<pb n="1089"/>
<lg>
<l>(जानाति	ज्ञापयितुमनुनयविद्रावितमानपरिशेषम् ।</l>
<l>विजनेऽपि	विनयावलम्बनं	सैव	कुर्वन्ती ॥)</l>
</lg>
<p><b>उद्धता</b> यथा—(गास. १.४८)</p>
<b><lg>
<l>अण्णदइआपसंगं दे देव्व! कुणज्ज मज्झ दइअस्स ।</l>
<l>पुलिसा एक्‍कंतरसा ण हु दोसगुणे विआणंति ॥ ५७ ॥</l>
</lg></b>
<lg>
<l>(अन्यदयिताप्रसङ्गं हे देव! कुरुष्व मम दयितस्य ।</l>
<l>पुरुषा एकान्तरसा न खलु दोषगुणौ विजानन्ति ॥)</l>
</lg>
<p><b>ललिता</b> यथा—(गउडव. ६९०, गास. ९३३वे.)</p>
<b><lg>
<l>उव्वहइ	दइअगहिआहरोट्ठझिज्जंतरोसपडिराअं ।</l>
<l>पाणोसरंतमइरं व फलिहचसअं मुहं बाला ॥ ५८ ॥</l>
</lg></b>
<lg>
<l>(उद्वहति दयितगृहीताधरोष्ठक्षीयमाणरोप्रतिरागम् ।</l>
<l>पानापसरन्मदिरमिव स्फटिकचषकं मुखं बाला ॥)</l>
</lg>
<p><b>शान्ता</b> यथा—(गास. ३.३)</p>
<b><lg>
<l>अहवा गुण च्‍चिअ लहुआ अहवा गुणअण्णुओ ण सो लोओ ।</l>
<l>अहव ह्मि णिग्गुणा वा बहुगुणो क्खु अण्णो जणो तस्स ॥ ५९ ॥</l>
</lg></b>
<lg>
<l>(अथवा गुणा एव लघवोऽथवा गुणज्ञो न स लोकः ।</l>
<l>अथवाऽस्मि निर्गुणा वा बहुगुणोपपन्नो जनस्तस्य ॥)</l>
</lg>
<p>(<b>१. नायिका</b>)</p>
<p><b>नायिकासु उदात्ता</b> यथा—(जाह. १०.५०)</p>
<b><lg>
<l>द्वित्राण्यथ रथाद् भूमौ पदान्याधाय निस्सहा ।</l>
<l>येयमद्य कियद् दूरमिति पप्रच्छ मैथिली ॥ ६० ॥</l>
</lg></b>
<p><b>उद्धता</b> यथा—(वेसं. १.१६)</p>
<b><lg>
<l>यद् वैद्युतमिव ज्योतिरार्ये क्रोधेन सम्भृतम् ।</l>
<l>तत् प्रावृडिव कृष्णेयं नूनं संवर्धयिष्यते ॥ ६१ ॥</l>
</lg></b>
<p><b>ललिता</b> यथा—(रघु. ६.८०)</p>
<b><lg>
<l>ततः सुनन्दावचनावसाने लज्जां मृदूकृत्य नरेन्द्रपुत्री ।</l>
<l>दृष्ट्‍या प्रसादामलया कुमारं पर्यग्रहीत् संवरणस्रजेव ॥ ६२ ॥</l>
</lg></b>
<pb n="1090"/>
<p><b>शान्ता</b> यथा—(रघु. २.२)</p>
<b><lg>
<l>तस्याः खुरन्यासपवित्रपांसुमपांसुलानां धुरि कीर्तनीया ।</l>
<l>मार्गं मनुष्येश्वरधर्मपत्‍नी श्रुतेरिवार्थं स्मृतिरन्वगच्छत् ॥ ६३ ॥</l>
</lg></b>
<p>(<b>२. उपनायिका</b>)</p>
<p><b>उपनायिकासु उदात्ता</b> यथा—(रत्‍ना. २.२०)</p>
<b><lg>
<l>भ्रूभङ्गे सहसोद्गतेऽपि वदनं नीतं परां नम्रता—
मीषन्मां प्रति भेदकारि हसितं नोक्तं वचो निष्ठुरम् ।</l>
<l>अन्तर्बाष्पजडीकृतं प्रभुतया चक्षुर्न विस्फारितं
कोपश्च प्रकटीकृतो दयितया, मुक्तश्च न प्रश्रयः ॥६४॥</l>
</lg></b>
<p><b>उद्धता</b> यथा—</p>
<b><lg>
<l>शर्मिष्ठाया समालोक्य पत्युस्तत् प्रेमगौरवम् ।</l>
<l>देवयानी भृशं क्रुद्धा जगाम पितुरन्तिकम् ॥ ६५ ॥</l>
</lg></b>
<p><b>ललिता</b> यथा—(लीलाव. ४३३)</p>
<b><lg>
<l>तो तस्स मअलंछणस्स करफंससमुग्गएण सेएण ।</l>
<l>ससिमणिघडिआ वाबुल्लिअ व्व वारीमई जाआ ॥ ६६ ॥</l>
</lg></b>
<lg>
<l>(ततस्तस्य मृगलाञ्छनस्य करस्पर्शसमुद्गतेन स्वेदेन ।</l>
<l>शशिमणिघटिता पुत्तलिकेव/पुत्रिकेव वारीमयी जाता ॥)</l>
</lg>
<p><b>शान्ता</b> यथा—(कादकसारे)</p>
<b><lg>
<l>नवे च वयसि प्राप्‍तवैराग्याभ्यासवासना ।</l>
<l>व्यालोकि कन्यका तेन धृतपाशुपतव्रता ॥ ६७ ॥</l>
</lg></b>
<p>(<b>३. अनुनायिका</b>)</p>
<p><b>अनुनायिकासु उदात्ता</b> यथा—(मवीच. १.२०)</p>
<b><lg>
<l>लाङ्गलोल्लिख्यमानाया यज्ञभूमेः समुद्गता ।</l>
<l>सीतेयमूर्मिलेयं तद्‍द्वितीया जनकात्मजा ॥ ६८ ॥</l>
</lg></b>
<p><b>उद्धता</b> यथा—(रघु. १२.४)</p>
<b><lg>
<l>तस्याभिषेकसम्भारं	कल्पितं	क्रूरनिश्चया ।</l>
<l>दूषयामास	कैकेयी	शोकोष्णैर्नयनाम्बुभिः ॥ ६९ ॥</l>
</lg></b>
<pb n="1091"/>
<p><b>ललिता</b> यथा—(मामा. ४.८)</p>
<b><lg><l>तन्मे मनः क्षिपति यत् सरसप्रहारमालोक्य मामगणितस्खलदुत्तरीया ।</l>
<l>त्रस्तैकहायनकुरङ्गविलोलदृष्टिराश्लिष्टवत्यमृतसंवलितैरिवाङ्गैः	॥ ७० ॥</l></lg></b>
<p><b>शान्ता</b> यथा—(रघु. १०.५७)</p>
<b><lg><l>सा हि प्रणयवत्यासीत् सपत्‍न्योरुभयोरपि ।</l>
<l>भ्रमरी	वारणस्येव	मदनिष्यन्दरेखयोः ॥ ७१ ॥</l></lg></b>
<p>(<b>४. प्रतिनायिका</b>)</p>
<p><b>प्रतिनायिकासु उदात्ता</b> यथा—(हरिविजये)</p>
<b><lg><l>आणिअपुलउब्भेओ सवत्तिपणअपरिधूसरम्मि वि गरुए ।</l>
<l>पिअदंसणे पवड्ढइ मण्णुट्ठाणे वि रुप्पिणीअ पहरिसो ॥ ७२ ॥</l></lg></b>
<lg><l>(आनीतपुलकोद्भेदः सपत्‍नीप्रणयपरिधूसरेऽपि गुरुके ।</l>
<l>प्रियदर्शने प्रवर्धते मन्युस्थानेऽपि रुक्मिण्याः प्रहर्षः ॥)</l></lg>
<p><b>उद्धता</b> यथा—(हरिवि.)</p>
<b><lg><l>कुविआ अ सच्चभा/हामा समेवि वहुआण णवर माणक्खलणे ।</l>
<l>पाअडिअ—हिअअ—सारो पेम्मासंघसरिसो पवड्ढइ/ट्टइ मण्णू ॥ ७३ ॥</l></lg></b>
<lg><l>(कुपिता च सत्यभामा समेऽपि वधूनां केवलं मानस्खलने ।</l>
<l>प्रकटितहृदयसारः	प्रेमाश्वाससदृशः		प्रवर्त/र्धते	मन्युः ॥)</l></lg>
<p><b>ललिता</b> यथा—(रत्‍ना. २.१)</p>
<b><lg><l>दुल्लहजणाणुराओ लज्जा गरुई परव्वसो अप्पा ।</l>
<l>पिअसहि! विसमं पेम्मं मरणं सरणं णवरि एक्कं ॥ ७४ ॥</l></lg></b>
<lg><l>(दुर्लभजनानुरागो लज्जा गुर्वी परवश आत्मा ।</l>
<l>प्रियसखि! विषमं प्रेम मरणं शरणं केवलमेकम् ॥)</l></lg>
<p><b>शान्ता</b> यथा—(गास. २.३१)</p>
<b><lg><l>वाहरउ मं सहीओ! तिस्सा गोत्तेण किं त्थ भणिएण? ।</l>
<l>थिरपेंमो होउ जहिं तहिं पि, मा किं पि णं भणह ॥ ७५ ॥</l></lg></b>
<lg><l>(व्याहरतु मां सख्यः! तस्या गोत्रेण किमत्र भणितेन? ।</l>
<l>स्थिरप्रेमा भवतु यत्र तत्रापि, मा किमप्येनं भणत ॥)</l></lg>
<p>एवं नायिकाप्रकारः <b>षोडशधा</b>।</p>
<p>उत्तममध्यमकनिष्ठादिभेदाश्च सर्वासामपि यथासम्भवं प्राग्वदेवाभ्यूहनीयाः ।</p>
<pb n="1092"/>
<p>(<b>नायकानुनायकगुणाः —२४</b>)</p>
<p>उत्तमत्वादिहेतवश्च <b>नायकानां सामान्यगुणा</b> जात्यादयश्चतुर्विंशतिः, नायिकानां
महाकुलीनतादयः षोडश ।</p>
<p><b>अनुनायकगुणा</b>स्तावत् जातिः, अन्वयः, अभिजनः, निवासः, आस्पदं, पदं,
पितरौ, प्रभावः, प्रज्ञा, शास्त्रज्ञानं, अदीनवाक्यता, वाग्ग्मित्वं, देशकालावबोधः,
इङ्गिताकारज्ञता, दाक्ष्यं, कलावैदग्ध्यं, चतुरता, रूपसम्पत् सौभाग्यं, त्यागः, सौहार्दं,
महारम्भता, शक्तिः, शौर्यम् इति। तेषु—</p>
<p>१. जातिर्यथा—</p>
<b><lg><l>तस्मादजायत मनुर्नवराजबीजं यस्यान्वये स सगरश्च भगीरथश्च ।</l>
<l>एकेन येन जलधिः परिखानितोऽयमन्येन सिन्धुसरिता परिपूरितश्च ॥ ७६ ॥</l></lg></b>
<p>२. <b>अन्वयो</b> यथा—(रघु. १.१२)</p>
<b><lg><l>तदन्वये शुद्धिमति प्रसूतः शुद्धिमत्तरः ।</l>
<l>दिलीप इति राजेन्दुरिन्दुः क्षीरनिधाविव ॥ ७७ ॥</l></lg></b>
<p>३. <b>अभिजनो</b> यथा—(तिलकमञ्जरी ३९)</p>
<b><lg><l>वासिष्ठैः स्म कृतोद्भवो वरशतैरस्त्यग्निकुण्डोद्भवो
भूपालः परमार इत्यधिपतिः सप्‍ताब्धिकाञ्चेर्भुवः ।</l>
<l>अद्याप्युद्गतहर्षगद्गदगिरो	गायन्ति	तस्यार्बुदे
विश्वामित्रजयोर्जितस्य	भुजयोर्विस्फूर्जितं	गूर्जराः ॥ ७८ ॥</l></lg></b>
<p>४. <b>निवासो</b> यथा—(रघु. ९.१)</p>
<b><lg><l>पितुरनन्तरमुत्तरकोसलान् समधिगम्य समाधिजितेन्द्रियः ।</l>
<l>दशरथः प्रशशास महारथो यमवतामवतां च धुरि स्थितः ॥ ७९ ॥</l></lg></b>
<p>५. <b>आस्पदं</b> यथा—</p>
<b><lg><l>श्रियः पदं द्वारवतीति नाम्ना पुरी परीता लवणार्णवेन ।</l>
<l>अस्त्यावृतेवामरराजधानी	निस्त्रिंशनीलेन	नभस्तलेन ॥ ८० ॥</l></lg></b>
<p>६. <b>पदं</b> यथा—(रघु. ६.७६)</p>
<b><lg><l>पुत्रो रघुस्तस्य पदं प्रशास्ति महाक्रतोर्विश्वजितः प्रयोक्ता ।</l>
<l>चतुर्दिगावर्जितसम्भृतां यो मृत्पात्रशेषामकरोद् विभूतिम् ॥ ८१ ॥</l></lg></b>
<pb n="1093"/>
<p>७. <b>पितरौ</b> यथा—</p>
<b><lg><l>कृष्णागरुद्रुमतलेषु	सुराङ्गनाभि—
रामोदिगन्धमृगगन्धिषु	गीतकीर्त्तिः ।</l>
<l>शौरेर्वराहवपुषो	जगतीकलत्रे
प्राग्ज्योतिषाधिपतिरेष सुतः किलाभूत् ॥ ८२ ॥</l></lg></b>
<p>८. <b>प्रभावो</b> यथा—(रघु. २.१४)</p>
<b><lg><l>शशाम वृष्टयाऽपि विना दवाग्निरासीद् विशेषा फलपुष्पवृद्धिः ।</l>
<l>ऊनं न सत्त्वेष्वधिको बवाधे तस्मिन् वनं गोप्‍तरि गाहमाने ॥ ८३ ॥</l></lg></b>
<p>९. <b>प्रज्ञा</b> यथा—(बारा. ४.१५)</p>
<b><lg><l>उपदिशति	समानं	कर्म	कृत्स्नं	पिनाकी
सममपि	च	यतन्ते	कर्ममार्गे	समेते ।</l>
<l>तदपि	भृगुकुलेन्दुः	काममुत्कृष्यतेऽसौ
ननु	भवति	विनीतं	द्रव्यमेव	क्रियाभिः ॥ ८४ ॥</l></lg></b>
<p>१०. <b>शास्त्रज्ञानं</b> यथा—(रघु. ३.३०)</p>
<b><lg><l>धियः समग्रैः स गुणैरुदारधीः क्रमाच्चतस्त्रश्चतुरर्णवोपमाः ।</l>
<l>ततार विद्याः पवनातिपातिभिर्दिशो हरिद्भिर्हरितामिवेश्वरः ॥ ८५ ॥</l></lg></b>
<p>११. <b>अदीनवाक्यता</b> यथा—(मवीच. ५.५१)</p>
<b><lg><l>ख्याता एव वयं जगत्सु चरितैर्वाग्भिः किमाख्यायते?
संयत्तो भव, सत्त्वमस्ति भवतः, सत्यं मनुष्यो भवान् ।</l>
<l>शस्त्रैरव्यवधीयमानविजयाः प्रायो वयं तेषु चेद्
ग्राहस्ते सुखमस्तु सन्ति गिरयो यैर्वानराः शस्त्रिणः ॥ ८६ ॥</l></lg></b>
<p>१२. <b>वाग्ग्मित्वं</b> यथा—(रघु. २.५६)</p>
<b><lg><l>भवानपीदं परवानवैति महान् हि यत्‍नस्तव देवदारौ ।</l>
<l>स्थातुं नियोक्तुर्यदि शक्यमग्रे विनाश्य रक्ष्यं स्वयमक्षतेन ॥ ८७ ॥</l></lg></b>
<p>१३. <b>देशकालावबोधो</b> यथा—(किराता. २.४६)</p>
<b><lg><l>अभियोग इमान् महीभुजो भवता तस्य कृतः कृतावधेः ।</l>
<l>प्रविघाटयिता समुत्पतन् हरिदश्वः कमलाकरानिव ॥ ८८ ॥</l></lg></b>
<pb n="1094"/>
<p>१४. <b>इङ्गिताकारज्ञता</b> यथा—(शाकु. १.२८)</p>
<b><lg><l>वाचं	न	मिश्रयति	यद्यपि	मद्‍वचोभिः
कर्णं	ददात्यवहिता	मयि	भाषमाणे ।</l>
<l>कामं	न	तिष्ठति	मदाननसम्मुखीना
भूयिष्ठमन्यविषया	न	तु	दृष्टिरस्याः ॥ ८९ ॥</l></lg></b>
<p>१५. <b>दाक्ष्यं</b> यथा—(रामच. १.४७)</p>
<b><lg><l>आततायी स विज्ञातो जीवत्यार्येति च श्रुतम् ।</l>
<l>प्राप्‍तो यात्रासहः कालः कालक्षेपस्य को गुणः? ॥ ९० ॥</l></lg></b>
<p>१६. <b>कलावैदग्ध्यं</b> यथा—(रघु. १९.१४)</p>
<b><lg><l>स स्वयं प्रहतपुष्करः कृती लोलमाल्यवलयोऽहरन्मनः ।</l>
<l>नर्तकीरभिनयातिलङ्घिनीः		पार्श्ववर्तिषु	गुरुष्वलङ्घयत् ॥ ९१ ॥</l></lg></b>
<p>१७. <b>चतुरता</b> यथा—(किराता. १.१०)</p>
<b><lg><l>सखीनिव प्रीतियुजोऽनुजीविनः समानमानान् सुहृदश्च बन्धुभिः ।</l>
<l>स सन्ततं दर्शयते गतस्मयः कृताधिपत्यामिव साधु बन्धुताम् ॥ ९२ ॥</l></lg></b>
<p>१८. <b>रूपसम्पद्</b> यथा—(उराच. ६.२०)</p>
<b><lg><l>अहो	प्रासादिकं	रूपमनुभावश्च	पावनः ।</l>
<l>स्थाने	रामायणकविर्दैवीं	वाचमदीदिशत् ॥ ९३ ॥</l></lg></b>
<p>१९. <b>सौभाग्यं</b> यथा—</p>
<b><lg><l>धन्यास्ता गुणरत्‍नरोहणभुवो यास्वे—(तदा)—सादितं
धात्रा विस्मयकारि चारु घटितो येनायमेको युवा ।</l>
<l>दृष्टे यत्र गलन्ति (मध्य)—रशनादामानि वामभ्रुवां
सन्त्रासाद् द्विषतां धनूंषि विभवैरर्थव्यथाश्चार्थिनाम् ॥ ९४ ॥</l></lg></b>
<p>२०. <b>त्यागो</b> यथा—</p>
<b><lg><l>पात्रं ते सर्व एवार्थी देयं स्वमपि जीवितम् ।</l>
<l>दाता त्वमेको लोकेऽस्मिन् सर्वोऽद्य कृपणो जनः ॥ ९५ ॥</l></lg></b>
<p>२१. <b>सौहार्दं</b> यथा—</p>
<b><lg><l>प्राणैरपि हिते वृत्तिरद्रोहो व्याजवर्जनम् ।</l>
<l>आत्मनीव प्रियाधानमेतत् ते श्रीमहाव्रतम् ॥ ९६ ॥</l></lg></b>
<pb n="1095"/>
<p>२२. <b>महारम्भता</b> यथा—(रघु. १२.८९)</p>
<b><lg><l>जेतारं	लोकपालानां	ते	मुखैरर्चितेश्वरम् ।</l>
<l>रामस्तुलितकैलासमरातिं	बह्वमन्यत ॥ ९७ ॥</l></lg></b>
<p>२३. <b>शक्ति</b>र्यथा—(शाकु. ३.१)</p>
<b><lg><l>का कथा बाणसन्धाने ज्याशब्देनैव दूरतः ।</l>
<l>हुङ्कारेणेव धनुषः स हि विघ्नान् व्यपोहति ॥ ९८ ॥</l></lg></b>
<p>२४. <b>शौर्यं</b> यथा—(रघु. ७.५५)</p>
<b><lg><l>परेण भग्नेऽपि बले महौजा ययावजः प्रत्यरिसैन्यमेव ।</l>
<l>धूमो निवर्त्येत समीरणेन यतो हि कक्षस्तत एव वह्निः ॥ ९९ ॥</l></lg></b>
<p>(<b>नायिकागुणाः —१६</b>)</p>
<p>अथ नायिकागुणाः <b>षोडष</b>— 'महाकुलीनता, रूपसम्पत्तिः, यौवनं, सुवेषता,
सौभाग्यं, शुचिता, शीलसम्पत्, प्रियंवदता, चातुर्यं, वाग्ग्मिता, शास्त्रज्ञानं,
अदीनवाक्यता, अविकत्थनत्वं, मानिता, कृतज्ञता, दृढभक्तित्वम्' इति। तत्र—</p>
<p>१. <b>महाकुलीनता</b> यथा—(शाकु. १.२१)</p>
<b><lg><l>मानुषीषु कथं वा स्यादस्य रूपस्य सम्भवः? ।</l>
<l>न	प्रभातरलं	ज्योतिरुदेति	वसुधातलात् ॥ १०० ॥</l></lg></b>
<p>२. <b>रूपसम्पद्</b> यथा—</p>
<b><lg><l>तत्रानुदेवपरमाणुदलं विधातुरानन्दकारि यदभूदुपयोगि तस्याः ।</l>
<l>यस्मान्न तादृशमसौ विहितश्रमोऽपि रूपं कदाचिदपरं घटयाञ्चकार ॥ १०१ ॥</l></lg></b>
<p>३. <b>यौवनं</b> यथा—(कुसं. १.३१)</p>
<b><lg><l>असम्भृतं	मण्डनमङ्गयष्टेरनासवाख्यं	करणं	मदस्य ।</l>
<l>कामस्य पुष्पव्यतिरिक्तमस्त्रं बाल्यात् परं साऽथ वयः प्रपेदे ॥ १०२ ॥</l></lg></b>
<p>४. <b>सुवेषता</b> यथा—(कुसं. ३.५३)</p>
<b><lg><l>अशोकनिर्भर्त्सितपद्मरागमाकृष्टहेमद्युतिकर्णिकारम् ।</l>
<l>मुक्ताकलापीकृतसिन्धुवारं वसन्तपुष्पाभरणं वहन्ती ॥ १०३ ॥</l></lg></b>
<p>५. <b>सौभाग्यं</b> यथा—(गास. १.६९)</p>
<b><lg><l>पाणिग्गहणे च्चिअ पव्वईएँ णाअं सहीहिं सोहग्गं ।</l>
<l>पसुवइणा	वासुइकंकणम्मि	ओसारिए	दूरं ॥ १०४ ॥</l></lg></b>
<pb n="1096"/>
<lg><l>(पाणिग्रहणे एव पार्वत्याः ज्ञातं सखीभिः सौभाग्यम् ।</l>
<l>पशुपतिना	वासुकिकङ्कणेऽपसारिते	दूरम् ॥)</l></lg>
<p>६. <b>शुचिता</b> यथा—</p>
<b><lg><l>चच्चरघरिणी पिअदंसणा अ वाला पउत्थवइआ अ ।</l>
<l>असई सअज्झिआ दुग्गआ अ ण हु खंडिअं सीलं ॥ १०५ ॥</l></lg></b>
<lg><l>(चत्वरगृहिणी प्रियदर्शना च बाला प्रोषितपतिका च ।</l>
<l>असती प्रातिवेश्मिका दुर्गता च न खलु खण्डितं शीलम् ॥)</l></lg>
<p>७. <b>शीलसम्पद्</b> यथा—(गास. ३.२६)</p>
<b><lg><l>दिअहं खुडुंकिआए सअलं/तीए काऊण गेहवावारं ।</l>
<l>गरुए	वि	मंतुदुक्खे	भरिमो	पाअंतसुत्तस्स ॥ १०६ ॥</l></lg></b>
<lg><l>(दिवसं रोषमूकायाः सकलं कृत्वा गेहव्यापारम् ।</l>
<l>गुरुकेऽपि मन्तुदुःखे स्मरामः पादान्तसुप्‍तस्य ॥)</l></lg>
<p>८. <b>प्रियंवदता</b> यथा—(कुसं. १.४५)</p>
<b><lg><l>स्वरेण तस्याममृतस्त्रुतेव प्रजल्पितायामभिजातवाचि ।</l>
<l>अप्यन्यपुष्टा प्रतिकूलशब्दा श्रोतुर्वितन्त्रीरिव ताड्यमाना ॥ १०७ ॥</l></lg></b>
<p>९. <b>चातुर्यं</b> यथा—(पृ. ११३२)</p>
<p>एकत्रासनसंस्थितिः परिहृता प्रत्युद्गमाद् दूरतः ॥ १०८ ॥ इत्यादि ।</p>
<p>१०. <b>वाग्ग्मिता</b> यथा—(कुसं. ५.७५)</p>
<b><lg><l>उवाच चैनं परमार्थतो हरं न वेत्सि नूनं यत एवमात्थ माम् ।</l>
<l>अलोकसामान्यमचिन्त्यहेतुकं द्विषन्ति मन्दाश्चरितं महात्मनाम् ॥ १०९ ॥</l></lg></b>
<p>११. <b>शास्त्रज्ञानं</b> यथा—(कुसं. १.३०)</p>
<b><lg><l>तां हंसमालाः शरदीव गङ्गां महौषधिं नक्तमिवात्मभासः ।</l>
<l>स्थिरोपदेशामुपदेशकाले	प्रपेदिरे	प्राक्तनजन्मविद्याः ॥ ११० ॥</l></lg></b>
<p>१२. <b>अदीनवाक्यता</b> यथा—</p>
<b><lg><l>कारागृहे त्वमुषितश्चिरमेव यस्य निर्वापितः स विनयेन सहस्त्रबाहुः ।</l>
<l>तस्यापि रे! पुरभिदाऽखिलमस्त्रवेदमध्यापितस्य विजयी मम जीवनाथः ॥ १११ ॥</l></lg></b>
<p>१३. <b>अविकत्थनत्वं</b> यथा—(कुसं. ५.६४)</p>
<b><lg><l>यथा श्रुतं वेदविदां वर! त्वया जनोऽयमुच्चैःपदलङ्घनोत्सुकः ।</l>
<l>तपः किलेदं तदवाप्‍तिसाधनं मनोरथानामगतिर्न विद्यते ॥ ११२ ॥</l></lg></b>
<pb n="1097"/>
<p>१४. <b>मानिता</b> यथा—(कुसं. ५.६)</p>
<b><lg><l>कदाचिदासन्नसखीमुखेन सा मनोरथज्ञं पितरं मनस्विनी ।</l>
<l>अयाचतारण्यनिकेतमात्मनः फलोदयान्ताय तपस्समाधये ॥ ११३ ॥</l></lg></b>
<p>१५. <b>कृतज्ञता</b> यथा—(गास. ३.४६)</p>
<b><lg><l>मामि! हिअअं व पीअं तेण जुआणेण मज्जमाणीए ।</l>
<l>ण्हाणहलिद्‍दाकडुअं	अणुसोत्तजलं पिअंतेण ॥ ११४ ॥</l></lg></b>
<lg><l>(मातुलानि! हृदयमिव पीतं तेन यूना मज्जन्त्याः ।</l>
<l>स्नानहरिद्राकटुकमनुस्त्रोतो		जलं	पिबता ॥)</l></lg>
<p>१६. <b>दृढभक्तित्वं</b> यथा—(कुसं. ५.८२)</p>
<b><lg><l>अलं विवादेन यथाश्रुतस्त्वया तथाविधस्तावदशेषमस्तु सः ।</l>
<l>ममात्र भावैकरसं मनः स्थितं न कामवृत्तिर्वचनीयमीक्षते ॥ ११५ ॥</l></lg></b>
<b><lg><l>य एते षोडश प्रोक्ता नायका नायिकाश्च याः ।</l>
<l>तेषां	ये	चोत्तमत्वादिहेतोर्जात्यादयो	गुणाः ॥ ११६ ॥</l></lg></b>
<b><lg><l>युक्तस्तैरुत्तमस्तेषां	पादहान्या	तु	मध्यमः ।</l>
<l>अर्धहान्या कनिष्ठः स्यात् नायिकास्वप्ययं विधिः ॥ ११७ ॥</l></lg></b>
<b><lg><l>उदात्ता	गूढमाना	स्याद्	विरुद्धा	मानशालिनी ।</l>
<l>ललिता	साध्यमानेह	शान्ता	निर्मानमानसा ॥ ११८ ॥</l></lg></b>
<b><lg><l>मनसिशयमहास्त्रं शास्त्रसर्वस्वमेतन्निरुपमरमणीयं चेष्टितं नायकानाम् ।</l>
<l>कथितमथ यथावत् कामश्चङ्गारसारे पुनरपि तदवस्थावस्थितं वर्णयामः ॥ ११९ ॥</l></lg></b>
<p><b>इति श्रीमहाराजाधिराजश्रीभोजदेवविरचिते श्रृङ्गारप्रकाशे
मोक्षश्रृङ्गारप्रकाशनो नाम</b></p>
<p><b>॥ एकविंशः प्रकाशः ॥ २१ ॥</b></p>
<lg><l>मोक्षस्य सर्वविधलक्षणलेखयाढ्यमेकं सविंशमिममाढ्यतरं प्रकाशम् ।</l>
<l>एकोनविंशयुतपद्यशतं प्रकाश्य साहित्यशास्त्रमसमं ह्यतनोन्नृपोऽसौ ॥</l></lg>
<lg><l>अभिनव इति संज्ञया समृद्धः क इव बभूव यथार्थया स्वकाले ।</l>
<l>इति वदत विविच्य विद्‍वरेण्या नृपतिरसावथवा स कोऽपि गुप्‍तः ॥</l></lg>
<pb n="1098"/>
<p>अथ</p>
<p><b>श्रृङ्गारप्रकाशे द्वाविंशः प्रकाशः</b></p>
<p>अनुरागस्थापनप्रकाशः</p>
<p>इह खलु सकलसत्त्वोपकारक्षमद्वितीयाश्रमनिवासिभिश्चतुर्भिरपि वर्णैर्ब्राह्मणा—
दिभिरुभयलोकसिद्धये सेव्यमानो धर्मार्थकामलक्षणस्त्रिवर्णः <b>पुरुषार्थः</b>।</p>
<b><lg><l>एवमर्थं च कामं च धर्मं चाप्याचरन् नरः ।</l>
<l>इहामुत्र	च	निश्शल्यमत्यन्तसुखमश्‍नुते ॥ १ ॥</l></lg></b> (कामसू. १.२.४९)
<p>यथा च—</p>
<b><lg><l>यस्य त्रिवर्गशून्यानि दिनान्यायान्ति यान्ति च ।</l>
<l>स	लोहकारभस्त्रेव	श्वसन्नपि	न	जीवति ॥ २ ॥</l></lg></b>
<p>तत्रापि धर्मार्थश्रृङ्गारयोर्हेतुभूतत्वात् कामश्रृङ्गार एव फलभूतत्वात् प्रधानम् । <b>कामस्तु</b>
सामान्यरूपो विशेषरूपो वा सुखमेवाभिधीयते, इत्युक्तं १पुरस्तात्, इह तु उपचारात्—</p>
<b><lg><l>सङ्कल्परमणीयस्य	प्रीतिसम्भोगशोभिनः ।</l>
<l>कुमारस्या/रुचिरस्याभिलाषस्य नाम काम इति स्मृतम् ॥ ३ ॥</l></lg></b>
<b><lg><l>अहेतुः पक्षपातो यस्तस्य नास्ति प्रतिक्रिया ।</l>
<l>स हि स्नेहात्मकस्तन्तुरन्तर्भूतानि सीव्यति ॥ ४ ॥</l></lg></b> (उराच. २.१७)
<p>उक्तं च— (उराच. ६.१२, मामा. १.२७)</p>
<b><lg><l>व्यतिषजति	पदार्थानान्तरः	कोऽपि	हेतु—
र्न	खलु	बहिरुपाधीन्	प्रीतयः	संश्रयन्ते ।</l>
<l>विकसति	हि	पतङ्गस्योदये	पुण्डरीकं
द्रवति	च	हिमरश्मावुद्‍गते	चन्द्रकान्तः ॥ ५ ॥</l></lg></b>
<p>तं च अनुराग इत्याचक्षते। ततश्च—(उराच. २.१९, ६.५)</p>
<b><lg><l>अकिञ्चिदपि		कुर्वाणः	सौख्यैर्दुःखान्यपोहति ।</l>
<l>तत् तस्य किमपि द्रव्यं यो हि यस्य प्रियो जनः ॥ ६ ॥</l></lg></b>
<!-- NOTES pg=1098!-->
१. द्र. अत्रैव पृ. १०४९
<pb n="1099"/>
<b><lg><l>यदेव रोचते मह्यं तदेव कुरुते प्रिया ।</l>
<l>इति वेत्ति न जानाति तत् प्रियं यत् करोति सा ॥ ७ ॥</l></lg></b>
<b><lg><l>शून्यमाकीर्णतामेति	तुल्यं	व्यसनमुत्सवैः ।</l>
<l>विप्रलम्भोऽपि लाभाय सति प्रियसमागमे ॥ ८ ॥</l></lg></b> (किराता. ११.२७)
<b><lg><l>तदा रम्याण्यरम्याणि प्रियाः शल्यं तदाऽसवः ।</l>
<l>तदैकाकी	सबन्धुः	सन्निष्टेन	रहितो	यदा ॥ ९ ॥</l></lg></b> (किराता. ११.२८)
<p>(<b>अनुरागः –६४</b>)</p>
<p>तमभिलाषादिभेदात् चतुष्षष्टिप्रकारं व्याहरन्ति। तद् यथा—</p>
<p>१. अभिलाषः	१७. आशा	३३. मोहः	४९. दाक्षिण्यम्</p>
<p>२. आकाङ्क्षा 	१८. आशीः	३४. आकूतम्		५०. अनुग्रहः</p>
<p>३. अपेक्षा	१९. आशंसा	३५. कुतूहलम्	५१. वात्सल्यम्</p>
<p>४. उत्कण्ठा	२०. मनोरथः	३६. विस्मयः	५२. अनुक्रोशः</p>
<p>५. ईप्सा	२१. आस्था	३७. रागः	५३. विश्वासः</p>
<p>६. लिप्सा	२२. अभिनिवेशः	३८. वेगः	५४. विस्त्रम्भः</p>
<p>७. इच्छा	२३. अनुबन्धः	३९. अध्यवसायः	५५. वशीकारः</p>
<p>८. वाञ्छा	२४. आग्रहः	४०. व्यवसायः	५६. प्रणयः</p>
<p>९. तृष्णा	२५. विमर्शः	४१. कामना	५७. प्राप्‍तिः</p>
<p>१०. लालसा	२६. मनीषा	४२. वासना	५८. पर्याप्‍तिः</p>
<p>११. स्पृहा	२७. अभिप्रायः	४३. स्मरणम्	५९. समाप्‍तिः</p>
<p>१२. लौल्यम्	२८. पक्षपातः	४४. सङ्कल्पः	६०. अभिमानाप्‍तिः</p>
<p>१३. गर्धः	२९. लोभः		४५. भावः	६१. स्नेहः</p>
<p>१४. श्रद्धा	३०. आसङ्गः	४६. हासः	६२. प्रेमा/प्रेम</p>
<p>१५. रुचिः	३१. अभिष्वङ्गः	४७. रतिः	६३. आह्लादः</p>
<p>१६. दोहदम्	३२. सक्तिः		४८. प्रीतिः	६४. निर्वृतिः, इति ।</p>
<b><lg><l>एते	भेदाश्चतुष्षष्टिरनुरागस्य	नामतः ।</l>
<l>उदाहरणमालैषां	रूपव्यक्त्यै	निदर्श्यते ॥ १० ॥</l></lg></b>
<pb n="1100"/>
<p>१. <b>तत्र</b> कृताभिलाषा <b>यथा—(शाकु. २.२०)</b></p>
<b><lg><l>अनाघ्रातं	पुष्पं	किसलयमलूनं	कररुहैः
अनाविद्धं/मुक्तं रत्‍नं मधु नवमनास्वादितरसम् ।</l>
<l>अखण्डं पुण्यानां फलमपि च तद्‍रूपमनघं
न जाने भोक्तारं कमिह/व समुपस्थास्यति विधिः ॥ ११ ॥</l></lg></b>
<p>२. <b>आकाङ्क्षा</b> यथा—(गास. ४.४२)</p>
<b><lg><l>एक्कक्कम—संदेसाणुराअ—वड्ढंत—कोउहल्लाइं ।</l>
<l>दुक्खं असमत्तमणोरहाइँ अच्छंति मिहुणाइँ ॥ १२ ॥</l></lg></b>
<lg><l>(अन्योन्यसन्देशानुरागवर्धमानकौतूहलानि	।</l>
<l>दुःखमसमाप्‍तमनोरथानि तिष्ठन्ति मिथुनानि ॥)</l></lg>
<p>३. <b>अपेक्षा</b> यथा—(गास. २.१००)</p>
<b><lg><l>भद्द! पुलोअअ इमं विहसिअवअणा पइस्स ओप्पेइ ।</l>
<l>जाआ	सुअपढमुब्भिण्णदंतजुअलंकिअं बोरं ॥ १३ ॥</l></lg></b>
<lg><l>(भद्रं! प्रलोकय इमं विहसितवदना पत्युरर्पयति ।</l>
<l>जाया सुतप्रथमोद्भिन्नदन्तयुगलाङ्कितं बदरम् ॥)</l></lg>
<p>४. <b>उत्कण्ठा</b> यथा—(गास. १.७३)</p>
<b><lg><l>जं जं सो णिज्झाअइ अंगोआसं महं अणिमिसच्छो ।</l>
<l>पच्छाएमि अ तं तं इच्छामि अ तेण दीसंतं ॥ १४ ॥</l></lg></b>
<lg><l>(यं यं स निध्यायति अङ्गावकाशं ममानिमिषाक्षः ।</l>
<l>प्रच्छादयामि च तं तम् इच्छामि च तेन दृश्यमानम् ॥)</l></lg>
<lg><l>५–७.	न लब्धानि . . . . . . . . . . . . ।</l>
<l>. . . . . . . . . . . . . . . . .. . . . . . . . .. . ॥</l></lg>
<p>७. <b>वाञ्छा</b> यथा—(गास. ३.२१)</p>
<b><lg><l>ता किं करेउ जं जइसि तीअ वइवेढवेलिलअथणीए ।</l>
<l>पाअंगुट्ठद्धक्खित्तणीसहंगीए	वि	ण	इ	दिट्ठो ॥ १५ ॥</l></lg></b>
<lg><l>(तत् किं करोतु यदि त्वं असि तया वृतिवेष्टनप्रेरितस्तनया ।</l>
<l>पादाङ्गुष्ठार्धक्षिप्‍तनिस्सहाङ्गयाऽपि	न	दृष्टः ॥)</l></lg>
<pb n="1101"/>
<p>९. <b>तृष्णा</b> यथा—(गास. १.९३)</p>
<b><lg>
<l>अविअण्हपेच्छणिज्जेण तक्खणं मामि! तेण दिट्ठेण ।</l>
<l>सिविणअपीएण व पाणिएण तण्ह च्‍चिअ ण फिट्ठा ॥ १६ ॥</l>
</lg></b>
<lg><l>(अवितृष्णप्रेक्षणीयेन तत्क्षणं मातुलानि! तेन दृष्टेन ।</l>
<l>स्वप्‍नपीतेनेव	पानीयेन	तृष्णैव	न	मृष्टा ॥)</l></lg>
<p>१०. <b>लालसा</b> यथा—</p>
<b><lg>
<l>घडिऊरुसंपुडं णववहूए जहणं वरो पुलोएइ ।</l>
<l>संदट्ठ—णव—कपाडं दारं पिव सग्ग—णअरस्स ॥ १७ ॥</l>
</lg></b>
<lg>
<l>(घटितोरुसंपुटं नववध्वा जघनं वरः प्रलोकयति ।</l>
<l>सन्दष्टनवकवाटं	द्वारमिव	स्वर्गनगरस्य ॥)</l></lg>
<p>११. <b>स्पृहा</b> यथा—(गास. ६.७५)</p>
<b><lg>
<l>कस्स करो बहुपुण्णप्फलेक्कतरुणो तुहं विसंमिहइ ।</l>
<l>थणपरिणाहे	वंमह—णिहाण—कलसे	व्व	पारोहो ॥ १८ ॥</l>
</lg></b>
<lg><l>(कस्य करो बहुपुण्यफलैकतरोस्तव विश्रमिष्यति ।</l>
<l>स्तनपरिणाहे मन्मथनिधानकलश इव प्ररोहः ॥)</l></lg>
<p>१२. <b>लौल्यं</b> यथा—</p>
<b><lg>
<l>वंचिअपिआणणा	विअअमस्स	लोलइ	सहिमुहे	दिट्ठी ।</l>
<l>लीलं	रहस्सबहुलं	सहो/सा	हु	विआरेइ	कामस्स ॥ १९ ॥</l>
</lg></b>
<lg><l>(वञ्चितप्रियानना प्रियतमस्य लोलति सखीमुखे दृष्टिः ।</l>
<l>लीलां रहस्यबहुलां सा खलु विकारयति कामस्य ॥)</l></lg>
<p>१३. <b>गर्धा</b> यथा—</p>
<b><lg>
<l>धरिउं कह णु तीरइ हअदिट्टी वल्लहेसु णिवडंती ।</l>
<l>गाइ	व्व	हारहाई	सरसे	जववल्लरे	लुद्धा ॥ २० ॥</l>
</lg></b>
<lg><l>{धर्तुं कथमपि न पार्यते हतदृष्टिर्वल्लभेषु निपतन्ती ।</l>
<l>गौरिव	भारहारी	सरसे	यववल्लरे	लुब्धा ॥}</l></lg>
<p>१४. <b>श्रद्धा</b> यथा—(गास. ७.५०वे)</p>
<b><lg>
<l>सद्धो मे तुज्झ पिअत्तणस्स कह तं ति णेअ आणामो ।</l>
<l>दे पसिअ तुमं चिअ सिक्खवेसु जह ते पिआ होमि ॥ २१ ॥</l>
</lg></b>
<pb n="1102"/>
<lg><l>{श्रद्धा मे तव प्रियत्वस्य कथं तदिति नैव जानीमः ।</l>
<l>प्रार्थये	प्रसीद	त्वमेव	शिक्षय	यथा	ते	प्रिया	भवामि ॥}</l></lg>
<p>१५. <b>रुचि</b>र्यथा—(कर्पूरम. २.४९)</p>
<b><lg>
<l>बालाओ	होंति	कोऊहलेण	एमेअ	चबलचित्ताओ ।</l>
<l>दरल्हसिअथणीसु	पुणो	णिवसइ	मअरद्धअ—रहस्सो ॥ २२ ॥</l>
</lg></b>
<lg><l>(बाला	भवन्ति	कौतूहलेन	एवमेव	चपलचित्ताः ।</l>
<l>दरलसितस्तनीषु पुनः निवसति मकरध्वजरहस्यम् ॥)</l></lg>
<p>१६. <b>दोहदो</b> (<b>दोहदम्</b>) यथा—(गास. १.१५)</p>
<b><lg>
<l>किं	किं	दे	पडिहासइ? सहीहिं इअ पुच्छिआएँ मुद्धाए ।</l>
<l>पडमुल्ल/ग्गअदोहलिणिए	णवरं	दइअं	गआ	दिट्ठी ॥ २३ ॥</l>
</lg></b>
<lg><l>(किं किं ते प्रतिभासते? सखीभिरिति पृष्टाया मुगधायाः ।</l>
<l>प्रथमोद्गतदोहदिन्याः	केवलं	दयितं	गता	दृष्टिः ॥)</l></lg>
<p>१७. <b>आशा</b> यथा—(गास. ४.२८)</p>
<b><lg>
<l>णीआइँ अज्ज णिक्‍कव! पिणद्धणवरंगएँ वराईए ।</l>
<l>घरपरिपाडीअ	पहेणआइ	तुह	दंसणासाए ॥ २४ ॥</l>
</lg></b>
<lg><l>(नीतानि अद्य निष्कृप! पिनद्धनवरङ्गकया वराक्या ।</l>
<l>गृहपरिपाट्या	प्रहेणकानि	तव	दर्शनाशया ॥)</l></lg>
<p>१८. <b>आशी</b>र्यथा—</p>
<b><lg>
<l>जनः	पुण्यैर्यायाज्जलधिजलभावं	जलमुच—
स्तथावस्थं	चैनं	निदधतु	शुभैः	शुक्तिवदने ।</l>
<l>ततस्तां	श्रेयोभिः	परिणतिमसौ	विन्दति यया
रुचिं	तन्वन्	पीनस्तनि! हृदि तवायं विलुठति ॥ २५ ॥</l>
</lg></b>
<p>१९. <b>आशंसा</b> यथा—</p>
<b><lg>
<l>होज्ज वणे, सो दिअहो! जत्थ वि आमलिअकुसुमधम्मिल्ला ।</l>
<l>पत्ते	रआवसाणे	पुच्छिज्ज	पवासदुक्‌खाइं ॥ २६ ॥</l>
</lg></b>
<lg><l>(भवतु वने, स दिवसो यत्राऽप्यामृदितकुसुमधम्मिल्ला ।</l>
<l>प्राप्‍ते	रतावसाने	पृच्छेयं	प्रवासदुःखानि ॥)</l></lg>
<pb n="1103"/>
<p>२०. <b>मनोरथो</b> यथा—(कुसं. ५.६४)</p>
<b><lg>
<l>यथा श्रुतं वेदविदां वर! जनोऽयमुच्चैः—पदलङ्घनोत्सुकः ।</l>
<l>तपः किलेदं तदवाप्‍तिसाधनं मनोरथानामगतिर्न विद्यते ॥ २७ ॥</l>
</lg></b>
<p>२१. <b>आस्था</b> यथा—(किराता. ९.३४)</p>
<b><lg>
<l>सद्मनां	विरचनाहितशोभैरागतप्रियकथैरपि दूत्यम् ।</l>
<l>सन्निकृष्टरतिभिः	सुरदारैर्भूषितैरपि	विभूषणमीष्टे ॥ २८ ॥</l>
</lg></b>
<p>२२. <b>अभिनिवेशो</b> यथा—(गास. ६.३०)</p>
<b><lg>
<l>लोओ	जूरइ	जूरउ	वअणिज्जं	होइ	होउ	तं	णाम ।</l>
<l>एहि	णिमज्जसु	पासे	पुप्फवइ! ण एइ मे णिद्दा ॥ २९ ॥</l>
</lg></b>
<lg><l>(लोकः खिद्यति खिद्यतु वचनीयं भवति भवतु तन्नाम ।</l>
<l>एहि	निषीद	पार्श्वे	पुष्पवति! नैति मे निद्रा ॥)</l></lg>
<p>२३. <b>अनुबन्धो</b> यथा—</p>
<b><lg>
<l>ग/गेण्हइ कंठम्मि, बला चुंबइ णअणाइ, हरइ मे सिअअं ।</l>
<l>पढमसुरअम्मि	रअणी	वरस्स	एमेअ	बोलेइ ॥ ३० ॥</l>
</lg></b>
<lg><l>(गुह्‍णाति कण्ठे, बलाच्चुम्बति नयने, हरति मे सिचयम् ।</l>
<l>प्रथमसुरते	रजनी	वरस्य	एवमेव	व्यवलीयते ॥)</l></lg>
<p>२४. <b>आग्रहो</b> यथा—(गास. ३.४९)</p>
<b><lg>
<l>अज्ज मए गंतव्वं घणंधआरे वि तस्स सुहअस्स ।</l>
<l>अज्जा	णिमीलिअच्छी	पअपरिवाडिं	घरे	कुणइ ॥ ३१ ॥</l>
</lg></b>
<lg><l>(अद्य मया गन्तव्यं घनान्धकारेऽपि तस्य सुभगस्य ।</l>
<l>आर्या	निमीलिताक्षी	पदपरिपाटीं	गृहे	कुरुते ॥)</l></lg>
<p>२५. <b>विमर्शो</b> यथा—(शाकु. ५.१३)</p>
<b><lg>
<l>कास्विदवकुण्ठनवती नातिपरिस्फुटशरीरलावण्या ।</l>
<l>मध्ये	तपोधनानां	किसलयमिव	पाण्डुपत्राणाम् ॥ ३२ ॥</l>
</lg></b>
<p>२६. <b>मनीषा</b> यथा—(शाकु. १.१९)</p>
<b><lg>
<l>असंशयं क्षत्रपरिग्रहक्षमा यदार्यमस्यामभिलाषि मे मनः ।</l>
<l>सतां	हि	सन्देहपदेषु	वस्तुषु	प्रमाणमन्तःकरणप्रवृत्तयः ॥ ३३ ॥</l>
</lg></b>
<pb n="1104"/>
<p>२७. <b>अभिप्रायो</b> यथा—</p>
<b><lg>
<l>बालअ रे! वंचिज्जसि लोलिर-महु-आण-सद्धपसराओ ।</l>
<l>पुफ्फवई—मुहचुंबण—सहास—कंठग्गह—सुहाओ	॥ ३४ ॥</l>
</lg></b>
<lg><l>(बालक! रे वञ्‍च्यसे लोलितमधुपानश्रद्धाप्रसरात् ।</l>
<l>पुष्पवती—मुखचुंबन—सहास—कण्ठग्रह—सुखात् ॥)</l></lg>
<p>२८. <b>पक्षपातो</b> यथा—(सेब. १२.१३)</p>
<b><lg>
<l>वीसंभ वड्‍‌ढिअरसं रइ/अइराउ-क्खलिअ-सेस-संठिअ-रसणं ।</l>
<l>विअलिअमअपत्त/त्तुट्ठं	पच्चूसरअं	पओसदूरब्भहिअं ॥ ३५ ॥</l>
</lg></b>
<lg><l>{विस्रम्भवर्धितरसं	रति/अतिरागोत्खलितशेषसंस्थितरशनम् ।</l>
<l>विगलितमदेन निपुणं मदप्राप्‍ततुष्टिं प्रत्यूषरतं प्रदोषदूराभ्यधिकम् ॥}</l></lg>
<p>२९. <b>लोभो</b> यथा—</p>
<b><lg>
<l>हुं हुं दे भणसु पुणो ण मुअं ति करेइ कालविक्खेवं ।</l>
<l>घरिणी	हिअअसुहाइं	पइणो	कण्णे	भणंतस्स ॥ ३६ ॥</l>
</lg></b>
<lg><l>(हुं/हुं हे भण पुनः न श्रुत/ज्ञातमिति करोति कालविक्षेपम् ।</l>
<l>गृहिणी	हृदयसुखानि	पत्युः	कर्णे	भणतः ॥)</l></lg>
<p>३०. <b>आसङ्गो</b> यथा—(मामा. १.२६)</p>
<b><lg>
<l>सन्तापसन्ततिमहाव्यसनाय	तस्या—
माधत्त	मे	तदनपेक्षितहेतु	चेतः ।</l>
<l>प्रायः	शुभं	च	विदधात्यशुभं		च जन्तोः
सर्वंकषा	भगवती	भवितव्यतैव ॥ ३७ ॥</l>
</lg></b>
<p>३१. <b>अभिष्वङ्गो</b> यथा—(गास. २७६ वे.)</p>
<b><lg>
<l>दढमूढबद्धगंठि	व्व	मोइआ	कह	वि	तेण	मे	बाहू ।</l>
<l>अम्हेहि वि तस्स उरे खुत्त व्व समुख्खआ थणआ ॥ ३८ ॥</l>
</lg></b>
<lg><l>(दृढमूढबद्धग्रन्थी इव मोचितौ कथमपि तेन मे बाहू ।</l>
<l>अस्माभिरपि	तस्योरसि	खात	इव	समुत्खातौ	स्तनौ ॥)</l></lg>
<p>३२. <b>सक्ति</b>र्यथा—(गास. ८७८ वे.)</p>
<b><lg>
<l>कालक्खरदूसिक्खिअ बालअ! रे एहि लग्ग कंठंमि ।</l>
<l>दोण्ह	वि	णरअणिवासो	सामअॅ	जइ	होइ	ता 	उ ॥ ३९ ॥</l>
</lg></b>
<pb n="1105"/>
<lg><l>(कालाक्षरदुश्शिक्षित बालक! रे एहि लगस्व कण्ठे ।</l>
<l>द्वयोरपि नरक/निरयनिवासो समकं यदि भवति तद् भवतु ॥)</l></lg>
<p>३३. <b>मोहो</b> यथा—(गास. ३६१वे)</p>
<b><lg>
<l>णीसासुक्‍कंपपुलोइएहि जाणंति पेच्चिउं धण्णा ।</l>
<l>अंहारिसाण दिठ्ठे पिअंमि अप्पा वि पम्हसइ ॥ ४० ॥</l>
</lg></b>
<lg><l>(निःश्वासोत्कम्पितप्रलोकितैर्जानन्ति प्रेक्षितुं धन्याः ।</l>
<l>अस्मादृशां दृष्टे प्रिये आत्माऽपि प्रस्मर्यते ॥)</l></lg>
<p>३४. <b>आकूतं</b> यथा—</p>
<b><lg>
<l>ताव छिवइ, ता णिअच्छइ, ता कुणइ रअं पि ताव चुंबेई ।</l>
<l>अंगेहि	कीरइ	पई	कामोत्तत्तसीअलो	तिस्सा(यावत्) ॥ ४१ ॥</l>
</lg></b>
<lg><l>(तावत् स्पृशति तावन्नियच्छति, तावत् करोति, रतमपि, तावच्चुम्बति ।</l>
<l>अङ्गैः	क्रियते	पतिः	कामोत्तप्‍तशीतलस्तस्याः(लो यावत्) ॥)</l></lg>
<p>३५. <b>कुतूहलं</b> यथा—(गास. १.२१)</p>
<b><lg>
<l>असमत्तमंडण	च्‍चिअ	वच्‍च	घरं	से	सकोउहल्लस्स ।</l>
<l>बोलाविअ—हलहलअस्स	पुत्ति! चित्ते ण लग्गिहिसि ॥ ४२ ॥</l>
</lg></b>
<lg><l>{असमाप्‍तमण्डनैव	व्रज	गृहं	तस्य	सकौतूहलस्य ।</l>
<l>व्यवलीनौत्सुक्यस्य	पुत्रि!	चित्ते	न	लगिषयसि ॥}</l></lg>
<p>३६. <b>विस्मयो</b> यथा—(सूमु. १६)</p>
<b><lg>
<l>कमलमनम्भसि कमले च कुवलयमेतानि कनकलतिकायाम् ।</l>
<l>सा	च	सुकुमारसुभगेत्युत्पातपरम्परा	केयम्? ॥ ४३ ॥</l>
</lg></b>
<p>३७. <b>रागो</b> यथा—(गास. ६.६१)</p>
<b><lg>
<l>घरिणिघणत्थणपेल्लणसुहेल्लिपडिअस्स	होंतपहिअस्स ।</l>
<l>अवसउणं—गारअ—वारविठ्ठि—दिअहा	सुहावेंति ॥ ४४ ॥</l>
</lg></b>
<lg><l>{गृहिणीघनस्तनप्रेरणसुखकेलिपतितस्य	भविष्यत्पथिकस्य ।</l>
<l>अपशकुनाङ्गारकवारविष्टिदिवसाः	सुखयन्ति ॥)}</l></lg>
<p>३८. <b>वेगौ</b> यथा—</p>
<b><lg>
<l>जाणामि जणो णिउणो गुरुअणमज्झम्मि संठिआ अ अहं ।</l>
<l>ता किं करेमि पिअसहि! धरिआवि बला वलइ दिट्ठी ॥ ४५ ॥</l>
</lg></b>
<pb n="1106"/>
<lg><l>(जानामि	जनो	निपुणो	गुरुजनमध्ये	संस्थिता	चाहम् ।</l>
<l>तत् किं करोमि प्रियसखि! धृताऽपि बलाद् वलते दृष्टिः ॥)</l></lg>
<p>३९. <b>अध्यवसायो</b> यथा—(मामा. ४.४)</p>
<b><lg>
<l>समानप्रेमाणं	जनमसुलभं	प्रार्थितवतो
विधौ	वामारम्भे	मम	समुचितैषा	परिणतिः ।</l>
<l>तथाऽप्येवं निन्दाश्रवणसमयेऽस्याः प्रविगलत्—
प्रभं	प्रातश्चन्द्रद्युति	वदनमन्तर्दहति	माम् ॥ ४६ ॥</l>
</lg></b>
<p>४०. <b>व्यवसायो</b> यथा—(गास. ३.३१)</p>
<b><lg>
<l>तस्स/तुज्झ अ सोहग्गगुणं अमहिलसरिसं च साहसं मज्झ ।</l>
<l>जाणइ	गोलाऊरो	वासारत्तद्धरत्तो	अ ॥ ४७ ॥</l>
</lg></b>
<lg><l>{तस्य(तव) च सौभाग्यगुणम् अमहिलासदृशं च साहसं मम ।</l>
<l>जानाति	गोदापूरो	वर्षारात्रार्धरात्रञ्च ॥}</l></lg>
<p>४१. <b>कामना</b> यथा—(लीलावती. १२५८)</p>
<b><lg>
<l>अच्छीहिं चिअ सा तेण पिअअमा णेह-णिब्भर-मणेण ।</l>
<l>आहासिअ व ऊहिअ व्व रभिअ/रमिअ/रते व्व पीअ व्व ॥ ४८ ॥</l>
</lg></b>
<lg><l>(अक्षिभ्यामेव सा तेन प्रियतमा स्‍नेहनिर्भरमनसा ।</l>
<l>आभाषितेव	उपगूढेव	रतेव	पीतेव ॥)</l></lg>
<p>४२. <b>वासना</b> यथा—</p>
<b><lg>
<l>आणिअपुलउब्भेओ सवत्तिपणअपडिपूरणंमि/परिधूसरम्मि वि गरुए ।</l>
<l>पिअदंसणे	पवट्ट/ड्‍ढइ	मंतुट्ठाणे	वि	रुप्पिणीए	पहरिसो ॥ ४९ ॥</l>
</lg></b>
<lg><l>{आनीतपुलकोद्भेदः सपत्‍नीप्रणयप्रतिपूरणेऽपि/परिधूसरेऽपि गुरुके ।</l>
<l>प्रियदर्शने प्रवर्त/र्धते मन्तु/न्युस्थानेऽपि रुक्मिण्याः प्रहर्षः ॥}</l></lg>
<p>४३. <b>स्मरणं</b> यथा—(गास. ४.६८)</p>
<b><lg>
<l>भरिमो	से	सअणपरंमुहीए	विअलंतमाणपसराए ।</l>
<l>कइअव-सुत्तु-व्वत्तण-थण-कलसु हरु/भर—प्पेल्लणसुहेल्लिं ॥ ५० ॥</l>
</lg></b>
<lg><l>(स्मरामस्तस्याः शयनपराङ्मुख्या विगलन्मानप्रसरायाः ।</l>
<l>कैतव—सुप्‍तोद्वर्तन—स्तनभर—कलस—प्रेरण—सुखकेलिम् ॥)</l></lg>
<pb n="1107"/>
<p>४४. <b>सङ्कल्पो</b> यथा—</p>
<b><lg>
<l>पिहिते कारावासागारे मनसि स च सूचीमुखाग्रनिर्भेद्यम्/द्ये ।</l>
<l>अपिच निमीलितनयने	तथाऽपि	कान्ताननं	व्यक्तम् ॥ ५१ ॥</l>
</lg></b>
<p>४५. <b>भावो</b> यथा—</p>
<b><lg>
<l>दिट्ठे जं पुलइज्जसि ध/थरहरसि पिअंमि जं समासण्णे ।</l>
<l>तह/तुह	संभासणसेउल्लिफंसणे	किं	विलिज्जिहिसि ॥ ५२ ॥</l>
</lg></b>
<lg><l>{दृष्टे	यत्	प्रलोकिष्यसि	धरधरसि	प्रिये	यत्समासन्ने ।</l>
<l>तथा/तव	संभाषणस्वेदार्द्रस्पर्शने	किं	विलज्जिष्यसे ॥}</l></lg>
<p>४६. <b>रागो (हासः)</b> यथा—</p>
<b><lg>
<l>तह तीए सुहरसो पहरिसो अ मुहपंकअंमि पप्फुरिओ ।</l>
<l>समअं जह विअसिअ—मउलिआइ ज—आइ अच्छीइ ॥ ५३ ॥</l>
</lg></b>
<lg><l>(तथा	तस्याः	सुखरसः	प्रहर्षश्च	मुखपङ्कजे	प्रस्फुरितः ।</l>
<l>समकं	यथा	विकसितमुकुलिते	जाते	अक्षिणी ॥)</l></lg>
<p>४७. <b>रति</b>र्यथा—(गास. २.२५)</p>
<b><lg>
<l>अच्छेरं व णिहि व्विअ सग्गे रज्जं व अमअपाणं व ।</l>
<l>आसि म्ह तं मुहुत्तं विणिअंसण—दंसणं तिस्सा/तीए ॥ ५४ ॥</l>
</lg></b>
<lg><l>(आश्चर्यमिव निधिरिव स्वर्गो राज्यमिव अमृतपानमिव ।</l>
<l>आसीन्मम	तन्मुहूर्तं	विनिवसनदर्शनं	तस्याः ॥)</l></lg>
<p>४८. <b>प्रीति</b>र्यथा—</p>
<b><lg>
<l>अविहाविअक्खरवआ	चिरेण	अणुबंधपुच्छिअपलत्ता ।</l>
<l>णववहुपढमुल्लावा	वरस्स	हिअए	ण	माएंति ॥ ५५ ॥</l>
</lg></b>
<lg><l>{अविभाविताक्षरवचसः/पदाः चिरेण अनुबन्धपृष्टप्रलपिताः/प्रवृत्ताः ।</l>
<l>नववधूप्रथमोल्लापा	वरस्य	हृदये	न	मान्ति ॥}</l></lg>
<p>४९. <b>दाक्षिण्यं</b> यथा—(गास. २.२२)</p>
<b><lg>
<l>णववहुपेंमतणुइओ	पणअं	पढमब/घरिणीएॅ	रक्खन्तो ।</l>
<l>अलिहिअ—दुप्परिअल्लं	पि	णेइ	रण्णं	धणुं	वाहो ॥ ५६ ॥</l>
</lg></b>
<pb n="1108"/>
<lg><l>(नववधूप्रेमतनूकृतः प्रणयं प्रथमगृहिण्या रक्षन् ।</l>
<l>अलिखितदुराकर्षमपि	नयत्यरण्यं	धनुर्व्याधः ॥)</l></lg>
<p>५०. <b>अनुग्रहो</b> यथा—(गास. ३.९९)</p>
<b><lg>
<l>खिण्णस्स उरे पइणो ठवेइ गिम्हावरण्हरमिअस्स ।</l>
<l>ओल्लं गलंतपु/उप्फं ण्हाणसुअंधं चिहुरभारं ॥ ५७ ॥</l>
</lg></b>
<lg><l>(खिन्नस्योरसि पत्युः स्थापयति ग्रीष्मापराण्हरमितस्य ।</l>
<l>आर्द्रं	गलत्पुष्पं	स्‍नानसुगन्धं	चिकुरभारम् ॥)</l></lg>
<p>५१. <b>वात्सल्यं</b> यथा—</p>
<b><lg>
<l>झत्ति	समुट्ठिअ-मणहर-सिरि-वअण-विलास-संभमाउलिअं ।</l>
<l>भुअ-जुअल-गहिअ-णिप्पंदमंदरं	णमह	महुमहणं ॥ ५८ ॥</l>
</lg></b>
<lg><l>(झटिति	समुत्थितमनोहारिश्रीवदनविलाससंभ्रमाकुलितम् ।</l>
<l>भुजयुगलगृहीतनिस्सपन्दमन्दरं	नमत	मधुमथनम् ॥)</l></lg>
<p>५२. <b>अनुक्रोशो</b> यथा—(गास. ६.६६)</p>
<b><lg>
<l>गज्ज महं च्‍चिअ उअरिं सव्वत्थामेण लोहहिअअस्स ।</l>
<l>जलहर! लंबालइअं	मा	रे	मारेहिसि	वराइं ॥ ५९ ॥</l>
</lg></b>
<lg><l>(गर्ज	ममैवोपरि	सर्वस्थाम्‍ना	लोहहृदयस्य ।</l>
<l>जलधर!	लम्बालकां	मा	रे	मारयिष्यसि	वराकीम् ॥)</l></lg>
<p>५३. <b>विश्वासो</b> यथा—(गास. ९६७ वे.)</p>
<b><lg>
<l>केलीगोत्तक्खलणे/लिए वरस्स पफ्फुडुंडुल्लइ दिहिं देइ ।</l>
<l>बहुवासअवासघरे	वहूए	वाहुल्लिआ	दिट्ठी ॥ ६० ॥</l>
</lg></b>
<lg><l>{केलीगोत्रस्खलने	वरस्य	हिन्दोलितं	धृतिं	दधाति ।</l>
<l>वधूवासकवासगृहे	वध्वा	बाष्पार्द्रिता दृष्टिः ॥}</l></lg>
<p>५४. <b>विस्रम्भो</b> यथा—</p>
<b><lg>
<l>समअण-णअणालोअण-सच्‍चविअण्णोण्ण-मणहराआ/लावो ।</l>
<l>पच्चूस-रअ-विलासो	वीसंभं	कहइ	मिहुणाण ॥ ६१ ॥</l>
</lg></b>
<lg><l>(समदननयनालोकनसत्यापितान्योन्यमनोहरालापः ।</l>
<l>प्रत्यूषरतविलासो विस्रंभं कथयति मिथुनानाम् ॥)</l></lg>
<pb n="1109"/>
<p>५५. <b>वशीकारो</b> यथा—(गास. २.३०)</p>
<b><lg>
<l>सालोए च्चिअ सूरे घरिणी घरसामिअस्स घेत्तूण ।</l>
<l>णेच्छंतस्स वि पाए धुअइ हसंती हसंतस्स ॥ ६२ ॥</l>
</lg></b>
<lg>
<l>(सालोक एव सूर्ये गृहिणी गृहस्वामिनो गृहीत्वा ।</l>
<l>अनिच्छतोऽपि पादौ धावति हसन्ती हसतः ॥)</l>
</lg>
<p>५६. <b>प्रणयो</b> यथा—(गास. १.८६)</p>
<b><lg>
<l>एक्कं पहरुव्विण्णं हत्थं मुहमारुएण वीअंतो ।</l>
<l>सो वि हसंतीएँ मएँ गहिओ बीएण कंठम्मि ॥ ६३ ॥</l>
</lg></b>
<lg>
<l>(एकं प्रहारोद्विग्‍नं हस्तं मुखमारुतेन वीजयन् ।</l>
<l>सोऽपि हसन्त्या मया गृहीतो द्वितीयेन कंठे ॥)</l>
</lg>
<p>५७. <b>प्राप्‍ति</b>र्यथा—</p>
<b><lg>
<l>हंहो कण्णुल्लीणा भणामि रे सुहअ! किं पि मा तूर ।</l>
<l>णिज्जणपाणट्ठी/द्धीसु/तु कहं पि पुण्णेहि लद्धो सि ॥ ६४ ॥</l>
</lg></b>
<lg>
<l>(हंहो कर्णोल्लीना भणामि रे सुभग! किमपि मा त्वर ।</l>
<l>निर्जनपानगोष्ठीसु रथ्यासु कथमपि पुण्यैर्लब्धोऽसि ॥)</l>
</lg>
<p>५८. <b>पर्याप्‍ति</b>र्यथा—(रा.कु. असमर्थौ)</p>
<b><lg>
<l>एएण च्‍चिअ पिअसहि! पज्जत्तं किं ण माणुसे लोए? ।</l>
<l>जं तस्स कए एसा किस त्ति सव्वो जणो भणइ ॥ ६५ ॥</l>
</lg></b>
<lg>
<l>(एतेनैव प्रियसखि ! पर्याप्‍तं किं न मानुषे लोके? ।</l>
<l>यत् तस्य कृते एषा कृशेति सर्वो जनो भणति ॥)</l>
</lg>
<p>५९. <b>समाप्‍ति</b>र्यथा—</p>
<b><lg>
<l>असमत्तचित्तल................वपाउवो	ससिमुहीए ।</l>
<l>मुहुअंदो पज्जंतरहमहूसवविडत्तमुहमउलि अच्छिजुओ ॥ ६६ ॥</l>
</lg></b>
<lg>
<l>(असमाप्‍तचित्त........................... शशिमुख्याः ।</l>
<l>मुखचन्द्रः	पर्यन्तरथमहोत्सवार्जितमुखमुकुलितमक्षियुगम् ॥)</l>
</lg>
<p>६०. <b>अभिमानाप्‍ति</b>र्यथा—(गास. ३.२९)</p>
<b><lg>
<l>सव्वस्सम्मि वि दड्‌ढे गहवइधूआए णिव्वुदि च्‍चेअ ।</l>
<l>जं तेण गामडाहे हत्थाहत्थिं कुडो गहिओ ॥ ६७ ॥</l>
</lg></b>
<pb n="1110"/>
<lg>
<l>(सर्वस्वेऽपि	दग्धे	गृहपतिदुहितुर्निर्वृतिरेव ।</l>
<l>यत् तेन ग्रामदाहे हस्ताहस्तिकया कुटो/घटो गृहीतः ॥)</l>
</lg>
<p>६१. <b>स्‍नेहो</b> यथा—</p>
<b><lg>
<l>हिअअब्भंतरपसरंतणेहरसविसरपूरिआ	पुरओ ।</l>
<l>पिअदंसणंमि दिट्ठी मंचइ/मज्झ वि णवकंदलाइ व्व ॥ ६८ ॥</l>
</lg></b>
<lg>
<l>(हृदयाभ्यन्तरप्रसरत्स्‍नेहरसविसरपूरिता	पुरतः ।</l>
<l>प्रियदर्शन दृष्टिर्ममापि नवकन्दले इव ॥)</l>
</lg>
<p>६२. <b>प्रेम</b> यथा—</p>
<b><lg>
<l>माए! कज्जारंभा फलसंपत्तीए होंति विणिअत्ता ।</l>
<l>ण समप्पंति समत्ता वि दड्‍ढपेम्मस्स वावारा ॥ ६९ ॥</l>
</lg></b>
<lg>
<l>(मातः! कार्यारम्भाः फलसंपत्त्या भवन्ति विनिवृत्ताः ।</l>
<l>न समाप्यन्ते समस्ता अपि दग्धप्रेम्णो व्यापाराः ॥)</l>
</lg>
<p>६३. <b>आह्लादो</b> यथा—(गास. २.६८)</p>
<b><lg>
<l>अच्छउ ताव मणहरं पिआइ मुहदंसणं अइमहग्घं ।</l>
<l>तग्गामच्छे/क्खेत्तसीमा वि झत्ति दिठ्ठा सुहावेइ ॥ ७० ॥</l>
</lg></b>
<lg>
<l>(अस्तु तावन्मनोहरं प्रियाया मुखदर्शनमतिमहार्घम् ।</l>
<l>तद्‍ग्रामक्षेत्रसीमाऽपि झटिति दृष्टा सुखयति ॥)</l>
</lg>
<p>६४. <b>निर्वृति</b>र्यथा—(गास. १.८५)</p>
<b><lg>
<l>दक्खिण्णेण वि एंतो सुहअ! सुहावेसि अम्ह हिअआइं ।</l>
<l>णिक्कइअवाणुरत्तो सि जाण का णिव्वुई ताणं? ॥ ७१ ॥</l>
</lg></b>
<lg>
<l>(दाक्षिण्येनाप्यायन् सुभग! सुखयस्यस्माकं हृदयानि ।</l>
<l>निष्कैतवानुरक्तोऽसि यासां का निर्वृतिस्तासाम्? ॥)</l>
</lg>
<p>सोऽयमनुरागचतुष्षष्टिप्रकारोऽपि प्रतिप्रकारं <b>अष्टधा</b> संभवति—</p>
<p>१.१ नित्यानुरागः.</p>
<p>१.२ नैमित्तिकानुरागः,</p>
<p>१.३ सामान्यानुरागः,</p>
<p>१.४ विशेषानुरागः,</p>
<pb n="1111"/>
<p>१.५.	प्रकाशानुरागः,</p>
<p>१.६.	प्रच्छन्नानुरागः,</p>
<p>१.७.	अकृत्रिमानुरागः,</p>
<p>१.८.	कृत्रिमानुरागः, इति ।</p>
<p>तेषु —</p>
<p>कालादिकारणविशेषानपेक्षो <b>नित्यः,</b></p>
<p>तद्‍‌विपरीतो <b>नैमित्तिकः,</b></p>
<p>जातिविषयः <b>सामान्यः,</b></p>
<p>व्यक्तिविषयो <b>विशेषः,</b></p>
<p>स्वाङ्गनादिगोचरः <b>प्रकाशः,</b></p>
<p>पराङ्गनादिविषयः <b>प्रच्छन्नः,</b></p>
<p>प्रयोजननिरपेक्षो<b>ऽकृत्रिमः,</b></p>
<p>तद्‍‌विपरीतः प्रयत्‍ननिर्वर्त्यः <b>कृत्रिमः</b> ।</p>
<p>(<b>१.१ नित्यानुरागः</b> —२४)</p>
<p>तत्र — <b>नित्यः</b> विषय—आश्रय—आलम्बन—उद्दीपन—स्थान—संस्थान—रूप—स्वरूपाणां
पृथक् त्रैविध्यात् चतुर्विंशतिधा ।</p>
<p>१.१.१ तत्र अनुरागो यस्मिन्नुपजायते स <b>विषयः</b> ।</p>
<p>१.१.२ यस्य जायते स <b>आश्रयः</b> ।</p>
<p>१.१.३ यदालम्बते <b>तदालम्बनम्</b> ।</p>
<p>१.१.४ यदुद्दीपयति <b>तदुद्दीपनम्</b> ।</p>
<p>१.१.५. यत्र अवतिष्ठते तत् <b>स्थानम्</b> ।</p>
<p>१.१.६ येन सुश्लिष्टो भवति(?) तत् <b>संस्थानम्</b> ।१</p>
<p>१.१.७ येन शोभते तत् <b>रूपम्</b> ।</p>
<p>१.१.८ येन निरूप्यते तत् <b>स्वरूपम्</b> । तेषु—</p>
<!-- NOTES pg=1111!-->
१. जो. पाठ एषः । रा. पाठस्तु 'ष्टे......पतित पतति(?) तत्'
<pb n="1112"/>
<p>१.१.१ <b>विषयानुरागः</b>—	(क) उच्‍चः,	(ख) निम्‍नः,	(ग) समः इति,</p>
<p>१.१.२ <b>आश्रयानुरागः</b>—	(क) उत्तमः,	(ख) मध्यमः,	(ग) कनीयान् इति,</p>
<p>१.१.३ <b>आलम्बनानुरागः</b>—	(क) शीघ्रः,	(ख) मध्यमः,	(ग) चिरः इति,</p>
<p>१.१.४ <b>उद्दीपनानुरागः</b>—	(क) मृदुः,	(ख) मध्यः,	(ग) चण्डः इति,</p>
<p>१.१.५ <b>स्थानानुरागः</b>—	(क) सदृक्,	(ख) विसदृशः,	(ग) असदृक्षः/शः इति,</p>
<p>१.१.६ <b>संस्थानानुरागः</b>—	(क) सम्यक्,	(ख) मिथ्या,	(ग) अतिशायी इति,</p>
<p>१.१.७ <b>रूपानुरागः</b>—	(क) चारुः, 	(ख) अचारुः	(ग) उभयात्मा इति,</p>
<p>१.१.८ <b>स्वरूपानुरागः</b>—	(क) गभीरः,	(ख)(अनु)उत्कटः,	(ग) प्रकटः इति,</p>
<p>तत्र—</p>
<p>१.१.१ (क) <b>उच्‍चजातौ य उपजायते स उच्‍चः</b> ; यथा—</p>
<b><lg>
<l>कअलीगब्भसरिच्छे ऊरू दट्‍ठूण हलिअसोण्हाए ।</l>
<l>उल्लसइ णहरंजणं चंडि/डुलस्स१ सेओल्लिअकरस्स ॥ ७२ ॥</l>
</lg></b>
<lg>
<l>(कदलीगर्भसदृक्षे ऊरू दृष्ट्वा हालिकस्‍नुषायाः ।</l>
<l>उल्लसति नखरञ्जनं नापितस्य स्वेदार्द्रकरस्य ॥)</l>
</lg>
<p>१.१.१ (ख) <b>निम्‍नजातौ निम्‍नः</b> ; यथा—</p>
<b><lg>
<l>गोलाणईण तूहे मोहं विअ कुरुकुराअमाणभट्टस्स ।</l>
<l>सोद्ध/ज्झअ-धूआमुहपेच्छिरस्स ण समप्पए संज्झा ॥ ७३ ॥</l>
</lg></b>
<lg>
<l>(गोदानद्यास्तीर्थे मोघमेव	कुरुकुरायमाणभट्टस्य ।</l>
<l>रजकदुहितृमुखप्रेक्षणशीलस्य न समाप्यते संध्या ॥)</l>
</lg>
<p>१.१.१ (ग) <b>समजातौ समः</b> ; यथा—</p>
<b><lg>
<l>संकेअ-ऊसुअ-मणो	गहवइ-धूआ-कडक्ख-सच्‍चविओ ।</l>
<l>तंबं गअं ण वेअइ वीडारो/गोवालो अंबरं दुहइ ॥ ७४ ॥</l>
</lg></b>
<lg>
<l>(संकेतोत्सुकमना गृहपतिदुहितृकटाक्षसत्यापितः ।</l>
<l>गां गतां न वेत्ति व्रीडालुरम्बरं दोग्धि ॥)</l>
</lg>
<p>१.१.२ (क) <b>स्त्रीपुंसयोः परस्परानुरागे उत्तमः</b> ; यथा—(गास. १.९८)</p>
<b><lg>
<l>रमिऊण पअं वि/पि गओ जाहे उवऊहिउं पडिणिउत्तो ।</l>
<l>अहअं पउत्थपइ/अ व्व तक्खणं सो पवासि व्व ॥ ७५ ॥</l>
</lg></b>
<!-- NOTES pg=1112!-->
१. चण्डिलो नापित इति देशीनाममालाव्याख्या ।
<pb n="1113"/>
<b><lg>
<l>(रन्त्वा पदमपि गतो यदोपगूहितुं प्रतिनिवृत्तः ।</l>
<l>अहं प्रोषितपतिकेव तत्क्षणं स प्रवासीव ॥)</l>
</lg></b>
<p>१.१.२ (ख) <b>योषिदनुरागे मध्यमः</b> ; यथा—(गासः २.९४)</p>
<b><lg>
<l>सा तुइ सहत्थदिण्णं अज्ज वि ओ सुहअ! गंधरहिअं पि ।</l>
<l>उव्वसिअ—णअरघरदेवअ	व्व	णो/ओमालिअं	वहइ ॥ ७६ ॥</l>
</lg></b>
<lg>
<l>(सा तां स्वहस्तदत्तामद्यापि रे सुभग! गन्धरहितामपि ।</l>
<l>उद्वासितनगरगृगदेवतेव	अवमालिकां	वहति ॥)</l>
</lg>
<p>१.१.२ (ग) <b>पुरुषानुरागे कनीयान्</b> ; यथा—(गास. १.८४)</p>
<b><lg>
<l>सो तुह कएण सुंदरि! तह झीणो सुमहिलो हलिअउत्तो ।</l>
<l>जह से मच्छरिणीए वि दोच्‍चं जाआएँ पडिवण्णं ॥ ७७ ॥</l>
</lg></b>
<lg>
<l>(स तव कृतेन सुन्दरि! तथा क्षीणः सुमहिलो हालिकपुत्रः ।</l>
<l>यथा तस्य मत्सरिण्याऽपि दूत्यं जायया प्रतिपन्नम् ॥)</l>
</lg>
<p>१.१.३. (क) <b>प्रकृतिवशाज्जने शीघ्रं कालमालम्बमानः शीघ्रः</b> ; यथा—(गास.५.६२)</p>
<b><lg>
<l>हत्थप्फंसेण जरग्गई/वी वि पण्हवइ दोहअगुणेण ।</l>
<l>अवलोइअ—पण्हुइरिं पुत्तअ दुक्खेहि पाविहिसि ॥ ७८ ॥</l>
</lg></b>
<lg>
<l>(हस्तस्पर्शेन	जरद्गव्यपि	प्रस्‍नौति दोहदगुणेन ।</l>
<l>अवलोकितप्रस्‍नवशीलां पुत्रक! दुःखैः प्राप्स्यसि ॥)</l>
</lg>
<p>१.१.३ (ख) <b>मध्यकालालम्बनो मध्यः</b> ; यथा—(शाकु. १.२०)</p>
<b><lg>
<l>चलापाङ्गां दृष्टिं स्पृशसि बहुशो वेपथुमतीं
रहस्याख्यायीव स्वनसि मृदु कर्णान्तिकचरः ।</l>
<l>करं व्याधुन्वत्याः पिबसि रतिसर्वस्वमधरं
वयं तत्त्वान्वेषान्मधुकर! हतास्त्वं खलु कृती ॥ ७९ ॥</l>
</lg></b>
<p>१.१.३ (ग) <b>चिरकालालम्बनश्‍चिरः</b> ; स यथा—(कुसं. ५.६१)</p>
<b><lg>
<l>न वेद्मि स प्रार्थितदुर्लभः कदा सखीभिरस्रान्तरवीक्षितामिमाम् ।</l>
<l>तपःकृशामभ्युपपत्स्यते सखीं वृषेव सीतां तदवग्रहक्षताम् ॥ ८० ॥</l>
</lg></b>
<p>१.१.४ (क) <b>रागानुगुण्यान्मृदूपक्रमो मृदुः</b> ; स यथा—(माघ. १०.१७)</p>
<b><lg>
<l>मन्दमन्दविगलत्‍त्रपमीषच्‍चक्षुरुल्लसितपक्ष्म	दधत्या ।</l>
<l>वीक्ष्यते स्म शनकैर्नववध्वा कामिनो मुखमधोमुखयैव ॥ ८१ ॥</l>
</lg></b>
<pb n="1114"/>
<p>१.१.४ (ख) <b>मध्योपक्रमो मध्यः</b> ; स यथा—(किराता. ९.४७)</p>
<b><lg>
<l>लोलदृष्टि वदनं दयितायाश्‍चुम्बति प्रियतमे रभसेन ।</l>
<l>व्रीलया सह विनीवि नितम्बादंशुकं शिथिलतामुपपेदे ॥ ८२ ॥</l>
</lg></b>
<p>१.१.४ (ग) <b>चण्डोपक्रमः चण्डः</b> ; यथा—(सूमु. १५)</p>
<b><lg>
<l>धन्याः	स्थयाः कथयथ प्रियसङ्गमेऽपि
विस्रब्धचाटुकशतानि	रतान्तरेषु ।</l>
<l>नीवीं प्रति प्रणिहितश्च करः प्रियेण
सख्यः! शपामि यदि किञ्चिदपि स्मरामि ॥ ८३ ॥</l>
</lg></b>
<p>१.१.५ (क) <b>गुणाधिके पुंसि योषिति वा समुपजायमानः सदृक्</b> ; यथा—</p>
<b><lg>
<l>स्थाने	तपो	दुश्चरमेतदर्थमपर्णया	कोमलयाऽपि	तप्‍तम् ।</l>
<l>या दास्यमप्यस्य लभेत नारी सा स्यात् कृतार्था किमुताङ्कशय्याम् ॥ ८४ ॥</l>
</lg></b>
<p>(कुसं. ७.६५)</p>
<p>१.१.५ (ख) <b>तद्विपरीतो विसदृशः</b> ; यथा—(रामचरिते १२.७९)</p>
<b><lg>
<l>परवत्यपरिच्छदे कपौ कृपणेऽस्मिन् मयि कोऽयमादरः ? ।</l>
<l>मृगयस्व मृगेक्षणे! कमप्यनुरूपं विसदृङ् न शोभते ॥ ८५ ॥</l>
</lg></b>
<p>१.१.५ (ग) <b>गुणानामेकस्य भूयस्त्वे परस्य च अल्पीयस्त्वे तत् असदृशः</b> ;</p>
<p>यथा—(मामा—२.६)</p>
<b><lg>
<l>इदमिह मदनस्य जैत्रमस्त्रं सहजविलासनिबन्धनं शरीरम् ।</l>
<l>असदृशवरसम्प्रयोगशोच्यं विफलगुणातिशयं भविष्यतीति ॥ ८६ ॥</l>
</lg></b>
<p>१.१.६ (क) <b>परस्परस्यानुरागादिसाम्ये सम्यक्</b> ; यथा—(बा.रा. ५.१७)</p>
<b><lg>
<l>समपेम्मरसं समरूपजौवणं समविलासवेअड्ढिं ।</l>
<l>समसुहदुक्खं अ जणं समपुण्णो जइ जणो लहइ ॥ ८७ ॥</l>
</lg></b>
<lg>
<l>(समप्रेमरसं	समरूपयौवनं	समविलासवैदग्ध्यम् ।</l>
<l>समसुखदुःखं च जनं समपुण्यो यदि जनो लभते ॥)</l>
</lg>
<p>१.१.६ (ख) <b>एकस्य प्रातिकूल्ये मिथ्या;</b> यथा—(सेब. ११.२७)</p>
<b><lg>
<l>अब्भत्थणं ण गेण्हइ तीरइ तिहुअणसिरीअ वि ण लोहेउं ।</l>
<l>ण गणेइ सरीरभअं कह मण्णे होज्ज जाणई साणुणआ ॥ ८८ ॥</l>
</lg></b>
<pb n="1115"/>
<lg>
<l>(अभ्यर्थनां न गृह्‍णाति शक्यते त्रिभुवनश्रियाऽपि न लोभयितुम् ।</l>
<l>न गणयति शरीरभयं कथं मन्ये भवेज्जानकी सानुनया ॥)</l>
</lg>
<p>१.१.६ (ग) <b>एकस्यातिशयाधिक्ये अतिशायी</b> ; यथा—</p>
<b><lg>
<l>दिठ्ठा कुविआणुणआ पिआ सहस्सजणपेल्लणं पि विसहिअं ।</l>
<l>जस्स णिसण्णाए उरे सिरीए पेम्मेण लहइओ अप्पाणो ॥ ८९ ॥</l>
</lg></b>
<lg>
<l>(दृष्टा कुपितानुनया प्रिया सहस्रजनप्रेरणमपि विसोढम् ।</l>
<l>यस्य निषण्णया उरसि श्रियः प्रेम्णा लघूकृत आत्मा ॥)</l>
</lg>
<p>१.१.७ (क) <b>वयोरूपजात्यादीनां परभागे चारुः</b> ; यथा—(रघु. ६.६५)</p>
<b><lg>
<l>इन्दीवरश्यामतनुर्नृपोऽसौ त्वं रोचनागौरशरीरयष्टिः ।</l>
<l>अन्योन्यशोभापरिवृद्धये वां योगस्तडित्तोयदयोरिवास्तु ॥ ९० ॥</l>
</lg></b>
<p>१.१.७ (ख) <b>तद्विपर्यये अचारुः</b> ; यथा—(मामा. २.८)</p>
<b><lg>
<l>राज्ञः प्रियाय सुहृदे सचिवाय कार्याद्
दत्त्वाऽऽत्मजां	भवति/तु	निर्वृतिमानमात्यः ।</l>
<l>दुर्दर्शनेन	घटतामियमप्यनेन
धूमग्रहेण	विमला	शशिनः	कलेव ॥ ९१ ॥</l>
</lg></b>
<p>१.१.७ (ग) <b>गुणदोषयोः सद्भावे उभयात्मा</b> ; यथा—(बारा. १.३६)</p>
<b><lg>
<l>आज्ञा शक्रशिखामणिप्रणयिनी, शास्त्राणि चक्षुर्नवं,
भक्तिर्भूतपतौ पिनाकिनि, पदं लङ्केति दिव्या पुरी ।</l>
<l>उत्पत्तिर्द्रुहिणान्वये च, तदहो नेदृग् वरो लभ्यते
स्याच्‍चेदेष न रावणः, क्‍व नु पुनः सर्वत्र सर्वे गुणाः ? ॥ ९२ ॥</l>
</lg></b>
<p>१.१.८ (क) <b>अप्रकाशो गभीरः</b> ; यथा—(गास. ६.१०)</p>
<b><lg>
<l>तुह दंसणसंजणिओ वहूएँ/इमीएँ लज्जालुईएँ अणुराओ ।</l>
<l>दुग्गअमणोरहो विअ हिअए च्‍चिअ जाइ परिणामं ॥ ९३ ॥</l>
</lg></b>
<lg>
<l>(तव दर्शनसंजनितोऽस्या लज्जालोरनुरागः ।</l>
<l>दुर्गतमनोरथ इव हृदय एव याति परिणामम् ॥)</l>
</lg>
<p>१.१.८ (ख) <b>नातिप्रकाशोऽनुत्कटः</b> ; यथा—शाकु. २.११</p>
<b><lg>
<l>अभिमुखे मयि संहृतमीक्षितं हसितमन्यनिमित्तकृतोदयम् ।</l>
<l>विनयवारितवृत्तिरितस्तया न विवृतो मदनो न च संवृतः ॥ ९४ ॥</l></lg></b> इत्यादि ।
<pb n="1116"/>
<p>१.१.८ (ग) <b>अतिप्रकाशः प्रकटः</b> ; यथा—</p>
<b><lg>
<l>इअरो जणो ण आणइ धण्णाण संजमिआइ पेम्माइं ।</l>
<l>अम्हं	मणोरहा	दुक्खआण	रच्छासु	गिज्जंति ॥ ९५ ॥</l>
</lg></b>
<lg>
<l>(इतरो जनो न जानाति धन्यानां सुसज्जितानि प्रेमाणि ।</l>
<l>अमृत/तं मनोरथा दुःखगा न रथ्यासु गीयन्ते/कीर्यन्ते ॥</l>
</lg>
<p>(<b>१.२ नैमित्तिकानुरागः —२४</b>)</p>
<p>अथ <b>नैमित्तिकानुरागः</b> । सोऽपि	चतुर्विंशतिधा,	काल—समय—
वेलोपाधि—साधन—समावेश—देश—प्रकीर्णक—त्रैविध्यात् । तेषु —</p>
<p>१.२.१. <b>कालः</b>—हेमन्त—वसन्त—वर्षादिः । तन्निमित्तः—</p>
<p>१.२.१. (क) हैमन्तिकः,</p>
<p>१.२.१. (ख) वासन्तिकः,</p>
<p>१.२.१. (ग) वार्षिकः इति ।</p>
<p>१.२.२. <b>समयः</b>—प्रवासारम्भः, प्रत्यागम; प्रथमसङ्गमादिः । तन्निमित्तः—</p>
<p>१.२.२. (क) प्रावासिकः,</p>
<p>१.२.२. (ख) प्रात्यागमिकः,</p>
<p>१.२.२. (ग) प्राथमसङ्गमिकः इति ।</p>
<p>१.२.३. <b>वेला</b>—प्रदोषः, निशीथः, प्रभातम्, इति । तन्निमित्तः—</p>
<p>१.२.३. (क) प्रादोषिकः,</p>
<p>१.२.३. (ख) नैशीथः,</p>
<p>१.२.३. (ग) प्राभातिकः इति ।</p>
<p>१.२.४. <b>उपाधिः</b>—तमः, चन्द्रोदयः, ज्योत्स्‍ना, इति । तन्निमित्तः—</p>
<p>१.२.४. (क) तामसः,</p>
<p>१.२.४. (ख) चान्द्रोदयः,</p>
<p>१.२.४. (ग) ज्यौत्स्‍नः इति ।</p>
<p>१.२.५. <b>साधनम्</b>—स्‍नानम्, विलेपनम्, माल्यम्, इति । तन्निमित्तः—</p>
<p>१.२.५. (क) स्‍नानीयः,</p>
<p>१.२.५. (ख) विलेपनीयः,</p>
<p>१.२.५. (ग) मालीयः इति ।</p>
<pb n="1117"/>
<p>१.२.६. <b>सक्ति(?)</b> समावेशः—उपसरः, प्रासादः, मदः, इति । तन्निमित्तः—</p>
<p>१.२.६. (क) औपसरः,</p>
<p>१.२.६. (ख) प्रासादिकः,</p>
<p>१.२.६. (ग) मदजः इति ।</p>
<p>१.२.७. <b>देशः</b>—विविक्तः, गहनः, सेव्यः, इति । तन्निमित्तः—</p>
<p>१.२.७. (क) विविक्तनिमित्तः,</p>
<p>१.२.७. (ख) गहननिमित्तः,</p>
<p>१.२.७. (ग) सेव्यनिमित्तः इति ।</p>
<p>१.२.८. <b>गीतनिमित्तम्</b>, उत्सवः, चूतादयः इति प्रकीर्णकानि । तन्निमित्तः—</p>
<p>१.२.८. (क) गीतनिमित्तः,</p>
<p>१.२.८. (ख) औत्सवः,</p>
<p>१.२.८. (ग) क्षणप्रभवः (चूतादिनिमित्तः ?) इति ।</p>
<p>१.२.१ (क) <b>हैमन्तिको</b> यथा—(गास. ७४५ वे)</p>
<b><lg>
<l>कस्स ण सद्धा गरुअत्तणंमि पइणा पसज्जमाणस्स ।</l>
<l>जइ	माणभंजणीओ	ण	होंति	हेमंतराईओ ॥ ९६ ॥</l>
</lg></b>
<lg>
<l>(कस्य न श्रद्धा गुरुत्वे पत्या प्रसाद्यमानस्य ।</l>
<l>यदि मानभञ्जिन्यो न भवन्ति हेमन्तरात्र्यः ॥)</l>
</lg>
<p>१.२.१. (ख) <b>वासन्तिको</b> यथा—(गास. ५४३ वे.)</p>
<b><lg>
<l>दीसइ ण चूअमुउलं अत्ता! ण अ वाइ मलअगंधवहो ।</l>
<l>एंतं	वसंतमासं	साहइ	उक्कंठिआ	चेअं ॥ ९७ ॥</l>
</lg></b>
<lg>
<l>(दृश्यते न चूतमुकुलं श्वश्रूः! न च वाति मलयगन्धवहः ।</l>
<l>एष्यन्तं	वसन्तमासं	कथ/साधयत्युत्कण्ठितं	चेतः ॥)</l>
</lg>
<p>१.२.१. (ग) <b>वार्षिको</b> यथा—(गास. ७०६, ७११वे)</p>
<b><lg>
<l>जं मुच्छिआए ण सुदं/मुअं कलंबगंधेण तग्गुणे पडिअं ।</l>
<l>इहरा	गज्जिअसद्दो	जीएण	विणा	ण	बोलंतो ॥ ९८ ॥</l>
</lg></b>
<lg>
<l>{यन्मूर्च्छितया नं श्रुतं/ज्ञातं कदम्बगन्धेन तद्‍गुणे पतितम् ।</l>
<l>इतरथा	गर्जितशब्दो	जीवेन	विना	नापक्रा/मति ॥}</l>
</lg>
<pb n="1118"/>
<p>१.२.२. (क) <b>प्रावासिको</b> यथा—(गास. १.४६)</p>
<b><lg>
<l>कल्लं किर खरहिअओ पवसिहइ पिओ त्ति सुव्वइ जणंमि ।</l>
<l>तह वड्ढ भअवइ णिसे! जह से कल्लं चिअ ण होइ ॥ ९९ ॥</l>
</lg></b>
<lg>
<l>(कल्यं किल खरहृदयः प्रवत्स्यति प्रिय इति श्रूयते जने ।</l>
<l>तथा वर्धस्व भगवति निशे! यथा तस्य कल्यमेव न भवति ॥)</l>
</lg>
<p>१.२.२. (ख) <b>प्रात्यागमिको</b> यथा—</p>
<b><lg>
<l>सहसा मा साहिव्वइ पिआगमो तीएँ विरहकिसिआए ।</l>
<l>अच्‍चतपहरिसेण वि जा अ मआ सा मअ च्‍चेअ ॥ १०० ॥</l>
</lg></b>
<lg>
<l>(सहसा मा साध्यतां प्रियागमस्तस्या विरहकृशायाः ।</l>
<l>अत्यन्तप्रहर्षेणापि	या	च	मृता	सा	मृतैव ॥)</l>
</lg>
<p>१.२.२. (ग) <b>प्राथमसङ्गमिको</b> यथा—</p>
<b><lg>
<l>थरहरइ ऊरुजुअलं झिज्जइ वअणं ससज्झसं हिअअं ।</l>
<l>बालाए पढमसुरए किं किं ण कुणंति अंगाइं ॥ १०१ ॥</l>
</lg></b>
<lg>
<l>(थरथरायते ऊरुयुगलं क्षीयते वदनं ससाध्वसं हृदयम् ।</l>
<l>बालायाः प्रथमसुरते किं किं न कुर्वन्त्यङ्गानि ॥)</l>
</lg>
<p>१.२.३. (क) <b>प्रादोषिको</b> यथा—</p>
<b><lg>
<l>पत्तपओसो पडिवण्णमंडलो/णो घडिअदूइसंचारो ।</l>
<l>थोआवसेसघोलिरमणोरहो	होइ	जुअइजणो ॥ १०२ ॥</l>
</lg></b>
<lg>
<l>(प्राप्‍तप्रदोषः	प्रतिपन्नमण्डनो	घटितदूतीसञ्चारः ।</l>
<l>स्तोकावशेषघूर्णशीलमनोरथो भवति युवतिजनः ॥)</l>
</lg>
<p>१.२.३. (ख) <b>नैशीथो</b> यथा—(अमरुक. ७१)</p>
<b><lg>
<l>क्‍व प्रस्थिताऽसि करभोरु! घने निशीथे
प्राणेश्वरो	वसति	यत्र	मनःप्रियो	मे ।</l>
<l>एकाकिनी वद कथं न बिभेषि बाले!
नन्वस्ति	पुङ्खितशरो	मदनः	सहायः ॥ १०३ ॥</l></lg></b> इत्यादि ।
<pb n="1119"/>
<p>१.२.३. (ग) <b>प्राभातिको</b> यथा—(सेब. १२.१२)</p>
<b><lg>
<l>पिअलंभेण पओसो जाओ दिण्णप्फलो रइसुहेण णिसा ।</l>
<l>आणिअविरहुक्कंठो गलइ अणिव्विण्णवम्महो पच्चूसो ॥ १०४ ॥</l>
</lg></b>
<lg>
<l>(प्रियलम्भेन प्रदोषो जातो दत्तफलो रतिसुखेन निशा ।</l>
<l>आनीतविरहोत्कण्ठो गलत्यनिर्विण्णमन्मथः प्रत्यूषः ॥)</l>
</lg>
<p>१.२.४. (क) <b>तामसो</b> यथा—(गास. ५.१५)</p>
<b><lg>
<l>चोरिअरअसद्धालुइ मा पुत्ति! भमसु अन्धआरम्मि ।</l>
<l>अहिअअरं लक्खिज्जसि तमहरिए दीवअसिहे व्व ॥ १०५ ॥</l>
</lg></b>
<lg>
<l>(चौर्यरतश्रद्धालो	मा	पुत्रि!	भ्रमान्धकारे ।</l>
<l>अधिकतरं लक्षिष्यसे तमोभृते दीपकशिखेव ॥)</l>
</lg>
<p>१.२.४. (ख) <b>चान्द्रोदयो</b> यथा—(सेब. १०.८१)</p>
<b><lg>
<l>चंदुज्जोएण	मओ	मएण	चंदाअवो	अ	वड्ढिअप्पसरो ।</l>
<l>दोहिं वि तेहिं णु मअणो मअणेण णु दो वि ते णिआ अइभूमिं ॥ १०६ ॥</l>
</lg></b>
<lg>
<l>(चन्द्रोद्‍द्योतेन	मदो	मदेन	चन्द्रातपश्च	वर्धितप्रसरः ।</l>
<l>द्वाभ्यामपि ताभ्यां नु मदनो मदनेन नु द्वावपि तौ नीतावतिभूमिम् ॥)</l>
</lg>
<p>१.२.४. (ग) <b>ज्यौत्स्‍नो</b> यथा—</p>
<b><lg>
<l>अणुणअ-सुहं ण पत्तं पिआहि दइएसु खिज्जओ व्वि ण चलअं/चलणो ।</l>
<l>ओसारिअंमि	पढमं	दूईए	व्व	दोसिणाए	माणग्गहणे ॥ १०७ ॥</l>
</lg></b>
<lg>
<l>(अनुनयसुखं न प्राप्‍तं प्रियाभिर्दयितेषु खिद्येते अपि न चरणौ ।</l>
<l>अपसारिते	प्रथमं	दूत्येव	ज्योत्स्‍नया	मानग्रहणे ॥)</l>
</lg>
<p>१.२.५. (क) स्‍नानीयो यथा—(गास. ७.८३)</p>
<b><lg>
<l>अवरण्हाअअजामाउअस्स विउणेइ मोहणुक्कंठं ।</l>
<l>वहुआए घरपरोहडमज्जणमुहलो वलअसद्दो ॥ १०८ ॥</l>
</lg></b>
<lg>
<l>(अपराह्‍णागतजामातुर्द्विगुणयति मोहनोत्कण्ठाम् ।</l>
<l>वध्वा गृहपश्चाद्‍भागमज्जनमुखरो वलयशब्दः ॥)</l>
</lg>
<pb n="1120"/>
<p>१.२.५. (ख) <b>विलेपनीयो</b> यथा—</p>
<b><lg>
<l>बोहेव/इ व्व पसुत्तं मअणं मिहुणाण परिअणकरेहिं ।</l>
<l>वज्जंतसुसिण(सुण्ह)-घोलिरबाहुलआ-वलअ-णिग्घोसो ॥ १०९ ॥</l>
</lg></b>
<lg>
<l>(बोधयति/तीव प्रसुप्‍तं मदनं मिथुनानां परिजनकरैः ।</l>
<l>वाद्यमानसुस्वर(सुण्ह) घूर्णशीलबाहुलतावलयनिर्घोषः ॥)</l>
</lg>
<p>१.२.५. (ग) <b>मालीयो</b> यथा—(गास. ७८३ वे)</p>
<b><lg>
<l>कारणगहिअं पि इमा माणं मोएइ माणिणिअजणस्स ।</l>
<l>सहआरमंजरी पिअसहि व्व कण्णे समुल्लीणा ॥ ११० ॥</l>
</lg></b>
<lg>
<l>(कारणगृहीतमप्येषा	मानं	मोचयति	मानिनीजनस्य ।</l>
<l>सहकारमञ्जरी प्रियसखीव कर्णे/कर्णो समाश्रिता/समुल्लीना ॥)</l>
</lg>
<p>१.२.६. (क) <b>औपसरो</b> यथा—</p>
<b><lg>
<l>पिअलंभज—विहलंघल—साहुलिपंडराए जहणभरमंदगमणाए ।</l>
<l>अहिधाविऊण छिफ्फं पुप्फप्फलआए धण्णो सि ॥ १११ ॥</l>
</lg></b>
<lg>
<l>(प्रियलम्भजसाध्वसविह्वलाङ्गवस्‍त्रपाण्डरया जघनभरमन्दगमनया ।</l>
<l>अभिधाव्य	स्पृष्टं	पुष्पफलकया	धन्योऽसि ॥)</l>
</lg>
<p>१.२.६. (ख) <b>प्रासादिको</b> यथा—</p>
<b><lg>
<l>णिम्मविअसंधिअंमा ताव अ दूरपडिबद्धवम्महपसरा ।</l>
<l>गरुअं सुरउच्छाहं दाऊण सहि व्व जामिणी गआ तीए ॥ ११२ ॥</l>
</lg></b>
<lg>
<l>(निर्मापितसन्धिकर्मा	तावच्‍च	दूरप्रतिबद्धमन्मथप्रसरा ।</l>
<l>गुरुकं सुरतोत्साहं दत्त्वा सखीव यामिनी गता तस्याः ॥)</l>
</lg>
<p>१.२.६. (ग) <b>मदजो</b> यथा—</p>
<b><lg>
<l>ओलोइअंमि तुलिआं पिआहि गहिअम्मि संभमेण वलइअं ।</l>
<l>पडिचक्खिअम्मि कअं च प/पिए सुसंधिअ—सरं अणंगेण धणुं ॥ ११३ ॥</l>
</lg></b>
<lg>
<l>(अवलोकने तुलितं प्रियाभिर्गृहीते सम्भ्रमेण वलयितम् ।</l>
<l>आस्वादिते/प्रत्याख्याते कृतं च संहितशरमनङ्गेन धनुः ॥)</l>
</lg>
<pb n="1121"/>
<p>१.२.७. (क) <b>विविक्तो</b> यथा—</p>
<b><lg>
<l>निर्यता परिजनेन बोधितः पूर्यमाण/स्फूर्जमान—रुचिरुल्लसद‍्दशः/ न् दृशः ।</l>
<l>द्वारसंवलनमांसलोऽधिकं दीपकश्च मदनश्च दिश्‍यते/दिद्युते ॥ ११४ ॥</l>
</lg></b>
<p>१.२.७ (ख) <b>गहननिमित्तो</b> यथा—</p>
<b><lg>
<l>झिण्णंति झडंतेहिं पल्लविआ होंति पल्लवंतेहिं ।</l>
<l>गामासण्णपलासेहिं	पंसुली—हिअअ—सब्भावा ॥ ११५ ॥</l>
</lg></b>
<lg>
<l>(क्षीणाः क्षीयमाणैः पल्लविता भवन्ति पल्लवद्भिः ।</l>
<l>ग्रामासन्नपलाशैः	पांसुला—हृदय—सद्भावाः ॥)</l>
</lg>
<p>१.२.७	(ग) <b>सेव्यनिमित्तो</b> यथा—</p>
<b><lg>
<l>पु/फुल्लंतणिरंतर—तरुण—वीजुला—वण—सिणिद्धकूलाए ।</l>
<l>गोलाणई णिअड—वसिरि सइ त्ति मा पुत्ति! पत्तिअसु ॥ ११६ ॥</l>
</lg ></b>
<lg >
<l>(फुल्लन्निरन्तरतरुणवञ्जुलवनस्‍निग्धकूलायाः	।</l>
<l>गोदानद्या निकटवासिनी सतीति मा पुत्रि! प्रतीहि ॥)</l>
</lg >
<p>१.२.८ (क) <b>गीतनिमित्तो</b> यथा—</p>
<b><lg>
<l>केणावि अज्ज गोसे कंपि/अंबवणे वल्लहं म्हरंतेण ।</l>
<l>दूसह—मअण—सराहअ—हिअअवण—प्फोडणं	गीअं ॥ ११७ ॥</l>
</lg></b>
<lg>
<l>(केनाप्यद्य प्रभाते कामापि वने वल्लभां स्मरता ।</l>
<l>अहो	मदनशराहतहृदयव्रणस्फोटनं	गीतम् ॥)</l>
</lg>
<p>१.२.८ (ख) <b>उत्सवनिमित्तो</b> यथा—(गास. १.३९)</p>
<b><lg>
<l>साहिणे पि पिअअमे पत्ते वि छणे ण मंडिओ अप्पा ।</l>
<l>दुग्गअ—पउत्थ—वइअं—सअज्झिअं	संठवंतीए ॥ ११८ ॥</l>
</lg></b>
<lg>
<l>(स्वाधीनेऽपि प्रियतमे प्राप्‍तेऽपि क्षणे न मण्डित आत्मा ।</l>
<l>दुर्गतप्रोषितपतिकां	प्रतिवेशिनीं	संस्थापयन्त्या ॥)</l>
</lg>
<p>१.२.८ (ग) <b>चूतनिमित्तो</b> यथा—(सूमु.२०)</p>
<b><lg>
<l>किं	द्वारि	दैवहतिके!	 सहकारकेण
संवर्धितेन	विषपादप	एष	पापः ।</l>
<l>अस्मिन्	मनागपि	विकासविकारभाजि
भीमा	भवन्ति	मदनज्वरसन्निपाताः ॥ ११९ ॥</l>
</lg></b>
<pb n="1122"/>
<p>(<b>१.३ सामान्यानुरागः —२४</b>)</p>
<p>सामान्यानुरागोऽपि चतुर्विंशतिप्रकारः—</p>
<p>१. द्रव्यगोचरः	७. व्यस्तः	१३. अल्पविषयः	१९. सम्बन्धजन्मा</p>
<p>२. गुणगोचरः	८. शुद्धः	१४. देशहेतुः	२०. प्राकृतः</p>
<p>३. कर्मगोचरः	९. सङ्कीर्णः	१५. कालहेतुः	२१. वैकृतः</p>
<p>४. संक्षिप्‍तः	१०. साधर्म्यकृतः	१६. धर्मविषयः	२२. वयःकृतः</p>
<p>५. विक्षिप्‍तः	११. वैधर्म्यकृतः	१७. धर्मिविषयः	२३. वैदग्ध्यकृतः</p>
<p>६. समस्तः	१२. महाविषयः	१८. समयजन्मा	२४. सौभाग्यकृतः,	इति ।</p>
<p>स तु —</p>
<p>१.३.१ <b>द्रव्यगोचरो</b> यथा—(गास. ३.५८)</p>
<b><lg>
<l>करि-कलभ-कुंभ-सण्णिह-थणभर-भज्जंत-तणुअ-मज्झाओ ।</l>
<l>संसारंमि	असारे	सारं	सारंगणअणाओ ॥ १२० ॥</l>
</lg></b>
<lg>
<l>(करिकलभ-कुम्भसन्निभ-स्तनभर-भज्यमान-तनुकमध्याः ।</l>
<l>संसारे	असारे	सारं	सारङ्गनयनाः ॥)</l>
</lg>
<p>१.३.२<b>गुणगोचरो</b> यथा—(गास. ३.८८)</p>
<b><lg>
<l>तावं अवणेइ ण तहा चंदणपंको वि कामिमिहुणस्स ।</l>
<l>जह दूसहे वि गिम्हे अण्णुण्णालिंगणसुहेल्ली ॥ १२१ ॥</l>
</lg></b>
<lg>
<l>(तापमपनयति न तथा चन्दनपङ्कोऽपि कामिमिथुनस्य ।</l>
<l>यथा दुस्सहेऽपि ग्रीष्मे अन्योन्यालिङ्गनसुखकेलिः ॥)</l>
</lg>
<p>१.३.३. <b>कर्मगोचरो</b> यथा—(गास.३.७४)</p>
<b><lg>
<l>ण वि तह छेअरआइँ वि हरंति पुणरुत्तराअरसिआइं ।</l>
<l>जह जद्ध व तद्ध व, जह व तह व, सब्भावरमिआइं ॥ १२२ ॥</l>
</lg></b>
<lg>
<l>(नापि	तथा च्छेकरतान्यपि हरन्ति	 पुनरुक्तरागरसितानि ।</l>
<l>यथा	यत्र	वा	तत्र	वा,	यथा	वा	सद्भावरतानि ॥)</l>
</lg>
<p>१.३.४<b>संक्षिप्‍तो</b> यथा—</p>
<b><lg>
<l>जं तं रूवं जं तं पअंपिअं जं पि तं पि णेवच्छं ।</l>
<l>तरुणीअणसंबद्धं अण्णं विअ किं पि तं होइ ॥ १२३ ॥</l>
</lg></b>
<pb n="1123"/>
<lg>
<l>(यत् तद् रूपं, यत् तत् प्रजल्पितं यदपि तदपि नेपथ्यम् ।</l>
<l>तरुणीजनसंबद्धं	अन्यदिव	किमपि	तद्	भवति ॥)</l>
</lg>
<p>१.३.५ <b>विक्षिप्‍तो</b> यथा—</p>
<b><lg>
<l>अंगाइ/ हसिआइ समालस/ समंसल—कोमलाइ वीसंभकोमलं भणिअं ।</l>
<l>सब्भावकोमलं	पुलइअं	अ	णमिमो	सुमहिलाणं ॥ १२४ ॥</l>
</lg></b>
<lg>
<l>(अङ्गानि/हसितानि श्रमालससमांसल—कोमलानि विस्त्रंभकोमलं भणितम् ।</l>
<l>सद्भावकोमलं	प्रलोकितं	च	नमामः	सुमहिलानाम् ॥)</l>
</lg>
<p>१.३.६ <b>समस्तो</b> यथा—(गास. ५.७३)</p>
<b><lg>
<l>आअं/तंबलोअणाणं ओल्लंसुअपाअडोरु—जहणाणं ।</l>
<l>अवरण्हमज्जरीणं कए ण कामो वहइ चावं ॥ १२५ ॥</l>
</lg></b>
<lg>
<l>(आताम्रलोचनानाम्	आर्द्रांशुकप्रकटोरुजघनानाम् ।</l>
<l>अपराह्‍णमज्जनशीलानां कस्यै न कामो वहति चापम् ॥)</l>
</lg>
<p>१.३.७ <b>व्यस्तो</b> यथा—</p>
<b><lg>
<l>लीला—वेलक्ख—विलास—मसिण—बंधुर—मुहारविंदाइं ।</l>
<l>रअओच्छअंमि	विलासिणीण	सोहग्गहसिआइं ॥ १२६ ॥</l>
</lg></b>
<lg>
<l>(लीलावैलक्ष्यविलासमसृणबन्धुरमुखारविन्दानि ।</l>
<l>रतओच्छिअम्मि विलासिनीनां सौभाग्यहसितानि ॥)</l>
</lg>
<p>१.३.८ <b>शुद्धो</b> यथा—</p>
<b><lg>
<l>ताउ/व गुणिउं उ मरिउं उ बहुहि जम्मेहि जीवेइं ।</l>
<l>जाव जणेण सिक्खिअं पिअविओए वि संसरणं ॥ १२७ ॥</l>
</lg></b>
<lg>
<l>{तावद् गुणायितुं च मर्तुं च बहुभिर्जन्मभिर्जीवैः ।</l>
<l>यावज्जनेन शिक्षितं प्रियवियोगेऽपि संसरणम् ॥}</l>
</lg>
<p>१.३.९ <b>संकीर्णो</b> यथा—</p>
<b><lg>
<l>वण्णोल्लिरअ/ रहसद्धो वोसरिअणिभु/हुवं णिअंतीण ।</l>
<l>कोऊहलंमि कुलवालिआण इह इच्चिअ विसेसं ॥ १२८ ॥</l>
</lg></b>
<lg>
<l>{प्रणोदितरहश्श्रद्धः	अपसृतनिभृतं		पश्र्यन्तीनाम् ।</l>
<l>कौतूहले	कुलप/बालिकानां	इह	इष्टविशेषम् ॥}</l>
</lg>
<pb n="1124"/>
<p>१.३.१० <b>साधर्म्यकृतो</b> यथा—</p>
<b><lg>
<l>परिमलिअसुंदराइं	दूरपहुप्पंतकोउहल्लाइं ।</l>
<l>पुणरुत्तरमिअव्वाइ	होंति	मुद्धाण	सुरआईं ॥ १२९ ॥</l>
</lg></b>
<lg>
<l>{परिमृदितसुन्दराणि	दूरप्रभवत्कौतूहलानि ।</l>
<l>पुनरुक्‍त—रन्तव्यानि	भवन्ति मुग्धानां सुरतानि ॥}</l>
</lg>
<p>१.३.११ <b>वैधर्म्यकृतो</b> यथा—</p>
<b><lg>
<l>पोढमलिलाणँ जं जं सुसिक्खिअं तं रए सुहावेइ ।</l>
<l>जं जं असिक्खिअं णववहूणँ तं तं रइं देइ ॥ १३० ॥</l>
</lg></b>
<lg>
<l>(प्रौढमहिलानां यद् यत् सुशिक्षितं तद् रते सुखयति ।</l>
<l>यद् यदशिक्षितं नववधूनां तत्तद् रतिं ददाति ॥)</l>
</lg>
<p>१.३.१२ <b>महाविषयो</b> यथा—</p>
<b><lg>
<l>कुविआओ पसण्णाओ ओरुण्णमुहीओ विहसमाणाओ ।</l>
<l>जह गहिआ तह हिअअं हरंति उच्छिण्णमहिलाओ ॥ १३१ ॥</l>
</lg></b>
<lg>
<l>(कुपिताः	प्रसन्नाः	अवरुदितमुख्यो	विहसमानाः ।</l>
<l>यथा गृहीतास्तथा हृदयं हरन्ति स्वैरिण्यो/उत्सन्न—महिलाः ॥)</l>
</lg>
<p>१.३.१३<b>अल्पविषयो</b> यथा—(गास. ६.४५)</p>
<b><lg>
<l>गामतरुणीओं हिअअं हरंति छेआणॅथणहरिल्लीओ ।</l>
<l>मअणे	कुसुंभराइल्लकंचु/इआभरणमेत्ताओ ॥ १३२ ॥</l>
</lg></b>
<lg>
<l>(ग्रामतरुण्यो हृदयं हरन्ति छेकानां स्तनभारवत्यः ।</l>
<l>मदने	कुसुम्भरञ्जितकञ्चुकिताभरणमात्राः ॥)</l>
</lg>
<p>१.३.१४<b>देशहेतु</b>र्यथा—</p>
<b><lg>
<l>णिद्दा—विराम—माणुव्वलिए	मुह—बाहु—कंठ—णमिराणं ।</l>
<l>तिवली—विहाए मुरलीण विंभिओ को ण पुलएइ? ॥ १३३ ॥</l>
</lg></b>
<lg>
<l>(निद्रा—विराममानोद्वलिते मुख—बाहु—कण्ठनमन्तीनाम् ।</l>
<l>त्रिवलिविभागे मरलीनां विस्मितो कः न पुलकयति ॥)</l>
</lg>
<p>१.३.१५ <b>कालहेतु</b>र्यथा—</p>
<b><lg>
<l>दिण्णतणुअंजणाइं		जुअइजणस्स	दररत्ततंबओट्ठाइं ।</l>
<l>आसण्णरइसुहाइं	अहिवासिज्जंति	वम्महेण	मुहाइं ॥ १३४ ॥</l>
</lg></b>
<pb n="1125"/>
<lg>
<l>{दत्ततन्वञ्जनानि युवतिजनस्य . . . दयितताम्रोष्ठानि ।</l>
<l>आसन्नरतिसुखानि अधिवास्यन्ते मन्मथेन मुखानि ॥}</l>
</lg>
<p>१.३.१६ <b>धर्मविषयो</b> यथा—(गास. ८९१वे, गउडवहो ९५९)</p>
<b><lg>
<l>सामण्णसुंदरीणं विब्भममावहइ अविणओ च्चेअ ।</l>
<l>धूमो च्चिअ पज्जलिआणं	 बहुमओ	सुरहिदारूणं ॥ १३५ ॥</l>
</lg></b>
<lg>
<l>(सामान्यसुन्दरीणां	विभ्रममा	वहत्यविनय	एव ।</l>
<l>धूम एव प्रज्वलितानां बहुमतः सुरभि—दारूणाम् ॥)</l>
</lg>
<p>१.३.१७ <b>धर्मिविषयो</b> यथा—(गास. ८९१वे.)</p>
<b><lg>
<l>मोहेइ	वीअंभण-णमिअ-पट्ठि-चल-वेणि ।</l>
<l>आरोहिअवंमहधणुलअंवहणकण्णधवलच्छी ॥ १३६ ॥</l>
</lg></b>
<lg>
<l>(मोहयति	विजृम्भणनमितपृष्ठचलवेणी ।</l>
<l>आरोपितमन्मथधनुर्लतावहनकर्णधवलाक्षी	॥)</l>
</lg>
<p>१.३.१८ <b>समयजन्मा</b> यथा—(गास.७.१४)</p>
<b><lg>
<l>दरवेविरोरुजुअलासु णीअलअच्छीसु लुलिअचिहुरासु ।</l>
<l>पुरिसाइरीसु	कामो	पिआसु	सज्जाउहो	वसइ ॥ १३७ ॥</l>
</lg></b>
<lg>
<l>(ईषद्‍वेपनशीलोरुयुगलासु नीचा/ नीलाक्षीषु लुलितचिकुरासु ।</l>
<l>पुरुषायितशीलासु	कामः	प्रियासु	सज्जायुधो	वसति ॥)</l>
</lg>
<p>१.३.१९<b>सम्बन्धजन्मा</b> यथा—</p>
<b><lg>
<l>तह उ/लज्जुअं वि रसिअं चडुपरिहीणं वि दिण्णसब्भावं ।</l>
<l>वीसंभे	वि ॰ ॰ ॰ घरिणीरअं	ण	संतरइ ॥ १३८ ॥</l>
</lg></b>
<lg>
<l>(तथा ऋजुकं/लज्जाकं अपि रसितं चटुपरिहीनमपि दत्तसद्भावम् ।</l>
<l>विस्त्रम्भेऽपि ॰ ॰ ॰ गृहिणीरतं न संतरति ॥)</l>
</lg>
<p>१.३.२०<b>प्राकृतो</b> यथा—(गास. ६.१३)</p>
<b><lg>
<l>हसिएहिं उवालंभा अच्चुअआचारेहिं रअ/रुसिअव्वाइॅ/लज्जिअव्वाइॅ ।</l>
<l>अंसूहि	मं/ भडणाइं	एसो	माणो/ मग्गो	सुमहिलाणं ॥ १३९ ॥</l>
</lg></b>
<lg>
<l>(हसितैरुपालंभा	अत्युपचारैर्लज्जितव्यानि ।</l>
<l>अश्रुभिर्मण्डनानि एष मानः/मार्गः सुमहिलानाम् ॥)</l>
</lg>
<pb n="1126"/>
<p>१.३.२१ <b>वैकृतो</b> यथा—(गास. ९४९वे)</p>
<b><lg>
<l>मलिणवसणाण कअवेणिआण आपंडुगंडवासाणं/पालीणं ।</l>
<l>पुप्फवइआण	कामो	अंगेसु	कआउहो	वसइ ॥ १४० ॥</l>
</lg></b>
<lg>
<l>(मलिनवसनानां कृतवेणिकानामापाण्डुगण्डपार्श्वानाम्/पालीनाम् ।</l>
<l>पुष्पवतीनां	कामः	अङ्गेषु	कृतायुधो	वसति ॥)</l>
</lg>
<p>१.३.२२ <b>वयःकृतो</b> यथा—</p>
<b><lg>
<l>जह जह वि कामिणीणं सुदोविहलआ अवाणसिरि अहिदे ।</l>
<l>॰ ॰ ॰ अव्वमंडल तह विह तारुण्णअं ताओ ॥ १४१ ॥</l>
</lg></b>
<lg>
<l>{यथा यथाऽपि कामिनीनां सु ॰ ॰ ॰ ॰ ॰ ।</l>
<l>॰ ॰ मण्डल तथाऽपि ह तारुण्यकं ता ॰ ॰ ॥}</l>
</lg>
<p>१.३.२३ <b>वैदग्ध्यकृतो</b> यथा—</p>
<b><lg>
<l>सब्भावगब्भिणं पाअडंति तह किं पि वम्महरहस्सं ।</l>
<l>महिलाओ जह ण विरमंति पत्तसोक्खाइ वि रआइ ॥ १४२ ॥</l>
</lg></b>
<lg>
<l>(सद्भावगर्भितं प्रकटयन्ति तथा किमपि मन्मथरहस्यम् ।</l>
<l>महिलाः; यथा न विरमन्ति प्राप्‍तसौख्यान्यपि रतानि ॥)</l>
</lg>
<p>१.३.२४ <b>सौभाग्यकृतो</b> यथा—(गास. २.५६)</p>
<b><lg>
<l>णंदंतु	सुरअसरभसतण्हावहराइ	सअल्लोअस्स ।</l>
<l>बहुमग्गविणिम्मविआइ वेसविलआण हिअआइं/पेम्माइं ॥ १४३ ॥</l>
</lg></b>
<lg>
<l>(नन्दन्तु	सुरतसरभसतृष्णापहराणि	सकललोकस्य ।</l>
<l>बहुमार्गविनिर्मितानि वेश्यावनितानां हृदयानि/ प्रेमाणि ॥)</l>
</lg>
<p>(<b>१.४. विशेषानुरागः —२४</b>)</p>
<p>विशेषानुरागोऽपि चतुर्विंशतिप्रकारः—</p>
<p>१. जातिकृतः	७. प्रतीयमानः	१३. स्वप्रकाशः	१९. नैसर्गिकः</p>
<p>२. क्रियाकृतः	८. अभिधीयमानः	१४. अन्याभिभावी	२०. सांसर्गिकः</p>
<p>३. गुणकृतः	९. बाह्यः	१५. उल्लेखवान्	२१. स्वसंमतः</p>
<p>४. द्रव्यकृतः	१०. आभ्यन्तरः	१६. अनुल्लेखः	२२. स्तोकसंमतः</p>
<p>५. साधारणः	११. सदृशः	१७. अतिरिक्तः	२३. बहुसंमतः</p>
<p>६. असाधारणः	१२. असदृशः	१८. अनतिरिक्तः	२४. सर्वसंमतः इति ।</p>
<pb n="1127"/>
<p>तत्र —</p>
<p>१.४.१ <b>जातिकृतो</b> यथा—(शाकु. १.१३)</p>
<b><lg>
<l>मानुषीषु कथं वा स्यादस्य रूपस्य सम्भवः ।</l>
<l>न	प्रभातरलं	ज्योतिरुदेति	वसुधातलात् ॥ १४४ ॥</l>
</lg></b>
<p>१. ४.२ <b>क्रियाकृतो</b> यथा—</p>
<b><lg>
<l>तह वलिअं णअणजुअं गहवइधूआए रंगमज्झंमि ।</l>
<l>जह ते वि णडा णडपेच्छआ वि/मुहपेच्छआ जाआ ॥ १४५ ॥</l>
</lg></b>
<lg>
<l>(तथा	वलितं	नयनयुगं	गृहपतिदुहितू	रङ्गमध्ये ।</l>
<l>यथा तेऽपि नटाः नटप्रेक्षका अपि /इव मुखप्रेक्षका जाताः ॥)</l>
</lg>
<p>१.४.३ <b>गुणकृतो</b> यथा—(गास. १.८८)</p>
<b><lg>
<l>जाइण जाणावेउं अणुणअविद्द—विअ—माणपरिसेसं ।</l>
<l>पइरिक्कंमि वि विणआवलंबणं स च्चिअ कुणंती ॥ १४६ ॥</l>
</lg></b>
<lg>
<l>(जानाति ज्ञापयितुमनुनयविद्रावितमानपरिशेषम् ।</l>
<l>विजनेऽपि	विनयावलम्बनं	सैव	कुर्वती ॥)</l>
</lg>
<p>१.४.४ <b>द्रव्यकृतो</b> यथा—(गास. ८२६वे)</p>
<b><lg>
<l>छणपिट्ठधूसरत्थणि महुमअतंबच्छि कुवलआहरणे ।</l>
<l>कण्णर्इकअचूअमंजरि तरुणि! /पुत्ति तुए मंडिओ गामो ॥ १४७ ॥</l>
</lg></b>
<lg>
<l>(क्षणपिष्टधूसरस्तनि	मधुमदताम्राक्षि	कुवलयाभरणे ।</l>
<l>कर्णकीकृतचूतमञ्जरि तरुणि!/ पुत्रि त्वया मण्डितो ग्रामः ॥)</l>
</lg>
<p>१.४.५ <b>साधारणो</b> यथा—</p>
<b><lg>
<l>णच्चिहिइ णडो पेच्छिहिइ जणवओ हो/भोइओ वि दूसिहिइ ।</l>
<l>जइ रंगविहढणअरी गहवइधूआ ण दूषयिष्यति/वच्चिहिइ ॥ १४८ ॥</l>
</lg></b>
<lg>
<l>(नर्तिष्यते	नटः	प्रेक्षिष्यते	जनपदः	भोगिकोऽपि ।</l>
<l>यदि	रङ्गविघटनकरी	गृहपतिदुहिता	न	व्रजिष्यति ॥)</l>
</lg>
<p>१.४.६ <b>असाधारणो</b> यथा—(गास. २.८३)</p>
<b><lg>
<l>खणमेत्तं वि ण फिट्टइ अणुदिअविइण्णगरुअसंतावा ।</l>
<l>पच्छण्णपावसंक	व्व	सामली	मज्झ	हिअआहि ॥ १४९ ॥</l>
</lg></b>
<lg>
<l>(क्षणमात्रमपि न भ्रश्‍यति अनुदिवसं दत्तगुरुकसंतापा ।</l>
<l>प्रच्छन्नपापशङ्केव	श्यामला	मम	हृदयात् ॥)</l>
</lg>
<pb n="1128"/>
<p>१.४.७ <b>प्रतीयमानो</b> यथा—(गास. ७.४९)</p>
<b><lg>
<l>जाइॅ वअणाइॅ अह्मे वि जम्पिमो जाइ जम्पइ जणो वि ।</l>
<l>ताइ च्चिअ तेण पअजप्पिआइ हिअअं सुहावेंति ॥ १५० ॥</l>
</lg></b>
<lg>
<l>(यानि वचनानि वयमपि जल्पामो यानि जल्पति जनोऽपि ।</l>
<l>तान्येव	तेन	प्रजल्पितानि	हृदयं	सुखापयन्ति ॥)</l>
</lg>
<p>१.४.८ <b>अभिधीयमानो</b> यथा—(गास. ५.७०)</p>
<b><lg>
<l>अण्णाण वि अत्थि(होंति) मुहे पम्हलधवलाइ दीहकसणाइ ।</l>
<l>णअणाइँ	सुंदरीणं	तहउण	दट्ठुं	ण	आणंति ॥ १५१ ॥</l>
</lg></b>
<lg>
<l>(अन्यासामापि स्तः मुखे पक्ष्मलधवले दीर्घकृष्णे ।</l>
<l>नयने सुन्दरीणां तथा पुनर्द्रष्टुं न जानन्ति ॥)</l>
</lg>
<p>१.४.९ <b>बाह्यो</b> यथा—</p>
<b><lg>
<l>दरसुंदरमहुरुल्लाविरीए	हल्लंतथोरथणिआए ।</l>
<l>सोत्थाए(सोज्झअ)सुआए क्खु कओ तित्थावासाओं जणो सव्वो ॥ १५२ ॥</l>
</lg></b>
<lg>
<l>(ईषत्सुन्दरमधुरोल्लापनशीलया	कम्पमानस्थूलस्तया ।</l>
<l>रजक सोज्झारसुतया कृतस्तीर्थावासको जनः सर्वः ॥)</l>
</lg>
<p>१.४.१० <b>आभ्यन्तरो</b> यथा—(गास. ७.७७)</p>
<b><lg>
<l>अइ उज्जुए! ण लज्जसि पुच्छन्ती मह पिअस्स चरिआइं ।
</l>
<l>सव्वंगसुरभिणो	मरुअअस्स	किं	कुसुमरिद्धीए? ॥ १५३ ॥</l>
</lg></b>
<lg>
<l>(अयि /ति ऋजुके! न लज्जसे पृच्छन्ती मम प्रियस्य चरितानि ।</l>
<l>सर्वाङ्गसुरभेर्मरुवकस्य		किं	कुसुमर्द्धिभिः/द्धर्या ॥)</l>
</lg>
<p>१.४.११ <b>सदृशो</b> यथा—</p>
<b><lg>
<l>रेहइ विअड-विअंभण-सालस-भुअ-जुअल-वलअ-मंडलिअं ।</l>
<l>बालाए	वअणकमलं	कअ-परिवेसो मिअंको	व्व ॥ १५४ ॥</l>
</lg></b>
<lg>
<l>(राजते	विकट-विजृम्भण-सालस-भुजयुगलवलयमण्डलितम् ।</l>
<l>बालायाः	वदनकमलं	कृतः परिवेषो	मृगाङ्क	इव ॥)</l>
</lg>
<p>१.४.१२ <b>असदृशो</b> यथा—(गास. ४.३)</p>
<b><lg>
<l>एद्दहमेत्तम्मि	जए	सुंदरमहिलासहस्समज्झम्मि ।</l>
<l>अणुहरइ णवर तिस्सा वामद्धं दाहिणद्धस्स ॥ १५५ ॥</l>
</lg></b>
<pb n="1129"/>
<lg>
<l>(एतावन्मात्रे	जगति	सुन्दरमहिलासहस्त्रमध्ये ।</l>
<l>अनुहरति केवलं तस्या वामार्धं दक्षिणार्धस्य ॥)</l>
</lg>
<p>१.४.१३ <b>स्वप्रकाशो</b> यथा—(मामा. १.३९)</p>
<b><lg>
<l>जगति जयिनस्ते ते भावा नवेन्दुकलादयः
प्रकृतिमधुराः सन्त्येवान्ये मनो मदयन्ति ये ।</l>
<l>मम तु यदियं याता लोके विलोचनचन्द्रिका
नयनविषयं जन्मन्येकः स एव महोत्सवः ॥ १५६ ॥</l></lg></b> इत्यादि । 
<p>१.४.१४ <b>अन्याभिभावी</b> यथा—</p>
<b><lg>
<l>का अ ण रुण्णा जुअरी/ई को अ/उ जुआ धरहरेण णालिढो/लीढो ।</l>
<l>आबद्धंमंडल	च्चिअ	गहवइधूआधअप्पंके ॥ १५७ ॥</l>
</lg></b>
<lg>
<l>(का च न रुदिता युवतिः कश्‍च युवाऽधरभरेण नालीढः ।</l>
<l>आबद्धमण्डलेव	गृहपतिदुहितृध्वजपङ्के ॥)</l>
</lg>
<p>१.४.१५ <b>उल्लेखवान्</b> यथा—(विक्रमो. २.३)</p>
<b><lg>
<l>आभरणस्याभरणं प्रसाधनविधेः प्रसाधनविशेषः ।</l>
<l>उपमानस्यापि सखे प्रत्युपमानं वपुस्तस्याः ॥ १५८ ॥</l></lg></b> इत्यादि ।
<p>१.४.१६ <b>अनुल्लेखो</b> यथा—(गास. ३.१३)</p>
<b><lg>
<l>चंदसरिसं मुहं से अमअ—सरिच्छो— अ मुहरसो तिस्सा ।</l>
<l>सकअ-ग्गह-रहसुज्जल-चुंबणअं कस्स सरिसं से? ॥ १५९ ॥</l>
</lg></b>
<lg>
<l>{चन्द्रहरिद्रं मुखं तस्याः सदृशोऽमृतस्य मुखरसस्तस्याः ।</l>
<l>सकचग्रहरभसोज्ज्वलचुंबनकं कस्य सदृशं तस्याः? ॥}</l>
</lg>
<p>१.४.१७<b>अतिरिक्तो</b> यथा—(गास. ९६९वे.)</p>
<b><lg>
<l>अण्णं लडहत्तणअं अण्णं चिअ कावि वट्टणच्छाआ ।</l>
<l>सामा/सा सामण्ण—पआवइस्स रेह च्चिअ ण होइ ॥ १६० ॥</l>
</lg></b>
<lg>
<l>(अन्यत् लटभत्वं अन्यैव कापि वर्तनच्छाया ।</l>
<l>श्‍यामा सामान्यप्रजापतेः रेखैव न भवति ॥)</l>
</lg>
<p>१.४.१८ <b>अनतिरिक्तो</b> यथा—</p>
<b><lg>
<l>पल्लविअं पिव करपल्लवेहिं पप्फुल्लिअं व णअणेहिं ।</l>
<l>फलिअं विअ पीणपओहरेहिं अज्जाए लाअण्णं ॥ १६१ ॥</l>
</lg></b>
<pb n="1130"/>
<lg>
<l>(पल्लवितमिव करपल्लवाभ्यां प्रफुल्लित/ फुल्तमिव नयनाभ्याम् ।</l>
<l>फलितमिव	पीनपयोधराभ्यां	आर्याया	लावण्यम् ॥)</l>
</lg>
<p>१.४.१९ <b>नैसर्गिको</b> यथा—</p>
<b><lg>
<l>अणवट्ठिएण	विसमेण	हारिणा	दुण्णिवारपसरेण ।</l>
<l>णवजोव्वणेण	अज्जा	णइ	व्व	पूरेण	उच्छलिआ ॥ १६२ ॥</l>
</lg></b>
<lg>
<l>{अनवस्थितेन	विषमेण	हारिणा	दुर्निवारप्रसरेण ।</l>
<l>नवयौवनेन आर्या नदीव पूरेण उच्छलिआ ॥}</l>
</lg>
<p>१.४.२० <b>सांसर्गिको</b> यथा—(गास. १.४४)</p>
<b><lg>
<l>अक्खडइ पिआ हिअए अण्णं महिलाअणं णिअतंस्स ।</l>
<l>दिट्ठे सरिसम्मि गुणे सरिसम्मि गुणे अ—ईसंते ॥ १६३ ॥</l>
</lg></b>
<lg>
<l>(आस्खलति प्रिया हृदये अन्यं महिलाजनं पश्‍यतः ।</l>
<l>दृष्टे सदृशे इव गुणे सदृशे इव गुणे अदृश्‍यमाने ॥)</l>
</lg>
<p>१.४.२१ <b>स/स्वसम्मतो</b> यथा—॰ ॰ ॥ १६४ ॥</p>
<p>१.४.२२ <b>स्तोकसम्मतो</b> यथा—</p>
<b><lg>
<l>पीलेइ	वलंतुं	तुंह	घोरघणअइसंणमिअतणुमज्झा ।</l>
<l>वसथं होज्जइ/सोज्झअ धूआ हिअएहि समं जुआणाणं ॥ १६५ ॥</l>
</lg></b>
<lg>
<l>{पीडयति वलमानान् युष्मान् स्थूलस्तनातिसन्नमिततनुमध्या ।</l>
<l>॰ ॰ ॰ भविष्यति (?) दुहिता हृदयैः समं यूनाम् ॥}</l>
</lg>
<p>१.४.२३ <b>बहुसंमतो</b> यथा—</p>
<b><lg>
<l>वाहोल्लविअलिएणँ	गामणिधूआएँ	उत्तरिज्जेण ।</l>
<l>थण-दंसण-रहसोत्ताण-णिच्चलच्छो	कओ	गामो ॥ १६६ ॥</l>
</lg></b>
<lg>
<l>(बाष्पार्द्रविगलितेन	ग्रामणीदुहितुरुत्तरीयेण ।</l>
<l>स्तनदर्शनरभसोत्ताननिश्चलाक्षः कृतोः ग्रामः ॥)</l>
</lg>
<p>१.४.२४ <b>सर्वसंमतो</b> यथा—(गास. ३.३४)</p>
<b><lg>
<l>जस्स जहिं चिअ पढमं तिस्सा अंगम्मि णिवडिआ दिट्ठी ।</l>
<l>तस्स तहिं चेअ ठिआ सव्वंगं केण वि ण दिट्ठ ॥ १६७ ॥</l>
</lg></b>
<lg>
<l>(यस्य यत्रैव प्रथमं तस्या अङ्गे निपतिता दृष्टिः ।</l>
<l>तस्य तेनैव स्थिता सर्वाङ्गं केनापि न दृष्टा ॥)</l>
</lg>
<pb n="1131"/>
<p>(<b>१. ५ प्रकाशानुरागः —२४</b>)</p>
<p>अथ प्रकाशानुरागः। सोऽपि चतु्र्विंशतिप्रकारः—</p>
<p>१. स्वकीयाविषयः	९. स्वाधीनभर्तृकाविषयः	१७. ज्येष्ठा(विषयः)</p>
<p>२. स्वयंवराविषयः	१०. प्रोषितपतिकाविषयः	१८. कनिष्ठा(विषयः)</p>
<p>३. कन्याविषयः	११. विरहोत्कण्ठिताविषयः	१९. सुभगाविषयः</p>
<p>४. पुनर्भूविषयः	१२. कलहान्तरिताविषयः	२०. शुद्धान्तचारिणीप्रचारः</p>
<p>५. वेश्‍याविषयः	१३. खण्डिताविषयः	२१. धर्मानुबन्धः</p>
<p>६. सामान्योढाविषयः	१४. वासकसज्जाविषयः	२२. अर्थानुबन्धः</p>
<p>७. नवोढाविषयः	१५. एकचारिणीविषयः	२३. कामानुबन्धः</p>
<p>८. प्रौढाविषयः	१६. सपत्‍नी(विषयः)	२४. निरनुबन्धः, इति ।</p>
<p>तत्र—</p>
<p>१.५.१ <b>स्वकीयाविषयो</b> यथा—(उराच. १.३८)</p>
<b><lg><l>इयं	गेहे	लक्ष्मीरियममृतवर्तिर्नयनयो—
रसावस्याः	स्पर्शो	वपुषि	बहलश्चन्दनरसः ।</l>
<l>अयं बाहुः कण्टे शिशिरमसृणो मौक्तिकसरः
किमस्या न प्रेयो यदि परमसह्यस्तु विरहः ॥ १६८॥</l></lg></b>
<p>१.५.२. '<b>स्वयंवरा</b>' — विषयो यथा—(रघु. ६. ८०)</p>
<b><lg><l>ततः सुनन्दावचनावसाने लज्जां मृदूकृत्य नरेन्द्रपुत्री ।</l>
<l>दृष्टया प्रसादामलया कुमारं प्रत्यग्रहीत् संवरणस्त्रजेव ॥ १६९ ॥</l></lg></b>
<p>१.५. ३ <b>कन्याविषयो</b> यथा—(मवीच. १. ३०)</p>
<b><lg><l>कन्यारत्नमयोनिजन्म	भवतामास्ते,	वयं	चार्थिनो
रत्नं यत् क्वचिदस्ति तत् परिणमत्यस्मासु शक्रदपि ।</l>
<l>कन्यायाश्च परार्थतैव हि मता, तस्याः प्रदानादहं
बन्धुर्वो भविता, पुलस्त्यपुलहप्रष्ठाश्च सम्बन्धिनः ॥ १७० ॥</l></lg></b>
<p>१.५.४ <b>पूनर्भूविषयो</b> यथा—(सूमु, ९२)</p>
<b><lg>
<l>के	वैकटनितम्बेन	गिरां	गुम्फेन	रञ्जिताः ।</l>
<l>निन्दन्ति निजकान्तानां न मौग्ध्यमधुरं वचः ॥ १७१ ॥</l>
</lg></b>
<pb n="1132"/>
<p>१.५.५ <b>वेश्‍याविषयो</b> यथा—(गउडवहो ९५७, गास. ८९१ वो.)</p>
<b><lg><l>समाण्णसुंदरीणं विबीममावहइ अविणओ च्चिअ ।</l>
<l>धूमो	च्चिअ	पज्जलिआणं	बहुमओ	सुरभिदारूणं ॥ १७२ ॥</l></lg></b>
<lg><l>(सामान्यसुन्दरीणां		विभ्रममावहति	अविनय	एव ।</l>
<l>धूम एव प्रज्वलितानां मधुरो भवति सुरभिदारूणाम् ॥)</l></lg>
<p>१.५.६ <b>सामान्योढाविषयो</b> यथा—</p>
<b><lg><l>दिअरो परिणिहइ फुडं सुण्हा सुणिउँ खु दुक्खिआ जाआ ।</l>
<l>सेसिअघरवावारा	ओरुण्णमुही	परिब्भमइ ॥ १७३ ॥</l></lg></b>
<lg><l>{देवरः परिणेष्यति स्फुटं स्नुषा श्रुत्वा सुदुःखिता जाता ।</l>
<l>शेषितगृहव्यापारा	अवरुदितमुखी	परिभ्रमति ॥}</l></lg>
<p>१.५.७ <b>नवोढाविषयो</b> यथा—(सूमु. २.)</p>
<b><lg><l>दृष्टा दृष्टिमध्यो ददाति, कुरुते नालापमाभाषिता
शय्यायां परिवृत्य तिष्ठति, बलादालिङ्गिता वेपते ।</l>
<l>निर्यान्तीषु	 	सखीषु	वासभवनान्निर्गन्तुमेवेहते
जाता वामतयैव सम्प्रति मम प्रीत्यै नवोढा वधूः ॥ १७४ ॥</l></lg></b>
<p>१.५.८ <b>प्रौढाविषयो</b> यथा—(अमरु. १८)</p>
<b><lg><l>एकत्रासनसंस्थितिः	परिहृता	प्रत्युद्गमाद्	दूरतः,
ताम्बूलानयनच्छलेन	रभसाश्र्लेषोऽपि		संविघ्नितः ।</l>
<l>आलापोऽपि न मिश्रितः परिजनं व्यापारयन्त्याऽन्तिके
कान्तं	प्रत्युपचारश्चतुरया	कोपः	कृतार्थीकृतः ॥ १७५ ॥</l></lg></b> इत्यादि।
<p>१.५. ९ <b>स्वाधीनभर्तृकाविषयो</b> यथा—(उराच. १.३५)</p>
<b><lg><l>विनिश्चेतुं शक्यो न सुखमिति वा दुःखमिति वा
प्रमोहो निद्रा वा किमु विषविसर्पः? किमु मदः? ।</l>
<l>तव	स्पर्शेस्पर्शे	मम	हि	परिमूढेन्द्रियगणो
विकारश्र्चैतन्यं		भ्रमयति	च,	सम्मोहयति	च ॥ १७६ ॥</l></lg></b> इत्यादि।
<p>१.५.१० <b>प्रोषितपतिकाविषयो</b> यथा—(मेघ. १०१)</p>
<b><lg><l>अङ्गेनाङ्गं	प्रतनु	तनुना	गाढतप्‍तेन	तप्‍तं
सास्त्रेणास्त्रद्रवमविरतोत्कण्ठमुत्कण्ठितेन	।</l></lg></b>
<pb n="1133"/>
<b><lg><l>उष्णोच्छ‍्वासं समधिकतरोच्छ‍्वासिना दूरवर्ती
संकल्पैस्तैर्विशति विधिना वैरिणा रुद्धमार्गः ॥ १७७ ॥</l></lg></b>
<p>१.५.११ <b>विरहोत्कण्ठिताविषयो</b> यथा—(गास. १.२९)</p>
<b><lg><l>अज्ज मए तेण विणा अणुहूअसुहाइँ संभरंतीए ।</l>
<l>अहिणवमेहाणँ रवो णिसामिओ वज्झपडहो व्व ॥ १७८ ॥</l></lg></b>
<lg><l>(अद्य मया तेन विना अनुभूतसुखानि संस्मरन्त्या ।</l>
<l>अभिनवमेघानां रवो निशामितो वध्यपटह इव ॥)</l></lg>
<p>१.५.१२ <b>कलहान्तरिताविषयो</b> यथा—</p>
<b><lg><l>मया	तावद्	गोत्रस्खलनहतकोपान्तरितया
न	रुद्धो	निर्गच्छन्ननुनयविलक्षः	प्रियतमः ।</l>
<l>अयं	त्वाकूतज्ञः	परिणतिपरामर्शकुशलः
सखीलोकोऽप्यासील्लिखित इव चित्रे; कथमिदम् ? ॥ १७९ ॥</l></lg></b>
<p>१.५.१३ <b>खण्डिताविषयो</b> यथा—(अमरु. ६०)</p>
<b><lg><l>लाक्षालक्ष्म	ललाटपट्टमभितः	केयूरमुद्रा	गले
वक्त्रे	कज्जलकालिमा	नयनयोस्ताम्बूलरागोऽपरः ।</l>
<l>दृष्ट्वा कोपविधायि मण्डनमिदं प्रातश्चिरं प्रेयसो
लीलातामरसोदरे मृगदृशः श्वासाः समाप्‍तिं गताः ॥ १८० ॥</l></lg></b>
<p>१.५.१४ <b>वासकसज्जाविषयो</b> यथा—(गास. ४.८५)</p>
<b><lg><l>एहिसि तुमं/एहति पिओ त्ति णिमिसं व जग्गिअं जामिणीएँ पढमद्धं ।</l>
<l>सेसं	संतावपरव्वसाएँ		वरिसं	व	बोलीणं ॥ १८१ ॥</l></lg></b>
<lg><l>(एष्यति प्रिय इति निमिष इव जागरितं यामिन्याः प्रथमार्धम् ।</l>
<l>शेषं	सन्तापपरवशाया	वर्ष	इव	व्यपलीनम् ॥)</l></lg>
<p>१.५.१५ <b>एकचारिणीविषयो</b> यथा—</p>
<b><lg><l>अतिथिभिर्गतमेव	दिवाऽऽगतैरपथिकागमना	च	निशीथिनी ।</l>
<l>तदधुना प्रतिजागृहि पुत्रकान् प्रविश वेश्‍म कुटुम्बिनि! शेमहे ॥ १८२ ॥</l></lg></b>
<pb n="1134"/>
<p>१.५.१६ <b>सपत्नीविषयो</b> यथा—(माघ. ३.१६)</p>
<b><lg><l>यां यां प्रियः प्रैक्षत कातराक्षीं सा सा ह्निया नम्रमुखी बभूव ।</l>
<l>निश्शङ्कमन्याः सममाहितेर्ष्याः तत्रान्तरे जघ्नुरमुं कटाक्षैः ॥ १८३ ॥</l></lg></b>
<p>१.५.१७ <b>ज्येष्ठाविषयो</b> यथा—(हवि.)</p>
<b><lg><l>तं	तिअसकुसुमदामं	हरिणा	णिंमहिअसुरभिगंधामोअं ।</l>
<l>अप्पणइअं वि दूमिअपणइणिहिअएण रुप्पिणीअ विइण्णं ॥ १८४ ॥</l></lg></b>
<lg><l>{तत् त्रिदशकुसुमदाम हरिणा निर्गत(निर्मथित)सुरभिगन्धमोदम् ।</l> 
<l>आत्मनाऽऽनीतमपि दुःखितप्रणयिनीहृदयेन रुक्मिण्यै वितीर्णम् ॥}</l></lg>
<p>१.५. १८ <b>कनिष्ठाविषयो</b> यथा—(हवि.)</p>
<b><lg><l>कुविआ अ सच्चहामा समे वि बहुआण णवर माणक्खलणे ।</l>
<l>पाअडिअहिअअसारो	पेम्मासंघसरिसो	पअट्टई	मण्णू ॥ १८५ ॥</l></lg></b>
<lg><l>(कुपिता च सत्यभामा समेऽपि वधूनां केवलं मानस्खलने ।</l>
<l>प्रकटितहृदयसारः	प्रेमाशंसासदृशः		प्रवर्तते	मन्युः ॥)</l></lg>
<p>१.५.१९ <b>सुभगाविषयो</b> यथा—(गास. २.२०)</p>
<b><lg><l>उक्खिप्पइ मंडलिमारुएण गेहगंणाओ वाहीए ।</l>
<l>सोहग्गधअपडाअ	व्व	उवह	धणुरुंपरिंछोली ॥ १८६ ॥</l></lg></b>
<lg><l>(उत्क्षिप्यते मारुतमण्डलेन गेहाङ्गणाद् व्याध्याः ।</l>
<l>सौभाग्यध्वजपताकेव पश्‍यत धनुस्सूक्ष्मपङ्क्तिः ॥)</l></lg>
<p>१.५.२०. <b>शुद्धान्तचारिणीप्रचारो</b> यथा—(दअ. २. ७/८)</p>
<b><lg><l>स्नाता तिष्ठति कुन्तलेश्वरसुता, वारोऽङ्गराजस्वसुर्,
द्यूते रात्रिरियं जिता कमलया, देवी प्रसाद्याऽद्य च ।</l>
<l>इत्यन्तःपुरसुन्दरीः	प्रति	मया	विज्ञाय	विज्ञापिते
देवेनाप्रतिपत्तिमूढमनसा	द्वित्राः	स्थिता	नाडिकाः ॥ १८७ ॥</l></lg></b>
<p>१.५.२१ <b>धर्मानुबन्धो</b> यथा—(कुसं. १. १८)</p>
<b><lg><l>स मानसीं मेरुसखः पितृणां कन्यां कुलस्य स्थितये स्थितिज्ञः ।</l>
<l>मेनां	मुनीनामपि	माननीयामात्मानुरूपां	विधिनोपयेमे ॥ १८८ ॥</l></lg></b>
<pb n="1135"/>
<p>१.५.२२ <b>अर्थानुबन्धो</b> यथा—(रत्ना. ४.२०)</p>
<b><lg><l>यातो	विक्रमबाहुरात्मसमतां,	प्राप्‍तेयमुर्वीतले
सारं	सागरिका	ससागरमहीप्राप्त्येकहेतुः	प्रिया ।</l>
<l>देवी प्रीतिमुपागता च, भगिनीलाभाज्जिताः कोसलाः
किं नास्ति त्वयि सत्यमात्यवृषभे, यस्मिन्(यस्मै) करोमि स्पृहाम् ॥ १८९ ॥</l></lg></b>
<p>१.५.२३ <b>कामानुबन्धो</b> यथा—(मामा. ६.२०)</p>
<b><lg><l>आमूलकण्टकितकोमलबाहुनालमार्द्राङ्गुलीदलमनङ्गनिदाघतप्‍तम्	।</l>
<l>अस्याः करेण करमाकलयामि कान्तमारक्तपङ्कजमिव द्विरदः सरस्याः ॥ १९० ॥</l></lg></b>
<p>१.५. २४ <b>निरनुबन्धो</b> यथा—(हवि.)</p>
<b><lg><l>णारअणो	त्ति	परिणअवआंहिँ	सिरिवल्लहो	त्ति	तरुणीहिं ।</l>
<l>बालाहिं	उण	कोऊहलेण	एमेअ	सच्चविओ ॥ १९१ ॥</l></lg></b>
<lg><l>(नारायण इति परिणतवयोभिः श्रीवल्लभ इति तरुणीभिः ।</l>
<l>बालाभिः	पुनः	कौतूहलेन	एवमेव	सत्यापितः ॥)</l></lg>
<p>(<b>१. ६ प्रच्छन्नानुरागः —२४</b>)</p>
<p>प्रच्छन्नानुरागोऽपि चतुर्विंशतिप्रकारः—</p>
<p>१. पराङ्गनाविषयः	२. स्वाङ्गनाविषयः	३. स्वैरिणीविषयः</p>
<p>४. कुमारीविषयः	५. धीराविषयः	६. अधीराविषयः</p>
<p>७. विप्रलब्धाविषयः	८. अभिसारिकाविषयः	९. सुलभः</p>
<p>१०. दुर्लभः	११. सन्निकृष्टः	१२. विप्रकृष्टः</p>
<p>१३. संबद्धः	१४. असंबद्धः	१५. सापदेशः</p>
<p>१६. निरपदेशः	१७. भयनिमित्तः	१८. लज्जानिमित्तः</p>
<p>१९. कालानियतः	२०. देशनियतः	२१. नागरः</p>
<p>२२. उपनागरः	२३. ग्राम्यः	२४. प्रकीर्णः, इति ।</p>
<p>तत्र—</p>
<p>१.६.१ <b>पराङ्गनाविषयो</b> यथा—(गास. ८६५ वे.)</p>
<b><lg><l>एमेअ	मंद—पु्ण्णा	अप्पत्तमणोरहा	 	विवज्जिस्सं ।</l>
<l>जणवाओ		वि	ण	जाओ	तेण	समं	हलिअउत्तेण ॥ १९२ ॥</l></lg></b>
<pb n="1136"/>
<lg><l>(एवमेव	मन्दपुण्या	अप्राप्‍तमनोरथा		विपत्स्ये ।</l>
<l>जनवादोऽपि न जातस्तेन समं हालिकपुत्रेण ॥)</l></lg>
<p>१.६.२. <b>स्वाङ्गनाविषयो</b> यथा—(गास. २.९९)</p>
<b><lg><l>पणअं	पढमपिआए	रक्खिउकामो	वि	मुहरमहुरेहिं ।</l>
<l>छेअवरो वि णिणदज्जइ अहिणव—वहुआ—विलासेहिं ॥ १९३ ॥</l></lg></b>
<lg><l>(प्रणयं	प्रथमप्रियाया	रक्षितुकामोऽपि		मधुरमधुरैः ।</l>
<l>छेकवरोऽपि	व्याकुलीक्रियते		अभिनववधूविलासैः ॥)</l></lg>
<p>१.६.३ <b>स्वैरिणीविषयो</b> यथा—(गास. २. ८७)</p>
<b><lg><l>तह सा जाणइ जाआ लोए पच्छण्णमविणअं काउं ।</l>
<l>जह पढमं चिअ लिक्खइ मज्झे चारित्तवत्तीण ॥ १९४ ॥</l></lg></b>
<lg><l>{तथा सा जानाति जाया लोके प्रच्छन्नमविनयं कर्तुम् ।</l>
<l>यथा	प्रथममेव	लिख्यते	मध्ये	चारित्रवतीनाम् ॥}</l></lg>
<p>१.६.४ <b>कुमारीविषयो</b> यथा—(गास. ४.१८)</p>
<b><lg><l>अज्ज	मए	माउच्छा	सोज्झअगेहे	मणोरहब्भरिअं ।</l>
<l>गहवइउत्तकडिल्लं	दिट्ठं	णिअरूवलावणिअं ॥ १९५ ॥</l></lg></b>
<lg><l>{अद्य मया मातृष्वसः! उपाध्यायगेहे मनोरथं भ्रमितम् ।</l>
<l>गृहपतिपुत्रकटिवस्त्रं	दृष्टं	निजरूपलावण्यम् ॥</l></lg>
<p>१.६.५ <b>धीराविषयो</b> यथा—(गास. २.९९)</p>
<b><lg><l>पाअडिअ—सणेह—सब्भाव—विब्भमं तीअ जह तुमं/अहं दिट्ठो ।</l>
<l>संवरण—वावडाए	अण्णो	वि	जणो	तह	च्चेअ ॥ १९६ ॥</l></lg></b>
<lg><l>(प्रकटितस्नेहसद्भावविभ्रमं तया यथाऽहं/त्वं दृष्टः ।</l>
<l>संवरणव्यापृतया	अन्योऽपि	जनस्तथैव ॥)</l></lg>
<p>१.६.६ <b>अधीराविषयो</b> यथा—(गास. २.८७)</p>
<b><lg><l>आअस्स किं णु काहं किं वोच्छं कह णु होहिइ इमं? ति ।</l>
<l>पढमुग्गअ—साहस—आरिआएँ	हिअअं	थरहरेइ ॥ १९७ ॥</l></lg></b>
<lg><l>(आगतस्य किं नु करिष्यामिः? किं वक्ष्यामि? कथं नु भविष्यतीदमिति ।</l>
<l>प्रथमार्द्रितसाहसकारिकाया		हृदयं	थरथरायते ॥)</l></lg>
<pb n="1137"/>
<p>१.६.७ <b>विप्रलब्धाविषयो</b> यथा—(गास. ४.१८)</p>
<b><lg><l>अह सा तहिं तहिं च्चिअ वाणीरवणंमि चुक्कसंकेआ ।</l>
<l>तुह	दंसणं	विमग्गइ	पँहठ्ठ—णिहाण—ठाणं	व ॥ ११८ ॥</l></lg></b>
<lg><l>{अथ सा तत्र तत्रव वानीरवने विस्मृत/त्यक्तसंकेता ।</l>
<l>तव दर्शनं विमार्गति प्रभ्रष्ट/विस्मृत—निधानस्थानमिव ॥}</l></lg>
<p>१. ६.८ <b>अभिसारिकाविषयो</b> यथा—(गास. ३.४९)</p>
<b><lg><l>अज्ज मए गंतव्वं घणंधआरे वि तस्स सुहअस्स ।</l>
<l>बाला/अज्जा णिमीलिअच्छी पअपरिपाडिं घरे कुणइ ॥ १९९ ॥</l></lg></b>
<lg><l>(अद्य मया गन्तव्यं घनान्धकारेऽपि तस्य सुभगस्य ।</l>
<l>बाला/आर्या निमीलिताक्षी पदपारिपाटीं गृहे करोति ॥)</l></lg>
<p>१.६. ९ <b>सुलभो</b> यथा—</p>
<b><lg><l>संकेअऊसुअमणो गहवइ—धूआ—कडक्ख—सण्णइओ/सच्चवओ ।</l>
<l>तंबं	गअं	ण	वेअइ	गोवालो	अंबरं	दुहइ ॥ २०० ॥</l></lg></b>
<lg><l>(सङ्केतोत्सुकमना		गृहपतिदुहितृकटाक्षसंज्ञापितः/दृष्टः ।</l>
<l>गां	गतां	न	वेत्ति	गोपालोऽम्बरं	दोग्धि ॥)</l></lg>
<p>१.६. १० <b>दुर्लभा</b> यथा—</p>
<b><lg><l>एक्कंगणदुलहे् माणुसम्मि उज्झइ/दथ्थइ जणो णिअंतो वि ।</l>
<l>पुणरुत्तदंसआ सिक्किआ हि वरह/हिग्गि पु/चुडुलंहि ॥ २०१ ॥</l></lg></b>
<lg><l>(एकाङ्गणदुर्लभे मानुषे उज्झति जनो निर्वृतोऽपि ।</l>
<l>पुनरुक्त ॰ ॰ ॰ ॰ ॰ ॰ ॰ ॰ ॰ ॰ ॥)</l></lg>
<p>१.६. ११ <b>सन्निकृष्टो</b> यथा—(गास. ४. ३५)</p>
<b><lg><l>बहलअमा हअराई, अज्ज पउत्थो पई, घरं सुण्णं ।</l>
<l>तह जग्गेज्ज सअज्झिअ! ण जहा अह्मे मुसिज्जामो ॥ २०२ ॥</l></lg></b>
<lg><l>(बहलतमा हतरात्रिरद्य प्रोषितः पतिर्गृहं शून्यम् ।</l>
<l>तथा जागृहि प्रतिवेशिन्! न यथा वयं मुष्यामहे ॥)</l></lg>
<p>१. ६.१२ <b>विप्रकृष्टो</b> यथा—(गास. ६. ४९)</p>
<b><lg><l>पोढ/वोडसुणओ विअण्णो अत्ता मत्ता पहेणअ—सुराए ।</l>
<l>फलिहं	अ	मोडिअं	महिसएण	को	साहउ	तस्स ॥ २०३ ॥</l></lg></b>
<pb n="1138"/>
<lg><l>{प्रौढवृद्धशुनको विपन्नः अत्ता/श्वश्रूर्मत्ता प्रफेनक—सुरया ।</l>
<l>कर्पासक्षेत्रं च मोटितं महिषकेण, कस्तस्य कथयतु? ॥}</l></lg>
<p>१.६.१३ <b>सम्बद्धो</b> यथा—</p>
<b><lg><l>रत्तिं णिद्दअरमिओ दिअरो वहुआएँ मलिअ—वो/पोत्तीए ।</l>
<l>मा	छिवसु	त्ति	पहाए	भणिओ	अंतोमुहं	हसइ ॥ २०४ ॥</l></lg></b>
<lg><l>{रात्रिं	निर्दयरमितो	देवरो	वध्वा	मलिनवस्त्रया ।</l>
<l>मा	स्पृशेति	प्रभाते	भणितोऽन्तर्मुखं	हसति ॥}</l></lg>
<p>१.६.१४ <b>असम्बद्धो</b> यथा—(गास. ६.५७)</p>
<b><lg><l>सुप्पं डड्ढं चणआ ण हुग्गिआ (भज्जिआ) पंथिओ अ वोलीणो ।</l>
<l>अत्ता	घरंमि	कुविआ	भूआण	वाइओ	वंसो ॥ २०५ ॥</l></lg></b>
<lg><l>{शूर्पं दग्धं चणका न भर्जिताः पान्थश्च व्यति/व्यप—क्रान्तः ।</l>
<l>श्वश्रूः	गृहे	कुपिता	भूतामिव	वादितो	वंशः ॥}</l></lg>
<p>१.६. १५ <b>सापदेशो</b> यथा—(गास. ३.३७)</p>
<b><lg><l>पइपुरओ च्चिअ णिज्जइ विच्छुअडट्ठ त्ति/ढक्केत्ति जारवेज्जहरं ।</l>
<l>णिउणसही—करधरिआ	भुअजुअलअं—दोलिणी	बाला ॥ २०६ ॥</l></lg></b>
<lg><l>(पतिपुरत	एव	नीयते	वृश्चिकदष्टेति	जारवैद्यगृहम् ।</l>
<l>सहृदयसखीजनकरधारितभुजलतान्दोलनी	 	बाला ॥)</l></lg>
<p>१.६. १६ <b>निरपदेशो</b> यथा—</p>
<b><lg><l>उग्गाहिएक्कहुमअं	तणु.हास.फुरंत. दसण. जोण्हालं ।</l>
<l>कस्स	ण	हरेइ	हिअअं	चोरिअदिठ्ठं	मअच्छीए ॥ २०७ ॥</l></lg></b>
<lg><l>(उद‍्ग्राहितैकभ्रुकं,	तनु—हास—स्फुरद्—दशन—ज्योत्स्नाकम् ।</l>
<l>कस्य	ण	हरते	हृदयं	चौर्यदृष्टं	मृगाक्षीणाम् ॥)</l></lg>
<p>१.६. १७ <b>भयनिमित्तो</b> यथा—</p>
<b><lg><l>पणअ—क्खलणा—संकालुआणँ लोआववाअ—भीआणं ।</l>
<l>लज्जालुआण कालो एव्वमेव अ गओ णिरवसेसो ॥ २०८ ॥</l></lg></b>
<lg><l>{प्रणयस्खलनाशङ्कलूनां लोकापवादभीतानाम्(भीरुणाम्) ।</l>
<l>लज्जालूनां कालः एवमेव हि गतो निरवशेषः ॥}</l></lg>
<pb n="1139"/>
<p>१.६.१८ <b>लज्जानिमित्तो</b> यथा—</p>
<b><lg><l>सलिलोल्लदारुआइँ व अंतो च्चिअ सिमिसिमाअमाणाइं ।</l>
<l>मअणाणलेण	लज्जालुआणँ	डज्झंति	हिअआइं ॥ २०९ ॥</l></lg></b>
<lg><l>{सलिलार्द्रदारुकाणीव	अन्तरेव	सिमसिमायमानानि ।</l>
<l>मदनानलेन	लज्जालूनां	दह्यन्ते	हृदयानि ॥}</l></lg>
<p>१.६. १९ <b>कालनियतो</b> यथा—(गास. १.२२)</p>
<b><lg><l>आअरपणामिओट्ठं अघडिअणासं असंहअ—णिडालं ।</l>
<l>वण्णग्घिअ-तुप्प-मुहिएँ	तीएँ	परिउंबिअं	भरिमो ॥ २१० ॥</l></lg></b>
<lg><l>(आदरप्रणामितोष्टमघटितनासमसंहतनिटालम्	।</l>
<l>वर्णघृतलिप्‍तमुख्यास्तस्या		परिचुम्बितं	स्मरामः ॥)</l></lg>
<p>१. ६.२० <b>देशनियतो</b> यथा—</p>
<b><lg><l>जाणामि जणो णिउणो गुरुजणमज्झंम्मि संठिआ अ अहं ।</l>
<l>ता किं करेमि पिअसहि! धरिआ वि बला वलइ दिट्ठी ॥ २११ ॥</l></lg></b>
<lg><l>{जानामि	जनो	निपुणो	गुरुजनमध्ये	संस्थिता	(चाहम्) ।</l>
<l>तत् किं करोमि? प्रियसखि! धृताऽपि बलाद् वलते दृष्टिः ॥}</l></lg>
<p>१.६. २१ <b>नागरो</b> यथा—(गास. ४.७०)</p>
<b><lg><l>किं ण भणिओ सि बालअ! गामणिधूआए गुरुअणसमक्खं ।</l>
<l>अणिमिस-वंक्क-वलंतअ-आणण-णअणद्ध-दिट्टेहिं ॥ २१२ ॥</l></lg></b>
<lg><l>{किं न ग/भणितोऽसि बालक! ग्रामणीदुहित्रा गुरुजनसमक्षम् ।</l>
<l>अनिमिष—वक्र—वलमानानन—नयनाऽर्धदृष्टैः	॥}</l></lg>
<p>१.६.२२ <b>उपनागरो</b> यथा—</p>
<b><lg><l>गिहलुक्कविआसई असरीर णिरंगिवेरंतपेसिअच्चिजुअं ।</l>
<l>अद्दिठ्ठाणडुंडणढपेच्छिरीए		दीसंत	धण्णो	सि ॥ २१३ ॥</l></lg></b>
<lg><l>{गृहलुक्कविआशरीर	निरङ्गिपर्यन्तप्रेषिताक्षियुगम् ।</l>
<l>अदृष्ट—डुंडणढ़(?) प्रेक्षणशीलया दृश्‍यमानो धन्योऽसि ॥}</l></lg>
<p>१.६. २३ <b>ग्राम्यो</b> यथा—(गास. ४०९ वे.)</p>
<b><lg><l>दट्ठुं चिरं ण लद्धो मामि! पिओ दिट्ठिगोअरगओ पि ।</l>
<l>दंडाहअ—वलिअ—हुअंग—वंक्क—रच्छे	हअग्गामे ॥ २१४ ॥</l></lg></b>
<pb n="1140"/>
<lg><l>{द्रष्टुं चिरं न लब्धो मातुलानि! प्रियो दृष्टिगोचरगतोऽपि ।</l>
<l>दण्डाहतवलितभुजङ्गवक्ररथ्ये	हतग्रामे ॥}</l></lg>
<p>१.६.२४ <b>प्रकीर्णो</b> यथा—(गास. ३.९५)</p>
<b><lg><l>चुंबइ वासिण्ण/वोसण्णमुही दइअकओलं व्व पंडुरच्छाअं ।</l>
<l>असई	णिहुवणवडपाअवस्स	वाआणिअं	पत्तं ॥ २१५ ॥</l></lg></b>
<lg><l>{चुम्बति अवसन्नमुखी दयितकपोलमिव पाण्डुरच्छायम् ।</l>
<l>असती	निधुवनवटापादपस्य	वातानीतं	पत्रम् ॥}</l></lg>
<p>(<b>१. ७. अकृत्त्रिमानुरागः — २४</b>)</p>
<p>अथाकृत्रिमः। सोऽपि चतुर्विंशतिविधः, सहज—यौवनजाहार्यज—विस्त्रम्भजानां
भेदोपभेदप्रभेदसम्भेदविभेदभेदात्। अनन्यजाने(स्त्वमी)१ तत्र भेदाः सहजा एव। तेषु—
१.७.१ जन्मान्तरानुभवजन्मा निष्कारणमेव प्रवृत्तः प्रकर्षगामी <b>सहजः</b>; यथा—(कुसं. ५.५३)</p>
<b><lg><l>इयं	महेन्द्रप्रभृतीनधिश्रियश्‍चतुर्दिगीशानवमत्य	मानिनी ।</l>
<l>अरूपहार्यं मदनस्य निग्रहात् पिनाकपाणिं पतिमाप्‍तुमिच्छति ॥ २१६ ॥</l></lg></b>
<p>१.७.२ स उपभेदतो द्वेधा, एकविषयोऽनेकविषयश्च। <b>तत्रैकविषयो</b> यथा—(रघु. १५.६१)</p>
<b><lg><l>श्र्लाघ्यस्त्यागोऽपि वैदेह्याः पत्युः प्राग्वंशवासिनः ।</l>
<l>अनन्यजानेर्यस्यासीत्	सैव	जाया	हिरण्मयी ॥ २१७ ॥</l></lg></b>
<p>१.७.३. <b>अनेकविषयो</b> यथा—(गारको. ६९७)</p>
<b><lg><l>असईण णमो ताणं दप्पणसरिसेसु जाण हिअएसु ।</l>
<l>जो च्चेअ ठाइ पुरओ सहसा सो च्चेअ संकमइ ॥ २१८ ॥</l></lg></b>
<lg><l>(असतीनां नमस्तासां दर्पणसदृशेषु य़ासां हृदयेषु ।</l>
<l>य एव तिष्ठति पुरतः सहसा स एव सङ्क्रामति ॥</l></lg>
<p>१.७. ४. तारुण्योद्रेकादुपचितेषु उपचीयमानेषु शरीरधातुषु दर्पातिरेकाद् य उपजायते,
स <b>यौवनजः</b>। यथा—(गास. ९५४ वे.)</p>
<b><lg><l>अणुदिअहकआहोआ जह जह थणआ विणिंति कुमरीणं ।</l>
<l>तह	तह	लद्धोआसो	व्व	वम्महो हिअअमाविसइ ॥ २१९ ॥</l></lg></b>
<!-- NOTES pg=1140!-->
१. 'जानेव्या तत्र भेदाः सहजाः ? य एव'—जोः; 'जाने(र)प्या(?) तत्र भेदा सहजा. . . . एव'—रा.
<pb n="1141"/>
<lg><l>(अनुदिवसकृताभोगा यथा यथा स्तना विनिर्यान्ति कुमारीणाम् ।</l>
<l>तथा	तथा	लब्धावकाश	इव	मन्मथो	हृदयमाविशति ॥)</l>
</lg>
<p>१.७.५ सोऽपि द्विधा—<b>शारीरो मानसश्च</b> । तत्र</p>
<p><b>अद्यो</b> यथा—</p>
<b><lg>
<l>जं	वहइ	वीअकंडं	मज्झ	सुओ	एक्कपहरविणिवाइँ ।</l>
<l>तं	कुलदूसणि	सोण्हे !	थणाण	तुह	मत्थए	पडइ/उ ॥ २२० ॥</l>
</lg></b>
<lg>
<l>{यद् वहति वीतकाण्डं मम सुतः एकप्रहारविनिपातम् ।</l>
<l>तत् कुलदूषणि स्‍नुषे ! स्तनयोस्तव मस्तके पतति/तु ॥}</l>
</lg>
<p>१.७. ६. <b>द्वितीयो</b> यथा—</p>
<b><lg>
<l>णअणाणँ इषवो णु अभिहंति उज्जुअपहं पवट‍्टंता ।</l>
<l>इअ	सिक्खंति	व्व	तंसाव	लोअणं	होंततरुणीओ ॥ २२१ ॥</l>
</lg></b>
<lg>
<l>(नयनानीषवो	न्वभिघ्‍नन्ति	ऋजुकपथं	प्रवर्तमानाः ।</l>
<l>इति शिक्षमाणमिव त्र्यस्त्रावलोकनं भविष्यत्तरुण्यः ॥)</l>
</lg>
<p>१.७.७. चक्षुःप्रीतिमात्रे वा सति उपचारैः यः प्रकर्षमापद्यते स <b>आहार्यजः</b>; यथा—</p>
<b><lg>
<l>घरिणीए अकइअव्वं चडुअंमं पिअअमे कुणंतंमि ।</l>
<l>अकअत्थाए वि जाआइ झत्ति सिढिलाइ अंगाइ ॥ २२२ ॥</l>
</lg></b>
<lg>
<l>(गृहिण्या	अकैतवं	चाटुकर्म	प्रियतमे	कुर्वति ।</l>
<l>अकृतार्थाया अपि जातानि झटिति शिथिलानि अङ्गानि ॥)</l>
</lg>
<p>१.७.८. सोऽपि द्विधा—<b>स्थिरो भङ्गुरश्च</b> ।</p>
<p><b>स्थिरो</b> यथा—(गास. ३.४६)</p>
<b><lg>
<l>मामि! हिअअं व पीअं तेण जुवाणेण मज्जमाणाए ।</l>
<l>ण्हाणहलिद्दाकडुअं	अणुसोत्तजलं	पिअंतेण ॥ २२३ ॥</l>
</lg></b>
<lg>
<l>(मातुलानि! हृदयमिव पीतं तेन यूना मज्जन्त्याः ।</l>
<l>स्‍नानहरिद्राकटुकं	अनुस्त्रोतोजलं	पिबता ॥)</l>
</lg>
<p>१.७.९. <b>भङ्गुरो</b> यथा—(गास. ६.२४)</p>
<b><lg>
<l>लज्जा छत्ता, सीलं च खंडिअ, अजसघोसणा दिण्णा ।</l>
<l>जस्स कए णं पिअसहि! सो च्चेअ जणो जणो जाओ ॥ २२४ ॥</l>
</lg></b>
<pb n="1142"/>
<lg>
<l>(लज्जा त्यक्ता, शीलं च खण्डितम्, अयशोघोषणा दत्ता ।</l>
<l>यस्य कृते ननु प्रियसखि! स एव जनो जनो जातः ॥)</l>
</lg> 
<p>१.७.१०. कालक्रमेण प्ररूढविश्वासयोर्यः प्रकर्षमारहणोपचारादिनाद्रियते स
<b>विस्त्रम्भजः</b> ; यथा— (उराच. १.३९)</p>
<b><lg>
<l>अद्वैतं सुखदुःखयोरनुगतं सर्वास्ववस्थासु यद्
विस्त्रम्भो हृदयस्य यत्र जरसा यस्मिन्नहार्यो रसः ।</l>
<l>कानेनावरणात्ययात् परिणते यत् प्रेमसारे स्थितं
भद्रं तस्य सुमानुषस्य कथमप्येकं हि तत् प्रार्थ्यते ॥ २२५ ॥</l>
</lg></b>
<p>१.७.११. सोऽपि द्विधा— <b>मुग्धः प्रगल्भश्च</b> ।</p>
<p><b>मुग्धो</b> यथा—(गास. ३.९३)</p>
<b><lg>
<l>जह जह जरापरिणओ होइ पई दुग्गओ विरूओ अ ।</l>
<l>कुलवालिआण तह तह अहिअअरं वल्लहो होइ ॥ २२६ ॥</l>
</lg></b>
<lg>
<l>(यथा यथा जरापरिणतो भवति पतिर्दुर्गतो विरूपश्च ।</l>
<l>कुलपालिकानां तथा तथा अधिकतरं वल्लभो भवति ॥)</l>
</lg>
<p>१.७.१२. <b>प्रगल्भो</b> यथा— (हवि.)</p>
<b><lg>
<l>णाअरिआपेम्म	विअण्हो	वि	सब्भावमेत्तसाराइ ।</l>
<l>कण्हो राहाएँ सममुज्जुआइ भरइ च्चिअ रआइँ/ आलंइं ॥ २२७ ॥</l>
</lg></b>
<lg>
<l>(नागरिकाप्रेम्णो वितृष्णोऽपि सद्भावमात्रसाराणि ।</l>
<l>कृष्णो राधया समं स्मरत्येवाकालम् ॥)</l>
</lg>
<p>१.७.१३. प्रभेदतः —</p>
<p><b>सहजयौवनजः, सहजाहार्यजः, सहजविस्त्रम्भजः, यौवनजाहार्यजः,
यौवनजविस्त्रम्भजः, आहार्यविस्त्रम्भजः</b> इति । तत्र—</p>
<p><b>सहजयौवनजो</b> यथा—(उराच. ६.३५)</p>
<b><lg>
<l>तदा/यदा किञ्चित् किञ्चित् कृतपदमहोभिः कतिपयै—
स्तदेतद्	विस्तारि	स्तनयुगलमासीन्मृगदृशः ।</l>
<l>वयस्स्‍नेहाकूतव्यतिकरघनो	यत्र	मदनः
प्रगल्भव्यापाराश्चरति	हृदि,	मुग्धश्च	वपुषि ॥ २२८ ॥</l>
</lg></b>
<pb n="1143"/>
<p>१.७.१४. <b>सहजाहार्यजो</b> यथा—(मामा. ४.८)</p>
<b><lg>
<l>तन्मे मनः क्षिपति यत्सरसप्रहार—
मालोक्य मामगणितस्खलदुत्तरीया ।</l>
<l>त्रस्तैकहायनकुरङ्गविलोलदृष्टि—
राश्लिष्टवत्यमृतसंवलितैरपाङ्गैः ॥ २२९ ॥</l></lg></b> इत्यादि ।
<p>१.७.१५. <b>सहजविस्त्रम्भजो</b> यथा—(रघु. ७.६७)</p>
<b><lg>
<l>इतः परानर्भकहार्यशस्त्रान् वैदर्भि! पश्‍यानुमता मयाऽसि ।</l>
<l>एवं विधेनाहवचेष्टितेन त्वं प्रार्थ्यसे हस्तगता ममैभिः ॥ २३० ॥</l>
</lg></b>
<p>१.७.१६. <b>यौवनजाहार्यजो</b> यथा—(गास. २.१९, वज्जा. २०६)</p>
<b><lg>
<l>अज्ज कइमो वि दिअहो, वाहवहू गरुअ/रूवजोव्वणुम्मत्ता ।</l>
<l>सोहग्गं	धणुरुंपच्छलेण	रच्छासु विक्खिरइ ॥ २३१ ॥</l>
</lg></b>
<lg>
<l>(अद्य कतमोऽपि दिवसो व्याधवधूः गुरुक/रूपयौवनोन्मत्ता ।</l>
<l>सौभाग्यं धनुस्तष्टत्वक‍्च्छलेन रथ्यासु विकिरति ॥)</l>
</lg>
<p>१.७.१७. <b>यौवनजविस्त्रम्भजो</b> यथा—(गास. ३.५४)</p>
<b><lg>
<l>तह सोण्हाए पुलोइओ दरवलिआवंगतारअं पहिओ ।</l>
<l>जह धाडिओ/वारिओ वि घरसामिएण ओलिंदए वसिओ ॥ २३२ ॥</l>
</lg></b>
<lg>
<l>(तथा स्‍नुषया प्रलोकितो दरवलमानवक्रतारकं पथिकः ।</l>
<l>यथा ताडितो/वारितोऽपि गृहस्वामिनाऽलिन्दके उषितः ॥)</l>
</lg>
<p>१.७.१८. <b>आहार्यविस्त्रम्भजो</b> यथा—(कुसं. ५.८६)</p>
<b><lg>
<l>अद्य प्रभृत्यनुपमाङ्गि!	तवास्मि	दासः
क्रीतस्तपोभिरिति	वादिनि	चन्द्रमौलौ ।</l>
<l>अह्‍नाय	सा	नियमजं	क्लममुत्ससर्ज
क्लेशः	फलेन	हि	पुनर्नवतां	विधत्ते ॥ २३३ ॥</l></lg></b> इत्यादि ।
<p>१.७.१९. संभेदत्तः — निस्सहजः निर्यौवनजः निराहार्यजः निर्विस्त्रम्भज इति ।</p>
<p><b>निस्सहजो</b> यथा—(मामा. ७.२)</p>
<b><lg>
<l>रम्भोरु! संहर भयं क्षमते विकारमुत्कम्पितस्तनभरस्य न मध्यभागः ।</l>
<l>इत्थं त्वयैव कथितप्रणयप्रसादसङ्कल्पनिर्वृतिषु संस्तुत एष दासः ॥ २३४ ॥</l>
</lg></b>
<pb n="1144"/>
<p>१.७.२०. <b>निर्यौवनजो</b> यथा—(कुसं. ८.७९)</p>
<b><lg>
<l>तत्क्षणं विपरिवर्तितह्रियोर्निष्य/च्छतोः शयनमिद्धरागयोः ।</l>
<l>सा बभूव वशवर्तिनी द्वयोः शूलिनः सुवदना मदस्य च ॥ २३५ ॥</l>
</lg></b>
<p>१.७.२१. <b>निराहार्यजो</b> यथा—(सूमु. ४१)</p>
<b><lg>
<l>मा	गर्वमुद‍्वह	कपोलतले	चकास्ति
कान्तस्वहस्तलिखिता	मम	मञ्जरीति ।</l>
<l>आद्य/अन्याऽपि किं सखि! न भाजनमीदृशानां
वैरी	न	चेद्	भवति	वेपथुरन्तरायः ॥ २३६ ॥</l>
</lg></b>
<p>१.७.२२. <b>निर्विस्त्रम्भजो</b> यथा—(मामा. ७.४)</p>
<b><lg>
<l>अद्योर्जितं विजितमेव मया किमन्यदस्योत्सवः फलवतो मम यौवनस्य ।</l>
<l>यस्य प्रसादसुमुखेन समुद्ध‍ृतेयं देवेन बान्धवधुरा मकरध्वजेन ॥ २३७ ॥</l>
</lg></b>
<p>१.७.२३. विभेदः— सहजादिसमूहः सहजाविपर्ययज इति । तत्र</p>
<p><b>आद्यो</b> यथा—(कुसं. ८.१५)</p>
<b><lg>
<l>भावसूचितरहस्यविक्रियं चाटुमत् क्षणवियोगकातरम् ।</l>
<l>कैश्चिदेव दिवसैस्तथा तयोः प्रेम रूढमितरेतराश्रयम् ॥ २३८ ॥</l>
</lg></b>
<p>१.७.२४. <b>द्वितीयो</b> यथा—(गास. ४.९०)</p>
<b><lg>
<l>पाअपडिअं अहव्वे! किं दाणिं ण उट्‌ठवेसि भत्तारं ।</l>
<l>एअं विअ अवसाणं दूरं पि गअस्स पेम्मस्स ॥ २३९ ॥</l>
</lg></b>
<lg>
<l>(पादपतितमभव्ये! किमिदानीं नोत्थापयसि भर्तारम् ।</l>
<l>एतदेवावसानं	दूरमपि	गतस्य	प्रेम्णः ॥)</l>
</lg>
<p><b>(१.८ कृत्त्रिमानुरागः —२४)</b></p>
<p>अथ कृत्रिमः । पूर्वमविद्यमानः कार्यहेतोर्य उपायैः प्रवर्त्यते स कृत्रिमः; सोऽपि
चतुर्विंशतिप्रकारः—</p>
<p>१. नित्यानुकारी	२. नैमित्तिकानुकारी	३. सामान्यानुकारी</p> 
<p>४. विशेषानुकारी	९. आहार्यानुकारी	१०. विस्त्रम्भानुकारी</p>
<p>११. सालम्बनः	१२. निरालम्बनः	१७. सप्रयोजनः</p>
<p>१८. अन्यप्रयोजनः	१९. सप्रतिभेदः	२०. निष्प्रतिभेदः</p>
<pb n="1145"/>
<p>५. प्रकाशानुकारी	१३. प्रसिद्धविषयः	२१. स्त्रीकृतः</p>
<p>६. प्रच्छन्नानुकारी	१४. अप्रसिद्धविषयः	२२. पुरुषकृतः</p>
<p>७. सहजानुकारी	१५. सुप्रयुक्तः	२३. उभयकृतः</p>
<p>८. यौवनजानुकारी	१६. दुष्प्रयुक्तः	२४. अनुभयकृतः, इति ।</p>
<p>तत्र—</p>
<p>१.८.१. <b>नित्यानुकारी</b> यथा—</p>
<b><lg>
<l>अज्ज सुरअम्मि पिअसहि! तस्स विलक्खत्तणं हरंतीए ।</l>
<l>अकअत्थाएॅ कअत्थो पिओ मए उणिअं/णिउणं उवऊढो ॥ २४० ॥</l>
</lg></b>
<lg>
<l>{अद्य	सुरते	प्रियसखि!	तस्य	विलक्षत्वं	हरन्त्या ।</l>
<l>अकृतार्थया कृतार्थः प्रियो मया पुनरप्युप/निपुणमुपगूढः ॥}</l>
</lg>
<p>१.८.२. <b>नैमित्तिकानुकारी</b> यथा—(राच. १२.७८)</p>
<b><lg>
<l>तमसौ	सहकारमञ्जरीमवमन्वानमिवादरार्पिताम् ।</l>
<l>अरुणाग्रदलैरताडयत् तरुणी स्तोकमशोकपल्लवैः ॥ २४१ ॥</l>
</lg></b>
<p>१.८.३. <b>सामान्यानुकारी</b> यथा—</p>
<b><lg>
<l>माअंगी होज्ज वणे मा वेसा एद्ध माणुसे लोए ।</l>
<l>सब्भावेण वि रमिओ तो वि जणो कत्तिमं भणइ ॥ २४२ ॥</l>
</lg></b>
<lg>
<l>(माअंगी भूयासं/भवेयं वने मा वेश्या अत्र मानुषे लोके ।</l>
<l>सद्भावेनापि रमितः, ततोऽपि जनः कृत्रिमं भणति ॥</l>
</lg>
<p>१.८.४. <b>विशेषानुकारी</b> यथा—(राच. १२.५४)</p>
<b><lg>
<l>विकसत्कलिकानुकारिणीमनुलीलां ललितैर्लतेव सा ।</l>
<l>विरराज विलासपल्लवैः प्लवगं तं प्रति निष्फलैरपि ॥ २४३ ॥</l>
</lg></b>
<p>१.८.५. <b>प्रकाशानुकारी</b> यथा—(सूमु. ७)</p>
<b><lg>
<l>दृष्टिं हे प्रतिवेशिनि! क्षणमिहाप्यस्मिन् गृहे दास्यसि
प्रायेणास्य शिशोः पिता न विरसाः कौपीरपः पास्यति ।</l>
<l>एकाकिन्यपि यामि तद् वनमितः स्त्रोतस्तमालाकुलं
नीरन्ध्राः	पुनरालिखन्तु जरठच्छेदा नलग्रन्थयः ॥ २४४ ॥</l>
</lg></b>
<pb n="1146"/>
<p>१.८.६. <b>प्रच्छन्नानुकारी</b> यथा—</p>
<b><lg>
<l>किं णीलकंठ! गज्ज/च्छसि किं वा सुत्तो सि जणमणाणंद ।</l>
<l>तुज्झ	कए	इह	आआ	विद्धाहं	मअणबाणेहिं ॥ २४५ ॥</l>
</lg></b>
<lg>
<l>(किं नीलकण्ठ! गर्जसि/गच्छसि किं वा सुप्‍तोऽसि जनमन आनन्द ।</l>
<l>तव	कृते	इह	आगता,	विद्धाऽहं	मदनबाणैः ॥)</l>
</lg>
<p>१.८.७. <b>सहजानुकारी</b> यथा—(राच. १२.५९)</p>
<b><lg>
<l>स्फुटनाभितला तलोदरी तनुच्छ्‌वासितनिर्मुखस्तनी ।</l>
<l>वलितैकविलोचना बभौ तमभि व्याजविजृम्भितोद्भ‍ुजा ॥ २४६ ॥</l>
</lg></b>
<p>१.८.८. <b>आहार्यानुकारी</b> यथा—(राच. १२.६४)</p>
<b><lg>
<l>विषसाद विशेषविह्वला मुमुदे मीलितलोचना मुहुः ।</l>
<l>किलकिञ्चितकेलिपण्डिता किमकाण्डे न चकार तं प्रति ॥ २४७ ॥</l>
</lg></b>
<p>१.८.९. <b>यौवनजानुकारी</b> यथा—(राच. १२.५३)</p>
<b><lg>
<l>वपुरप्रतिकर्मसुन्दरं	प्रतिपन्नप्रतिकर्म	बिभ्रती ।</l>
<l>विततान विदग्धकामिनीजनयोग्यासु कलासु कौशलम् ॥ २४८ ॥</l>
</lg></b>
<p>१.८.१०. <b>विस्रम्भजानुकारी</b> यथा—(राच. १२.५७)</p>
<b><lg>
<l>अवलम्ब्य लतां निरायतामथा सा संस्तवशालिनीव तम् ।</l>
<l>अपचेतुमयाचताग्रतः	कलिकामुत्कलिकाबलात्कृता ॥ २४९ ॥</l>
</lg></b>
<p>१.८.११. <b>सालम्बनो</b> यथा—</p>
<b><lg>
<l>घरसामिअस्स राअं जणेइ सिज्जंतवेविरुल्लसिआ ।</l>
<l>असई	हिअअब्भंतरभाविअजारा	णिहुवणम्मि ॥ २५० ॥</l>
</lg></b>
<lg>
<l>(गृहस्वामिनो रागं जनयति स्विद्यद्वेपितोद्वेपनशीलो—ल्लसिता ।</l>
<l>असती	हृदयाभ्यन्तरभावितजारा	निधुवने ॥)</l>
</lg>
<p>१.८.१२. <b>निरालम्बनो</b> यथा—(राच. १२.६३)</p>
<b><lg>
<l>निषसाद निशीथमल्लिकाशिथिलाश्रुस्तबकाञ्चितस्तनी ।</l>
<l>तदनु क्रमशः कपोलयोरुपनीतोभयपाणिपल्लवा ॥ २५१ ॥</l>
</lg></b>
<p>१.८.१३. <b>प्रसिद्धविषयो</b> यथा—(गास. २.५६)</p>
<b><lg>
<l>णंदंतु	सुरअसरभसतण्हावहराइ	सअललोअस्स ।</l>
<l>बहुमग्गविणिम्मविआइ	वेसविलआण	हिअआइं ॥ २५२ ॥</l>
</lg></b>
<pb n="1147"/>
<lg>
<l>(नन्दन्तु सुरतरसभसतृष्णापहराणि सकललोकस्य ।</l>
<l>बहुमार्गविनिर्मितानि	वेशवनितानां	हृदयानि ॥)</l>
</lg>
<p>१.८.१४. <b>अप्रसिद्धविषयो</b> यथा—(वज्जा. ४७५)</p>
<b><lg>
<l>पेच्छह हला अणु चोज्जं/महाणुचोज्जं, काण—महिलाए जं कअं तीए ।</l>
<l>सज्जक्खिचुंबणेणं	झडत्ति	णीसारिओ	जारो ॥ २५३ ॥</l>
</lg></b>
<lg>
<l>(प्रेक्षध्वं महदाश्चर्यं, काणमहिलया यत् कृतं तया ।</l>
<l>सद्योऽक्षिचुम्बनेन	झटिति	निस्सारितो	जारः ॥)</l>
</lg>
<p>१.८.१५. <b>सुप्रयुक्तो</b> यथा—</p>
<b><lg>
<l>एएणं चेअ गुणेण किं ण वेसाण दिज्जए अप्पा ।</l>
<l>वेसे व्व पिए व्व जणे जं मुहराओ समो च्‍चेअ ॥ २५४ ॥</l>
</lg></b>
<lg>
<l>(एतेनैव गुणेन किं न वेश्‍यानां दृश्‍यते/दियते आत्मा ।</l>
<l>द्वेष्य/वेष इव प्रिय इव जने यन्मुखरागः सम एव ॥)</l>
</lg>
<p>१.८.१६. <b>दुष्प्रयुक्तो</b> यथा—(किराता. १०.४०)</p>
<b><lg>
<l>मुनिमभिमुखतां निनीषवो यं/याः समुपययुः कमनीयतागुणेन ।</l>
<l>मदनमुपदधे स एव ताभ्यो दुरधिगमाधि/हि गतिः प्रयोजनानाम् ॥ २५५ ॥</l>
</lg></b>
<p>१.८.१७. <b>सप्रयोजनो</b> यथा—</p>
<b><lg>
<l>वोढवरेण वि तह तेण रामिआ णिअअकज्जणिउणेण ।</l>
<l>जह मुद्‌‍धाएॅ वि रमिओ मुद्धति वहूएँ णीसंकं ॥ २५६ ॥</l>
</lg></b>
<lg>
<l>(प्रौढवरेणापि तथा तेन रमिता निजककार्यनिपुणेन ।</l>
<l>यथा मुग्धयाऽपि रमितो मुग्ध इति वध्वा निश्शंकम् ॥)</l>
</lg>
<p>१.८.१८. <b>अन्यप्रयोजनो</b> यथा—(कुट्टनी. १३४)</p>
<b><lg>
<l>माऽत्र करिष्यसि खेदं निष्ठुरमुक्तोऽसि यन्मया सुभग! ।</l>
<l>यूनां	हि	रक्ततरुणीपरुषवचः	प्रथममाभरणम् ॥ २५७ ॥</l>
</lg></b>
<p>१.८.१९. <b>सप्रतिभेदो</b> यथा—(गास. १.३३)</p>
<b><lg>
<l>उण्हाइँ णीससंतो आलिंगसि कीस मं पराहुत्तिं ।</l>
<l>हिअअं पलीविउं वि अणुसएण पुटठिं पलीवेसि ॥ २५८ ॥</l>
</lg></b>
<pb n="1148"/>
<lg>
<l>(उष्णानि निःश्वसन् आलिङ्गसि किमिति मां/कस्मान्मां पराङ्मुखीम् ।</l>
<l>हृदयं प्रदीपितमपि अनुशयेन/प्रदीप्यानुशयेन पृष्ठं प्रदीपयसि ॥)</l>
</lg>
<p>१.८.२०. <b>निष्प्रतिभेदो</b> यथा—</p>
<b><lg>
<l>
अफडे/कवडे/लेण उपकप्पिएण/मउ—महुर जंपिएण कज्जस्स अंतगमणेण ।</l>
<l>सुरअरहस्सेण	हरंति	जेण	हिअआइ	वेसाओ ॥ २५९ ॥</l>
</lg></b>
<lg>
<l>(अफलेन उपकल्पितेन/मृदुमधुरजल्पितेन कार्यस्यान्तगमनेन ।</l>
<l>सुरतरहस्येन	हरन्ति	येन	हृदयानि	वेश्‍याः ॥)</l>
</lg>
<p>१.८.२१. <b>स्त्रीकृतो</b> यथा—</p>
<b><lg>
<l>काऊण थिर/धीर—जहणं, पज्जत्तरआएँ वेसविलआए ।</l>
<l>तह कह वि पुलइअं जह पुणो वि मअणो उवट्‍ढविओ ॥ २६० ॥</l>
</lg></b>
<lg>
<l>(कृत्वा स्थिर/धीर—जघनं पर्याप्‍तरतया वेशवनितया ।</l>
<l>तथा कथमपि प्रलोकितं यथा पुनरपि मदन उपस्थापितः ॥)</l>
</lg>
<p>१.८.२२. <b>पुरुषकृतो</b> यथा—</p>
<b><lg>
<l>होंतवरो तह तह हे गोहिणीए चडुअंमवावडो होइ ।</l>
<l>जह जह इअ सण्णोंइ हुवंति वारेज्ज दिअहाइं ॥ २६१ ॥</l>
</lg></b>
<lg>
<l>(भविष्यद्वरो तथा तथा गोहिन्याश्चाटुकर्मव्यापृतो भवति ।</l>
<l>यथा यथा इति सन्नो भवन्ति वारेऽद्य दिवसानि ॥)</l>
</lg>
<p>१.८.२३. <b>उभयकृतो</b> यथा—</p>
<b><lg>
<l>धिंगडि धावइ सम्मुही धिंगु पसारइ वाह ।</l>
<l>कुट्टिणि रोवइ अंसुअहिं धुत्त पमेल्लइ धाह ॥ २६२ ॥</l>
</lg></b>
<lg>
<l>(धृष्टा तरुणी सम्मुखा धृष्टः तरुणः प्रसारयति बाहू ।</l>
<l>कुट्टिनी	रोदित्यश्रुभिर्धुर्ता	प्रमुञ्चत्यार्तनादम् ॥)</l>
</lg>
<p>१.८.२४. <b>अनुभयकृतो</b> यथा—</p>
<b><lg>
<l>उरपेल्लिअ—वइ—कारिल्लइआइँ उच्‍चेसि दइअ—वच्छलिए! ।</l>
<l>कंटअ—विलिहिअपीणुण्णअ—थणि!	उत्तम्म	एत्ताहे ॥ २६३ ॥</l>
</lg></b>
<lg>
<l>(उरःप्रेरितवृतिकारवेल्लीफलान्युच्‍चिनोषि	दयितवत्सले! ।</l>
<l>कण्टकविलिखितपीनोन्नतस्तनि!	उत्ताम्य	इदानीम् ॥)</l>
</lg>
<pb n="1149"/>
<b><lg>
<l>द्वादशैवं	सहस्राणि	साष्टाशीतिशतद्वयी ।</l>
<l>भवन्ति	कामशृङ्गारे	मूलप्रकृतयः	पृथक् ॥ २६४ ॥</l>
</lg></b>
<b><lg>
<l>व्यतिषङ्गादमूषां	तु	साम्याधिक्याल्पताकृतः ।</l>
<l>न	पर्यान्तो	विकल्पानामेकद्वित्र्यादियोगतः ॥ २६५ ॥</l>
</lg></b>
<b><lg>
<l>चतुष्षष्टिं	पश्‍याऽसमसमभिलाषप्रभृतिका—
नथोऽष्टौ नित्यादीन् पृथगपि चतुर्विंशतिविधान् ।</l>
<l>मिथोऽमीषामीषत्	समधिकसमत्वानि	विमृशन्
कविः	कुर्यात्	स्रोतोऽनुगुणमनुरागव्यतिकरम् ॥ २६६ ॥</l>
</lg></b>
<p><b>इति श्रीमहाराजाधिराजश्रीभोजदेवविरचिते शृङ्गारप्रकाशे
अनुरागस्थापनो नाम</b></p>
<p><b>॥ द्वाविंशः प्रकाशः ॥ २२ ॥</b></p>
<lg>
<l>निविश्‍याऽन्तर्धातूनथ विषमतां वीक्ष्य पुरुष—
स्‍त्रियोस्तत्तदभावान्तरगतवपुष्कां	सहृदयः ।</l>
<l>इमा या वै व्याख्यद् भिद इह कथं कश्‍चन भवे—
न्न	मग्‍नश्‍चित्राब्धौ	निजमबुधतां संपरिहरन् ॥</l>
</lg>
<lg>
<l>चतुष्षष्टिं	पश्‍यन्नयमिह	पदार्थेषु निखिले—
ष्ववश्‍यं	धारेशोऽप्यभवदिव	तन्मात्रकवयाः ।</l>
<l>सरस्वत्यै	कण्ठाभरणमवधावत्र च ददौ
प्रकाशं कृत्वा यो व्यवृणुत च साहित्यभुवनम् ॥</l>
</lg>
<pb n="1150"/>
<p>अथ</p>
<p><b>शृङ्गारप्रकाशे त्रयोविंशः प्रकाशः</b></p>
<p>सम्भोग—विप्रलम्भप्रकाशः</p>
<p>१सोऽवस्थाद्वितयभेदाद् द्विप्रकारः — १. सम्भोगशृङ्गारः, २. विप्रलम्भशृङ्गारश्च ।</p>
<p>१. अभिलषणीयालिङ्गनादीनामवाप्‍तौ <b>सम्भोगः</b> । स चतुर्धा—</p>
<p>१.१. प्रथमानुरागानन्तरः</p>
<p>१.२. मानानन्तरः</p>
<p>१.३. प्रवासानन्तरः</p>
<p>१.४. करुणानन्तरः, इति ।</p>
<p>२. तेषामेवानवाप्‍तौ <b>विप्रलम्भः</b> । सोऽपि चतुर्धा—</p>
<p>२.१. प्रथमानुरागः</p>
<p>२.२. मानः</p>
<p>२.३. प्रवासः</p>
<p>२.४. करुणः, इति । तत्र—</p>
<p>२.१. स्त्रीपुंसयोः	परस्परमपूर्वादिदर्शनश्रवणजन्मा	रुपगुणवयस्सम्पदुकारोपेक्षः
तदनपेक्षो वा मनःपक्षपातविशेषः प्रथीयान् <b>प्रथमानुरागो विप्रलम्भः</b> ।</p>
<p>१.१. सति चैतस्मिन् तयोरेव प्रथमसङ्गमादौ अभिलषणीयालिङ्गनादिलाभः
<b>प्रथमानुरागानन्तरः सम्भोगः</b> ।</p>
<p>(<emph>१.२, २.२ लुप्‍ताविव</emph>)</p>
<p>२.३. सत्यनुरागे देवदुर्विपाकादिजन्मा तयोः विदूरदेशवासो <b>विप्रलम्भः</b> ।</p>
<p>१.३. तदभिवृद्धौ प्रवृद्धोत्कण्ठयोरेव भूयस्समागमे अभिलाषादिनिष्पत्तिः <b>प्रवासा—
नन्तरः सम्भोगः</b> ।</p>
<p>२.४. प्ररूढस्‍नेहयोरेकविनिपाते अन्यस्य दुःखातिरेको हृदयदारुणः <b>करुणः विप्रलम्भः</b> ।</p>
<p>१.४. तयोरेवादृष्टविशेषादिसम्पदा तदुन्मज्जनजन्मा मनःप्रमोदातिशयो विशेषवान्
<b>करुणानन्तरः सम्भोगः</b>, इति ।</p>
<!-- NOTES pg=1150!-->
१. कामशृङ्गारः द्र. पृ. १०५२ ।
<pb n="1151"/>
<p>प्रथमानुरागादीनां विप्रलम्भानां तदनन्तराणां च सम्भोगानां पृथक्पृथक् चतुर्णाँ
समवाये पूर्वः पूर्वो <b>विचित्रः</b>, परः परो <b>रागवर्धनः</b>, इति ।</p>
<p><b>वैचिञ्ये रागवर्धनत्वे</b> वाऽपि विप्रलम्भः सम्भोगात् सर्वतः सर्वो बलीयान् इति ।</p>
<p>एवं	नित्यान्	नैमित्तिकः,	सामान्याद्	विशेषः,	प्रकाशात्	प्रच्छन्नः,
कृत्रिमादकृत्रिमः,<b>रावर्धनत्वे;</b></p>
<p><b>वैचिञ्ये</b> तु अकृत्रिमात् कृत्रिमः, प्रच्छन्नात् प्रकाशः, विशेषात् सामान्यः,
नित्यान्नैमित्तिको बलीयान् इति (द्र. पृ. ११६१) ।</p>
<p>नित्यसामान्यप्रकाशकृत्रिमाणां पूर्वः रागवर्धनः, परः परो विचित्रः इति ।</p>
<p>नैमित्तिकविशेषप्रच्छन्नाकृत्रिमाणां पूर्वः पूर्वो विचित्रः, परः परो रागवर्धनः इति ।</p>
<p>एवं मृदोश्चाटुः, समीचोऽतिशायी, वासन्ताद् वार्षिकः, प्रासादिकान्मदजः,
समयजन्मनः सम्बन्धजन्मा, (सामान्याद्) गुणगोचरः, साधारणादसाधारणः,सांसर्गिका—
न्नैसर्गिकः, प्रौढाविषयाद् नवोढाविषयः, प्रोषितपतिकाविषयाद् विरहोत्कण्ठिताविषयः,
स्वाङ्गनाविषयात् पराङ्गनाविषयः,	सुलभाद्	दुर्लभः,	आहार्याद् विस्त्रम्भजः,
नित्यानुकारिणो नैमित्तिकानुकारी, प्रकाशानुकारिणः, प्रच्छन्नानुतारी बलीयान् इत्यादिप्रभेदेषु
क्रमेण रागवर्धनत्वेऽपि, अतिक्रमेण तु वैचिञ्ये इत्यत्रापि यथायथं योजनीयामिति ।</p>
<p>प्राक्‍प्रपञ्चितानुरागानुरूपाश्च	प्रथमानुरागमानप्रवासकरुण<b>विप्रलम्भाः</b> ।
तदानन्तर्यानुकारिणश्च तदनन्तराः <b>सम्भोगाः</b>, भावजन्मानुबन्धप्रकर्षानुरूपास्तदवस्थाः
<b>समृद्धयः</b>, नायकप्रकृत्यनुरूपास्तदनुभाव<b>सम्पदः</b>१,	उत्तमत्वमुग्धत्वाद्यनुरूपाणि तेषां
<b>रामणीयकादीनि</b>२, बलाबलानुरूपाः <b>सम्पर्कानुगमभक्तयः</b>३, संविधानकानुरूपास्तेषां
<b>संविदः</b>४, सन्निकर्षविप्रकर्षप्रकर्षापकर्षवत्यो <b>व्यतिकरप्रक्लृप्‍तयः</b>५ इति । तत्र <b>सम्भोगः</b>—</p>
<p><b>(१. सम्भोगः)</b></p>
<p><b>१. स्वाङ्गनाविषयः	५. मध्यमाविषयः	९. प्रगल्भाविषयः</b></p>
<p><b>२. पराङ्गनाविषयः	६. कनिष्ठाविषयः	१०. सर्व/र्वाविषयः</b></p>
<p><b>३. सामान्याविषयः	७. मुग्धाविषयः	११. सर्वकालविषयः</b></p>
<p><b>४. उत्तमाविषयः		८. मध्याविषयः	१२. सर्वर्तुचर्याविषयः</b></p>
<p>इत्येवमादिरनेकप्रकारः । तत्प्रत्यनीकतया विप्रलम्भोऽपि तावत्प्रकार एव । केवलमस्य
प्रथमानुरागादिषु पूर्वकालभाविता, सम्भोगस्य तु अनन्तरकालभावितेति विशेषः ।</p>
<!-- NOTES pg=1151!-->
१. द्र. पृ. ११६३,	२. द्र. पृ. ११६५,	३. द्र. पृ. ११६७,	४. द्र. पृ. ११६८,	५. द्र. पृ. ११७१
<pb n="1152"/>
<p>१.१. तत्र सम्भोगः <b>स्वाङ्गनाविषयो</b> यथा—(गास. १.२३)</p>
<b><lg>
<l>आणासआइँ देंती, तुह सुरए हरिस-विअसिअ-कवोला ।</l>
<l>गोसे वि ओणअमुही, अह! सेत्ति पिआं ण सद्धहिमो ॥ १ ॥</l>
</lg></b>
<lg>
<l>(आज्ञाशतानि	ददती	तथा	सुरते	हर्षविकसितकपोला ।</l>
<l>गोसर्गे/ प्रभातेऽप्यवनतमुखी अहो! सेति प्रियां न श्रद्दध्मः ॥)</l>
</lg>
<p>१.२. <b>पराङ्गनाविषयो</b> यथा—(गास. ४.३३)</p>
<b><lg>
<l>मुह-विज्झविअ-पईवं ऊससिअ-णिरुद्ध-संकिउल्लावं ।</l>
<l>सवह-सअ-रक्खिओ	चोरिअरमिअं	सुहावेइ ॥ २ ॥</l>
</lg></b>
<lg>
<l>(मुखविध्मापितप्रदीपं	उच्छसितनिरुद्धशङ्कितोल्लापम् ।</l>
<l>शपथशतरक्षितोष्ठं	चौरीरतं	सुखयति ॥)</l>
</lg>
<p>१.३. <b>सामान्याविषयो</b> यथा—(किराता. ८.२)</p>
<b><lg>
<l>यथायथं ताः सहिता नभश्चरैः प्रभाभिरुद्धासितशौलवीरुधः ।</l>
<l>वनं विशन्त्यो वनजायतेक्षणाः क्षणद्युतीनां दधुरेकरूपताम् ॥ ३ ॥</l>
</lg></b>
<p>१.४. <b>उत्तमाविषयो</b> यथा—</p>
<b><lg>
<l>हरिसुल्लावा कुलपालिआण लज्जाकडच्छिए सुरए ।</l>
<l>कंठब्भंतरभमिआ	अहरे	च्चिअ	हुरुहुराअंति ॥ ४ ॥</l>
</lg></b>
<lg>
<l>(हर्षोल्लापाः कुलबालिकानां लज्जाकदर्थिते सुरते ।</l>
<l>कण्ठाभ्यन्तरभ्रमिता	अधर	एव	हुरुहुरायन्ते ॥)</l>
</lg>
<p>१.५. <b>मध्यमाविषयो</b> यथा—</p>
<b><lg>
<l>सुरआवसाणवलिओणआओ	सेउल्लवअण—कमलाओ ।</l>
<l>अद्धच्छिपेच्छिरीओ	पिआओ	धण्णा	पुलोअंति ॥ ५ ॥</l>
</lg></b>
<lg>
<l>(सुरतावसानवलितावनताः	स्वेदार्द्रवदनकमलाः ।</l>
<l>अर्धाक्षिप्रेक्षणशीलाः प्रियाः धन्याः प्रलोकयन्ति ॥)</l>
</lg>
<p>१.६. <b>कनिष्ठाविषयो</b> यथा—</p>
<b><lg>
<l>पज्जत्तंमि	वि	सुरए	विअलिअबंधं	अ	संजमंतीए ।</l>
<l>विब्भमहसिएहि	कओ	पुणो	वि	मअणाउरो	दइओ ॥ ६ ॥</l>
</lg></b>
<lg>
<l>(पर्याप्‍तेऽपि सुरते विगलितबन्धं च संयमयन्त्याः।</l>
<l>विभ्रमहसितैः कृतः पुनरपि मदनातुरो दयितः ॥)</l>
</lg>
<pb n="1153"/>
<p>१.७. <b>मुग्धाविषयो</b> यथा—(सक. ३.५७, ५. २२४)</p>
<b><lg>
<l>पोढमहिलाण जं जं सुसिक्खिअं तं रए सुहावेइ ।</l>
<l>जं जं असिक्खिअं णववहूणं तं तं रइं देइ ॥ ७ ॥</l>
</lg></b>
<lg>
<l>(प्रौढमहिलानां	यधत्	सुशिक्षितं	तद्	रते	सुखयति ।</l>
<l>यधदशिक्षितं	नववधुनां	ततद्	धृतिं	ददाति ॥)</l>
</lg>
<p>१. ८. <b>मध्याविषयो</b> यथा—</p>
<b><lg>
<l>परिओसिअ ह्यि सहि! तम्मि गाढपरिरंभमामुअंतंमि ।</l>
<l>अणुमग्ग—समूससणा—णुबंध—फंसेहिं	थणएहिं ॥ ८ ॥</l>
</lg></b>
<lg>
<l>(परितोषिताऽस्मि सखि! तस्मिन् गाढपरिरम्भमामुञ्चति ।</l>
<l>अनुमार्गसमु‍च्छ्‌वसनानुबन्धस्पर्शाभ्यां	स्तनाभ्याम् ॥)</l>
</lg>
<p>१. ९. <b>प्रगल्भाविषयो</b> यथा—</p>
<b><lg>
<l>सब्भावगब्भिणं पाअडंति तह किं वि वम्महरहस्सं ।</l>
<l>रमणीओ जह ण विरमंति पत्त—सोक्खाइ वि रआइं ॥ ९ ॥</l>
</lg></b>
<lg>
<l>(सद्भावगर्भितं प्रकटयन्ति तथा किमपि मन्मथरहस्यम् ।</l>
<l>रमण्यो यथा न विरमन्ति प्राप्‍तसौख्यान्यपि रतानि ॥)</l>
</lg>
<p>१.१०. <b>सर्वा विषयो</b> यथा—</p>
<b><lg>
<l>घेत्तुं मुच्चइ अहरो अण्णत्तो वलइ पोच्छिउं दिट्ठी ।</l>
<l>घडिउं विहडंति भुआ रअम्मि सुरआअ वीसासो ॥ १० ॥</l>
</lg></b>
<lg>
<l>(ग्रहीतुं मुच्यते अधरः अन्यत्रोद‌्वलति प्रेक्षितुं दृष्टिः ।</l>
<l>घटितुं विघटेते भुजौ रते सुरताय विश्वासः ॥)</l>
</lg>
<p>१.११. <b>सर्वकालविषयेषु प्रभातविषयो</b> यथा—(किराता. ९.७५)</p>
<b><lg>
<l>निद्राविनोदितनितान्तरतक्लमानामायामिमङ्गलनिनादविबोधितानाम् ।</l>
<l>रामासु भाविविरहाकुलितासु यूनां तत्पूर्वतामिव समादधिरे रतानिन ॥ ११ ॥</l>
</lg></b>
<p>१. १२ (क) <b>सर्वर्तुचर्याविषयेषु वसन्तचर्याविषयो</b> यथा—(गास. ६.४५)</p>
<b><lg>
<l>दइअ—कअग्गह—लुलिओ धम्मिल्लो सीहुगंधिअं वअणं ।</l>
<l>सअणम्मि	एत्तिअं	चिअ	पसाहणं	सहइ	तरुणीणं ॥ १२ ॥</l>
</lg></b>
<lg>
<l>(दयितकचग्रहलुलितो धम्मिल्लः शीधुगन्धि वदनम्।</l>
<l>शयन एतावदेव प्रसाधनं सहते तरुणीनाम्॥)</l>
</lg>
<pb n="1154"/>
<p>१.१२. (ख) <b>ग्रीष्मविषयो</b> यथा—</p>
<b><lg>
<l>दइअस्स गिम्हवम्महसंदावे दो वि झति अवणेइ ।</l>
<l>मज्जणजलद्दचंदणसिसिरा	आलिंगणेण	वहू ॥ १३ ॥</l>
</lg></b>
<lg>
<l>(दयितस्य ग्रीष्ममन्मथसन्तापौ द्वावपि झटित्यपनयति ।</l>
<l>मज्जनजलार्द्रचन्दनशिशिरा	आलिङ्गनेन	वधूः ॥)</l>
</lg>
<p>१.१२. (ग) <b>वर्षर्तुविषयो</b> यथा—</p>
<b><lg>
<l>धारानिपातरवबोधितपञ्जरस्थदात्यूहडम्बरकरम्बितकण्ठकूजाः ।</l>
<l>अट्टेषु काण्डपटवारितशीकरेषु धन्याः पिबन्ति मुखातामरसं तरुण्याः ॥ १४ ॥</l>
</lg></b>
<p>१.१२. (घ) <b>शरच्चर्याविषयो</b> यथा—</p>
<b><lg>
<l>कलहोउज्जलगोरं कलहोअसिआसु सरअराईसु ।</l>
<l>चुंबंति विअसिअच्छं विअद्धजुवईमुहं धण्णा ॥ १५ ॥</l>
</lg></b>
<lg>
<l>(कलधौतोज्ज्वलगौरं कलधौतसितासु शरदरात्रिषु ।</l>
<l>चुम्बन्ति विकसिताक्षं विदग्धयुवतीमुखं धन्याः ॥)</l>
</lg>
<p>१.१२. (ङ) <b>हेमन्तविषयो</b> यथा—(गारको. ६७२)</p>
<b><lg>
<l>हेमंते	दढ—पीलण—थणपुड—संकंतकुंकुम—प्फंसो ।</l>
<l>मिहुणाण गलइ सेओ रुहिरुग्गारो व्व सीअस्स ॥ १६ ॥</l>
</lg></b>
<lg>
<l>(हेमन्ते दृढपीडनस्तनपुटसङ्क्रान्तकुङ्कुमस्पर्शः ।</l>
<l>मिथुनानां गलति स्वेदो रुधिरोद्रार इव शीतस्य ॥)</l>
</lg>
<p>१.१२ (च) <b>शिशिरचर्याविषयो</b> यथा—(गास. ७७२वे.)</p>
<b><lg>
<l>किं तस्स पावरेएणं? किमग्गिणा? किं व गब्बघरएण? ।</l>
<l>जस्स	उरम्मि	णिसम्मइ	उम्हाअंतत्थणी	जाआ ॥ १७ ॥</l>
</lg></b>
<lg>
<l>(किं तस्य प्रावारेण? किमग्निना ? किं वा गर्भगृहेण? ।</l>
<l>यस्योरसि	निषीदति	ऊष्मायमाणस्तनी	जाया ॥)</l>
</lg>
<p>१.१२. (छ) <b>आदिग्रहणात् प्रकीर्णाविषयो</b> यथा—(सूमु. ६)</p>
<b><lg>
<l>मधु च विकसितोत्पलावतंसं शशिकरपल्लवितं च सौधपृष्ठम् ।</l>
<l>मदनजनितविभ्रमा च कान्ता सुखमिदमर्थवतां विभूतयोऽन्याः ॥ १८ ॥</l>
</lg></b>
<pb n="1155"/>
<p><b>(२. विप्रलम्भः)</b></p>
<p>अथ <b>विप्रलम्भः</b>। सोऽपि सम्भोगवदेव ।</p>
<p>तत्र—</p>
<p>२.१. <b>स्वाङ्गनाविषयो</b> यथा—</p>
<b><lg>
<l>पिआ अद्दाअं देइ (णिअ)-गहवइं पुलअसेअसंवलिआ ।</l>
<l>अज्जेव तस्स दिट्ठी पडिपलिहिइ एत्थ बिंबम्मि ॥ १९ ॥</l>
</lg></b>
<lg>
<l>(प्रिया आदर्शँ ददा(धा)ति गृहपतिपुलकस्वेदसंवलिता ।</l>
<l>अद्यैव	तस्य	दृष्टिः	प्रतिफलिष्यत्यत्र	बिम्बे ॥)</l>
</lg>
<p>२.२. <b>परकीयाविषयो</b> यथा—</p>
<b><lg>
<l>अप्पत्तदंससउत्तम्मिरीए बालअ!	तुमंमि	बोलीणे ।</l>
<l>पइपुरओ च्चिअ सासेहि खंडखंडेहि णीससिअं ॥ २० ॥</l>
</lg></b>
<lg>
<l>(अप्राप्‍तदर्शनोत्ताम्यन्त्या	बालक!	त्वयि	व्यपक्रान्ते ।</l>
<l>पतिपुरत	एव	श्वासैः	खण्डखण्डैः	विनिःश्वसितम् ॥)</l>
</lg>
<p>२.३. <b>सामान्याविषयो</b> यथा—</p>
<lg>
<l><b>मण्णुब्भरिआ ण रुअइ संदिसइ ण णेहणिब्भतिसिअंति ।</b></l> (खण्डित)
<l>मन्यूद‌्भरिता	न	रोदिति	सन्दिशति	न	स्नेहनिर्भरिता ॥ २१ ॥</l>
</lg>
<p><emph>(२.४) (२.५) खण्डितौ ।</emph></p>
<p>२. ६ <b>कनिष्ठाविषयो</b> यथा—(गास. ३.७५)</p>
<b><lg>
<l>उज्झसि पिआइ समअं तह वि हु रे भणसि कीस किसिअत्ति ।</l>
<l>उअरि	भरेण	अ	अण्णुअ	मुअइ	वइल्लो	वि	अंगाइँ ॥ २२ ॥</l>
</lg></b>
<lg>
<l>(उह्यसे प्रियया समं तथापि खल रे भणसि कस्मात् कृशेति ।</l>
<l>उपरि	भरेण	तु	अज्ञ!	मुञ्चति	बलीवर्दोऽप्यङ्गनि ॥)</l>
</lg>
<p>२.७. <b>मुग्धाविषयो</b> यथा—(वल. ३७९)</p>
<b><lg>
<l>कइआ गओ पिओ? अज्ज पुत्ति! अज्जेण कइ दिणा होंति? ।</l>
<l>एक्को,	एद्दहमेत्तो	भणिउं	मोहं	गआ	बाला ॥ २३ ॥</l>
</lg></b>
<lg>
<l>(कदा गतः प्रियः? अद्य, पुत्रि! अद्येति कति दिनानि भवन्ति ? ।</l>
<l>एकः,	एतावन्मात्रं	भणित्वा	मोहं	गता	बाला ॥)</l>
</lg>
<pb n="1156"/>
<p>२. ८. <b>मध्यमाविषयो</b> यथा—(गास. ९२९ वे.)</p>
<b><lg>
<l>तणुआइआ	वराई	दिअहेदिअहे	मिअंकलेह	व्व ।</l>
<l>बहुलपओसेण	व	तुए	णिसंस 	अंधारिअमुहेण ॥ २४ ॥</l>
</lg></b>
<lg>
<l>(तनुकायिता	वराकी	दिवसेदिवसे	मृगाङ्कलेखेव ।</l>
<l>बहुलप्रदोषेणेव	त्वया	नृशंस!	अन्धकारितमुखेन ॥)</l>
</lg>
<p>२.९. <b>प्रगल्भाविषयो</b> यथा—(गास. २.३३)</p>
<b><lg>
<l>सअणे चिंतामइअं काऊण पिअं णिमीलिअच्छीए ।</l>
<l>अप्पाणो	उवऊढो	पसिढिलवलआहिं	वाहाहिं ॥ २५ ॥</l>
</lg></b>
<lg>
<l>{शयने चिन्तामयं/मलिनं कृत्वा प्रियं निमीलिताक्ष्या ।</l>
<l>आत्मा	उपगूढः	प्रसिथिलवलयाभ्यां	बाहु्भ्याम् ॥}</l>
</lg>
<p>२.१०. <b>सर्वविषयो</b> यथा—</p>
<b><lg>
<l>अंगाइ	किलामिज्जंति विब्भलिज्जंति णिज्झविज्जंति ।</l>
<l>कल्लोलिज्जंति	जणस्स	विअ	दुल्लहे	जणे	दिट्ठे ॥ २६ ॥</l>
</lg></b>
<lg>
<l>{अङ्गानि क्लाम्यन्ति विरज्यन्ते नित्यं पीयन्ते(?) ।</l>
<l>कल्लोलन्ति	जनस्येव	दुर्लभे	जने	दृष्टे ॥}</l>
</lg>
<p>२.११ <b>प्रभातविषयो</b> यथा—(किराता. ९.७८)</p>
<b><lg>
<l>गतवति नखलेखालक्ष्यतामङ्गरागे समददयितपीताताम्रबिम्बाधरोष्ठ्याः ।</l>
<l>विरहविधुरमिष्टा सत्सखीवाङ्गनायाः हृदयमवललम्बे रात्रिसम्भोगलक्ष्मीः ॥ २७ ॥</l>
</lg></b>
<p>२.१२. <b>(क) वसन्तचर्या</b> यथा—(गास. ५.९९)</p>
<b><lg>
<l>खेमं?	कत्तो खेमं? जो सो खुज्जंबओ घरद्दारे ।</l>
<l>तस्स इर मत्थआओ को वि अणत्थो समुप्पण्णो ॥ २८ ॥</l>
</lg></b>
<lg>
<l>(क्षेमं? कुतः क्षेमं? योऽसौ कुब्जाम्रको गृहद्वारे ।</l>
<l>तस्य किल मस्तकात् कोऽप्यनर्थः समुत्पन्नः ॥)</l>
</lg>
<p>२.१२. (ख) <b>ग्रीष्मचर्याविषयो</b> यथा—</p>
<b><lg>
<l>गिह्मं	गमेइ	कहकहवि	विरह—सिहि—ताविआ वि पहिअवहू ।</l>
<l>अविरल—पडंत—णिब्भर—वाह—जलोल्लो—वरिल्लेण ॥ २९ ॥</l>
</lg></b>
<pb n="1157"/>
<p>(ग्रीष्मं गमयति कथं कथमपि विरहशिखितापिताऽपि पथिकवधूः ।
अविरल—पतन्निर्भर—बाष्पजलार्द्रौ—परितनेन	वस्त्रेण ॥)</p>
<p>२.१२. <b>(ग) वर्षतुचर्याविषयो</b> यथा—(गास. १. २९)</p>
<b><lg>
<l>अज्ज मए तेण विणा अणुहूअसुहाइँ संभरतीए ।</l>
<l>अहिणवमेहाणँ रवो णिसामिओ वज्झपडहो व्व ॥ ३० ॥</l>
</lg></b>
<lg>
<l>(अद्य	मया	तेन	विना	अनुभूतसुखानि	संस्मरन्त्या ।</l>
<l>अभिनवमेघानां	रवो	निशमितो	वध्यपटह	इव ॥)</l>
</lg>
<p>२.१२. <b>(घ) शरच्चर्याविषयो</b> यथा—(गास. ५.१२)</p>
<b><lg>
<l>सुप्पउ तइओ वि गओ जामो त्ति सहीओं! कीस मं भणह? ।</l>
<l>सेहालिआण	गंधो	ण	देइ	सोत्तुं,	सुअह	तुम्हे ॥ ३९ ॥</l>
</lg></b>
<lg>
<l>(स्वप तृतीयोऽपि गतो याम इति सख्यः! कस्मान्मां भणथ? ।</l>	
<l>शेफालिकानां	गन्धो	न	ददाति	स्वप्‍तुं,	स्वपत	यूयम् ॥)</l>
</lg>
<p>२.१२. <b>(ङ) हेमन्तचर्याविषयो</b> यथा—(गास. ७७४वे.)</p>
<b><lg>
<l>हेमंते हिमरअधूसरस्स ओ असरणस्स पहिअस्स ।</l>
<l>सुमरिअ—जाआ—मुह—सिज्जिरस्स सीअं चिअ पणट्ठंय़ ॥ ३२ ॥</l>
</lg></b>
<lg>
<l>(हेमन्ते हिमरजोधूसरस्य अहो अशरणस्य/ अप्रावरणस्य पथिकस्य ।</l>
<l>स्मृतजायामुखस्वेदशीलस्य	शीतमेव	प्रनष्टम् ॥)</l> 
</lg>
<p>२.१२. <b>(च) शिशिरचर्याविषयो</b> यथा—(गास. ९.२५वे.)</p>
<b><lg>
<l>चरलच्छि! चंदवअणे! पीणत्थणि! करिकरोरु! तणुमज्झे! ।</l>
<l>दीहा वि समप्पइ सिसिरजामिणी, कह णु दे माणो? ॥ ३३ ॥</l>
</lg></b>
<lg>
<l>(तरलाक्षि! चन्द्रवदने! पीनस्तनि! करिकरोरु! तनुमध्ये! ।</l> 
<l>दीर्घाऽपि समाप्यते शिशिरयामीनि, कथं नु ते मानः? ॥)</l>
</lg>
<p>२.१२. <b>(छ) आदिग्रहणात् प्रकीर्णविषयो</b> यथा—</p>
<b><lg>
<l>विलिम्पत्येतस्मिन्	मलयजरसार्द्रेण	महसा
दिशां	चक्रं	चन्द्रे	सुकृतमथ	तस्या	मृगदृशः ।</l>
<l>दृशोर्बाष्पः	पाणौ	वदनमसवः	कण्ठकुहरे
हृदि त्वं ह्नीः पृष्ठे वचसि च गुणा एव भवतः ॥ ३४ ॥</l>
</lg></b>
<pb n="1158"/>
<p>प्रथमानुरागादीनामनन्तराणां च विस्तरतः प्रपञ्चमग्रतः१ क्रमेण वर्णयिष्यामः ।
इह तु दिङ‌‌्मात्रमुपलक्षणार्थमुदाह्नियते । तत्र—</p>
<p>१. <b>प्रथमानुरागो</b> यथा—(गास. १. ९३)</p>
<b><lg>
<l>अविअण्हपेच्छणिज्जेण तक्खणं मामि! तेण दिट्ठेण ।</l>
<l>सिविणअ—पीएण व पाणिएण तण्हा चिअ ण फिट्टा ॥ ३५ ॥</l>
</lg></b>
<lg>
<l>(अवितृष्णप्रेक्षणीयेन तत्क्षणं मातुलानि! तेन दृष्टेन ।</l>
<l>स्वप्नपीतेनेव	पानीयेन	तृष्णैव	न	भ्रष्टा ॥)</l>
</lg>
<p>१.१. <b>प्रथमानुरागानन्तरो</b> यथा—(कुसं. ८.१)</p>
<b><lg>
<l>पाणिपीडनविधेरन्तरं	शैलराजदुहितुर्हरं	प्रति ।</l>
<l>भावसाध्वसपरिग्रहादभूत् कामदोहदमनोहरं वपुः ॥ ३६ ॥</l>
</lg></b>
<p>२. <b>मानो</b> यथा—(अमरु. ८१)</p>
<b><lg>
<l>कपोले	पत्राली	करतलनिरोधेन	मृदिता
निपीतो	निःश्वासैरयममृतहृद्योऽधररसः ।</l>
<l>मुहुर्लग्नः कण्ठे तरलयति बाष्पः स्तनतटीं
प्रियो मन्युर्जातस्तव निरनुरोधे ननु वयम् ॥ ३७ ॥</l>
</lg></b>
<p>२.१. <b>मानानन्तरो</b> यथा—(उरा. १. १)</p>
<b><lg>
<l>पौलस्त्यपीनमुजसम्पदुदस्यमानकैलाससम्भ्रमविलोलदृशः	प्रियायाः ।</l>
<l>श्रेयांसि वो दिशतु निर्हृतकोपचिह्नमालिङ्गनोत्पुलकमासितमिन्दुमौलेः ॥ ३८ ॥</l>
</lg></b>
<p>३. <b>प्रवासो</b> यथा—(अमरु. ९९)</p>
<b><lg>
<l>देशैरन्तरिता	शतैश्च	सरितामुर्वीभृतां	काननै—</l>
<l>र्यत्‍नेनापि न याति लोचनपथं कान्तेति जानन्नपि ।</l>
<l>उद‍्ग्रीवश्चरणार्धरुद्धवसुधः	कृत्वाऽश्रुपूर्णे	दृशौ</l>
<l>तामाशां पथिकस्तथाऽपि किमपि ध्यायन् मुहुर्वीक्षते ॥ ३९ ॥</l>
</lg></b>
<p>३.१. <b>प्रवासानन्तरो</b> यथा—(सूमु. ४)</p>
<b><lg>
<l>आयाते दयिते मरुस्थलेभुवां सञ्चिन्त्य दुर्लङ्घतां
गेहिन्या परितोषबाष्पतरलामासज्य दृष्टिं मुखे ।</l>
<l>दत्त्वा पीलुशमीकरीरकबलान् स्वेनाञ्चलेनादरा—
दुन्मृष्टं करभास्यकेसरसटाभाराग्रलग्नं	रजः ॥ ४० ॥</l>
</lg></b>
<!-- NOTES pg=1158!-->
१. चतुर्विँशः प्रकाशः	द्र. पृ. ११५८
<pb n="1159"/>
<p>४. <b>करुणो</b> यथा—(काव्याद. २.२८६)</p>
<b><lg>
<l>यस्याः कुसुमशय्याऽपि कोमलाऽस्या रुजाकरी ।</l>
<l>साऽधिशेते कथं देवी हुताशनवतीं चिताम् ॥ ४१ ॥</l>
</lg></b>
<p>४.१. <b>करुणानन्तरो</b> यथा—(मामा. १०.१५)</p>
<b><lg>
<l>भवति	विततश्वासोन्नाहप्रणुन्नपयोधरं
हृदयमपि च स्निग्धं चक्षुर्निजप्रकृतौ स्थितम् ।</l>
<l>वदनमदिकं मूर्च्छाच्छेदात् प्रसादि विराजते
परिगतमिव प्रारम्भेऽह्नः श्रिया सरसीरुहम् ॥ ४२ ॥</l>
</lg></b>
<p>तेषां समवाये पूर्वः पूर्वो विचित्र इति <b>करुणानन्तरत् प्रवासानन्तरो विचित्रः</b> ।</p>
<p>यथा—</p>
<b><lg>
<l>दृष्टिर्वन्दनमालिका,	स्तनयुगं	लावण्यपूर्णौ	घटौ
शुभ्राणां	प्रकरः	स्मितं	सुमनसां,	वक्त्रप्रभा	दर्पणः ।</l>
<l>रोमाञ्चोद्गम	एष	सर्षपकणाः,	पाणी	तथा	पल्लवः
स्वाङ्गैरेव	गृहं	प्रियस्य	विशतस्तन्व्या	कृतं	मङ्गलम् ॥ ४३ ॥</l></lg></b> (सक. ३.१०८)
<p><b>प्रवासानन्तराद् मानानन्तरः</b>; स यथा—(सक. ५. २८५)</p>
<b><lg>
<l>न स्पृष्टोऽपि त्रिदशसरिता दूरमीर्ष्यानुबन्धा—
न्नाप्युन्मृष्टो भुजगपतिना तर्जनाभिर्जयायाः ।</l>
<l>मानस्यान्ते नयनसलिलैः क्षालितः शैलपुञ्याः
पत्युर्मौलौ नतिजुषि जयत्यात्मनः पादपांसुः ॥ ४४ ॥</l>
</lg></b>
<p><b>मानानन्तरात् प्रथमानुरागानन्तरः</b>; स यथा—(नागा. ३.४)</p>
<b><lg>
<l>दृष्टा दृष्टिमधो दधाति,	कुरुते	नालापमाभाषिता
शय्यायां	 परिवृत्य	तिष्ठति,	बलादालिङ्गिता वेपते ।</l>			
<l>निर्यान्तीषु	सखीषु	वासभवनान्निर्गन्तुमेवेहते
जाता वामतयैव सम्प्रति मम प्रीत्यै नवोढा प्रिया ॥ ४५। ।</l>
</lg></b>
<p>परः परो रागवर्धन' इति <b>प्रथमानुरागानन्तरान्मानानन्तरः</b>; स यथा—</p>
<b><lg>
<l>उन्नमय्य सकचग्रहमास्यं चुम्बति प्रियतमे हठवृत्त्या ।</l>
<l>हुं हु मुञ्च मममेति च मन्दं जल्पितं जयति मानवतीनाम् ॥ ४६ ॥</l>
</lg></b>
<pb n="1160"/>
<p><b>मानानन्तरात् प्रवासानन्तरः</b>; स यथा—(सक. ५.५४)</p>
<b><lg>
<l>सहसा मा साहिज्जउ पिआगमो तीएँ विरहकिसिआए ।</l>
<l>अच्चंतपहरिसेण वि जा अ मआ सा मअ च्चेअ ॥ ४७ ॥</l>
</lg></b>
<lg>
<l>(सहसा मा कथ्यतां प्रियागमस्तस्या विरहकृशायाः ।</l>
<l>अत्यन्तप्रहर्षेणापि या च मृता सा मृतैव ॥)</l>
</lg>
<p><b>प्रवासानन्तरात् करुणानन्तरः</b>; स यथा—(उराच. ३. ३९)</p>
<b><lg>
<l>आलिम्पन्नमृतमयैरिव प्रलेपैरन्तर्वा बहिरपि वा शरीरधातून् ।</l>
<l>संस्पर्शः पुनरपि जीवयन्नकस्मादानन्दादपरविधं तनोति मोहम् ॥ ४८ ॥</l>
</lg></b>
<p>एवं<b>विप्रलम्भेष्वपि करुणात् प्रवासो विचित्रः</b> । स यथा—(मेघ. १००)</p>
<lg>
<l><b>अङ्गेनाङ्गं प्रतनु तनुना गाढतप्‍तेन तप्तं ॥ ४९ ॥</b> इत्यादि ।</l>
</lg>
<p><b>प्रवासान्मानः</b> स यथा—(अमरु. ९७)</p>
<b><lg>
<l>भ्रुभेदोऽरुणितश्चिरं	नयनयोरत्यन्तमीलनं
रोद्धुं शिक्षितमादरेण हसितं मौनेऽभियोगः कृतः ।</l>
<l>धैर्यँ धर्तुमपि स्थिरीकृतमिदं चेतः कथञ्चिन्मया
बद्धो मानपरिग्रहे परिकरः, सिद्धिस्तु दैवे स्थिता ॥ ५० ॥</l>
</lg></b>
<p><b>मानात् प्रथमानुरागः</b> स यथा—</p>
<b><lg>
<l>क्वाकृत्यं? शशलक्ष्मणः क्व च कुलं ? भूयोऽपि दृश्‍येत सा
रो(दो)षाणामुपशान्तये श्रुतमहो कोपोऽपि कान्तं मुखम् ।</l>
<l>किं वक्ष्यन्त्यपकल्मषाः कृतधियो रेखैव साऽन्यादृशी
चेतः! स्वास्थ्यमुपैहि, कः खलु युवा धन्योऽधरं पास्यति?॥ ५१ ॥</l>
</lg></b>
<p><b>रागवर्धनत्वेन प्रथमानुरागान्मानः</b>; स यथा—(गास. १.१९)</p>
<b><lg>
<l>दूमेंति जे मुहुत्तं कुविअं दास व्व जे पसाअंति ।</l>
<l>ते च्चिअ महिलाण पिआ सेसा सामि च्चिअ वराआ ॥ ५२ ॥</l>
</lg></b>
<lg>
<l>(दूनयन्ति ये मुहुर्त्तँ कुपितं दासा इव ये प्रसादयन्ति ।</l>
<l>त एव महिलानां प्रियाः शेषाः स्वामिन एव वराकाः ॥)</l>
</lg>
<p><b>मानात् प्रवासः</b> ; स यथा—(गास. १.४६, वल. ३६५)</p>
<b><lg>
<l>कल्लं किर खरहिअओ पवच्चसिहि दइओ त्ति सुव्वइ जणंमि ।</l>
<l>तह वड्ढ भअवइ णिस! जह से कल्लं तिअ ण होइ ॥ ५३ ॥</l>
</lg></b>
<pb n="1161/"/>
<lg>
<l>(कल्यं किल खरहृदयः प्रवत्स्यति दयित इति श्रूयते जने ।</l>
<l>तथा वर्धस्व भगवति निशे! यथा तस्य कल्यमेव न भवति ॥)</l>
</lg>
<p><b>प्रवासात् करुणः</b> ; स यथा—(गास. २.४२)</p>
<b><lg>
<l>समदुक्खसोक्खपरिवड्‌ढिआण	कालेण	रूढपणआण ।</l>
<l>मिहुणाण मरइ जं तं खु जीअइ, इअरं मअं होइ ॥ ५४ ॥</l>
</lg></b>
<lg>
<l>(समदुःखसुखपरिवार्धितानां	कालेन	रूढप्रणयानाम् ।</l>
<l>मिथुनानां म्रियते यत् तत् खलु जीवति, इतरन्मृतं भवति ॥)</l>
</lg>
<p><b>(विचित्ररागवर्धनः)</b></p>
<p>वैचित्र्ये रागवर्धनत्वे वा सम्भोगाद् विप्रलम्भो बलीयानिति । तत्र—
वैचित्र्ये प्रथमानु<b>रागानन्तरात् प्रथमानुरागः</b> । स यथा—(सूमु. ४)</p>
<b><lg>
<l>इन्दुर्यत्र न निन्द्यते, न मधुरं दूतीवचः श्रूयते,
नालापा निपतन्ति बाष्पकलुषाः, नोपैति कार्श्यं वपुः ।</l>
<l>स्वाधीनामनुकूलितां स्वगृहिणीमालिङ्ग्य यत् सुप्यते
किं तत् प्रेम गृहाश्रमव्रतमिदं कष्टं समाचर्यते ॥ ५५ ॥</l>
</lg></b>
<p><b>रागवर्धनत्वे</b> स यथा—(कुसं. ६.९५)</p>
<b><lg>
<l>पशुपतिरपि	तान्यहानि	कृच्छ्रादगमयदद्रिसुतासमागमोत्कः ।</l>
<l>कमपरमवशं न विप्रकुयुर्विभुमपि तं यदमी स्पृशन्ति भावाः ॥ ५६ ॥</l>
</lg></b>
<p><b>वैचित्र्ये मानानन्तरमानः</b> ; स यथा—(गास. ८२९वे., वज्जा. ३३३)</p>
<b><lg>
<l>जत्थ ण उज्जागरओ जत्थ ण ईसा विसूरणं माणं ।</l>
<l>सब्भावचाडुअं जत्थ णत्थि, णेहो तहिं णत्थि ॥ ५७ ॥</l>
</lg></b>
<lg>
<l>(यत्र नोज्जागरकं यत्र नेर्ष्याखेदो मानः ।</l>
<l>सद्भावचाटुकं यत्र नास्ति स्‍नेहस्तत्र नास्ति ॥)</l>
</lg>
<p><b>रागवर्धनत्वे स एव</b> यथा—</p>
<b><lg>
<l>अणवरअ—केलि—पसरंत—सोक्ख—पब्भार—ईसि—कुंठइअं ।</l>
<l>माणणिसा—णअ—णिच्छिअं होइ पुणो अहिणवं पेम्मं ॥ ५८ ॥</l>
</lg></b>
<lg>
<l>(अनवरतकेलिप्रसरत्सौख्यप्राग्भारेषत्कुण्ठितम् ।</l>
<l>माननिशातमिव	भवति	पुनरभिनवं	प्रेम ॥)</l>
</lg>
<pb n="1162"/>
<p><b>प्रवासानन्तरात् प्रवासो बलीयान्</b> । स वैचित्र्ये यथा—(रघु. १३.२८)</p>
<b><lg>
<l>पूर्वानुभूतं स्मरता च रात्रौ कम्पोत्तरं भीरु! तवोपगूढम् ।</l>
<l>गुहाविसारीण्यतिवाहितानि मया कथञ्चिद् घनगर्जितानि ॥ ५९ ॥</l>
</lg></b>
<p><b>स एव रागवर्धनत्वे</b> यथा—(उराच. १.३३)</p>
<b><lg>
<l>शैलः सोऽयं ककुभसुरभिर्माल्यवान् नाम यस्मिन् 
नीलः स्‍निग्धः श्रयति शिखरं नूतनस्तोयवाहः ।</l>
<l>आर्येणास्मिन्; विरम विरमातः परं न क्षमोऽस्मि
प्रत्यावृत्तः पुनरिव स मे जानकीविप्रयोगः ॥ ६० ॥</l>
</lg></b>
<p>करुणानन्तरात् करुणो बलीयान् । स वैचित्र्ये यथा—(शाकु. ७.२५)</p>
<b><lg>
<l>मोहान्मया सुतनु! पूर्वमुपेक्षितस्ते यो बद्धबिन्दुरधरं परिबाधमानः ।</l>
<l>तं तावदाकुटिलपक्ष्मविलग्‍नमद्य बाष्पं प्रमृज्य विगतानुशयो भवामि ॥ ६१ ॥</l>
</lg></b>
<p><b>स एव रागवर्धनत्वे</b> यथा—(शाकु. ७.२१)</p>
<b><lg>
<l>वसने परिधूसरे वसाना नियमक्षामतनुः कृतैकवेणिः ।</l>
<l>अतिनिष्करुणस्य शुद्धशीला मम दीर्घां विरहव्यथां बिभर्ति ॥ ६२ ॥</l>
</lg></b>
<p>एवं मानानन्तरप्रवासानन्तरकरुणानन्तरेभ्यः <b>प्रथमानुरागः</b>, प्रथमानुरागानन्तर—
प्रवासानन्तरकरुणानन्तरेभ्यो <b>मानः</b>, मानानन्तरकरुणानन्तरप्रथमानुरागानन्तरेभ्यः <b>करुणो</b>
बलीयानिति, वैचित्र्ये रागवर्धनत्वे च यथादर्शनमुदाहरणीयम् । एवं नित्यान्नैमित्तिको
बलीयान् । स—</p>
<p><b>रागवर्धनत्वे</b> यथा—(गास. ४.५५)</p>
<b><lg>
<l>मा वच्‍च पुप्फलाई/लाविर देवा उअअंजलीहिं तूसंति ।</l>
<l>गोलाणईएॅ	पुत्तअ! सीलुम्मूलाइँ	कूलाइँ ॥ ६३ ॥</l>
</lg></b>
<lg>
<l>{मा व्रज पुष्पलाविन्/लवनशील! देवा उदकाञ्जलिभिस्तुष्यन्ति ।</l>
<l>गोदानद्याः	प्रत्रक!	शीलोन्मूलकानि	कूलानि ॥}</l>
</lg>
<p><b>सामान्याद् विशेषः</b> । सोऽपि रागवर्धनत्वे यथा—(रघु. ६.६९)</p>
<b><lg>
<l>तं वीक्ष्य सर्वावयवानवद्यं व्यावर्ततान्योपगमात् कुमारी ।</l>
<l>न हि प्रफुल्लं सहकारमेत्य वृक्षान्तरं काङ्क्षति षट्पदाली ॥ ६४ ॥</l>
</lg></b>
<pb n="1163"/>
<p><b>प्रकाशात् प्रच्छन्नो बलीयान् ।</b> सोऽपि तत्रैव, यथा—</p>
<b><lg>
<l>सव्वाआरमणहरं भणइ पइं अडअणा पुलोअंती ।</l>
<l>जारत्तणेण विहिणा मह एसो किं ण णिंमविओ? ॥ ६५ ॥</l>
</lg></b>
<lg>
<l>{सर्वाकारमनोहरं भणति पतिं! असती प्रलोकयन्ती ।</l>
<l>जारत्वेन विधिना ममैष किं न निर्मापितः/निर्मितः ॥}</l>
</lg>
<p><b>कृत्रिमादकृत्रिमो बलीयान्</b> । सोऽपि तत्रैव, यथा—</p>
<b><lg>
<l>यदहमनया	ग्रामायण्या	झटित्यवलोकितो
मधुर—मधुर—स्‍निग्धस्‍निग्धोज्ज्वलोज्ज्वलया दृशा ।</l>
<l>कपटचटुल x x x	x x	x
x x x	 x x	x ॥६६॥</l>
</lg></b>
<p>यथा—(जाह. १०.८६)</p>
<b><lg>
<l>एकस्मिन् शयने मया मयसुतामालिङ्गय निद्रालसाम् ॥६७॥</l></lg></b> इत्यादि ।
<p><b>तमःप्रकृतेः कनिष्ठकनिष्ठस्य विप्रलम्भेऽनुभावसम्पद्</b> यथा—(वेसं. २.१२)</p>
<b><lg>
<l>यस्मिंश्चिरप्रणयनिर्भरबद्धभावमावेदितो	रहसि	मत्सुरतोपभोगः ।</l>
<l>तत्रैव दुश्चरितमद्य निवेदयन्ती ह्रीताऽसि पापहृदये न सखीजनेऽस्मिन् ॥ ६८ ॥</l>
</lg></b>
<p><b>अस्यैव सम्भोगे</b> यथा—(वेसं. २.१३)</p>
<b><lg>
<l>दिष्टयाऽर्धश्रुतविप्रलम्भवचनः	क्रोधादहं	नोद्गतो
दिष्टया नो परुषं रुषाऽर्धकथिते किञ्चिन्मया व्याहृतम् ।</l>
<l>मां प्रत्याययितुं विमूढहृदयं दिष्ट्या गताऽन्तं कथा
मिथ्या दूषितयाऽनया विरहितं दिष्ट्या न जातं जगत् ॥ ६९ ॥</l>
</lg></b>
<p><b>तत्र धीरोत्तमाया विप्रलम्भेऽनुभावसम्पद्</b> यथा—</p>
<b><lg>
<l>ण कओ वि वाह/राह—मोक्खो माणक्खलणे वि ण पडिओ च्‍चिअ बाहो ।</l>
<l>तीएँ णवरं पिअअमो गत इति अइत्तलोअणं णीससिअं ॥ ७० ॥</l>
</lg></b>
<lg>
<l>(न कृतोऽपि राग/बाष्पमोक्षो मानस्खलनेऽपि न पतित एव बाष्पः ।</l>
<l>तया केवलं प्रियतमे गत इति आयत्तलोचनं निःश्वसितम् ॥)</l>
</lg>
<p><b>तस्या एव सम्भोगे</b> यथा—(कुसं. ६.१)</p>
<b><lg>
<l>अथ विश्वात्मने गौरी सन्दिदेश मिथः सखीम् ।</l>
<l>दाता मे भूभृतां नाथः प्रमाणीक्रियतामिति ॥ ७१ ॥</l>
</lg></b>
<pb n="1164"/>
<p><b>धीरमध्याया विप्रलम्भेऽनुभावसम्पद्</b> यथा—(सक. ५.४९२).</p>
<b><lg>
<l>धीरेण	माणभंगो	माणक्खलणेण	गरुअधीरारंभे ।</l>
<l>उल्ललइ तुलिज्जंते एकम्मि वि से थिरं ण लगइ हिअअं ॥ ७२ ॥</l>
</lg></b>
<lg>
<l>(धैर्येण	मानभङ्गो	मानस्खलनेन गुरुकधैर्यारम्भः ।</l>
<l>उल्ललति तोल्यमाने एकस्मिन्नप्यस्याः स्थिरं न लगति हृदयम् ॥)</l>
</lg>
<p><b>तस्या एव सम्भोगे</b> यथा—(हवि.)</p>
<b><lg>
<l>तो से रुब्भंत च्‍चिअ हिअअविअंभंतहरिस—वेउच्छलिआ ।</l>
<l>पाअपडिअस्स	हरिणो	पडिआ	पुट्ठीए	वाहसलिलत्थे ॥ ७३ ॥</l>
</lg></b>
<lg>
<l>(ततस्तस्या रुध्यमाना एव हृदयविजृम्भमाणहर्षवेगोच्छलिताः ।</l>
<l>पादपतितस्य	हरेः	पतिताः	पृष्ठे	बाष्पसलिलबिन्दवः ॥)</l>
</lg>
<p><b>अधीरोत्तमाया विप्रलम्भेऽनुभावसम्पद्</b> यथा—</p>
<b><lg>
<l>जाव अ ण देइ ओहिं परिरंभं जाव णेअ सिढिलेइ ।</l>
<l>मरणेण पुणो अअं मह तावग्गरुआविओ अप्पा ॥ ७४ ॥</l>
</lg></b>
<lg>
<l>(यावच्च न ददात्यवधिं परिरम्भं यावन्नैप शिथिलयति ।</l>
<l>मरणेन पुनरयं मम तावद् गुरूकृत आत्मा ॥)</l>
</lg>
<p><b>तस्या एव सम्भोगे</b> यथा—(सक. ५.१४८)</p>
<b><lg>
<l>दिट्ठे जं पुलइज्जसि थरहरसि पिअम्मि जं समासण्णे ।</l>
<l>तुह संभासण—सेउल्लि—फंसणे किं वि लज्जिहिसि ॥ ७५ ॥</l>
</lg></b>
<lg>
<l>(दृष्टे यत् पुलकायसे थरहरायसे प्रिये यत् समासन्ने ।</l>
<l>तथा संभाषणस्वेदार्द्रीकृतस्पर्शे किमिव लज्जिष्यसे? ॥)</l>
</lg>
<p><b>अधीरमध्यमाया विप्रलम्भेऽनुभावसम्पद्</b> यथा—(गास. ७४३वे.)</p>
<b><lg>
<l>भिउडीए पुलोहस्सं णिब्भच्छिस्सं परम्मुही होस्सं ।</l>
<l>जं भणह तं करिस्सं सहिओ! जइ तं ण पेच्छिस्सं ॥ ७६ ॥</l>
</lg></b>
<lg>
<l>{भ्रुकुट्या	प्रलोकयिष्ये	निर्भर्त्स्ये	पराङ्मुखी	भविष्यामि ।</l>
<l>यद् भणत तत् करिष्ये सख्यो यदि तं न प्रेक्षिष्ये ॥}</l>
</lg>
<p><b>तस्या एव सम्भोगे</b> यथा—(गास. ५.६५)</p>
<b><lg>
<l>पाअ—पडणाणं	मुद्धे!	रहसबलामोडिचुंबिअव्वाणं ।</l>
<l>दंसणमेत्तपसिज्जिरि	चुक्का	बहुआण	सोक्खाण	॥ ७७ ॥</l>
</lg></b>
<pb n="1165"/>
<lg>
<l>{पादपतनानां मुग्धे!	रभसबलात्कारचुम्बितव्यानाम् ।</l>
<l>दर्शनमात्रप्रसन्ने!	च्युता	बहूनां	सौख्यानाम् ॥}</l>
</lg>
<p><b>अधीरकनिष्ठाया विप्रलम्भेऽनुभावसम्पद्</b> यथा—(गास. ४.१४)</p>
<b><lg>
<l>अच्छीइँ ता थइस्सं दोहिं पि हत्थेहिं तम्मि दिट्ठम्मि ।</l>
<l>अगं कलंवकुसुमं व पुलइअं कहं णु ढक्‍किस्सं ॥ ७८ ॥</l>
</lg></b>
<lg>
<l>(अक्षिणी तावत् स्थगयिष्यामि द्वाभ्यामपि हस्ताभ्यां तस्मिन् दृष्टे ।</l>
<l>अङ्गं	कदम्बकुसुममिव	पुलकितं	कथं	नु	छादयिष्यामि? ॥)</l>
</lg>
<p><b>तस्या एव सम्भोगे</b> यथा—(गास. ४.६१)</p>
<b><lg>
<l>णीसासुक्‍कंपपुलोइएहिँ जाणंति णच्‍चिउं धण्णा ।</l>
<l>अम्हारिसीहिं दिट्ठे पिअम्मि अप्पा वि पम्मुसइ ॥ ७९ ॥</l>
</lg></b>
<lg>
<l>(निःश्वासोत्कम्पप्रलोकितैर्जानन्ति	नर्तितुं	धन्याः ।</l>
<l>अस्मादृशीनां/भिः दृष्टे प्रिये आत्माऽपि प्रमुष्यते ॥)</l>
</lg>
<p><b>उत्तमत्वमुग्धत्वानुरूपाणि रामणीयकानि ।</b> तत्रोत्तमत्वं	मुग्धामध्याप्रगल्भासु,
मुग्धत्वमुत्तमामध्याकनिष्ठासु रामणीयकहेतुरिति । तत्र—</p>
<p>मुग्धाया <b>उत्तमत्वं सम्भोगे</b> यथा—(सक. ५.३८५)</p>
<b><lg>
<l>बालत्तणदुल्ललिआए अज्ज अणज्जं कअं णववहूए ।</l>
<l>भाआमि घरे एआइणि ति णिंतो पई रुद्धो ॥ ८० ॥</l>
</lg></b>
<lg>
<l>(बालत्वदुर्ललितया	अद्यानार्य कृतं	नववध्वा ।</l>
<l>बिभेमि	गृहे	एकाकिनीति	निर्यन्	पती रुद्धः ॥)</l>
</lg>
<p><b>विप्रलम्भे</b> यथा—(गास. ९६७ वे.)</p>
<b><lg>
<l>केलीगोत्तक्खलणे	वरस्स	डुंडुल्लइँ	दिहिं	देइ ।</l>
<l>बहुवासअवासहरे	बहुए	वाहोल्लिआ	दिट्ठी ॥ ८१ ॥</l>
</lg></b>
<lg>
<l>(केलीगोत्रस्खलने वरस्य कम्पितां धृतिं ददा/धाति ।</l>
<l>बहुवासकवासगृहे वध्वा बाष्पार्द्रिता दृष्टिः ॥)</l>
</lg>
<p><b>मध्याया उत्तमत्वं सम्भोगे</b> यथा—</p>
<b><lg>
<l>सुरआवसाणविलिओणआओ	सेउल्लव—अण—कमलाओ ।</l>
<l>अद्धच्छिपेच्छिरीओ	पिआओ	धण्णा	पुलोअंति ॥ ८२ ॥</l>
</lg></b>
<pb n="1166"/>
<lg>
<l>(सुरतावसानवलितावनताः स्वेदार्द्रवदनकमलाः ।</l>
<l>अर्धाक्षिप्रेक्षणशीलाः प्रियाः धन्याः प्रलोकयन्ति ॥)</l>
</lg>
<p><b>विप्रलम्भे</b> यथा—(गास. १.८८)</p>
<b><lg>
<l>जाणइ	जाणावेउं	अणुणअविद्दविअमाणपरिसेसं ।</l>
<l>पवइरिक्कम्मि वि विणआवलंबणं स च्चिअ कुणंती ॥ ८३ ॥</l>
</lg></b>
<lg>
<l>(जानाति	ज्ञापयितुमनुनयविद्रावितमानपरिशेषम् ।</l>
<l>विजने/व्यतिरिक्तेऽपि विनयावलंबनं सैव सत्यं कुर्वती ॥)</l>
</lg>
<p><b>प्रगल्भाया उत्तमत्वं सम्भोगे</b> यथा—(अमरु. ७५)</p>
<b><lg>
<l>कथमपि कृतप्रत्यापत्तौ प्रिये स्खलितोत्तरे
विरहकृशया कृत्वा व्याजं प्रकल्पितमश्रुतम् ।</l>
<l>असहनसखीश्रोत्रप्राप्‍तिप्रमादससंभ्रमं
विवलितदृशा शून्ये गेहे समुच्छ्‌वसितं पुनः ॥ ८४ ॥</l>
</lg></b>
<p><b>विप्रलम्भे</b> यथा—(रत्‍ना. २.२१)</p>
<b><lg>
<l>भ्रूभेदे सहसोद्गतेऽपि वदनं नीतं परां नम्रताम् ॥ ८५ ॥</l></lg></b> इत्यादि ।
<p>अथोत्तमामध्याकनिष्ठासु मुग्धत्वम् । तत्र—</p>
<p>उत्तमाया <b>मुग्धत्वं सम्भोगे</b> यथा—(गास. १.१५)</p>
<b><lg>
<l>किं किं ते पडिभाअइ सहीहि इअ पुच्छिआए मुद्धाए ।</l>
<l>पढमुल्लअदोहलिणिए णवरं दइअं गआ दिट्ठी ॥ ८६ ॥</l>
</lg></b>
<lg>
<l>(किं किं ते प्रतिभासते/भाति सखीभिरिति पृष्टाया मुग्धायाः ।</l>
<l>प्रथमार्द्र/प्रथमोद्गतदोहदिन्याः केवलं दयितं गता दृष्टिः ॥)</l>
</lg>
<p><b>विप्रलम्भे</b> यथा—(वल. ३७९)</p>
<b><lg>
<l>कइआ गओ पिओ? अज्ज पुत्ति! अज्जेणव कइ दिण होंति? ।</l>
<l>एक्को,	एद्दहमेत्तो	भणिऊ	मोहं	गता	बाला ॥ ८७ ॥</l>
</lg></b>
<lg>
<l>(कदा गतः प्रियः? अद्य, पुत्रि! अद्येति कति दिनानि भवन्ति? ।</l>
<l>एकं;	एतावन्मात्रं	भणित्वा	मोहं	गता	बाला ॥)</l>
</lg>
<p><b>मध्यमाया मुग्धत्वं सम्भोगे</b> यथा—(द्र. १५.२८६)</p>
<b><lg>
<l>मुद्धत्तणेण बहुआ णंते वक्खारआहि सहिसद्धे ।</l>
<l>अणुमग्गपअंत्ता/अट्टा पिअअमेण हसिऊण पडिरुद्धा ॥ ८८ ॥</l>
</lg></b>
<pb n="1167"/>
<lg>
<l>(मुग्धत्वेन वधूः याति रतिगृहात् सखीसार्धे ।</l>
<l>अनुमार्गप्रवृत्ता प्रियतमेन हसित्वा प्रतिरुद्धा ॥)</l>
</lg>
<p><b>विप्रलम्भे</b> यथा—(गास. ५.५३)</p>
<b><lg>
<l>सहि! साहसु सब्भावेण पुच्छिमो किं असेसमहिलाणँ ।</l>
<l>वड्ढंति करत्थं/ट्ठिआ च्‍चिअ वलआ दइए पउत्थम्मि ॥ ८९ ॥</l>
</lg></b>
<lg>
<l>(सखि! साधय/कथय सद्भावेन पृच्छामः किं अशेषमहिलानाम् ।</l>
<l>वर्धन्ते	करस्थिता	एव	वलया	दयिते	प्रोषिते ॥)</l>
</lg>
<p><b>कनिष्ठाया मुग्धत्वं सम्भोगे</b> यथा—(गास. २.४५)</p>
<b><lg>
<l>सहिआहिँ भण्णमाणा थणए लग्गं कुसुंभपुप्फं ति ।</l>
<l>मुद्धवहुआ	हसिज्जइ	पप्फोडंती	णहवआइं ॥ ९० ॥</l>
</lg></b>
<lg>
<l>(सखीभिर्भण्यमाना स्तनयोर्लग्‍नं कुसुम्भपुष्पमिति ।</l>
<l>मुग्धवधूर्हास्यते	प्रस्फोटयन्ती	नखपदानि ॥)</l>
</lg>
<p><b>विप्रलम्भे</b> यथा—</p>
<b><lg>
<l>अंदोलण—लंघिअ—तट्टिआएँ दिट्ठे तुमम्मि मुद्धाए ।</l>
<l>आसंघिज्जइ काउं करपेल्लणणिच्‍चला दोला ॥ ९१ ॥</l>
</lg></b>
<lg>
<l>(आन्दोलनलङ्घितवृतिकया दृष्टे त्वयि मुग्धया ।</l>
<l>आशंस्यते	कर्तुं	करप्रेरणनिश्चला	डोला ॥)</l>
</lg>
<p><b>बलाबलानुरूपाः सम्पर्कानुगमभक्तय इति ।</b> तत्र तुल्यबलयोर्युगपद् उपनिपाते
सम्पर्कः। स द्विधा— सजातीययोर्विजातीययोश्च ।</p>
<p>तत्र . . . . . प्रकृतकारणता सजातीयत्वं; यथा—(मामा. ६.९)</p>
<b><lg>
<l>नैराश्यकातरधियो हरिणेक्षणायाः श्रुत्वा निकामकरुणं च मनोहरं च ।</l>
<l>वात्सल्यमोहपरिदेवितमुद्वहामि चिन्ताविषादविपदं च मनोहरं च ॥ ९२ ॥</l>
</lg></b>
<p><b>विरुद्धाप्रकृतकारणता विजातीयत्वं;</b> यथा—(मामा. १०.१०)</p>
<b><lg>
<l>किमयमसिपत्रचन्दनरसच्छटाधारयुगपदवपातः	।</l>
<l>अनलस्फुलिङ्गकलिलः किमयमनभ्रः सुधावर्षः ॥ ९३ ॥</l>
</lg></b>
<pb n="1168"/>
<p><b>अतुल्यबलयोरनुगमः</b> । सोऽपि द्विधा— स्थितानुगमे, आगन्त्वनुगमे च । तयोः</p>
<p><b>आगन्तोर्बलवतः स्थितानुगमः</b>; यथा—(विक्रमो. ५.१६)</p>
<b><lg>
<l>आश्वासितस्य मम नाम सुतोपलब्ध्या
सद्यस्त्वया सह कृशोदरि! विप्रयोगः ।</l>
<l>व्यावर्तितातपरुजः	प्रथमाभ्रवृष्ट्या
वृक्षस्य वैद्युत इवाग्‍निरुपस्थितोऽयम् ॥ ९४ ॥</l>
</lg></b>
<p><b>स्थिते बलवति आगन्त्वनुगमः</b> ; यथा—(मामा. ५.३१)</p>
<b><lg>
<l>प्रणयसखीसलीलपरिहासरसाधिगतैः
ललितशिरीषपुष्पहननैरपि	ताम्यति	यत् ।</l>
<l>वपुषि वधाय तत्र तव शस्त्रमुपक्षिपतः
पततु शिरस्यकाण्डयमदण्ड इवैष भुजः ॥ ९५ ॥</l>
</lg></b>
<p>एतेन बहूनामप्युपगमे निपाते सम्पर्कानुगमसंविधिर्व्याख्यातः । तत्र—</p>
<p><b>सजातीयसम्पर्को</b> यथा—(मामा. ५.२८)</p>
<b><lg>
<l>राहोश्चन्द्रकलामिव ॥ ९६ ॥</l></lg></b> इत्यादि
<p><b>विजातीयसम्पर्को</b> यथा—(मवीच. ५.२२)</p>
<b><lg>
<l>न्यक्कारो हृदि वज्रकील इव मे तीव्रः परिस्पन्दते
घोरान्धे तमसीव मज्जति मनः संमीलितं लज्जया ।</l>
<l>शोकस्तार्क्ष्यविपत्तिजो दहति मां नास्त्येव यस्मिन् क्रिया
मर्माण्येव पुनश्छिनत्ति करुणा सीतां वराकीं प्रति ॥ ९७ ॥</l>
</lg></b>
<p><b>बह्वनुगमस्थिते बलवति</b> यथा—</p>
<b><lg>
<l>क्‍वाकृत्यं शशलक्ष्मणः ॥ ९७ ॥</l></lg></b> इत्यादि ।
<p><b>आगन्तौ बलवति</b> यथा—(रत्‍ना. ४.२१)</p>
<b><lg>
<l>प्राप्‍तो विक्रमबाहुरात्मसमतां ॥ ९८ ॥</l></lg></b> इत्यादि ।
<p><b>संविधानकानुरूपास्तत्संविधय</b> इति ।</p>
<p>यत्र संविधानके यावतां प्रथमानुरागादीनामस्तित्वं तावन्तस्तत्र संविधीयन्ते ।</p>
<p>क्‍वचि<b>देक</b> एव । यथा—प्रवासो <b>मेघदूते</b> ।</p>
<p>क्‍वचिद् . . . . (<b>द्वय</b>) यथा—प्रथमानुराग—(प्रथमानुराग)/?/नन्तरौ <b>उषाहरणे</b> ।</p>
<p>क्‍वचित् <b>त्रयं;</b> यथा— प्रथमानुरागप्रवासकरुणाः <b>कादम्बरी</b>—प्रथमखण्डे ।</p>
<pb n="1169"/>
<p>क्‍वचित्	<b>चत्वारः</b>;	यथा—	मान—मानानन्तर—प्रवास—प्रवासानन्तराः
<b>हरिविजये</b> ।</p>
<p>क्‍वचित् <b>पञ्च;</b> यथा— प्रथमानुराग—प्रथमानुरागानन्तर—करुण—करुणानन्तर—
प्रवासा <b>नागानन्दे</b> ।</p>
<p>कवचित् <b>षड्;</b> यथा— प्रथमानुराग—प्रथमानुरागानन्तर—करुण—करुणानन्तर—
प्रवास—प्रवासानन्तराः <b>मालतीमाधवे</b> ।</p>
<p>क्‍वचित <b>सप्‍त;</b> यथा— प्रथमानुराग—प्रथमानुरागानन्तर—(मान—मनानन्तर)
प्रवास—प्रवासानन्तर—करुणाः <b>कुमारसम्भवे</b> ।</p>
<p>क्‍वचि<b>दष्टौ;</b> यथा— प्रथमानुरागप्रथमानुरागानन्तरमानमानानन्तर(प्रवास—
प्रवासानन्तर)—करुण—करुणानन्तराः <b>तापसवत्सराजे</b> ।</p>
<p>एवं	संविधानकानुरूपाः	सर्वत्र	विप्रलम्भसम्भोगयोः	प्रकारसंविधयो
विधातव्याः ।	ते	चैकशो	विप्रलम्भानामेव	चत्वारः ।	सम्भोगवर्गस्तु
निर्विशेषेणानन्तरव्यपदेशं न लभते । द्वाभ्यां द्वाभ्यां दश । तत्र	विप्रलम्भैः
सानन्तरैश्चत्वारः प्रथमानुरागस्य । मानप्रवासकरुणैः मानस्य । प्रवासकरुणाभ्यां प्रवासस्य
करुणेन सम्प्रयोगे षडिति त्रिभिस्त्रिभिः षोडश । तत्र सानन्तरद्विकानां चतुर्णामितर—
विप्रलम्भैस्त्रिभिस्त्रिभिर्व्यस्तैर्योगे	द्वादश ।	समस्तैस्तैरेव	चत्वार	इति
चतुर्भिश्चतुर्भिरेकोनविंशतिः ।</p>
<p>तत्र सानन्तरद्विकानां चतुर्णामितरविप्रलम्भेभ्य एकैकहान्या द्वाभ्यां योगे
प्राग्वदेव द्वादश । सानन्तरैश्च सानन्तराणां त्रिभिर्द्वाभ्यामेकेनेति योगे प्राग्वदेव षट् ।
चतुर्भिश्च विप्रलम्भैरेक इति, पञ्चभिः पञ्चभिः षोडश । तत्र सानन्तरद्विकानां
त्रिभिस्त्रिभिरितरविप्रलम्भैर्योगे	चतुर्णां	चत्वारः	सोऽसानन्तरद्विकद्वयीनां	च
षण्णामितरविप्रलम्भयोः पृथक्‌पृथगेकैकेन योगे द्वादशेति षड्भिः षड्भिर्दश । तत्रैकैः
सानन्तरद्विकहान्या सानन्तरैश्चत्वारः । सानन्तरद्विकद्वयीनां च षण्णामितरविप्रलम्भा(नां)
x x योगे षडिति सप्‍तभिः सप्‍तभिश्चत्वारः । तत्रैकैकमनन्तरं सम्भोगमेव जह्यात् ।
विप्रलम्भत्यागे सम्भोगस्य तदनन्तरव्यपदेशाभावात् अष्टक इत्येकत्वे(?) भेदा
अशीतिः ।</p>
<b><lg>
<l>तेषां	नित्यादिसम्भेदभेदः	प्रत्येकमिष्यते ।</l>
<l>द्विशती	तत्प्रभेदानां	पञ्चपञ्चाशदुत्तरम् ॥ ९९ ॥</l>
</lg></b>
<pb n="1170"/>
<b><lg>
<l>स्थितानामग्रिमैर्योगेऽनन्तराणामनन्तरैः	।</l>
<l>नित्यादिषु यथायोगं सम्भवे स्यादसंख्यता ॥ १०० ॥</l>
</lg></b>
<p>तथाहि, नित्यादयः पृथगवनतेऽनन्तरैर्योगे सप्‍त षट् पञ्च चत्वारः त्रयो द्वावेक
इति द्विका अष्टाविंशतिः । एवं द्विकानामनन्तरैर्योगे चतुष्काः सप्‍ततिः । चतुष्काणां
पञ्चकाः षट्पञ्चाशत् । पञ्चकानां षट्का अष्टविंशतिः । षट्काणां सप्‍तका अष्टौ ।
सप्‍तकानामष्टक एक एव । चतुरादिभ्योऽन्येषामसम्भवात् न प्रस्तारवृद्धिः ।</p>
<p><b>तत्राष्टकयोगो</b> यथा—(विक्रमो. २.१६)</p>
<b><lg>
<l>मया नाम जितं यस्य त्वयाऽयं समुदीर्यते ।</l>
<l>जयशब्दः	सहस्राक्षादागतः	पुरुषान्तरम् ॥ १०१ ॥</l>
</lg></b>
<p><b>सप्‍तकेषु</b> नित्यनैमित्तिकसामान्यविशेषप्रकाशप्रच्छन्नाकृत्रिमाणां योगो यथा— (गास.
२.९७. वल. ४७६)</p>
<b><lg>
<l>पउर—जुआणो गामो महुमासो जोव्वणं पई ठेरो ।</l>
<l>जुण्णसुरा साहीणा असई मा होउ, किं मरउ? ॥ १०२ ॥</l>
</lg></b>
<lg>
<l>(प्रचुरयुवा युवको ग्रामो मधुमासो यौवनं पतिः स्थविरः ।</l>
<l>जीर्णसुरा स्वाधीना असती मा भवतु, किं म्रियताम्? ॥)</l>
</lg>
<p><b>षट्‍केषु</b> नित्यनैमित्तिकप्रकाशप्रच्छन्नविशेषाकृत्रिमाणां योगो यथा—(मामा. ६.६)</p>
<b><lg>
<l>इयमवयवैः	पाण्डुक्षामैरलङ्कृतमण्डना
कलितकुसुमा वल्लीवान्तर्लता परिशोषिणी ।</l>
<l>वहति च वरारोहा रम्यां विवाहमहोत्सव—
श्रियमुदयिनीमत्यर्थं च व्यनक्ति मनोरुजम् ॥ १०३ ॥</l>
</lg></b>
<p><b>पञ्चकेषु</b> नित्यनैमित्तिकविशेषप्रच्छन्नाकृत्रिमाणां योगो यथा—(विक्रमो. २.६)</p>
<b><lg>
<l>इदमसुलभवस्तुप्रार्थनादुर्निवारं ॥ १०४ ॥</l></lg></b> इत्यादि ।
<p><b>चतुष्केषु</b> नित्यविशेषप्रच्छन्नाकृत्रिमाणां योगो यथा—(मामा. १.१५)</p>
<b><lg>
<l>भूयोभूयः सविधनगरीरथ्यया ॥ १०५ ॥</l></lg></b> इत्यादि ।
<p><b>त्रिकेषु</b> नित्यनैमित्तिकाकृत्रिमाणां योगो यथा—(मामा. ३.१४)</p>
<b><lg>
<l>प्रकृतिललितमेतत् सौकुमार्यैकसारं वपुरयमपि सत्यं दारुणः पञ्चबाणः ।</l>
<l>चलितमलयवातोद्ध‍ूतचूतप्रसूनः कथमयमपि कालश्चारुचन्द्रावतंसः ॥ १०६ ॥</l>
</lg></b>
<p><b>द्विकेषु</b> सामान्यविशेषयोर्योगो यथा—(शाकु. १.१५)</p>
<pb n="1171"/>
<p><b>शान्तमिदमाश्रमपदम् ॥ १०७ ॥</b> इत्यादि (पृ. १३०५)</p>
<p><b>केवलेषु</b> नित्ययोगो यथा—(रघु. ७.२२)</p>
<b><lg>
<l>अभूद् वरः कण्टकितप्रकोष्ठः स्विन्नाङ्गुलिः संववृते कुमारी ।</l>
<l>तुल्यं	तयोस्तत्क्षणमात्मवृत्तिर्व्यक्तं	विभक्तेव	मनोभवेन ॥ १०८ ॥</l>
</lg></b>
<p>एवमन्येऽपि यावत्प्रभेदमुदाहर्तव्याः । तत्रैकशोऽष्टौ; द्विशोऽष्टाविंशतिः; त्रिशः
षट्पञ्चाशत्; चतुर्भिश्चतुर्भिः सप्‍ततिः; पञ्चभिः षट्; षड्भिः षड्भिरष्टाविंशतिः;
सप्‍तभिः सप्‍तभिरष्टौ; अष्टभिश्चैक इत्येकत्वे पञ्चपञ्चाशद् द्वे शते । अशीतिघातान्
सहस्त्रैकान्नविंशतिः त्रिशती षष्टिश्च भवति ।</p>
<p><b>सन्निकर्षविप्रकर्षप्रकर्षापकर्षवत्यो व्यतिकरप्रक्लृप्‍तय इति ।</b> तत्र— प्रत्यासन्नता
<b>सन्निकर्षः</b>। विदूरता <b>विप्रकर्षः।</b> सन्निवेशचारुता <b>प्रकर्षः ।</b> प्रकर्षविपर्ययो <b>ह्यपकर्ष</b> इति ।
तद्वत्यो नित्यादीनां प्रथमानुरागादीनां च व्यतिकरप्रकल्पना इति । तत्र <b>नित्यादिषु</b>
सन्निकर्षवत्यः सजातीयानां, विप्रकर्षवत्यो विजातीयानां, प्रकर्षवत्यः अकृत्रिमादीनाम् ।
<b>प्रथमानुरागादिषु</b> सन्निकर्षवत्यो विप्रलम्भानां, विप्रकर्षवत्यः सम्भोगानां, प्रकर्षवत्यः
सम्भोगान्तानां, अपकर्षवत्यो विप्रलम्भान्तानामिति ।</p>
<b><lg>
<l>स्वभावविपरामर्शैः	सन्निकर्षादयो		द्विधा ।</l>
<l>अव्यवस्थाव्यवस्थाभिर्द्वेधा	व्यतिकरक्रमः ॥ १०९ ॥</l>
</lg></b>
<b><lg>
<l>(एवं)	पूर्वानुरागादौ	व्यवस्थानस्वभावयोः ।</l>
<l>नित्यादावव्यवस्थानविपरामर्शयोः	श्रुतिः ॥ ११० ॥</l>
</lg></b>
<b><lg>
<l>दिङ्‌मात्रमेतदुदितं	प्रथमानुरागमानप्रवासकरुणैस्तदनन्तराणाम् ।</l>
<l>भूयश्च रूपमखिलं खलु विप्रलम्भसम्भोगयोरनतिविस्तरतो वदामः ॥ १११ ॥</l>
</lg></b>
<p><b>इति श्रीमहाराजाधिराजश्रीभोजदेवविरचिते श्रृङ्गारप्रकाशे
विप्रलम्भसंभोगप्रकाशनो नाम</b></p>
<p><b>॥ त्रयोविंशः प्रकाशः ॥ २३ ॥</b></p>
<lg>
<l>भोजो राजा भोज एकोऽस्ति राजा साहित्याख्ये शास्त्रलोकेऽतिदीर्घे ।</l>
<l>सूक्ष्मात् सूक्ष्मं तन्तुजातं य एष विश्‍लिष्याद्‍धोदाहरत्यञ्जसैव ॥</l>
</lg>
<lg>
<l>भेदप्रभेदगणनाऽऽकलने नदीष्णा भोजा भवन्तु, वयमत्र तु भोगिनः स्मः ।</l>
<l>भोगश्‍च भोग्यगणना च परस्परं किं दाम्पत्यसूत्रमुपगच्छति निर्विकारम् ॥</l>
</lg>
<pb n="1172"/>
<p>अथ</p>
<p><b>शृङ्गारप्रकाशे चतुर्विंशः प्रकाशः</b></p>
<p>विप्रलम्भान्वर्थप्रकाशः</p>
<p>तत्र सम्भोगो विप्रलम्भमन्तरेण न प्रकर्षमारोहतीति विप्रलम्भ एव
प्रथममुपादीयते ।</p>
<p>स च एवमुपजायते—</p>
<p><b>'नायकयोः प्रागसङ्गतयोः सङ्गतवियुक्तयोर्वा मिथो
दर्शनश्रवणाभ्यामवस्थिताभिमानजन्मा परस्परानुरागोऽन्यतरानुरागो वा
अभिलषणीयालिङ्गनादीनामनवाप्‍तौ सत्यां समुपजायमानैस्तैस्तैरुत्कण्ठा—
दिभिर्व्यभिचारिभावैर्मनोवाग्बुद्धिशरीरजन्मभिश्चानुभावैरनुविद्धः १प्राप्‍त—
प्रकर्षावस्थो विप्रलम्भश्रृङ्गाराख्यां लभते ।</b></p>
<p>स परस्परानुरागे <b>उत्तमः</b>।</p>
<p>नायिकानुरागे <b>मध्यमः</b>।</p>
<p>नायकानुरागे <b>कनिष्ठः</b>।</p>
<p>तस्य२ भेदा. — <b>'प्रथमानुराग—मान—प्रवास—करुण'—विप्रलम्भाः ।</b></p>
<p>तेऽपि नायकयोः प्रागसङ्गतयोः सङ्गतवियुक्तयोर्वा भवन्ति ।</p>
<p>तत्र सङ्गतवियुक्तयोः प्रागसङ्गतयोश्च मानप्रवासकरुणाः ।</p>
<p><b>(१. प्रथमानुरागः)</b></p>
<p><b>प्रथमानुरागश्च</b> प्रागसङ्गतयोरेव । तदुक्तम्—<b>'स्त्रीपुंसयोरपूर्वादिदर्शनश्रवणजन्मा
रूपगुणवयस्सम्पदुपकारापेक्षस्तदनपेक्षो	वा	मनःपक्षपातविशेषः	प्रथीयान्
प्रथमानुरागः'</b>।</p>
<!-- NOTES pg=1172!-->
१. 'प्राप्‍तप्राप्यप्र.' जो.रा. ।
२. तस्य विप्रलम्भस्य भेदाः 'प्रथमानुरागविप्रलम्भ इति, मानविप्रलम्भ इति, प्रवासविप्रलम्भ इति,
करुणविप्रलम्भ इति प्रत्येकं विप्रलम्भपदान्तपदवाच्या इत्यर्थः, स्वतन्त्रस्य विप्रलम्भस्यानुक्तत्वात् ।
<pb n="1173"/>
<p>सोऽभिलाषादिभेदाच्‍चतुष्षष्टिप्रकारः,	नित्यादिभेदादष्टप्रकारः,	उच्‍चादिभेदाद्
द्विनवत्युत्तरशतप्रकारः, परस्परघातात् साष्टत्रिंशत्सपा(. . .) युतप्रकारः । तेषामेव
हीनसमज्यायस्तया मिथो व्यतिषङ्गादनन्तप्रकारः सम्भवतीत्यभिहितं पुरस्तात् ।</p>
<p><b>(२. मानः)</b></p>
<p>एवं च सति—प्रथमानुरागे तदनन्तरादिसम्भोगे वा दृष्टश्रुतानुमिताऽपराधजन्मा मिथो
मिथुनमानसेषु रोषो मानः ।</p>
<p><b>(३. प्रवासः)</b></p>
<p>सति पूर्वानुरागे सम्भोगेऽपि वा दैवदुर्विपाकादिजन्मा स्त्रीपुंसयोर्विदूर—
देशवासः <b>प्रवासः ।</b></p>
<p><b>(४. करुणः)</b></p>
<p>प्ररूढस्‍नेहयोश्च दैवदुर्विपाकादिभिरेव एकनिपातेऽन्यस्य दुःखातिरेको हृदयदारुणः
<b>करुण</b> इति ।</p>
<p>तत्प्रभेदान् पुनरग्रतो यथावसरमुपवर्णयिष्यामः ।</p>
<p><b>(विप्रलम्भस्य प्रकृत्यर्थः)</b></p>
<p>संज्ञास्तु	नैताः पारिभाषिक्य एव, प्रकृतिप्रत्ययोपसर्गविभागकल्पनाया—
मन्वर्थस्यापि सम्भवात् । तथाहि—</p>
<p>'डुलभष् प्राप्‍तौ' इत्यस्मात् विप्रशब्दपूर्वत्वे सति विशिष्टार्थवाचिनः सर्वकालेषु
'भावे' (३.३.१८) 'अकर्तरि च कारके संज्ञायां' (३.३.१९) वेति १घञि विप्रलम्भ
इति रूपं भवति । तत्रायं लभिः प्राप्‍तावपि पठ्यमानः प्रोपसर्गयोगद् वञ्चने वर्तते ।
प्र(स्य) प्रकृतिविपरीतार्थवाचकत्वात्, तथा प्रतिष्ठते प्रवसति प्रस्मरतीति ।
प्राप्‍तिविपरीतश्चार्थो वञ्चनमेव । तथा चानेनैव वञ्चतेरर्थं निर्दिशति 'गृधिवञ्च्योः प्रलम्भने'
(१.३.६९) इति । <b>वञ्चनं तु चतुर्धा</b> — <b>'१. प्रतिश्रुत्य अदानं,
२. विसंवादनं, ३. कालहरणं, ४. प्रत्यादानमि'</b>ति ।</p>
<p>तद्	<b>विविधं,	विरुद्धं, व्याविद्धं, विप्रतिषिद्धमि</b>'ति विशेषवाचिना
व्युपसर्गेणोच्यते ॥ तत्र —</p>
<!-- NOTES pg=1173!-->
१. संज्ञायां वेति=संज्ञायां वस्ति जोशेरः, संज्ञायां वस्ति (घञि?) राघवः भावे अकर्त्तरि=भावे कर्त्तर्यकर्त्तरि
च जोशेरः ।
<pb n="1174"/>
<p><b>(१. प्रतिश्रुत्यादानम्)</b></p>
<p>प्रतिश्रुत्यादानमित्ययं प्रकृत्यर्थः, विविधमित्ययं चोपसर्गार्थश्च प्रथमानुरागे घटते ।
तत्र हि <b>इङ्गिताकारादिभिः स्वानुरागप्रकाशनं प्रतिश्रवः</b>।</p>
<p>तस्य च पारतन्त्र्यं च लज्जाभयान्यतरानिच्छादिभि<b>र्विविधम</b>नेकप्रकारम—
निर्वहणमेवादानं१ भवति । तत्र</p>
<p><b>प्रकृत्यर्थो</b> यथा—(मामा. ४.४)</p>
<b><lg>
<l>समानप्रेमाणं	जनमसुलभं	प्रार्थितवतो
विधौ वामारम्भे मम समुचितैषा परिणतिः ।</l>
<l>तथाप्यस्मिन् दानप्रवणसमयेऽस्याः प्रविगल—
त्प्रभं	प्रातश्‍चन्द्रद्युति	वदनमन्तर्दहति	माम् ॥ १ ॥</l></lg></b> इत्यादि
<p><b>उपसर्गार्थो</b> यथा—(मामा. १.३०)</p>
<b><lg>
<l>परिच्छेदातीतः	सकलवचनानामविषयः
पुनर्जन्मन्यस्मिन्ननुभवपथं	यो	न	गतवान् ।</l>
<l>विवेकप्रध्वंसादुपचितमहामोहगहनो
विकारः कोऽप्यन्तर्जडयति च २संतापयति च ॥ २ ॥</l>
</lg></b>
<p><b>(२. विसंवादनम्)</b></p>
<p>ताप x x x तत्र विसंवाद ॰ ॰ नमित्ययं प्रकृत्यर्थो विरुद्धमित्ययं चोपसर्गार्थो
माने सङ्गच्छते । तत्र हि मनोभिलषितालिङ्गनादीनां यथोक्तानामनवाप्‍ति<b>र्विसंवादः</b>।</p>
<p>स च व्यलीकादिजन्मभिरीर्ष्यायितादिभिरुपजायमानो <b>विरुद्ध</b> एव भवति । तत्र—
<b>प्रकृत्यर्थो</b> यथा—</p>
<b><lg>
<l>सोद्वेगस्य स्खलितवचसो यत्‍नसंस्तम्भिताश्रोः
सावेगस्य श्रमजलभृतो दुर्निमित्तस्मितस्य ।</l>
<l>भूयोभूयः		कृतकघटितभ्रूलताभङ्गहेतो—
र्मानस्यास्या रहसि कथितापह्नुतस्यास्ति नार्घः ॥ ३ ॥</l>
</lg></b>
<!-- NOTES pg=1174!-->
१. मेवादानं=मेवावदातं जोशेरः, राघवः । मूलं तु मूलानुसारि अस्मदुपकल्पितम् ।
२. ताप=मोह रा.जो.
<pb n="1175"/>
<p><b>उपसर्गार्थो</b> यथा—</p>
<b><lg>
<l>लीलावती चरणचुम्बितमौलिमग्रे कान्तं विधूय विहितागसमुच्‍चचाल ।</l>
<l>अत्रान्तरे मुखरनूपुरयुग्ममस्याः सौभाग्यगन्धगजडिण्डिमतां जगाम ॥ ४ ॥</l>
</lg></b>
<p><b>(३. कालहरणम्)</b></p>
<p>कालहरणमित्ययं प्रकृत्यर्थो व्याविद्धमित्ययं चोपसर्गार्थः प्रवासेऽनुषज्यते । तत्र
हि देशविप्रकर्षात् तदैवालिङ्गनादीनामनवाप्‍तिः <b>कालहरणम् ।</b></p>
<p>तच्‍च कालविप्रकर्षोत्कण्ठादिभिरत्यायतं <b>व्याविद्धमेव</b> भवति । तत्र—
<b>प्रकृत्यर्थो</b> यथा—(मेघ. १०८)</p>
<p><b>शापान्तो मे भुजगशयनादुत्थिते शार्ङ्गपाणौ ॥ ५ ॥</b> इत्यादि ।</p>
<p><b>उपसर्गार्थो</b> यथा—(मेघ. १०३)</p>
<p><b>त्वामालिख्य प्रणयकुपितां धातुरागैश्शिलायाम् ॥ ६ ॥</b> इत्यादि ।</p>
<p><b>(४. प्रत्यादानम्)</b></p>
<p><b>प्रत्यादानमित्ययं</b> प्रकृत्यर्थो <b>विप्रतिषिद्धमि</b>त्ययं चोपसर्गार्थः करुणे सम्बध्यते ।
तत्र दैवमेवेष्टसङ्गमादिमाच्छिनत्ति ॥</p>
<p><b>यथोच्यते</b>—(उराच. ४.१५)</p>
<b><lg>
<l>सुहृदिव प्रकटय्य सुखप्रदां प्रथममेकरसामनुकूलताम् ।</l>
<l>पुनरकाण्डविवर्तनदारुणः परिशिनष्टि विधिर्मनसो रुजम् ॥ ७ ॥</l>
</lg></b>
<p>तच्‍च कस्यचिदपि कदाचिदपि मा भूयादिति विशेषेण प्रतिषिध्यमानं
<b>विप्रतिषिद्धमेव</b> भवति ॥ तत्र—</p>
<p><b>प्रकृत्यर्थो</b> यथा—(रघु. ८.६७)</p>
<b><lg>
<l>गृहिणी सचिवः सखी मिथः प्रियशिष्या ललिते कलाविधौ ।</l>
<l>करुणाविमुखेन मृत्युना हरता त्वां वद किं न मे हृतम्? ॥ ८ ॥</l>
</lg></b>
<p><b>उपसर्गार्थो</b> यथा—(रघु. ८.६६)</p>
<b><lg>
<l>धृतिरस्तमिता रतिश्‍च्युता गलितं गेयमृतुर्निरुत्सवः ।</l>
<l>गतमाभरणप्रयोजनं	परिशून्यं	शयनीयमद्य	मे ॥ ९ ॥</l>
</lg></b>
<pb n="1176"/>
<p>ननु च <b>प्रतिश्रुत्याऽदानादयश्चत्वारोऽपि प्रकृत्यर्थाः, विविधमित्यादयश्चत्वारोऽपि
च उपसर्गार्थाः</b> प्रथमानुरागादिषु चतुर्ष्वपि व्यवस्थासम्प्लवाभ्यामुपलभ्यन्ते ।</p>
<p>तत् कथम्?</p>
<p>उच्यते प्रतिश्रुत्याऽदानमित्यादयो यथायथमुपसर्गा अविशिष्टाः प्रथमानुरागादिषु
व्यवतिष्ठन्ते, इति । तथाहि—</p>
<p><b>(प्रथमानुरागे प्रतिश्रुत्यादानादयः)</b></p>
<p>(व्यवस्था)</p>
<p>प्रथमानुरागे प्रतिश्रुत्याऽदानं विविधमपि दृश्यते; यथा—(विसा. १.१८)</p>
<b><lg>
<l>कथय किमिह बाले! का त्वमित्युल्लपंस्तां
झटिति	किल	दुकूलस्याञ्चले	 धारयामि ।</l>
<l>अगमदथ	निकेतं	क्‍वाप्यसौ	शारयन्ती
नव—कुवलय—माला—मांसलैर्दृष्टिपातैः	॥ १० ॥</l>
</lg></b>
<p><b>विविधमपि च</b> यथा—(मामा. १.२९)</p>
<b><lg>
<l>यान्त्या	मुहुर्वलितकन्धरमाननं	त—
दावृत्तवृन्तशतपत्रनिभं	वहन्त्या ।</l>
<l>दिग्धोऽमृतेन	च	विषेण	च	पक्ष्मलाक्ष्या
गाढं	निखात	इव	मे	हृदये	कटाक्षः ॥ ११ ॥</l>
</lg></b>
<p>तत्रैव <b>कालयापनमपि व्याविद्धमपि</b> ; यथा—(कुसं. ६.१)</p>
<b><lg>
<l>अथ विश्वात्मने गौरी सन्दिदेश मिथः सखीम् ।</l>
<l>दाता मे भूभृतां नाथः प्रमाणीक्रियतामिति ॥ १२ ॥</l>
</lg></b>
<p><b>व्याविद्धमपि च</b> यथा—(मामा. ६.३)</p>
<b><lg>
<l>मालत्याः	प्रथमावलोकदिवसादारभ्य	विस्तारिणो
भूयः	स्‍नेहविचेष्टितैर्मृगदृशा नीतस्य कोटिं पराम् ।</l>
<l>अद्यान्तः खलु सर्वथाऽस्य मदनायासस्य मे सर्वतः
कल्याणं विदधातु वा भगवती नीतिर्विपर्येतु वा ॥ १३ ॥</l>
</lg></b>
<p>तत्रैव <b>प्रत्यादानमपि प्रतिषिद्धमपि</b> यथा—(मामा. १.२२)</p>
<b><lg>
<l>यद् विस्मयस्तिमितमस्तमितान्यभावमानन्दमन्दममृतप्लवनादिवासीत् ।</l>
<l>तत्सन्निधौ तदधुना हृदयं मदीयमङ्गारचुम्बितमिव व्यथमानमास्ते ॥ १४ ॥</l>
</lg></b>
<pb n="1177"/>
<p><b>विप्रतिषिद्धोऽपि</b> यथा—(कादकसा. ४.१११)</p>
<b><lg>
<l>गत्वा	तमहमद्राक्षं	तत्क्षणोत्क्रान्तजीवितम् ।</l>
<l>चिरात् त्वमागताऽसीति रुषित्वेवमवस्थितम् ॥ १५ ॥</l>
</lg></b>
<p><b>(माने प्रतिश्रुत्यादानादयः)</b></p>
<p>एवं मानेऽपि प्रतिश्रुत्यादाने विविधं यथा—(अमरु. ८१)</p>
<p><b>कपोले पत्राली करतलनिरोधेन मृदिता ॥ १६ ॥</b> इत्यादि</p>
<p><b>विविधं</b> यथा—(अमरु. १४)</p>
<b><lg>
<l>कृतो	दूरादेव	स्मितमधुरमभ्युद्गमविधिः
शिरस्याज्ञा	न्यस्ता	प्रतिवचनमप्यानतिमति ।</l>
<l>न दृष्टेः शैथिल्यं मिलन इति सन्तापयति मां
निगूढान्तःकोपा	कठिनहृदये	संवृतिरियम् ॥ १७ ॥</l>
</lg></b>
<p>तत्रैव <b>विसंवादनमविरुद्धं;</b> यथा—</p>
<b><lg>
<l>त्वया क्षान्तं क्षान्तं कुरु मुखमितो मां प्रतिकृतिः
निधेहीमं	पृष्ठे	मम	करमपक्रान्तनिहितः ।</l>
<l>सखीनां	निर्बन्धान्मम	च	धृतपाणेः	प्रणमतः
प्रिये	काकुप्रीतेस्तव		परमगूढं	मयि	रुषः ॥ १८ ॥</l>
</lg></b>
<p><b>विरुद्धं</b> यथा—(अमरु. ८०)</p>
<b><lg>
<l>अनालोच्य प्रेम्णः परिणतिमनापृच्छ्‌य सुहृद—
स्त्वया दर्पान्मानः किमिति सरले! प्रेयसि कृतः ।</l>
<l>समाकृष्टा ह्येते विरहदहनोद्भासुर—शिखाः
स्वहस्तेनाङ्गारास्तदलमधुनाऽरण्यरुदितैः	॥ १९ ॥</l>
</lg></b>
<p>तत्रैव <b>कालहरणं व्याविद्धम्;</b> यथा—(अमरु. ४९)</p>
<b><lg>
<l>दूरादुत्सुकमागते विल/कसितं, सम्भाषिणि स्फारितं
संश्लिष्यत्यरुणं,	गृहीतवसने	कोपाञ्चितभ्रूलतम् ।</l>
<l>मानिन्याश्चरणानतिव्यतिकरे	बाष्पाम्बुपूर्णं	क्षणा—
च्‍चक्षुर्जातमहो	प्रपञ्चचतुरं	जातागसि	प्रेयसि	॥ २० ॥</l>
</lg></b>
<pb n="1178"/>
<p><b>व्याविद्धं</b> यथा—</p>
<b><lg>
<l>कृशप्राया	रात्रिः	कृशतनु!	शनैर्येन	विनम—
त्प्रदीपोऽयं	निद्रावशमुपगतो	घूर्णत	इव ।</l>
<l>प्रणामान्तो	मानस्त्यजसि	न	तथाऽपि	क्रुधमहो!
कुचप्रत्यासत्त्या	हृदयमपि	ते	चण्डि! कठिनम् ॥ २१ ॥</l>
</lg></b>
<p>तत्रैव <b>प्रत्यादानमपि प्रतिषिद्धं</b> ; यथा—(अमरु. ३८)</p>
<p><b>कोपो यत्र भ्रुकुटिरचना विग्रहः ॥ २२ ॥</b> इत्यादि</p>
<p><b>विप्रतिषिद्धं</b> यथा—(अमरु. ६०)</p>
<p><b>लाक्षालक्ष्म ललाटपट्टमभितः केयूरमुद्रा गले ॥ २३ ॥</b> इत्यादि</p>
<p><b>(प्रवासे प्रतिश्रुत्यादानादयः)</b></p>
<p>अथ प्रवासेऽपि <b>प्रतिश्रुत्यादानं</b> विविधं; यथा—(मवीच. ५.२८)</p>
<b><lg>
<l>प्रिये! हाहा क्‍वासि प्रकिर मधुरां वाचमधुना
पराभूतैरित्थं	विलपनविनोदोऽप्यसुलभः ।</l>
<l>अनिन्द्यः पौलस्त्यो व्रजतु परिवादो मयि जरां
यतो	रूढे	वैरे	बहुगुणमनेन	प्रतिकृतम् ॥ २४ ॥</l>
</lg></b>
<p><b>विविधं</b> यथा—</p>
<b><lg>
<l>कृतकरुचि/दितैर्बाष्पाम्भोभिः	सदैन्यविलोकितै—
र्वनमसि गता	यस्य	प्रीत्या	तथाऽपि	धृताऽम्बया ।</l>
<l>नवजलधरश्यामाः	पश्यन्	दिशो	भवतीं 	विना
कठिनहृदयो	जीवत्येव	प्रिये!	स	तव	प्रियः ॥ २५ ॥</l>
</lg></b>
<p>तत्रैव <b>विसंवादनमविरुद्धं;</b> यथा—(सूमु. २४)</p>
<b><lg>
<l>तन्वङ्ग्यास्त्वमिति प्रसादविशदं, नास्तीति खेदालसं
चक्षुर्द्वारपथावतारिणि जने व्यापारयन्त्या मुहुः ।</l>
<l>हर्षार्तिप्रभवाः	प्रतिक्षणभवस्वेदाम्बुदाहज्वरे
बाष्पाम्भःकणिकाः पयोधरतटे पुष्यन्ति शुष्यन्ति च ॥ २६ ॥</l>
</lg></b>
<p><b>विरुद्धं</b> यथा—(काव्याद. २.१३३)</p>
<b><lg>
<l>दूरे	प्रियतमः	सोऽयमागतो	जलदागमः ।</l>
<l>दृष्टाश्च फुल्ला निचुला न मृताऽस्मीति किंन्विदम्? ॥ २७ ॥</l>
</lg></b>
<pb n="1179"/>
<p>(संप्लवः)</p>
<p>तत्रैव <b>कालहरणमव्याविद्धं;</b> यथा—(अमरु. १२)</p>
<b><lg>
<l>प्रहरविरतौ मध्ये वाऽह्नस्ततोऽपि परेऽथ वा
किमुत सकले यातेऽप्यह्नि प्रिय! त्वमिहैष्यसि ।</l>
<l>इति दिनशतप्राप्यं देशं प्रियस्य यियासतो
हरति गमनं बालाऽऽलापैः सबाष्पझलज्झलैः ॥ २८ ॥</l>
</lg></b>
<p><b>व्याविद्धं</b> यथा—(गास. ८४७वे.)</p>
<b><lg>
<l>चिरजीवित्तणकिंखिरि! मा तम्म रसाअणेहि अथिरेहि ।</l>
<l>विरहं पवज्ज, जाअंति जेण जुअ—दीहरा दिअहा ॥ २९ ॥</l>
</lg></b>
<lg>
<l>(चिरजीवित्वकाङ्क्षिणि ! मा ताम्य रसायनैरस्थिरैः ।</l>
<l>विरहं प्रपद्यस्व जायन्ते येन युगदीर्घा दिवसाः ॥)</l>
</lg>
<p>ततैव <b>प्रत्यादानमप्रतिषिद्धं</b> यथा—</p>
<b><lg>
<l>उअ हुज्जंति पिउच्छा जाइ पिअसंगमम्मि सोक्खाइँ ।</l>
<l>ताइँ विरहेण पिसुणेण धुग्गलिआइ कीरंति ॥ ३० ॥</l>
</lg></b>
<lg>
<l>(पश्य भविष्यन्ति पितृष्वसो यानि प्रियसङ्गमे सौख्यानि ।</l>
<l>तानि	विरहेण	पिशुनेन	गालितानि क्रियन्ते ॥)</l>
</lg>
<p><b>प्रतिषिद्धं</b> यथा—</p>
<b><lg>
<l>मुग्धे! प्रेषय यामि यान्ति पथिकाः कालोऽवधिः कथ्यता—
मुद्विग्‍ना किमकाण्ड एव भवती तूष्णीं किमेवं स्थिता? ।</l>
<l>पूर्वोक्तोपरतां	प्रियेण	दयितामाश्लिष्य	तत्तत्कृतं
दत्तो	येन	समस्तपान्थ—निवह—प्राणान्तको	डिण्डिमः ॥ ३१ ॥</l>
</lg></b>
<p><b>(करुणे प्रतिश्रुत्यादानादयः)</b></p>
<p>तथा <b>करुणे प्रतिश्रुत्यादानं</b> विविधं; यथा—(कुसं. ४.२)</p>
<b><lg>
<l>अवधानपरे चकार सा प्रलयान्तोन्मिषिते विलोचने ।</l>
<l>न विवेद तयोरतृप्‍तयोः प्रियमत्यन्तविलुप्‍तदर्शनम् ॥ ३२ ॥</l>
</lg></b>
<pb n="1180"/>
<p><b>विविधं</b> यथा—(कुसं. ४.९)</p>
<b><lg>
<l>हृदये	वससीति	मत्प्रियं	यदवोचः ॥ ३३ ॥</l></lg></b> इत्यादि
<p>तत्रैव <b>विसंवादनमविरुद्धं;</b> यथा—(कुसं. ४.७)</p>
<b><lg>
<l>उपमानमभूद् विलासिनां करणं यत् तव कान्तिमत्तया ।</l>
<l>तदिदं गतमीदृशीं दशां न विदीर्ये कठिनाः खलु स्त्रियः ॥ ३४ ॥</l>
</lg></b>
<p><b>विरुद्धं</b> यथा—(मामा. ९.१२, उराच. ३.२१)</p>
<b><lg>
<l>दलति हृदयं गाढोद्‍वेगाद्, द्विधा तु न भिद्यते
वहति विकलः कायो मोहं,	न मुञ्चति चेतनाम् ।</l>
<l>ज्वलयति तनूमन्तर्दाहः, करोति न भस्मसात्
प्रहरति विधिर्मर्मच्छेदी, न कृन्तति जीवितम् ॥ ३५ ॥</l>
</lg></b>
<p>तत्रैव <b>कालयापनमव्याविद्धम्;</b> यथा—(रघु. ८.९२)</p>
<b><lg>
<l>तेनाष्टौ परिगमिताः समाः कथञ्चिद् बालत्वादवितथसूनृतेन सूनोः ।</l>
<l>सादृश्यप्रतिकृतिदर्शनैः प्रियायाः स्वप्‍नेषु क्षणिकसमागमोत्सवैश्च ॥ ३६ ॥</l>
</lg></b>
<p><b>व्याविद्धं</b> यथा—(उराच. ३.३३)</p>
<b><lg>
<l>देव्या शून्यस्य जगतो द्वादशः परिवत्सरः ।</l>
<l>प्रणष्टमिव नामापि न च रामो न जीवति ॥ ३७ ॥</l>
</lg></b>
<p>तत्रैव <b>प्रत्यादानमप्रतिषिद्धम्;</b> यथा—(कुसं. ३.७३)</p>
<b><lg>
<l>तीव्राभिषङ्गप्रभवेण वृत्तिं मोहेन संस्तम्भयतेन्द्रियाणाम् ।</l>
<l>अज्ञातभर्तृव्यसना	मुहूर्तं कृतोपकारेव	रतिर्बभूव ॥ ३८ ॥</l>
</lg></b>
<p><b>प्रतिषिद्धं</b> यथा—(उराच. १.२८)</p>
<b><lg>
<l>अथेदं	रक्षोभिः	कनकहरिणच्छद्मविधिना
तथा वृत्तं पापैर्व्यथयति यथा क्षालितमपि ।</l>
<l>जनस्थाने		शून्ये	विकलकरणैरार्यचरितै—
रपि ग्रावा रोदित्यपि दलति वज्रस्य हृदयम् ॥ ३९ ॥</l>
</lg></b>
<p>अथ <b>प्रथमानुरागे विसंवादनमपि विविधम्;</b> यथा—(शाकु. ३.२२)</p>
<b><lg>
<l>मुहुरङ्गुलिसंवृताधरोष्ठं	प्रतिषेधाक्षरविक्लवाभिरामम् ।</l>
<l>मुखमंसविवर्ति पक्ष्मलाक्ष्याः कथमप्युन्नमितं, न चुम्बितं तु ॥ ४० ॥</l>
</lg></b>
<pb n="1181"/>
<p><b>कालहरणमप्यविरुद्धम्</b> ; यथा—(शाकु. २.१२)</p>
<b><lg>
<l>दर्भाङ्कुरेण	चरणः	क्षत	इत्यकाण्डे
तन्वी	स्थिता	कतिचिदेव	पदानि	गत्वा ।</l>
<l>आसीद्	विवृत्तवदना	च	विमोचयन्ती
शाखासु	वल्कलमसक्तमपि	द्रुमाणाम् ॥ ४१ ॥</l>
</lg></b>
<p>माने <b>प्रतिश्रुत्यादानमपि व्याविद्धम्</b> ; यथा—(अमरु. १८)</p>
<b><lg>
<l>एकत्रासनसंस्थिति; परिहृता प्रत्युद्गमात् ॥ ४२ ॥</l></lg></b> (पृ.११३३) इत्यादि
<p><b>अप्रतिषिद्धमपि विसंवादनम्</b> ; यथा—(रत्‍ना. २.२१)</p>
<b><lg>
<l>भ्रूभेदे सहसोद्गतेऽपि वदनं ॥ ४३ ॥</l></lg></b> इत्यादि ।
<p>प्रवासे <b>प्रत्यादानमपि विविधम्</b>; यथा—(रामाभ्युदये)</p>
<b><lg>
<l>यत् त्वन्नेत्रसमानकान्ति सलिले मग्‍नं तदिन्दीवरं
मेघैरन्तरितः प्रिये तव मुखच्छायानुकारी शशी ।</l>
<l>येऽपि	त्वद्गमनानुसारिगतयस्ते	राजहंसा	गता—
स्त्वत्सादृश्‍यविनोदमात्रमपि मे दैवेन न क्षम्यते ॥ ४४ ॥</l>
</lg></b>
<p><b>विसंवादनमपि व्याविद्धं</b>; यथा—(अमरु. ७६)</p>
<b><lg>
<l>आदृष्टिप्रसरात्	प्रियस्य	पदवीमालोक्य	निर्विण्णया
विश्रान्तेषु	पथिष्वहःपरिणतौ	ध्वान्ते	समुत्सर्पति ।</l>
<l>दत्त्वैकं सशुचा गृहं प्रति पदं पान्थस्त्रियाऽस्मिन् क्षणे
मा	भूदागत	इत्यमन्दवलितग्रीवं	पुनर्वीक्षितम् ॥ ४५ ॥</l>
</lg></b>
<p>करुणे <b>कालहरणमप्यविरुद्धं</b> ; यथा—(कुसं. ४.४६)</p>
<b><lg>
<l>अथ मदनवधूरुप्लवान्तं व्यसनकृशा प्रतिपालयाञ्चकार ।</l>
<l>शशिन इव दिवातनस्य रेखा किरणपरिक्षयधूसरा प्रदोषम् ॥ ४६ ॥</l>
</lg></b>
<p><b>विसंवादनमपि विविधं</b>, यथा—(सक. ५.४३०)</p>
<b><lg>
<l>ततः	कैरप्युक्ते	परिणयविधौ	काष्ठमुनिभिः
पुराणैरातङ्कग्लपितहृदयेन	क्षितिभृता ।</l>
<l>विना वाचा नैतत् क्षममिति विधायाननमधः
पतद‍्बाष्पाम्भोभिर्लिखितमिव	दत्तं	प्रतिवचः ॥ ४७ ॥</l>
</lg></b>
<p>एवमन्येऽपि <b>प्रकृत्यर्थोपसर्गार्थानां व्यवस्थासम्प्लवाः</b> संदृश्‍यन्ते ।</p>
<pb n="1182"/>
<p>(<b>रागानुरागयोः प्रकृतिप्रत्ययविवेचनम्</b>)</p>
<p>अत्रोच्यते । संज्ञाशब्दानां यथाकथञ्चिद् व्युत्पत्तिदर्शने रूढिर्विषयमपहरति । तेन
व्युत्पत्ति ॰ ॰ ॰ ॰ ॰(नि)यमो नोपपद्यते । स तत्रैव व्यवह्रियते । न चासावन्यत्र
नास्ति । न चान्ये तत्र न सन्ति । तद् यथा—पङ्केरुहं सरसिजमिति । न हि ततः पङ्कं
एव केवले रोहति, अपि तु सजले । न केवलं सरस्येव जायते, अपि तु वाप्यामपि ।
न च पङ्के पयसि सरसि वा पङ्कजमेव केवलम, अपि तु कशेरुक—मकर—मत्स्य—
मुस्तादि अपीति । तद्वदिहापि द्रष्टव्यम् ॥</p>
<p>किञ्च, यद्यपि प्रतिश्रुत्यादानमित्यादयोऽर्था मानादिष्वपि संभवन्ति, तथाऽपि यथा
प्रथमानुरागे, प्रतिश्रुत्यादानं वैविध्यं च संविधानकेषु निरूप्यते, नैवमन्येषु । यद्यपि च
विसंवादनादयोऽपि विरोधादिसहकृतास्तत्र विद्यन्ते, तथाऽपि यथा प्रितश्रुत्यादानं
वैविध्यं च, नैवमेते ॰ ॰ ॰ ॰ णेत्यभिप्रायेणोक्तम् 'प्रतिश्रुत्यादानमित्ययं प्रकृत्यर्थः,
विविधमित्ययं चोपसर्गार्थः प्रथमानुरागे घटते' इति ॥</p>
<p>एतेन मानादिष्वपि विप्रलम्भशब्दस्य यथोक्तनिरुक्तयो व्याख्याताः ।</p>
<p>कः प्रथमानुरागादिसंज्ञादीनामन्वर्थतायां प्रकृत्युपसर्गार्थप्रत्ययार्थविभागः? ।</p>
<p>उच्यते । 'रञ्ज रागे' इत्यस्मात् 'राजृ दीप्‍तौ' इत्येतस्माद् वा भावकरणयोर्घञि
राग इति रूपं भवति । ततश्च</p>
<p>१. <b>अनुगतोऽनुरूपो वा रागः अनुरागः</b> इति करणसाधनप्रत्ययोत्पत्तिपक्षेऽनुना समासः ।</p>
<p>२. <b>अनु=पश्चात् सह वा रागः अनुरागः</b> इति भावसाधनप्रत्ययोत्पत्तिपक्षेऽनुना समासः ।
रञ्जयतिश्चेहानुषक्तिवचनो वर्णान्तरापत्तिवचनश्च गृह्यते । यथा अनुरक्तो भोजने,
कषायेण रक्तं वस्त्रम् (काशिका ४.२.१) इति ।</p>
<p>कथं तर्हि रक्तो वर्णः, पार्थिवं रज इति ? ।</p>
<p>उपचाराद् रक्त इव रक्तः । तत्र प्राधान्येन कुसुम्भलाक्षादिना च रक्तं रक्तमुच्यते ।
यथा— 'रक्तं वस्त्रमविधवा स्त्री धारयेत्' (काशिका ४.२.१) इति; तद्वत् स्वभावतोऽपि
यो भवेत् सोऽपि रक्त इत्युच्यते । यथा क/काषायो /यौ गर्दभस्य कर्णौ, हारिद्रौ
कुक्कुटस्य पादौ' (काशिका ४.२.१) इति ।</p>
<p>एवं रज इव रजः । यथा रजो नाम गुणविशेषः प्रत्यात्ममनुषज्यते, एवं
पृथ्वीपरागः यः सर्वत्रानुषङ्गी स एवमुच्यते ।</p>
<pb n="1183"/>
<p>राजतिः पुनरिह शोभावचनः समृद्धिवचनश्च ॥</p>
<p>यथा—(मामा. १०.४)</p>
<b><lg>
<l>उज्ज्वलालोकया स्‍निग्धा त्वया त्यक्ता न राजते ।</l>
<l>मलीमसमुखी	वर्तिः	प्रदीपशिखयेव	सा ॥ ४८ ॥</l>
</lg></b>
<p>यथा च—</p>
<b><lg>
<l>येनेष्टं	राजसूयेन	सर्वभूमीश्वरश्च	यः ।</l>
<l>शास्ति यश्चाज्ञया राज्ञः स सम्राट् कथ्यते बुधैः ॥ ४९ ॥</l>
</lg></b>
<p>अस्माद् भावकरणयोरन्यत्र घञुत्पत्तिरिष्यते, रञ्जेस्तु भावकरणयोरेव घञि
नलोपः; ततश्चायमर्थः सङ्गच्छते ।</p>
<p>रज्यति	अनुषज्यते	विषयेष्वनेनेति	रागः	रूपलावण्यादिर्विषयधर्मः,
प्रकृत्यादिराश्रयधर्मो वा ।</p>
<p>राजत्यनेन प्रतियोगिनमात्मानं वा रागः रूपलावण्यादिराश्रयधर्मो विषयधर्मो वा ।</p>
<p>राज्यते = स्वेदरोमाञ्चवैवर्ण्यादिभिर्वर्णान्तरमापद्यते विषय आश्रयो वा येन स
राग उच्यते ।</p>
<p>उभयोर्वक्त्रवीक्षितादिभिश्चेष्टाविशेषः	प्रमोदविशेषो	राजते	शोभतेऽनेन
समानशीलगुणवयोविद्याव्यसनेष्विति रागः । उत्तमप्रार्थनीयतादिभिरनुरूपुप्रार्थनादिभिर्वा
उभयगतो विशेषः ।</p>
<p>राजते = दीप्यते समुद्यते परं प्रकर्षमापद्यते रतिरतेनेति रागः — उभयगत
इङ्गिताकारादिविशेषः, कालयापननेपथ्यविलेपनादिरुद्दीपनविशेषो वा ।</p>
<p>भावसाधनपक्षे तु रतिरेका एवंप्रकारा रागशब्देनाभिधीयते । तस्य च <b>यदनुना
सहार्थेन सह समास</b>स्तदा स्त्रियाः पुरुषस्य च तुल्यकाल एव रत्युत्पत्ता<b>वुत्तमः</b> ।
यथा— (रघु. ७.२२)</p>
<b><lg>
<l>अभूद् वरः कण्टकितप्रकोष्ठः ॥ ५० ॥</l></lg></b> इत्यादि
<p>यदा अनुरागशब्दस्य <b>पश्चादर्थेन अनुना समास</b>स्तदा पुंसः पश्चादुत्पत्तौ <b>मध्यमः</b> ।</p>
<p>यथा— (कुसं. ५.८६)</p>
<b><lg>
<l>अद्यप्रभृत्यनवमङ्गि!	तवास्मि	दासः
क्रीतस्तपोभिरिति	वादिनि	चन्द्रमौलौ ।</l>
<l>अह्नाय	सा	नियमजं	क्लममुत्ससर्ज
क्लेशः	फलेन	हि	पुनर्नवतां	विधत्ते ॥ ५१ ॥</l>
</lg></b>
<pb n="1184"/>
<p>स्त्रिया पश्चादुत्पत्तौ <b>कनिष्ठः</b> । यथा— (गास. ३.४६)</p>
<b><lg>
<l>मामि! हिअअं पीअं तेण जुआणेण मज्जमाणाए ।</l>
<l>ण्हाणहलिद्दाकडुअं	अणुसोत्तजलं	पिअंतेण ॥ ५२ ॥</l>
</lg></b>
<lg>
<l>(मातुलानि!	हृदयमिव	पीतं	तेन	यूना	मज्जन्त्याः ।</l>
<l>स्‍नानहरिद्राकटुकं	अनुस्रोतोजलं	पिबता ॥)</l>
</lg>
<p>करणसाधनप्रत्ययोत्पत्तिपक्षे तु यदाऽनुरूपो रागः अनुराग इत्य<b>नुरूपार्थेनानुना
समासः</b>,	तदा	तदुद्गतस्य	लावण्यादेः	प्रसिद्धादेर्वा	सिद्ध<b>मुत्तमत्वम्</b> ।</p>
<p>यथोच्यते— (गास. १.१२)</p>
<b><lg>
<l>सच्‍चं जाणइ दट्ठुं सरिसम्मि जणम्मि जुज्जए राओ ।</l>
<l>मरउ, ण तुमं भणिस्सं, मरणं वि सलाहणिज्जं से ॥ ५३ ॥</l>
</lg></b>
<lg>
<l>(सत्यं जानाति द्रष्टुं सदृशे जने युज्यते रागः ।</l>
<l>म्रियतां न त्वां भणिष्यामि मरणमपि श्लाघनीयमस्याः ॥)</l>
</lg>
<p>यदा पुन<b>रनुगतार्थोऽनुना समास</b>स्तदा स्त्रियाः पुरुषेच्छानुवृत्तौ <b>मध्यमः</b> ।</p>
<p>यथा— (कुसं. ७.६५)</p>
<b><lg>
<l>स्थाने	तपो	दुश्चरमेतदर्थमपर्णया	कोमलयाऽपि	तप्‍तम् ।</l>
<l>या दास्यमप्यस्य लभेत नारी सा स्यात् कृतार्था, किमुताङ्कशय्याम्? ॥ ५४ ॥</l>
</lg></b>
<p>पुरुषस्य स्त्रीच्छानुवृत्तौ <b>कनिष्ठः</b> । यथा— (गास. १.८४)</p>
<b><lg>
<l>सो तुह कएण सुंदरि! तह झीणो सुमहिलो हलिअउत्तो ।</l>
<l>जह से मच्‍चरिणीएँ वि दोच्‍चं जाआएँ पडिवण्णं ॥ ५५ ॥</l>
</lg></b>
<lg>
<l>(स तव कृते सुन्दरि! तथा क्षीणः सुमहिलो हालिकपुत्रः ।</l>
<l>यथाऽस्य मत्सरिण्या अपि दूत्यं जायया प्रतिपन्नम् ॥)</l>
</lg>
<p>एतेन	अन्यतरानिच्छायामनुरागाभासेऽप्यानुरूप्यं	व्याख्यातम् ।	तत्र
पुरुषस्यानिच्छायाम् <b>उत्तमः</b> । यथा—(किराता. १०.५०)</p>
<b><lg>
<l>तदनघ! तनुरस्तु सा सकामा व्रजति पुरा हि परासुतां त्वदर्थे ।</l>
<l>पुनरपि सुलभं तपोऽनुरागी युवतिजनः खलु नाप्यतेऽनुरूपः ॥ ५६ ॥</l>
</lg></b>
<p>स्‍त्रिया अनिच्छायां <b>मध्यमः</b> । यथा—(रघु. ६.६७)</p>
<b><lg>
<l>सञ्चारिणी दीपशिखेव रात्रौ यं यं व्यतीयाय पतिंवरा सा ।</l>
<l>नरेन्द्रमार्गाट्ट इव प्रपेदे विवर्णभावं स स भूमिपालः ॥ ५७ ॥</l>
</lg></b>
<pb n="1185"/>
<p>स्‍त्रिया एवात्या/न्यानुरागतस्तद्‍द्वेषे <b>कनिष्ठः</b> । यथा—(उरा. ५.२१)</p>
<b><lg>
<l>श्वासालिङ्गनधूसरेण सुमुखी बिम्बाधरेणामुना
पर्यन्तारुणतां दृशोर्विदधतो(ती) बाष्पैरविच्छेदिभिः ।</l>
<l>क्षामक्षामकपोलमण्डलपतद्‍व्यालोललम्बालकै—
रङ्गैरुज्झितभूषणैः कथमियं धत्ते नवं मण्डनम्? ॥ ५८ ॥</l>
</lg></b>
<p>(<b>प्रथमानुरागः</b>)</p>
<p>एवमवस्थितेऽत्यर्थवत्यनुरागशब्दे प्रथमशब्देन समासः — प्रतमश्चासावनुरागश्च
प्रथमानुरागः, प्रथमं वाऽनुरागः प्रथमानुराग इति भावसाधनपक्षे । यथोच्यते—
(मामा. ३.११/१२)</p>
<p><b>तदेवं	प्रकृत्या	सुकुमारः	कदाचिदन्यत्रापरिक्लिष्टपूर्वस्तपस्वी,
यतोऽधुनाऽशक्यमनेन मरणमप्यभवितुम्</b> इति ।</p>
<p>करणसाधनप्रत्ययोत्पत्तिपक्षे तु प्रथमायामन्यस्यामत्युरागः प्रथमानुरागः,
<b>प्रथमे उत्कृष्टेऽद्वितीये वाऽनुरागः प्रथमानुरागः</b> । यथोच्यते—(कासू. ५.१९)</p>
<p><b>"एक एव सार्ववर्णिको नायकः, प्रच्छन्नश्च द्वितीयो विशेषलाभात्"</b> इति ।</p>
<p>(<b>मानः</b>)</p>
<p>सोऽयमनुरागः प्रेमगतेः स्वभावकुटिलत्वात् कुटिलतामालम्बमानो <b>मान</b> इत्युच्यते ।
का पुनर्माने निरुक्तिः ?</p>
<p>उच्यते । मान पूजायाम् मन ज्ञाने, 'मनु (अव)बोधने' माङ‍्माने इत्येतेभ्यो
भावकरणादिष्वेव घञ्ल्युटोर्मान इति रूपं भवति । तथा हि—</p>
<p>१. मान्यते पूज्यतेऽनेनेति मानं(नः) । यथोच्यते—(गास. ५.६५)</p>
<b><lg>
<l>पाअपडणाण	मुद्धे!	रहसबलामोडिचुंबिअव्वाणं ।</l>
<l>दंसणमेत्तपसिज्जिरि! चुक्का बहुआण सोक्खाणं ॥ ५९ ॥</l>
</lg></b>
<lg>
<l>(पादपतनानां	मुग्धे!	रभसबलात्कारचुम्बितव्यानाम् ।</l>
<l>दर्शनमात्रप्रसन्ने	वञ्चिता	बहूनां	सौख्यानाम् ॥)</l>
</lg>
<p>२. <b>मन्यते दुःखैकहेतुमपि सुखसाधनमेवैनमिति मानः</b> । यथोच्यते—(माघ. १०.२१)</p>
<b><lg>
<l>मा	पुनस्तमभिसीसरमागस्कारिणं	मदविमोहितचेताः ।</l>
<l>योषिदित्यभिललाष न हालां दुस्त्यजः खलु सुखदभि/ पि मानः ॥ ६० ॥</l>
</lg></b>
<pb n="1186"/>
<p>३. <b>मनुते बुध्यतेऽस्मात् प्रेमास्तित्वमिति मानः</b> । यथा—(गास. ८२९)</p>
<b><lg>
<l>जत्थ ण उज्जागरओ जत्थ ण ईसा विसूरणं माणं ।</l>
<l>सब्भावचाडुअं जत्थ णत्थि णेहो तहिं णत्थि ॥ ६१ ॥</l>
</lg></b>
<lg>
<l>{यत्र नोज्जागरो यत्र नेर्ष्या विसूरणं मानः ।</l>
<l>सद्भावचाटुकं यत्र नास्ति स्‍नेहस्तत्र नास्ति ॥}</l>
</lg>
<p>४. <b>मिमीते परि(च्छि)नत्ति प्रेम्णः प्रमाणमसाविति मानः</b> । यथा—(हवि.)</p>
<b><lg>
<l>कुविआ अ सच्‍चभामा समे वि वहुआँण णवर माणक्खलणे ।</l>
<l>पाअडिअहिअअसारो	पेमासंघसरिसो	पअट्टइ	मण्णू ॥ ६२ ॥</l>
</lg></b>
<lg>
<l>(कुपिता च सत्यभामा समेऽपि वधूनां केवलं मानस्खलने ।</l>
<l>प्रकटितहृदयसारः	प्रेमाशंसासदृशः	प्रवर्तते	मन्युः ॥)</l>
</lg>
<p>कथं पुनर्मान इति ल्युडन्तस्य पुंसि प्रयोगः ?</p>
<p>शिष्टप्रयोगदर्शनात् ।</p>
<p>यथाऽऽह <b>महाभाष्यकारः</b> — (मभा. १.३.१)</p>
<p><b>अस्ति क्रिया, किं तु साधनेभ्यः पृथागाख्यातुमशक्यम्, अनिर्लुठितगर्भवत्</b> ।</p>
<p>"साऽसावनुमानगम्या ।</p>
<p><b>कोऽसावनुमानः?</b></p>
<p><b>यत् सर्वेषु साधनेषु सन्निहितेषु कदाचित् पचतीत्येतद् भवति, कदाचिन्न भवति</b>
(मभा. १.३.१)।" इति ।</p>
<p>(<b>प्रवासः</b>)</p>
<p>अथानुराग एव देशान्तरव्यवधाने प्रवासाख्यां लभते ।</p>
<p>का पुनः प्रवासे निरुक्तिः?</p>
<p>वस निवासे, वस आच्छादने इत्येतयोः प्रपूर्वयोर्भावकरणादिष्वेव घञि प्रवास
इति रूपं भवति । तत्र —</p>
<p><b>१. वसेः प्रपूर्वस्य तद्विपरीतार्थवाचित्वे प्रवसनं प्रवासः ।</b> यथा—(मेघ. १.१)</p>
<b><lg>
<l>कश्चित् कान्ताविरहगुरुणा स्वाधिकारात् प्रमत्तः ॥ ६३ ॥</l></lg></b> इत्यादि
<p>२. <b>प्रकर्षेण वासयति अनुरञ्जयति तन्मयतां नयति कामिनश्चित्तमिति</b> वा प्रवासः ।</p>
<p>यथा—(मेघ. १००)</p>
<pb n="1187"/>
<b><lg>
<l>अङ्गेनाङ्गं प्रतनु तनुना गाढं ॥ ६४ ॥</l></lg></b> इत्यादि
<p>३. यदि वा प्रपूर्वो वसिर्णिजन्तः प्रमापणे वर्तते; यथा तूष्णीमेनं प्रवासयेत् इति ।</p>
<p>ततश्च <b>प्रवास्यन्ते हन्यन्ते वियोगिन इति प्रवासः</b> । यथा—(अमरु. १३१)</p>
<b><lg>
<l>ग्रामेऽस्मिन् पथिकाय पान्थ! वसतिर्नैवाधुना दीयते
रात्रावत्र	विहारमण्डपतले	पान्थः	प्रसुप्‍तो	युवा ।</l>
<l>तेनोत्थाय खलेन गर्जति घने स्मृत्वा प्रियां तत् कृतं
येनाद्यापि	करङ्कदण्डपतनाशङ्की	जनस्तिष्ठति ॥ ६५ ॥</l>
</lg></b>
<p>एते त्रयोऽपि वतस्यर्थाः ।</p>
<p>४. अथ <b>वस्तेरर्थः</b> । <b>आवसते आच्छादयन्त्यस्मिन् वियोगिन्यो विशेषवेषादिकमिति
प्रवासः</b> । यथा—(शाकु. ७.२१)</p>
<b><lg>
<l>वसने परिधूसरे वसाना नियमक्षामतनुः कृशैकवेणिः ।</l>
<l>अतिनिष्करुणस्य शुद्धशीला मम दीर्घां विरहव्यथां बिभर्ति ॥ ६६ ॥</l>
</lg></b>
<p>(<b>करुणः</b>)</p>
<p>अनुराग एवान्यतरविनाशे दुःखानुभवादिभिः <b>करुणसंज्ञो</b> भवति ।</p>
<p>का पुनः करुणे निरुक्तिः?</p>
<p>उच्यते । करोतेः किरतेर्वा 'कॄवृतृदारिभ्य उनन्' इत्यौणादिके कर्तर्युनन्प्रत्यये
करुण इति रूपं भवति । तत्रायं करोतिरभूतप्रादुर्भावोच्‍चारणनिक्षेपाभ्यङ्गेषु वर्तते ।
यथा—घटं करोति, पटं करोति; अभूतमुत्पादयतीति गम्यते । चोरंकारमाक्रोशति,
दस्युङ्कारमाक्रोशति; चोरोऽसि दस्युरसीत्युच्‍चार्य क्रोशतीति गम्यते ।</p>
<p>घटे कुरु, वृतः, घटे/कटे कुरु, कृतानं/उत्तानं, अश्‍मानमितः कुरु निक्षिपेति
गम्यते । पादौ कुरु, पृष्ठं, कुरुः घृतेन तैलेन वा उन्मृदानेति गम्यते ॥</p>
<p>किरतिस्तु विक्षेपे पठ्यते । विशिष्टस्य क्षेपो विक्षेपः; विशेषास्तु अस्य
वैविध्यं विरुद्धता, व्याविद्धत्वम्, प्रतिषेध इति । तत्र</p>
<p>१. यदा किरतेः करुण इति रूपं, तदा विविधो व्याविद्धो विप्रतिषिद्धश्च दीर्घशोक
एव करुणशब्देनोच्यते । स हि प्राणिनं सांसारिकेभ्यः सुखेभ्यो विक्षिपति ।</p>
<pb n="1188"/>
<p>यथा— (बारा.)</p>
<b><lg>
<l>हृदयान्नापयातोऽसि दिक्षु सर्वासु दृश्‍यसे ।</l>
<l>वत्स राम! गतोऽसीति सन्तापादनुमीयसे ॥ ६७ ॥</l>
</lg></b>
<b><lg>
<l>प्राणाः प्रयान्ति परितस्तमसाऽऽवृतोऽस्मि
मर्मच्छिदो	मम	रुजः	प्रतरन्त्यपूर्वाः ।</l>
<l>अक्ष्णोर्मुखेन्दुमुपधेहि, गिरं च देहि
हा पुत्र! मय्यकरुणः सहसैव मा भूः ॥ ६८ ॥</l></lg></b> (मवीच. ४.५५)
<p>२. यदा तु करोतेरभूतप्रादुर्भावनाद्यर्थवाचिनः <b>करुण</b> इति रूपं, तदा स्‍त्रीपुंसविषय
आयोजित<b>कामसूत्रः पुनस्समागमफलोऽनुराग एव करुणशब्देनोच्यते</b> । तद् यथा—
दुःखातिरेकान् भूतान् करोति प्रादुर्भावयतीति <b>करुणः</b> । यथा—(मामा. ९.२०)</p>
<b><lg>
<l>मातर्मातर्दलति	हृदयं,	ध्वंसते	देहबन्धः
शून्यं	मन्ये	जगदविरतज्वालमन्तर्ज्वलामि ।</l>
<l>सीदन्नन्धे तमसि विधुरो मज्जतीवान्तरात्मा
विष्वङ्‍मोहः स्थगयति, कथं मन्दभाग्यः करोमि? ॥ ६९ ॥</l>
</lg></b>
<p>३. <b>करोति उच्‍चारयति विलापादिभिस्तद्गुणमिति करुणः</b> । यथा—(कुसं. ४.४)</p>
<b><lg>
<l>अथ सा पुनरेव विह्वला ॥ ७० ॥</l></lg></b> इत्यादि
<p>४. <b>करोति स्थापयत्यनेन मरणजीवितयोरेकत्रेति करुणः</b> । यथा—(कुसं. ४.४६)</p>
<b><lg>
<l>इत्थं रतेः किमपि भूतमदृश्‍यरूपं मन्दीचकार ॥ ७१ ॥</l></lg></b> इत्यादि
<p>५. करोति अभ्यञ्जयति बहिरन्तश्च व्याप्‍नोति विस्रम्भोत्पत्त्या स्त्रीपुंसयोरन्यतरस्यायं
हृदयमिति करुणः । यथा—(उराच. ३.२३)</p>
<b><lg>
<l>विलुलितमपि	पूरैर्बाष्षमानन्दशोक—
प्रभवमवसृजन्ती	पक्ष्मलोत्तानदीर्घा ।</l>
<l>स्‍नपयति हृदयेशं स्‍नेहनिष्यन्दिनी ते
धवलमधूरमुग्धा दुग्धकुल्येव दृष्टिः ॥ ७२ ॥</l>
</lg></b>
<p>सोऽयं विप्रलम्भादिषूपसर्जनीकृतप्रत्ययार्थः प्रकृत्यर्थ उपवर्णितः ।</p>
<pb n="1189"/>
<p>(<b>विप्रलम्भस्य प्रत्ययार्थः</b>)</p>
<p>अथोपसर्जनीकृतप्रकृत्यर्थः प्रत्ययार्थो वर्ण्यते । तत्र भावः, कर्म, करणं सम्प्रदानं,
अपादानं, अधिकरणं, कर्ता, हेतुकर्ता, भावकर्ता, कर्मकर्ता, कर्तृकर्म, भावकर्मेति
प्रत्ययार्थाः । तेषु —</p>
<p><b>भावो</b> यथा—</p>
<b><lg>
<l>अवचनं वचनं प्रियसन्निधावनवलोकनमेव विलोकनम् ।</l>
<l>अवयवावरणं हि यदंशुकव्यतिकरेण तदङ्गसमर्पणम् ॥ ७३ ॥</l>
</lg></b>
<p><b>कर्म</b> यथा—(मामा. १.४०)</p>
<b><lg>
<l>पश्यामि तामित इतश्च पुरश्च पश्चा—
दन्तर्बहिः परित एव च वर्तमानाम् ।</l>
<l>उद्बुद्धमुग्धकनकाब्जनिभं	वहन्ती—
मासङ्गि तिर्यगपवर्तितदृष्टि	वक्त्रम् ॥ ७४ ॥</l>
</lg></b>
<p><b>करणं</b> यथा—(मामा. ३.१६)</p>
<b><lg>
<l>अविरलमिव	दाम्‍ना पौण्डरीकेण	नद्धः
स्‍नपित	इव	च	दुग्धस्रोतसा	निर्भरेण ।</l>
<l>कबलित इव कृत्स्‍न	चक्षुषा	स्फारितेन
प्रसभममृतमेघेनेव	सान्द्रेण	सिक्तः ॥ ७५ ॥</l>
</lg></b>
<p><b>सम्प्रदानं</b> यथा—(कुसं. ४.७)</p>
<b><lg>
<l>कृतवानसि विप्रियं न मे प्रतिकूलं च न ते मया कृतम् ।</l>
<l>किमकारणमेव दर्शनं विलपन्त्यै रतये न दीयते ॥ ७६ ॥</l>
</lg></b>
<p><b>अपादानं</b> यथा—(अमरु. ११८)</p>
<b><lg>
<l>किञ्चिन्मुद्रितपांसवः	शिखिकूलैः	सानन्दमालोकिता
भग्‍नावासरुदद्दरिद्रगृहिणीश्वासानिलैर्जर्जराः	।</l>
<l>एते	ते	निपतन्ति नूतनघनात् प्रावृड्भरारम्भिणो
विच्छायीकृतविप्रयुक्तवनितावक्‍त्रेन्दवो	बिन्दवः ॥ ७७ ॥</l>
</lg></b>
<p><b>अधिकरणं</b> यथा—(उराच. २.२८)</p>
<b><lg>
<l>यस्यां ते दिवसास्त्वया सह तथा नीताः पुनः स्वे गृहे
यत्सम्बद्धकथाभिरेव	सुचिरं	दीर्घाभिरस्थीयत ।</l>
<pb n="1190"/>
<l>एकः	सम्प्रति	नाशितप्रियतमस्तामेव	पापः	कथं
रामः	पञ्चवटीं	विलोकयतु	वा	गच्छत्वसंभाव्य	वा ॥ ७८ ॥</l>
</lg></b>
<p><b>कर्ता</b> यथा—</p>
<b><lg>
<l>यत् त्वन्नेत्रसमानकान्ति सलिले मग्‍नं तदिन्दीवरं ॥ ७९ ॥</l></lg></b> इत्यादि (पृ. ११८१)
<p><b>हेतुकर्ता</b> यथा—(उराच. २.२६)</p>
<b><lg>
<l>चिराद् वेगारम्भी विकृत इव तीव्रो विषरसः
कुतश्चित् संवेगात् प्रचल इव शल्यस्य शकलः ।</l>
<l>व्रणो रूढग्रन्थिः स्फुटित इव हृन्मर्मणि पुनः
पुरा/परावृत्तः शोको विकलयति मां नूतन इव ॥ ८० ॥</l>
</lg></b>
<p><b>भावकर्ता</b> यथा—</p>
<b><lg>
<l>कुचद्वन्द्वे तस्मिन् द्विपकलश/कलभ—कुम्भस्थलतुलां
दधानेऽस्मिन् कस्या युवतिषु न चित्तस्य रुजति ।</l>
<l>तथोर्वोर्युग्मे	वा	द्रुतरुचिरचामीकररुचि
विकर्षत्यूष्माणं	कमिव	न	युवानं	ज्वरयति? ॥ ८१ ॥</l>
</lg></b>
<p><b>कर्मकर्ता</b> यथा—</p>
<b><lg>
<l>तान्येतानि शिखण्डिताण्डवगुरूनम्भोधरानम्बरे
तन्वानानि दिनानि नूनममृतस्यन्दीनि वन्दामहे ।</l>
<l>उद्गाढा	नवनीलनीरजदृशामत्यन्तमायामिनो
भिद्यन्ते स्वयमेव येषु विषमा मानग्रहग्रन्थयः ॥ ८२ ॥</l>
</lg></b>
<p><b>कर्मकर्तृ</b> यथा—</p>
<b><lg>
<l>गर्जन्तेऽभिनवं	व्रणं	विकिरते	चूतेषु	पत्रोत्करः
पुष्पैर्भूषयतेऽपमानविटपीवाप्यां	मनो	रज्यति ।</l>
<l>ब्रूते वाक् स्वयमेव कोकिलमुखे मानग्रहो मोक्षते
सम्प्रत्येष यथा तथा प्रियसखि! प्रौढिर्मधोर्मूर्च्छति ॥ ८३ ॥</l>
</lg></b>
<p><b>भावकर्म</b> यथा—(शाकु. २.११)</p>
<b><lg>
<l>अभिमुखे मयि संहृतमीक्षितम् ॥ ८४ ॥</l></lg></b> (पृ. १११५) इत्यादि
<pb n="1191"/>
<p><b>(प्रत्ययोत्पत्तिकालाः)</b></p>
<p><b>अथ प्रत्ययोत्पत्तिकालाः</b>।</p>
<p>के पुनस्ते ?</p>
<p><b>भूतो, भविष्यन्, वर्तमानोऽव्यक्त</b> इति ।</p>
<p><b>भूतः</b> द्विधा— परोक्षभूतो, भूतानद्यतन इति ।</p>
<p><b>भविष्यन्</b> त्रिधा— भविष्यन्, भूतभविष्यन्, भविष्यदद्यतन इति ।</p>
<p>वर्तमानस्त्रिधा— वर्तमानो भूतसामीप्यो भविष्यत्सामीप्य इति ।</p>
<p><b>अव्यक्त</b>स्त्रिधा— अव्यक्तः, अतिपन्नः, सङ्कीर्ण इति । तेषु</p>
<p><b>लुङादिवाच्यो</b> भूतो यथा— (उराच. २.२२)</p>
<b><lg>
<l>एतत् पुनर्वनमहो! कथमद्य दृष्टं यस्मिन्नभूम चिरमेव वयं वसन्तः ।</l>
<l>आरण्यकाश्च गृहिणश्च रताः स्वधर्मे सांसारिकेषु च सुखेषु वयं रसज्ञाः ॥ ८५ ॥</l>
</lg></b>
<p><b>लिङादिवाच्यः परोक्षो</b> यथा—(रघु. ८.४३)</p>
<b><lg>
<l>विललाप स बाष्पगद्गदम् ॥ ८६ ॥</l></lg></b> (पृ. १०५४) इत्यादि
<p><b>लङादिवाच्यो भूतानद्यतनो</b> यथा—(उराच. ३.२५)</p>
<b><lg>
<l>करकमलविशी/तीर्णैरम्बुनीवारशष्पै—
स्तरुशकुनिकुरङ्गान्	मैथिली	यानपुष्यत् ।</l>
<l>भवति मम विकारस्तेषु दृष्टेषु कोऽपि
द्रव इव हृदयस्य प्रस्‍नवोद्भेदयोग्यः ॥ ८७ ॥</l>
</lg></b>
<p><b>लृङ्गादिवाच्यो भविष्यन्</b> यथा—</p>
<b><lg>
<l>प्रत्यागमिष्यसि	भविष्यति	सङ्गमोऽपि
सम्पत्स्यते	च	हृदयाभिमतोऽभिलाषः ।</l>
<l>एषा	गता	न	पुनरेष्यति	जीवितेश !
विद्युद्‌विलासतरला	नवयौवनश्रीः ॥ ८८ ॥</l>
</lg></b>
<p><b>'आशंसायां भूतवच्‍च'</b> (३.३.१३२) इति भूतभविष्यन् यथा—(रुद्रट. ७.६०)</p>
<b><lg>
<l>अविरलविलोलजलदः कुटजार्जुननीपसुरभिवनवातः ।</l>
<l>अयमायातः कालो हन्त हताः पथिकगोहिन्यः ॥ ८९ ॥</l>
</lg></b>
<pb n="1192"/>
<p><b>लुङादिवाच्यो भविष्यदद्यतनो</b> यथा—</p>
<b><lg>
<l>भूमिः	कण्टकिनी	पुरो	विटपिनः	प्रायो	बहूपद्रवा
भूयः	सैष	दिवाकरो	मृगयते	सन्ध्यावधूसङ्गमम् ।</l>
<l>का वा ते पथिक! त्वराऽद्य गमने ग्राम्ये विधेये जने
प्रातः श्रान्तविनोदितेन	मनसा	स्थातासि	गन्तासि	वा ॥ ९० ॥</l>
</lg></b>
<p><b>लङादिवाच्यो वर्तमानो</b> यथा—(मामा. १.४४)</p>
<b><lg>
<l>प्रसरति	परिमाथी	कोऽप्ययं	देहदाह—
स्तिरयति	करणानां	ग्राहकत्वं	प्रमोहः ।</l>
<l>रणरणकविवृद्धिं	बिभ्रदावर्तमानं
ज्वलति	हृदयमन्तस्तन्मयत्वं	च	धत्ते ॥ ९१ ॥</l>
</lg></b>
<p><b>स एव भूतासन्नो भूतसामीप्यो</b> यथा—(उराच. ६.३० )</p>
<b><lg>
<l>विना सीतादेव्या किमिव हि न दुःखं रघुपतेः
प्रियानाशे	पुंसां	जगदिदमरण्यं	हि	भवति ।</l>
<l>स	च स्‍नेहस्तावानयमपि वियोगो निरवधिः
किमेवं	त्वं	पृच्छस्यनधिगतरामायण	इव ॥ ९२ ॥</l>
</lg></b>
<p><b>भविष्यदासन्नो भविष्यत्सामीप्यो</b> यथा—(कुसं. ४.२० )</p>
<b><lg>
<l>इयमेत्य पतङ्गवर्त्मना पुनरङ्काश्रयिनी भवामि ते ।</l>
<l>चतुरैः सुरसुन्दरीजनैः प्रिय! यावन्न विलोभ्यसे दिवि ॥ ९३ ॥</l>
</lg></b>
<p><b>लिङादिवाच्योऽव्यक्तः</b>। यथा—(रत्‍ना. २.१९ )</p>
<b><lg>
<l>प्रसीदेति ब्रूयामिदमसति कोपे न घटते
करिष्याम्येवं नो पुनरिति, भवेदभ्युपगमः ।</l>
<l>न मे दोषोऽस्तीति त्वमिदमपि विज्ञास्यसि मृषा
किमेतन्मे वक्तुं क्षममिति न वेद्मि प्रियतमे! ॥ ९४ ॥</l>
</lg></b>
<p><b>लृङ्गादिवाच्योऽतिपन्नः</b> । यथा— (मवीच. १.२७)</p>
<b><lg>
<l>रामाय पुण्यमहसे सदृशाय सीता
दत्तैव	दाशरथिचन्द्रमसेऽभविष्यत् ।</l>
<l>आरोपणेन	पणमप्रतिकार्यमार्य—
स्त्रैयम्बकस्य धनुषो यदि नाकरिष्यत् ॥ ९५ ॥</l>
</lg></b>
<pb n="1193"/>
<p><b>धातुसम्बन्धोत्पन्नप्रत्ययवाच्यः सङ्कीर्णः</b> । यथा—(कुसं. ५.१४)</p>
<b><lg>
<l>अतन्द्रिता सा स्वयमेव वृक्षकान् घटस्तनप्रस्त्रवणैर्व्यवर्धयत् ।</l>
<l>गुहोऽपि येषां प्रथमाप्‍तजन्मनां न पुत्रवाल्लभ्यमपाकरिष्यति ॥ ९६ ॥</l>
</lg></b>
<p><b>(क्रियापरिच्छेदिनः कालाः —१२)</b></p>
<p>त एते द्रव्यात्मानः क्रियात्मानो वा <b>क्रियापरिच्छेदिनः कालाः ।</b></p>
<p>अथापरे <b>द्रव्यात्मानः</b> क्रियासाधनरूपा विद्यन्ते ।</p>
<p>के पुनस्ते ?</p>
<p><b>नित्यो, नैमित्तिकः, स्वभाविको वैपरामर्शिक</b> इति । तेषु —</p>
<p><b>१. नित्यः</b> — शाश्वतिको, वैकल्पिको, नैयोगिकश्च ।</p>
<p><b>२. नैमित्तिकः</b> — औद्योगिक, औपभोगिकः, प्रायोगिकश्च ।</p>
<p><b>३. स्वभाविकः</b> — आगन्तुको, नैसर्गिकः, सांसर्गिकश्च ।</p>
<p><b>४. वैपरामर्शः</b> — सङ्कीर्णः, प्रकीर्णो, विप्रकीर्णश्च,</p>
<p>इति प्रत्येकं त्रैविध्याच्‍चत्वारोऽपि ते <b>द्वादश</b> भवन्ति । तेषु —</p>
<p><b>(१. नित्यः —३)</b></p>
<p>१. (१.१) लवकाष्ठाक्षणनिमेषनाडिकामुहूर्तप्रहराहोरात्ररूपः <b>शाश्वतिकः</b>।</p>
<p>स यथा—</p>
<b><lg>
<l>क्षणे निमेषे नाड्यां वा मुहूर्ते प्रहरेऽपि वा ।</l>
<l>गते त्वमेष्यसीत्युक्ते रुरोद पथिकप्रिया ॥ ९७ ॥</l>
</lg></b>
<p>२. (१.२) दिनरात्रिपक्षमासर्त्वयनरूपो <b>वैकल्पिकः</b>।</p>
<p>यथा—(मेघ. १० ७)</p>
<b><lg>
<l>संक्षिप्येत क्षणमिव कथं दीर्घयामा त्रियामा
सर्ववस्थास्वहरपि कथं मन्दमन्दातपं स्यात् ।</l>
<l>इत्तं	चेतश्चटुलनयने! दुर्लभप्रार्थनां मे
गाढोष्णाभिः क्षतमशरणं त्वद्‌वियोगव्यथाभिः ॥ ९८ ॥</l>
</lg></b>
<p>३. (१.३) संवत्सरयुगकल्पमन्वन्तरप्रलयमहाप्रलयरूपो <b>नैयोगिकः</b>।</p>
<pb n="1194"/>
<p>स यथा—(रघु. ८.९२)</p>
<b><lg>
<l>तेनाष्टौ परिगमिताः समाः कथञ्चिद्
बालत्वादवितथसूनृतेन	सूनोः ।</l>
<l>सादृश्‍यप्रतिकृतिदर्शनैः	प्रियायाः
स्वप्‍नेषु	क्षणिकसमागमोत्सवैश्च ॥ ९९ ॥</l>
</lg></b>
<p>तेऽमी <b>त्रयोऽपि नित्यभेदाः;</b> नित्यरूपेणैवानिवारितप्रवृत्तित्वात् ।</p>
<p><b>(२. नैमित्तिकः — ४)</b></p>
<p>४. (२.१) प्रातः प्रत्यूषप्राह्‍णमध्याह्नापराह्‍णसन्ध्यारूप <b>औद्योगिकः</b> ।</p>
<p>यथा—(सक. ४.१७९) (पृ. २८३)</p>
<b><lg>
<l>शय्यन्ते	हतशायिकाः	पथि	तरुच्छायानिषण्णाध्वगैः
श्रीकण्ठायतनेषु	धार्मिकजनैरास्यन्त	उष्ट्रासिकाः ।</l>
<l>शून्ये तेऽत्र(तत्र?) निकुञ्जशायिनि सखि! ग्रीष्मस्य मध्यन्दिने
सज्जानां	दयिताभिसारणविधौ	 रम्यः	क्षणो	वर्तते ॥ १०० ॥</l>
</lg></b>
<p>५. (२.२) निशामुखप्रदोषनिशीथापररात्रचन्द्रोदयन्द्रास्तमयरूप <b>औपभोगिकः</b>।</p>
<p>यथा—(सक.५.१३७)</p>
<b><lg>
<l>विलिम्पत्येतस्मिन्	मलयजरसार्द्रेण	महसा
दिशां चक्रं चन्द्रे सुकृतमयि/मथ तस्या मृगदृशः ।</l>
<l>दृशोर्बाष्पः	पाणौ	वदनमसवः	कण्ठकुहरे
हृदि त्वं ह्रिः पृष्ठे वचसि च गुणा एव भवतः ॥ १०१ ॥</l>
</lg></b>
<p>६. (२.३) शरद्धेमन्तशिशिरवसन्तग्रीष्मवर्षारूपः) <b>प्रायोगिकः</b>।</p>
<p>यथा—(विक्र. २.६)</p>
<b><lg>
<l>इदमसुलभवस्तुप्रार्थनादुर्निवारं
प्रथममपि मनो मे पञ्चबाणः क्षिणोति ।</l>
<l>किमुत मलयवातोन्मूलितापाण्डुपत्रै—
रुपवनसहकारैर्दर्शितेष्वङ्कुरेषु ॥ १०२ ॥</l>
</lg></b>
<p>तेऽमी <b>त्रयोऽपि नैमित्तिकभेदाः ।</b></p>
<pb n="1195"/>
<p><b>(३. स्वभाविकः —४)</b></p>
<p>७. (३.१) नित्यत्वेऽप्येषामुपभोगादेर्निमित्तत्वाद् <b>मदप्रमदाभ्युदयोत्सवव्यसनपरिहारादिरूप
आगन्तुः</b> । यथा—(अमरु. ४१)</p>
<b><lg>
<l>पटालग्‍ने पत्यौ नमयति मुखं जातविनया
हठाश्लेषं वाञ्छत्यपहरति गात्राणि शनकैः ।</l>
<l>न शक्‍नोत्याख्यातुं स्मितमुखसखीदत्तनयना
ह्रिया ताम्यत्यन्तः प्रथमपरिहारा नववधूः ॥ १०३ ॥</l>
</lg></b>
<p>८. (३.२) बाल्यकौमारयौवमौग्ध्यमाध्यस्थ्यप्रागल्भ्यरूपो <b>नैसर्गिकः</b>।</p>
<p>यथा—(मामा. १.३५)</p>
<b><lg>
<l>मा मूमुहत् खलु भवन्तमनन्यजन्मा
मा ते मलीमसविकारघना मतिर्भूत् ।</l>
<l>इत्यादि नन्विह निरर्थकमेव यस्मात्
कामश्च जृम्भितगुणो नवयौवनं च ॥ १०४ ॥</l>
</lg></b>
<p>९. (३.३) परापरयौगपद्यायौगपद्यचिरक्षिप्ररूपः <b>सांसर्गिकः ।</b> यथा—</p>
<b><lg>
<l>आदौ	तावन्नयनगमनस्वागतादिक्रियास्ताः
पश्चादीषत्प्रहसितकथाभावसम्प्रेषितानि	।</l>
<l>भावेनान्तर्मनसि	घटितः	प्रीतिविस्त्रम्भयोगो
विस्त्रम्भात् तु प्रसरति शनैः सर्वगात्रेष्वनङ्गः ॥ १०५ ॥</l>
</lg></b>
<p>तेऽमी <b>त्रयोऽपि स्वाभाविकभेदाः</b>, स्वभावत एव प्रवर्तमानत्वात् ।</p>
<p><b>(४. वैपरामर्शः —४)</b></p>
<p>१०. (४.१) देश्‍यक्रीडाकेलिद्यूतव्रतगोष्ठीप्रेक्षादिरूपः <b>सङ्कीर्णः</b> । यथा—</p>
<b><lg>
<l>सखि ! स विजितो वीणाद्यूते कयाऽपि खलु स्त्रिया
पणितमभवत् तस्यां तस्मिन् निशाललितं ध्रुवम् ।</l>
<l>कथमितरथा	शेफालीषु	स्खलत्कुसुमास्वपि
स्थितवति नभोमध्येपीन्दौ प्रियेण विलम्ब्यते? ॥ १०६ ॥</l>
</lg></b>
<pb n="1196"/>
<p>११. (४. २) विविक्तदीर्घिकोद्यानसौधक्रीडादिदर्शनादिरूपः <b>प्रकीर्णः</b> । यथा—</p>
<b><lg>
<l>पान्थ! द्वारवतीं प्रयासि यदि हे! तद्देवकीनन्दनो
वक्तव्यः स्मरमन्त्रमोहविवशा गोप्यो न नामोज्झिताः ।</l>
<l>एताः केतकपुष्पधूलिपटलैरालोक्य रम्या दिशः
कालिन्दीतटभूमयोऽपि तव रे! नो यान्ति चिन्तास्पदम् ॥ १०७ ॥</l>
</lg></b>
<p>१२. (४.३) अष्टमीचन्द्रकेन्द्रोत्सव—यक्षरात्रिक—कुन्दचतुर्थी—सुवसन्तक—मदनत्रयोदश्‍या—
दिरूपो <b>विप्रकीर्णः</b> । स यथा—(सक. ५.४०६)</p>
<b><lg>
<l>अस्मिन् वर्षमहे न वर्तत इदं यत् कामदेवोत्सवे
स्थेयं पुत्रि! निरन्नया, तदधुना किञ्चिन्मुखे दीयताम् ।</l>
<l>इत्युक्ते	जरतीजनेन	कथमप्यध्वन्यवध्वा	ततः
पर्यस्तेऽहनि कल्पितश्च कबलो धौतश्च धारश्रुभिः ॥ १०८ ॥</l>
</lg></b>
<p>४. तेऽमी <b>त्रयोऽपि वैपरामर्शिकभेदाः,</b> विपरामृश्‍य स्वेच्छया प्रवर्तमानत्वात् ।</p>
<b><lg>
<l>स एव कालः कार्त्स्येन द्विरूप उपदर्शितः ।</l>
<l>क्रियापदैकवाच्योऽयं क्रियायाः साधनं च यः ॥ १०९ ॥</l>
</lg></b>
<b><lg>
<l>प्रत्ययार्थो द्वयं चैतत् समवेतमुदाहृतम् ।</l>
<l>प्रकृत्यर्थानुरोधेन	विप्रलम्भे	चतुर्विधे ॥ ११० ॥</l>
</lg></b>
<b><lg>
<l>यो विप्रलम्भः प्रथमानुरागो मानः प्रवासः करुणः स एव ।</l>
<l>साधर्म्यवैधर्म्यवशेन	चैषामभेदभेदावथ	तौ	वदामः ॥ १११ ॥</l>
</lg></b>
<p><b>इति श्रीमहाराजाधिराजश्रीभोजदेवविरचिते शृङ्गारप्रकाशे
विप्रलम्भान्वर्थप्रकाशनो नाम</b></p>
<p><b>॥ चतुर्विंशः प्रकाशः ॥ २४ ॥</b></p>
<lg>
<l>सनातनेनास्य	नितान्तसूक्ष्मविमर्शरम्यस्य	परिच्छिदैव ।</l>
<l>व्यवधाय्यनुच्छेदपरिच्छिदाभिरशुद्धशुद्ध्या च नितान्तकाम्यैः ॥</l>
</lg>
<pb n="1197"/>
<p>अथ</p>
<p><b>शृङ्गारप्रकाशे पञ्चविंशः प्रकाशः</b></p>
<p>साधर्म्यवैधर्म्यप्रकाशः</p>
<p>तत्र वैधर्म्यात् साधर्म्यमेव प्रागभिधातव्यं भवति, महाविषयत्वात् ।</p>
<p>किं पुनः प्रथमानुरागस्य साधर्म्यं, किं वा वैधर्म्यम्? इति । तत्र —</p>
<p><b>साधर्म्यं</b> चतुर्णामपि विप्रलम्भभेदानां सामान्यलक्षणयोगः ।</p>
<p><b>वैधर्म्यं</b> तु सजातीयेभ्यो विजातीयेभ्यश्च भेदप्रतिपादको विशेषलक्षणयोगः इति ।</p>
<p>तत्र साधर्म्यसूत्रस्य चत्वारोऽर्थस्कन्थाः—</p>
<p><b>१. भावस्कन्धः</b></p>
<p><b>२. भावजन्मस्कन्धः</b></p>
<p><b>३. भावानुबन्धस्कन्धः</b></p>
<p><b>४. भावप्रकर्षस्कन्धः</b> इति । तेषु —</p>
<p>नायकयोः प्रागसङ्गतयोः मिथो दर्शनश्रवणाभ्यामवस्थिताभिमानजन्मा परस्परानुरागः
अन्यतरानुरागो वेति <b>भावस्कन्धः</b> ।</p>
<p>अभिलषणीयालिङ्गनादीनामनवाप्‍तौ सत्यां समुपजायमानैस्तैस्तैरुत्कण्ठादि—
भिर्व्यभिचारिभावैरिति <b>भावजन्मस्कन्धः</b> ।</p>
<p>मनोवाग्बुद्धिजन्मभिश्चानुभावैरनुबन्ध इति <b>भावानुबन्धस्कन्धः</b> ।</p>
<p>प्राप्‍तप्राप्यप्रकर्षावस्थोऽपि विप्रलम्भशृङ्गाराख्यां लभत इति, <b>भावप्रकर्षस्कन्ध</b> इति ।</p>
<p>एतेनैतदुक्तं भवति,</p>
<p>विषयाश्रयालम्बनसंयोगो <b>भावस्कन्धः,</b></p>
<p>पश्चादादराभ्यासप्रत्ययोत्पत्तिसंयोगो <b>भावजन्मस्कन्धः,</b></p>
<p>वेगभावनास्थितस्थापकाख्यवासनासंयोगो <b>भावानुबन्धस्कन्धः,</b></p>
<p>विभावानुभावव्यभिचारिसंयोगो <b>भावप्रकर्षस्कन्धः</b> ।</p>
<p>तदुक्तम् <b>'भावजन्मानुबन्धप्रकर्षानुरूपास्तावदवस्थाः समृद्धय'</b>१ इति ।</p>
<!-- NOTES pg=1197!-->
१. <b>भावजन्मेति</b> । भावानां पञ्चावस्थाः १३–१४ प्रकाशयोर्वर्णितोः । तदनुसारेणात्र 'भावजन्मानुबन्ध—
प्रकर्षानुवर्तनसम्पृक्तयः अवस्थाः' इति पठितुं युक्तमिति राघवः । भावानां जन्मानुबन्धप्रवृद्धि—
<pb n="1198"/>
<p>तत्र <b>भावस्कन्धे</b> 'नायकयोर्मिथोदर्शनश्रवणाभ्याम्' इत्यनेनास्य सविकल्पक—
प्रत्यक्षानुमानोपमानशब्दैतिह्यार्थापत्तिसम्भवाभावप्रमाणव्यापारागोचरवस्तुविषयतामुपदिशति ।
निर्विकल्पकप्रत्यक्षोऽनेन प्रत्युक्तः, तेन व्यवहाराद् भावाद् दृशिरिह ज्ञानवचनोऽदर्शनार्थः;
तेन प्रत्यक्षानुमानोपमानार्थापत्तिसम्भवाऽभावानां <b>दर्शनाख्या,</b> शब्दैतिह्य—श्रुतानुमान—
श्रुतोपमानुश्रुतार्थापत्ति—श्रुति(त) सम्भवानां <b>श्रवणाख्या,</b> उभयेषा<b>मुभयाख्ये</b>ति सिद्धं
भवति । तथाहि—(वाप. १.१२३)</p>
<b><lg>
<l>न सोऽस्ति प्रत्ययो लोके यः शब्दानुगमादृते ।</l>
<l>अनुविद्धमिव ज्ञानं सर्वं शब्देन गम्यते ॥ १ ॥</l>
</lg></b>
<p>ततश्चोपजायमानः परस्पराश्रयोऽन्यतराश्रयो वा मिथोविषयः एकविषयो वा
<b>दृगालम्बनः श्रुत्यालम्बनो</b> वा प्रमाणभेदः प्रथमानः प्रथते । तत्र—</p>
<p><b>दर्शनतः</b> षोढा 'प्रत्यक्षानुरागोऽनुमानानुरागः,	उपमानानुरागोऽर्थापत्त्यनुरागः,
सम्भवानुरागोऽभावानुराग' इति ।</p>
<p><b>श्रवणतेऽपि</b>	तावदेव	'शब्दानुरागः,	ऐतिह्यानुरागः,	श्रौतानुमानिकः,
श्रौतोपमानिकः, श्रौतार्थापन्नः, श्रौतसम्भव' इति ।</p>
<p>(<b>१. दृगालम्बनानुरागः</b>)</p>
<p>(<b>१.१ प्रत्यक्षानुरागः —६</b>)</p>
<p>तत्राक्षमक्षं प्रति गतं विज्ञानं <b>प्रत्यक्षम्</b> ।</p>
<p>तदपि षोढा 'साक्षात्—प्रतिबिम्ब—प्रतिभा—उत्प्रेक्षा—स्मृति—स्वप्‍न' भेदात् । तत्र—</p>
<p>१. प्रतिविषयाध्यवसायः साक्षा<b>त्प्रत्यक्षम्</b>, यथा—(गास. १.९३)</p>
<b><lg>
<l>अविअण्हपेच्छणिज्जेण	तक्खणं	मामि	दिट्ठेण ।</l>
<l>सिविणअपीएण व पाणिएव तह्‍ण च्‍चिअ ण फिट्ठा ॥ २ ॥</l>
</lg></b>
<lg>
<l>(अवितृष्णप्रेक्षणीयेन तत्क्षणं मातुलानि! दृष्टेन ।</l>
<l>स्वप्‍नपीतेनेव पानीयेन तृष्णैव न मृष्टा ॥)</l>
</lg>
<!-- NOTES pg=1198!-->
संपृक्त्यनुवृत्तिसंज्ञिकास्‍त्रयोदशे प्रकाशे, चतुर्दशे पुनर्जन्मानुबन्धप्रकर्षसंपर्कानुगमसंज्ञिकाः पञ्च
पञ्चावस्थाः प्रतिपादितचराः । इह त्वनुगमः पृथङ्नोक्तः, तस्य प्रकर्षेणैव संग्रहात् । यश्‍च भाव—
स्कन्धस्तस्यापि भावजन्मस्कन्धेन गतार्थयितुं शक्यत्वे तिस्र एवावस्थाः स्युः ।
<pb n="1199"/>
<p>२. प्रत्यक्षस्यैव देशमात्रान्यत्वप्रतिभासः <b>प्रतिबिम्बं</b> ; यथा—(गास. १.४२)</p>
<b><lg>
<l>णच्‍चण—सलाहण—णिहेण पासपरिसंठिआ णिउणगोवी ।</l>
<l>सरिसगोविआणँ चुंबइ कवोलपडिमाघअं कण्हं ॥ ३ ॥</l>
</lg></b>
<lg>
<l>(नर्तनश्लाघननिभेन पार्श्वपरिसंस्थिता तरुणगोपी ।</l>
<l>सदृग्‌गोपीनां चुम्बति कपोलप्रतिमागतं कृष्णम् ॥)</l>
</lg>
<p>३. बाह्येन्द्रियनिरपेक्षमदृष्टप्रभवमाकस्मिकमननुभूतानुभूतविषयज्ञानं <b>प्रतिभानं</b> ; यथा—</p>
<p>(शाकु. १.२०)</p>
<b><lg>
<l>असंशयं क्षत्रपरिग्रहक्षमा यदार्यमस्यामभिलाषि मे मनः ।</l>
<l>सतां हि सन्देहपदेषु वस्तुषु प्रमाणमन्तःकरणप्रवृत्तयः ॥ ४ ॥</l>
</lg></b>
<p>४. परोक्षेऽपि प्रत्यक्षविषये प्रमाणाधिगतवस्तुधर्माध्यारोपण<b>मुत्प्रेक्षा</b>; यथा—</p>
<b><lg>
<l>अह सा हिअएण हरिं अ दिट्ठा आरपअ विलासं पि ।</l>
<l>जहपडिवण्णु प्पेक्खा णिसवण्णरूअं पि अंतेइ/मंतेइ? ॥ ५ ॥</l>
</lg></b>
<lg>
<l>(अथ सा हृदयेन हरिं च दृष्ट्वा आरोप्य विलासमपि ।</l>
<l>यथाप्रतिपन्नोत्प्रेक्षा	निषण्णरूपमपि	मन्यते ॥)</l>
</lg>
<p>५. प्रमाणानुभूतस्य वस्तुनो मनसि प्रतिबिम्बनं <b>स्मृतिः</b>; यथा—(गास. ६.३०)</p>
<b><lg>
<l>जं जं पुलएमि दिसं पुरओ लिहिओ व्व दीससे तत्तो ।</l>
<l>तुह पडिमाडिवाडिं पवहइ व सअलं दिसावलअं ॥ ६ ॥</l>
</lg></b>
<lg>
<l>(यां यां प्रलोकयामि दिशं पुरतो लिखित इव दृश्‍यसे तत्र ।</l>
<l>तव	प्रतिमापरिपाटीं	वहतीव	सकलं	दिशावलयम् ॥</l>
</lg>
<p>६. अविषयेन्द्रियव्यापारमिन्द्रियेणेव विषयेषु यदनुभवं मानसं <b>स स्वप्‍न</b> । यथा—</p>
<p>(विसा. १.१५)</p>
<b><lg>
<l>जाने स्वप्‍नविधौ ममाद्य चुलुकोत्सेक्यं पुरस्तादभूत्
प्रत्यूषे	परिवेषमण्डलमिव ज्योत्स्‍नासपत्‍नं महः ।</l>
<l>अस्यान्तर्नखनिस्तुषीकृतशरच्‍चन्द्रप्रभैरङ्गकै—
र्दृष्टा काऽप्यबला बलात्कृतवती सा मन्मथं मन्मथम् ॥ ७ ॥</l>
</lg></b>
<p>स्वप्‍नादयः प्रमाणाभासत्वादप्रमाणमिति चेत्,</p>
<p>तत्र, प्रथमानुरागोत्पत्तौ प्रमाणतदाभासयोरविशेषात् ।</p>
<pb n="1200"/>
<p>(<b>१.२ अनुमानानुरागः —६</b>)</p>
<p>लिङ्गदर्शनाल्लिङ्गिप्रतिपत्ति<b>रनुमानम्</b> । तदुक्तम्— (प्रपाभा.)</p>
<b><lg>
<l>अनुमेयेन सम्बद्धं प्रसिद्धत्वं/द्धं च तदन्वये ।</l>
<l>तदभावे	तु	यन्नास्ति	तल्लिङ्गमनुमापकम् ॥ ८ ॥</l>
</lg></b>
<b><lg>
<l>विपरीतमतो यत् स्यादेकेन द्वितयेन वा ।</l>
<l>विरुद्धासिद्धसन्दिग्धमलिङ्गं	काश्‍यपोऽब्रवीत् ॥ ९ ॥</l>
</lg></b>
<p>वयं तु लिङ्गमात्रमेव ब्रूमः । तदाभासस्यापि प्रथमानुरागनिमित्तत्वात् ।</p>
<p>तदपि षोढा—</p>
<p><b>१. सामान्यतो दृष्टं, २. विशेषतो दृष्टं, ३. प्रत्यक्षतो दृष्टं</b></p>
<p><b>४. परोक्षतो दृष्टं, ५. विद्यमानविषयम् ६. अविद्यमानविषयं</b> च ।</p>
<p>यथा— कार्येण कारणं, स्वरेण पुत्रम्, कृत्तिकोदयेन रोहिण्युदयम्, ॰ ॰ ॰
देशान्तरप्राप्त्या आदित्यगतिं, धूमेनाग्‍नि, निमित्तेन भाविनमर्थं जानाति । तत्र—</p>
<p>१. सामान्येन (गृहीत)व्याप्तिकं <b>सामान्यतो दृष्टम्,</b> यथा—शाकु. ३.१२</p>
<b><lg>
<l>'उन्नमितैकभ्रूलतमाननमस्याः' ॥ १० ॥</l></lg></b> इत्यादि (पृ. ८२२)
<p>२. विशेषेण गृहीतव्याप्तिकं <b>विशेषतो दृष्टम्</b> ; यथा—(शाकु. ३.७)</p>
<b><lg>
<l>अभ्युन्नता पुरस्तादवगाढा जघनगौरवात् पश्चात् ।</l>
<l>द्वारेऽस्य पाण्डुसिकते पदपङ्क्तिर्दश्‍यतेऽभिनवा ॥ ११ ॥</l>
</lg></b>
<p>३. प्रत्यक्षेण गृहीतव्याप्‍तिकं <b>प्रत्यक्षतो दृष्टम्</b> ; यथा—(मामा. ३.४)</p>
<b><lg>
<l>आविर्भवन्ती प्रथमं प्रियायाः सोच्छ्‌वासमन्तःकरणं करोति ।</l>
<l>सन्तापदग्धस्य	शिखण्डियूनोर्दृष्टेः	पुरस्तादचिरप्रभेव ॥ १२ ॥</l>
</lg></b>
<p>४. परोक्षेण गृहीतव्याप्‍तिकं <b>परोक्षतो</b> दृष्टम्; यथा—(सक. २.२८)</p>
<b><lg>
<l>एतानि निस्सहतनोरसमञ्जसानि शून्यं मनः पिशुनयन्ति पदानि तस्याः ।</l>
<l>एते च मार्गतरवः कथयन्ति तापमालम्बितोज्झितपरिग्लापितैः प्रवालैः ॥ १३ ॥</l>
</lg></b>
<p>५. वर्तमानवस्तुगोचरो <b>विद्यमानविषयम्,</b> यथा—</p>
<b><lg>
<l>अशोकतरुरुज्ज्वलस्तबकमालभारी	यथा
यथा	कुरबकस्तनूमतकोरकैरर्चति ।</l>
<l>यथा च तिलकद्रुमः सृजति मञ्जरीजालकं
तथेह	पुरतो	वने	पूरवधूजनः	क्रीडति ॥ १४ ॥</l>
</lg></b>


</body>
</text>
</TEI>
