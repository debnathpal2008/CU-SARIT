<?xml version="1.0" encoding="UTF-8"?>
<?xml-stylesheet type="text/css" href="prākṛta.css"?>
<TEI>
<teiHeader>
  <fileDesc>
    <titleStmt>
      <title></title>
      <author></author>
    </titleStmt>
    <publicationStmt>
    </publicationStmt>
    <sourceDesc>
    </sourceDesc>
  </fileDesc>
  <encodingDesc>
  </encodingDesc>
  <revisionDesc>
  </revisionDesc>
</teiHeader>
<text>
<front>
</front>
<body>


﻿<pb n="601"/>
<p>(<b>९. तुल्ययोगिता</b>)</p>
<p><b>विवक्षितगुणोत्कर्षैः स्तुतिनिन्दार्थं सहाभिधानं तुल्ययोगिता</b> । सा
<b>स्तुत्यर्था</b> यथा—(काव्याद. ३.२८)</p>
<b><lg>
<l>शेषो हिमगिरिस्त्वं च महान्तो गुरवः स्थिराः ।</l>
<l>यदलङ्घितमर्यादाश्चलन्तीं बिभृथ क्षितिम् ॥ ४०४ ॥</l>
</lg></b>
<p><b>निन्दार्था</b> यथा—(काव्याद. २.३३२)</p>
<b><lg>
<l>सङ्गतानि मृगाक्षीणां तटिद्विलसितानि च ।</l>
<l>क्षणद्वयं न तिष्ठन्ति घनारब्धान्यपि स्वयम् ॥ ४०५ ॥</l>
</lg></b>
<p>(<b>१०. लेशः</b>)</p>
<p><b>दोषस्य गुणीभावो गुणस्य च दोषीभावो लेशः</b> । तत्र
<b>दोषस्य गुणीभावो</b> यथा—(काव्याद. २.२७१)</p>
<b><lg>
<l>चपलो निर्दयश्चासौ जनः किं तेन मे सखि! ।</l>
<l>आगःप्रमार्जनायैव चाटवो येन शिक्षिताः ॥ ४०६ ॥</l>
</lg></b>
<p><b>गुणस्य दोषीभावो</b> यथा—(काव्याद. २.२६९)</p>
<b><lg>
<l>युवैष गुणवान् राजा योग्यस्ते पतिरूर्जितः ।</l>
<l>रणोत्सवे मनः सक्तं यस्य कामोत्सवादपि ॥ ४०७ ॥</l>
</lg></b>
<p><b>व्याजस्तुतिरपि</b> लेश एव । यथा—(काव्याद. २.३४५)</p>
<b><lg>
<l>पुंसः पुराणादाच्छिद्य श्रीस्त्वया परिभुज्यते ।</l>
<l>राजन्निक्ष्वाकुवंशस्य किमिदं तव युज्यते ॥ ४०८ ॥</l>
</lg></b>
<p>यथा च—</p>
<b><lg>
<l>इन्दोर्लक्ष्म त्रिपुरजयिनः कण्ठमूलं मुरारि—
र्दिङ्नागानां घनमदमषीभाञ्जि गण्डस्थलानि ।</l>
<l>अद्याप्युर्वीवलयतिलक! श्यामलिम्‍नानुलिप्‍ता—
न्याभासन्ते वद धवलितं किं त्वदीयैर्यशोभिः ॥ ४०९ ॥</l>
</lg></b>
<p>(<b>११. अपह्नुतिः</b>)</p>
<p><b>पदार्थापलापोऽपह्नुतिः</b> ।</p>
<p>सा द्विधा— औपम्यवती, अनौपम्या च ।</p>
<pb n="602"/>
<p><b>औपम्यवती</b> यथा—(गास.१.७०)</p>
<b><lg>
<l>गिह्मे दवग्गिमसिमइलिआइँ दीसंति विंझसिहराइं ।</l>
<l>आससु पउत्थवइए ण होंति णवपाउसब्भाइं ॥ ४१० ॥</l>
</lg></b>
<lg><l>(ग्रीष्मे दवाग्‍निमषीमलिनानि दृश्यन्ते विन्ध्यशिखराणि ।</l>
<l>आश्वसिहि प्रोषितपतिके! न भवन्ति नवप्रावृडभ्राणि ॥)</l></lg>
<p>यथा च—</p>
<b><lg>
<l>न केतकीनां विलसन्ति सूचयः प्रवासिनो हन्त हसत्ययं विधिः ।</l>
<l>तडिल्लतेयं न चकास्ति चञ्चला पुरः स्मरज्योतिरिदं विजृम्भते ॥ ४११ ॥</l>
</lg></b>
<p><b>अनौपम्या</b> यथा—(काव्याद. २.२६६)</p>
<b><lg>
<l>राजकन्यानुरक्तं मां रोमोद्भेदेन रक्षकाः ।</l>
<l>अवगच्छेयुरा ज्ञातमहो शीतानिलं वनम् ॥ ४१२ ॥</l>
</lg></b>
<p>यथा च—(काव्याद. २.३६७)</p>
<b><lg>
<l>आनन्दाश्रु प्रवृत्तं मे कथं दृष्ट्वैव कन्यकाम् ।</l>
<l>अक्षि मे पुष्परजसा वातोद्ध‍ूतेन दूषितम् ॥ ४१३ ॥</l>
</lg></b>
<p>(<b>१२. अप्रस्तुतप्रशंसा</b>)</p>
<p><b>अस्तोतव्यस्याभिनन्दनमप्रस्तुतप्रशंसा</b> । यथा—</p>
<b><lg>
<l>कामं वनेषु हरिणास्तृणेन जीवन्त्ययत्‍नसुलभेन ।</l>
<l>धनिषु न दैन्यं विदधति ते किल पशवो, वयं सुधियः ॥ ४१४ ॥</l>
</lg></b>
<p>यथा वा—</p>
<b><lg>
<l>पङ्गो! वन्द्यस्त्वमसि न गृहं यासि योऽर्थी परेषां</l>
<l>धन्योऽन्ध! त्वं धनमदवतां नेक्षसे यो मुखानि ।</l>
<l>श्लाघ्यो मूक! त्वमपि कृपणं स्तौषि नार्थाशया यः</l>
<l>स्तोतव्यस्त्वं बधिर! न गिरं यः खलानां शृणोषिः ॥ ४१५ ॥</l>
</lg></b>
<p>(<b>१३. उत्प्रेक्षा</b>)</p>
<p><b>अन्यथावस्थितस्यान्यथोत्प्रेक्षणम् उत्प्रेक्षा</b> ।</p>
<p>सा त्रिधा— द्रव्यविषया, गुणविषया, क्रियाविषया च । तत्र—
<b>द्रव्यविषया</b> यथा—</p>
<pb n="603"/>
<b><lg>
<l>देहस्था दर्पणे यस्य पश्यति प्रतिमामुमा ।</l>
<l>अन्यार्धार्धमिवोत्पन्नमर्धनारीश्वरान्तरम् ॥ ४१६ ॥</l>
</lg></b>
<p><b>गुणविषया</b> यथा—</p>
<b><lg>
<l>पल्लविअं विअ करपल्लवेहिं ॥ ४१७ ॥</l></lg></b> (१०.३९३ इहैव)
<p><b>क्रियाविषया</b> यथा—</p>
<b><lg>
<l>सेनागजाः स्वकरपुष्करलेखनीभिर्गण्डस्थलान्मदमषीं मुहुराददानाः ।</l>
<l>मन्ये नरेन्द्र! तव तोयधितीरतालीपत्रोदरेषु विजयस्तुतिमालिखन्ति ॥ ४१८ ॥</l>
</lg></b>
<p>मतमुत्प्रेक्षोपमोत्प्रेक्षावयवश्च <b>उत्प्रेक्षैव</b> । तेषु—</p>
<p><b>मतं</b> यथा—</p>
<b><lg>
<l>यदेतच्चन्द्रान्तर्जलदलवलीलां	प्रकुरुते
तदाचष्टे लोकः शश इति, न तन्मां प्रति तथा ।</l>
<l>अहं त्विन्दुं मन्ये त्वदरिविरहक्लान्ततरुणी—
कटाक्षोल्कापात—व्रण—किण—कलङ्काङ्कित—तनुम् ॥ ४१९ ॥</l>
</lg></b>
<p><b>उत्प्रेक्षोपमा</b> यथा—(भामहा. २.९२)</p>
<b><lg>
<l>किंशुकव्यपदेशेन तरुमारुद्य सर्वतः ।</l>
<l>दग्धादग्धामरण्यानीं पश्यतीव विभावसुः ॥ ४२० ॥</l>
</lg></b>
<p><b>उत्प्रेक्षावयवो</b> यथा—(कुसं. ८.५३)</p>
<b><lg>
<l>अङ्गुलीभिरिव केशसञ्चयं संनिगृह्य तिमिरं मरीचिभिः ।</l>
<l>कुड्‍मलीकृतसरोजलोचनं चुम्बतीव रजनीमुखं शशी ॥ ४२१ ॥</l>
</lg></b>
<p>(<b>१४. अर्थान्तरन्यासः</b>)</p>
<p>वस्तूपन्यस्य तत्साधनसमर्थस्य वस्तुनोऽयस्य न्यसन<b>मर्थान्तरन्यायः</b> ।
स त्रिधा— साधर्म्येण, वैधर्म्येण, विपर्ययेण च ।</p>
<p><b>साधर्म्येण</b> यथा—(काव्याद. २.१७३)</p>
<b><lg>
<l>पयोमुचः परीतापं हरन्त्येते शरीरिणाम् ।</l>
<l>नन्वात्मलाभो महतां परदुःखोपशान्तये ॥ ४२२ ॥</l>
</lg></b>
<p><b>वैधर्म्येण</b> यथा—(किराता. ८.३७)</p>
<b><lg>
<l>प्रियेण संग्रथ्य विपक्षसंनिधावुपाहितां वक्षसि पीवरस्तने ।</l>
<l>स्रजं न काचिद्विजहौ जलाविलां वसन्ति हि प्रेम्णि गुणा न वस्तुनि ॥</l>
</lg></b>
<pb n="604"/>
<p><b>विपर्ययेण</b> यथा—(गास. १.१००)</p>
<b><lg>
<l>जो जस्स हिअअदइओ दुक्खं देंतो वि सो तहा तस्स/सुहं देइ ।</l>
<l>दइअणहदूमिआणं वि वड्‍ढइ थणाणँ रोमञ्चो ॥ ४२४ ॥</l>
</lg></b>
<lg><l>(यो यस्य हृदयदयितो दुःखं दददपि स तथा तस्य/सुखं ददाति ।</l>
<l>दयितनखदूनयोरपि वर्धते स्तनयो रोमाञ्चः ॥)</l></lg>
<p><b>उभयन्यासः, प्रत्यनीकन्यासः, प्रतीकन्यासोऽपि चार्थान्तरन्यास</b> एव । तत्र
<b>उभयन्यासो</b> यथा—(सेब. ३.९)</p>
<b><lg>
<l>ते विरला सप्पुरिसा जे अभणंता घडंति कज्जालावे ।</l>
<l>थोअ च्चिअ ते वि दुमा जे अमुणिअकुसुमणिग्गमा देंति फलं ॥ ४२५ ॥</l>
</lg></b>
<lg><l>(ते विरलाः सत्पुरुषा येऽभणन्ता घटयन्ति कार्यालापान् ।</l>
<l>स्तोका एव तेऽपि द्रुमा येऽज्ञातकुसुमनिर्गमा ददति फलम् ॥)</l></lg>
<p><b>प्रत्यनीकन्यासो</b> यथा—</p>
<b><lg>
<l>विरला उवआरि च्चिअ णिरवेक्खा जलहर व्व वट्टंति ।</l>
<l>झिज्जंति ताण विरहे विरल च्चिअ सरिप्पवाह व्व ॥ ४२६ ॥</l>
</lg></b>
<lg><l>(विरला उपकारिण एव निरपेक्षा जलधरा इव वर्तन्ते ।</l>
<l>क्षीयन्ते तेषां विरहे विरला एव सरित्प्रवाहा इव ॥)</l></lg>
<p><b>प्रतीकन्यासो</b> यथा—(शाकु. ३.१)</p>
<b><lg>
<l>का कथा बाणसन्धाने ज्याशब्देनैव दूरतः ।</l>
<l>हुङ्कारेणेव धनुषः स हि विघ्‍नानपोहति ॥ ४२७ ॥</l>
</lg></b>
<p>(<b>१५. दीपकम्</b>)</p>
<p>जात्यादिवाचिना पदेन सर्ववाक्योपकारो <b>दीपकम्</b> ।</p>
<p>तत्त्रिधा— क्रियादीपकं, कारकदीपकं, मालादीपकं च । तत्र—
<b>क्रियादीपकं</b> यथा—(काव्याद. २.१०६)</p>
<b><lg>
<l>त्वया कर्णोत्पलं कर्णे स्मरेणास्त्रं शरासने ।</l>
<l>मया च मरणे चेतस्त्रयमेतत् समं कृतम् ॥ ४२८ ॥</l>
</lg></b>
<p><b>कारकदीपकं</b> यथा—(काव्याद. २.९८)</p>
<b><lg>
<l>पवनो दक्षिणः पर्णं जीर्णं हरति वीरुधाम् ।</l>
<l>स एव च नताङ्गीनां मानभङ्गाय कल्पते ॥ ४२९ ॥</l>
</lg></b>
<pb n="605"/>
<p><b>मालादीपकं</b> यथा—</p>
<b><lg>
<l>इमिणा सरएण ससी ससिणा वि णिसा णिसाइ कुमुअवणं ।</l>
<l>कुमअवणेण अ पुलिणं पुलिणेण अ सोहए हंसउलं ॥ ४३० ॥</l>
</lg></b>
<lg><l>(अनया शरदा शशी शशिनापि निशा निशया कुमुदवनम् ।</l>
<l>कुमुदवनेन च पुलिनं पुलिनेन च हसति हंसकुलम् ॥)</l></lg>
<p>आवृत्तिरपि <b>दीपकमेव</b> । सापि त्रिधा — शब्दावृत्तिरर्थावृत्तिरुभयावृत्तिश्च ।
<b>शब्दावृत्ति</b>र्यथा—(काव्याद. २.११८)</p>
<b><lg>
<l>उत्कण्ठयति मेघानां माला वृन्दं कलापिनाम् ।</l>
<l>यूनां चोत्कण्ठयत्यद्य मानसं मकरध्वजः ॥ ४३१ ॥</l>
</lg></b>
<p><b>अर्थावृत्ति</b>र्यथा—</p>
<b><lg>
<l>हृष्यति चूतेषु चिरं तुष्यति बकुलेषु मोदते मरुति ।</l>
<l>इह हि मधौ कलकूजिषु पिकेषु च प्रीयते कामी ॥ ४३२ ॥</l>
</lg></b>
<p><b>उभयावृत्ति</b>र्यथा—(मामा. ९.४)</p>
<b><lg>
<l>जय देव! भुवनभावन! जय भगवन्! निखिलवरद! निगमनिधे! ।</l>
<l>जय चारुचन्द्रशेखर! जय मदनान्तक! जयादिगुरो! ॥ ४३३ ॥</l>
</lg></b>
<p>(<b>१६. परिकरः</b> (एकावली च) )</p>
<p><b>क्रियापदादीनामुपस्कारः परिकरः</b> ।</p>
<p>स त्रिधा— क्रियापरिकरः, कारकपरिकरः, वस्तुपरिकरश्च ।</p>
<p><b>क्रियापरिकरो</b> यथा—(सेब. ४.५७)</p>
<b><lg>
<l>ववसिअणिवेइअत्थो सो मारुइलद्धपच्चआगअहरिसं ।</l>
<l>सुग्गीवेण उरत्थलवणमालामलिअमहुअरं अवऊढो ॥ ४३४ ॥</l>
</lg></b>
<lg><l>(व्यवसितनिवेदितार्थः स मारुतिलब्धप्रत्ययागतहर्षम् ।</l>
<l>सुग्रीवेणोरःस्थलवनमालामृदितमधुकरमुपगूढः ॥)</l></lg>
<p><b>कारकपरिकरो</b> यथा—(सेब. ११.५४)</p>
<b><lg>
<l>पडिआ अ हत्थसिढिलिअणिरोहपंडरसमूससंतकवोला ।</l>
<l>पेल्लिअवामपओहरविसमुण्णअदाहिणत्थणी जणअ—सुआ ॥ ४३५ ॥</l>
</lg></b>
<lg><l>(पतिता च हस्तशिथिलितनिरोधपाण्डुरसमुच्छ्‌वसत्कपोला ।</l>
<l>प्रेरित/पीडितवामपयोधरविषमोन्नतदक्षिणस्तनी जनकसुता ॥)</l></lg>
<pb n="606"/>
<p><b>वस्तुपरिकरो</b> यथा—</p>
<b><lg>
<l>देवी पुत्रमसूत नृत्यत गणाः! किं तिष्ठतेत्युद्भ‍ुजे
हर्षाद् भृङ्गिरिटावुदाहृतगिरा चामुण्डयालिङ्गिते ।</l>
<l>पायाद् वो जितदेवदुन्दुभिघनध्वानप्रवृत्तस्तयो—
रन्योन्याङ्गनिपातजर्जरतरस्थूलास्थिजन्मा	रवः ॥ ४३६॥</l>
</lg></b>
<p>(<b>एकावली</b>)</p>
<p><b>एकावल्यपि परिकरविशेष एव</b> ।</p>
<p>सा त्रिधा— शब्दैकावली, अर्थैकावली, उभयैकावली च ।</p>
<p><b>शब्दैकावली</b> यथा—(न.च. ६.२९)</p>
<b><lg>
<l>पर्वतभेदि पवित्रं जैत्रं नरकस्य बहुमतं गहनम् ।</l>
<l>हरिमिव हरिमिव हरिमिव वहति पयः पश्यत पयोष्णी ॥ ४३७ ॥</l>
</lg></b>
<p><b>अर्थैकावली</b> यथा—(काव्याद. २.१०७)</p>
<b><lg>
<l>शुक्लः श्वेतार्चिषो वृद्ध‍यै पक्षः पञ्चशरस्य सः ।</l>
<l>स च रागस्य रागोऽपि यूनां रत्युत्सवश्रियः ॥ ४३८ ॥</l>
</lg></b>
<p><b>उभयैकावली</b> यथा—(रुद्रटा. ७.११०)</p>
<b><lg>
<l>सलिलं विकासिकमलं कमलानि सुगन्धिमधुसमृद्धानि ।</l>
<l>मधु लीनालिकुलाकुलमलिकुलमपि मधुररणितमिह ॥ ४३९ ॥</l>
</lg></b>
<p>(<b>१७. क्रमः</b>)</p>
<p><b>शब्दार्थो</b>भयानां परिपाटिः <b>क्रमः</b> । तेषु—
<b>शब्दपरिपाटि</b>र्यथा—</p>
<b><lg>
<l>तस्याः प्रवृद्धलीलाभिरालापस्मितदृष्टिभिः ।</l>
<l>जीयन्ते वल्लकीकुन्दस्रगिन्दीवरसम्पदः ॥ ४४० ॥</l>
</lg></b>
<p><b>अर्थपरिपाटि</b>र्यथा—</p>
<b><lg>
<l>पायाद् वो रचितत्रिविक्रमतनुर्देवः स दैत्यान्तको
यस्याकस्मिकवर्धमानवपुषस्तिग्मद्युतेर्मण्डलम् ।</l>
<l>मौलौ रत्‍नरुचि श्रुतौ परिलसत्ताटङ्ककान्ति क्रमा—
ज्जातं वक्षसि कौस्तुभाभमुदरे नाभीसरोजोपमम् ॥ ४४१ ॥</l>
</lg></b>
<pb n="607"/>
<p><b>उभयपरिपाटि</b>र्यथा—</p>
<b><lg>
<l>पङ्कअ पङ्कि वहेलिअ कुवलअ खित्तउ हदहिं
वालिहिं बिम्ब विविल्लिओ घत्तिओ चन्दु णहहि ।</l>
<l>करणअणाहरवअणहिं तहिं लीलावइहिं
णिअसिठ्ठि वि उच्चिठ्ठीणा इं पआवइहिं ॥ ४४२ ॥</l>
</lg></b>
<lg><l>(पङ्कजं पङ्केऽवहेल्य कुवलयं क्षिप्‍त्वा ह्रदे
वृन्ते बिम्बं विप्रकीर्णं निरस्तश्चन्द्रो नभसि ।</l>
<l>करनयनाधरवदनैस्तत्र लीलावत्यां
निजसृष्टिरप्युत्सृष्टा किं प्रजापतिना ॥)</l></lg>
<p>(<b>१८. पर्यायः</b>)</p>
<p>मिषमुक्तिप्रकारोऽवसर इति <b>पर्याय</b>स्त्रिधा । तत्र
<b>मिषं</b> यथा—(काव्याद. २.१६८)</p>
<b><lg>
<l>दशत्यसौ परभृतः सहकारस्य मञ्जरीम् ।</l>
<l>तमहं वारयिष्यामि युवाभ्यां स्वैरमास्यताम् ॥ ४४३ ॥</l>
</lg></b>
<p><b>उक्तिप्रकारो</b> यथा—(खप्र.)</p>
<b><lg>
<l>राजन् राजसुता न पाठयति मां देव्योऽपि तूष्णीं स्थिताः
कुब्जे भोजय मां कुमार कुशलं नाद्याज्जुके भुज्यते ।</l>
<l>इत्थं नाथ शुकस्तवारिभवने मुक्तोऽध्वगैः पञ्जरा—
च्चित्रस्थानवलोक्य	वेश्मवलभीष्वेकैकमाभाषते ॥ ४४४ ॥</l>
</lg></b>
<p><b>अवसरो</b> यथा—(कुसं.४.२५)</p>
<b><lg>
<l>अथ तैः परिदेविताक्षरैर्हृदये दिग्धशरैरिवार्दितः ।</l>
<l>रतिमभ्युपपत्तुमातुरां मधुरात्मानसदर्शयत्पुरः ॥ ४४५ ॥</l>
</lg></b>
<p>(<b>१९. अतिशयः</b>)</p>
<p>विशेषस्य विवक्षया लोकवृत्तानतिक्रमेणात्युक्तेरभिधान<b>मतिशयः</b>. यथा—</p>
<b><lg>
<l>अहो विशालं भूपाल भुवनत्रितयोदरम् ।</l>
<l>माति मातुमशक्योऽपि यशोराशिर्यदत्र ते ॥ ४४६ ॥</l></lg></b>(काव्याद.२.२१९)
<pb n="608"/>
<p>यथा वा—(काव्याद. २.२१७)</p>
<b><lg>
<l>स्तनयोर्जघनस्यापि मध्ये मध्यं प्रिये! तव ।</l>
<l>अस्ति नास्तीति सन्देहो न मेऽद्यापि निवर्तते ॥ ४४७ ॥</l>
</lg></b>
<p>(<b>२०. आक्षेपः</b>)</p>
<p>विधिनिषेधाभ्यां प्रतिषेधोक्ति<b>राक्षेपः</b> । स द्विधा— शुद्धमिश्रभेदात् । तत्र—
<b>विध्याक्षेपः शुद्धो</b> यथा—(काव्याद. २.१४१)</p>
<b><lg>
<l>गच्छ गच्छसि चेत् कान्त! पन्थानः सन्तु ते शिवाः ।</l>
<l>ममापि जन्म तत्रैव भूयाद् यत्र गतो भवान् ॥ ४४८ ॥</l>
</lg></b>
<p><b>मिश्रो</b> यथा—(कुसं. ५.८२)</p>
<b><lg>
<l>अलं विवादेन यथाश्रुतस्त्वया तथाविधस्तावदशेषमस्तु सः ।</l>
<l>ममात्र भावैकरसं मनः स्थितं न कामवृत्तिर्वचनीयमीक्षते ॥ ४४९ ॥</l>
</lg></b>
<p><b>निषेधाक्षेपः शुद्धो</b> यथा—(काव्याद. २.१२३)</p>
<b><lg>
<l>कुतः कुवलयं कर्णे करोषि कलभाषिणि! ।</l>
<l>किमपाङ्गमपर्याप्‍तमस्मिन् कर्मणि मन्यसे ॥ ४५० ॥</l>
</lg></b>
<p><b>मिश्रो</b> यथा—</p>
<b><lg>
<l>सच्चं गुरुओ गिरिणो को भणइ जलासआ ण गम्भीरा ।</l>
<l>धीरेहिं उवमाउँ तह वि खु मह ण त्थि उच्छाहो ॥ ४५१ ॥</l>
</lg></b>
<lg><l>(सत्यं गुरवो गिरयः को भणति जलाशया न गम्भीराः ।</l>
<l>धीरैरुपमातुं तथापि खलु मम नास्त्युत्साहः ॥)</l></lg>
<p>रोधोऽपि <b>निषेधाक्षेप</b> एव । यथा—</p>
<b><lg>
<l>किं जम्पिएण दहमुह जम्पिअसरिसं अणिव्वहन्तस्स भरं ।</l>
<l>एत्तिअ जम्पिअसारं णिहणं अण्णे वि वज्जधारासु वआ ॥ ४५२ ॥</l>
</lg></b>
<lg><l>(किं जल्पितेन दशमुख जल्पितसदृशमनिर्वहतो भरम् ।</l>
<l>एतावद् जल्पितसारं निधनमन्येऽपि वज्रधारासु गताः ॥)</l></lg>
<p>यथा च—</p>
<b><lg>
<l>पउरजुआणो गामो महुमासो जोव्वणं पई ठेरो ।</l>
<l>जुण्णसुरा साहीणा असई मा होउ किं मरउ ॥ ४५३ ॥</l>
</lg></b>
<lg><l>(प्रचुरयुवा ग्रामो मधुमासो यौवनं पतिः स्थविरः ।</l>
<l>जीर्णसुरा स्वाधीना असती मा भवतु किं म्रियताम् ॥)</l></lg>
<pb n="609"/>
<p>(<b>२१. विशेषोक्तिः</b>)</p>
<p>आधिक्येन न्यूनतया वोत्कर्षविवक्षा <b>विशेषोक्तिः</b> । तत्र—
<b>आधिक्येन</b> यथा—(विक्र. ३.११)</p>
<b><lg>
<l>अयं तया रथक्षोभादंसेनांसो निपीडितः ।</l>
<l>एकः कृती शरीरेऽस्मिन् शेषमङ्गं भुवो भरः ॥ ४५४ ॥</l>
</lg></b>
<p><b>न्यूनतया</b> यथा—(काव्याद. २.३२४)</p>
<b><lg>
<l>न कठोरं न वा तीक्ष्णं शस्त्रं कुसुमधन्वनः ।</l>
<l>तथापि जितमेवाभूदमुना भुवनत्रयम् ॥ ४५५ ॥</l>
</lg></b>
<p>(<b>२२. श्लेषः</b>)</p>
<p><b>एकपदेनानेकार्थाभिधानं श्लेषः</b> ।</p>
<p>स षोढा —अभिन्नपदो, भिन्नपदश्च; अभिन्नक्रियो भिन्नक्रियश्च; अभिन्नकारको
भिन्नकारकश्चेति । तेषु —</p>
<p><b>अभिन्नपदो</b> यथा—(काव्याद. २.३२४)</p>
<b><lg>
<l>असावुदयमारूढः कान्तिमान् रक्तमण्डलः ।</l>
<l>राजा हरति लोकस्य हृदयं मृदुभिः करैः ॥ ४५६ ॥</l>
</lg></b>
<p><b>भिन्नपदो</b> यथा—(काव्याद. २.३१२)</p>
<b><lg>
<l>दोषाकरेण संबध्‍नन् नक्षत्रपथवर्तिना ।</l>
<l>राज्ञा प्रदोषो मामित्थमप्रियं किं न बाधते ॥ ४५७ ॥</l>
</lg></b>
<p><b>अभिन्नक्रियो</b> यथा—(काव्याद. २.३१६)</p>
<b><lg>
<l>स्वभावमधुराः स्‍निग्धाः शंसन्त्यो रागमुल्बणम् ।</l>
<l>दृशो दूत्यश्च कर्षन्ति कान्ताभिः प्रेषिताः प्रियान् ॥ ४५८ ॥</l>
</lg></b>
<p><b>भिन्नक्रियो१</b> यथा—(काव्याद. २.३१७)</p>
<b><lg>
<l>मधुरा रागवर्धिन्यः कोमलाः कोकिलागिरः ।</l>
<l>आकर्ण्यन्ते मदकलाः श्लिष्यन्ते चासितेक्षणाः ॥ ४५९ ॥</l>
</lg></b>
<p><b>अभिन्नकारको</b> यथा—(काव्याद. २.३१९)</p>
<b><lg>
<l>कृष्णार्जुनानुरक्तापि दृष्टिः कर्णावलम्बिनी ।</l>
<l>याति विश्वसनीयत्वं कस्य ते कलभाषिणि ॥ ४६० ॥</l>
</lg></b>
<!-- NOTES pg=609!-->
१. भिन्नकारको इति राघवः ।
<pb n="610"/>
<p><b>भिन्नकारको</b> यथा—(काव्याद. ४.२२९)</p>
<b><lg>
<l>गतिर्वेणी च नागेन वपुरूरू च रम्भया ।</l>
<l>ओष्ठौ पाणी प्रवालैश्च तस्यास्तुल्यत्वमाययुः ॥ ४६१ ॥</l>
</lg></b>
<p>(<b>२३. भाविकम्</b>)</p>
<p>स्वाभिप्रायकथनमन्यापदेशोऽन्यभावना च <b>भाविकम्</b> । तेषु—
<b>स्वभिप्रायकथनं</b> यथा—</p>
<b><lg>
<l>णावज्झइ दुग्गेज्झिआ दिठ्ठम्मि जम्मि भिउडिआ
जत्थ ण अव्वाहारओ घिप्पइ आहासत्तए ।</l>
<l>विच्छुहइ अहिणिंत(द)ए जत्थ ण सो वअस्सिआ
तं मे कहउ माणअं जइ मे इच्छदु(हि) जीअअं ॥ ४६२ ॥</l>
</lg></b>
<lg><l>(नाबद्ध‍यते दुर्गृहीता दृष्टे यस्मिन् भ्रुकुटिको
यत्र नाव्याहारो गृह्यते आभाषमाणे ।</l>
<l>विक्षुभ्यतेऽभिनिन्द्यते यत्र न स वयस्यया
तं मे कथय मानं यदि मे इच्छसि जीवनम् ॥)</l></lg>
<p><b>अन्यापदेशो</b> यथा—</p>
<b><lg>
<l>आसाइअमण्णाएण जेत्तिअं चिअ विहीण ।</l>
<l>ओरमसु वसह एह्‍िणं रक्खिज्जइ गहवइच्छेत्तं ॥ ४६३ ॥</l>
</lg></b>
<lg><l>(आस्वादितमज्ञातेन यावत् तावदेव व्रीहीणाम् ।</l>
<l>उपरम वृषभेदानीं रक्ष्यते गृहपतिक्षेत्रम् ॥)</l></lg>
<p><b>अन्यभावना</b> यथा—(वज्जाल ५३८)</p>
<b><lg>
<l>दंसणलिअं दढकं विबन्धणं दीहरं सुपरिणाहं ।</l>
<l>होइ घरे साहीणं मुसलं घण्णाण महिलाणं ॥ ४६४ ॥</l>
</lg></b>
<lg><l>(दंशनवलितं दृढकं विबन्धनं दीर्धं सुपरिणाहम् ।</l>
<l>भवति गृहे स्वाधीनं मुसलं धन्यानां महिलानाम् ॥)</l></lg>
<p><b>उद्भेदोऽपि भाविकमेव</b> । स त्रिधा—अव्यक्तो व्यक्त उभयात्मकश्च ।</p>
<p><b>अव्यक्तो</b> यथा—(अमरु. १०५)</p>
<b><lg>
<l>निःशेषच्युतचन्दनं	स्तनतटं	निर्मृष्टरागोऽधरो
नेत्रे दूरमनञ्जने पुलकिता तन्वी तवेयं तनुः ।</l>
</lg></b>
<pb n="611"/>
<b><lg>
<l>मिथ्यावादिनि दूति बान्धवजनस्याज्ञातपीडागमे
वापीं स्‍नातुमितो गतासि न पुनस्तस्याधमस्यान्तिकम् ॥ ४६५ ॥</l>
</lg></b>
<p><b>व्यक्तो</b> यथा—</p>
<b><lg>
<l>अतिकोमलमेकतोऽन्यतः सरसाम्भोरुहनालकर्कशम् ।</l>
<l>वहति स्फुटमेतदेव ते वचनं शाकपलाशदेश्यताम् ॥ ४६६ ॥</l>
</lg></b>
<p>उभयरूपो यथा—</p>
<b><lg>
<l>प्रम्लानोत्पलकोमले! सखि! दृशौ नीलाञ्जनेनाञ्चिते
कर्पूरच्छुरणाच्च गण्डफलके संवेल्लितः पाण्डिमा ।</l>
<l>श्वासाः सन्तु च कन्दुकभ्रमिभुवः किन्तु प्रभावाहिना—
मङ्गानां क्रशिमानमुत्कटममुं को नाम नोत्प्रेक्षते ॥ ४६७ ॥</l>
</lg></b>
<p>(<b>२४. संसृष्टिः</b>)</p>
<p><b>नानालङ्कारसङ्करः संसृष्टिः</b> ।</p>
<p>सा त्रिधा— व्यक्तरूपा, अव्यक्तरूपा, व्यक्ताव्यक्तरूपा च । तासु
<b>व्यक्तरूपा</b> तिलतण्डुलवत् छायादर्शवच्च । तयो<b>राद्या</b> यथा—</p>
<b><lg>
<l>पिनष्टीव तरङ्गाग्रैरुदधिः फेनचन्दनम् ।</l>
<l>तदादाय करैरिन्दुर्लिम्पतीव दिगङ्गनाः ॥ ४६८ ॥</l>
</lg></b>
<p>अत्रोत्प्रेक्षाद्वयं रूपकद्वयं च तिलतण्डुलवत् सङ्कीर्णम् ।
<b>द्वितीया</b> यथा—(राच.१.५)</p>
<b><lg>
<l>निर्मलेन्दु नभो रेजे विकचाब्जं बभौ सरः ।</l>
<l>परं पर्यश्रुनयनौ मम्लतुर्भ्रातरावुभौ ॥ ४६९ ॥</l>
</lg></b>
<p>अत्रादर्शे च्छायेव हेत्वलङ्कारे रामलक्ष्मणमुखयोरिन्दुपद्मौपम्यं दृश्यते ।
अव्यक्तरूपा क्षीरजलवत् पांसूदकवच्च । तयो<b>राद्या</b> यथा—</p>
<b><lg>
<l>क्षीरक्षालितचन्द्रेव नीलीधौताम्बरेव च ।</l>
<l>टङ्कोल्लिखितसूर्येव वसन्तश्रीरदृश्यत ॥ ४७० ॥</l>
</lg></b>
<p>अत्रोपमोत्प्रेक्षे क्षीरनीरवन्मिथः संसृष्टे न व्यज्येते ।</p>
<lg><l><b>द्वितीया</b> यथा— <b>कृष्णार्जुनानुरक्तापि.॥ ४७१ ॥</b></l></lg> (६०९ पृ.)
<p>अत्र पांसूदकयोरिव मृत्पिण्डे श्‍लेषविरोधयोरव्यक्तरूपयोरेव व्याजस्तुतावङ्ग—
भावोऽवगम्यते । व्यक्ताव्यक्तरूपा नरसिंहवच्‍चित्रवर्णवच्च । तयो<b>राद्या</b> यथा—(रघु. ४.२९)</p>
<pb n="612"/>
<b><lg>
<l>रजोभिः स्यन्दनोद्‍धूतैर्गजैश्च घनसंनिभैः ।</l>
<l>भुवस्तलमिव व्योम कुर्वन् व्योमेव भूतलम् ॥ ४७२ ॥</l>
</lg></b>
<p>अत्र नरसिंहजाताविव सिंहनरशरीरभागयोः परिवृत्त्यलङ्कारहेतूपमयोरङ्गभावो
व्यक्ताव्यक्तरूपः परिस्फुरन्नुपलभ्यते ।</p>
<p><b>द्वितीया</b> यथा—</p> <b><lg><l>मयूरारावमुखरां प्रावृषं सतडिल्लताम् ।</l>
<l>महाटवीमिवोल्लङ्घ्य तोयानि मुमुचुर्घनाः ॥ ४७३ ॥</l>
</lg></b>
<p>अत्र पटावयवस्थानां नीलादीनामिव पटावयव्याश्रिते चित्रवर्णे श्लेषरूपकोपमार्थ—
श्लेषाणां पदपदार्थाश्रयाणां शरद्‍वर्णनवाक्याश्रयिणि समाध्यलङ्कारे व्यक्ताव्यक्त—
रूपोऽङ्गाङ्गिभावः प्रतीयते ॥</p>
<b><lg>
<l>चतुर्विंशतिरित्येताः क्रमेणोभयसंश्रिताः ।</l>
<l>काव्यालङ्कृतयः प्रोक्ता यथावदुपमादयः ॥ ४७४ ॥</l>
</lg></b>
<b><lg>
<l>इह हीवादिभिः शब्दैस्सादृश्यादिः प्रतीयते ।</l>
<l>अर्थोऽस्मात् सूरयः प्राहुरुभयालङ्कृतीरिमाः ॥ ४७५ ॥</l>
</lg></b>
<b><lg>
<l>अलङ्‍‌क्रिया यास्त्विह शब्दसंश्रयास्ततोऽर्थभूषाभ्यधिकं प्रकृष्यते ।</l>
<l>ततोऽभिरूपामुभयोरलङ्कृतिं वदन्ति, संसृष्टिरतोऽपि शोभते ॥ ४७६ ॥</l>
</lg></b>
<p><b>इति महाराजाधिराजश्रीभोजदेवविरचिते शृङ्गारप्रकाशे
उभयालङ्कारप्रकाशो नाम</b></p>
<p><b>॥ दशमः प्रकाशः ॥१०॥</b></p>
<lg><l>भग्‍नो मम्मटभट्टकोऽत्र महति श्रीभोजराजोद्‍गते—
ऽलङ्कारे त्रिविधोत्तमप्रसरणे दिव्यैः प्रबन्धाकरैः ।</l>
<l>ध्वन्यध्वन्यतया प्रथां गतवतामानन्दगुप्‍तप्रभृ—
त्यार्याणामपि भाषितान्यहह नो पर्याप्‍तिमाबिभ्रति ॥</l></lg>
<lg><l>रेवाप्रसादोऽस्म्यहमुच्चभाग्यो यस्यासकौ वै सुलभोऽस्ति राशिः ।</l>
<l>विधिप्रसादादथ यस्य लभ्योऽवकाशकालेऽनवकाशकोऽपि ॥</l></lg>
<pb n="613"/>
<p>अथ</p>
<p><b>शृङ्गारप्रकाशे एकादशः प्रकाशः</b></p>
<p>रसावियोगप्रकाशनप्रकाशो नाम</p>
<p>(<b><emph>१२. रसावियोगः</emph></b>)</p>
<p>निर्दोषस्य गुणवतोऽलङ्कृतस्य च काव्यशरीरस्य कामिनीशरीरस्येव
शोभातिशयनिष्पत्तौ <b>रसावियोग</b> एव प्रकृष्ट उपायो गीयते । यतः,</p>
<b><lg>
<l>कल्या मूर्तिः कुलममलिनं यौवनं रूपसम्पत्
सौभाग्यर्द्धिः प्रियवचनता शीलवैदग्ध्ययोगः ।</l>
<l>शालीनत्वं विनयपरतेत्यङ्गनाभूषणं यत्
तत् प्रेमार्द्रं प्रणयिनि मनो नास्ति चेन्नास्ति किञ्चित् ॥१॥</l>
</lg></b>
<p>किं च—</p>
<b><lg>
<l>अलङ्कृताप्यन्वयशीलभूषणैर्न शोभते मां प्रति तावदङ्गना ।</l>
<l>बिभर्ति यावत् प्रमदा समागमे न शूरभार्यादृतगर्वितं शिरः ॥ २ ॥</l>
</lg></b>
<p><b>रसं त्विह प्रेमाणमेवामनन्ति, सर्वेषामपि हि रत्यादिप्रकर्षाणां रतिप्रियो
रणप्रियो अमर्षप्रियः परिहासप्रिय इति प्रेमण्येव पर्यवसानात्</b> ।</p>
<b><lg>
<l>अहेतुः पक्षपातो यस्तस्य नास्ति प्रतिक्रिया ।</l>
<l>स हि स्‍नेहात्मकस्तन्तुरन्तर्भूतानि सीव्यति ॥ ३ ॥ (उराच. ५.१७)</l>
</lg></b>
<p>ततो हि—</p>
<b><lg>
<l>यदेव रोचते मह्यं तदेव कुरुते प्रिया ।</l>
<l>इति वेत्ति न जानाति तत्प्रियं यत्करोति सा ॥ ४ ॥</l>
</lg></b>
<p>अपि च— (उराच. २.१९, ६५)</p>
<b><lg>
<l>अकिञ्चिदपि कुर्वाणः सौख्यैर्दुःखान्यपोहति ।</l>
<l>तत् तस्य किमपि द्रव्यं यो हि यस्य प्रियो जनः ॥ ५ ॥</l>
</lg></b>
<b><lg>
<l>दुक्खं दन्तो वि सुहं जणेइ जो जस्स वल्लहो होइ ।</l>
<l>दइअ-णह-दूमिआण वि वड्‍ढइ त्थणआण रोमञ्चो ॥ ६ ॥</l></lg></b>(गास.१.१००)
<lg><l>(दुःखं दददपि सुखं जनयति यो यस्य वल्लभो भवति ।</l>
<l>दयितनखदूयमानयोरपि वर्धते स्तनयो रोमाञ्चः ॥)</l></lg>
<pb n="614"/>
<p>तदुक्तम्—</p>
<b><lg>
<l>अप्रातिकूलिकतया मनसो मुदादे—
र्यस्संविदोऽनुभवहेतुरिहाभिमानः ।</l>
<l>ज्ञेयो रसः स रसनीयतयाऽऽत्मशक्ते(/रक्‍तेः)१
रत्यादिभूमनि पुनर्वितथा रसोक्तिः ॥ ७ ॥</l>
</lg></b>
<p>ननु 'इदानीमेवोक्तं रतिप्रियो रणप्रियोऽमर्षप्रियः परिहासप्रिय इति
रत्यादिप्रकर्षाणां प्रेमण्येव पर्यवसानात् रसमिह प्रेमाणमामनन्ती'ति तत् कथमुच्यते
रत्यादिभूमनि पुनर्वितथा, रसोक्तिरिति? उच्यते, न रत्यादिभूमा रसः । किं तर्हि?
<b>शृङ्गारः</b> ।</p>
<p>(<b>रसलक्षणम्</b>)</p>
<p><b>शृङ्गारो हि नाम विशिष्टेष्टदृष्टचेष्टाभिव्यञ्जकानाम् आत्मगुणसम्पदामुत्कर्षबीजं
बुद्धिसुखदुःखेच्छाद्वेषप्रयत्‍नसंस्काराद्यतिशयहेतुरात्मनोऽहङ्कारगुणविशेषः सचेतसा
रस्यमानो रस</b> इत्युच्यते । यदस्तित्वे रसिकोऽन्यथात्वे नीरस इति ॥ ८ ॥</p>
<p>(<b>भावाः — ५१</b>)</p>
<p><b>तदाविर्भावहेतवश्च तत्प्रभवा एव भावाः</b> । ते चैकोनपञ्चाशत्—</p>
<p>(१) <b>रतिः</b>, (२. <b>प्रीतिः</b>),(३) <b>हर्षः</b>, (४) <b>रोमाञ्चः</b>, (५) <b>धृतिः</b>, (६) <b>गर्वः</b>,
(७) <b>हासः</b>, (८) <b>मदः</b>, (९. <b>मोहः</b>), (१०) <b>उत्कण्ठा</b>, (११) <b>चिन्ता</b>, (१२) <b>स्मृतिः</b>,
(१३) <b>मतिः</b>, (१४) <b>वितर्कः</b>, (१५) <b>उत्याहः</b>, (१६) <b>क्रोधः</b>, (१७) <b>अमर्षः</b>, (१८) <b>असूया</b>,
(१९) <b>ईर्ष्या</b>, (२०) <b>उग्रता</b>, (२१) <b>जुगुप्सा</b>, (२२) <b>विस्मयः</b>, (२३) <b>निद्रा</b>,
(२४) <b>सुप्‍तम्(/स्वप्‍नः)</b>, (२५) <b>प्रबोधः</b>, (२६) <b>चपलता</b>, (२७) <b>आलस्यं</b>, (२८) <b>भयं</b>,
(२९) <b>शङ्का</b>, (३०) <b>त्रासः</b>, (३१) <b>वेपथुः</b>, (३२) <b>व्रीडा</b>, (३३) <b>अवहित्थं</b>, (३४) <b>स्तम्भः</b>,
(३५) <b>ग्लानिः</b>, (३६) <b>स्वेदः</b>, (३७) <b>व्याधिः</b>, (३८) <b>उन्मादः</b>, (३९) <b>श्रमः</b>, (४०) <b>शोकः</b>,
(४१) <b>विषादः</b>, (४२) <b>वैवर्ण्यं</b>, (४३) <b>दैन्यं</b>, (४४) <b>स्वरभेदः</b>, (४५) <b>आवेगः</b>, (४६) <b>अश्रु</b>,
(४७. <b>मोहः/स्‍नेहः</b>), (४८) <b>प्रलयः</b>, (४९) <b>जाड्यं</b>, (५०) <b>निर्वेदः</b>, (५१) <b>शम</b>२ इति ।</p>
<!-- NOTES pg=614!-->
१. द्र. अत्रैव पृ. १ पादटिप्पणी ३ ।
२. भरतनिर्दिष्टौ मरणापस्मारावत्र न भवतः, भवतश्‍च भरतानिर्दिष्टौ 'ईष्यो—शमौ' । संख्या तु समैव । एतेषां
विभावादीनां रतेश्‍च विशद्य विवेचनं त्रयोदशप्रकाशे (द्र.पृ.७९४), शेषाणाञ्च चतुर्दशे प्रकाशे भावि ।
<pb n="615"/>
<p>तत्र केचिदाचक्षते रतिप्रभवः शृङ्गार इति ।</p>
<p><b>वयं तु मन्यामहे रत्यादीनामयमेव प्रभव इति</b> । शृङ्गारिणो हि रत्यादयो जायन्ते,
नाशृङ्गरिणः । शृङ्गारी हि रमते, स्मयते, उत्सहते, स्‍निह्यतीति ।</p>
<p><b>ते तु भाव्यमानत्वाद् भावा एव, न रसाः</b> ।</p>
<p><b>यावत्सम्भवं हि भावनया भाव्यमानो भाव एवोच्यते</b> ।</p>
<p><b>भावनापथमतीतस्तु रस</b> इति ।</p>
<p><b>मनोऽनुकूलेषु हि १सुखादिषु आत्मनः सुखानुभवाभिमानो रसः</b> ।</p>
<p>स तु पारम्पर्येण सुखहेतुत्वात् रत्यादिभूमसूपचारेण व्यवह्रियते । अतो न
रत्यादीनां रसत्वं, अपि तु भावनाविषयत्वाद् भावत्वमेव ।</p>
<p>यदप्युक्तं परप्रकर्षगामी रत्यादिभावो रस इति, तदप्यसारम्, ग्लान्यादिष्वपि
तदुपपत्तेः । ग्लान्यादयोऽपि श्रमादिभिः परं प्रकर्षमारोप्यन्ते । न ते स्थायिन इति चेत्,
स्थायित्वमेषामुत्पन्नतीव्रसंस्कारात् । संस्कारोत्पत्तिश्च विषयातिशयान्नायकप्रकृतेश्च ।
प्रकृतिश्च त्रिधा सात्त्विकी, राजसी, तामसीति । तद्वशाच्‍च तथाविधानुभवभावनोत्पत्तिः ।
ततश्चैषां स्थायित्वव्यपदेश इति ।</p>
<p>नन्वष्टौ स्थायिनोऽष्टौ सात्त्विकास्त्रयस्त्रिंशद् व्यभिचारिण इति ब्रुवते?</p>
<p>न तत्साधु ।</p>
<p>यतोऽमीषामन्यतमस्यैतैरेव परस्परं निर्वर्त्यमानत्वात् । कश्चित् कदाचित्स्थायी,
कदाचित्तु व्यभिचारी । अतोऽवस्थावशात् सर्वेऽप्यमी व्यभिचारिण:, सर्वेऽपि च
स्थायिनः, सात्त्विका अपि सर्व एव मनःप्रभवत्वात् । <b>अनुपहतं हि मनस्सत्त्व</b>मित्युच्यते ।</p>
<p>यच्चोक्तं <b>विभावानुभावव्यभिचारिसंयोगात् स्थायिनो रसत्वमिति२</b>, तदपि मन्दम्,
<!-- NOTES pg=615!-->
१. 'सुख.=दुःखा.' राघवः, लेष्वपि सुखदुःखा इति तत्र पाठान्तरम् । मनसा गृहीतमात्मना रस्यते इति
तु विवक्षितमत्र ।
२. भरतोक्‍ते 'विभावानुभावव्यभिचारिसंयोगाद् रसनिष्पत्ति'—रिति रससूत्रे स्थायिशब्दो नास्ति ।
ध्वनिवादिनामुचित एव स्थाय्यभावोऽत्र, उल्लेख एव प्रत्युत शल्यभूतो भवेत् । तन्मते स्थायिनां
रत्यादीनां लाभो विभावतावच्छेदकतया, रतिमत एव दुष्यन्तादेः सामाजिकान् प्रति विभावत्वात् ।
एवं च भावो रस इति प्रथमं रससूत्रम्, 'विभावानुभावव्यभिचारिसंयोगो रस' इति द्वितीयं,
विभावानुभावव्यभिचारिस्थायिसंयोगो रस इति तृतीयं, चतुर्थं पुनर्विभावानुभावव्यभिचारिस्थायि
सात्विकसंयोग इति, पञ्चमं 'भावसंयुक्तः स्थायी'—ति । स्थायी चाऽत्र न रत्यादिः, न च निर्वेदादिः,
अपितु प्रत्यक्चैतन्यमेव रसिकस्य । द्रष्टव्यः अत्रास्माकं रसभोगः, काव्यालङ्कारकारिका च ।
<pb n="616"/>
हर्षादिष्वपि विभावानुभावव्यभिचारिसंयोगस्य विद्यमानत्वात् । तस्माद् रत्यादयः सर्व
एवैते भावाः, <b>शृङ्गार एवैको रस</b> इति । तैश्च सविभावानुभावैः प्रकाशमानः शृङ्गारो
विशेषतः स्वदते ।</p>
<p>तत्र केचनाहुः — 'नायं रसः शृङ्गाराख्यो रत्यादिभिरभिव्यज्यते, अपित्वालम्बन—
विभावादुत्पन्नो रत्यादिरेवोद्देपनविभावादिभिः परं प्रकर्षमारोप्यमाणो रसीभवन्
शृङ्गारादिसंज्ञां लभत' इति ।</p>
<p>त एवं प्रष्टव्याः — 'किमेते रत्यादयः स्वेभ्यः आलम्बनेभ्यः उत्पद्यमानाः
सर्वस्याप्युत्पद्यन्ते, उत कस्यचिदेवेति?'</p>
<p><b>यदि तावत् सर्वस्य</b>, तदा सर्वं जगद् रसिकं स्यात् । न चैतदस्ति । यतः
कश्चिद्‍रसिकः कश्चित्तु नीरसो दृश्यते । न च दृष्टविपरीतं शक्यमनुज्ञातुम् । अतो न
सर्वस्य रत्यादयो जायन्ते ।</p>
<p><b>अथ कस्यचित्</b>, तत्र निमित्तमभिधानीयम् । तद् दृष्टमदृष्टं वा स्यात् ।</p>
<p>न तावत् दृष्टमनुपलभ्यमानत्वात् ।</p>
<p>अदृष्टं तु साधारणमसधारणं वा ।</p>
<p><b>साधारणे</b> पूर्व एव दोषः, सर्वं जगद्रसिकं स्यादिति ।</p>
<p><b>असाधारणं</b> तु प्रत्यगात्मगतानादिवासनानुबन्धिधर्मकार्यं भवितुमर्हति । तं
चात्मनोऽहङ्कारगुणविशेषं ब्रूमः । स शृङ्गारः, सोऽभिमानः, स रसः । तत एते रत्यादयो
जायन्ते । तैश्चायं प्रकर्षप्राप्‍तैः सप्‍तार्चिरर्चिश्चयैरिव प्रकाशमानः शृङ्गारिणामेव स्वदत' इति ।</p>
<p>तदुपाधिश्चायमुपजायमानो रसस्त्रिधा विख्यायते—</p>
<p><b>'प्रकृष्टो, भावरूप, आभासश्च'</b> । तत्र—</p>
<p>यः कथाशरीरव्यापिन उत्तमनायकस्य तथाविध एव विषये जायते, स <b>प्रकृष्टः</b> ।</p>
<p>मध्यमस्य य उपजातो (जायते) न प्रकर्षमासादयति स <b>भावरूपः</b> ।</p>
<p>यश्च तिरश्चां प्रतिनायकादीनां चोपजायते स <b>शृङ्गाराभासः</b>१ ।</p>
<p>तस्यावियोगो द्विधा— <b>(१) वाक्यविषयः,</b>
<b>(२) प्रबन्धविषयश्च ।</b>२ तयोः —</p>
<!-- NOTES pg=616!-->
१. रसाभास इत्यर्थः — रे.	२. अत्रैव द्र. पृ. ६५८
<pb n="617"/>
<p>(<b>१. वाक्यविषयः रसावियोगः</b>)</p>
<p><b>वाक्यविषयो</b>ऽश्लीलामङ्गलघृणावदर्थं ग्राम्यमित्यादिदोषहानेन, दीप्‍तरसत्वं
कान्तिरित्यादिगुणोपादानेन कैशिकीवैदर्भ्याद्यलङ्कारयोगेन च यद्यपि प्रसङ्गतस्तन्त्रयुक्त्या
तत्रतत्रोपवर्णितस्तथापि	गुणालङ्कारसन्निवेशविशेषजन्यत्वान्नानालङ्कारसंसृष्टावेव
<b>प्रकृष्टत्वं</b> लभते ।</p>
<p>प्रायेण हि गुणानामिव शब्दार्थोभयालङ्काराणामनुप्रासजातिरूपकादीनां
<b>काव्यशरीरेषु</b> कामिनीशरीरेष्विव कटककेयूरकुण्डलादीनां केवलानामदर्शनात् संसृष्टिरेव
प्रकृष्टं भूषणमवधार्यते । ततश्च—</p>
<p>भोजने मधुराम्ललवणषाडवानां,</p>
<p>वेष इव वस्त्रानुलेपनमाल्यविभूषणानां,</p>
<p>धूप इव चन्दनागरुकर्पूरसिद्धकानां,</p>
<p>सङ्गीत इव नृत्तवाद्यपाठ्यानां,</p>
<p>प्रेमणीव कोपानुशयप्रसादसङ्गमसुखानां,</p>
<p>गार्हस्थ्य इव धर्मार्थकाममोक्षसाधनानुष्ठानानां, <b>काव्यशरीरेऽपि</b> रूपकादीनां
संसृष्टिरेव विशेषतः स्वदमाना <b>रसावियोगहेतुर्भवति</b> । अतः प्रागुपदिष्टापि यत्‍नतः
प्रपञ्च्यते ।</p>
<p>स तु द्विधा <b>प्रधानाङ्गभावेन, समकक्ष्यतया</b> च । यदाह— (काव्याद. २.३६०)</p>
<b><lg>
<l>अङ्गाङ्गिभावावस्थानं सर्वेषां समकक्ष्यता ।</l>
<l>इत्यलङ्कारसंसृष्टेर्लक्षणीया द्वयी गतिः ॥ ९ ॥</l>
</lg></b>
<p>तत्र प्रधानस्योपकारित्वेन यद् वर्तते <b>तदङ्गम्</b> ।</p>
<p>यत्तेनोपक्रियते त<b>त्प्रधानम्</b> (शाभा.३.१.२, वाप. २.८२)</p>
<p>तद्यथा— (काव्याद. २.३६१)</p>
<b><lg>
<l>आक्षिपन्त्यरविन्दानि मुग्धे तव मुखश्रियम् ।</l>
<l>कोशदण्डसमग्राणां किमेषामस्ति दुष्करम् ॥ १० ॥</l>
</lg></b>
<p>अत्रारविन्दानि मुग्धे तव मुखश्रियमाक्षिपन्तीत्युपमा । कोशदण्डसमग्राणां
किमेषामस्ति दुष्करमिति श्लेषोपसर्जनोऽर्थान्तरन्यासः । भवन्ति चारविन्दानि
कोशदण्डसमग्राणि, तेन तेषां न किंचिदशक्यमस्ति । कोशदण्डयोर्विजयसाधनत्वात् ।
एतेन	श्लेषस्य	साधनभूतार्थसमर्पकत्वादुपमायास्तु प्रकृतसाध्यवस्तुविशेष—
कत्वादर्थान्तरन्यासं <b>प्रत्यङ्गभावो</b> विज्ञायते ।</p>
<pb n="618"/>
<p>ननु चैतद् वाक्यदोषाणामदोषप्रस्तावे शब्दहीनस्य क्‍वचिद् विवक्षातो गुणत्वमिति
वर्णितम् । उक्तं च— (काव्याद. ४.२८)</p>
<b><lg>
<l>इदं हि शास्त्रमाहात्म्यदर्शनालसचेतसाम् ।</l>
<l>अपभाषणवद् भाति न च सौभाग्यमुज्झति ॥ ११ ॥</l>
</lg></b>
<p>तत्किमत्रापभाषणं, का वा सौभाग्यत्यागहेतुविवक्षेति?</p>
<p>उच्यते । किमेषां दुष्करमिति षष्ठ्यनुपपत्तिरपभाषणं, 'कर्तृकर्मणोः कृति
(२.३.६५)' इति षष्ठ्याः 'न लोकाव्ययनिष्ठाखलर्थतृनाम्' (२.३.६९)' इति
प्रतिषेधात् । केह सौभाग्यत्यागहेतुविवक्षा?</p>
<p>तत्रैके वर्णयन्ति 'अनन्तः खल्वेष शब्दसमाम्‍नायः । तत्र यथा—अन्नम् अजिरं
विचक्षणः समाह्वयः(३.३.११८) इत्यादिषु 'अदो जग्धिः' (२.४.३६), 'अजेर्व्य'
(२.४.५६), 'चक्षिङः ख्याञ्' (२.४.५४), 'एतदोऽश्' (५.३.५) इत्यादयो
विशेषविधयः क्‍वचिद् वार्त्तिकेष्टिज्ञापकादौ प्रतिषेधान्न भवन्ति, तथेह
षष्ठीप्रतिषेधोऽपि क्‍वचिद् विशेषवचनान्न भविष्यति । दृश्यते चेह
महाकवीनामविभागेन प्रयोगः । तद्यथा—</p>
<b><lg>
<l>अपि वागधिपस्य दुर्वचं वचनं तद् विदधीत विस्मयम् ॥ १२ ॥</l>
</lg></b>
<p>इति भारवेः (किरात. २.२)</p>
<b><lg>
<l>इक्ष्वाकूणां दुरापेऽर्थे त्वदधीना हि सिद्धयः ॥ १३ ॥</l>
</lg></b>
<p>इति कालिदासस्य (रघु. १.७२)</p>
<p>विषम उपन्यासः । <b>लक्षणास्मरणे हि शिष्टप्रयोगो लक्षणमनुमापयति</b> । यत्र तु
न लक्षणस्मरणाभावमात्रं, अपि तु तद्‌विपरीता स्मृतिः 'न लोकाव्ययनिष्ठा—
खलर्थतृनाम्' (२.३.६९) इति, तत्र किं महाकविप्रयोगस्य शक्यम् ? अतः
पूर्वोक्तश्लोकार्धयोस्तद्‍व्याख्यातारोऽन्यथा व्याख्यानमकुर्वन् । द्रौपदी यदवोचत्तद् दुर्वचं
वचनं वागधिपस्यापि विस्मयं विदधीतेति, दुरापेऽर्थे इक्ष्वाकूणां त्वदायत्ताः सिद्धय इति ।
एवं तर्हि शेषषष्ठी भविष्यति ।</p>
<p>(<b>शेषपदार्थः</b>)</p>
<p><b>कः पुनरयं शेष:?</b> किं कारकेभ्योऽन्यः, उत कारकाणामविवक्षेति?</p>
<p>किं चातः?</p>
<p>यदि <b>कारकेभ्योऽन्यः शेषः</b>, स नास्ति, सर्वत्र क्रियाकारकसम्बन्धस्य भावात् ।
<pb n="619"/>
यथा राज्ञः पुरुष इति राजा पुरुषं बिभर्ति इति कर्तृकर्मणोर्भरणक्रियाकृतः
सम्बन्धः, पितुः पुत्र इति पितापुत्रयोः जननकृतः सम्बन्धः । वृक्षस्य शाखेति वृक्षे शाखा
शाखासु वा वृक्षस्तिष्ठतीति कर्त्रधिकरणयोः स्थितिक्रियाजनितः संबन्धो भवति ।</p>
<p>अस्तु तर्हि <b>कारकाणामविवक्षा शेषः</b> ।</p>
<p>तन्न, सतः अविवक्षाऽभावात् । न हि सन् घटः अविवक्षातः असन् भवति ।</p>
<p>यथेच्छसि तथास्तु ।</p>
<p>अस्तु तावत्कारकेभ्योऽन्यः <b>शेषः</b> ।</p>
<p>ननु चोक्तं कारकाणां सर्वत्र भावान्न ततोऽन्यः कश्चिदस्ति <b>शेष</b> इति?</p>
<p>अस्त्येवेति ब्रूमः ।</p>
<p><b>यदा तावत्कारकाधिकरणेषु क्रियाकारकसम्बन्धः सम्बन्धान्तरं जनयति तदा
भवति सम्बन्धः कारकेभ्योऽन्यः</b> । तथा हि — 'राज्ञः पुरुष इत्यत्र कर्तृकर्मणोः
भरणक्रियाकृतेन जन्यजनकलक्षणः, वृक्षस्य शाखेत्यत्र स्थितिक्रियाकृतेनावयवा—
वयविलक्षण' इति, तत्र षष्ठी भविष्यति ।</p>
<p>एवमन्येऽप्यश्रूयमाणक्रियापदाः षष्ठ्यर्थाः समुन्नेयाः । श्रूयमाणक्रियापदाः खल्वपि
यथा नटस्य शृणोति, न ग्रन्थिकस्येति सम्बन्धिश्रवणं षष्ठ्यर्थः प्रतीयते । न
माषाणामश्नीयादिति प्रतिषेधो गम्यते । 'न ते सुखस्य जानन्ति ये न वत्स्यन्ति नन्दने'
इति सुखसंबन्धितया ज्ञानप्रतिषेधोऽवधार्यते', एवमिह (आक्षिपेति पद्ये) दुष्करो मुखश्रिय
आक्षेपः ।</p>
<p>श्रूयमाणक्रियापदाः षष्ठ्यर्थाः समुन्नेयाः, कोशदण्डसमग्रत्वात् सुकरत्वं
वाक्यार्थत्वेनावबोधयन्नरविन्दानां संबन्धितया न शेषलक्षणां षष्ठीं विघ्‍नयति इति ।
तदेतस्मिन् दर्शन इदमुक्तम्— (वाप. ३.७.१५६)</p>
<b><lg>
<l>सम्बन्धः कारकेभ्योऽन्यः क्रियाकारकपूर्वकः ।</l>
<l>श्रुतायामश्रुतायां वा क्रियायां सोऽभिधीयते ॥ १४ ॥</l>
</lg></b>
<p>तथा हि— (वाप. २.१९७)</p>
<b><lg>
<l>जनयित्वा क्रिया काचित् सम्बन्धं विनिवर्तते ।</l>
<l>श्रूयमाणे क्रियाशब्दे सम्बन्धो जायते क्‍वचित् ॥ १५ ॥</l>
</lg></b>
<p>एवं कारकेभ्योऽन्यः शेष इति दर्शने किमेषामस्ति दुष्करमिति न षष्ठ्यनुपपत्तिः ।
अथवा पुनरस्तु कारकाणामविवक्षा शेषः ।</p>
<pb n="620"/>
<p>ननु चोक्तं सतः कथमविवक्षा?</p>
<p>सतोऽप्यविवक्षा दृश्यते । यथा— अनुदरा कन्या, अलोमिका एडकेति ।</p>
<p>असतोऽपि विवक्षा यथा— विन्ध्यो वर्धितकः, समुद्रः कुण्डिकेति ।</p>
<p>एवमिह किमेषामस्ति दुष्करमिति सतोऽपि कर्तुरविवक्षायां न तृतीया, अपि
(तु) शेषषष्ठ्येव ।</p>
<p>यदि तर्हि श्रूयमाणक्रियापदोऽपि कारकेभ्योऽन्यः कारकविवक्षा वा शेषः, किमर्थं
'ज्ञोऽविदर्थस्य करणे' इत्येवमादिः षष्ठीविधानार्थः सूत्रप्रबन्धः <b>पाणिनेः</b>?</p>
<p>न; तस्य अन्यार्थत्वात् समासप्रतिषेधार्थः स <b>वार्त्तिककृता</b> व्याख्यातः
'प्रतिपदविधाना च षष्ठी न समस्यत' (२.२.१०) इति । अन्यैरप्युक्तम्—</p>
<b><lg>
<l>१कारकैर्व्यपदिष्टे च श्रूयमाणक्रियापदे ।</l>
<l>शेषे प्रोक्ता पुनः षष्ठी२ समासस्य निवृत्तये ॥ १६ ॥</l></lg></b> (वाप. ३.७.१५९)
<p>एवमियमुपमाश्लेषार्थान्तरन्यासानामुपकार्योपकारितया प्रधानगुणभावेन संसृष्टिः ।
युक्तमिदम् । अयुक्तं तु तुल्यकक्ष्यतयेति ।</p>
<p>वाक्ये पदार्थानां समकक्ष्यता प्रधानानां वा भवेदप्रधानानां वा?</p>
<p>न तावत् प्रधानानाम्, परस्परमनपेक्षत्वेन सम्बन्धाभावात् ।</p>
<p>नाप्यप्रधानानाम्, प्रधानापेक्षत्वेन परस्परानपेक्षायामसम्बन्धादेव । तदुक्तं
'असम्बन्धः समत्वात् स्याद्' (पूमी. ३.१.२२) इति । तत्कथमुच्यते तुल्यकक्ष्यतेति?
एवं मन्यते — 'यदोत्प्रेक्षोपमादयोऽलङ्कारा विभावानुभावव्यभिचार्यादिनिर्वर्तनपरतया
रसादेरङ्गतां प्रतिपद्यन्ते, तदा भवत्येव तुल्यकक्ष्यते' ति । यथा—</p>
<b><lg>
<l>लिम्पतीव तमोऽङ्गानि वर्षतीवाञ्जनं नभः ।</l>
<l>असत्पुरुषसेवेव दृष्टिर्निष्फलतां गता ॥ १७ ॥</l>
</lg></b>
<p>(काव्याद.२.२२६, मृच्छ.१.३४)</p>
<p><b>'अत्र लिम्पतीव तमोऽङ्गानि वर्षतीवाञ्जनं नभ'</b> इति द्वे उत्प्रेक्षे । <b>'असत्पुरुषसेवेव
दृष्टिर्निष्फलतां गता'</b> इत्युपमा च वर्णनीयस्य तमस उद्दीपनविभावभूतस्य
समतयैवोत्कर्षापादकत्वेनाङ्गभावमुपगता इति नास्ति लक्षणानुपपत्तिः । ननु च—</p>
<!-- NOTES pg=620!-->
१. कारकैः = साधनैः ऐयरः ।
२. शेषे प्रोक्‍ता पुनः = प्रोक्ता प्रतिपदं — ऐयर ।
<pb n="621"/>
<p>(<b>इवार्थाः</b>)</p>
<b><lg>
<l>इववद्‍वायथाशब्दा समाननिभसन्निभाः ।</l>
<l>तुल्यसङ्काशनीकाशप्रकाशप्रतिरूपकाः ॥ १८ ॥</l></lg></b> (काव्याद. २.५७)
<b><lg>
<l>प्रतिपक्षप्रतिद्वन्द्विप्रत्यनीकविरोधिनः ।</l>
<l>सदृक्सदृशसंवादिसजातीयानुवादिनः ॥ १९ ॥</l>
</lg></b>
<b><lg>
<l>प्रतिबिम्बप्रतिच्छन्दसरूपसमसप्रभाः	।</l>
<l>सलक्षणसदृक्षाभसपक्षोपमितोपमाः	॥ २० ॥</l>
</lg></b>
<lg>
<l>(सलोहितसनाभिसपिण्डसब्रह्मचारिणौ	।</l>
<l>सवर्णतुलितौ शब्दौ प्रख्यप्रतिनिधी अपि ॥)</l>
</lg>
<b><lg>
<l>कल्पदेशीयदेश्याद्या ये च न्यूनार्थवाचिनः ।</l>
<l>समासश्च	बहुव्रीहिः	शशाङ्कवदनादिषु ॥ २१ ॥</l>
</lg></b>
<b><lg>
<l>स्पर्धते जयति द्वेष्टि द्रुह्यति प्रतिगर्जति ।</l>
<l>आक्रोशत्यवजानाति कदर्थयति निन्दति ॥ २२ ॥</l>
</lg></b>
<b><lg>
<l>विडम्बयति	संरुन्धे	हसतीर्ष्यत्यसूयति ।</l>
<l>तस्य मुष्णाति सौभाग्यं तस्य कान्तिं विलुम्पति ॥ २३ ॥</l>
</lg></b>
<b><lg>
<l>तेन सार्धं विगृह्‍णाति तुलां तेनाधिरोहति ।</l>
<l>तत्पदव्यां पदं धत्ते तस्य कक्ष्यां विगाहते ॥ २४ ॥</l>
</lg></b>
<b><lg>
<l>तमन्वेत्यनुबध्‍नाति तच्छीलं तन्निषेधति ।</l>
<l>तस्य चानुकरोतीति शब्दाः सादृश्यसूचकाः ॥ २५ ॥</l></lg></b> (काव्याद. २.५८–६४)
<p>तत्कथमुच्यते <b>'लिम्पतीव तमोऽङ्गानि वर्षतीवाञ्जनं नभ'</b> इति द्वे उत्प्रेक्षे, न
तूपमे, इति ? इवो हि वाक्यान्तरप्रयुज्यमान उपमानोपमेययोः सादृश्यावद्योतने
निरूढशक्तिः, स इहापि तदर्थ एव भवितुमर्हतीति ।</p>
<p>नैवम् । उपमानोपमेयशब्दप्रतिपन्नस्य सादृश्यावद्योतनमिवेन क्रियते । न च
लिम्पतीत्येवमादौ तमसो नभसो वा द्वितीयमुपमेयमुपमानं वास्ति, येन तयोः
सादृश्यावद्योतनाय इवः प्रयुज्यते ।</p>
<p>एवं तर्हि इवश्रुतिसामर्थ्यात् तमसो नभसश्च द्वितीयमुपमानद्वयमुपस्थापयिष्यते ।
यथा प्रविश पिण्डीमिति प्रवेशनक्रिया स्वयोग्यं कर्मोपस्थापयति— प्रविश गृहं,
पिण्डीकर्मापि स्वयोग्यां क्रियां पिण्डीं भक्षयेति । एवमिहापि इवः तमसि नभसि वोपमेये
उपमानमपरमुपस्थापयिष्यतीति ।</p>
<pb n="622"/>
<p>नैवम् । न हि तिङन्तेनोपमानमस्ति ।</p>
<p>का पुनरत्रोपपत्तिः ?</p>
<p>उच्यते— <b>सत्युपमेये सति चोपमाने तयोश्च तुल्ये धर्मे सत्युपमानोपमेयभावः,</b>
नासति । न चेह तमसो नभसो वा संबन्ध्युपमानमुपमेयं वास्ति, यदाश्रय
उपमानोपमेयभावः कल्प्यते ।</p>
<p>ननु च इवश्रुतिरेव तमसो नभसश्च योग्यमुपमानमुपस्थापयिष्यति
प्रविशपिण्डीन्यायेन । विषम उपन्यासः । प्रवेशनक्रिया स्वसिद्धये सर्वं
कर्मकारकमाक्षिपति । तत्र प्रसिद्धितः प्रत्यासन्नं गृहमेव गम्यते । न चैवमिवस्य किंचित्
सामर्थ्यमस्ति, येन स्वार्थसिद्धये प्रसिद्धमुपमानं तमसो नभसो वा समुपस्थापयति ।
उपमानोपमेयभावमन्तरेणाप्यस्य प्रयोगदर्शनात् । यथा 'कथमिवैतद् भविष्यति' इति ।
अस्तु तर्हि लिम्पतिंतमसोर्वर्षतिनभसोश्चोपमानोपमेयभावः । भवत्वेवम् । किं तु
उपमानोपमेययोस्तुल्यधर्मो न दृश्यते, य उपमानोपमेयभावाय प्रभवति । किमन्येन लेपनं
लिम्पतेर्, वर्षणं वा वर्षतेः, धर्मिणोऽन्यः कश्चिद् धर्मो भवितुमीष्टे ।</p>
<p>ननु च यथा राहोः शिर इति भेदाभावेऽप्यवयवावयविभावः तन्निबन्धना च
व्यतिरेकषष्ठी, एवं लिम्पतेर्लेपनं वर्षतेश्च वर्षणं धर्मो भविष्यतीति ।</p>
<p>मैवम् । इह द्वयं चकास्ति, धातुर्लिम्पतिर्वर्षतिश्च, तदर्थो लेपनं वर्षणं च ।
तयोर्यद्युपमेयस्य तमसो नभसो वा लिम्पतिर्वर्षतिर्वा धातुरुपमानं स्यात् तस्य तेन
सादृश्यं किं स्यात् ?</p>
<p>अथ यथामी भावाः सर्वे सारूप्यं न दधति एवमसारूप्यमपि न । ततश्चास्तित्वा—
भिधेयत्वज्ञेयत्वादिभिः सर्वत्र प्रवर्ततामुपमानोपमेयभाव इति न्यायात् तमसो
<b>लिम्पतिर्नभसो वर्षतिरुपमानं</b> भविष्यति । यद्येवं <b>लिम्पतिरिव तमः वर्षतिरिव नभ</b>
इति प्राप्‍नोति, न <b>लिम्पतीव वर्षतीवेति ।</b> ततो लेपनं वर्षणमेव अवशिष्यते । तत्किमस्तु
तुल्यो धर्म उपमानधर्मी वा ? यदि तुल्यो धर्मः मार्गणीय उपमानधर्मी,
यद्युपमानधर्मी मार्गणीयस्तुल्यो धर्मः । स चेह नास्ति ।</p>
<p>अथ यथा राहोः शिर इति भेदाभावेऽप्यवयवावयविभावः, तथेह
धर्मधर्मिभावोऽपि भविष्यति ।</p>
<p>नैवम् । उपमानोपमेयभावस्य भेदसादृश्यप्रतिपत्तिनिबन्धनत्वात् तदभावेऽपि यस्तं
मन्यते स कथं नोन्मत्तः स्यात् ? तदुक्तम्— (काव्याद. २.२२९)</p>
<b><lg>
<l>'स एव धर्मो धर्मी चेत्यनुन्मत्तो न भाषते' ॥ २६ ॥</l>
</lg></b>
<pb n="623"/>
<p>अस्तु तर्हि तिङ्वाच्यः कर्तोपमानमिति ।</p>
<p>न्यग्भूतोऽसौ क्रियापदे ।</p>
<p>कथं पुनरसौ क्रियापदे न्यग्भवति ?</p>
<p>श्रूयताम् षडर्थास्तिङन्तेन प्रतीयन्ते— <b>'क्रिया, कालः, उपग्रहः, साधनं,
सङ्ख्या, पुरुष'</b> इति । तेषु क्रियाकालात्मनेपदनिमित्तानि प्रकृतिराभिधत्ते । प्रत्ययः,
साधनं, सङ्ख्यां, पुरुषं च । एतेषां तु क्रियार्थत्वात् क्रिया प्रधानं, कालात्मनेपदनिमित्ते
क्रियाविशेषणत्वेन, संख्यापुरुषौ साधनविशेषणत्वेन तयोरेव न्यग्भवतः । साधनं पुनः
'प्रकृतिप्रत्ययौ प्रत्ययार्थं सह ब्रूत इति न्यायात् प्रधानभूतमपि 'भूतं भव्यायोप—
दिश्यते' इति न्यायेन क्रियासिद्धावुपात्तव्यापारं परार्थतया क्रियायां न्यग्भवति । तेनायं
कर्ता स्वक्रियासिद्धावाकुलः कथमुपमानत्वेनोपमेयत्वेन वान्यदपेक्षितुं क्षमते ? एवं
तर्हि योऽङ्गानि लिम्पति योऽञ्जनं वर्षति तेन क्रियोपलक्षितेन कर्त्रा तुल्यं तमो
नभश्चेत्यर्थः प्रतिपत्स्यते ।</p>
<p>नैवम् । क्रियोपलक्षितस्य कर्तुरुपमानभूतस्य शब्दन्यायबलाद् अप्रतिपत्तेः ।
तदुक्तम्— (काव्याद. १.७५)</p>
<b><lg>
<l>न हि प्रतीतिः सुभगा शब्दन्यायविलङ्घिनी ॥ २७ ॥</l>
</lg></b>
<p>अथाध्याहारादिभिरिदमपि स्यात् । तथापि तुल्यधर्मो मार्गणीयः । तद्वदेव विप्रतिपत्तेः ।
न च चन्द्रमुखादिवदनभिधीयमानस्यापि तुल्यगुणस्य संप्रत्ययो भवतीति वाच्यम् ।</p>
<b><lg>
<l>यथेन्दुरिव ते वक्त्रमिति कान्तिः प्रतीयते ।</l>
<l>न तथा लेपवर्षाभ्यामन्यदत्र प्रतीयते ॥ २८ ॥</l></lg></b> (काव्याद. २.२३२)
<b><lg>
<l>तदुपश्लेषणार्थोऽयं	लिम्पतिर्ध्वान्तकर्तृकः ।</l>
<l>अङ्गकर्मा च पुंसैवमुत्प्रेक्ष्यत इतीष्यताम् ॥ २९ ॥</l></lg></b> (काव्याद. २.२३३)
<b><lg>
<l>एवमञ्जनकर्मापि	वर्षतिर्व्योमकर्तृकः ।</l>
<l>क्षरणार्थश्च विदुद्भिरुत्प्रेक्ष्यत इतीष्यताम् ॥ ३० ॥१</l>
</lg></b>
<b><lg>
<l>मन्ये शङ्के ध्रुवं प्रायो नूनमित्येवमादिभिः ।</l>
<l>उत्प्रेक्षा व्यज्यते शब्दैरिवशब्दोऽपि तादृशः ॥ ३१ ॥</l></lg></b> (काव्याद. २.२३४)
<p>अतः स्थितमेतत् । उत्प्रेक्षाद्वयस्योपमायाश्च तमोवर्णनपरतया तुल्यकक्ष्यत्वेनैषां
संसृष्टिरिति । सा च नानलङ्कारसङ्कर इत्युक्तम् ।</p>
<!-- NOTES pg=623!-->
१. श्लोक एष काव्यादर्शे नोपलभ्यत इति राघवः, इतः २.२३४ तमरूपेण योज्य इति वयम् ।
<pb n="624"/>
<p>(<b>गुणरसादीनामलङ्कारत्वम्</b>)</p>
<p>तत्रालङ्कारसङ्करः (अलङ्कार—)संसृष्टिरित्येव वक्तव्ये नानाग्रहणं गुणरसादीना—
मप्यलङ्कारताप्रतिपत्त्यर्थम् । तेषामपि काव्यशोभाकरत्वेनालङ्कारत्वात् । यदाह—</p>
<b><lg>
<l>काव्यशोभाकरान्	धर्मानलङ्कारान्	प्रचक्षते ।</l>
<l>ते चाद्यापि विकल्प्यन्ते कस्तान् कार्त्स्‍न्येन वक्ष्यति ॥ ३२ ॥</l></lg></b> (काव्याद. २.१,३)
<p>अपि च—</p>
<b><lg>
<l>काश्चिन्मार्गविभागार्थमुक्ताः प्रागप्यलङ्क्रियाः ।</l>
<l>साधारणमलङ्कारजातमद्य	प्रदर्श्यते ॥ ३३ ॥</l></lg></b> (काव्याद. २.१,३)
<p>तत्र काव्यशोभाकरानित्यनेन श्लेषोपमादिवद् गुणरसभावतदाभासतत्प्रशमानप्यु—
पसंगृह्‍णाति । मार्गविभागकृद्‍गुणानामलङ्क्रिया(यो)पदेशेन श्लेषादीनां गुणत्वमिवा—
लङ्कारत्वमपि बोधयति । किं च—</p>
<b><lg>
<l>श्लेषः प्रसादः समता माधुर्यं सुकुमारता ।</l>
<l>अर्थव्यक्तिरुदारत्वमोजःकान्तिसमाधयः	॥ ३४ ॥</l>
</lg></b>
<b><lg>
<l>इति वैदर्भमार्गस्य प्राणा दश गुणाः स्मृताः ।</l>
<l>तेषां विपर्ययः प्रायो लक्ष्यते गौडवर्त्मनि ॥ ३५ ॥</l></lg></b> (काव्याद. १.४१,४२).
<p>इति श्लेषादीनां दशानामेव मार्गप्रविभागकारितां ब्रुवता काव्यशोभाकरत्वेन
गुणान्तराणामप्यलङ्कारत्वमुक्तं भवति । तदाह—'कस्तान् कार्त्स्‍न्येन वक्ष्यती'ति ।</p>
<p>युक्तमिदम्, अयुक्तं तु रसादीनामलङ्कारतेति, तेषां गुणानामिवालङ्कार—
व्यपदेशाभावात्</p>
<p>नायुक्तम्, युक्तोत्कर्षाणाम् ऊर्जस्विरसवत्प्रेयसामलङ्कारेषूपदेशात् । तद्यथा—</p>
<b><lg>
<l>प्रेयः प्रियतराख्यानं रसवद् रसपेशलम् ।</l>
<l>ऊर्जस्वि रूढाहङ्कारं युक्तोत्कर्षं च तत्त्रयम् ॥ ३६ ॥</l></lg></b> (काव्याद. २.२७५)
<p>तत्र ऊर्जस्वि रूढाहङ्कारमित्यनेनात्मविशेषनिष्ठस्योत्कृष्टादृष्टजन्मनोऽनेकजन्मा
नुभवसंस्काराऽऽसादितद्रढिम्‍नः समग्रात्मगुणसम्पदुदयातिशयहेतोरहङ्कारविशेषस्योप
संग्रहादहङ्काराभिमानशृङ्गाराद्यपरनाम्‍नो रसस्य मानमयविकाररूपेणाभिमानिनां मनसि
जाग्रतः <b>पूर्वां कोटिमुपवर्णयति</b> । यदाह—</p>
<b><lg>
<l>सत्त्वात्मनाममलधर्मविशेषजन्मा	जन्मान्तरानुभवनिर्मितवासनोत्थः ।</l>
<l>सर्वात्मसम्पदुदयातिशयैकहेतुर्जागर्ति कोऽपि हृदि मानमयो विकारः ॥</l>
</lg></b>
<pb n="625"/>
<b><lg>
<l>अहो अहो नमो मह्यं यदहं वीक्षितोऽनया ।</l>
<l>मुग्धया	त्रस्तसारङ्गतरलायतनेत्रया ॥ ३८ ॥</l>
</lg></b>
<p>तथा च—</p>
<b><lg>
<l>तिष्ठन्त्या जनसंकुलेऽपि सुदृशा सायं गृहप्राङ्गणे
तत्कालं मयि निस्सहाकुलतनौ बाहौ मृदु प्रेङ्खति ।</l>
<l>ह्रीनम्राननयैव लोलसरलं निःश्वस्य तत्रान्तरे
प्रेमार्द्राः शशिखण्डपाण्डिममुषो मुक्ताः कटाक्षच्छटाः ॥ ३९ ॥</l>
</lg></b>
<p>रसवद् रसपेशलमित्यनेन विभावानुभावव्यभिचारिसंयोगाद् रसनिष्पत्तिरिति
रत्यादिरूपेणानेकधाऽविर्भवतोऽभिवर्धमानस्य परप्रकर्षगामिनः शृङ्गारस्य <b>मध्यमाम—
वस्थामवस्था</b>पयति । यदाह—</p>
<b><lg>
<l>रत्यादयोऽर्धशतमेकविवर्जिता हि भावाः पृथग्विधविभावभुवो भवन्ति ।</l>
<l>शृङ्गारतत्त्वमभितः परिवारयन्तः सप्‍तार्चिषं द्युतिचया इव वर्धयन्ति ॥</l>
</lg></b>
<p>तद्यथा—</p>
<b><lg>
<l>अत्रान्तरे	किमपि	वाग्विभवातिवृत्त—
वैचित्र्यमुल्लसितविभ्रममुत्पलाक्ष्याः	।</l>
<l>तद्	भूरिसात्त्विकविकारमपास्तधैर्य—
माचार्यकं	किमपि	मान्मथमाविरासीत् ॥ ४१ ॥</l></lg></b> (मामा. १.२९)
<p>यथा च— <b>राहोश्चन्द्रकलामिवाननचरीमित्यादि'</b> । (मामा. ५.२८)</p>
<p>'प्रेयः प्रियतराख्यानमि'त्यनेन च समस्तभावमूर्धाभिषिक्तांया रतेः परप्रकर्षा—
धिगमाद् भावनापथातिक्रमे भावरूपतामुल्लङ्घ्य प्रेमरूपेण परिणताया उपादानाद्
भावान्तराणामपि परप्रकर्षाधिगमे रसरूपेण परिणतिरिति ज्ञाप<b>यन्नहङ्कारस्योत्तरां
कोटिमुपलक्षयति</b> । यदाह—</p>
<b><lg>
<l>आभावनोदयमनन्यधिया जनेन यो भाव्यते मनसि भावनया स भावः ।</l>
<l>यो भावनापथमतीत्य विवर्त्तमानः साहंकृते हृदि परं स्वदते रसोऽसौ ॥</l>
</lg></b>
<p>तद्यथा—</p>
<b><lg>
<l>यदेव रोचते मह्यं तदेव कुरुते प्रिया ।</l>
<l>इति वेत्ति न जानाति तत् प्रियं यत् करोति सा ॥ ४३ ॥</l>
</lg></b>
<pb n="626"/>
<p>यथा च—(उ.रा.च. १.३९)</p>
<b><lg>
<l>अद्वैतं सुखदुःखयोरनुगतं सर्वास्ववस्थासु यद्
विश्रामो हृदयस्य यत्र जरसा यस्मिन्नहार्यो रसः ।</l>
<l>कालेनावरणात्ययात् परिणते यत् स्‍नेहसारे स्थितं
भद्रं तस्य सुमानुषस्य कथमप्येकं हितं प्राप्यते ॥ ४४ ॥</l>
</lg></b>
<p><b>'युक्तोत्कर्षं च तत्त्रयमि'त्यनेनायुक्तोत्कर्षाणां त्रयाणामप्यूर्जस्विरसवत्प्रेयसां
गुणत्वमेव, नालङ्कारत्वमिति ज्ञापयति । तथा ह्यौर्जित्यं भाविकत्वं प्रेय'</b> इति
पदैस्त्रयोऽप्येते गुणेषूपदिष्टाः ।</p>
<p>कुतः पुनरेतत्, यदेकदोर्जस्विरसवत्प्रेयसामलङ्कारत्वम्, अन्यदा गुणत्वम् ?</p>
<p>उच्यते—(मभा. ५.२.९४)</p>
<b><lg>
<l>भूमनिन्दाप्रशंसासु	नित्ययोगेऽतिशायने ।</l>
<l>संसर्गेऽस्तिविवक्षायां भवन्ति मतुबादयः ॥ ४५ ॥</l></lg></b> इति ।
<p>यथा— गोमान् देशः, वाचालो वटुः, वग्ग्मी विपश्चित्, क्षीरिणो वृक्षाः,
बलवान् मल्लः, दण्डिमती शालेति । तत्रोर्जस्विरसवतोरलङ्कारत्वविवक्षाया<b>मतिशायने
भूम्‍नि</b> वा मत्वर्थीयः । गुणत्वविवक्षायां तु प्रशंसानित्ययोगयोरित्यापि द्रष्टव्यम् । नित्यो
हि काव्ये गुणयोग इव रसावियोगः । गुणवतो रसवतश्च निश्चितैवास्य <b>प्रशंसा</b>,
संसर्गस्तु गुणानामवश्योपादानेन । <b>निन्दा</b> पुनर्दोषहानेन बाधिता नावतरति । प्रेय इत्ययं
त्वातिशायनिकः । तदाह 'प्रेयः प्रियतराख्यानम्' इति ।</p>
<p>नन्वलङ्कारेषु गुणेषु वा प्रेय इति रूपाभेदात् कथमलङ्कारत्वे तदुत्कर्षप्रतीतिः ?</p>
<p>यथा 'युधिष्ठिरः श्रेष्ठतमः कुरुणाम्' इति । तत्रातिशायनिकान्तरेण तद्गतिरिति
चेदिहापि युक्तोत्कर्षं च तत् त्रयमिति वाक्यान्तरेण भविष्यति । न वातिशायनिकाः
स्वार्थातिरिक्तं किमपि ब्रुवते, अपि तु प्रकृत्युपात्तमेव प्रकर्षादिकं गमयन्ति, स्वार्थिकेषु
तेषां विधानात् ।</p>
<p><b>अथ रसवदिति किं मत्वर्थीयः, उत वतिः ?</b></p>
<p>किंचातः ?</p>
<p><b>यदि मत्वर्थीयः</b>, मत्वर्थानुपपत्तेस्तदभावः । रसा हि सुखदुःखावस्थारूपाः । ते
च शरीरिणां चैतन्यवताम्, न काव्यस्य, तस्य शब्दार्थरूपतया अचेतनत्वेन
भूमनिन्दादीनामभावात् ।</p>
<pb n="627"/>
<p><b>अथ वतिः</b>, वत्यर्थानुपपत्तेस्तदभावः । 'तेन तुल्यं क्रिया चेद्वतिः', 'तत्र तस्येव' ।
न च रसैस्तुल्यं वर्तत इति रसवत् । नापि रस इवात्र रसस्येवास्य किञ्चिदस्तीति ।</p>
<p>यथेच्छसि तथास्तु ।</p>
<p>अस्तु तावन्मत्वर्थीयः ।</p>
<p>ननु चोक्तं मत्वर्थाभावात् तदनुपपत्तिः ? रसवतो रामादेर्यद् वचनं तद्‍ रसमूलत्वाद्
रसवत्, अभेदसमध्यारोपाच्‍च कविना अनुक्रियमाणस्य तस्यानुकरणमपि रसवत् ।</p>
<p>अथवा पुनरस्तु वतिः ।</p>
<p>ननु चोक्तं वत्यर्थानुपपत्तेर्न वतिः ।</p>
<p>अत्रापि नानुपपत्तिः । 'तदर्हम्' (५.१.११७) इति वचनाद् वतिर्भविष्यति । रसान्
प्रतिपादयितुं यदर्हति तद् रसवत् । अर्हति च रसवद् रामादिवचनमनुक्रियमाणमभेद—
समध्यारोपाद् रसान् प्रतिपादयितुमिति रसवद् भवति ।</p>
<p>ननु च सर्वेषामप्युपादेयानां काव्यशोभाकरत्वादलङ्कारत्वे व्यवच्छेद्याभावात् सङ्करः
संसृष्टिरित्येतावदेव वाच्यं भवति ।</p>
<p>नैवम्; एवं सति विभावानुभावव्यभिचारिसंयोगाद् रसनिष्पत्तिरिति
विभावादिसङ्करस्यापि संसृष्टित्वं प्राप्‍नोति । तदलङ्कारग्रहणेन निवर्त्यते । न हि
विभावादयोऽलङकाराः, अपि तु भावरसतदाभासानामलङ्काराणामभिनिष्पत्ति—
हेतवोऽर्थविशेषाः ।</p>
<p>नन्वेवमप्यर्थगुणत्वादमीषामप्यलङ्कारत्वं प्राप्‍नोति ।</p>
<p>सत्यमेतत् किन्त्वन्यपरतया त उपादीयमानास्तत्रैव न्यग्भवन्ति, न वाक्यार्थप्रतीतौ
पदार्थाः पृथक् स्फुरन्तीति ।</p>
<p>तत्र भावानामलङ्कारैर्गुणैर्भावैश्च संकरो भवति, न रसतदाभासैः, तेषां तदङ्गत्वात् ।
रसानामलङ्कारैर्गुणै रसभावैश्च सङ्करो भवति, न भावरसाभासैः, भावानां
रसाङ्गत्वादाभासानां तु रसविरोधात् । आभासानामलङ्कारैर्गुणैराभासैश्च. सङ्करो भवति, न
रसभावैर्विरोधिभावाङ्गभावाभ्यामेवेति ।</p>
<p>ननु चाङ्गाङ्गिनोः संकरव्यवहाराभावे कथमुक्तम्—(काव्याद. २.२६०)</p>
<b><lg>
<l>अङ्गाङ्गिभावावस्थानं सर्वेषां समकक्ष्यता ।</l>
<l>इत्यलङ्कारसंसृष्टेर्लक्षणीया द्वयी गतिः ॥ ४६ ॥ इति ।</l>
</lg></b>
<p>उदाहृतं च आक्षिपन्त्यरविन्दानीत्यादि ।</p>
<pb n="628"/>
<p>उच्यते— यत्र पृथक्सिद्धयोरुक्तिबलादुपकार्योपकारकत्वादिनाङ्गाङ्गिभावोऽ—
वस्थाप्यते तत्रैव संसृष्टिः । यत्र पुनरपृथक्सिद्धयोरेवालङ्कारयोः (रसभावयोः)
वागारम्भकत्वेनारभ्यत्वेन वावस्थितयोः स्वाभाविक उपश्लेषः तत्र संकरव्यवहारो न
प्रवर्तते । यथा अनन्तर एवोदाहरणे हेत्वर्थान्तरन्यासयोः; अर्थान्तरन्यासो हि
हेतुनैवारभ्यते । यदाह— (काव्याद. २.१६९)</p>
<b><lg>
<l>ज्ञेयः सोऽर्थान्तरन्यासो वस्तु प्रस्तुत्य किंचन ।</l>
<l>तत्साधनसमर्थस्य न्यासो योऽन्यस्य वस्तुनः ॥ ४७ ॥</l>
</lg></b>
<p>तत्रार्थान्तरन्यास इति लक्ष्यनिर्देशः । वस्तु प्रस्तुत्य किंचन, तत्साधनसमर्थस्य न्यासो
योऽन्यस्य वस्तुन इति लक्षणनिर्देशः । वस्तु प्रस्तुत्यान्यस्य वस्तुनः एतावत्युच्यमाने
घटोऽस्तीत्यत्रापि प्रसङ्गः, तदर्थमाह तत्साधनसमर्थस्येति । न चैतद् वाच्यं
धूमोऽयमग्‍नेरित्यत्राप्यर्थान्तरन्यासः प्रसजेत् । यद्यपि धूमस्योत्पाद्यस्य साधनसमर्थोऽग्‍निः,
तथापि 'काव्यशोभाकरान् धर्मानलङ्कारान् प्रचक्षते' इत्येतदपि सर्वालङ्कारसाधारणं
लक्षणमनुसर्त्तव्यम् । अस्मिन् सति सर्वालङ्कारजातयो वक्रोक्त्यभिधानवाच्या भवन्ति ।
तदुक्तम्— (काव्याद. २.३६३)</p>
<b><lg>
<l>'वक्रत्वमेव काव्यानां परा भूषेति भामहः ।'</l></lg></b> (इति)
<b><lg>
<l>श्लेषः पुष्णाति सर्वासु प्रायो वक्रोक्तिषु श्रियम् ॥ ४८ ॥</l></lg></b> (इति च)
<p>नन्वेवं सति विभावानुभावव्यभिचारिसंयोगाद् रसनिष्पत्तिरित्यादिना न
भवितव्यमेवालङ्कारेण ।</p>
<p>नैवम् ।</p>
<p>त्रिविधः खल्वलङ्कारवर्गः — <b>वक्रोक्तिः, स्वभावोक्तिः, रसोक्तिरिति</b> ।</p>
<p>१. तत्रोपमाद्यलङ्कारप्राधान्ये <b>वक्रोक्तिः</b>,</p>
<p>२. श्लेषादिगुणप्राधान्ये <b>स्वभावोक्तिः</b>,</p>
<p>३. विभावानुभावव्यभिचारिसंयोगात् तु रसनिष्पत्तौ <b>रसोक्तिरिति</b> ।</p>
<p>तत्र द्विविधो विभावः — <b>आलम्बनविभाव उद्दीपनविभावश्च</b> ।</p>
<p>तयोरालम्बनविभाव इष्टानिष्टसंदर्शनादिः, यमालम्ब्य सुखं दुःखं चोत्पद्यते ।
तेन सुखदुःखविषयेणानुभावेन स्मरणहेतुः संस्कारो जन्यते ।</p>
<pb n="629"/>
<p>संस्कारप्रबोधहेतवः पुनरुद्दीपनविभावाः ऋतुमाल्यविलेपनादयः । तैः
प्रतिबुद्धसंस्कारस्य स्मरणेच्छाद्वेषप्रयत्‍नाः तेभ्यो मनोवाग्‌‍बुद्धिशरीरारम्भाः
तेऽनुभूयमानत्वादनुभावाः । तैरयमभिप्रवर्धमान ईप्सितमर्थमासादयन् जिहासितं जिहानः
सुखात्मकैर्व्यभिचारिभिः हर्षधृतिस्मृतिमतिप्रभृतिभिः संसृज्यमानः समासादितोत्तरोत्तर—
रत्यादिस्थायिभावः शृङ्गारप्रभव एव सम्भोगशृङ्गारादिरसरूपतामधिगच्छति । स एव
त्वीप्सितानवाप्‍तौ जिहासितस्य अहानात्, दुःखात्मकैर्व्यभिचारिभिश्चिन्तौत्सुक्या—
वेगनिर्वेदादिभिः संसृज्यमानो दुःखात्मकविप्रलम्भशृङ्गारादिरसरूपतामध्यास्ते । तत्र—</p>
<p>(<b>भावेभ्यो रसनिष्पत्तिः</b>)</p>
<p><b>रतेः शृङ्गारनिष्पत्ति</b>र्यथा— (काव्याद. २.२८०)</p>
<b><lg>
<l>मृतेति प्रेत्य सङ्गन्तुं यया मे मरणं मतम् ।</l>
<l>सैषावन्ती मया लब्धा कथमत्रैव जन्मनि ॥ ४९ ॥</l>
</lg></b>
<p>अत्रावन्त्या वासवदत्ताया आलम्बनविभावभूतायाः सकाशादुत्पन्ने वत्सेश्वरस्य रतौ
स्थायिभावे तस्याः पुनर्जीवनादिभिरुद्दीपनविभावैरुद्दीप्यमने, समुत्पन्नेषु हर्षधृतिस्मृति—
वितर्कप्रभृतिषु सुखात्मकेषु व्यभिचारिषु सम्भोगशृङ्गारतां प्राप्‍ते स्थायिनि यदेतदनुभावरूपं
मृतेत्यादिवचनं वत्सेश्वरस्य तच्छृङ्गाररसादुपजायमानं रसवदुच्यते ।</p>
<p><b>हासाद्धास्यनिष्पत्ति</b>र्यथा— (काव्याद. २.२८९)</p>
<b><lg>
<l>इदमम्लानमानाया लग्‍नं स्तनतटे तव ।</l>
<l>छाद्यतामुत्तरीयेण नवं नखपदं सखि ! ॥ ५० ॥</l>
</lg></b>
<p>अत्र कांचित्सखीं पूर्वं भर्तरि परिगृहीतमानां तेनैव नवनखपदाङ्कितस्तनीमालम्बन—
विभावभूतामुपालभमानायाः कस्याश्चित् सख्या उत्पन्ने हासस्थायिभावे तदीयमान—
परिग्रहस्मरणादिभिरुद्दीपनविभावैरुद्दीप्यमाने समुत्पन्नेषु शङ्कावहित्थहर्षगद्गदादिषु
व्यभिचारिषु परप्रकर्षाधिगमाद् धास्यरसतामापन्ने स्थायिनि यदेतदम्लानमानादिवचनं
तद्धास्यरससमुद्‍भूतं रसवदुच्यते ।</p>
<p><b>उत्साहाद् वीरनिष्पत्ति</b>र्यथा—(काव्याद. २.२८४)</p>
<b><lg>
<l>अजित्वा सार्णवामुर्वीमनिष्ट्वा विविधैर्मखैः ।</l>
<l>अदत्त्वा चार्थमर्थिभ्यो भवेयं पार्थिवः कथम् ॥ ५१ ॥</l>
</lg></b>
<p>अत्र वसुधाविजयादेशलम्बनविभावादुत्पन्ने स्थायिन्युत्साहभावे तेजःस्थैर्यधैर्यादि—
<pb n="630"/>
भिरुद्दीपनविभावैरुद्दीप्यमाने समुत्पन्नेषु स्मृतिमतिवितर्कप्रभृतिषु व्यभिचारिषु परप्रकर्षा—
धिगमाद् वीररसतामापन्ने स्थायिनि वीररसात्मनः पुंसो यदेतदजित्वेत्यादिवचनं तद्
वीररसादुपजायमानं रसवदुच्यते ।</p>
<p><b>विस्मयादद्‍भुतनिष्पत्ति</b>र्यथा—(काव्याद. २.२९०)</p>
<b><lg>
<l>अंशुकानि प्रवालानि पुष्पं हारादिभूषणम् ।</l>
<l>फलं मधूनि हर्म्याणि शाखा नन्दनशाखिनाम् ॥ ५२ ॥</l>
</lg></b>
<p>अत्र शाखिनां प्रवालपुष्पफलशाखासम्पत्तिर्निजं रूपं; नन्दनशाखिनां पुनः
प्रवालादिस्थानेषु अंशुकहारमणिमन्दिराणि, तदेतदाश्चर्यमेतेषामतश्चैतेभ्य आलम्बन—
विभावेभ्यः कस्यचिद् देवभूमिगतस्योत्पन्ने विस्मयस्थायिभावे तदीयावयवदर्शना—
दिभिरुद्दीपनविभावैरुद्दीप्यमाने समुत्पन्नेषु हर्षरोमोद्गमस्वेदगद्गदादिषु व्यभिचारिषु
परप्रकर्षाधिगमादद्‍भुतरसत्वमापन्ने स्थायिनि यदेतदंशुकानि प्रावालानीत्यादिवचनं
तदद्‍भुतरसादुपजायमानं रसवदुच्यते ।</p>
<p><b>क्रोधाद् रौद्रनिष्पत्ति</b>र्यथा— (काव्याद. २.२८२)</p>
<b><lg>
<l>निगृह्य केशेष्वाकृष्टा कृष्णा येन ममाग्रतः ।</l>
<l>सोऽयं दुश्शासनः पापो लब्धः किं जीवति क्षणम् ॥ ५३ ॥</l>
</lg></b>
<p>अत्र दुश्शासनालम्बनविभावाय क्रुध्यतो भीमसेनस्य पूर्वमुत्पन्ने क्रोधस्थायिभावे
तदवाप्‍तेः स्मर्यमाणसमक्षकृतद्रौपदीकेशकर्षणादिभिरुद्दीपनविभावैरुद्दीप्यमाने समुत्पन्नेषु
असूयावेगविपथुश्रमादिषु दुःखात्मकेषु व्यभिचारिषु परं प्रकर्षमधिरूढे रौद्ररसतामापन्ने
स्थायिनी यदेतद् भीमसेनस्य निगृह्येत्यादिवचस्तद् रौद्ररसादुपजायमानं रसवदुच्यते ।</p>
<p><b>भयाद् भयानकनिष्पत्ति</b>र्यथा— (काव्याद. २.२९१)</p>
<b><lg>
<l>इदं मघोनः कुलिशं धारासन्निहितानलम् ।</l>
<l>स्मरणं यस्य दैत्यस्त्रीगर्भपाताय कल्पते ॥ ५४ ॥</l>
</lg></b>
<p>अत्र महेन्द्रकुलिशाद् धारासन्निहितानलादालम्बनविभावात् स्मर्यमाणादपि
दैत्यस्त्रीणामुत्पन्ने	भयस्थायिभावे	तद्‍‌विदीर्णदानवमरणस्मरणादिभिः
उद्दीपनविभावैरुद्दीप्यमाने समुत्पन्नेषु स्वेदस्तम्भवैवर्ण्यवेपथुप्रभृतिषु व्यभिचारिषु स्थायिनो
भयानकरसतामापन्नस्य गर्भपातादिभिरनुभावैर्विभाव्यमानस्य स्वरूपसूचकं यदेतदिदं
मघोनः कुलिशमित्यादिवचनं तदपि तन्मूलत्वाद् रसवदुच्यते ।</p>
<pb n="631"/>
<p><b>शोकात् करुणनिष्पत्ति</b>र्यथा—(काव्याद. २.२८६)</p>
<b><lg>
<l>यस्याः कुसुमशय्यापि कोमलाङ्ग्या रुजाकरी ।</l>
<l>साधिशेते कथं देवी हुताशनवतीं चिताम् ॥ ५५ ॥</l>
</lg></b>
<p>अत्र चालम्बनविभावभूताद् देवीमरणादुत्पन्ने शोकस्थायिभावे चितानिवेशन—
हुताशनज्वालादिभिरुद्दीपनविभावैरुद्दीप्यमाने समुत्पन्नेषु निर्वेदग्लानिचिन्तास्तम्भादिषु
व्यभिचारिषु परप्रकर्षात् करुणरसतामापन्ने स्थायिनि करुणरसवतो नायकस्य यदेतद्
यस्याः कुसुमशय्यापीत्यादिवचनं तत् करुणरसादुपजायमानमनुभावरूपं रसवदुच्यते ।</p>
<p><b>जुगुप्साया बीभत्सनिष्पत्ति</b>र्यथा—(काव्याद. २.२८८)</p>
<b><lg>
<l>पायं पायं तवारीणां शोणितं पाणिसम्पुटैः ।</l>
<l>कौणपास्सह	नृत्यन्ति	कबन्धैरान्त्रभूषणाः ॥ ५६ ॥</l>
</lg></b>
<p>अत्रालम्बनविभावभूतेभ्यः कौणपेभ्यः कस्यचिद्‍राज्ञो विजयशंसिनः पुंस उत्पन्ने
जुगुप्सास्थायिभावे शिरश्छेदविगलद्‍रुधिरधारापरिप्लुतप्रनर्तितकबन्धान्त्रभूषणशोणित—
पानादिभिरुद्दीपनविभावैरुद्दीप्यमाने समुत्पन्नेषु भयावेगशङ्कावहित्थादिषु व्यभिचारिषु परां
कोटिमधिरूढे बीभत्सरसतामापन्ने स्थायिनि यदेतत् पायंपायमित्यादिवचनं तद्
बीभत्सरसादुपजायमानं रसवदुच्यते । एवमेते अष्टावेव रत्यादयो भूमानमापन्नाः
शृङ्गारवीरादिव्यपदेशं लभन्ते ।</p>
<p>(<b>रसेभ्यो रसनिष्पत्तिः</b>)</p>
<p>यथा चैते भावेभ्यो रसाः रसेभ्यो भावाः तथा <b>रसेभ्यश्च रसा</b> भवन्तीति
<b>भरताचार्यः</b> । तत्र—</p>
<p><b>शृङ्गाराद्धास्यरसनिष्पत्ति</b>र्यथा— (द्र. अत्रैव १०.२)</p>
<b><lg>
<l>स	एष	भुवनत्रयप्रथितसंयमश्शङ्करो
बिभर्ति वपुषाधुना विरहकातरः कामिनीम् ।</l>
<l>अनेन किल निर्जिता वयमिति प्रियायाः करं
करेण परिघट्टयन् जयति जातहासः स्मरः ॥ ५७ ॥</l>
</lg></b>
<p><b>वीरादद्भुतनिष्पत्ति</b>र्यथा—</p>
<b><lg>
<l>सम्प्रत्येव हि गोग्रहे यदभवत् तत् तावदाकर्ण्यता—
मेतत् ते हृदयं स्पृशामि यदि वा साक्षी तवैवात्मजः ।</l>
<pb n="632"/>
<l>एकः	पूर्वमुदायुधैस्सुबहुभिर्दृष्टस्ततोऽनन्तरं
यावन्तो	वयमाहवप्रणयिनः	तावन्त	एवार्जुनाः ॥ ५८ ॥</l>
</lg></b>
<p><b>रौद्रात् करुणनिष्पत्ति</b>र्यथा—(मवीच. २.२०)</p>
<b><lg>
<l>सत्त्वभ्रंशविषादिभिः कथमपि त्रस्तैः क्षणं वेत्रिभि—
र्दृष्टो	दृष्टिनिपातजिह्मितमुखैरव्याहतप्रक्रमः ।</l>
<l>रामान्वेषणतत्परः	परिजनैरुन्मुक्तहाहारवं
कन्यान्तःपुरमेव हा प्रविशति क्रुद्धो मुनिर्भार्गवः ॥ ५९ ॥</l>
</lg></b>
<p><b>बीभत्साद् भयानकनिष्पत्ति</b>र्यथा—(मवीच.१.३५)</p>
<b><lg>
<l>आन्त्रप्रोतबृहत्कपालनलकक्रूरक्‍वणत्कङ्कण—
प्रायप्रेङ्खितभूरिभूषणरवैराघोषयन्त्यम्बरम् ।</l>
<l>पीतच्छर्दितरक्तकर्दमघनप्राग्भारघोरोल्लसद्—
व्यालोलस्तनभारभैरववपुर्बन्धोऋतं धावति ॥ ६० ॥</l>
</lg></b>
<p>एतच्‍चायुक्तं, यतोऽमी रत्यादयः परं प्रकर्षमारूढा भावा एव, न रसाः, तथात्वे
हर्षादीनामपि रसत्वप्रसङ्गात् । तदाह—</p>
<b><lg>
<l>रत्यादयो यदि	रसाः	स्युरतिप्रकर्षे
हर्षादिभिः	किमपराद्धमतद्‍‌विभिन्नैः ।</l>
<l>न स्थायिनस्त इति चेद् भयहासशोक—
क्रोधादयो	वद	कियच्‍चिरमुलसन्ति ॥ ६१ ॥</l>
</lg></b>
<p><b>न चाष्टावेवेति नियमः</b>, यतः शान्तं प्रेयांसमुद्धतमूर्जस्विनं च केचिद्
रसमाचक्षते । तन्मूलाश्च किल नायकानां धीरप्रशान्तधीरललितधीरोद्धतधीरोदात्त—
व्यपदेशाः । तेषु —</p>
<p><b>धीरप्रशान्ताश्रयः शान्तो</b> यथा—</p>
<b><lg>
<l>सर्वास्सम्पत्तयस्तस्य सन्तुष्टं यस्य मानसम् ।</l>
<l>उपानद्‍गूढपादस्य	ननु	चर्मास्तृतैव	भूः ॥ ६२ ॥</l>
</lg></b>
<p><b>धीरललिताश्रयः प्रेयान्</b> यथा—</p>
<b><lg>
<l>यदेव	रोचते	मह्यं	तदेव	कुरुते	प्रिया ।</l>
<l>इति वेत्ति न जानाति तत् प्रियं यत् करोति सा ॥ ६३ ॥</l>
</lg></b>
<pb n="633"/>
<p><b>धीरोद्धताश्रय उद्धतो</b> यथा—(वेसं. ३.४६)</p>
<b><lg>
<l>धृतायुधो	यावदहं	तावदन्यैः	किमायुधैः ।</l>
<l>यद्वा न सिद्धमस्त्रेण मम तत् केन सेत्स्यति ॥ ६४ ॥</l>
</lg></b>
<p><b>धीरोदात्ताश्रय ऊर्जस्वी</b> यथा—(काव्याद. २.२९३)</p>
<b><lg>
<l>अपकर्ताहमस्मीति मा ते मनसि भूद् भयम् ।</l>
<l>विमुखेषु न मे खङ्गः प्रहर्तुं जातु वाञ्छति ॥ ६५ ॥</l>
</lg></b>
<p>अत्र च शमप्रकृतिः शान्तः, स्‍नेहप्रकृतिः प्रेयान्, गर्वप्रकृतिरुद्धतः,
अहङ्कारप्रकृतिः पुनरूर्जस्वीति शृङ्गारादिवदेतेष्वपि विभावानुभावव्यभिचारिसंयोगो
द्रष्टव्यः ।</p>
<p>अन्ये त्वाहुः — सर्व एव रत्यादयो विभावानुभावव्यभिचारिसंयोगादुत्पद्यमानाः
भूमानमापन्ना रसीभवन्ति । तथा हि— (रुद्रटा. १२.४)</p>
<b><lg>
<l>रसनाद् रसत्वमेषां मधुरादीनामिवोक्तमाचार्यैः ।</l>
<l>निर्वेदादिष्वपि तत् प्रकाममस्तीति तेऽपि रसाः ॥ ६६ ॥</l>
</lg></b>
<p>सर्वेषां च तुल्ये रसत्वे रत्यादीनामेव परप्रकर्षगामिनां शृङ्गारवीरादिव्यपदेश इति
न घटते । तथात्वे वा नाममात्रं भिद्यते । तदुक्तम्—</p>
<b><lg>
<l>वीराद्भुतादिषु च येह रसप्रसिद्धिः
सिद्धा कुतोऽपि वटयक्षवदाविभाति ।</l>
<l>लोके	गतानुगतिकत्ववशादुपेता
मेतां निवर्तयितुमेष परिश्रमो नः ॥ ६७ ॥</l>
</lg></b>
<p>यदि च रत्यादयः प्रकर्षगामिनो भावा एव रसाः, कथमुच्यते भावेभ्यो रसा इति ?</p>
<p><b>रसेभ्यो भावा इत्यप्ययुक्तम्</b> । न हि बहवो रसाः, अपि त्वेक एव शृङ्गारो
रस इत्यग्रतोऽपि प्रबन्धेन प्रतिपादयिष्यते ।</p>
<p><b>यच्‍चोक्तं रसेभ्यश्च रसा</b> इति, तत्र यद्यालम्बनविभावभूतेभ्य इति मतं, तदा</p>
<b><lg>
<l>शृङ्गारात् तु भवेद्धास्यो रौद्रात् तु करुणो रसः ।</l>
<l>वीराच्‍चैवाद्भुतो नाम बीभत्सात् तु भयानकः ॥ ६८ ॥</l></lg></b> (नाशा. ६.३८)
<p>इति नियमो न घटते,</p>
<pb n="634"/>
<p>यतः शृङ्गारादन्यतोऽपि <b>हास्य</b> उत्पद्यमानो दृश्यते, यथा—</p>
<b><lg>
<l>हस्तालम्बितमक्षसूत्रवलयं	कर्णावतंसीकृतं
स्त्रस्तं	भ्रूयुगमुन्नमय्य	रचितं	यज्ञोपवीतेन	च ।</l>
<l>सन्नद्धा जघने च वल्कलपटी पाणिश्च धत्ते धनुः
दृष्टं भो जनकस्य योगिन इदं दान्तं विरक्तं मनः ॥ ६९ ॥</l></lg></b>(बारा.१.५३)
<p>शृङ्गारादपि न दृश्यते, यथा—(गास. १.६०)</p>
<b><lg>
<l>चिन्ताणिअदइअसमागमम्मि कअमण्णुआइँ भरिऊण ।</l>
<l>सुण्णं कलहाअन्ती सहीहि रुण्णा ण ओहसिआ ॥ ७० ॥</l>
</lg></b>
<lg>
<l>(चिन्तानीतदयितसमागमे कृतमन्युकानि स्मृत्वा ।</l>
<l>शून्यं कलहायमाना सखीभी रुदिता न उपहसिता ॥)</l>
</lg>
<p>रौद्रादन्यतोऽपि <b>करुणो</b> दृश्यते, यथा—</p>
<b><lg>
<l>आर्द्रं	नागाजिनमवयवग्रन्थिमद्	बिभ्रदंसे
रूपं	प्रावृड्घनरुचि	महाभैरवं	दर्शयित्वा ।</l>
<l>पश्यन्	गौरीं	भयचलकरालम्बितस्कन्दहस्तां
मन्ये प्रीत्या द्रुत इव भवान् वज्रदेहोऽभिजातः ॥ ७१ ॥</l>
</lg></b>
<p>रौद्रादपि न दृश्यते, यथा—(किराता. ३.२१)</p>
<b><lg>
<l>निरीक्ष्य संरम्भनिरस्तधैर्यं राधेयमाराधितजामदग्न्यम् ।</l>
<l>असंस्तुतेषु प्रसभं भयेषु जायेत मृत्योरपि पक्षपातः ॥ ७२ ॥</l>
</lg></b>
<p>वीरादन्यतोऽ<b>प्यद्‍भुतो</b> दृश्यते, यथा—</p>
<b><lg>
<l>कासुखहेहु कोत्ति आइ अज्जण्ण उप्पाओ ।</l>
<l>पिअसंगम सहणट्टाणिसस संघाणिसुंपुड जाइ ॥ ७३ ॥</l>
</lg></b>
<p>वीरादपि न दृश्यते, यथा—(शाकु. २.१५)</p>
<b><lg>
<l>नैतच्‍चित्रं यदयमुदधिश्यामसीमां धरित्री—
मेकः	कृत्स्‍नां	नगरपरिघप्रांशुबाहुर्भुनक्ति ।</l>
<l>आशंसन्ते सुरयुवतयः सक्तवैरा हि दैत्यै—
रस्याधिज्ये धनुषि विजयं पौरुहूते च वज्रे ॥ ७४ ॥</l>
</lg></b>
<pb n="635"/>
<p>बीभत्सादन्यतोऽपि <b>भयानको</b> दृश्यते, यथा—(किराता. ३.१९)</p>
<b><lg>
<l>यस्मिन्ननैश्वर्यकृतव्यलीकः	पराभवं	प्राप्‍त	इवान्तकोऽपि ।</l>
<l>धुन्वन् धनुः कस्य रणे न कुर्यान्मनो भयैकप्रवणं स भीष्मः ॥ ७५ ॥</l>
</lg></b>
<p>बीभत्सादपि न दृश्यते, यथा—(मवीच. ५.२९)</p>
<b><lg>
<l>तत्क्रूरदन्तकरपत्रनिकृत्तसत्त्वसङ्घातनिस्सरदसृक्प्लुतकूर्चगुच्छम्	।</l>
<l>वक्त्रं वपुश्च विकृताकृति दीर्घबाहोरार्येण राक्षसकुतूहलिना न दृष्टम् ॥</l>
</lg></b>
<p><b>अथ प्रकृतिभूतेभ्य इति पक्षः</b> ।</p>
<p>तत्रापि किं शृङ्गाराद्धास्यो जायते ? उत शृङ्गार एव हास्यो भवति ?</p>
<p>किं चातः ?</p>
<p>यदि शृङ्गाराद्धास्यो जायते, तदिष्यत एव ।</p>
<p><b>न ह्यशृङ्गारिणः कश्चिदपि प्रकर्षगामी अप्रकर्षगामी वा भावः सम्भवति ।
शृङ्गारी हि</b> 'रमते, उत्सहते, हसति, विस्मयते, जुगुप्सते, शोचते, बिभेति, शाम्यति,
स्‍निह्यति, गर्वायते, अभिमन्यत' इति ।</p>
<p>अथ रतिप्रकृतिरेव शृङ्गारो हास्यरसीभवति, तन्न घटते, शृङ्गारस्य
हास्यव्यपदेशाभावात् । अथोच्यते—</p>
<b><lg>
<l>शृङ्गारानुकृतिर्येह स हास्यो रस इष्यते ॥ ७७ ॥</l></lg></b> (नाशा. ६.३९)
<p>तर्हि,</p>
<b><lg><l>वीरस्यानुकृतिर्येह सोऽपि हास्य इतीष्यताम् ॥ ७८ ॥</l>
</lg></b>
<p>एतेन 'रौद्रात्तु करुणो रस' इत्यपि प्रत्युक्तम् । न हि रौद्रात् करुणो जायते,
नापि रौद्रः करुणो भवति ।</p>
<b><lg>
<l>अथ रौद्रस्य यत् कर्म करुणस्स निगद्यते ॥ ७९ ॥</l></lg></b> (नाशा. ६.३९)
<p>तथापि,</p>
<b><lg>
<l>न रौद्रकर्म करुणः कारणं करुणस्य तत् ।</l>
<l>एतेन वीरकर्मापि न भवेदद्भ‍ुतो रसः ॥ ८० ॥</l>
</lg></b>
<b><lg>
<l>हेतुत्वं तु तदुत्पत्तौ तस्यापि न निवार्यते ।</l>
<l>बीभत्सदर्शनाद् यः स्यात् स भवेत् तु भयानकः ॥</l></lg></b> (नाशा. ६.४०)
<b><lg>
<l>इत्यालम्बनहेतुभ्यो विभावेभ्यो न भिद्यते ॥ ८२ ॥</l>
</lg></b>
<pb n="636"/>
<p>अतो यत्किंचिदेतद् <b>'भावेभ्यो रसा, रसेभ्यो भावा, रसेभ्यश्च रसा'</b> इति ।</p>
<p>किं पुनरिह न्याय्यम् ?</p>
<p>यथोपवर्णितं पुरस्तात्—</p>
<b><lg>
<l>अप्रातिकूलिकतया मनसो मुदादे—
र्यस्संविदोऽनुभवहेतुरिहाभिमानः	।</l>
<l>ज्ञेयो रसः स रसनीयतयाऽऽत्मशक्तेः(/रक्‍तेः)१
रत्यादिभूमनि पुनर्वितथा रसोक्तिः ॥ ८३ ॥</l>
</lg></b>
<p>एतेन रूढाहङ्कारता२ रसस्य <b>पूर्वा कोटिः</b> । रत्यादीनामेकोनपञ्चाशतोऽपि
विभावानुभावव्यभिचारिसंयोगात् परप्रकर्षाधिगमे रसव्यपदेशार्हता रसस्यैव
<b>मध्यमावस्था</b> । 'प्रेयः प्रियतराख्यानम्' इत्युपलक्षणेन यथा रतेः प्रेमरूपेण परिणतिस्तथा
भावान्तराणामपि परमपरिपाके प्रेमरूपेण परिणतौ रसैकायनमिति रसस्य <b>परमा काष्ठेति</b>
प्रतिष्ठितं भवति । तथा हि — यथोर्जस्विन्यपकर्ताहमिति यत्ते चेतसि भयं, न मे
खङ्गः पराङ्मुखेषु कदाचिदपि प्रहर्तुमुत्सहत इति रूढोऽहङ्कारः प्रतीयते, सैषावन्ती
मयात्रैव जन्मनि लब्धेति धिक् ते वृथाप्रतिज्ञो मानपरिग्रह इति, उर्वीविजयाद्यकृत्वा
कथं पार्थिवो भवेयमिति, न मयेदृशाः शाखिनः क्‍वचिदपि दृष्टा इति, अनेन मे
द्रौपदी केशेष्वाकृष्टेति, धन्यो मघवा यस्यैतदायुधमिति, सा मे देवी चितामध्यास्त
इति, धिक् कौणपाः शोणितमान्त्रभूषणाः पिबन्तीति, अस्ति मे सन्तोषो मनस इति,
यथेयं मे प्रिया तथाहमप्यस्या यतो मदनुकूलमेवैषापि चेष्टत इति, मयि
धृतायुधे किमायुधान्तरैरिति सर्वत्रैवाहङ्कारः प्रतीयते ।</p>
<p>कथं पुनर्विभावानुभावव्यभिचारिसंयोगाद् रसनिष्पत्तिः ?</p>
<p>उच्यते, यथेन्दुसन्निधेर्गण्डकः स्यन्दते, यथार्कसन्निधेस्सूर्यकान्तो ज्वलति, यथा
कर्पूरसन्निधेः स्फटिको विलीयते तथा तेभ्यस्तेभ्य आलम्बनविभावेभ्यस्तत्तदाकार—
परिणतेन्द्रियबुद्ध‍युपाधियोगिनोऽभिमानिमनसस्ते ते रतिक्रोधशोकादयो भावाः समुत्पद्यन्ते ।
ते रत्यादयो यथा—(मामा. ३.५)</p>
<b><lg>
<l>आश्चर्यमुत्पलदृशो वदनामलेन्दुसान्निध्यतो मम मुहुर्जडिमानमेत्य ।</l>
<l>जात्येन चन्द्रमणिनेव महीधरस्य सन्धार्यते द्रवमयो मनसो विकारः ॥ ८४ ॥</l>
</lg></b>
<!-- NOTES pg=636!-->
१. द्र. अत्रैव १.८ ; ११.७
२. अहमित्येवाहङ्कारः यथा ओमित्येव ओङ्कार इंति 'कारः' स्वार्थक एवेति नात्र गर्वदोषः ।
<pb n="637"/>
<p>क्रोधादयो यथा— (राच. १९.८९)</p>
<b><lg>
<l>तेनाथ	नाथ	दुरुदाहरणातपेन
सौम्यापि	नाम	परुषत्वमभिप्रपन्ना ।</l>
<l>जज्वाल तीक्ष्णविशदाः सहसोद्‌गि‍रन्ती
वागर्चिषस्तपनकान्तशिलेव	सीता ॥ ८५ ॥</l>
</lg></b>
<p>शोकादयो यथा—(उराच. १.२८)</p>
<b><lg>
<l>अथेदं	रक्षोभिः	कनकहरिणच्छद्मविधिना
तथावृत्तं	पापैर्व्यथयति	यथा	क्षालितमपि ।</l>
<l>जनस्थाने	शून्ये	विशदकरुणैरार्यचरितै—
रपि ग्रावा रोदित्यपि दलति वज्रस्य हृदयम् ॥ ८६ ॥</l>
</lg></b>
<p>अथ यथेन्दूदये समुद्रः क्षुभ्यति, यथाऽपथ्यसेवया व्याधिरभिवर्धते,
यथानार्यसन्निधेः साधुः सुतरां दुःखाकरोति, तथा तेभ्यस्तेभ्य उद्दीपनविभावेभ्य—
स्तत्तदनुभवसंस्कारयोगिनो मनसस्तत्तद्‍भावाभिवृद्धये ते ते विकारा उपजायन्ते । ते
तत्क्षोभे यथा—(रघु. ८.४३)</p>
<b><lg>
<l>विललाप स बाष्पगद्‍गदं सहजामप्यपहाय धीरताम् ।</l>
<l>अभितप्‍तमयोऽपि मार्दवं भजते कैव कथा शरीरिषु ॥ ८७ ॥</l>
</lg></b>
<p>तदभिवृद्धौ यथा—(कुसं. ४.२६)</p>
<b><lg>
<l>तमुदीक्ष्य रुरोद सा भृशं स्तनसंबाधमुरो जघान च ।</l>
<l>स्वजनस्य हि दुःखमग्रतो विवृतद्वारमिवोपजायते ॥ ८८ ॥</l>
</lg></b>
<p>तत्प्रातिकूल्ये यथा—(विक्रमो. २.६)</p>
<b><lg>
<l>इदमसुलभवस्तुप्रार्थनादुर्निवारं
प्रथममपि मनो मे पञ्चबाणः क्षिणोति ।</l>
<l>किमुत	मलयवातोन्मूलितापाण्डुपत्रै—
रुपवनसहकारैर्दर्शितेष्वङ्कुरेषु	॥ ८९ ॥</l>
</lg></b>
<p>अथ यथैकस्यापि भूरुहादेः काण्डस्कन्धशाखाविटपादयः प्रकाराः,
पल्लवपत्रपुष्पफलसम्पदादयो विकाराः, एकस्याप्यम्भसः प्रवाहावर्तबुद्‍बुदतरङ्गादयो
विवर्ताः, मुक्ताफलफेनलवणकारकादयो विपरिणामाः, एकस्यापि ध्वनेस्तारमध्यमन्द्र—
क्रुष्टादयो भेदाः, वर्णपदवाक्यकूजितादयो अवच्छेदाः, एकस्यापि वायोः
प्रवहावहपरिवहादयः स्कन्धाः प्राणापानव्यानादयोऽनुबन्धाः तेभ्यस्तेभ्य उपाधिभ्यो
<pb n="638"/>
जायन्ते, तथैकस्यापि रतिक्रोधशोकादेस्तेभ्यस्तेभ्य उपाधिभ्यस्ते तेऽनुभावा
व्यभिचारिणश्चाभ्यन्तरा बाह्याश्च व्यवस्थासम्प्लवाभ्यामुपप्लवन्ते । तत्राभ्यन्तरा
व्यभिचारिषु चिन्तौत्सुक्यावेगवितर्कादयः, बाह्याः स्वेदरोमाञ्चाश्रुवैवर्ण्यादयः;
अनुभावेष्वाभ्यन्तराः स्मरणेच्छाद्वेषप्रयत्‍नाः, बाह्या मनोवाम्बुद्धिशरीरारम्भाः, त उभये
अप्यनुक्रियमाणाः सात्त्विकाङ्गिवाचिकचित्रसामान्याभिनयव्यपदेशं लभन्ते । तेषु</p>
<p><b>रतिप्रभवा</b> यथा—(कुसं. ३.६८)</p>
<b><lg>
<l>विवृण्वती शैलसुतापि भावमङ्गैः स्फुरद्‍बालकदम्बकल्पैः ।</l>
<l>साचीकृता चारुतरेण तस्थौ मुखेन पर्यस्तविलोचनेन ॥ ९० ॥</l>
</lg></b>
<p><b>क्रोधप्रभवा</b> यथा—(पृ. ८३५)</p>
<b><lg>
<l>प्रत्यग्रारिकृताभिमन्युनिधनप्रोद्‍भूततीव्रक्रुधः
कीर्णा बाष्पकणैः पतन्ति धनुषि व्रीडाजडा दृष्टयः ।</l>
<l>पार्थस्याकृतशात्रवप्रतिकृतेरन्तः	शुचा	मुह्यतो
हा वत्सेति गिरः स्फुरन्ति, न पुनर्निर्यान्ति कण्ठाद् बहिः ॥ ९१ ॥</l>
</lg></b>
<p><b>शोकप्रभवा</b> यथा—(मामा. ९.२०)</p>
<b><lg>
<l>मातर्मातर्दलति	हृदयं	ध्वंसते	देहबन्धः
शून्यं	मन्ये	जगदविरतज्वालमन्तर्ज्वलामि ।</l>
<l>सीदन्नन्धे	तमसि	विधुरो	मज्जतीवान्तरात्मा
विष्वङ् मोहः स्थगयति कथं मन्दभाग्यः करोमि ॥ ९२ ॥</l>
</lg></b>
<p>अथ यथेक्षुभ्यो रसः, सर्षपेभ्यस्तैलं धातुभ्यो हिरण्यं, अश्मभ्यो लोहं,
दध्‍नो नवनीतं, काष्ठतोऽग्‍निस्तेभ्यस्तेभ्यो यन्त्राग्‍निमन्थसंयोगेभ्यो निष्पतन्ति तथा स्वेभ्यः
स्वेभ्यो विभावानुभावव्यभिचारिसंयोगेभ्यो रतिक्रोधशोकादिभ्यस्ते <b>ते रसा निष्पद्यन्ते ।</b></p>
<p>यथा—(मामा. ५.२८)</p>
<b><lg>
<l>राहोश्चन्द्रकलामिवाननचरीं	दैवात्समासाद्य	मे
दस्योरस्य	कृपाणपातविषयादाच्छिन्दतः	प्रेयसीम् ।</l>
<l>आतङ्काद् विकलं, द्रुतं करुणया, विक्षोभितं विस्मयात्,
क्रोधेन ज्वलितं, मुदा विकसितं, चेतः कथं वर्तते ॥ ९३ ॥</l>
</lg></b>
<p>अथ यथा लवणाम्लादयः स्वसंयोगिनो मृद्वीकादीनप्यात्मरूपतां नयन्त
उपचीयन्ते, तथा रत्यादिजन्मानो रसाः विभावादीनप्यात्मरूपतां नयन्त उपचीयन्ते ।
यथा—(गास. ४.८९)</p>
<pb n="639"/>
<b><lg>
<l>कस्स भरिसि त्ति भणिए को मे अत्थि त्ति जप्पमाणाए ।</l>
<l>उव्वेगरोइरीए	अम्हे	वि	रुआविआ	तीए ॥ ९४ ॥</l>
</lg></b>
<lg>
<l>(कस्य स्मरसीति भणिते को मेऽस्तीति जल्पमानया ।</l>
<l>उद्विग्‍नरोदनशीलया	वयमपि	रोदितास्तया ॥)</l>
</lg>
<p>अथ यथा (वै.सू. २.१.६) सर्पिर्जतुमधूच्छिष्टादीनां पार्थिवानां
घनतुहिनकरकादीनामाप्यानां त्रपुसीसरजतादीनां तैजसानामग्‍निसंयोगाद् द्रवता
अद्भिस्सामान्यं भवति, तथा विभावानुभावव्यभिचारिणां रससंयोगाद् रसता रसेनैव
सामान्यं भवति । यथा—(रघु. ८.७०)</p>
<b><lg>
<l>विलपन्निति कोसलाधिपः करुणार्थग्रथितं प्रियां प्रति ।</l>
<l>अकरोत्	पृथिवीरुहानपि	स्त्रुतशाखारसबाष्पदुर्दिनान् ॥ ९५ ॥</l>
</lg></b>
<p>अथ यथा ओषधिरसेभ्यो मधुनिष्पत्तिः, यथा मधुरादिभ्यः षाडवोत्पत्तिः, यथा
गुडादिभ्य आसवोत्पत्तिः; तथा तेभ्यस्तेभ्यो रससामान्येभ्यः रसविशेषाभिनिर्वृत्तिः
भवति । यथा—(रत्‍ना. ४. १९)</p>
<b><lg>
<l>यातो	विक्रमबाहुरात्मसमतां	प्राप्‍तेयमुर्वीतले
सारं	सागरिका	ससागरमहीप्राप्‍त्येकहेतुः	प्रिया ।</l>
<l>देवी प्रीतिमुपागता च भगिनीलाभाज्जिताः कोसलाः
किं नास्ति त्वयि सत्यमात्यवृषभे यस्मिन् करोमि स्पृहाम् ॥ ९६ ॥</l>
</lg></b>
<p>अथ यथैकस्याप्यग्रेर्भौमदिव्यौदर्यादयो जातिभेदाः दाहालोकपाकादयोऽर्थक्रियाः
धूमार्चिरङ्गारादयोऽवस्थाः संदृश्यन्ते, तथैकस्यापि रसस्य भावरसतदाभासादयो
जातिभेदा उत्कण्ठाभिषङ्गनिर्वृत्यादयोऽर्थक्रिया उत्पादाभिवृद्धिस्थैर्यादयोऽवस्थास्स—
मुपलभ्यन्ते । तत्र—</p>
<p><b>भावो</b> यथा—(कुसं. ३.६७)</p>
<b><lg>
<l>हरस्तु किंचित्परिवृत्तरिवृत्तधैर्यश्चन्द्रोदयारम्भ इवाम्बुराशिः ।</l>
<l>उमामुखे बिम्बफलाधरोष्ठे व्यापारयामास विलोचनानि ॥ ९७ ॥</l>
</lg></b>
<p><b>रसो</b> यथा—(कुसं. ५.८५)</p>
<b><lg>
<l>तं वीक्ष्य वेपथुमती सरसाङ्गयाष्टिः विक्षेप एव पदम् ॥ ९८ ॥</l></lg></b> इत्यादि ।
<pb n="640"/>
<p><b>आभासो</b> यथा—</p>
<b><lg>
<l>आः	सीते !	पतिगर्वविभ्रमभरभ्रान्तभ्रमद्वान्धव
प्रध्वंसस्मितकान्तिमत् तव तदा जातं यदेतन्मुखम् ।</l>
<l>संप्रत्येष हठात् तदेव कुरुते केशोच्‍चयाकर्षण—
त्र्यश्रोत्तानितलोललोचनपतद्वाष्पप्लुतं	रावणः ॥ ९९ ॥</l>
</lg></b>
<p><b>उत्कण्ठा</b> यथा—(कुसं. ६.९५)</p>
<b><lg>
<l>पशुपतिरपि	तान्यहानि	कृच्छ्रादगमयदद्रिसुतासमागमोत्कः ।</l>
<l>कमपरमवशं न विप्रकुर्युर्विभुमपि तं यदमी स्पृशन्ति भावाः ॥ १०० ॥</l>
</lg></b>
<p><b>अभिषङ्गो</b> यथा—(मामा. ५.१०)</p>
<b><lg>
<l>लीनेव	प्रतिबिम्बितेव	लिखितेवौत्कीर्णरूपेण	च
प्रत्युप्‍तेव	च	वज्रलेपघटितेवान्तर्निखातेव	च ।</l>
<l>सा नश्चेतसि कीलितेव विशिखैश्चेतोभुवः पञ्चभि—
श्चिन्तासन्ततितन्तुजालनिबिडस्यूतेव	लग्‍ना	प्रिया ॥ १०१ ॥</l>
</lg></b>
<p><b>निर्वृति</b>र्यथा—(मामा. १.३६)</p>
<b><lg>
<l>जगति	जयिनस्ते	ते	भावा	नवेन्दुकलादयः
प्रकृतिमधुराः	सन्त्येवान्ये	मनो मदयन्ति	ये ।</l>
<l>मम	तु	यदियं	याता	लोके	विलोचनचन्द्रिका
नयनविषयं	जन्मन्येकः	स	एव	महोत्सवः ॥ १०२ ॥</l>
</lg></b>
<p><b>उत्पादो</b> यथा—(मवीच. १.२१)</p>
<b><lg>
<l>उत्पत्तिर्देवयजनाद्	ब्रह्मवादी	नृपः	पिता ।</l>
<l>सुप्रसन्नोज्ज्वला मूर्तिरस्याः स्‍नेहं करोति मे ॥ १०३ ॥</l>
</lg></b>
<p><b>अभवृद्धि</b>र्यथा—</p>
<b><lg>
<l>कान्ते	तल्पमुपागते	विगलिता	नीवी	स्वयं	बन्धनात्
तद्	वासः	श्लभमेखलागुणधृतं किंचिन्नितम्बे	स्थितम् ।</l>
<l>एतावत्	सखि	वेद्मि	साम्प्रतमहं	तस्याङ्गसङ्गे	पुनः
कोऽसौ कास्मि रतं च किं कथमिति स्वल्पापि मे न स्मृतिः ॥ १०४ ॥</l>
</lg></b>
<p><b>स्थैर्यं</b> यथा—(उराच. १.३९)</p>
<b><lg>
<l>अद्वैतं सुखदुःखयोरनुगतं सर्वास्ववस्थासु यत् ॥ १०५ ॥</l>
</lg></b>
<pb n="641"/>
<p><b>भावविशेषो</b> यथा—(उरा. ५.४)</p>
<b><lg>
<l>शत्रोस्सागरलङ्घनं किमपरं द्वारोपरोधः पुरे
दोर्दण्डा अपि मे त एव कुलिशक्षुण्णाङ्गदग्रन्थयः ।</l>
<l>सर्वं सोढमिदं वृथैव हि मया सीताप्रसक्तात्मना
पापो ध्वस्तमनोरथस्तु सरलं दृष्टोऽपि नाहं तया ॥ १०६ ॥</l>
</lg></b>
<p>(मनोरथोऽत्र कर्तृ)</p>
<p><b>रसविशेषो</b> यथा—(अमरुक. ३८)</p>
<b><lg>
<l>कोपो यत्र भ्रुकुटिरचना विग्रहो यत्र मौनं
यत्रान्योन्यस्मितमनुनयो दृष्टिपातः प्रसादः ।</l>
<l>तस्य प्रेम्णस्तदिदमधुना वैशसं पश्य जातं
त्वं पादान्ते लुठसि न च मे मन्युमोक्षः खलायाः ॥ १०७ ॥</l>
</lg></b>
<p><b>आभासविशेषो</b> यथा—</p>
<b><lg>
<l>आपृष्टासि व्यथयसि मनो दुर्बला वासरश्री—
रेह्यालिङ्ग क्षपय रजनीमेकिका चक्रवाकी ।</l>
<l>नान्यासक्तो न खलु कुपितो नानुरागच्युतो वा
दैवाधीनस्तदिह	भवतीमस्वतन्त्रस्त्यजामि ॥ १०८ ॥</l>
</lg></b>
<p>(<b>अलङ्कारसङ्करः —६</b>)</p>
<p>एवमवस्थापिते गुणरसतदाभासभावानामलङ्कारत्वे षट्प्रकारोऽलङ्कारसङ्कर
सम्भवति— <b>गुणसङ्करः, रससङ्करः, अलङ्कारसङ्करः, गुणरससङ्करः, गुणालङ्कारसङ्करः,
रसालङ्कारसङ्कर</b> इति ।</p>
<p>(<b>१. गुणसङ्करः</b>)</p>
<p>ननु च गुणानां सङ्करव्यवहारो नोपपद्यते, बहुष्वपि गुणेषु गुणवदित्येव व्यपदेशात् ।</p>
<p>नैवम्; त्रिविधा गुणाः <b>शब्दगुणा, अर्थगुणा दोषगुणाश्च ।</b></p>
<p>ते तु प्रत्येकं द्विधा <b>उल्लेखवन्तो निरुल्लेखाश्च ।</b> तत्र —</p>
<p><b>शब्दगुणेषु</b> समाधिमाधुर्यौदार्यगाम्भीर्यादयः <b>सोल्लेखाः।</b></p>
<p>श्लेषप्रसादसमतासौकुमार्यादयो <b>निरुल्लेखाः ।</b></p>
<p><b>अर्थगुणेषु</b> श्लेषप्रसादरीतिकान्त्यादयः <b>सोल्लेखाः</b>,
अर्थव्यक्तिसौक्ष्म्यगाम्भीर्यसम्मितत्वादयो <b>निरुल्लेखाः ।</b></p>
<pb n="642"/>
<p><b>दोषगुणेषु</b> ग्राम्पपुनरुक्ततापार्थव्यर्थादयः <b>सोल्लेखाः</b>,
शब्दहीनसंशयापक्रमविसन्ध्यादयो <b>निरुल्लेखाः ।</b></p>
<p>तत्र सजातीयानां सोल्लेखानामिव विजातीयानां तु निरुल्लेखानामपि सङ्करः
प्रवर्तते । तत्र <b>सजातीयानां</b> —</p>
<p><b>शब्दगुणेषु समाध्यादीनां</b> यथा—</p>
<b><lg>
<l>णवपल्लवेसु लोलइ घोलइ विडवेसु वलइ सिहरेसु ।</l>
<l>ठवइ थवएसु चलणे वसंतलच्छी असोअस्स ॥ १०९ ॥</l>
</lg></b>
<lg>
<l>(नवपल्लवेषु लोलति घूर्णते विटपेषु वलते शिखरेषु ।</l>
<l>स्भगति स्तबकेषु चरणौ वसन्तलक्ष्मीरशोकस्य ॥)</l>
</lg>
<p>अत्र अन्यधर्माणामन्यत्रारोपणं <b>समाधिः</b>, पृथक्पदता <b>माधुर्यं</b>,
बन्धविकटत्व<b>मुदारता</b>, ध्वनिमत्ता <b>गाम्भीर्यमिति</b> सजातीयास्सङ्कीर्यन्ते । यतो
वसन्तलक्ष्मीरशोकस्येति पदयोः शब्दध्वनिरपि परिस्फुरति; यथा कस्यचिदशोकस्य
कामिनोऽङ्गेषु प्रियाङ्गना सविलासं चेष्टते तथास्येयमिति ।</p>
<p><b>अर्थगुणेषु श्लेषादीनां</b> यथा—</p>
<b><lg>
<l>जनः पुण्यैर्यायाज्जलधिजलभावं जलमुचः ॥११०॥</l>
</lg></b>
<p>अत्र संविधानकसुसूत्रता श्लेषः, अर्थस्य प्राकट्यं प्रसादः, उत्पत्त्यादि क्रियाक्रमो
रीतिः, दीप्‍तरसत्वं कान्तिः इत्यर्थगुणास्सजातीयास्संकीर्यन्ते ।</p>
<p><b>दोषगुणेषु ग्राम्यादीनां</b> यथा— (काव्याद. ४.१५)</p>
<b><lg>
<l>हन्यते सा वरारोहा स्मरेणाकाण्डवैरिणा ।</l>
<l>हन्यते चारुसर्वाङ्गी हन्यते मञ्जुभाषिणी ॥ १११ ॥</l>
</lg></b>
<p>अत्र हन्यत इत्यमङ्गलार्थं वरारोहेत्यश्लीलार्थं हन्यते हन्यत इति पुनरुक्तं
चारुसर्वाङ्गीत्युक्त्वा वरारेहेति व्यर्थम्, अत एते सजातीयाश्चत्वारोऽपि दोषगुणाः
सङ्कीर्यमाणाः कस्यचिदुन्मत्तभाषिणो अनुकम्पाद्यतिशयविवक्षायामभ्यनुज्ञायन्ते । यदाह—</p>
<b><lg>
<l>अनुकम्पाद्यतिशयो यदि कश्चिद् विवक्ष्यते ।</l>
<l>न दोषः पुनरुक्तादौ प्रत्युतेयमलङ्क्रिया ॥ ११२ ॥</l></lg></b>(काव्याद. ४.१४)
<p>अथ <b>असजातीयानां</b></p>
<p><b>शब्दगुणानाम् अर्थगुणानां</b> च सङ्करो यथा—</p>
<pb n="643"/>
<b><lg>
<l>को नाम नोदयति नास्तमुपैति को वा
लोकोत्तरः पुनरयं सविता जगत्सु ।</l>
<l>यत्रोदयास्तमयभाजि रुचां निधाने
द्वेधा भवत्यहरिति क्षणदेति कालः ॥ ११३ ॥</l>
</lg></b>
<p>अत्र यावदर्थपदता सम्मितत्वं, बन्धविकटत्वमुदारता, श्लाघ्यविशेषणयोग
उदात्तत्वमिति शब्दगुणाः; उक्तार्थनिर्वहणं प्रौढिः, अर्थस्य प्राकट्यं प्रसादः,
रूढाहङ्कारतैर्जित्यमित्यर्थगुणाश्च सङ्कीर्यन्ते ।</p>
<p><b>शब्दगुणानां दोषगुणानां</b> च यथा—</p>
<b><lg>
<l>एह्येहि वत्स! रघुनन्दन! पूर्णचन्द्र!
चुम्बामि मूर्धनि चिराय परिष्वजे त्वाम् ।</l>
<l>आरोप्य वा हृदि दिवानिशमुद्‍वहामि
वन्देऽथवा	चरणपुष्करकद्वयं	ते ॥ ११४ ॥ (मवीच. १.५५)</l>
</lg></b>
<p>अत्र भवतो वाक्प्रवृत्तिर्भाविकत्वं, प्रसिद्धार्थपदता प्रसादः, प्रेयार्थपदोपाख्यानं
प्रेय इति शब्दगुणाः, एह्येहीति पुनरुक्तं, वत्सेत्युक्त्वा त्वत्पादाब्जद्वयं वन्द इति
विरुद्धं, मूर्ध्‍नि चुम्बामि हृदि वहामि पादौ वन्द इति क्रियास्वनुपयोगात् पूर्णचन्द्रेति
दर्शनादिक्रियोपयोगि व्यर्थं चेति दोषगुणाः परस्परं सङ्कीर्यन्ते । रसाक्षेपादौ हि
पुनरुक्तादयो न दुष्यन्ति ।</p>
<p><b>अर्थगुणानां दोषगुणानां</b> च यथा—</p>
<b><lg>
<l>किं द्वारि दैवहतिके सहकारकेण संवर्धितेन विषपादप एष पापः ।‍</l>
<l>अस्मिन् मनागपि विकासविकारभाजि भीमा भवन्ति मदनज्वरसन्निपाताः ॥ ११५ ॥</l>
</lg></b>
<p>अत्र दीप्‍तरसत्वं कान्तिः, अर्थप्राकट्यं प्रसादः, अक्तार्थनिर्वहणं
प्रौढिरित्यर्थगुणाः; दैवहतिके विषपादपोऽयं पाप इत्याद्यमङ्गलार्थं ग्राम्यम्, किमनेन
संवर्धितेनेत्यत्र मदनज्वरसन्निपात इत्यत्र च कर्तव्यप्रयोजनादेर्विरहिणो द्रष्टुरित्यादेश्चा—
ध्याहारादसम्पूर्णवाक्यतायामर्थव्यक्तिविपर्ययः, अस्मिन् विकासविकारभाजीति
विकासशब्दस्य पुष्पविषयत्वाद् वृक्षेऽपि प्रयोगेऽवाचकत्वादसमर्थमिति दोषगुणा मिथः
सङ्कीर्यन्ते । यतो रसाक्षपात् परिहासलेशोक्त्योरमङ्गलं, प्रविश पिण्डींद्वारं द्वारमिति
न्यायात् प्रसिद्धाध्याहारः, दरी वदति, मञ्चाः क्रोशन्तीति प्रयोगदर्शनादा—
धाराधेययोरभेदोपचारश्च विरुद्धलक्षणादिभिः प्रयुज्यमानो न दोषायेति ।</p>
<pb n="644"/>
<p>(<b>२. रससङ्करः —६</b>)</p>
<p>अस्तु नाम गुणानां शब्दार्थदोषगुणभेदात् त्रैविध्ये निरुल्लेखतया सोल्लेखतया
च सङ्करव्यवहारः, रसानां तु वीराद्भ‍ुतादीनां निरस्तत्वात् कथमिवैकः श्रृङ्गारो
अनेकसाध्यं सङ्करव्यवहारं वर्तयति ?</p>
<p>उच्यते — यद्यपि श्रृङ्गार एवैको रसः; तथापि तत्प्रभवा ये रत्यादयः;
तेऽप्युद्दीपनविभावैरुद्दीप्यमानास्तदनुप्रवेशादेव सञ्चारिणामनुभावानां च निमित्तभाव—
मुपयन्तो रसव्यपदेशं लभन्ते । यथा —</p>
<p><b>ह्यभिमानो रत्यादीनां निमित्तं चेतसा रस्यमानो रसः तथा रत्यादयोऽपि
हर्षधृतिचिन्तौत्सुक्यादीनां मनोवाक्कायबुद्धिशरीरारम्भाणां च निमित्तमभिमानानुप्रवेशेनैव
चेतसा रस्यमाना रसा इत्युच्यन्ते ।</b> युगपदभिधाने च सङ्करव्यवहारं कल्पयन्ति । ते
तूत्पत्तौ भावाः, प्रकर्षे रसाः, विपर्यये भावरसाभासाः, प्रविलये तत्प्रशमा इति
प्रभिद्यमानाः सङ्कीर्यन्त इति ।</p>
<p>तत्सङ्करः षोढा — भावसङ्कर, रससङ्कः, भावाभाससङ्करः, रसाभाससङ्करः,
भावप्रशमसङ्करः, रसप्रशमसङ्कर इति । तेषु</p>
<p><b>भावसङ्करो</b> यथा— (मवीच. ५.३२)</p>
<b><lg>
<l>न्यक्कारो हृदि वज्रकील इव मे तीव्रः परिस्पन्दते
घोरान्धे तमसीव मज्जति मनः संमीलितं लज्जया ।</l>
<l>शोकस्तातविपत्तितो दहति मां नास्त्येव यस्मिन् क्रिया
मर्माण्येव पुनश्छिनत्ति करुणा सीतां वराकीं प्रति ॥ ११६ ॥</l>
</lg></b>
<p>अत्रामर्षलज्जाशोकप्रीतयः समकक्ष्यतया मिथस्तिलतण्डुलवत् सङ्कीर्यमाणा
रामस्य विरहिणो वागारम्भानुभावोक्तिपरतया प्रतीयन्ते ।</p>
<p><b>रससङ्करो</b> यथा—</p>
<b><lg>
<l>क्षिप्‍तो हस्तावलग्नः प्रसभमभिहतोऽप्याददानोंऽशुकान्तं ॥ ११७ ॥</l></lg></b> (पृ.५५२)
<p>अत्र श्रृङ्गारकरुणौ हरप्रभाववर्णनायां मृत्पिण्डे पांसूदकवत् प्रधानाङ्गभावेन
संकीर्तेते ।</p>
<p><b>भावाभाससङ्करो</b> यथा—</p>
<b><lg>
<l>आः सीते! पतिगर्वविभ्रमभरभ्रान्तभ्रमद्वान्धव॰ ॥ ११८ ॥</l></lg></b> (पृ. ६९१)
<p>अत्र क्रोधाभासे छायादर्शन्यायेन रत्याभासः उपलभ्यते ।</p>
<pb n="645"/>
<p><b>रसाभाससङ्करो</b> यथा—</p>
<b><lg>
<l>एकेनार्कं	प्रविततरुषा	पाटलेनास्तसंस्थं
पश्यत्यक्ष्णा	सजलतरलेनापरेणात्मकान्तम् ।</l>
<l>अह्नश्छेदे	दयितविरहाशङ्किनी	चक्रवाकी
द्वौ सङ्कीर्णौ रचयति रसौ नर्तकीव प्रगल्भा ॥ ११९ ॥</l>
</lg></b>
<p>अत्र नरसिंहजाताविव सिंहनरभागौ नर्तकीचक्रवाक्युपमाने रोषशोकप्रकर्षा—
वाभासमानौ मिथः संकीर्येते ।</p>
<p><b>भावप्रशमसङ्करो</b> यथा—</p>
<p><b>दृष्टे लोचनवन्मनाक्॰ ॥ १२० ॥</b> (पृ. ५००)</p>
<p>अत्र कस्याश्चित् सखीविख्यातमानसंविधानकाया मानवत्याः प्रियदर्शना—
लम्बनविभावादुत्पन्ने प्रकृष्टरतिप्रभवे प्रहर्षस्थायिभावे तत्पार्श्‍वोपसर्पणादिभिरुद्दीपन—
विभावैरुद्दीप्यमाने समुत्पद्यमानेषु पुलकादिषु सुखात्मकेषु व्यभिचारिषु नयननि—
मीलनाधोमुख्यनीवीस्त्रंसनादिभिरनुभावैः परप्रकर्षारोपणादानन्दरसतामापद्यमाने स्थायिनि
प्रबलविरोधिभावान्तरोदयादेतेभ्य एव कारणेभ्यः प्रतिक्षणमपचीयमानयोर्लज्जारोषयोः
प्रशमौ समकक्ष्यतया क्षीरनीरवत् सङ्कीर्यमाणौ प्रतीयेते ।</p>
<p><b>रसप्रशमसङ्करो</b> यथा—(उराच. ६.११)</p>
<b><lg>
<l>विरोधो विश्रान्तः प्रसरति रसो निर्वृतिघन—
स्तदौद्धत्यं क्वापि व्रजति, विनयः प्रह्वयति माम् ।</l>
<l>झटित्यस्मिन् दृष्टे किमपि परवानस्मि यदि वा
महार्घस्तीर्थानामिव हि महतां कोऽप्यतिशयः ॥ १२१ ॥</l>
</lg></b>
<p>अत्र वीरैद्धत्यस्वातन्त्र्यरसानामानन्दप्रशमपारवश्यरसैस्तिरस्क्रियमाणानां पट इव
नीलादिभिः सितादीनां प्रशमे रामदर्शनप्रभावोद्भवे लवस्य विस्मयातिशयप्रशमजन्मनि
वागारम्भानुभावोपमादौ चित्रवर्णवत् सङ्कीर्यमाणः समुपलभ्यते ।</p>
<p>(<b>३. अलङ्कारसङ्करः —६</b>)</p>
<p><b>अथालङ्कारसङ्करः</b>। स यद्यपि व्यक्ताव्यक्तोभयात्मतया तिलतण्डुलकादिभेदैः
प्रधानाङ्गभावसमकक्ष्यताभ्यां पुरस्तादुक्तः, तथापि तेषां गुणादिसङ्करसाधारणत्वात्
सम्प्रत्यसाधारणः प्रकार उच्यते ।</p>
<pb n="646"/>
<p>स षोढा— <b>'शब्दालङ्कारसङ्करः, अर्थालङ्कारसङ्करः, उभयालङ्कारसङ्करः,
शब्दार्थालङ्कारसङ्करः, शब्दोभयालङ्कारसङ्करः, अर्थोभयालङ्कारसङ्कर'</b> इति । तेषु</p>
<p><b>शब्दालङ्कारसङ्करो</b> यथा—</p>
<b><lg>
<l>हंसाली भयतरला सारासरसा सराससारसरासा ।</l>
<l>अम्बरतलमारूढा सारासरसा सराससारसरासा ॥ १२२ ॥</l></lg></b>(सक.)
<p>अत्र संस्कृतप्राकृतभाषाश्लेषः गतप्रत्यागतं चित्रं पादावृत्ति यमकं वर्णानुप्रासश्चेति
चत्वारः शब्दालङ्काराः सङ्कीर्यन्ते ।</p>
<p><b>अर्थालङ्कारसङ्करो</b> यथा—</p>
<b><lg>
<l>वासावस्थितताम्रचूडवयसामायामिभिः	कूजितै—
र्दूरादप्यनुमीयमानवसतिर्ग्रामोऽयमग्रेवणम्	।</l>
<l>यत्रादीप्‍तकुकूलकूटविसरद्ध‍ूम्याघनं	घूर्णते
सन्ध्यान्तोल्लसदच्छभल्लपटलच्छायाजटालं तमः ॥ १२३ ॥</l></lg></b> (सक.)
<p>अत्र ताम्रचूडवयसां कूजितैरित्यनुमानं, यत्र तमो घूर्णत इति ज्ञापकहेतुः,
आदीप्‍तकुकूलकूटविसरद्ध‍ूम्याघनमिति	सन्ध्यान्तोल्लसदच्छभल्लपटलच्छाया—
जटालमिति च कारकहेतुः, जायमानपदार्थस्वरूपाभिधानं जातिरित्यर्थालङ्कारा— श्चत्वारो
मिथः सङ्कीर्यन्ते ।</p>
<p><b>उभयालङ्कारसङ्करो</b> यथा—</p>
<b><lg>
<l>ण हु णवरं दीवसिहासारिच्छं चंपएहिं पडिवण्णं ।</l>
<l>कज्जलकज्जं पि कअं उअरि भमंतेहिं भमरेहिं ॥ १२४ ॥</l>
</lg></b>
<lg>
<l>(न खलु केवलं दीपशिखासादृश्यं चम्पकैः प्रतिपन्नम् ।</l>
<l>कज्जलकार्यमपि	कृतमुपरि	भ्रमद्भिर्भ्रमरैः ॥)</l>
</lg>
<p>अत्र चम्पकानां प्रदीपशिखाभिराकारकान्तिभ्यामुपमा, विरहिणीहृदयदाहोद्यान—
द्योतनार्थक्रियाभ्यां साम्यं, कज्जलपटलानामिव भ्रमरपटलानामुपरिमेलनान्मेलितं,
चम्पकप्रदीपकलिकयोरिव भ्रमरकज्जलपटलयोरप्यौपम्यादिसम्बन्धात् समुच्चय
इत्युभयालङ्काराश्चत्वारो मिथः सङ्कीर्यन्ते ।</p>
<p><b>शब्दार्थालङ्कारसङ्करो</b> यथा—</p>
<b><lg>
<l>सर्वाशारुधि दग्धवीरुधि सदा सारङ्गबद्धक्रुधि
क्षामक्ष्मारुहि मन्दमुन्मधुलिहि स्वच्छन्दकुन्दद्रुहि ।</l>
<pb n="647"/>
<l>शुष्यत्स्त्रोतसि तप्‍तभूरिरजसि ज्वालायमानाम्भसि
ग्रीष्मे मासि ततार्कतेजसि कथं पान्थ! व्रजन् जीवसि ॥ १२५ ॥</l>
</lg></b>
<p>अत्रावन्त्या रीतिः, पदमुद्रा, विभक्तिमुद्रा, अनुप्रासश्चेति शब्दालङ्काराः; जातिः,
कारकज्ञापकहेतू चित्रंहेतुश्चेत्यर्थालङ्काराः मिथः सङ्कीर्यन्ते।</p>
<p><b>शब्दोभयालङ्कारसङ्करो</b> यथा—</p>
<b><lg>
<l>स्तोकस्तोकममूभिरम्बरतले	तारामिरस्तं गतं
गच्छत्यस्तगिरेः शिरस्तदनु च च्छायादरिद्रः शशी ।</l>
<l>प्रत्यासन्नतरोदयस्य तरणेर्बिम्बारुणिम्ना ततो
मञ्जिष्ठारसलोहिनी दिगपि च प्राची समुन्मीलति ॥ १२६ ॥</l>
</lg></b>
<p>अत्र च्छायादरिद्रः मञ्जिष्ठारसलोहिनीति पदमुद्रा, ताराभिरस्तं गतं प्राची
समुन्मीलतीति विभक्तिमुद्रा, तदनु च दिगपि चेति समुच्चयमुद्रा, स्तोकस्तोकमस्तं
गतं	गच्छतीत्यादिरनुप्रासश्च	शब्दालङ्काराः,	हेतूपमासमाधिरर्थक्रमः,
समुच्चयोक्तिश्चेत्युभयालङ्कारा मिथः सङ्कीर्यन्ते ।</p>
<p><b>अर्थोभयालङ्कारसङ्करो</b> यथा—</p>
<b><lg>
<l>खं वस्ते कलविङ्ककण्ठमलिनं कादम्बिनीकम्बलं
चर्चा पारयतीव दर्दुरकुलं कोलाहलैरुन्मदम् ।</l>
<l>गन्धं मुञ्चति सिक्तलाजसुरभिं वर्षेण दग्धा स्थली
दुर्लक्षोऽपि विभाव्यते कमलिनीहासेन भासां पतिः ॥ १२७ ॥</l>
</lg></b>
<p>अत्र जातिरनुमानं कारकज्ञापकहेतू चेत्यर्थालङ्काराः, रूपकमुपमा
हेतूपमोत्प्रेक्षोपमेति च उभयालङ्कारा मिथः सङ्कीर्यन्ते ।</p>
<p>(<b>४. गुणरससङ्करः —६</b>)</p>
<p>भवतु नाम गुणानां रसानामलङ्काराणां च सङ्करः; गुणरससङ्करस्तु कथंकारमुपपन्नो
भवति? यतो दोषदानमिव गुणोपादानमपि नियमनिर्वर्त्यम्, अलङ्कारयोग इव
रसावियोगोऽप्यवश्यविधेयः ।</p>
<p>कदाचिदलङ्कारयोगोऽपि त्यज्यते, न तु रसावियोगो गुणयोगश्च । व्यभिचरित—
सम्बन्धा एव च पदार्थाः पदार्थान्तरैस्तिलतण्डुलक्षीरनीरादिवत् संसृज्यमानाः सङ्कर—
बुद्धिमुत्पादयन्तो दृश्यन्ते, नावयवावयविवज्जातिव्यक्तिवच्चाव्यभिचरितसम्बन्धा इति ।</p>
<pb n="648"/>
<p>अत्रापि ब्रूमः — यत्र चित्रवर्णवन्नरसिंहवत् पांसूदकवच्च अवयवावयविन्यायेन
जातिव्यक्तिन्यायेन चापृथक्प्रयत्ननिर्वर्त्यानां गुणरसानां वाक्ये सन्निवेशः, तत्रं
सङ्करव्यवहारो न प्रवर्तते । तद्यथा— (काव्याद. १.५१)</p>
<b><lg>
<l>मधुरं रसवद्‍ वाचि वस्तुन्यपि रसस्थितिः ।</l>
<l>येन माद्यन्ति धीमन्तो मधुनेव मधुव्रताः ॥ १२८ ॥</l>
</lg></b>
<b><lg>
<l>कामं सर्वोऽप्यलङ्कारो रसमर्थे निषिञ्चतु ।</l>
<l>तथाप्यग्राम्यतैवैनं भारं वहति भूयसा ॥ १२९ ॥</l></lg></b> (काव्याद. १.६२)
<b><lg>
<l>श्रृङ्गार एव मधुरः परप्रह्लादनो रसः ।</l>
<l>तन्मयं काव्यमाश्रित्य माधुर्यं प्रतितिष्ठति ॥ १३० ॥</l></lg></b> (ध्व. २.८)
<b><lg>
<l>श्रृङ्गारे विप्रलम्भाख्ये करुणे च प्रकर्षवत् ।</l>
<l>माधुर्यमार्द्रतां याति यतस्तत्राधिकं मनः ॥ १३१ ॥</l></lg></b> (ध्व. २.९)
<b><lg>
<l>रौद्रादयो रसा दीप्त्या लक्ष्यन्ते काव्यवर्तिनः ।</l>
<l>तद्व‍यक्तिहेतू शब्दार्थावोजोऽधिष्ठाय तिष्ठति ॥ १३२ ॥</l></lg></b> (ध्व. २.१०)
<b><lg>
<l>समर्पकत्वं वाक्यस्य यत्तु सर्वरसान् प्रति ।</l>
<l>स प्रसादो गुणो ज्ञेयः सर्वसाधारणक्रियः ॥ १३३ ॥</l></lg></b> (ध्व. २.११)
<p>सेयं गुणानां रसारम्भकत्वे सङ्कराप्रसिद्धिः । एवं रसानां गुणारम्भकत्वेऽपि ।
तद्यथा — रूढाहङ्कारतौर्जित्यं, भावतो वाक्यवृत्तिर्भाविकत्वं, क्रोधादावप्यतीव्रता माधुर्यम्,
आशयोत्कर्षः उदात्तत्वम्, अर्थस्याभीष्टतमता प्रेयः, दीप्‍तरसत्वं कान्तिरिति । यत्र तु
तिलतण्डुलवत् क्षीरनीरवच्छायादर्शवच्च तुल्यकक्ष्यतयैव गुणरसानां वाक्ये
पृथक्प्रयत्ननिर्वर्त्यानां विनिवेशस्तत्र <b>सङ्करव्यवहारः</b> प्रवर्तत एव ।</p>
<p>स षोढा— <b>गुणप्रधानः, रसप्रधानः; उभयप्रधानः, उभयाप्रधानः, गुणाधिकः,
रसाधिक</b> इति । तेषु</p>
<p><b>गुणप्रधानो</b> यथा— (विसा. १.१९)</p>
<b><lg>
<l>अत्रान्तरे ललितहारलतानितम्बसंवाहनस्खलितवेगतरङ्गिताङ्गी ।</l>
<l>देवी व्यपास्य शयनं धृतमानतन्तुरन्तःपुरं गतवती सह सौविदल्लैः ॥ १३४ ॥</l>
</lg></b>
<p>अत्रार्थप्राकट्यौदार्ययोरर्थशब्दगुणयोः प्राधान्यम्, न रतिक्रोधयोरिति गुणप्रधानः ।</p>
<pb n="649"/>
<p><b>रसप्रधानो</b> यथा—(किराता. ५.३३)</p>
<b><lg>
<l>अस्मिन्नगृह्यत पिनाकभृता सलीलमारब्धवेपथुरधीरविलोचनायाः ।</l>
<l>विन्यस्तमङ्गलमहौषधिरीश्वरायाः स्त्रस्तोरगप्रतिसरेण करेण पाणिः ॥ १३५ ॥</l>
</lg></b>
<p>अत्र श्लाघ्यविशेषणयोग उदात्तत्वम्, बन्धविकटत्वमुदारता, अर्थप्राकट्यं प्रसादः,
दीप्‍तरसत्वं कान्तिरिति गुणाः, साध्वसविलासानुरागसङ्गमरसैरतिशय्यन्त इति
रसप्रधानः ।</p>
<p><b>उभयप्रधानो</b> यथा—</p>
<b><lg>
<l>आपातमात्ररसिके	सरसीरुहस्य
किं	बीजमर्पयितुमिच्छसि	वापिकायाम् ।</l>
<l>कालः कलिर्जगदिदं न कृतज्ञमज्ञे!
स्थित्वा हरिष्यति तवैव मुखस्य लक्ष्मीम् ॥ १३६ ॥</l>
</lg></b>
<p>अत्र भणितिविशेष उक्तिः, संविधाने सुसूत्रता श्लेष इति शब्दगुणयोः
लावण्यविलासवर्णनीयरसयोश्च तुल्यकक्ष्यतया निर्देश इत्युभयप्रधानः ।</p>
<p><b>उभयाप्रधानो</b> यथा—</p>
<b><lg>
<l>अभिनववधूरोषस्वादुः करीषतनूनपात्॰ ॥ १३७ ॥ (पृ. ५१६)</l>
</lg></b>
<p>अत्र स्वादुक्रूरमसृणक्लैब्यमित्यन्यधर्माणामन्यत्रारोपणं समाधिः, अभिनव—
वधूरोषादीनां चतुर्णामप्यर्थानां स्वाद्वादीनां च लक्षणादिलक्षितानां प्राकट्यं प्रसादः,
अभिनववधूरोषस्वादुः करीषतनूनपात् इति विशेषणविशेष्याणामुपक्रमक्रमेण निर्वहणं
रीतिः, पादचतुष्ट्ये चतुर्णामप्यर्थानां विभज्य समत्वेन निवेशः सम्मितत्वामिति चत्वारो
गुणाः, चत्वारश्च रत्यमर्षविषादजुगुप्सात्मानो रसाः कालावस्थानिवेदनपरत्वेन प्रतीयन्त
इत्युभयाप्रधानः ।</p>
<p><b>गुणाधिको</b> यथा—</p>
<b><lg>
<l>अजननिरस्तु	विभूतेरपूरणिर्भवतु	सर्वकामानाम् ।</l>
<l>मा याचिषि मा सेविषि मा सहिषि पराभवं धनिनः ॥ १३८ ॥</l>
</lg></b>
<p>अत्र सुप्‍तिङ्व्युत्पत्तिः सौशब्द्यम्, वाक्यानां परिपूर्णत्वमर्थव्यक्तिः, अर्थस्य
प्राकट्यं प्रसादः, विभूतेरनुत्पत्तौ कामा न पूर्यन्ते, अपरिपूर्णकामो याचते,
याचमानस्तदनाप्‍नुवन् धनिनः सेवते, सेवमानस्तु तैः परिभूयत इत्युत्पत्त्यादिक्रियाक्रमो
रीतिरिति गुणाश्चत्वारः, रसस्तु निर्वेद एवैक इति गुणाधिकः ।</p>
<pb n="650"/>
<p><b>रसाधिको</b> यथा—</p>
<b><lg>
<l>कमलमनम्भसि कमले॰ ॥ १३९ ॥</l></lg></b> (पृ. ३३६)
<p>अत्र 'कमलमनम्भसि कमले च कुवलये तानि कनकलतिकायाम्' इत्यन्य—
धर्माणामन्यत्रारोपणं <b>समाधिः</b>, 'सा च सुकुमारसुभगेत्युत्पातपरम्परा केयमि'—
त्यश्लीलामङ्गलार्थौ दोषगुणावपि, श्लाघ्यविशेषणयोग उदात्तत्वम्, बन्धविकट—
त्वमुदारता, उपक्रमाभेदो रीतिः, अर्थस्य प्राकट्यं प्रसादः, अनिष्ठुरता सौकुमार्यं,
अभीष्टतमता प्रेयः, दीप्‍तरसत्वं कान्तिरिति गुणा दश, रसास्तु रत्युत्कर्षहर्षधृत्युत्कण्ठा—
वेगविस्मयमतिवितर्कचिन्ताचपलताहासोत्साहस्तम्भगद्गदोन्मादव्रीडावहित्थभयशङ्का
विंशतिर्वागारम्भानुभावे श्रृङ्गारिणः प्रियाचाटुकारस्य कस्यचित् प्रतीयन्त इति
रसाधिकः ।</p>
<p><b>ननु चान्यधर्माणामन्यत्रारोपणं समाधिः ।</b> इह तु कमलमनम्भसि इत्यादौ धर्मिण
एवाध्यासे तद्भावापत्तौ कथं समधित्वोपपत्तिः ।</p>
<p>उच्यते— अन्यस्य च धर्माणां चान्यत्रारोपणं <b>समाधिरिति ।</b> एतेन
गुणालङ्कारसंकरेऽपि षट्प्रकारस्यैव समाधेः प्राधान्यमभिहितं भवति । यदाह—</p>
<b><lg>
<l>तदेतत् काव्यसर्वस्वं समाधिर्नाम यो गुणः ।</l>
<l>कविसार्थः	समग्रोऽपि तमेवमनुधावति ॥ १४०॥</l></lg></b> (काव्याद. १.१००)
<p>स त्रिधा— एकधर्माध्यासेऽनेकधर्माध्यासे धर्म्यध्यासे च । तत्र—</p>
<p><b>अनेकधर्माध्यासे</b> समाधेरुभयालङ्कारत्वमुक्तम् ।</p>
<p><b>एकधर्माध्यासे</b> समाधिस्तु द्विधा— <b>शब्दगुणरूपो दोषगुणरूपश्च ।</b></p>
<p><b>शब्दगुणरूपो</b> यथा—(काव्याद. १.९४)</p>
<b><lg>
<l>कुमुदानि निमीलन्ति कमलान्युन्मिषन्ति च ।</l>
<l>इति नेत्रक्रियाध्यासाल्लब्धा तद्वाचिनी श्रुतिः ॥ १४१ ॥</l>
</lg></b>
<p><b>दोषगुणेषु</b> तु—(काव्याद. १.९५)</p>
<b><lg>
<l>निष्ठ्यूतोद्गीर्णवान्तादि	गौणवृत्तिव्यपाश्रयम् ।</l>
<l>अतिसुन्दरम्, अन्यत्तु ग्राम्यकक्षां विगाहते ॥ १४२ ॥</l>
</lg></b>
<p>तद्यथा—(काव्याद. १.९६)</p>
<b><lg>
<l>पद्मान्यर्कांशुनिष्ठ्‌यूताः पीत्वा पावकविप्रुषः ।</l>
<l>भूयो वमन्तीव मुखैरुद्गीर्णारुणरेणुभिः ॥ १४३ ॥</l>
</lg></b>
<pb n="651"/>
<b><lg>
<l>इति हृद्यम्; अहृद्यं तु निष्ठीवति वधूरिति ।</l>
<l>युगपन्नैकधर्माणामध्यासोऽलङ्कृतिर्यथा	॥ १४४ ॥</l></lg></b> (काव्याद. १.९७)
<b><lg>
<l>गुरुगर्भभरक्लान्ताः स्तनन्त्यो मेघपङ्क्तयः ।</l>
<l>अचलाधित्यकोत्सङ्गमिमाः	समधिशेरते ॥ १४५ ॥</l></lg></b> (काव्याद. १.९८)
<b><lg>
<l>उत्सङ्गशयनं सख्याः स्तननं गौरवं क्लमः ।</l>
<l>इतीह गर्भिणीधर्मा बहवोऽन्यत्र दर्शिताः ॥ १४६ ॥</l></lg></b> (काव्याद. १.९९)
<p>(<b>५. गुणालङ्कारसङ्करः —६</b>)</p>
<p>धर्म्यध्यासस्तु गुणालङ्कारसङ्करे प्रधानं भवति । यतो यद्यपि गुणवत्येव
वाक्येऽलङ्कारयोगः, तथापि कवचिद् गुणस्य प्राधान्यं क्वचिदलङ्कारस्येति
प्रधानाङ्गभावेन गुणालङ्कारयोः संकरव्यवहारः प्रवर्तते ।</p>
<p>स षोढा— <b>शब्दगुणप्रधानः, अर्थगुणप्रधानः, दोषगुणप्रधानः, शब्दालङ्कारप्रधानः,
अर्थालङ्कारप्रधानः, उभयालङ्कारप्रधानः ।</b> तेषु—</p>
<p><b>शब्दगुणप्रधानो</b> यथा—</p>
<b><lg>
<l>प्राप्‍तश्रीरेष कस्मात्॰ ॥ १४७ ॥</l></lg></b> (पृ. ३३२)
<p>अत्र हेतूत्प्रेक्षाभिधाने त्वयीत्यादौ पदे विष्णोः स्वरूपाध्यासेन तद्‍भावापत्तौ
समाधेरिह प्राधान्यं प्रतीयते ।</p>
<p>ननु चायमर्थस्य प्राकट्यात् प्रसादोऽर्थगुणः कस्मान्न भवति?</p>
<p>अतस्मिन्नपि तद्‍व्यपदेशेन शब्दशक्तेराधिक्यात् ।</p>
<p>ननु च'त्वयि इति, एष इति अस्य इति युष्मदेतदिदमां न कश्चन विष्णुवाची;
स कथं वर्णनीये अध्यस्तमर्थमभिदधीत,</p>
<p>सर्वनामत्वेनैषां सर्ववाचित्वात् । सर्वनामानि हि सर्वाभिधायीन्यपि प्रकरणाधि
/?/गम्यं विशेषमेव ब्रुवते । स च इह प्राप्‍तश्रीरित्येवमादिभिरभिव्यक्तमेवावगम्यत इति ।</p>
<p><b>अर्थगुणप्रधानो</b> यथा—(दे.प.घटस्तबे १८)</p>
<b><lg>
<l>लक्ष्मीवशीकरणचूर्णसहोदराणि—
त्वत्पादपङ्कजरजांसि चिरं जयन्ति ।</l>
<l>यानि प्रणाममिलितानि नृणां ललाटे
लुम्पन्ति दैवलिखितानि दुरक्षराणि ॥ १४८ ॥</l>
</lg></b>
<p>अत्र हेतुसाम्योभयालङ्कृत्यभिधानेऽपि प्राधान्येनार्थप्राकट्यमर्थगुणः प्रतीयते ।</p>
<pb n="652"/>
<p><b>दोषगुणप्रधानो</b> यथा—(किराता. ५.३०)</p>
<b><lg>
<l>येनापविद्धसलिलस्फुटनागसद्मा—देवासुरैरमृतमम्बुनिधिर्ममन्थे ।</l>
<l>व्यावर्तनैरहिपतेरयमाहिताङ्कः खं व्यालिखन्निव विभाति स मन्दराद्रिः ॥ १४९ ॥</l>
</lg></b>
<p>अत्र 'व्यावर्तनैरहिपतेरयमाहिताङ्कः' इति ज्ञापकहेतोः 'खं व्यालिखन्निव' इति
उत्प्रेक्षावयवाच्च, देवासुरैरिति नित्यवैरविवक्षायां बहुवचनम्, 'अमृतमम्बुनिधिर्ममन्थे'
इति 'द्विकर्मकेषु जिप्रभृतीनामुपसंख्यानम्' इति अमृतशब्दाद् द्वितीया इति दोषगुणयोः
प्राधान्यं प्रतीयते ।</p>
<p>ननु चात्राप्यर्थस्य प्राकट्यात् प्रसादस्य प्राधान्यं कथं न भवति ?</p>
<p>तद्विषयस्य ज्ञापकहेतुनापहृतत्वात् सोऽपि हृर्थालङ्कार एव ।</p>
<p><b>गुणालङ्कारयोश्च तुल्यकक्ष्यतायामलङ्कारः प्रधानं भवति, न गुणः </b>। गुमैर्हि
गुणभूतैरेवालङ्काराः प्राय आरभ्यन्ते । तद्यथा—</p>
<b><lg>
<l>अस्पृष्टा दोषमात्राभिः समग्रगुणगुम्फिता ।</l>
<l>विपञ्चीस्वरसौभाग्या वैदर्भी रीतिरिष्यते ॥ १५० ॥</l>
</lg></b>
<b><lg>
<l>समस्तात्युद्भटपदामोजःकान्तिसमन्विताम् ।</l>
<l>गौडीयेति विजानन्ति रीतिं रीतिविचक्षणाः ॥ १५१ ॥</l>
</lg></b>
<b><lg>
<l>आश्लिष्टश्लथभावां तु पुराणच्छाययाश्रिताम् ।</l>
<l>मधुरां सुकुमारां च पाञ्चालीं कवयो विदुः ॥ १५२ ॥</l>
</lg></b>
<b><lg>
<l>माधुर्यमभिवाञ्छन्ति/न्तः प्रसादं च सुमेधसः ।</l>
<l>समासवन्ति भूयांसि न पदानि प्रयुञ्जते ॥ १५३ ॥</l></lg></b> (भामहा. २.१)
<b><lg>
<l>लाटीयावन्त्ययोर्वृत्त्यो१-र्मागध्यां च क्वचित् क्वचित् ।</l>
<l>केचिदोजोऽभिधित्सन्तः	समस्यन्ति	बहून्यपि ॥</l></lg></b> (भामहा. २.२)
<b><lg>
<l>प्रतीतशब्दमोजस्वि सुश्लिष्टपदसन्धि च ।</l>
<l>प्रसादि स्वाभिधानं च यमकं कृतिनां मतम् ॥ इति ।</l></lg></b> (भामहा. २.१८)
<p>मा भूदलङ्कारतुल्यकक्षतया अर्थगुणस्य प्राधान्यं, शब्दगुणस्य श्लाघ्यविशेषणयोग
उदात्तत्वमित्यादेः किमिति प्राधान्यं न भवति ?</p>
<p>दोषगुणानामतीवोल्लेखवत्त्वेन प्राधान्यात् ।</p>
<!-- NOTES pg=652!-->
१. वृत्त्यो = रीत्योरिति तु वक्‍तव्यम् ।
<pb n="653"/>
<b><lg>
<l>सा वामनप्रसिद्धिर्लङ्घितनभसो बलिद्विषोऽद्यापि ।</l>
<l>मत्यरिणः खलु लोका मर्माण्येवानुबध्‍नन्ति ॥ १५६ ॥</l>
</lg></b>
<p>दोषस्य यो गुणीभावः स ततोऽप्यधिकं प्रकाशत इति ।</p>
<p><b>शब्दालङ्कारप्रधानो</b> यथा—(स.क.)</p>
<b><lg>
<l>यच्चन्द्रकोटिकरकोरकभारभाजि बभ्राम बभ्रुणि जटापटले हरस्य ।</l>
<l>तद् वः पुनातु हिमशैलशिलानिकुञ्जझाङ्कारडम्बरविरावि सुरापगाम्भः ॥ १५७ ॥</l>
</lg></b>
<p>अत्रार्थस्य प्राकट्यं प्रसादः, विभवोत्कर्ष उदारता, मृदुस्फुटोन्मिश्र—
वर्णानामवैषम्यं समता, बन्धगाढता और्जित्यमित्यादिभ्यो गुणेभ्यः प्राधान्येन
शब्दालङ्कारानुप्रासः प्रतीयते ।</p>
<p><b>अर्थालङ्कारप्रधानो</b> यथा—</p>
<b><lg>
<l>आश्लेषिणः पृथुतरक्लमपीतशीतमायामिनीर्घनमुदो रजनीर्युवानः ।</l>
<l>ऊर्वोर्मुहुर्वलनबन्धनसन्धिलोलपादान्तसंवलिततूलपटाः स्वपन्ति ॥ १५८ ॥</l>
</lg></b>
<p>अत्र बन्धविकटत्वमुदारता, श्लाघ्यविशेषणयोग उदात्तत्वम्, विभवोत्कर्ष
औदार्यम्, दीप्‍तरसत्वं कान्तिरित्यादिभ्यो गुणेभ्यः प्राधान्येन जातिरर्थालङ्कारः प्रतीयते ।</p>
<p><b>उभयालङ्कारप्रधानो</b> यथा—</p>
<b><lg>
<l>अभ्युद्ध‍ृता वसुमती दलितं रिपूरः॰ ॥ १५९ ॥</l></lg></b> (पृ. ५०१)
<p>अत्रोक्तिपरिपाकः प्रौढिः, बन्धविकटत्वमुदारता, आशयोत्कर्ष उदात्तत्वम्,
अर्थस्य प्राकट्यं प्रसाद इत्यादिभ्यो गुणेभ्यः श्लेषोपसर्जना विशेषोक्तिरुभयालङ्कारः
प्राधान्येन प्रतीयते ।</p>
<p>(<b>६. रसालङ्कारसङ्करः —६</b>)</p>
<p>अथ <b>रसालङ्कारसङ्कर</b>:—</p>
<b><lg>
<l>रसवन्ति हि वस्तूनि सालङ्काराणि कानिचित् ।</l>
<l>एकेनैव प्रयत्नेन निर्वर्त्यन्ते महाकवेः ॥ १६० ॥</l></lg></b> (ध्व. २.१७)
<b><lg>
<l>रसभावादिविषयविवक्षाविरहे सति ।</l>
<l>अलङ्कारनिबन्धो यः स १कविभ्यो न रोचते ॥ १६१ ॥</l></lg></b> (ध्व. ३.४२ सं.)
<!-- NOTES pg=653!-->
१. 'स' चित्रविषयो मतः' ध्व. ३.४२ संका.	२. प्रकृष्यते = ध्वनौ मतः — ध्व. २.१६
<pb n="654"/>
<b><lg>
<l>रसाक्षिप्‍ततया यस्य बन्धः शक्यक्रियो भवेत् ।</l>
<l>अपृथग्यत्‍ननिर्वर्त्यः सोऽलङ्कारः २प्रकृष्यते ॥ १६२ ॥</l></lg></b> (ध्व. २.१६)
<b><lg>
<l>श्रृङ्गारी चेत् कविः काव्ये जातं रसमयं जगत् ।</l>
<l>स एव वीतरागश्चेन्नीरसं सर्वमेव तत् ॥ १६३ ॥</l></lg></b> (ध्व. ३.४३)
<b><lg>
<l>यया कयाचिच्छुत्या	यत्समानमनुभूयते ।</l>
<l>तद्रूपादिपदासक्तिस्सानुप्रासा	रसावहा ॥ १६४ ॥</l></lg></b> (काव्याद. १.५२)
<b><lg>
<l>नवोऽर्थः सूक्तिरग्राम्या श्रव्यो बन्धः स्फुटा श्रुतिः ।</l>
<l>अलौकिकार्थानुक्तिश्च	रसमाहर्तुमीशत१ ॥ १६५ ॥</l></lg></b> (ह.च.)
<p>तत्र रसालङ्कारसङ्करः षोढा सम्भवति—</p>
<p><b>'शब्दालङ्कारप्रधानः, अर्थालङ्कारप्रधानः, उभयालङ्कारप्रधानः, भावप्रधानः,
आभासप्रधानः रसप्रधानश्चेति' ।</b> तेषु —</p>
<p><b>शब्दालङ्कारप्रधानो</b> यथा—(पृ. ६०५)</p>
<b><lg>
<l>कमलमलिरमुञ्चदुत्पलकलिकातरलोलमुत्पलाशङ्कां	ते ।</l>
<l>कुरुते स्म चक्षुरलिकुलकलिकातरलोलमुत्पलाशङ्कां ते ॥ १६६ ॥</l>
</lg></b>
<p>अत्र रतिरसप्रभवं वागारम्भमभिभूय यमकानुप्रासौ शब्दालङ्कारौ प्राधान्येन प्रतीयेते ।</p>
<p><b>अर्थालङ्कारप्रधानो</b> यथा— (सेब. १५.६६)</p>
<b><lg>
<l>पुलअं जणेंति दहकंधरस्स राहवसरा सरीरअडंता ।</l>
<l>जणअसुआपओहरप्फंस—करजुअलाणिव्वूढा ॥ १६७ ॥</l>
</lg></b>
<lg>
<l>(पुलकं जनयन्ति दशकन्धरस्य राघवशराः शरीरे पतन्तः ।</l>
<l>जनकसुतापयोधरस्पर्शमहार्घित—कर—युगल—निर्व्यूढा ॥)</l>
</lg>
<p>अत्र रसाभासमभिभूय हेतुरर्थालङ्कारः प्राधान्येन प्रतीयते ।</p>
<p><b>उभयालङ्कारप्रधानो</b> यथा—</p>
<b><lg>
<l>किं गुरु जहणं अह थणभरो त्ति भाअ-कर-अलग्ग-तुलिआए ।</l>
<l>विहिणो खुत्तंगुलि-मग्ग-विब्भमं वहइ से तिवली ॥ १६८ ॥</l>
</lg></b>
<lg>
<l>(किं गुरु जघनमथ स्तनभर इति भागकरतलाग्रतुलितायाः ।</l>
<l>विधेः	खाताङ्गुलिमार्गविभ्रमं	वहत्यस्यास्त्रिवली ॥)</l>
</lg>
<!-- NOTES pg=654!-->
१. इह उत्तरार्धम् 'विकटाक्षरबन्धस्तु कृत्स्नमेकत्र दुष्करम्' इति ।
<pb n="655"/>
<p>अत्र रतिप्रभवान् विस्मयादीनभिभूय पर्यायसंशयहेतूत्प्रेक्षोपमा उभयालङ्काराः
प्राधान्येन प्रतीयन्ते ।</p>
<p><b>भावप्रधानो</b> यथा—</p>
<b><lg>
<l>तीए दंसणसुहए पणअ-क्खलण-जणिओ मुहम्मि मणहरे ।</l>
<l>रोसो वि हरइ हिअअं मअपंको व्व मअलंछणम्मि णिसण्णो ॥ १६९ ॥</l>
</lg></b>
<lg>
<l>(तस्या दर्शनसुभगे प्रणयस्खलनजनितो मुखे मनोहरे ।</l>
<l>रोषोऽपि हरति हृदयं मदपङ्क इव मृगलाञ्छने निषण्णः ॥)</l>
</lg>
<p>अत्र	हेतूपमातिरस्कारेण रसवतो हरेर्वचसि वागारम्भरूपे रुक्मिणीदत्त—
पारिजातमञ्जरीविलोकनप्रभवं सत्यभामाया रोषभावरामणीयकं प्राधान्येन प्रतीयते ।</p>
<p><b>आभासप्रधानो</b> यथा—</p>
<b><lg>
<l>कह मा झिज्जउ मज्झो इमीअ कंदोट्ठदलसरिच्छेहिं ।</l>
<l>अच्छीहिं जो ण दीसइ घण-थणहर-रुद्ध-पसरेहिं ॥ १७० ॥</l>
</lg></b>
<lg>
<l>(कथं मा क्षीयतां मध्य एतस्या कन्दोष्ठ/नीलोत्पल—दलसदृशाभ्याम् ।</l>
<l>अक्षिभ्यां यो न दृश्यते घनस्तनभररुद्धप्रसराभ्याम् ॥)</l></lg>
<p>अत्र हेतूपमोत्प्रेक्षासमाधितिरस्कारेण कस्यचिदनवाप्‍तदयिताप्रत्यभियोगा—
भिमानसुखस्य सुभगमानिनः प्रतिनायकादेः प्रत्यहं सीदतः रसाभासवागारम्भः
प्राधान्येन प्रतीयते ।</p>
<p><b>रसप्रधानो</b> यथा—</p>
<p><b>मा गर्वमुद्वह कपोलतले चकास्ति ॰॥ १७१ ॥</b> (पृ. ५३५ H.O.S.)</p>
<p>अत्राक्षेपहेत्वहेतुपर्यायोक्तिभ्यः प्रकृष्टरतिरसप्रसवः प्रियप्रेमाभिमानविकत्थनायाः
प्रियवयस्यायाः पुरस्तात् स्वकान्तप्रेमनिवेदनापरः वेपथुव्यभिचारसूचको वागारम्भः
प्राधान्येन प्रतीयते ।</p>
<p>एवमियमनेकप्रकारा संसृष्टिर्गुणरसालङ्कारसंकरप्रभवाभिमन्तव्या । तत्रापि
प्रधानाङ्गभावेन समकक्ष्यतया च व्यक्ताव्यक्तोभयात्मकरूपायाः तिलतण्डुलक्षीर—
जलच्छायादर्शकादयो भेदा यथायोगमवगन्तव्याः ।</p>
<p>ते किं वक्तव्याः?</p>
<p>न वक्तव्याः ।</p>
<p>कथमनुक्ता गम्यन्ते ?</p>
<pb n="656"/>
<p>उक्तेष्वेवान्तर्भावात् । तद्यथा—अर्थोभयालङ्कारसङ्कराभिधाने 'खं वस्ते' इति 'चर्चां
पारयति' इति <b>विभक्ति</b>मुद्रा 'कलविङ्ककण्ठमलिनं कादम्बिनीकम्बलम्' इति <b>पदमुद्रा</b>
च शब्दालङ्कारावपि संकीर्यमाणौ प्रतीयेते ।</p>
<p>किं पुनरमी सङ्करा द्वयोर्बहूनामपि भवन्तीति?</p>
<p>द्वयोरेवेति ब्रूमः ।</p>
<p>नन्विदानीमेवोक्तं बहूनामपि भवन्तीति? द्वयोर्द्वयोः सर्वप्रकारैरप्युदाहृतत्वाद् वाक्ये
च गुणरसयोगस्य नित्यत्वादुल्लेखवन्त एव सङ्करा गृह्यन्ते, नानुल्लेखवन्तः ।</p>
<p>तद्यथा— (कुसं. २.१२)</p>
<b><lg>
<l>उद्‍घातः प्रणवो यासां न्यायैस्त्रिभिरुदीरणम् ।</l>
<l>कर्म यज्ञः फलं स्वर्गस्तासां त्वं प्रभवो गिराम् ॥ १७२ ॥</l>
</lg></b>
<p>अत्र श्लाघ्यविशेषणयोग उदात्तत्वमिति शब्दगुणे अर्थप्राकट्यं प्रसादः,
विशेष्यानुपादानादसम्पूर्णवाक्यता नेयत्वमिति दोषगुणश्च नोल्लिखति, विभाव्यमानस्तु
प्रतीयते । ज्ञापकहेत्वर्थालङ्कारे 'तासां त्व प्रभव' इति कारकहेतुरर्थालङ्कारः क्रमरचनेति
शब्दालङ्कार १नोल्लिखति विभाव्यमानस्तु प्रतीयते । प्रेयसि रसे विस्मयप्रकर्षो हर्षोत्कर्षं
(र्षश्च?) नोल्लिखति विभाव्यमानस्तु प्रतीयते । एवं</p>
<b><lg>
<l>किं येन सृजसि व्यक्तमुत येन बिभर्षि तत् ।</l>
<l>अथ यस्तस्य संहर्ता भागः कतम एष ते ॥ १७३ ॥</l></lg></b> (कुसं. ६.२३)
<p>अत्र वितर्कालङ्कारे कारकहेतुः क्रमरचना च नोल्लिखति, प्रसादार्थगुणे सुशब्दता
बन्धवैकट्यं च नोल्लिखति, मतिप्रकर्षे प्रीत्युत्कर्षो वितर्कश्च नोल्लिखति ।
विभाव्यमानास्तु सर्व एव प्रतीयन्ते । तथा</p>
<b><lg>
<l>शिञ्जानमञ्जुमञ्जीरकाञ्चीसञ्चारचारवः ।</l>
<l>रमयन्ति मनः कान्ता नितान्तं योगिनामपि ॥ १७४ ॥</l>
</lg></b>
<p>अत्र सौकुमार्यशब्दगुणे समासभूयस्त्वमोजः श्लाघ्यविशेषणयोग उदात्तत्वं च
नोल्लिखति । अनुप्रासशब्दालङ्कारे हेतुरर्थालंकारो जातिश्च नोल्लिखति । विस्मयभावे
रतिर्मतिश्च नोल्लिखति । विभाव्यमानाश्च सर्व एव प्रतीयन्ते । अपि च</p>
<b><lg>
<l>पयोधरतटोत्सङ्गलग्नसन्ध्यातपांशुका ।</l>
<l>कस्य कामातुरं चेतो वारुणी न करिष्यति ॥ १७५ ॥</l></lg></b> (काव्याद. १.८४)
<p>अत्र हेतुसमाध्यलङ्कारयोः श्लेषरूपकालङ्कारौ कान्त्युदात्तत्वगुणयोरोजः—
<!-- NOTES pg=656!-->
१. नोल्लिखतीत्येवाऽत्रासौ वाक्ययोगः ।
<pb n="657"/>
प्रसादगुणौ आलम्बनविभावोद्दीपनविभावयोर्मतिवितर्कौ च नोल्लिखति । ते तु
विभाव्यमानाः प्रतीयन्ते । किंच —</p>
<b><lg>
<l>हस्ते लीलाकमलमलकं बालकुन्दानुविद्धं१
नीता लोध्रप्रसवरजसा पाण्डुतामाननश्रीः ।</l>
<l>चूडापाशे नवकुरवकं चारु कर्णे शिरीषं
सीमन्ते च त्वदुपगमजं यत्र नीपं वधूनाम् ॥ १७६ ॥</l></lg></b> (मेघ. ६५)
<p>अत्र ज्ञापकहेत्वलङ्कारे कारकहेतुर्जातिश्चार्थालङ्कारौ, आवन्त्या रीतिः क्रमरचना
च शब्दालङ्कारौ, दीपकक्रमश्लेषहेतूक्तिपर्यायाश्च उभयालङ्कारौ(रा) नोल्लिखन्ति ।
श्लाघ्यविशेषणयोग उदात्तत्वमिति शब्दगुणे यावदर्थपदता संमितत्वम्,
अनिष्ठुराक्षरप्रायता सौकुमार्यमिति शब्दगुणौ, दीप्‍तरसत्वं कान्तिरर्थप्राकट्यं प्रसाद
इत्यर्थगुणो, कालविरोधि निष्क्रियमशरीरमिति दोषगुणौ च नोल्लिखन्ति ।
स्वनिवासवर्णनोत्कर्षे पतिप्रभावोपवर्णनं निवासिजनवैदग्ध्याभिधानं च विभावौ
प्रियतमास्थान (?) प्रेयोरसे सर्वोपकरणप्रागुण्यस्मृतिः विलासाद्यभिनन्दनं चानुभावौ
प्रियसुहृत्प्ररोचनोत्साहे घनागमनीपविकासस्मृतिरुत्कण्ठेति च व्यभिचारिणौ नोल्लिखन्ति ।
विभाव्यमानास्तु सर्व एव प्रतीयन्ते । अन्यच्च —</p>
<b><lg>
<l>शिखण्डे खण्डेन्दुः शशिदिनकरौ कर्णयुगले
गले तारा हारः तरलमुडुचक्रं च कुचयोः ।</l>
<l>तटित्काञ्ची सन्ध्या सिचयरुचयः कालि! तदयं
तवाकल्पः कल्पव्युपरमविधेयो विजयते ॥ १७७ ॥</l>
</lg></b>
<p>अत्रारोहावरोहक्रमो गतिः, श्लाघ्यविशेषणयोग उदात्तत्वमिति शब्दगुणयोर्बन्ध—
वैकट्यादयः शब्दगुणाः, दीप्‍तरसत्वं कान्तिरर्थप्राकट्यं प्रसाद इत्यर्थगुणयोः
रूढाहङ्कारतौर्जित्यमित्यादयोऽर्थगुणाः, कालादिविरोध्यप्रकृतरसत्वमिति दोषगुणयोः
निष्क्रियत्वादयो दोषगुणा नोल्लिखन्ति । वाक्यमुद्रानुप्रासशब्दालङ्कारयोः क्रमरचनादयः
शब्दालङ्काराः, जातिहेत्वर्थालङ्कारयोः ज्ञापकहेत्वादयोऽर्थालङ्कारा; समासोक्तिरूप—
कोभयालङ्कारयोः समुच्चयोक्त्यादय उभयालङ्काराः नोल्लिखन्ति । प्रेयश्शान्तर—
सयोर्भयानकादयो रसाः रौद्रश्रृङ्गाराभासयोर्वीराभासादयः आभासा मतिस्मृतिभाव—
योर्हर्षादयश्च भावा नोल्लिखन्ति । विभाव्यमानाश्च ते सर्व एव प्रतीयन्ते ।</p>
<p><b>सोऽयं वाक्यविषयो रसावियोग उक्तः ॥</b></p>
<!-- NOTES pg=657!-->
१. द्र. अस्माकं कालिदासग्रन्थावलीगतः पाठः ।
<pb n="658"/>
<p>(<b>२. प्रबन्धविषयो रसावियोग</b>)*</p>
<p><b>प्रबन्धविषय</b> उच्यते— सोऽपि दोषहानेन गुणोपादानेन अलङ्कारसङ्करेण च
प्रकाशमानो मनीषिणां मनःप्रकर्षहेतुर्भवति । तत्र</p>
<p><b>दोषहानमनौचित्यादिपरिहारेण</b> यथा— मायाकैकेयीदशरथाभ्यां रामः प्रवासितो
न मातापितृभ्यामिति <b>निर्दोषदशरथे;</b></p>
<p>राममेव योधयन् रामेण वाली निहतो न सुग्रीवमिति <b>महावीरचरिते;</b></p>
<p>रुधिरप्रियराक्षसेन दुश्शासनस्य रुधिरं पीतं १न भीमसेनेनेति <b>वेणीसंहारे;</b></p>
<p>अनङ्गावतारस्य प्रद्युम्नस्यैव जन्मान्तरपत्नी रतिर्मायावती न गुर्वङ्गनेति <b>हरिवंशे;</b></p>
<p>दुर्वाससो अवध्यानाद् दुष्यन्तः शकुन्तलास्वीकारं विसस्मार, नानवस्थिता—
नुरागतयेति <b>शाकुन्तले;</b></p>
<p>लवणप्रयुक्तराक्षसाक्ष्यां राम उपह्वरे तत्तदभिधाय सीता परित्याजिता न
कैकेयीमन्थराभ्यामिति <b>छलितरामे;</b></p>
<p>दग्धायामपि वासवदत्तायां वैरप्रतिचिकीर्षया पद्मावती मयोढा, सिद्धे च
समीहिते तया विना क्षणमपि न जीवामीत्यविज्ञातवासवदत्तासन्निधेर्वत्सराज—
स्याग्निप्रवेशाध्यवसायः प्रियाहृदयतो व्यलीकशल्यमुच्चखानेति <b>तापसवत्सराजे;</b></p>
<p>नीचाक्षः स्वामिकार्यं साधयामीति प्रभुभक्त्या निरपराधामपि प्रेयसीं हित्वा
स्वामिकार्यापेक्षया अहमेतावन्ति दिनानि जीवितः, अद्य तु कृतस्वामिकार्य—
स्तामेवानुगच्छामीति शिवगणः शूद्रकविनिर्मितां मायामयीं चितां प्रियासमक्षं प्रविवेश,
सापि तत्प्रेमापदानदर्शनापह्नुतप्रियव्यलीका तद्वियोगकातरा तत्रैवात्मानं प्रचिक्षेपेति
<b>विक्रान्तशूद्रके</b>।</p>
<p>एवमन्यदपि दोषहानमुदाहार्यम् । गुणोपादानं तु वक्ष्यमाणप्रबन्धभेदानां
सम्यग्लक्षणयोगेन संविधानकसुसूत्रता; तेष्वेव नगरार्णववर्णनादीनां सन्निवेश—
प्राशस्त्यमलङ्कारसङ्कर इति । तदुक्तम्— (रामाभ्युदये प्रस्तावनायाम्)</p>
<b><lg>
<l>औचित्यं वचसां प्रकृत्यनुगतं, सर्वत्र पात्रोचिता
पुष्टिः स्वावसरे रसस्य च, कथामार्गे न चातिक्रमः ।</l>
<l>शुद्धिः प्रस्तुतसंविधानकविधौ, प्रौढिश्च शब्दार्थयोः,
विद्वद्भिः	परिभाव्यतामवहितैरेतावदेवास्तु नः ॥ १७८ ॥</l>
</lg></b>
<!-- NOTES pg=658!-->
* द्र॰ अत्रैव पृ॰ ६१६
<pb n="659"/>
<p>तत्रेष्टार्थव्यवच्छिन्ना पदपङ्‌क्तिर्वाक्यपद्धतिः प्रकरणावली वा <b>प्रबन्धः</b> । यतः
पदानां सुबन्तानां तिङन्तानां च सर्वार्थसाधारणत्वान्न स्वरूपनिबन्धनो विशेषः प्रतीयते ।
नापि वाक्यानां, सर्वव्यवहारसाधारणत्वात् परस्परावच्छेदहेतुः भेदः संभवति । न च
प्रकरणानां शैलर्तुनगरार्णववर्णनादिरूपाणां सकलकाव्यशरीराङ्गत्वे तद्गतो व्यतिरेक
उपपद्यते । अतो य एव तैः उपक्रियमाणो महावाक्यार्थः प्रतिनियतरूपः स
परमनेकवाक्यप्रकरणादिसमुदायरूपस्य महाकाव्यादेरवच्छेदहेतुः, तेन व्यवच्छिन्ना
विशेषेऽवस्थापिता पदपङ्क्तिर्वाक्यपद्धतिः प्रकरणावली वा प्रबन्धः । यथा
<b>जानकीहरणं, कुमारसम्भव</b> इति ।</p>
<p>ननु च जानक्या हरणमस्मिन्, कुमारस्य सम्भवोऽस्मिन्निति बहुव्रीहौ
प्रबन्धेऽन्यपदार्थे जानकीहरणमिति न प्राप्नोति, काव्ये तु कुमारसम्भव इति । न चैकत्र
काव्यमेवान्यपदार्थत्वेनाश्रीयते, अन्यत्र प्रबन्ध एवेति नियमहेतुरस्ति । तर्हि नायं
बहुव्रीहिः, अति तु तत्पुरुषः, जानक्या हरणं जानकीहरणं, कुमारस्य सम्भवः
कुमारसम्भव इति । अभिधेयेन चाभिधायकमपि व्यपदिशन्ति कवयः; यथा
अभिज्ञानशाकुन्तलं नाटकं, हर्षचरितमाख्यायिकेति ।</p>
<p>प्रबन्धश्चेह द्विधा— <b>प्रेक्ष्यः, श्रव्यश्च ।</b> तयोः —</p>
<p><b>अभिनेयः प्रेक्ष्यः </b>। स च नाटकादिभेदाच्चतुर्विंशतिप्रकारो भवति—</p>
<p>नाटकं, प्रकरणं, व्यायोगः, ईहामृगः, समवकारः, डिमः, उत्सृष्टिकाङ्कः, भाणः,
प्रहसनं, वीथी, नाटिका, सट्टकः, श्रीगदितं, १दुर्मिलिका, प्रस्थानं, काव्यं, भाणकं,
भाणिका, गोष्ठी, हल्लीसकं, नर्तनकं, प्रेक्षणकं, रासकं, नाट्यरासकमिति ।</p>
<p><b>अनभिनेयः श्रव्यः ।</b> सोऽप्याख्यायिकादिभेदाच्चतुर्विंशतिप्रकारो भवति—</p>
<p>आख्यायिका, उपाख्यानम्, आख्यानं, निदर्शनं, प्रवह्लिका, मन्धु(न्थु)ल्लिका,
मणिकुल्या, कथा, परिकथा, खण्डकथा, उपकथा, बृहत्कथा, चम्पूः, पर्वबन्धः,
काण्डबन्धः, आश्वासकबन्धः, सन्धिबन्धः, अवस्कन्धबन्धः, काव्यशास्त्रं, सर्गबन्धः,
शास्त्रकाव्यं, कोशः, सङ्घातः, संहिता, २<b>साहित्यप्रकाश</b> इति । तत्र</p>
<!-- NOTES pg=659!-->
१. अग्रेऽपि दुर्मिलिकेत्येव नाम ।
२. इदमेव हि वस्तुभूतं नाम ग्रन्थस्यास्य ।
<pb n="660"/>
<p>(<b>प्रेक्ष्यप्रबन्धः (वाक्यार्थाभिनयः) —२४</b>)</p>
<p><b>अभिनेयभेदेषु—</b></p>
<p>(<b>१. नाटकम्</b>)</p>
<b><lg>
<l>प्रख्यातवस्तुविषयं प्रख्यातोदात्तनायकं चैव ।</l>
<l>राजर्षिचरितवंशानुचरितदिव्याश्रयोपेतम्	॥ १७१ ॥१</l></lg></b> (नाशा.१८.९)
<b><lg>
<l>सर्वाभिर्भाषाभिः	समन्वितं	गद्यपद्यमिश्राभिः ।</l>
<l>सर्वैश्चालङ्कारैर्लक्षणषट्‌त्रिशता२	युक्तम् ॥ १८० ॥</l>
</lg></b>
<b><lg>
<l>नानाविभूतिसंयुतमृद्धिविलासादिभिर्गुणैर्युक्तम् ।</l>
<l>अङ्कप्रवेशकाढ्यं रूपकमिह <hi>नाटकं</hi> नाम ॥ १८१ ॥</l></lg></b> (२०.११)
<b><lg>
<l>नृपतीनां यच्चरितं नानारसभावसंश्रितं बहुधा ।</l>
<l>सुखदुःखोत्पत्तिकृतं वाच्यं तन्नाटके भवति ॥ १८२ ॥</l></lg></b> (२०.१२)
<b><lg>
<l>तत्रावस्थोपेतं कार्यं प्रसमीक्ष्य बिन्दुविस्तारात् ।</l>
<l>कर्तव्योऽङ्कः सम्यग्गुणान्वितो नाट्यतत्त्वज्ञैः ॥ १८३ ॥</l>
</lg></b>
<b><lg>
<l>यत्रार्थस्य समाप्‍तिर्यत्र च बीजस्य भवति संहारः ।</l>
<l>किञ्चिदवलग्नबिन्दुः सोऽङ्क इति सदावगन्तव्यः ॥ १८४ ॥</l>
</lg></b>
<b><lg>
<l>ये नायका निगदितास्तेषां प्रत्यक्षचरितसम्भोगः ।</l>
<l>नानावस्थान्तरितः कार्यस्त्वङ्को यथार्थरसः ॥ १८५ ॥</l>
</lg></b>
<b><lg>
<l>नायकदेवीपरिजनपुरोहितामात्यसार्थवाहानाम् ।</l>
<l>नैकरसान्तरविहितो ह्यङ्क इति बुधैः स विज्ञेयः ॥ १८६ ॥</l>
</lg></b>
<b><lg>
<l>शोकप्रसादविद्रवशापोत्सर्गप्रसादनक्रोधाः ।</l>
<l>उद्वाहो३ऽद्भ‍ुतदर्शनमङ्के	प्रत्यक्षजानि स्युः ॥ १८७ ॥</l>
</lg></b>
<b><lg>
<l>युद्धं राज्यभ्रंशो मरणं नगरोपरोधनं चैव ।</l>
<l>प्रत्यक्षाणि तु नाङ्के प्रवेशकैः संविधेयानि ॥ १८८ ॥</l>
</lg></b>
<!-- NOTES pg=660!-->
१. ना.शा. काशीसं. ।	२. भोजमतेन लक्षणानि चतुष्षष्टिर्भवन्ति ।
३. उद्‍वाहो = उत्साहो
<pb n="661"/>
<b><lg>
<l>भावा रसाश्च यस्मिन्नारोहन्त्यङ्कवद् भवेत् सोऽङ्कः ।</l>
<l>नानाविधानयुक्तो लक्ष्मेव च यः प्रबन्धस्य ॥ १८९ ॥</l>
</lg></b>
<b><lg>
<l>एकदिवसप्रयोज्यः कार्यस्त्वङ्कोऽर्थबीजमधिकृत्य ।</l>
<l>आवश्यककार्याणामविरोधेन	प्रबन्धेषु ॥ १९० ॥</l>
</lg></b>
<b><lg>
<l>एकाङ्केन कदाचिद् बहूनि कार्याणि योजयेद् धीमान् ।</l>
<l>आवश्यकाविरोधेन तत्र कार्याणि कार्याणि ॥ १९१ ॥</l>
</lg></b>
<b><lg>
<l>ज्ञात्वा दिवसावस्थां क्षणयाममुहूर्तलक्षणोपेताम् ।</l>
<l>विभजेत् कार्यं मतिमान् पृथक्पृथक् सर्वमङ्केषु ॥ १९२ ॥</l>
</lg></b>
<b><lg>
<l>रङ्गं तु ये प्रविष्टास्सर्वेषां भवति तत्र निष्क्रामः ।</l>
<l>बीजार्थयुक्तियुक्तं कृत्वा कार्यं यथार्थरसम् ॥ १९३ ॥</l>
</lg></b>
<b><lg>
<l>दिवसावसानकार्यं यद्यङ्के नोपपद्यते सर्वम् ।</l>
<l>अङ्कच्छेदं कृत्वा प्रवेशकैस्तद् विधातव्यम् ॥ १९४ ॥</l>
</lg></b>
<b><lg>
<l>सन्निहितनायकोऽङ्कः कर्तव्यो नाटके प्रकरणे वा ।</l>
<l>परिजनकथानुबन्धः प्रवेशकस्तत्र विज्ञेयः ॥ १९५ ॥</l>
</lg></b>
<b><lg>
<l>अङ्कच्छेदं कृत्वा मासकृतं वर्षसञ्चितं वापि ।</l>
<l>तत् सर्वं कर्तव्यं वर्षादूर्ध्वं न तु कदाचित् ॥ १९६ ॥</l>
</lg></b>
<b><lg>
<l>यदि किञ्चित् कार्यवशाद् गच्छति पुरुषः प्रकृष्टमध्वानम् ।</l>
<l>तत्राप्यङ्कच्छेदः कर्तव्यः पूर्वतन्त्रज्ञैः ॥ १९७ ॥</l>
</lg></b>
<b><lg>
<l>अङ्कान्तरानुसारी संक्षेपार्थमधिकृत्य बिन्दूनाम् ।</l>
<l>प्रकरणनाटकविषये प्रवेशकस्संविधातव्यः ॥ १९८ ॥</l>
</lg></b>
<b><lg>
<l>नोत्तममध्यमपुरुषैराचरितो नाप्युदात्तवचनकृतः ।</l>
<l>प्राकृतभाषाचारः	प्रयोगमासाद्य	कर्तव्यः ॥ १९९ ॥</l>
</lg></b>
<b><lg>
<l>विटमुनिदैवतपुरुषैः	कञ्चुकिभिश्चार्थयुक्तिमासाद्य ।</l>
<l>संस्कृतवाग्भिरपीत्थं	प्रवेशकः	संविधातव्यः ॥ २०० ॥</l>
</lg></b>
<pb n="662"/>
<b><lg>
<l>कालोत्थानगतिरस—व्यत्यासारम्भकामविषयाणाम् ।</l>
<l>अर्थाभिधानभूतः प्रवेशकः स्यादनेकार्थः ॥ २०१ ॥</l>
</lg></b>
<b><lg>
<l>बह्वाश्रयमप्यर्थं प्रवेशकैः संक्षिपेत् प्रबन्धेषु ।</l>
<l>अङ्केषु संप्रयुक्तो जनयति खेदं प्रयोगस्य ॥ २०२ ॥</l>
</lg></b>
<b><lg>
<l>यत्रार्थस्य समाप्‍तिर्न भवत्यङ्के प्रयोगबाहुल्यात् ।</l>
<l>वृत्तान्तः स्वल्पकथैः प्रवेशकैस्सोऽभिधातव्यः ॥ २०३ ॥</l>
</lg></b>
<b><lg>
<l>शुद्धस्सङ्कीर्णो वा द्विविधो विष्कम्भकश्च विज्ञेयः ।</l>
<l>मध्यमपात्रश्शुद्धः सङ्कीर्णो मध्यनीचकृतः ॥ २०४ ॥</l>
</lg></b>
<b><lg>
<l>अङ्कमुखं गर्भाङ्कः कार्योऽस्मिंश्‍चूलिकापि वा कुशलैः ।</l>
<l>मा भूदितिवृत्तानां विच्छेदो विस्तरो वेति ॥ २०५ ॥</l>
</lg></b>
<b><lg>
<l>अङ्कमुखं विश्लिष्टं यत्रोपश्लिष्यते स्त्रिया वाक्यैः ।</l>
<l>पुरुषस्य वा तदस्मिन्नङ्कमुखमिति व्यपदिशन्ति ॥ २०६ ॥</l>
</lg></b>
<b><lg>
<l>अङ्कान्तरे पराङ्को निपतति यस्मिन् प्रयोगमासाद्य ।</l>
<l>बीजार्थयुक्तियुक्तो गर्भाङ्को नाम स ज्ञेयः ॥ २०७ ॥</l>
</lg></b>
<b><lg>
<l>अन्तर्यवनिकसंस्थैर्मागधसूतादिभिस्तु यः क्रियते ।</l>
<l>अर्थस्योपक्षेपोऽनेकविधश्‍चूलिका	सापि ॥ २०८ ॥</l>
</lg></b>
<b><lg>
<l>नाटकलक्षणमेतन्मया समासेन कीर्तितं विधिवत् ।</l>
<l>प्रकरणमतः परमहं लक्षणयुक्त्या प्रवक्ष्यामि ॥ २०९ ॥</l>
</lg></b>
<p>(<b>२. प्रकरणम्</b>)</p>
<b><lg>
<l>यत्र कविरात्मबुद्ध‍या वस्तु शरीरं च नायकं चैव ।</l>
<l>औत्पत्तिकं प्रकुरुते तज्ज्ञेयं <hi>प्रकरणं</hi> नाम ॥ २१० ॥</l>
</lg></b>
<b><lg>
<l>यदनार्षमप्रयुक्तं परेण यत् स्यादभूतगुणबन्धम् ।</l>
<l>प्रकरणमिति तद्विद्यादौद्‍‌भिजबीजार्थसंयुक्तम् ॥ २११ ॥</l>
</lg></b>
<b><lg>
<l>यन्नाटके मयोक्तं वस्तुशरीरं रसाश्रयोपेतम् ।</l>
<l>तत्प्रकरणेऽपि कार्यं केवलमुत्पाद्यवस्त्विह तत् ॥ २१२ ॥</l>
</lg></b>
<pb n="663"/>
<b><lg>
<l>विप्रवणिक्सचिवानां पुरोहितामात्यसार्थवाहानाम् ।</l>
<l>चरितं यन्नैकविधं तज्ज्ञेयं प्रकरणं कृतिभिः ॥ २१३ ॥</l>
</lg></b>
<b><lg>
<l>नोदात्तनृपोपेतं न दिव्यचरितं न राजसम्भोगम् ।</l>
<l>बाह्यजनसंप्रयुक्तं तज्ज्ञेयं प्रकरणं लोके ॥ २१४ ॥</l>
</lg></b>
<b><lg>
<l>दासविटश्रेष्ठियुतं वेशस्त्र्युपचारकारणोपेतम् ।</l>
<l>मन्दकुलस्त्रीचरितं कार्यं कार्यं <hi>प्रकरणे</hi> तु ॥ २१५ ॥</l>
</lg></b>
<b><lg>
<l>सचिवश्रेष्ठिब्राह्मणपुरोहितामात्यसार्थवाहानाम् ।</l>
<l>गृहवार्ता यत्र भवेन्न तत्र वेश्याङ्गना कार्या ॥ २१६ ॥</l>
</lg></b>
<b><lg>
<l>यदि वेशयुवतियुक्तं न कुलस्त्रीसङ्गमर्हति कदाचित् ।</l>
<l>अथ कुलवधूप्रयुक्तं न वेशयुवतिर्भवेत्तत्र ॥ २१७ ॥</l>
</lg></b>
<b><lg>
<l>यदि वा कारणयुक्त्या वेशकुलस्त्रीसमागमोऽपि स्यात् ।</l>
<l>अविकृतभाषाचारं तत्र तु पाठ्यं प्रयोक्तव्यम् ॥ २१८ ॥</l>
</lg></b>
<b><lg>
<l>मध्यमपुरुषैर्नित्यं योज्यो विष्कम्भकोऽत्र तन्त्रज्ञैः ।</l>
<l>संस्कृतवचनानुगतः संक्षेपार्थः प्रवेशकवत् ॥ २१९ ॥</l>
</lg></b>
<b><lg>
<l>अङ्कान्तरालविहितप्रवेशकोऽर्थक्रियामभिसमीक्ष्य ।</l>
<l>संक्षेपात् सन्धीनामर्थानां चैव कर्तव्यः ॥ २२० ॥</l>
</lg></b>
<b><lg>
<l>अङ्के प्रवेशके वा प्रकरणमाश्रित्य नाटकं वापि ।</l>
<l>न वधः कर्तव्यो वै यस्तत्र तु नायकः ख्यातः ॥ २२१ ॥</l>
</lg></b>
<b><lg>
<l>अपसरणमेव कार्यं ग्रहणं वा सन्धिरेव वा योज्यः ।</l>
<l>कार्यं श्लेषैर्बहुभिर्यथारसं नाट्यतत्त्वज्ञैः ॥ २२२ ॥</l>
</lg></b>
<b><lg>
<l>प्रकरणनाटकविषये पञ्चाद्या दशपरा भवत्यङ्काः ।</l>
<l>अङ्कान्तरसन्धिषु च प्रवेशकास्तेषु तावन्तः ॥ २२३ ॥</l>
</lg></b>
<b><lg>
<l>न महाजनपरिवारं कर्तव्यं नाटकं प्रकरणं वा ।</l>
<l>ये तत्र कार्यपुरुषाश्चत्वारः पञ्च वा ते स्युः ॥ २२४ ॥</l>
</lg></b>
<b><lg>
<l>व्यायोगेहामृगसमवकारडिमसंज्ञितानि काव्यानि ।</l>
<l>दशभिर्द्वादशभिर्वा षोडशभिर्वापि पुरुषैः स्युः ॥ २२५ ॥</l>
</lg></b>
<pb n="664"/>
<p>(<b>३. व्यायोगः</b>)</p>
<b><lg>
<l>व्यायोगस्तत्र बुधैः कार्यः प्रख्यातनायकशरीरः ।</l>
<l>अल्पस्त्रीजनयुक्तः स्यादेकाहप्रयोज्यश्च ॥ २२६ ॥</l>
</lg></b>
<b><lg>
<l>बहवस्तत्र तु पुरुषा व्यायच्छन्ते कथाशरीरवशात् ।</l>
<l>न च तत्प्रमाणनियमः किञ्चैकाङ्कौ विधातव्यः ॥ २२७ ॥</l>
</lg></b>
<b><lg>
<l>न स दिव्यनायककृतः कार्यो राजर्षिनायकनिबन्धः ।</l>
<l>युद्धनियुद्धाधर्षणसङ्घर्षयुतश्च	कर्तव्यः ॥ २२८ ॥</l>
</lg></b>
<b><lg>
<l>एवंविधस्तु कार्यो <hi>व्यायोगो</hi> दीप्‍तकाव्यरसयोनिः ॥ २२९ ॥</l>
</lg></b>
<p>(<b>४. ईहामृगः</b>)</p>
<b><lg>
<l>वक्ष्याम्यतः परमहं लक्षणमीहामृगस्यापि ।</l>
<l>दिव्यपुरुषाश्रयकृतो दिव्यस्त्रीकारणोपगतयुद्धः ॥ २३० ॥</l>
</lg></b>
<b><lg>
<l>सुविहितवस्तुनिबन्धो	विप्रत्ययकारकश्चैव ।</l>
<l>उद्धतपुरुषप्रायस्त्रीरोषग्रथितकाव्यबन्धश्च	॥ २३१ ॥</l>
</lg></b>
<b><lg>
<l>संक्षोभविद्रवकृतः संस्फोटकृतश्च स ज्ञेयः ।</l>
<l>तत्र च वधेप्सितानां वधोऽप्युदग्रो भवेन्न पुरुषाणाम् ॥ २३२ ॥</l>
</lg></b>
<b><lg>
<l>किञ्चिद्‍व्याजं कृत्वा तेषां युद्धं शमयितव्यम् ।</l>
<l>स्त्रीभेदनापहरणोपमर्दनप्राप्‍तवस्तुशृङ्गारः ॥ २३३ ॥</l>
</lg></b>
<b><lg>
<l>ईहामृगो	विधेयश्चतुरङ्कविभूषितस्तज्ज्ञैः ।</l>
<l>यद् व्यायोगे कार्यं ये पुरुषा वृत्तयो रसाश्चैव ॥ २३४ ॥</l>
</lg></b>
<b><lg>
<l>ईहामृगेऽपि ते स्युः केवलममरस्त्रिया योगः ।</l>
<l><hi>ईहामृगस्य</hi> लक्षणमित्युक्तमिदं मया समासेन ॥ २३५ ॥</l>
</lg></b>
<p>(<b>५. समवकारः</b>)</p>
<b><lg>
<l>वक्ष्याम्यतःपरमहं लक्षणयुक्त्या समवकारम् ।</l>
<l>देवासुरबीजकृतः प्रख्यातोदात्तनायकश्चैव ।</l>
<l>त्र्यङ्कस्तथा त्रिकपटस्त्रिविद्रवः स्यात्त्रिशृङ्गारः ॥ २३६ ॥</l>
</lg></b>
<pb n="665"/>
<b><lg>
<l>द्वादशनायकबहुलो ह्यष्टादशनाडिकाप्रमाणश्च ।</l>
<l>वक्ष्याम्यस्याङ्कविधिं यावत्यो नाडिका यत्र ॥ २३७ ॥</l>
</lg></b>
<b><lg>
<l>अङ्कोऽत्र सप्रहसनः सविद्रवः सकपटः सवीथीकः ।</l>
<l>द्वादशनाडीयुक्तः प्रथमः कार्यः क्रियोपेतः ॥ २३८ ॥</l>
</lg></b>
<b><lg>
<l>कार्यस्तथा द्वितीयस्समाश्रितो नाडिकाश्चतस्रस्तु ।</l>
<l>वस्तुसमापनविहितो द्विनाडिकः स्यात् तृतीयोऽस्मिन् ॥ २३९ ॥</l>
</lg></b>
<b><lg>
<l>नाडीसंज्ञा ज्ञेया मानं कालस्य यन्मुहूर्तार्धम् ।</l>
<l>तन्नाडिकाप्रमाणं यथोक्तमङ्केषु संयोज्यम् ॥ २४० ॥</l>
</lg></b>
<b><lg>
<l>अङ्केऽङ्के सम्बन्धः कर्तव्यः काव्यबन्धमासाद्य ।</l>
<l>अर्थं	हि	समवकारेष्वप्रतिसम्बन्धमिच्छन्ति ॥ २४१ ॥</l>
</lg></b>
<b><lg>
<l>वस्तुगतिक्रमविहितो दैववशाद्वा परप्रयुक्तो वा ।</l>
<l>सुखदुःखोत्पत्तिकृतस्त्रिविधः कपटोऽत्र विज्ञेयः ॥ २४२ ॥</l>
</lg></b>
<b><lg>
<l>युद्धजलसंभ्रमो वा वाय्वग्‍निगजेन्द्रसंभ्रमकृतो वा ।</l>
<l>नगरोपरोधजो	विज्ञेयो	विद्रवस्त्रिविधः ॥ २४३ ॥</l>
</lg></b>
<b><lg>
<l>विविधश्चात्र विधिज्ञैः पृथक्पृथकक्काव्यबन्धविहितार्थः ।</l>
<l>त्रिविधकृतः	शृङ्गारो ज्ञेयो धर्मार्थकामेषु ॥ २४४ ॥</l>
</lg></b>
<b><lg>
<l>यस्मिन् धर्मप्रापकमात्महितं भवति साधनं बहुधा ।</l>
<l>व्रतनियमतपोयुक्तो ज्ञेयोऽसौ धर्मशृङ्गारः ॥ २४५ ॥</l>
</lg></b>
<b><lg>
<l>अर्थस्याप्‍तिर्यस्मिन् भवति च बहुधा स चार्थशृङ्गारः ।</l>
<l>स्त्रीसंप्रयोगविषये	ह्यर्थार्थमपीष्यतेऽभिरतिः ॥ २४६ ॥</l>
</lg></b>
<b><lg>
<l>कन्याविलोभनकृतः प्राप्‍तौ स्त्रीपुंसयोः स रत्यैव ।</l>
<l>निभृतं सावेगं वा विज्ञेयः कामशृङ्गारः ॥ २४७ ॥</l>
</lg></b>
<b><lg>
<l>उष्णिग्गायत्र्याद्यान्यन्यानि च यानि बन्धकुटिलानि ।</l>
<l>वृत्तानि समवकारे कविभिस्तानि प्रयोज्यानि ॥ २४८ ॥</l>
</lg></b>
<b><lg>
<l>एवं	कार्यः	प्राज्ञैर्नानारससंश्रयः <hi>समवकारः</hi> ।</l>
<pb n="666"/>
(६. डिमः)
<l>डिमलक्षणं तु भूयो लक्षणयुक्त्या प्रवक्ष्यामि ॥ २४९ ॥</l>
</lg></b>
<b><lg>
<l>शृङ्गारहास्यवर्जं शैषैः सर्वै रसैस्समायुक्तः ।</l>
<l>दीप्‍तरसकाव्ययोनिश्चतुरङ्को वै <hi>डिमः</hi> कार्यः ॥ २५० ॥</l>
</lg></b>
<b><lg>
<l>प्रख्यातवस्तुविषयः	प्रख्यातोदात्तनायकर्श्चेव ।</l>
<l>रौद्रभयानकबीभत्सवीरकरुणाद्भ‍ुतोपेतः	॥ २५१ ॥</l>
</lg></b>
<b><lg>
<l>मायेन्द्रजालबहुलो	बहुपुंसो(पुस्तो)त्थानसंयुक्तः ।</l>
<l>देवभुजगेन्द्रराक्षसयक्षपिशाचावकीर्णश्च	॥ २५२ ॥</l>
</lg></b>
<b><lg>
<l>निर्घातोल्कापातैरुपरागैश्चन्द्रसूर्ययोर्युक्तः ।</l>
<l>युद्धनियुद्धनिबद्धः संस्फो(सम्फे)टकुतश्च कर्तव्यः ॥ २५३ ॥</l>
</lg></b>
<b><lg>
<l>सात्वत्यारभटीभ्यां वृत्तिभ्यामन्वितो डिमः कार्यः ।</l>
<l>षोडशनायकबहुलस्तज्ज्ञैर्नानाश्रयविशेषः ॥ २५४ ॥</l>
</lg></b>
<b><lg>
<l>डिमलक्षणमप्यभिहितमिदमुद्देशक्रमेण संक्षेपात् ।</l>
<l>उत्सृष्टिकाङ्कभाणप्रहसनवीथीरथो	वक्ष्ये ॥ २५५ ॥</l>
</lg></b>
<p>(<b>७. उत्सृष्टिकाङ्कः</b>)</p>
<b><lg>
<l>प्रख्यातवस्तुविषयस्तेष्वप्रख्यातवस्तुविषयो वा ।</l>
<l>दिव्यपुरुषैर्वियुक्तश्शेषैश्च	समन्वितः	पुंभिः ॥ २५६ ॥</l>
</lg></b>
<b><lg>
<l>करुणरसप्रायकृतो	नियुद्धयुद्धोद्धतप्रहारश्च ।</l>
<l>स्त्रीपरिदेवितबहुलो	निर्वेदितवाक्यभाषश्च ॥ २५७ ॥</l>
</lg></b>
<b><lg>
<l>नातिव्यायतचेष्टः	सात्वत्यारभटिकैशिकीहीनः ।</l>
<l>कार्यः काव्यविधिज्ञैस्सततमिहो<b>त्सृष्टिकाङ्क</b>स्तु ॥ २५८ ॥</l>
</lg></b>
<p>(<b>८. भाणः</b>)</p>
<b><lg>
<l>धूर्तविटसंप्रयोज्यो	नानावस्थान्तरात्मकश्चैव ।</l>
<l>वस्तुसमाङ्कः कार्यः सततं काव्ये बुधै<hi>र्भाणः</hi> ॥ २५९ ॥</l>
</lg></b>
<pb n="667"/>
<b><lg>
<l>आत्मानुभूतशंशी परसंश्रयवर्णनाविशेषयुतः ।</l>
<l>विविधाश्रयश्च	भाणो	विज्ञेयः	सैकहार्यश्च ॥ २६० ॥</l>
</lg></b>
<b><lg>
<l>परवचनमात्मसंस्थं परवचनैः सोत्तरैर्ग्रथितवाक्यम् ।</l>
<l>आकाशपुरुषकथितैरङ्गविकारैरिहाभिनयेत्	॥ २६१ ॥</l>
</lg></b>
<p>(<b>९. प्रहसनम्</b>)</p>
<b><lg>
<l><hi>प्रहसनमि</hi>ह विज्ञेयं द्विविधं शुद्धं च सङ्कीर्णम् ।</l>
<l>वक्ष्यामि तयोर्युक्त्या पृथक्पृथग्लक्षणविशेषम् ॥ २६२ ॥</l>
</lg></b>
<b><lg>
<l>लोकोपचारयुक्ता या वार्ता यश्च दम्भसंयोगः ।</l>
<l>स	प्रहसने	प्रयोज्यो	धूर्तजनविवादसम्पन्नः ॥ २६३ ॥</l>
</lg></b>
<b><lg>
<l>भगवत्तापसविप्रैरन्यैरपि	हासवादसम्पन्नम् ।</l>
<l>नीचजनसंप्रयुक्तं	परिहासाभाषणप्रायम् ॥ २६४ ॥</l>
</lg></b>
<b><lg>
<l>वेश्यानपुंसकविटैर्वातिकदासीजनेन	संकीर्णम् ।</l>
<l>अनिभृतवेषपरिच्छदचेष्टितकरणैश्च	संपन्नम् ॥ २६५ ॥</l>
</lg></b>
<b><lg>
<l>अविकृतभाषाचारं	विशेषभाषोपहासरचितपदम् ।</l>
<l>नियतगतिवस्तुविषयं शुद्धमिह प्रहसनं भवति ॥ २६६ ॥</l>
</lg></b>
<b><lg>
<l>उद्‍घात्यकादिभिरिदं वीथ्यङ्गैर्मिश्रितं भवेन्मिश्रम् ।</l>
(१०. वीथी)
<l><hi>वीथी</hi> स्यादेकाङ्का द्विपात्रहार्यैकहार्या वा ॥ २६७ ॥</l>
</lg></b>
<b><lg>
<l>सर्वरसलक्षणाढ्या समन्विताङ्गैरियं त्रयोदशभिः ।</l>
<l>प्रथमो(अधमो)त्तममध्यमाभिर्युक्तः स्यात् प्रकृतिभिस्तिसृभिः ॥ २६८ ॥</l>
</lg></b>
<b><lg>
<l>इति दशरूपकमेतद् भरताचार्यानुसारतो गदितम् ।</l>
(११. नाटिका)
<l>प्रकरणनाटकभेदो रूपकमिह <hi>नाटिका</hi> भवति ॥ २६९ ॥</l>
</lg></b>
<b><lg>
<l>स्त्रीप्राया चतुरङ्का ललिताभिनयात्मिका सुविहिताङ्गी ।</l>
<l>बहुगीतनृत्तवाद्या	रतिसंभोगात्मिका	चैव ।</l>
<l>राजोपचारयुक्ता	शृङ्गाराभिनयभावसंयुक्ता ॥ २७० ॥</l>
</lg></b>
<b><lg>
<l>नायकदेवीपरिजनसमन्विता	नाटकप्रकृतिः ।</l>
<pb n="668"/>
(१२. सट्टकः)
<l>प्रकरणसमुद्भवा पुनरुत्पाद्यं वस्तु नायकं नृपतिम् ॥ २७१ ॥</l>
</lg></b>
<b><lg>
<l>अन्तःपुरसङ्गीतककन्यामधिकृत्य	कर्तव्या ।</l>
<l>विष्कम्भकप्रवेशकरहितो यस्त्वेकभाषया भवति ॥ २७२ ॥</l>
</lg></b>
<b><lg>
<l>अप्राकृत—संस्कृतया स <hi>सट्टको</hi> नाटिकाप्रतिमः ।</l>
<l>काव्यं गोपुच्छाग्रं कर्तव्यं नाटिकादिषु प्राज्ञैः ॥ २७३ ॥</l>
</lg></b>
<b><lg>
<l>ये तूदात्ता भावास्ते सर्वे पृष्ठतः कार्याः ।</l>
<l>सर्वेषां	काव्यानां	नानारसभावयुक्तियुक्तानाम् ॥ २७४ ॥</l>
</lg></b>
<b><lg>
<l>निर्वहणे कर्तव्यो नित्यं हि रसोऽद्भ‍ुतस्तज्ज्ञैः ।</l>
<l>यद्दिव्यनायककृतं काव्यं संग्रामबन्धवधयुक्तम् ॥ २७५ ॥</l>
</lg></b>
<b><lg>
<l>तद्	भारतेऽत्र	वर्षे	कर्तव्यं	काव्यबन्धेषु ।</l>
<l>तस्माद् भारतमिष्टं	वर्षेष्वन्येषु नित्यकालं हि ॥ २७६ ॥</l>
</lg></b>
<b><lg>
<l>हृद्या	सर्वा	भूमिः	शुभगन्धा	हेमरत्‍नमयी ।</l>
<l>उपवनगमनक्रीडाविहारनारीरतिप्रमोदाः	स्युः ॥ २७७ ॥</l>
</lg></b>
<b><lg>
<l>तेषु हि वर्षेषु सदा न तत्र दुःखं न वा शोकः ।</l>
<l>ये चैषामधिवासाः पुराणवादेषु पर्वताः कथिताः ।</l>
<l>सम्भोगस्तेषु	भवेत्	कर्मारम्भस्तथा तस्मिन् ॥ २७८ ॥</l>
</lg></b>
<b><lg>
<l>वाक्यार्थाभिनयोऽयं प्रकीर्तितो नाटकादिभेदेन ।</l>
<l>द्वादशविधपदार्थाभिनयमथ	यथास्थितं	वक्ष्ये ॥ २७९ ॥</l>
</lg></b>
<p>(<b>पदार्थाभिनयः</b>)</p>
<b><lg>
<l>तत्र श्रीरिव दानवशत्रोर्यस्मिन् कुलाङ्गना पत्युः ।</l>
<l>वर्णयति	शौर्यधैर्यप्रभृतिगुणानग्रतस्सख्याः ॥ २८० ॥</l>
</lg></b>
<b><lg>
<l>पत्या च विप्रलब्धा गातव्ये तं क्रमादुपालभते ।</l>
<l><hi>श्रीगदितमिति</hi> १३ मनीषिभिरुदाहृतोऽसौ पदाभिनयः ॥ २८१ ॥</l>
</lg></b>
<pb n="669"/>
<b><lg>
<l>चौर्यरतप्रतिभेदं	यूनोरनुरागवर्णनं	वापि ।</l>
<l>यत्र ग्राम्यकथाभिः कुरुते किल दूतिका रहसि ॥ २८२ ॥</l>
</lg></b>
<b><lg>
<l>मन्त्रयति च तद्विषय(ये) न्यग्जातित्वेन याचते च वसु ।</l>
<l>लब्ध्वापि लब्धुमिच्छति <hi>दुर्मिलिका</hi>१४ नाम सा भवति ॥ २८३ ॥</l>
</lg></b>
<b><lg>
<l>प्रथमानुरागमानप्रवासशृङ्गारसंश्रयं	यत्	स्यात् ।</l>
<l>प्रावृड्वसन्तवर्णनपरमन्यद्	वापि	सोत्कण्ठम् ॥ २८४ ॥</l>
</lg></b>
<b><lg>
<l>अन्ते	वीररसाढ्यैर्निबद्धमेतच्चतुर्भिरपसारैः ।</l>
<l><hi>प्रस्थान</hi>मित१५ ब्रुवते प्रवासमुपलक्षयेत् सुधियः ॥ २८५ ॥</l>
</lg></b>
<b><lg>
<l>आक्षिप्‍तिकाथ वर्णो मात्रा ध्रुवकोऽथ भग्‍नतालश्च ।</l>
<l>पद्धतिकाच्छर्धनिका यत्र स्युस्तदिह १६<hi>काव्य</hi>मिति ॥ २८६ ॥</l>
</lg></b>
<b><lg>
<l>युक्तं लयान्तरैर्यच्च ध्वनिकास्थाननिर्मितैर्भवति ।</l>
<l>काव्यमिति; विविधरागं चित्रमिति तदुच्यते कृतिभिः ॥ २८७ ॥</l>
</lg></b>
<b><lg>
<l>हरिहरभानुभवानीस्कन्दप्रमथाधिपस्तुतिनिबन्धः ।</l>
<l>उद्धतकरणप्रायः	स्त्रीवर्जो	वर्णनायुक्तः ॥ २८८ ॥</l>
</lg></b>
<b><lg>
<l>धवलगुणकीर्तनपरैर्गाथारम्भादिभिः स्तुतिनिबन्धः ।</l>
<l>गायनसहोक्तियुक्तोदन्तेन	विभूषितप्रायः ॥ २८९ ॥</l>
</lg></b>
<b><lg>
<l>त्रिचतुःपञ्चवितालैर्विश्रामैः	सप्‍तभिः	परिच्छिन्नः ।</l>
<l>अर्धोद्‍ग्राहनिवारणसंख्यातैः	कुत्रचिन्नियतः ॥ २९० ॥</l>
</lg></b>
<b><lg>
<l>समविश्रामैर्द्विपथैर्विभूषितः	पञ्चमे	विपरिवर्ते ।</l>
<l>गाथामात्राद्विपथकपाठ्येनालङ्कृतो	भवति ॥ २९१ ॥</l>
</lg></b>
<b><lg>
<l>वर्णोऽथ मत्तपाली सभग्‍नताला त्वनन्तरं गाथा ।</l>
<l>अनुभग्‍नतालमात्रे प्रथमे स्याद् भग्‍नतालश्च ॥ २९२ ॥</l>
</lg></b>
<b><lg>
<l>मात्रानु च मार्गणिका मात्राथ ततोऽनु भग्‍नतालश्च ।</l>
<l>गाथाद्विपथवहन्तो विश्रामे स्याद् द्वितीये तु ॥ २९३ ॥</l>
</lg></b>
<b><lg>
<l>मात्रा विषमच्छिन्ना सभग्‍नतालाथ भवति रध्वाथ्या च ।</l>
<l><hi>मार्गणि</hi>केत्येवं स्यात् तालविधानं तृतीये तु ॥ २९४ ॥</l>
</lg></b>
<pb n="670"/>
<b><lg>
<l>मात्राद्विपथवहन्तो रध्वाथ्यावस्थापनं चतुर्थे स्युः ।</l>
<l>रध्वा/थ्याथ भग्‍नतालो मार्गणिकाद्विपथविषमाश्च ॥ २९५ ॥</l>
</lg></b>
<b><lg>
<l>पञ्चमके षष्ठेऽप्यथ रध्वा/थ्यानु च भग्‍नतालः स्यात् ।</l>
<l>द्विपथकमार्गणिके च स्यातामथ सप्‍तमे शृणुत ॥ २९६ ॥</l>
</lg></b>
<b><lg>
<l>रध्वा/थ्याथ भग्‍नतालश्शुद्धे भाणे क्रमः प्रदिष्टोऽयम् ।</l>
<l>सङ्कीर्णभाणभणितिः कार्या स्यादुभयसंयोगात् ।</l>
<l>किञ्चिदनुद्धतभावात् तालक्रमवर्जनाच्च चित्रोऽयम् ॥ २९७ ॥</l>
</lg></b>
<b><lg>
<l>इति शुद्धः संकीर्णश्चित्रश्च मतस्त्रिधा भाणः ।</l>
<l>यदि वैष शुद्धवाचा शुद्धः संकीर्णयाथ संकीर्णः ॥ २९८ ॥</l>
</lg></b>
<b><lg>
<l>सर्वाभिर्भाषाभिश्चित्रैश्च	विचेष्टितैश्चित्रः ।</l>
<l>अयमुद्धतोऽथ ललितो भाणो ललितोद्धतश्च सम्भवति ॥ २९९ ॥</l>
</lg></b>
<b><lg>
<l>अर्थानामौद्धत्याल्लालित्यादुभयभावाच्च ।</l>
<l>यद् दुष्करमभिनेयं चित्रं चात्युद्भटं च यद् भवति ।</l>
<l><hi>तद्भाणकेऽभिधेय</hi>१७	युतमनुतालैर्वितालैश्च ॥ ३०० ॥</l>
</lg></b>
<b><lg>
<l>सोऽत्रैवान्तर्भाव्यो यो भाणो नन्दिमालिनामा स्यात् ।</l>
<l>भिन्नः कैश्चित् कथितो भरतमतं सम्यगविदित्वा ॥ ३०१ ॥</l>
</lg></b>
<b><lg>
<l>आकाशपुरुषमुद्दिश्य वस्तु यत् पठ्यतेऽथवा क्रियते ।</l>
<l>विश्लिष्टोद्भटभावप्रयोगमिह <hi>नन्दिमाली</hi> सः ॥ ३०२ ॥</l>
</lg></b>
<b><lg>
<l>प्रायो हरिचरितयुता स्वीकृतगाथादिवर्णमात्रा च ।</l>
<l>सुकुमारतः प्रयोगाद् भाणोऽपि हि <b>भाणिका</b>१८ भवति ॥ ३०३ ॥</l>
</lg></b>
<b><lg>
<l>दिव्याभिश्चारीभिर्विवर्जिता	ललितकरणसंयुक्ता ।</l>
<l>तालान्तरालनृत्ता क्‍वचिदपि रध्वा/यादिसङ्कलिता ॥ ३०४ ॥</l>
</lg></b>
<b><lg>
<l>अर्धोद्‍ग्राहनिवारणगायनसहवचनमत्तपालीभिः ।</l>
<l>विश्रामैश्च विहीना स्त्रीयोज्या वर्जितैः/तस्तालैः ॥ ३०५ ॥</l>
</lg></b>
<b><lg>
<l>वस्तूनि <hi>भाणिकाया</hi> नव दश वा नियमतो विधीयन्ते ।</l>
<l>नवमाद्यपञ्चमेषु स्थानेषु च भग्‍नतालः स्यात् ॥ ३०६ ॥</l>
</lg></b>
<pb n="671"/>
<b><lg>
<l>स्थानान्तरेषु चास्यां लयतालविधिर्यदृच्छया क्रियते ।</l>
<l>विविधवचोविन्यासैस्सभ्यजनोत्साहसम्पत्तिः	॥ ३०७ ॥</l>
</lg></b>
<b><lg>
<l>गोष्ठे यत्तु विहरतश्चेष्टितमिह कैटभद्विषः किंचित् ।</l>
<l>रिष्टासुरप्रमथनप्रभृति तदिच्छन्ति १९<hi>गोष्ठीति</hi> ॥ ३०८ ॥</l>
</lg></b>
<b><lg>
<l>यन्मण्डलेन नृत्तं स्त्रीणां २०<hi>हल्लीसकं</hi> तु तत् प्राहुः ।</l>
<l>तत्रैको नेता स्याद् गोपस्त्रीणामिव मुरारिः ॥ ३०९ ॥</l>
</lg></b>
<b><lg>
<l>यस्य पदार्थाभिनयं ललितलयं सदसि नर्तकी कुरुते ।</l>
<l>तन्न<hi>र्तनकं</hi>२१	शम्यालास्यच्छलिकद्विपद्यादि ॥ ३१० ॥</l>
</lg></b>
<b><lg>
<l>रथ्यासमाजचत्वरसुरालयादौ प्रवर्त्यते बहुभिः ।</l>
<l>पात्रविशेषैर्यत् तत् <hi>प्रेक्षणकं</hi>२२ कामदहनादि ॥ ३११ ॥</l>
</lg></b>
<b><lg>
<l>षोडश द्वादशाष्टौ वा यस्मिन् नृत्यन्ति नायिकाः ।</l>
<l>पिण्डीबन्धादिविन्यासै	<hi>रासकं</hi>२३	तदुदाहृतम् ॥ ३१२ ॥</l>
</lg></b>
<b><lg>
<l>पिण्डनात्तु भवे<hi>त्पिण्डी</hi> गुम्फना<hi>च्छुङ्खला</hi> भवेत् ।</l>
<l>भेदनाद् भेद्यको जातो लता जालापनोदनः ॥ ३१३ ॥</l>
</lg></b>
<b><lg>
<l>एते नृत्तात्मकाः कार्या नाट्यवन्तः क्रियाविधौ ।</l>
<l>सुकुमारोद्धतैरङ्गैर्गायिकाभिर्विलक्षणाः	॥ ३१४ ॥</l>
</lg></b>
<b><lg>
<l>वाक्यस्यावधयो ह्येते पिण्ड्याद्या ब्रह्मणोऽङ्गजाः ।</l>
<l>न	पदैरभिधीयन्ते	ह्यनुकार्यानुरूपिणः ॥ ३१५ ॥</l>
</lg></b>
<b><lg>
<l>कामिनीभिर्भुवो	भर्तुश्‍चेष्टितं	यत्तु	नृत्यते ।</l>
<l>रागाद् वसन्तमासाद्य स ज्ञेयो <hi>नाट्यरासकः</hi>२४ ॥ ३१६ ॥</l>
</lg></b>
<b><lg>
<l><hi>चर्च</hi>रीति	च	तामाहुर्वर्णतालेन	तत्र तु ।</l>
<l>प्रविशेत्	कामिनीयुग्मं	समचार्यदिशिक्षितम् ॥ ३१७ ॥</l>
</lg></b>
<b><lg>
<l>वामदक्षिणसञ्चारैरङ्गैस्तेन	परिष्कृतम् ।</l>
<l>ततस्तदेव		<hi>वर्णं</hi>	तदालीढद्वयसंस्थितम् ॥ ३१८ ॥</l>
</lg></b>
<b><lg>
<l>छोटिकाभिर्द्रुतं	तालं	वादकानां	प्रदर्शयेत् ।</l>
<l>पञ्चघातकसंज्ञोऽर्थश्छेदः	तस्मात्	प्रवर्तते ॥ ३१९ ॥</l>
</lg></b>
<pb n="672"/>
<b><lg>
<l>नृत्तेन	विभजेत्	खण्डैश्चतुर्भिस्त्रिभिरेव	वा ।</l>
<l>अन्योन्याङ्किसञ्चारैर्हस्ततालैर्मिथः	कृतैः ॥ ३२० ॥</l>
</lg></b>
<b><lg>
<l>परिक्रम्य च निष्क्रामेत् ततोऽन्यद् द्वितयं विशेत् ।</l>
<l>एककालं	तु	निस्सन्धिप्रवेशो	निर्गमस्तयोः ॥ ३२१ ॥</l>
</lg></b>
<b><lg>
<l><hi>पुष्पाञ्जलि</hi>प्रयोगं	तु	मात्रातालेन	योजयेत् ।</l>
<l>उभयोः पार्श्वयोः पश्चात् पात्राणि प्रविशन्ति च ॥ ३२२ ॥</l>
</lg></b>
<b><lg>
<l>यद्	दार्पणकतालेन	रथ्यावर्णादिवर्णकैः ।</l>
<l>शुष्कगीतप्रयोगं	तु	ततो	गायन्ति	गायनाः ॥ ३२३ ॥</l>
</lg></b>
<b><lg>
<l>लताख्यैर्भेद्यकैर्गुल्मैर्नानावृ/नृत्तप्रदर्शकैः	।</l>
<l>पात्रैरेकत्र		संयुक्तं	<hi>पिण्डीबन्धं</hi> तु कारयेत् ॥ ३२४ ॥</l>
</lg></b>
<b><lg>
<l>ततो	वलिनिकातालं	शुष्कवर्णप्रयोगतः ।</l>
<l>मुरजाक्षरवाद्यैस्तु	हन्याद्दण्डं	तु	दण्डकैः ॥ ३२५ ॥</l>
</lg></b>
<b><lg>
<l>एवं	नृत्तक्रमेणान्यो	ह्यपसारस्समाप्यते ।</l>
<l>अपसारत्रयं	चान्यत्	कल्प्यते	साम्प्रतं	मया ॥ ३२६ ॥</l>
</lg></b>
<b><lg>
<l>तत्रापि	पूर्ववन्नृत्तं	कामतस्तु	लयक्रमः ।</l>
<l>कथितो	रासकप्रान्ते	शुभार्थो	वचनक्रमः ॥ ३२७ ॥</l>
</lg></b>
<b><lg>
<l>लब्ध्वा दुग्धमहोदधौ सुरगणैः पीत्वाऽमृतं यस्तदा
पिण्डीशृङ्खलिकाविशेषविहितो युक्तो लताभेद्यकैः ।</l>
<l>चित्रातोद्यपदक्रमैर्लययुतो	भेदद्वयालङ्कृत—
श्चारीखण्डसुमण्डलैरनुगतः सोऽयं मतो <hi>रासकः</hi> ॥ ३२८ ॥</l>
</lg></b>
<p>(<b>श्रव्यप्रबन्धः —२४</b>)</p>
<p>अथानभिनेयभेदाः । तेषु—</p>
<b><lg>
<l>कन्यापहारसङ्गरसमागमाभ्युदयभूषितं	यस्याम् ।</l>
<l>नायकचरितं	ब्रूते	नायक	एवास्य	वानुचरः ॥ ३२१ ॥</l>
</lg></b>
<b><lg>
<l>वक्त्रापरवक्त्रवती सोच्छ्‍वासा संस्कृतेन गद्येन ।</l>
<l>साऽऽख्यायिकेति कथिता माधविका—हर्षचरितादि ॥ ३३० ॥</l>
</lg></b>
<pb n="673"/>
<b><lg>
<l>नल—सावित्री—षोडशराजोपाख्यानवत् प्रबन्धान्तः ।</l>
<l>अन्यप्रबोधनार्थं	यदुपाख्याति	<hi>तदुपाख्यानम्</hi> ॥ ३३१ ॥</l>
</lg></b>
<b><lg>
<l><hi>आख्यानक</hi>संज्ञां तल्लभते यद्यभिनयन् पठन् गायन् ।</l>
<l><hi>ग्रन्थिक</hi> एकः कथयति गोविन्दवदवहिते सदसि ॥ ३३२ ॥</l>
</lg></b>
<b><lg>
<l>निश्चीयते तिरश्चामतिरश्चां वा यत्र चेष्टाभिः ।</l>
<l>कार्यमकार्यं	वा	<hi>तन्निदर्शनं</hi> पञ्चतन्त्रादि ॥ ३३३ ॥</l>
</lg></b>
<b><lg>
<l>धूर्तविट—कुट्टनीमतमयूरमार्जारिकादि	यल्लोके ।</l>
<l>कार्याकार्यनिरूपणरूपमिह	<hi>निदर्शनं</hi>	तदपि ॥ ३३४ ॥</l>
</lg></b>
<b><lg>
<l>यत्र द्वयोर्विवादः प्रधानमधिकृत्य जायते सदसि ।</l>
<l>सार्धप्राकृतरचिता	<hi>प्रवह्लिका</hi> चेटकप्रभृति ॥ ३३५ ॥</l>
</lg></b>
<b><lg>
<l>क्षुद्रकथा <hi>मन्थुल्ली</hi> येह महाराष्ट्रभाषया भवति ।</l>
<l>गोरोचनेव कार्या <hi>सानङ्गवतीव</hi> वा कविभिः ॥ ३३६ ॥</l>
</lg></b>
<b><lg>
<l>यस्यामुपहासः स्यात् पुरोहितामात्यतापसादीनाम् ।</l>
<l>प्रारब्धानिर्वाहे	सापि	हि	<hi>मन्थुल्लिका</hi> भवति ॥ ३३७ ॥</l>
</lg></b>
<b><lg>
<l>मणिकुल्यायां जलमिव न लक्ष्यते यत्र पूर्वतो वस्तु ।</l>
<l>पश्चात् प्रकाशते सा <hi>मणिकुल्या</hi> मत्स्यहसितादि ॥ ३३८ ॥</l>
</lg></b>
<b><lg>
<l>याऽनियमितगतिभाषा	दिव्यादिव्योभयेतिवृत्तवती ।</l>
<l>कादम्बरीव लीलावतीव वा सा <hi>कथा</hi> कथिता ॥ ३३९ ॥</l>
</lg></b>
<b><lg>
<l>पर्यायेण बहूनां यत्र प्रतियोगिनां कथाकुशलैः ।</l>
<l>श्रूयन्ते शूद्रकवज्जिगीषुभिः <hi>परिकथा</hi> सा तु ॥ ३४० ॥</l>
</lg></b>
<b><lg>
<l>ग्रन्थान्तरप्रसिद्धं	यस्यामितिवृत्तमुच्यते	विबुधैः ।</l>
<l>मध्यादुपान्ततो	वा	सा	<hi>खण्डकथा</hi> यथेन्दुमती ॥ ३४१ ॥</l>
</lg></b>
<b><lg>
<l>यत्राश्रित्य कथान्तरमतिप्रसिद्धं निबध्यते कविभिः ।</l>
<l>चरितं	विचित्रमन्यत्		<hi>सोपकथा</hi> चित्रलेखादि ॥ ३४२ ॥</l>
</lg></b>
<b><lg>
<l>लम्भाङ्किताद्भ‍ुतार्था पिशाचभाषामयी महाविषया ।</l>
<l>नरवाहनदत्तादेश्चरितमिव	<hi>बृहत्कथा</hi> भवति ॥ ३४३ ॥</l>
</lg></b>
<pb n="674"/>
<b><lg>
<l>याऽऽख्यायिकैव साङ्का सोच्छ्‌वासा दिव्यपद्यगद्यमयी ।</l>
<l>सा	दमयन्ती—वासवदत्तादिरिहोच्यते <hi>चम्पूः</hi> ॥ ३४४ ॥</l>
</lg></b>
<b><lg>
<l>यस्मिन्नितिहासार्थाश्छन्दोभिस्संस्कृतेन	बध्यन्ते ।</l>
<l>बहवः	स	<hi>पर्वबन्धो</hi> भवति महाभारतप्रभृतिः ॥ ३४५ ॥</l>
</lg></b>
<b><lg>
<l>यत्रेतिहासमखिलं	यथास्थितं	चैकमेव	भाषन्ते ।</l>
<l>ऋषयस्य	<hi>काण्डबन्धो</hi> रामायणसन्निभो भवति ॥ ३४६ ॥</l>
</lg></b>
<b><lg>
<l>यस्मिन्नितिहासार्थान् अपेशलान् पेशलान् कविः कुरुते ।</l>
<l>स हयग्रीववधादिप्रबन्ध इव <hi>सर्गबन्धः</hi> स्यात् ॥ ३४७ ॥</l>
</lg></b>
<b><lg>
<l>यः सर्गबन्धतुल्यो निबध्यते प्राकृतेन शुद्धेन ।</l>
<l><hi>आश्वासकबन्धोऽसौ</hi>	विज्ञेयः	सेतुबन्धादिः ॥ ३४८ ॥</l>
</lg></b>
<b><lg>
<l>योऽपभ्रंशनिबन्धो	मात्राच्छन्दोभिरभिमतोऽल्पधियाम् ।</l>
<l>वाच्यस्स	<hi>सन्धिबन्धश्च</hi>तुर्मुखोक्ताब्धिमथनादि ॥ ३४९ ॥</l>
</lg></b>
<b><lg>
<l>य इह द्विचारिकावाग्ग्राम्यगिरा गीयते गभीरोक्तः ।</l>
<l><hi>सोऽवस्कन्धकबन्धो</hi>ऽभिधीयते	भीमकुल्यादि ॥ ३५० ॥</l>
</lg></b>
<b><lg>
<l>यत्रार्थश्शास्त्राणां काव्येऽभिनिवेश्यते महाकविभिः ।</l>
<l>तद्भट्टिकाव्यमुद्राराक्षसवत् <hi>काव्यशास्त्रं</hi> स्यात् ॥ ३५१ ॥</l>
</lg></b>
<b><lg>
<l>शास्त्रं यत्र कवीनां रहस्यमुपकल्पयन्त्यनल्पधियः ।</l>
<l>तद्रतिविलासकामन्दकीयव<hi>च्छास्त्रकाव्यं</hi> तु ॥ ३५२ ॥</l>
</lg></b>
<b><lg>
<l>कोश इव यः सुभाषितरत्‍नसमूहात्मकः समुद्ध्रियते ।</l>
<l>महतः काव्याम्भोधेः स <hi>कोश</hi> इह सप्‍तशतिकादि ॥ ३५३ ॥</l>
</lg></b>
<b><lg>
<l>एकप्रघट्टके यस्त्वेककृतो भवति सूक्तिसमुदायः ।</l>
<l><hi>सङ्घातस्स</hi>	निगदितो	बृन्दावनमेघदूतादि ॥ ३५४ ॥</l>
</lg></b>
<b><lg>
<l>यस्यां सन्धीयन्ते मनीषिभिर्विप्रकीर्णवृत्तान्ताः ।</l>
<l>सा <hi>संहितेति</hi> गदिता यदुवंशदिलीपवंशादि ॥ ३५५ ॥</l>
</lg></b>
<b><lg>
<l>यस्मिन्नशेषविद्यास्थानार्थविभूतयः	प्रकाशन्ते ।</l>
<l>संहत्य	स	<hi>साहित्यप्रकाशः</hi> १एतादृशो भवति ॥ ३५६ ॥</l>
</lg></b>
<!-- NOTES pg=674!-->
१. एतादृश शृङ्गारप्रकाशसदृशः ।
<pb n="675"/>
<p><b>एतस्मिन्	हि	शृङ्गारप्रकाशे	सुप्रकाशमेवाशेषशास्त्रार्थसम्पदुपनिषदाम्
अखिलकलाकाव्यौचित्यकल्पनारहस्यानां च सन्निवेशो दृश्यते ।</b></p>
<p>अथैतेषामुभयेषामपि प्रबन्धस्कन्धभेदानामवैशेषिको वैशेषिकश्च गुणालङ्कार—
लक्षणयोगो रसावियोगहेतुर्भवति । तत्र</p>
<p>गुणो द्वेधा — <b>शब्दगुणोऽर्थगुणश्च</b> ।</p>
<p>अलङ्कारोऽपि <b>शब्दालङ्कारोऽर्थालङ्कारश्च</b> । ताभ्यामुभयगुणालङ्कारा व्याख्यातः(ताः) ।</p>
<p>त एते गुणा अलङ्काराश्चाविशेषेण । लक्षणं तु त्रिविधमपि विशेषेण व्याख्यायते ।
तत्र— महाकाव्यादौ यथासम्भवम्, असंक्षिप्‍तग्रन्थत्वमविषमबन्धत्वं, श्रव्यवृत्तत्वम्,
अनतिविस्तीर्णसर्गादित्वम्, सुश्लिष्टसन्धित्वं चेति <b>शब्दगुणाः</b> ।</p>
<p>चतुर्वर्गसुफलायत्तत्वं, चतुरोदात्तनायकत्वं, रसभावनिरन्तरत्वं, विधिनिषेधव्यु—
त्पादकत्वं, सुसूत्रसंविधानकत्व<b>मित्यर्थगुणाः</b> ।</p>
<p>रसानुरूपसन्दर्भत्वं पात्रानुरूपभाषत्वमर्थानुरूपच्छन्दस्त्वं	समस्तलोकरञ्जकत्वं
सदलङ्कारवाक्यत्व<b>मित्युभयगुणाः</b>;</p>
<p>नमस्काराद्युपक्रमत्वं, संबन्धादिमदादिवाक्यत्वं, दुष्कर(सम)संस्कृतादिवाक्यत्वं,
भिन्नवृत्तसर्गान्तत्वं, कविभावाङ्कितसमाप्‍तित्वमिति <b>शब्दालङ्काराः</b> ।</p>
<p>नगराश्रमशैलसैन्यावासार्णवादिवर्णनम्,	ऋतुरात्रिन्दिवार्कास्तमयचन्द्रोदयादि—
वर्णनं,	नायकनायिकाकुमारसहायवाहनादिवर्णनम्,	मन्त्रदूतप्रयाणसङ्ग्रामाभ्युदया—
दिवर्णनं, वनविहारजलक्रीडामधुपानमानापगमरतोत्सवादिवर्णन<b>मित्यर्थालङ्काराः</b> ।</p>
<p>बीजबिन्दुपताकाप्रकरीकार्योपकल्पनं,	गर्भाङ्कचूलिकाङ्कावतारविष्कम्भक—
प्रवेशकविधानं, देशकालपात्रचेष्टाकथान्तरानुषञ्जनं,	द्विसन्धानं,	मार्गद्वयानुवर्तन—
<b>मित्युभयालङ्काराः</b> ।</p>
<p><b>तत्रासङ्क्षिप्‍तग्रन्थत्वमित्यनेन</b>	ग्रन्थगौरवमाचक्षाणः	कथारसविच्छेदशङ्किनां
मनांस्यावर्जयति ।</p>
<p><b>अविषमबन्धत्वमित्यनेन</b> शब्दसन्दर्भवेदिनां मनोमुदमादधाति ।</p>
<p><b>श्रव्यवृत्तत्वमित्यनेन</b> यद्यपि पद्यभेदत्वान्महाकाव्यादेः सर्वापि चतुष्पदी समाकृष्टा,
<pb n="676"/>
तथापि यान्येव श्रुतिसुखमुपजनयन्ति वृत्तानि तान्येव निबन्धनीयानीति दर्शयन् श्रोतृजनं
प्रोत्साहयति ।</p>
<p><b>अनतिविस्तीर्णसर्गादित्वमित्यनेन</b>	ग्रन्थविस्तरभीरूणां	चित्तमाकर्षयति ।
सुश्लिष्टसन्धित्वमित्यनेन	तु	सर्गादीनां	परस्परमेकवाक्यतया	महावाक्यात्मकस्य
प्रबन्धस्योपकारित्वं दर्शयति ।</p>
<p><b>चतुर्वर्गफलायत्तत्वमित्यनेन</b> चत्वारो वर्गा धर्मार्थकाममोक्षाः, त एव व्यस्ताः
समस्ता वा फलं, तत्साधनोपायविषयं महाकाव्यादीति ज्ञापयन् मुक्तकादिभ्यो
भेदमाचष्टे ।</p>
<p><b>चतुरोदात्तनायकत्वमित्यनेन</b> कथाशरीरव्यापिनो नायकस्य धर्मार्थकाममोक्षेषु
वैचक्षण्यमभिदधान आशयविभूत्योरप्युत्कर्षमभिदधाति ।</p>
<p><b>रसभावनिरन्तरत्वमित्यनेन</b> रसग्रहणेनापि तत्कारणभूतानां भावानां परिग्रहे
पृथग्भावग्रहणेन रसभावानां परस्परं कार्यकारणभावमभिदधद् रसेभ्यो भावा भावेभ्यो
रसा रसेभ्यश्च रसा इति नैरन्तर्यस्य, रसभावबहुत्वस्यान्वयेन भोजनस्येवैकरसस्य
प्रबन्धस्यापि वैरस्यमपाकरोति ।</p>
<p><b>विधिनिषेधव्युत्पादकत्वेन</b>	तु	गुणवतो	नायकस्योत्कर्षप्रकाशनेन
दोषवतश्चोच्छेदप्रदर्शनेन जिगीषुणा गुणवतैव भाव्यं, न दोषवतेति व्युत्पादयति ।</p>
<p><b>सुसूत्रसंविधानकत्वमित्यनेन</b> प्रोक्तलक्षणा वक्ष्यमाणलक्षणाश्च	पदार्थास्तथा
निबन्धनीयाः, यथा प्रबन्धस्य शोभायै भवन्तीति कवीन् शिक्षयति ।</p>
<p><b>रसानुरूपसन्दर्भत्वमित्यनेन</b> रतिप्रकर्षे कोमल उत्साहप्रकर्षे प्रौढः क्रोधप्रकर्षे
कठोरः शोकप्रकर्षे मृदुः विस्मयप्रकर्षे तु स्फुटः शब्दसन्दर्भो विरचनीय इत्युपदिशन्
'नैकमोजः प्रसादो वा रसभावविदः कवेः' (माघ. २.८३) इति ख्यापयति ।</p>
<p><b>पात्रानुरूपभाषत्वमित्यनेन</b> उत्तमपात्राणि संस्कृतेन १उत्तमाधमानि प्राकृतेन,
मध्यमानि शौरसेन्या जघन्यान्यपभ्रंशेन तदपराणि मागधिकया भाषन्त इति ज्ञापयन्
भिन्नभाषेषु भाषाचित्राणामवकाशं ददाति ।</p>
<!-- NOTES pg=676!-->
१. चेट्याद्यपेक्षयोत्तमत्वं नायकाद्यपेक्षया चाधमत्वमिति राजमहिष्यादयोऽत्र ग्राह्याः उत्तमेष्वधमानीति विगृह्य ।
<pb n="677"/>
<p><b>अर्थानुरूपच्छन्दस्त्वमित्यनेन</b> शृङ्गारे द्रुतविलम्बितादयो, वीरे वसन्ततिल—
कादयः, करुणे वैतालीयादयः, रौद्रे स्रग्धरादयः,	सर्वत्र	शार्दूलविक्रीडितादयो
निबन्धनीया इत्युपदिशति ।</p>
<p><b>समस्तलोकरञ्जकत्वमित्यनेन</b> अलौकिकतां परिहरन् कीर्त्तिप्रीतिनिबन्धनस्य
प्रबन्धस्य लोके प्रतिष्ठया कवेः प्रयासवैयर्थ्यमपाकरोति ।</p>
<p><b>सदलङ्कारवाक्यत्वमित्यनेन</b> तु यद्यप्युपात्तलक्षणानां	शब्दार्थोभयगुणानां
स्वरूपसौन्दर्येणैव काव्यशोभाकरत्वं तथाप्यलङ्कारवत्तैवैनं भारमुद्वोढुमलमित्येतदुपर्युप—
देशेनोपपादयति ।</p>
<p>तेऽमी शब्दार्थोभयगुणा महाकाव्येषु रसावियोगहेतवो भवन्ति ।</p>
<p>एवमलङ्कारा अपि ।</p>
<p>तत्र <b>नमस्काराद्युपक्रमत्वमित्यनेन</b> नमस्कारः स्तुतिराशीर्वस्तुनिर्देशो वस्तूपक्षेप
इत्युपलक्ष्यन्ते । तत्र</p>
<p><b>नमस्कारो</b> यथा <b>हर्षचरिते</b>—</p>
<b><lg>
<l>नमस्तुङ्गशिरश्‍चुम्बिचन्द्रचामरचारवे	।</l>
<l>त्रैलोक्यनगरारम्भमूलस्तम्भाय	शम्भवे ॥ ३५७ ॥</l>
</lg></b>
<p><b>स्तुति</b>र्यथा रघुवंशे—(रघु.१.१)</p>
<b><lg>
<l>वागर्थाविव सम्पृक्तौ वागर्थप्रतिपत्तये ।</l>
<l>जगतः	पितरौ	वन्दे	पार्वतीपरमेश्वरौ ॥ ३५८ ॥</l>
</lg></b>
<p><b>आशी</b>र्यथा <b>हरिविलासे</b>—</p>
<b><lg>
<l>ओमित्येतत्परं	ब्रह्म	श्रुतीनां	मुखमक्षरम् ।</l>
<l>प्रसीदत्	सतां	स्वान्तेष्वेकं	त्रिपुरुषीमयम् ॥ ३५९ ॥</l>
</lg></b>
<p><b>वस्तुनिर्देशो</b> यथा <b>हयग्रीववधे</b>—</p>
<b><lg>
<l>आसीद् दैत्यो हयग्रीवः सुहृद्‍वेश्मसु यस्य ताः ।</l>
<l>वदन्ति स्म बलं बाह्वोः सितच्छत्रस्मिताः श्रियः ॥ ३६० ॥</l>
</lg></b>
<p><b>वस्तूपक्षेपो</b> यथा <b>मारीचवधे</b>—</p>
<b><lg>
<l>मअवह-णिमित्तणिग्गअ-मइंदसुण्णं	गुहं	णिएऊण ।</l>
<l>लद्धावसरो	गहिऊण	मोत्तिआइं	गओ	वाहो ॥ ३६१ ॥</l>
</lg></b>
<pb n="678"/>
<lg><l>(मृगवधनिमित्तनिर्गतमृगेन्द्रशून्यां गुहां निरूप्य ।</l>
<l>लब्धावसरो गृहीत्वा मौक्तिकानि गतो व्याधः ॥)</l></lg>
<p><b>संबन्धादिमदादिवाक्यत्वमित्यनेन</b> स्ववंशादिकीर्तनं, वक्तव्यार्थप्रतिज्ञानं,
तत्प्रयोजनोपन्यासः, कविप्रशंसा, दुर्जनसुजनस्वरूपमित्यादयः संगृह्यन्ते । तत्र—</p>
<p><b>स्ववंशादिकीर्तनं</b> यथा कादम्बर्याम्—<b>'बभूव वात्स्यायनवंशसंभव'</b> इत्युपक्रम्य,</p>
<b><lg>
<l>द्विजेन तेनाक्षतकण्ठकौण्ठ्यया	महामनोमोहमलीमसान्धया ।</l>
<l>अलब्धवैदग्ध्यविलासमुग्धया धिया निबद्धेयमतिद्वयी कथा ॥ ३६२ ॥</l>
</lg></b>
<p><b>वक्तव्यार्थप्रतिज्ञानं</b> यथा सेतुबन्धे—(१.१२)</p>
<b><lg>
<l>तं	तिअसबंदिमोक्खं	समत्थतेल्लोक्कहिअअसल्लुद्धरणं ।</l>
<l>सुणह अणुराअइण्हं सीआदुक्खक्खअं दहमुहस्स वहं ॥ ३६३ ॥</l>
</lg></b>
<lg><l>(तं त्रिदशबन्दिमोक्षं समस्तत्रैलोक्यहृदयशल्योद्धरणम् ।</l>
<l>शृणुतानुरागचिह्नं	सीतादुःखक्षयं	दशमुखस्य वधम् ॥)</l></lg>
<p><b>प्रयोजनोपन्यासो</b> यथा तत्रैव—(सेब. १.१०)</p>
<b><lg>
<l>परिवढ्‍ढइ विण्णाणं संभाविज्जइ जसो विढप्पंति गुणा ।</l>
<l>सुव्वइ सुउरिसचरिअं किं तं जेण ण हरंति कव्वालावा ॥ ३६४ ॥</l>
</lg></b>
<lg><l>(परिवर्धते	विज्ञानं	संभाव्यते	यशोऽर्ज्यन्ते	गुणाः ।</l>
<l>श्रूयते सुपुरुषचरितं किं तद् यन्न हरन्ति काव्यालापाः ॥)</l></lg>
<p><b>कविप्रशंसा</b> यथा रावणविजये—</p>
<b><lg>
<l>सअलं चेअ णिबंधं दोहि पएहि कलुसं पसण्णं च ठिअं ।</l>
<l>जाणंति कईण कई सुद्धसहावेहि लोअणेहि व हिअअं ॥ ३६५ ॥</l>
</lg></b>
<lg><l>(सकलमेव निबन्धनं द्वाभ्यां पदाभ्यां कलुषं प्रसन्नं च स्थितम् ।</l>
<l>जानन्ति कवीनां कवयः शुद्धस्वमावाभ्यां लोचनाभ्यामिव हृदयम् ॥)</l></lg>
<p><b>दुर्जनसुजनस्वरूपं</b> यथा कादम्बर्याम्—</p>
<b><lg>
<l>कटु क्‍वणन्तो मलदायकाः खलास्तुदन्त्यलं बन्धनशृङ्खला इव ।</l>
<l>मनस्तु साधुध्वनिभिः पदेपदे हरन्ति सन्तो मणिनूपुरा इव ॥ ३६६ ॥</l>
</lg></b>
<pb n="679"/>
<p><b>दुष्करसमसंस्कृतादिसर्गत्वमित्यनेन</b> गोमूत्रिकामुरजबन्धैकाक्षरपादयमकमाषा—
चित्रादय उपलक्ष्यन्ते । तेषु —</p>
<p><b>गोमूत्रिका</b> यथा <b>किरातार्जुनीये</b>—(किराता. १५.१२)</p>
<b><lg>
<l>नासुरोऽयं नवा नागो धरसंस्थो न राक्षसः ।</l>
<l>नासुखोऽयं नवाभोगो धरणीस्थो हि राजसः ॥ ३६७ ॥</l>
</lg></b>
<p><b>मुरजबन्धो</b> यथा <b>शिशुपालवधे</b>—(माघ.१९.२९)</p>
<b><lg>
<l>सासेना गमनारम्भे रसेनासीदनारता ।</l>
<l>तारनादजनामत्तधीरनागमनामया ॥ ३६८ ॥</l>
</lg></b>
<p><b>एकाक्षरपादो</b> यथा (<b>तत्रैव</b>)—(माघ. १९.३)</p>
<b><lg>
<l>जजौजोजाजिजिज्जा जी तं ततोऽतिततातितुत् ।</l>
<l>भाभोऽभीभाभिभूभाभूरारारिररिरीररः	॥ ३६९ ॥</l>
</lg></b>
<p><b>यमकं</b> यथा तत्रैव—(माघ. १९.९)</p>
<b><lg>
<l>पृथोरध्यक्षिपद् रुक्मी यया चापमुदायुधः ।</l>
<l>तयैव वाचापगमं ययाचापमुदा युधः ॥ ३७० ॥</l>
</lg></b>
<p><b>भाषाचित्रं</b> मालतीमाधवे—(मामा. ६.११)</p>
<b><lg>
<l>किं	वा	भणामि	विच्छेददारुणायासकारिणि ।</l>
<l>कामं	कुरु	वरारोहे	देहि	मे	परिरम्भणम् ॥ ३७१ ॥</l>
</lg></b>
<p><b>भिन्नवृत्तसर्गान्तत्वमित्यनेन</b> भिन्नपर्वान्तत्वं, भिन्नकाण्डान्तत्वं, भिन्नसर्गान्तत्वं,
भिन्नाश्वासकान्तत्वं, भिन्नसन्ध्यन्तत्वमित्यादीन्युपसंगृह्यन्ते । सर्गग्रहणस्य छत्रिणो
गच्छन्तीतिवत् सहचरितोपलक्षणत्वात् । एतेन वृत्तग्रहणेन न केवलं गणच्छन्दो
मात्राक्षरच्छन्दोऽपि परिगृहीतं भवति ।</p>
<p>ननु	चाश्वासकबन्धेषु	तत्समाप्‍तावपि	न	च्छन्गोभेद	उपलभ्यते ।	तथा हि
रावणविजय—हरिविजय—सेतुबन्धेषु	आदितस्समाप्‍तिपर्यन्तमेकमेव	च्छन्दो	भवति ।
गलितकानि तु तत्र <b>१व्यासकष्टवत्</b> कैरपि विदग्धमानिभिरुपक्षिप्‍तानीति तद्विदो भाषन्ते ।</p>
<p>मैवम्; मात्राच्छन्दसां स्कन्धकादीनां छन्दोविचितिष्वेकैकस्याप्यनन्तभेदत्वात् ।
<b>अन्ये</b> तु भिन्नवृत्ताः सर्गान्ताः पर्वकाण्डसर्गा एतेष्विति व्याचक्षते । तेनायमर्थः संपद्यते</p>
<!-- NOTES pg=679!-->
१. व्यासाष्टकवदिति तु स्यात् ।
<pb n="680"/>
<p>पर्वणिपर्वणि काण्डेकाण्डे सर्गेसर्गे चान्यदन्यच्छन्दो निबन्धनीयमति ।
आश्वासकसन्धिबन्धयोस्तु सर्वत्र एकमेव च्छन्दो भवति ।</p>
<p>तन्न सम्यक्; आश्वासकबन्धेऽपि भिन्नवृत्तान्तत्वदर्शनात् । तद्यथा हरिप्रबोधे
आर्यागीतिच्छन्दोनिबन्धक आश्वासकान्ते पुष्पिताग्रा—</p>
<b><lg>
<l>भगवति शयिते विभावरीणां द्युतिमपहृत्य यशोविभावरीणाम् ।</l>
<l>गतमससितया(?) विभावरीणां सघनमहस्समताविभावरीणाम् ॥ ३७२ ॥</l>
</lg></b>
<p>सन्धिबन्धेषु	च	नाराचतोटकादीनि विचित्राणि च्छन्दांसि दृश्यन्ते । एकेनेव
अनुष्टुब्जात्यादिना छन्दसा बहवः सर्गकाण्डादयो <b>रघुवंश—रामायणादि</b>षूपलभ्यन्ते ।
तस्मादुपक्रान्तवृत्तव्युदासेन सर्गादीनां वृत्तान्तरैरुपसंहारः कर्तव्य इत्येतदेव व्याख्यानं
श्रेयः । तद्यथा कुमारसम्भवे—(कुसं.२.६४)</p>
<b><lg>
<l>अथ	स	ललितयोषिद्‍भ्रूलताचारुशृङ्गं
रतिवलयपदाङ्के	चापमासज्य	कण्ठे ।</l>
<l>सहचरमधुहस्तन्यस्तचूताङ्कुरास्त्रः
शतमखमुपतस्थे	प्राञ्जलिः	पुष्पधन्वा ॥ ३७३ ॥</l>
</lg></b>
<p><b>कविभावाङ्कितसमाप्‍तिवाक्यत्वमित्यनेन</b>	'स्वाभिप्रायाङ्कता	स्वनामाङ्कता
इष्टनामाङ्कता, मङ्गलाङ्कता, आशंसाङ्कता' च संगृह्यन्ते । तेषु —</p>
<p><b>अभिप्रायाङ्कता</b> यथा धैर्यमाढ्यराजस्य, उत्साहः सर्वसेनस्य, अनुरागः प्रवरसेनस्येति ।</p>
<p><b>स्वनामाङ्कता</b> यथा स्वप्रबन्धेषु गोविन्दचतुर्मुखादीनां, यथा च राजशेखरस्य हरविलासे ।</p>
<p><b>इष्टनामाङ्कता</b> यथा लक्ष्म्यङ्कता किराते भारवेः, श्रयङ्कता शिशुपालवधे माघस्य,
चतुर्मुख—गोविन्द—चन्द्रशेखरेष्टदेवतानामाङ्कता च पूर्वोक्तेषु पूर्वोक्तानामिति ।</p>
<p><b>मङ्गलाङ्कता</b>	यथा—	अभ्युदयः	कृष्णचरिते,	जय	उषाहरणे,	आनन्दः
पञ्चशिखशूद्रककथायामिति ।</p>
<p><b>आशंसा(ङ्कता)</b> धर्मार्थकाममोक्षविषया । तासु</p>
<p><b>धर्मविषया</b> यथा <b>उत्तररामचरिते</b>—(उ.रा.च. ७.२१)</p>
<b><lg>
<l>पाप्मभ्यश्च पुनाति वर्धयति च श्रेयांसि येयं कथा</l>
<l>मङ्गल्या च मनोहरा च जगतां मातेव गङ्गेव च ।</l>
</lg></b>
<pb n="681"/>
<b><lg>
<l>तामेतां	परिभावयन्त्वभिनयैर्विन्यस्तरूपां बुधाः</l>
<l>शब्दब्रह्मविदः	कवेः	परिणतप्रज्ञस्य	वाणीमपि ॥ ३७४ ॥</l>
</lg></b>
<p><b>अर्थविषया</b> यथा—(विक्रमो. ५.२४)</p>
<b><lg>
<l>परस्परविरोधिन्योरेकसंश्रयदुर्लभम्	।</l>
<l>संगतं श्रीसरस्वत्योर्भूतयेऽस्तु सतां भुवि ॥ ३७५ ॥</l>
</lg></b>
<p><b>कामविषया</b> यथा—</p>
<b><lg>
<l>मम	हृदयमशङ्कितव्यलीकं	समसुखदुःखमजातविप्रयोगम् ।</l>
<l>अनुभवतु मुदः सदैव यूनां मिथुनमभीष्टतमास्तव प्रसादात् ॥ ३७६ ॥</l>
</lg></b>
<p><b>मोक्षविषया</b> यथा—(शाकु. ७.३५)</p>
<b><lg>
<l>प्रवर्ततां प्रकृतिहिताय पार्थिवः, सरस्वती श्रुतिमहतां महीयताम् ।</l>
<l>ममापि च क्षपयतु नीललोहितः पुनर्भवं परिगतशक्तिरात्मभूः ॥ ३७७ ॥</l>
</lg></b>
<p>एतेनान्यदपि व्याख्यातम् । तद्यथा—</p>
<b><lg>
<l>यावल्लीलावतीनामनणुमणिरणत्किङ्किणीक्‍वाणकूजत्—
काञ्चीदामोपनद्धाः	पृथुजघनतटीः	पञ्चबाणोऽधिशेते ।</l>
<l>यावच्च	भ्रूविलासस्सकलजनमनोहारिणः	सुन्दरीणां
तस्यैवास्त्रीभवन्ति	त्रिभुवनविजये	तावदेवास्तु	कीर्त्तिः ॥ ३७८ ॥</l>
</lg></b>
<p><b>नगराश्रमशैलसैन्यावासार्णववर्णनमित्यनेन</b> अर्थालङ्कारेषु देशप्रशंसामुपदिशति । तत्र —</p>
<p><b>नगरवर्णनं</b> यथा सेतुबन्ध—हरिविजय—शिशुपालवध—कुमारसम्भवादौ ।</p>
<p><b>आश्रमवर्णनं</b> यथा रघुवंश—किरातार्जुनीय—कादम्बरी—शाकुन्तलादौ ।</p>
<p><b>शैलवर्णनं</b> यथा किरातार्जुनीय—शिशुपालवध—सेतुबन्ध—हरिविजयादौ ।</p>
<p><b>सैन्यावासवर्णनं</b> यथा शिशुपालवध—किरातार्जुनीय—रावणविजय—रघुवंशादौ ।</p>
<p><b>अर्णववर्णनं</b> यथा सेतुबन्ध—हरिविजय—रघुवंशादौ ।</p>
<p><b>ऋतुरात्रिन्दिवार्कास्तमयचन्द्रोदयादिवर्णनमित्यनेन</b> कालावस्थोपवर्णनं लक्षयति । तत्र</p>
<p><b>ऋतुवर्णनं</b> शरद्‍वसन्तग्रीष्मवर्षादिवर्णनानि सेतुबन्ध—हरिविजय—रघुवंश—हरिवंशादौ ।</p>
<p><b>रात्रिवर्णनं</b> यथा किरातार्जुनीय—कुमारसम्भव—शिशुपालवध—हयग्रीववधादौ ।</p>
<p><b>दिवसवर्णनं</b> x x x x x x</p>
<pb n="682"/>
<p><b>प्रभातपूर्वाह्‍णापराह्‍णमध्याह्नवर्णनानि</b>	शिशुपालवध—रामचरित—उत्तररामचरित—
किरातार्जुनीयादौ ।</p>
<p><b>अर्कास्तमयवर्णनं</b> यथा कुमारसम्भव—हरिविजय—सेतुबन्धादौ ।</p>
<p><b>चन्द्रोदयवर्णनं</b> यथा कुमारसम्भव—किरातार्जुनीय—शिशुपालवध—सेतुबन्धादाविति ।</p>
<p><b>नायकनायिकाकुमारसहायवाहनादिवर्णनमित्यनेन</b> पात्रविशेषाभिनन्दनं सूचयति । तत्र</p>
<p><b>नायकवर्णनं</b> यथा हरिविजय—रावणविजय—जानकीहरण—रघुवंशादौ ।</p>
<p><b>नायिकावर्णनं</b> यथा कुवलयाश्वचरित—कुमारसम्भव—जानकीहरण—सुभद्राहरणादौ ।</p>
<p><b>कुमारवर्णनं</b> यथा रघुवंश—उत्तरचरित—कादम्बरी—हर्षचरितादौ ।</p>
<p><b>सहायवर्णनं</b> यथा रामायण—महाभारत—बृहत्कथा—मालतीमाधवादौ ।</p>
<p><b>वाहनवर्णनं</b> यथा हर्षचरित—कादम्बरी—हरिविजय—रावणविजयादौ ।</p>
<p>हस्त्यश्वगरुत्मत्पुष्पकादिवर्णनादि ।</p>
<p><b>मन्त्रदूतप्रयाणसङ्ग्रामाभ्युदयवर्णनमित्यनेन</b> अर्थप्रधानचेष्टानामुपदेशात् 'चतुर्वर्गफलत्वेऽपि
भूयसार्थोपदेशकृत्' महाकाव्यादिकं भवतीत्यभिधत्ते । पुरुषकारायत्तां च नायकस्य
सिद्धिं सूचयति । तत्र</p>
<p><b>मन्त्रः</b>	पञ्चाङ्गः	कर्मणामारम्भोपायः	पुरुषद्रव्यसम्पत्	देशकालविभागः
विनिपातप्रतीकारः	कार्यसिद्धिश्चेति । स यथा किरातार्जुनीय—शिशुपालवध—
हयग्रीववध—भट्टिकाव्यादौ ।</p>
<p><b>दूत</b>स्त्रिधा— निसृष्टार्थः, परिमितार्थः शासनहरश्च । तत्र</p>
<p><b>निसृष्टार्थो</b> यथा उद्योगपर्वणि वासुदेवः, हरिविजये वा सत्यकः ।</p>
<p><b>परिमितार्थो</b> यथा रामायणेऽङ्गदः ।</p>
<p><b>शासनहरो</b> यथा कादम्बर्यां केयूरक इति ।</p>
<p><b>प्रयाणं</b> त्रिधा— स्वशक्त्युपचये, परव्यसने, अभिमतार्थसिद्धये च । तत्र</p>
<p><b>स्वशक्त्युपचये</b> यथा रघुवंशे ।</p>
<p><b>परव्यसने</b> यथा जरासन्धव्यसनिनः शिशुपालस्योच्छेदाय वासुदेवस्य शिशुपालवधे ।</p>
<p><b>अभिमतार्थसिद्धये</b> यथा विष्णोः पारिजातहरणाय हरिविजये,	यथा	वा
दिव्यास्त्रलाभायार्जुनस्य किरातार्जुनीय इति ।</p>
<pb n="683"/>
<p><b>सङ्ग्राम</b>स्त्रिधा— समो, विषमः, समविषम इति । तत्र</p>
<p><b>समो</b> द्वन्द्वयुद्धे चतुरङ्गयुद्धे च । द्वन्द्वयुद्धं यथा रामरावणयोः । चतुरङ्गं यथा
कुरुपाण्डवानाम् ।</p>
<p><b>विषमो</b> यथा रामस्य खरदूषणत्रिशिरोभिः सह ।</p>
<b><lg>
<l>चतुर्दशसहस्त्राणि	चतुर्दश	च	रक्षसाम् ।</l>
<l>हतान्येकेन	रामेण	मानुषेण	पदातिना ॥ ३७९ ॥</l></lg></b> (वारा. ३.२६.३५)
<p><b>समविषमो</b> यथा महेश्वरार्जुनयोः किरातार्जुनीये, रघुमघोनोर्वा रघुवंश इति ।</p>
<p><b>अभ्युदयस्त्रिधा</b>— अरिविजयः, स्त्रीलाभः, पुत्रोत्पत्तिरिति । तत्र—</p>
<p><b>अरिविजयो</b> द्विधा— शत्रूच्छेदेन, तदुपनत्या च । स पूर्वो यथा <b>रावणवधादौ</b> ।</p>
<p>द्वितीयो यथा <b>हरिविजयादौ</b> ।</p>
<p><b>स्त्रीलाभो</b> यथा इन्दुमतीस्वयंवरे ।</p>
<p><b>पुत्रलाभो</b> यथा दिलीपस्य <b>रघुवंश</b> इति ।</p>
<p><b>वनविहारजलक्रीडामधुपानमानापगमरतोत्सवादिवर्णनमित्यनेन</b> रसोद्दीपनविभावस्य
सम्भोगशृङ्गारस्य उपदेशान्मन्त्रदूतप्रयाणसङ्ग्रामाभ्युदयादिभिस्तांस्तानर्थानधिगम्य
तैस्तैर्विलासविशेषैः कामसेवया तदुपयोगः कर्तव्य इति शिक्षयति । तत्र</p>
<p><b>वनविहारो</b> द्विधा— मृगयादिभिः पुष्पापचयादिभिश्च ।</p>
<p><b>तत्राद्यो</b> यथा दशरथस्य रघुवंशे, दुष्यन्तस्य शाकुन्तले ।</p>
<p><b>द्वितीयो</b> यथा यदूनां शिशुपालवधे, अप्सरसां वा किरातार्जुनीये इति ।</p>
<p><b>जलक्रीडा</b> द्विधा— एकस्य वा बह्वीभिः स्वयोषाभिर्बहूनां वा बह्वीभिः यथास्वमङ्गनाभिः ।</p>
<p><b>तत्राद्या</b> यथा कार्तवीर्यस्य नर्मदायां, कुशस्य वा सरय्वाम् ।</p>
<p><b>द्वितीया</b> यथा अप्सरसां वा सिद्धसिन्धौ, यदूनां वा रैवतकह्रद इति ।</p>
<p><b>मधुपानं</b> द्विधा; गोष्ठीगृहे वासभवने च ।</p>
<p><b>तत्राद्यं</b> यथा हरिविजये शिशुपालवधे च ।</p>
<p><b>द्वितीयं</b> यथा कुमारसम्भवे किरातार्जुनीये च ।</p>
<p><b>मानापगमो</b> द्विधा— प्रायत्‍निको नैमित्तिकश्च ।</p>
<p><b>प्रायत्‍निको</b> यथा हरिविजये सत्यभामायाः, रत्‍नावल्यां वासवदत्तायाः;
<pb n="684"/>
<b>नैमित्तिको</b> यथा रामातङ्कान्निशाचरीणां सेतुबन्धे, यथा वा मलयमारुतेन्दूदयादिभ्यो
महाप्रबन्धेषु ।</p>
<p><b>रतोत्सवो</b>ऽपि द्विधा— सामान्यतो विशेषतश्च ।</p>
<p><b>सामान्यतो</b> यथा किरातार्जुनीये शिशुपालवधे च ।</p>
<p><b>विशेषतो</b> यथा कुमारसम्भवे जानकीहरणे चेति ।</p>
<p><b>बीजबिन्दुपताकाप्रकरीकार्योपकल्पनमित्यनेन पञ्चानामर्थपुकृतीनां</b> प्रयोगे संपूर्णम् ।</p>
<p>प्रबन्धशरीरमध्य एवैकद्वित्रिलोपे त्वपरिपूर्णमिति उपवर्णयति । तत्र</p>
<b><lg>
<l>अल्यमात्रमुपक्षिप्‍तं	बहुधा	यद्	विसर्पति ।</l>
<l>फलावसानं यच्च स्यात् तद् <hi>बीजमिह</hi> कीर्तितम् ॥</l></lg></b> (नाशा. १९.२२)
<p>तद्यथा—</p>
<b><lg>
<l>धूर्तैर्यच्छ्‌वपचीकृतो <hi>वररुचिः</hi> सर्वज्ञकल्पोऽपि सञ्
जीवन्नेव	पिशाचतां	च	गमितो	भत्स्युर्यदभ्यर्च्यधीः ।</l>
<l>छन्दोगोऽयमिति	<hi>प्रभाकरगुरुर्देशाच्च</hi>	निर्वासितो
मद्‍वृत्तान्तविजृम्भितेन	महता	तत् सर्वमल्पीकृतम् ॥ ३८१ ॥</l>
</lg></b>
<b><lg>
<l>प्रयोजनानां	विच्छेदे	यदविच्छेदकारणम् ।</l>
<l>यावत्समाप्‍ति सम्बन्धः स <hi>बिन्दुरि</hi>ति कीर्तितः ॥ ३८२ ॥</l>
</lg></b>
<p>यथा—</p>
<b><lg>
<l>ध्वस्ताः क्षुद्राः धार्तराष्ट्रास्समस्ताः पीतं रक्तं स्वाद् दुश्शासनस्य ।</l>
<l>पूर्णा	कृष्णाकेशबन्धप्रतिज्ञा	तिष्ठत्येकः	कौरवस्योरुभङ्गः ॥ ३८३ ॥</l>
</lg></b>
<b><lg>
<l>यस्या वृत्तं परार्थं स्यात् प्रधानस्योपकारकम् ।</l>
<l>आत्मानुबन्धफलवत् सा <hi>पताकेति</hi> कीर्तिता ॥ ३८४ ॥</l>
</lg></b>
<p>यथा— (उराच. १.३२)</p>
<b><lg>
<l>दिष्ट्या	सैष	महाबाहुरञ्जनानन्दवर्धनः ।</l>
<l>यस्य वीर्येण कृतिनो वयं च भुवनानि च ॥ ३८५ ॥</l>
</lg></b>
<b><lg>
<l>फलं प्रकल्पते यस्याः परार्थायैव केवलम् ।</l>
<l>अनुबन्धविहीनां तां <hi>प्रकरीति</hi> विनिर्दिशेत् ॥ ३८६ ॥</l>
</lg></b>
<pb n="685"/>
<p>यथा—</p>
<b><lg>
<l>सन्ध्याभ्रकपिशस्तत्र विराधो नाम राक्षसः ।</l>
<l>अतिष्ठन्मार्गमावृत्य	रामस्येन्दोरिव ग्रहः ॥ ३८७ ॥</l>
</lg></b>
<b><lg>
<l>यदाधिकारिकं वस्तु सम्यक् प्राज्ञैः प्रयुज्यते ।</l>
<l>यदर्थश्च समारम्भस्तत् <hi>कार्यमिति</hi> कीर्तितम् ॥ ३८८ ॥</l>
</lg></b>
<p>यथा—</p>
<b><lg>
<l>आज्ञा कृता गुरूणां सुहृद्भिरपरिक्षतैरहं युक्तः ।</l>
<l>दृष्टो भगवान् साक्षाद्देवी प्राप्‍ता प्रियं किमतः ॥ ३८९ ॥</l>
</lg></b>
<p>एषां त्वेकद्वित्रिलोपे नियम उच्यते—(नाशा. १९.१८)</p>
<b><lg>
<l>एकलोपे	चतुर्थस्य	द्विलोपे	त्रिचतुर्थयोः ।</l>
<l>द्वितृतीयचतुर्थानां	त्रिलोपे	लोप	इष्यते ॥ ३९० ॥</l>
</lg></b>
<p><b>गर्भाङ्कचूलिकाङ्कमुखविष्कम्भकप्रवेशकविधानमित्यनेन</b>	संक्षेपाभिधानेनापि
कथाशरीरस्याविच्छेदाद् रसाविच्छेदं रसान्तरतिरस्कारं च सूचयति । तत्र—</p>
<b><lg>
<l>बीजार्थयुक्तिमान् अङ्को योऽङ्केष्वङ्कः प्रयुज्यते ।</l>
<l>स नाटकेषु <hi>गर्भाङ्कोऽङ्कावतारश्च</hi> कथ्यते ॥ ३९१ ॥</l>
</lg></b>
<p>यथा बालरामायणे—(३.१२)</p>
<b><lg>
<l>श्रवणैः श्रव्यमनेकैर्दृश्यं दीर्घैश्च लोचनैर्बहुभिः ।</l>
<l>भवदर्थमिव निबद्धं नाट्यं सीतास्वयंवरणम् ॥ ३९२ ॥</l>
</lg></b>
<b><lg>
<l>अन्तर्यवनिकासंस्थैः	सूतादिभिरनेकधा ।</l>
<l>अर्थोपक्षेपणं यत्र क्रियते सा हि <hi>चूलिका</hi> ॥ ३९३ ॥</l>
</lg></b>
<p>यथा वेणीसंहारे नेपथ्ये—(वेसं. ३.१९)</p>
<b><lg>
<l>आचार्यस्य त्रिभुवनगुरोर्न्यस्तशस्त्रस्य शोकाद्
द्रोणस्याजौ	नयनसलिलच्छादिताक्षाननस्य ।</l>
<l>मौलौ पाणिं पलितधवले न्यस्य कृत्वा नृशंसं
धृष्टाद्युम्‍नः स्वशिबिरमयं याति सर्वे सहध्वे ॥ ३९४ ॥</l>
</lg></b>
<b><lg>
<l>विशिष्टं मुखमङ्कस्य स्त्रिया वा पुरुषेण वा ।</l>
<l>यदुपक्षिप्यते	पूर्वं	<hi>तदङ्कमुखमुच्यते</hi> ॥ ३९५ ॥</l>
</lg></b>
<pb n="686"/>
<p>यथा— मालतीमाधवे— 'एषास्मि सौदामनी भगवतः श्रीपर्वतादुपेत्य' इत्यादि ॥</p>
<b><lg>
<l>नीचमध्यमपात्राभ्यां	मध्यमाभ्यां	प्रयुज्यते ।</l>
<l>तदङ्कमुखमेवेह <hi>विष्कम्भक</hi> इति स्मृतम् ॥ ३९६ ॥</l>
</lg></b>
<p>यथा—</p>
<p>{कामन्दकी— वत्से! अवलोकिते !
अवलोकिता— आणवेदु भअवदी (आज्ञापयतु भगवती ।)}</p>
<p>कामन्दकी— अपि नाम कल्याणिनोरनयोर्भूरिवसुदेवरातापत्ययोर्मालतीमाधव—
योरभिमतः पाणिग्रहः स्यादित्यादि । (मामा. १)</p>
<b><lg>
<l>हीनाभ्यामेव पात्राभ्यामङ्कादौ यः प्रयुज्यते ।</l>
<l>प्रवेशकस्स	विज्ञेयः	शौरसेन्यादिभाषया ॥ ३९७ ॥</l>
</lg></b>
<p>यथा— ततः प्रविशतश्चेट्यौ ।</p>
<p>एका— सहि! संगीदसालापरिसरे अवलोइदादुदिआ भअवदी मंतअंती आसी ।
(सखि! संगीतशालापरिसरे अवलोकिताद्वितीया भगवती मन्त्रयन्ती आसीत् ।)</p>
<p>द्वितीया— सहि! तेण किल माहवपिअवयस्सेण मअरन्देण सअलो
मअरंदउज्जाणउत्तंतो भअवदीए णिवेदिदो । (सखि तेन किल
माधवप्रियवयस्येन मकरन्देन सकलो मकरन्दोद्यानवृत्तान्तो भगवत्यै
निवेदितः ।) इत्यादि ।</p>
<p><b>देशकालपात्रचेष्टाकथान्तरानुषञ्जनमित्यनेन</b>	परिपूर्णाङ्गेऽपि	संविधानके
देशकालाद्यविरोधेन तद्वर्णनादिकं निर्दिशति । तत्र</p>
<p><b>देशान्तरानुषञ्जनं</b> यथा शिशुपालवधे— (माघ. ४.१०)</p>
<b><lg>
<l>मुदे मुरारेरमरैः सुमेरोरानीय यस्योपचितस्य शृङ्गैः ।</l>
<l>भवन्ति नोद्दामगिरां कवीनामुच्छ्रायसौन्दर्यगुणा मृषोद्याः ॥ ३९८ ॥</l>
</lg></b>
<p><b>कालान्तरानुषञ्जनं</b> यथा <b>किरातार्जुनीये</b>—(किराता. १०.१८)</p>
<b><lg>
<l>सपदि हरिसखैर्वधूनिदेशाद् ध्वनितमनोरमवल्लकीमृदङ्गैः ।</l>
<l>युगपदृतुगणस्य सन्निधानं वियति वने च यथायथं वितेने ॥ ३९९ ॥</l>
</lg></b>
<p><b>पात्रान्तरानुषञ्जनं</b> यथा—(किराता. ३.२९)</p>
<b><lg>
<l>करिष्यसे	यत्र	सुदुश्चराणि	प्रसत्तये	गोत्रभिदस्तपांसि ।</l>
<l>शिलोच्चयं		चारुशिलोच्चयं तमेष क्षणान्नेष्यति गुह्यकस्त्वाम् ॥ ४०० ॥</l>
</lg></b>
<pb n="687"/>
<p><b>चेष्टान्तरानुषञ्जनं</b> यथा— (किराता. १६.२)</p>
<b><lg>
<l>मदस्रुतिश्यामितगण्डरेखाः क्रामन्ति विक्रान्तनराधिरूढाः ।</l>
<l>सहिष्णवो नेह युधामभिज्ञा नागा नगोच्छ्रायमिवाक्षिपन्तः ॥ ४०१ ॥</l>
</lg></b>
<p><b>कथान्तरानुषञ्जनं</b> यथा कुमारसम्भवे—(कुसं. ४.४०)</p>
<b><lg>
<l>कुसुमायुधपत्‍नि! दुर्लभस्तव भर्ता न चिराद्‍ भविष्यति ।</l>
<l>शृणु येन गतः स कर्मणा शलभत्वं हरलोचनार्चिषि ॥ ४०२ ॥</l>
</lg></b>
<p><b>द्विसन्धानमित्यनेन वाक्यप्रकरणप्रबन्धानामनेकार्थानुसन्धानेन</b> कवेः शक्तिविशेषं
व्यञ्जयति । तत्र —</p>
<p>किञ्चिदेकमेव वाक्यं प्रकरणं प्रबन्धो वा द्वयोरर्थयोः संगच्छते ।</p>
<p>किंचिदभिन्नार्थमेवोच्यमानमनेकेन श्रोत्रा सम्बन्धमनुभवति ।</p>
<p>किञ्चित्पुनरेकमुद्दिश्याभिधीयमानमर्थभेदादन्येनापि सम्बध्यते । तत्र—
<b>आद्यस्योदाहरणं</b> यथा मालतीमाधवे —</p>
<p>'महाभाग! सुश्लिष्टगुणतया रमणीय एष सन्निवेशः । कुतूलिनी च नो भर्तृदारिका
वर्तते	तस्यामभिनवो		विचित्रकुसुमेषुव्यापारः ।	तद्भवतु	कृतार्थता
वैदग्ध्यस्य । फलतु निर्माणस्य रमणीयता । समासादयतु सरस एव (ष)
भर्तृदारिकायाः कण्ठावलम्बनमहार्घतामिति ।'</p>
<p><b>द्वितीयस्य</b> यथा शिशुपालवधे— (माघ. १६.१)</p>
<b><lg>
<l>दमघोषसुतेन	कश्चन	प्रतिशिष्टः	प्रतिभानवानथ ।</l>
<l>उपगम्य हरिं सदस्यदः स्फुटभिन्नार्थमुदाहरद् वचः ॥ ४०३ ॥</l>
</lg></b>
<p><b>तृतीयस्य</b> यथा दण्डिनो धनञ्जयस्य वा द्विसन्धानप्रबन्धौ रामायणमहाभारतार्थावनुबध्‍नाति ।</p>
<p><b>चतुर्थस्य</b> यथा कुमारसम्भवे—(कुसं. २.१८)</p>
<b><lg>
<l>स्वागतं स्वानधीकारान् प्रभावैरवलम्ब्य वः ।</l>
<l>युगपद् युगबाहुभ्यः प्राप्‍तेभ्यः प्राज्यविक्रमाः ॥ ४०४ ॥</l>
</lg></b>
<p>इत्यादिप्रकरणं चतसृष्वपि दिक्ष्ववस्थितैर्दिवौकोभिर्ब्रह्मणाभिधीयमानमभिसम्बध्यते ।</p>
<p><b>पञ्चमस्य</b>	यथा	कीचकवधे	द्रौपदी	विराटमभिभाषमाणा	तेनैव	वाक्येन
युधिष्ठिरादीनभिभाषत इति ।</p>
<pb n="688"/>
<p><b>मार्गद्वयानुवर्तनमित्यनेन</b> महाकवीनां समयमुपलक्षयति । तत्र—</p>
<b><lg>
<l>गुणतः	प्रागुपन्यस्य	नायकं	तेन	विद्विषाम् ।</l>
<l>निराकरणमित्येष	मार्गः	प्रकृतिसुन्दरः ॥ ४०५ ॥</l></lg></b> (काव्याद. १.२१)
<b><lg>
<l>वंशवीर्यश्रुतादीनि	वर्णयित्वा	रिपोरपि ।</l>
<l>तज्जयान्नायकोत्कर्षकथनं	च	धिनोति	नः ॥ ४०६ ॥</l></lg></b> (काव्याद. १.२२)
<p>किं पुनरयं नायकेन रिपोरुच्छेदः क्रियमाणो <b>दोषवतो</b> वा स्याद्? <b>गुणवतो</b> वा?</p>
<p>किं चातः?</p>
<p>यदि <b>दोषवतस्त</b>दा तत एवोच्छेदः । न हि शीर्यमाणनदीतटोपविष्टप्रक्षेपणे
पुरुषकारः साफल्यमनुभवति । तदुक्तं 'काष्ठमिव च घुणजग्धमविनीतपुत्रं
राजकुलमनियुक्तमात्रं 'भज्येत' ।</p>
<p>नापि <b>गुणवतः</b>, तस्यानुच्छेद्यत्वात् नायकस्य द्विषतो वा न कश्चिद्विशेष इति ।</p>
<p>नैवम्; विधिनिषेधव्युत्पत्तिफलत्वात् प्रबन्धानाम् । तथा हि— <b>रामायणादिषु</b>
गुणवतो नायकस्य उत्कर्षप्रदर्शने न दोषः । को हि गुणार्जनं प्रति यतेत यदि
गुणवतोऽप्युत्छेदः स्यात्? अपि च गुणवत्त्वे तुल्ये एकस्य जयोऽन्यस्य पराजय इति
नियमनिमित्तमभिधानीयम्; तन्नान्तरेण दैवं भवितुमर्हति । दैवसम्पादितायां च सिद्धौ
पुरुषकारशून्यस्य नायकस्य द्विषतो वा न कश्चिद्विशेष इति ।</p>
<p>नैवं; <b>विधिनिषेधव्युत्पत्तिफलत्वात् प्रबन्धानाम्</b> । तथा हि <b>रामायणादिषु</b> गुणवतो
नायकस्य उत्कर्षप्रदर्शनेन दोषवतश्चोच्छेदप्रकाशेन एतद्‍व्युत्पाद्यते रामवद् वर्तितव्यं न
रावणवत्, यथा रामस्य पितुराज्ञां परिपालयतो वनवासिनोऽपि विजयः संपन्नः,
रावणस्य च परदारानभिलषतःस्त्रैलोक्यविजयिनोऽप्युच्छेदः, तथान्यस्यापि संपत्स्यत
इति विधिनिषेधव्युत्पत्तिः । तदनुविधानेन च महाकाव्यादिप्रबन्धानां विरचनेति ।</p>
<p>यत्पुनरिदमुक्तं दोषवतः समुच्छेदे स्वत एव विशीर्यमाणत्वात् क इव
नायकस्योत्कर्षः? को वा गुणार्जनं प्रति यतेत, यदि गुणवतोऽप्युच्छेदः स्यात्?</p>
<p>तत्र न पुरुषार्थविषयत्वेन दोषवत्त्वम्; नाप्युच्छेदनिमित्तत्वेन गुणवत्त्वम्; अपि
तूच्छेदनिमित्तत्वेन दोषवत्त्वं, नायकोत्कर्षप्रकाशकत्वेन च प्रतिपक्षस्य च
गुणसमृद्धिर्वर्ण्यते । स्थित्यतिक्रमश्च तस्योच्छेदनिमित्तं भवति । तथा च पुराणेषु
हिरण्यकशिपुप्रभृतीनां	देवताराधनप्राप्‍तमहावीर्याणां	त्रैलोक्यकण्टकत्वेन	समुच्छेदो
दृश्यते । वंशवीर्यश्रुतादिवर्णनजनितश्च	तदुत्कर्षस्तज्जयान्नायकस्यैवोत्कर्षहेतुर्भवति ॥</p>
<pb n="689"/>
<p>अथ किमेतानि नगरार्णववर्णनादीनि समुच्चयप्रयोज्यानि, उत विकल्पप्रयोज्यानि?
समुच्चयप्रयोज्यानीति	चेत्	<b>किरातार्जुनीयादौ</b>	नगरार्णवार्कोदय—
कुमारविवाहाभ्युदयादीनां भणनं; अथ विकल्पेन यथेष्टकल्पनायाम्, अलक्षणप्रसङ्गः ।</p>
<p>तन्न; अङ्गकल्पनस्योभयथापीष्टत्वात् । यदा कथाशरीरस्य परिपूर्णाङ्गसम्भवः तदा
समुच्चयेन, यदान्यथा तदा विकल्पेनेति । तत्रापि केषांचिदेवाङ्गानां विकल्पः, अपरेषां
नियमेन प्रयोगः । यानि पुरुषार्थस्य कामादेरासन्नोपकारीणि तानि नियमतः प्रयुज्यन्ते ।
यथा— <b>'मन्त्रदूतप्रयाणाजिनायकाभ्युदयादयः ।'</b> (भामहा. १.२०)</p>
<p>यथा च शैलर्तूद्यानगमनजलक्रीडाचन्द्रोदयमधुपानरतोत्सवादयः । तानि च यदि
कथाशरीरे न स्युः, तदा कथान्तराद्यनुषञ्जनेनापि कर्तव्यानीति प्रचक्षते । तदेतदुभयमपि
तत्र तत्र नियम्यमानं शब्दलक्षणमर्थलक्षणं च वेदितव्यम् । तद्यथा—</p>
<b><lg>
<l>सर्गबन्धो	महाकाव्यमुच्यते	तस्य	लक्षणम् ।</l>
<l>आशीर्नमस्क्रिया	वस्तुनिर्देशो	वापि	तन्मुखम् ॥ (काव्याद. १.१४–२०)</l>
</lg></b>
<b><lg>
<l>इतिहासकथोद्भ‍ूतमितरद्	वा	सदाश्रयम् ।</l>
<l>चतुर्वर्गफलोपेतं	चतुरोदात्तनायकम् ॥ ४०८ ॥</l>
</lg></b>
<b><lg>
<l>नगरार्णवशैलर्तुचन्द्रार्कोदयवर्णनैः	 ।</l>
<l>उद्यानसलिलक्रीडामधुपानरतोत्सवैः ॥ ४०९ ॥</l>
</lg></b>
<b><lg>
<l>विप्रलम्भैर्विवाहैश्च	कुमारोदयवर्णनैः ।</l>
<l>मन्त्रदूतप्रयाणाजिनायकाभ्युदयैरपि	॥ ४१० ॥</l>
</lg></b>
<b><lg>
<l>अलङ्कृतमसंक्षिप्‍तं	रसभावनिरन्तरम् ।</l>
<l>सर्गैरनतिविस्तीर्णैः	श्रव्यवृत्तैः	सुमन्धिभिः ॥ ४११ ॥</l>
</lg></b>
<b><lg>
<l>सर्वत्र	भिन्नसर्गान्तैरुपेतं	लोकरञ्जकम् ।</l>
<l>काव्यं	कल्पान्तरस्थायि	जायते	सदलङ्कृति ॥ ४१२ ॥</l>
</lg></b>
<b><lg>
<l>न्यूनमप्यत्र यैः कैश्चिदङ्गैः काव्यं न दुष्यति ।</l>
<l>यद्युपात्तेषु	सम्पत्तिराराधयति	तद्विदः ॥ ४१३ ॥</l></lg></b> इति ।
<p>यथा च— (नाशा. १९.१३९–१४१)</p>
<pb n="690"/>
<b><lg>
<l>वृत्तिप्रत्यङ्गसम्पन्नं	पञ्चार्थप्रकृतिक्षमम् ।</l>
<l>पञ्चावस्थाभिनिष्पन्नैः	पञ्चभिस्सन्धिभिर्युतम् ॥ ४१४ ॥</l>
</lg></b>
<b><lg>
<l>सन्ध्यन्तरैकविंशत्या	चतुष्षष्ट्यङ्गसंयुतम् ।</l>
<l>महारसं	महाभोगमुदात्तवचनान्वितम् ॥ ४१५ ॥</l>
</lg></b>
<b><lg>
<l>महापुरुषसञ्चारं	साध्वाचारजनप्रियम् ।</l>
<l>सुश्लिष्टसन्धिसंयोगं	सुप्रयोगं	सुखाश्रयम् ॥ ४१६ ॥</l>
</lg></b>
<b><lg>
<l>मृदुशब्दाभिधानं	च	गुणालङ्कारसंयुतम् ।</l>
<l>लक्षणैश्च	चतुष्षष्ट्या युक्तं कुर्वीत नाटकम् ॥ ४१७ ॥</l>
</lg></b>
<b><lg>
<l>नाटके लक्षणं यत्तु तत् स्यात् प्रकरणेऽपि च ।</l>
<l>सट्टके नाटिकायां च किञ्चिदूनं तदुच्यते ॥ ४१८ ॥</l>
</lg></b>
<b><lg>
<l>महाकाव्येषु ग ग ग ग ग ग ग तत् ।</l>
<l>काव्यशास्त्रादिषु	तथा	तथैवाख्यायिकादिषु ॥ ४१९ ॥</l>
</lg></b>
<b><lg>
<l>महाकाव्यादयः	पद्यं	गद्यमाख्यायिकादयः।</l>
<l>गद्यपद्यमयी	चम्पूः	पद्यगद्ये	तथा	पृथक् ॥ (काव्याद.१.३१)</l>
</lg></b>
<b><lg>
<l>पञ्चसन्धि महाकाव्यं नाटकं नाटिका तथा ।</l>
<l>आख्यायिका	प्रकरणं	पर्वबन्धादयश्च	ये ॥ ४२१ ॥</l>
</lg></b>
<b><lg>
<l>डिमस्समवकारश्च	चतुस्सन्धी	प्रकीर्तितौ ।</l>
<l>व्यायोगेहामृगौ	प्राज्ञैः	संविधेयौ	त्रिसन्धिकौ ॥ ४२२ ॥</l>
</lg></b>
<b><lg>
<l>द्विसन्धि स्यात् प्रहसनं वीथ्यङ्कौ भाण एव च ।</l>
<l>प्रवह्लिकादिषु	ज्ञेया	यथेष्टं	सन्धिकल्पना ॥ ४२३ ॥</l>
</lg></b>
<b><lg>
<l>न	सन्धिकल्पना	कोशसङ्घातादिषु विद्यते ।</l>
<l>काव्यवर्जं	समस्तेषु	पदार्थाभिनयेषु	च ॥ ४२४ ॥</l>
</lg></b>
<b><lg>
<l>कैशिकीवृत्तिहीनानि	डिमादीन्यष्ट	लक्षयेत् ।</l>
<l>कथादिषु	यथायोगं	विज्ञेया	वृत्तिकल्पना ॥ ४२५ ॥</l>
</lg></b>
<b><lg>
<l>संस्कृतं सर्गबन्धादि प्राकृतं स्कन्धकादि यत् ।</l>
<l>अवस्कन्धान्यपभ्रंशो नाटकादि तु मिश्रकम् ॥</l></lg></b> (काव्याद. १.३७)
<pb n="691"/>
<b><lg>
<l>इति	संक्षेपतः	प्रोक्तं	महाकाव्यादिलक्षणम् ।</l>
<l>शेषं यद् यत्र निर्दिष्टं तत् तत्रैवोपलक्षयेत् ॥ ४२७ ॥</l>
</lg></b>
<b><lg>
<l>तन्महाकाव्यमित्याहुर्महतां	च	महच्‍च यत् ।</l>
<l>निरुक्तमवगन्तव्यमित्थमेवापरेष्वपि	॥ ४२८ ॥</l></lg></b>(भामहा. १.१९)
<b><lg>
<l>चतुर्वर्गफलत्वेऽपि	भूयसार्थोपदेशकृत् ।</l>
<l>महाकाव्यं भवेत् कामप्रधानास्तु कथादयः ॥ ४२९ ॥</l></lg></b>(भामहा. १.२१)
<b><lg>
<l>वाक्यप्रबन्धानुगतोऽयमुक्तो
मया	समासेन	रसावियोगः ।</l>
<l>अथेह येऽर्था न विवेचिताः पृथग्
विभज्य	ते	केचिदुदाह्रियन्ते ॥ ४३० ॥</l>
</lg></b>
<p><b>इति महाराजाधिराजश्रीभोजदेवविरचिते शृङ्गारप्रकाशे
रसावियोगप्रकाशो नाम</b></p>
<p><b>॥ एकादशः प्रकाशः ॥ ११ ॥</b></p>
<b><lg>
<l>रेवाप्रसादेन सनातनेन प्रकाश एकादश एष दिष्ट्या ।</l>
<l>साहित्यतत्त्वं प्रणिधाय चित्ते व्यशोधि, धाराधिपतेः प्रकाशे ॥</l>
</lg></b>
<pb n="692"/>
<p>अथ</p>
<p><b>शृङ्गारप्रकाशे द्वादशः प्रकाशः</b></p>
<p>प्रबन्धाङ्गचतुष्षष्टिचतुष्टयो नाम</p>
<p>तत्र च—(काव्याद. १.१५)</p>
<b><lg>
<l>इतिहासकथोद्‍भूतमितरद् वा सदाश्रयम् ।</l>
<l>चतुर्वर्गफलोपेतं	चतुरोदात्तनायकम् ॥ १ ॥</l>
</lg></b>
<b><lg>
<l>पञ्चावस्थाभिनिष्पन्नैः पञ्चभिः सन्धिभिर्युतम् ।</l>
<l>वृत्तिवृत्त्यङ्गसंपन्नं	पञ्चार्थप्रकृतिक्षमम् ॥ २ ॥</l>
</lg></b>
<b><lg>
<l>महारसं	महाभोगमुदात्तवचनान्वितम् ।</l>
<l>महापुरुषसञ्चारं	साध्वाचारजनप्रियम् ॥ ३ ॥</l>
</lg></b>
<b><lg>
<l>सुश्‍लिष्टसन्धिसंयोगं सुप्रयोगं सुखाश्रयम् ।</l>
<l>मृदुशब्दाभिधानञ्च	गुणालङ्कारभूषितम् ॥ ४ ॥</l>
</lg></b>
<b><lg>
<l>सन्ध्यन्तरैकविंशत्या चतुष्षष्ट्यङ्गसंयुतम् ।</l>
<l>लक्षणैश्‍च चतुष्षष्ट्या युक्तं कुर्वीत नाटकम् ॥ ५ ॥</l>
</lg></b>
<p>इति यदुक्तं १(नाशा. १९.२७) तत्र यथा काव्यादेः प्रबन्धस्य—</p>
<p><b>१.</b> (१) <b>शरीराणि</b> पञ्च, (२) <b>आरम्भविधयः</b> पञ्च, (३) <b>अर्थप्रकृतयः</b> पञ्च,
(४) <b>अवस्थाः</b> पञ्च, (५) <b>संस्थाः</b> पञ्च, (६) <b>समवस्थाः</b> पञ्च, (७) <b>सन्धयः</b> पञ्च,
(८) <b>वृत्तयः</b> पञ्च, (९) चतुर्विंशतिः <b>प्रवृत्तयः इत्येका चतुष्षष्टिः</b> ।</p>
<p><b>२.</b> (१) दश <b>लास्याङ्गनि</b>, (२) त्रयोदश <b>वीथ्यङ्गानि</b>, (३) षोडश <b>वृत्त्यङ्गानि</b>,
(४)एकविंशतिः <b>सन्ध्यन्तराणि</b>, (५)चत्वारि <b>पताकास्थानानि</b> इति <b>द्वितीया चतुष्षष्टिः</b>,</p>
<p><b>३.</b> सन्ध्यङ्गानि <b>चतुष्षष्टिः इति तृतीया</b>,</p>
<p><b>४.</b> काव्यलक्षणानि १<b>चतुष्षष्टिरिति चतुर्थी ।</b></p>
<p>इमा<b>श्‍चतस्त्रोऽपि चतुष्षष्टयः</b> क्रमेण क्रियन्ते । तत्र—</p>
<!-- NOTES pg=692!-->
१. अत्र द्रष्टव्यमस्मत्संपादिते नाट्यशास्त्रे १९.१२७, बड़ौदासंस्करणे १९.१३९ । आभिरेव कारिका—
भिर्महाकाव्यसर्गबन्धादिलक्षणमपि भरतोक्तं फलति ।
<pb n="693"/>
<p>(<b>१. प्रथमा चतुष्षष्टिः</b>)</p>
<p>(<b>१. प्रबन्धशरीराणि—५</b>)</p>
<p>प्रथमचतुष्षष्टौ—</p>
<p>इतिहासाश्रयम्,	कथाश्रयम्,	उत्पाद्येतिवृत्तम्,	अनुत्पाद्येतिवृत्तम्,
प्रतिसंस्कार्येतिवृत्तमिति पञ्च प्रबन्धशरीराणि,</p>
<p>१.(१.१) <b>इतिहासाश्रय</b>मित्यनेन	वृत्तदेवादिचरितसंश्रिता । शंसितामाह,	यथा
<b>कुमारसम्भव—हयग्रीववधादयो</b> महादेवादीनामैतिहासिकं चरितमावेदयन्ति ।</p>
<p>२.(१.२) <b>कथाश्रय</b>मित्यनेन <b>बृहत्कथादि</b>प्रतिपन्नप्रख्यातोदात्तनायकचरितविषयतामपि
महाकाव्यादेः प्रबन्धस्याभिधत्ते, यथा <b>बृहत्कथायां</b> कथामुख—प्रतिपन्न—
वत्सेश्वरचरितम् उदयनोदये ।</p>
<p>३.(१.३) <b>उत्पाद्येतिवृत्त</b>मित्यनेन कविमनीषाप्रकल्पितचतुर्वर्गावबोधहेतुदिव्यादित्वं ब्रूते,
यथा चन्द्रापीडपुण्डरीकादिचरितवर्णनं <b>कादम्बर्याम्</b> ।</p>
<p>४.(१.४) <b>अनुत्पाद्येतिवृत्त</b>मित्यनेन	यथावगतवर्तमानातीतमहाराजादिवृत्तवर्णन—
विषयतामस्याचष्टे, यथा हर्षवर्धनराज्यवर्धनादीनां च वर्णनं <b><hi>हर्षचरिते</hi></b> ।</p>
<p>५.(१.५) <b>प्रतिसंस्कार्येति</b>वृत्तमित्यनेनेतिहासेषु यथास्थितवृत्तोपनिबन्धने न्यायप्रवृत्तेरप्य—
फलत्वमनिष्टावाप्‍तिफलत्वं च दृश्यते, अन्यथा प्रवृत्तेरपि फलयोगोऽ—
वधार्यते, तत्र तथा प्रतिसंस्कारो विधेयः, यथा न्यायप्रवृत्तेरेव
फलयोगाभिनिर्वृतिः, विपरीतस्य निष्फलत्वानिष्टावाप्‍ती भवत इति
व्युत्पादयति ।</p>
<p>ते च धर्मशृङ्गारार्थशृङ्गारकामशृङ्गारमोक्षशृङ्गाराधिकारिणः धीरोदात्तधीरललित—
धीरोद्धतधीरप्रशान्तसात्त्विक—राजस—तामसोत्तममध्यमकनिष्ठसाधारणानुकूलदक्षिण—
शठधृष्टादिभेदभिन्ना नायकानुनायकोपनायकप्रतिनायका अग्रतः प्रबन्धेन प्रतिपादयिष्यन्त
इति नेह प्रतन्यते ।</p>
<p>(<b>२. आरम्भविधय :—५)</b></p>
<p><b>प्रमाणं, प्रमेयं, विमर्शः, निर्णयः, प्रवृत्तिः</b> इत्येताः <b>पञ्चारम्भविधयः(धाः)</b> ।</p>
<p>ताश्च प्रत्येकं पञ्चप्रकारत्वात् पञ्चविंशतिर्भवन्ति । तत्र—</p>
<!-- NOTES pg=693!-->
१. लक्षणानि भरतशास्त्रे षट्‌‍‍त्रिंशदेव । तेषामेव नामपरम्पराद्वयम्, ययोरष्टादश नूतनानि (१८+१८+१८=५४)
इत्येवं वर्धिष्णौ संख्यायां गुप्‍तपादानामानन्त्यं परायणं भोजस्य पुनश्‍चतुष्षष्टित्वम् ।
<pb n="694"/>
<p>६.(२.१) युक्तिरुक्तिर्दृष्टं निदर्शनमर्थापत्तिरिति <b>प्रमाणानि</b> ।</p>
<p>७.(२.२) धर्मोऽर्थः कामो लोको लोकयात्रेति <b>प्रमेयाणि</b> ।</p>
<p>८.(२.३) कर्मणामारम्भोपायः, पुरुषद्रव्यसंपद्, देशकालविभागः, विनिपातप्रतीकारः,
कार्यसिद्धिश्चेति <b>विमर्शाः</b> ।</p>
<p>९.(२.४) अनुपलब्धस्य ज्ञानम्, उपलब्धस्य निश्चयबलाधानम्, अद्वैधस्य
संशयोच्छेदन(अर्थ)म्, एकदेशदृष्टस्य शेषोपलब्धिः, विपर्ययचिकित्सा
चेति <b>निर्णयाः</b> ।</p>
<p>१०.(२.५) अलब्धलाभार्था, लब्धपरिरक्षार्था, रक्षिताभिवृद्ध‍यर्था, वर्धितोपयोगार्था,
उपयोगपर्याप्‍त्यर्था चेति <b>प्रवृत्तयः</b> । प्रमाणेन प्रमेयमुपलभ्य विमृश्यावधार्य
उपेक्षा(प्रेक्षा)पूर्वकारिणो अभीष्टकर्माणि प्रारभन्ते ।</p>
<p>ता इमाः पञ्चविंशतिरारम्भविधयः कथ्यन्ते ।</p>
<p>(<b>३. अर्थप्रकृतयः — ५</b>)</p>
<p>अथैतासु कथाशरीरोपादानकारणभूताः पञ्चार्थप्रकृतयो भवन्ति । चतसृषु हि
विधासु तत्त्वं परिसमाप्यते— 'कर्ता कर्म करणं क्रिये'ति । ताश्च
प्रकृतिपञ्चकोपलक्षणेन प्रतिपाद्यन्ते । तद्यथा—</p>
<b><lg>
<l>बीजं बिन्दुः पताका च प्रकरी कार्यमेव च ।</l>
<l>अर्थप्रकृतयः	पञ्च	कथादेहस्य हेतवः ॥ ६ ॥</l></lg></b> (नाशा. १९.२०)
<p>११.(३.१) (<b>बीजम्</b>)</p>
<p>कथाशरीरव्यापिनि नायके कर्तरि कर्मणि वावतिष्ठमान आरम्भो
<b>बीजमि</b>त्युच्यते, यथा <b>रामचरितं शिशुपालवध</b> इति । एतेन नायिका अपि
व्याख्याताः, यथा <b>लक्ष्मीस्वयंवरः, सुभद्राहरण</b>मिति । उक्तं च—(नाशा. १९.२१)</p>
<b><lg>
<l>अल्पमात्रमुपक्षिप्‍तं	बहुधा	यद्	विसर्पति ।</l>
<l>फलावसानं यच्‍च स्यात् तद् <hi>बीज</hi>मिति संज्ञितम् ॥ ७ ॥</l>
</lg></b>
<p>बीजमिव च बीजम् यथा बीजमुप्‍तमङ्कुरमूलप्रकाण्डपत्रस्कन्धशाखा—
प्ररोहपल्लवपुष्पादिना प्रकारेण बहुधा विसर्पद् अन्ते फलाय कल्पते, तथा यो
महावाक्यार्थो	नायकोपनायकानुनायकप्रतिनायकसुहृत्सहायादिव्यापारभेदाद्
बहुधा विसर्पन्नन्ते फलाय जायते स बीजमित्युच्यते । कथाशरीरव्यापिषु
<pb n="695"/>
गुरुज्ञातिपुरोहितामात्यभृत्यदासपीठमर्दविटविदूषकशकारसिद्धतापसादिनायक—
प्रतिनायकसहायेषु कर्तृभूतेषु पर्यस्तमान आरम्भो <b>बीजमि</b>त्युच्यते ।</p>
<p>१२.(३.२) (<b>बिन्दु</b>)</p>
<p>स हि विष्कम्भप्रवेशकादिभिरसम्बद्धः सम्बद्धो वा कथाशरीराऽविच्छेद—
हेतुतयावतिष्ठमानो <b>बिन्दुरि</b>त्याख्यायते । उक्तं च—</p>
<b><lg>
<l>प्रयोजनानां	विच्छेदे	यदविच्छेदकारणम् ।</l>
<l>यावत्समाप्‍ति यद्वन्धः स बिन्दुरिति कीर्तितः ॥ ८ ॥</l></lg></b> (नाशा. १९.२२)
<p>बिन्दुरिव च बिन्दुः । यथा पयोबिन्दुश्‍च्योतम् पयोऽभिष्यन्दलक्षणायाः क्रियाया
अविच्छेदहेतुः, यथा वा धृतबिन्दुरग्‍निज्वलनलक्षणायाः, एवं विच्छिन्नाविच्छिन्नेषु
कथाशरीरेषु योऽनुसन्धाता स बिन्दुरित्युच्यते ।</p>
<p>१३.(३.३) (<b>पताका</b>)</p>
<p>कथाशरीरव्यापिनि पुनः सहायविशेषे साधकतमत्वेन करणभूते वर्तमान
आरम्भः <b>पताके</b>त्युच्यते । कथाशरीरव्यापिनो हि नायकस्य प्राधान्येन यदुपकारकं
च फलेन च फलवत् सा पताका । उक्तं च—</p>
<b><lg>
<l>यस्या वृत्तं परार्थं स्यात् प्रधानस्योपकारकम् ।</l>
<l>तत्सम्बन्धाच्‍च फलवत् सा पताकेति कीर्तिता ॥ ९ ॥</l></lg></b> (नाशा. १९.२३)
<p>यथा हि पताका कस्यचिच्‍चिह्नरूपेण प्रकर्षशोभायै भवति, एवं तेषु
यदुपनायकादेश्चरितं तत्प्रधानस्यात्मनश्च शोभाप्रकर्षाय जायमानं पताकेत्युच्यते ।</p>
<p>१४.(३.४) (<b>प्रकरी</b>)</p>
<p>कथाशरीरव्यापिनि पुनः सहायविशेष एव साधकत्वात् करणाभासभूते
वर्तमान आरम्भः <b>प्रकरी</b>त्युच्यते । पताकैव ह्यफलवत्यनुबन्धविहीना च प्रकरी ।
यथोच्यते—</p>
<b><lg>
<l>फलं प्रकल्पते यस्याः परार्थायैध केवलम् ।</l>
<l>अनुबन्धविहीनां तां प्रकरीति विनिर्दिशेत् ॥ १० ॥</l></lg></b> (नाशा. १९.२४)
<p>प्रकरीव प्रकरी; लघुर्हि प्रकरः प्रकरीत्युच्यते । स तु पुष्पादीनामेव स्यात् । यथा
च पुष्पप्रकरः परार्थोऽपवरकादेः शयनस्थानस्य अन्यस्य वा शोभायै भवति एवं
महाप्रबन्धस्य ऋतुवर्णनादिः, अन्यो वा कोऽपि तद्विधो व्यापारः सा प्रकरीति कथ्यते ।
<pb n="696"/>
१५.(३.५) (<b>कार्यम्</b>)</p>
<p>कथाशरीरव्यापिन्यां नायकसहायादिक्रियायामुपलभ्यमानं प्रधानसम्बन्धी
प्रारम्भफलविशेषः <b>कार्यमि</b>त्युच्यते । धर्मार्थकामानामन्यतमं हि पुरुषार्थ—
कार्यमित्यामनन्ति । तदाह—</p>
<b><lg>
<l>यदाधिकारिकं वस्तु सम्यक् प्राज्ञैः प्रयुज्यते ।</l>
<l>यदर्थश्च	समारम्भस्तत्कार्यामिति	कीर्तितम् ॥ ११ ॥</l></lg></b> (नाशा. १९.२५)
<p>अथैतेषामुदाहरणानि१— (मावीच. १.७)</p>
<b><lg>
<l>प्राचेतसो	मुनिवृषा	प्रवरः	कवीनां
यत्पावनं	रघुपतेः	प्रणिनाय	वृत्तम् ।</l>
<l>भक्तस्य तत्र समरन्त ममापि वाचः
ताः सुप्रसन्नमनसः कृतिनो भजन्ताम् ॥ १२ ॥</l></lg></b> इति <b>बीजस्य</b> ।
<b><lg>
<l>हा वत्साः खरदूषणप्रभृतयो वध्याः स्थ पापस्य मे
हा हा वत्स ! विभीषण ! त्वमपि मे कार्येण हेयः स्थितः ।</l>
<l>हा मद् वत्सल ! वत्स ! रावण ! महत् पश्यामि ते सङ्कटं
वत्से ! कैकसि ! हा हतासि न चिरं त्रीन् पुत्रकान् द्रक्ष्यसि ॥ १३a ॥</l>
</lg></b>
<p>इति <b>बिन्दोः</b> । (मावीच. ४.११)</p>
<b><lg>
<l>'मूर्ध्‍ना जाम्बवतोऽभिवाद्य चरणावापृच्छ्य सेनापतीन्' ॥ १३b ॥</l>
</lg></b>
<p>इति <b>पताकायाः</b>, (राच. १५.६७, अत्रैव पृ.५१४)</p>
<b><lg>
<l>मैनाकः	किमयं	रुणद्धि	गगने	मन्मार्गमव्याहतं
शक्तिस्तस्य कुतः स वज्रपतनाद् भीतो महेन्द्रादपि ।</l>
<l>तार्क्ष्यः सोऽपि समं निजेन विभुना जानाति मां रावणं
आः ज्ञातं स जटायुरेष जरसा क्लिष्टो वध वाञ्छति ॥</l></lg></b>(उरा. २.३१)
<p>इति <b>प्रकर्याः</b> ।</p>
<b><lg>
<l>नीतो	विक्रमबाहुरात्मसमतां	प्राप्‍तेयमुर्वीतले
सारं	सागरिका	ससागरमहीप्राप्‍त्येकहेतुः	प्रिया ।</l>
<l>प्रत्यावृत्तिमुपागता च भगिनीलाभेन देवी पुनः
किं नास्ति त्वयि सत्यमात्यवृषभे यस्मिन् करोमि स्पृहाम् ॥ १५ ॥</l></lg></b>(रत्‍ना. ४.१९)
<p>इति <b>कार्यस्य</b> ।</p>
<!-- NOTES pg=696!-->
१. णानि । बीजस्य यथा प्राचेत. जोशेर । एवमग्रेऽपि ।
<pb n="697"/>
<p>(<b>४. अवस्थाः —५</b>)</p>
<p>काव्या(र्या)र्थं च नेतारो यत्‍नमध्यासते । तस्य तस्य दैवपौरुषोभय—
प्राधान्यादवस्थाः संस्थाः समवस्थास्त्रयो व्यपदेशाः जायन्ते । अवस्थादीनां च
तिसॄणामप्यारम्भप्रार्थनादीनि पञ्च पञ्च पर्वाणि भवन्ति । तत्र दैवप्राधान्ये
अवस्थास्तासामारम्भादयः पञ्च पर्वाणि ।</p>
१६.(४.१) <b><lg><l>आरम्भप्रसवोद्भेदकिञ्चिच्छेषसमाप्‍तयः	।</l>
<l>निर्दिष्टाः सूरिभिस्ते तु तेषां लक्षणमुच्यते ॥ १६ ॥</l>
</lg></b>
<p><b>(महतः) फलयोगस्य स खल्वा<hi>रम्भ</hi> इष्यते</b> ।	(नाशा. १९.८)</p>
१७.(४.२) <b><lg><l>अपश्यतः फलप्राप्‍तिं यो व्यापारः फलं प्रति ।</l>
<l>परं त्वौत्सुक्यगमनं <hi>प्रसवः</hi> स उदाहृतः ॥ १७ ॥</l></lg></b> (नाशा. १९.९)
१८.(४.३) <b><lg><l>ईषत्प्राप्‍तिर्यदा काचित् फलस्य परिकल्प्यते ।</l>
<l>भावमात्रेण तं प्राहु<hi>रुद्भेद</hi>मिह सूरयः ॥ १८ ॥</l></lg></b> (नाशा. १९.१०)
<p><b>नियतां तु फलप्राप्‍तिं यदा भावेन पश्यति</b> ।	(नाशा. १९.११)</p>
१९.(४.४) <b><lg><l>किञ्चिच्छेष—समाप्‍तिं तामाक्षिपन्तः प्रचक्षते ।</l>
२०.(४.५) <l>अभिप्रेतं समग्रं च प्रतिरूपं निगद्यते ॥ १९ ॥</l></lg></b> (नाशा. १९.१२)
<p>(<b>५. संस्थाः —५</b>)</p>
<p>पौरुषप्राधान्ये <b>संस्थाः</b> । तासां तु प्रारम्भादयः पञ्च पर्वाणि ।</p>
<p>२१–२५.(५.१–५.५)</p>
<b><lg>
<l>प्रारम्भश्च प्रयत्‍नश्च तथा वै प्राप्‍तिसम्भवः ।</l>
<l>नियता तु फलप्राप्‍तिः फलयोगश्च पञ्चमः ॥ २० ॥</l></lg></b> (नाशा. १९.७)
<p>अत्र प्रत्येकं प्रोपसर्गयोगात् पौरुषप्रकर्षोऽवभासते । पुरुषव्यापारेण
बलात्कार्यसिद्धिः संस्थाप्यते इति इमाः संस्था उच्यन्ते । अर्थस्तु यः पूर्वेषां
स एषामपीति ।</p>
<p>(<b>६. समवस्थाः —५</b>)</p>
<p>(उभयप्राधान्ये <b>समवस्थाः</b> । तासां तु) प्रार्थनादयः पञ्चैव पर्वाणि ।
२६–३०.(६.१–६.५) <b>प्रार्थना लाभसंयोगौ नाशस्संप्राप्‍तिरेव च ॥</b></p>
<p>अत्र लाभनाशयोर्दैवस्य प्राधान्यं, प्रार्थनासंयोगयोः पौरुषस्य, संप्राप्‍तौ
<pb n="698"/>
दैवपौरुषयोरिति न सर्वत्र प्रकर्षवाची प्रोपसर्गयोगो भवति । तत्र आरम्भप्रसवादयो
अवस्था <b>उषाहरणादिषु</b>, प्रारम्भप्रयत्‍नादयः संस्थाश्च<b>तुर्दारिकालाभादिषु</b> प्रबन्धेषु
उपवीथयो (उपाधयो) गृह्यन्ते ।</p>
<p>(<b>७. सन्धयः—५</b>)</p>
<p>अथैतदुपाधेः कथाशरीरभागानां मुखादयः पञ्च व्यपदेशा भवन्ति—<b>मुखं, प्रतिमुखं,
गर्भो, विमर्शो, निर्वहणमि</b>ति । ते च बीजबिन्द्वादीनामर्थप्रकृतीनां सन्धानात् <b>सन्धय</b> उच्यन्ते ।</p>
<p>तदाह— (नाशा. १९.३५)</p>
<b><lg>
<l>मुखं प्रतिमुखं गर्भो विमर्शश्च तथैव हि ।</l>
<l>तथा निर्वहणं चेति सन्धयः पञ्च नाटके ॥ २१ ॥</l>
</lg></b>
<p>३१.(७.१) तत्राधिकारिणो नायकादेः यत्र निरूपणं तत्र रससम्भवाः ।</p>
<b><lg>
<l>यत्र	बीजसमुत्पत्तिर्नानार्थरससम्भवा ।</l>
<l>कथाशरीरानुगतं त<hi>न्मुखं</hi> परिकीर्तितम् ॥ २२ ॥</l></lg></b>	(नाशा. १९.३६)
<p>३२.(७.२) यत्र फलार्थायाः प्रवृत्तेरुपक्रमस्कन्धे तु यन्निरूपणं तत्प्रतिमुखम् । यथोच्यते—
<b><lg>
<l>बीजस्योद्धाटनं यत्र दृष्टनष्टमिव क्‍वचित् ।</l>
<l>मुखे न्यस्तस्य दृश्येत तद्वै <hi>प्रतिमुखं</hi> स्मृतम् ॥ २३ ॥</l></lg></b> (नाशा. १९.३७)
३३.(७.३) यत्र क्रियाफलस्योद्भेदलाभनाशान्वेषणादयो जायन्ते स <b>गर्भः</b> । यथोच्यते—</p>
<b><lg>
<l>उद्भेदः कार्यबीजस्य प्राप्‍तिरप्राप्‍तिरेव वा ।</l>
<l>पुनश्चान्वेषणं यत्र स <hi>गर्भ</hi> इति संज्ञितः ॥ २४ ॥</l></lg></b> (नाशा. १९.३८)
<p>३४.(७.४) क्रियाफलावाप्‍तये विचारनिर्णयो <b>विमर्शः</b> । यथोच्यते—</p>
<b><lg>
<l>गर्भनिर्भिन्नबीजार्थः क्रोधव्यसनजोऽपि वा ।</l>
<l>विप्रलम्भकृतो वापि <hi>विमर्श</hi> इति संज्ञितः ॥२५॥</l></lg></b> (नाशा. १९.३९) इति ।
<p>३५.(७.५) क्रियाफलेन सम्यग्योगो <b>निर्वहणम्</b> । यथोच्यते—</p>
<b><lg>
<l>यत्रानयनमर्थानां	मुखाद्यानां	महौजसाम् ।</l>
<l>फलोपबृंहितानां स्याज्ज्ञेयं <hi>निर्वहणं</hi> तु तत् ॥ २६ ॥</l></lg></b> (नाशा. १९.४०)
<p>एते च महावाक्येषु <b>रत्‍नावल्या</b>दिषूपक्षेपपरिकराद्यङ्गचतुष्षष्टिप्रविभागप्रस्तावादन्यत्र
विस्तरादुदाहरिष्यन्त इति नेह प्रतन्यते । तथा चोपक्षेपादयः प्रबन्धेष्वाधिकारिकाः
आनुषङ्गिकाः प्रासङ्गिका वा प्रयोक्तव्याः, यथा सन्दर्भस्य शोभायै भवन्ति ।
तेनानुसन्ध्यादीनामपि समावेशो व्याख्यातः ।</p>
<pb n="699"/>
<p>तत्र किमाधिकारिकं किमानुषङ्गिकं किं प्रासङ्गिकमिति चेत्—</p>
<b><lg>
<l>यत् कार्यं हि फलप्राप्‍तौ समर्थं परिकल्प्यते ।</l>
<l>तदाधिकारिकं ज्ञेयमन्यत् स्यादानुषङ्गिकम् ॥ २७ ॥</l></lg></b> (नाशा. १९.३)
<b><lg>
<l>कारणात् फलयोगस्य वृत्तं स्यादाधिकारिकम् ।</l>
<l>तस्योदाहरणार्थं	तु	प्रासङ्गिकमिहोच्यते ॥ २८ ॥</l></lg></b>	(नाशा. १९.४)
<p>एवमेते <b>पञ्च सन्धयः</b> परिपूर्णप्रबन्धे भवन्ति । तदुक्तम्—</p>
<b><lg>
<l>एते तु सन्धयः कार्या नाटकेषु प्रयोक्‍तृभिः ।</l>
<l>तथा प्रकरणेष्वेवं कथास्वाख्यायिकासु च ॥ २९ ॥</l></lg></b> (नाशा. १९.४४)
<b><lg>
<l>महाकाव्येषु चम्पूषु तथैवाख्यानकेषु च ।</l>
<l>क्रियन्ते यत्र नैते तु सर्वे ते स्युर्डिमादयः ॥ ३० ॥</l>
</lg></b>
<b><lg>
<l>एकलोपे चतुर्थस्य द्विलोपे त्रिचतुर्थयोः ।</l>
<l>द्वितृतीयचतुर्थानां त्रिलोपे लोप इष्यते ॥ ३१ ॥</l></lg></b> (नाश. १९.१७)
<p>(<b>८. वृत्तयः — ५</b>)</p>
<p>मुखादिसन्धिषु च व्याप्रियमाणानां नायिका'— नायकोपनायकादीनां
मनोवाक्कायकर्मनिबन्धनाः पञ्च वृत्तयो भवन्ति— <b>'भारती, आरभटी, कैशिकी, सात्त्वती,
विमिश्रा'</b> चेति । तासु— (नाशा.२०.२३)</p>
३६.(८.१) <b><lg><l>या वाक्प्रधाना नृवरप्रयोज्या स्त्रीवर्जिता संस्कृतवाक्ययुक्ता ।</l>
<l>स्वानामधेयैर्भरतप्रयोज्या सा <hi>भारती</hi> नाम भवेत्तु वृत्तिः ॥ ३२ ॥</l>
</lg></b>
३७.(८.२) <b><lg><l>प्रस्तावपातप्लुतलङ्घनानि छेद्यानि मायाकृतमिन्द्रजालम् ।</l>
<l>चित्राणि युद्धानि च यत्र वृत्तिं तां तादृशी<hi>मारभटीं</hi> वदन्ति ॥</l></lg></b> (नाशा.२०.५३टि.)
३८.(८.३) <b><lg><l>या श्लक्ष्णनेपथ्यविशेषयुक्ता स्त्रीसंयुता या बहुगीतनृत्ता ।</l>
<l>कामोपभोगप्रभवोपचारा तां <hi>कैशिकीं</hi> वृत्तिमुदाहरन्ति ॥</l></lg></b> (नाशा.२०.४५)
३९.(८.४) <b><lg><l>या सात्त्वतेनेह गुणेन युक्ता त्यागेन वृत्तेन समन्विता च ।</l>
<l>हर्षोत्कटा संहृतशोकभावा सा <hi>सात्त्वती</hi> नाम भवेत्तु वृत्तिः ॥ ३५ ॥</l></lg></b>(नाशा. २०.३६)
४०.(८.५) <b><lg><l>यत्रारभट्यादिगुणास्समस्ताः मिश्रत्वमाश्रित्य मिथः प्रथन्ते ।</l>
<l>मिश्रेति तां वृत्तिमुशन्ति धीराः साधारणीमर्थचतुष्टयस्य ॥ ३६ ॥१</l>
</lg></b>
<p>सोऽयं पञ्चप्रकारोऽपि चेष्टाविशेषविन्यासक्रमो <b>वृत्तिरि</b>त्याख्यायते ।</p>
<pb n="700"/>
<p>(<b>९. प्रवृत्तयः —२४</b>)</p>
<p><b>वेषविन्यासक्रमः प्रवृत्तिः</b> । सापि चतुर्धा— <b>'पौरस्त्या, मागधी, दाक्षिणात्या,
आवन्त्या'</b> च । तासां च लक्षणान्यग्रतो वक्ष्यामः । (द्र. पृ. ९७७)</p>
<p>अन्ये पुनरन्यथा प्रवृत्तिं व्याचक्षते— दशविधा पुण्यप्रवृत्तिः, दशविधा
पापप्रवृत्तिरिति । सा चाग्रतो व्याकरिष्यते ।</p>
<p>केचित्तु तामप्यन्यथा आहुः— पञ्च बुद्धीन्द्रियाणि, पञ्च कर्मोन्द्रियाणि तद्‍द्वारिका च
धर्मा च वादस्थाने च पृथक्पृथक् दशप्रकारा प्रवृत्तिः भवति ।</p>
<p>अथान्यन्मतम्— <b>'प्रवृत्तिर्वाग्बुद्धिशरीरारम्भा'</b> । तत्र <b>वागारम्भा</b> द्वादश
आलापप्रलापादयः, <b>बुद्ध‍यारम्भा</b> द्वादश भावहावादयः, <b>शरीरारम्भा</b> द्वादश
विलासादयः । त एते षट्‌त्रिंशदप्यग्रत उदाहरिष्यन्ते । (द्र. पृ. ९६९)</p>
<p>अन्यत्तु दर्शनम्— वेषविन्यासक्रमः प्रवृत्तिरित्युक्तम् । तत्र च पौरस्त्यौढ्रमागधी—
त्यादिना देशोपलक्षणेन <b>देशकालपात्रवयोऽवस्थाशक्तिसाधनाभिप्रायप्रत्यय(/व्यत्यास)—
विपरिणामनिमित्ताभिगमसङ्ग्रामविहारोपहारच्छलच्छद्माश्रमजातिवृत्तिव्यक्तिविभव—
प्रकीर्णसंकीर्णविप्रकीर्णा</b>दयो <b>वेषविशेषप्रवृत्तिहेतवः</b> संगृह्यन्ते । तत्र—</p>
<p>४१.(९.१) <b>देशो</b> यथा—</p>
<b><lg>
<l>ताटङ्कवल्गनतरङ्गितगण्डलेखम् आनाभिलम्बि दरदोलिततारहारम् ।</l>
<l>आश्रोणिगुल्फपरिमण्डलितान्तरीयं वेषं नमस्यत महोदयसुन्दरीणाम् ॥ ३७ ॥</l>
</lg></b>
<p>४२.(९.२) <b>कालो</b> यथा—</p>
<b><lg>
<l>कर्णे स्मेरं शिरीषं, शिरसि विचकिलस्त्रग्लताः पाटलिन्यः,१
कण्ठे मार्णालहारो, वलयितबिसिनीमूलकाण्डाः कलाच्योः ।</l>
<l>सामोदं चन्दनाम्भः स्तनभुवि, नयने म्लानमाञ्जिष्ठपृष्ठे
गात्रं लोलज्जलार्द्रं जयति मृगदृशां ग्रौष्मिको वेष एषः ॥ ३८ ॥</l>
</lg></b>
<p>४३.(९.३) <b>पात्रं</b> यथा—</p>
<p><b>छणपिट्ठधूसरत्थणि</b> । (अत्रेव पृ. ११२७)</p>
<p>४४.(९.४) <b>वयो</b> यथा—</p>
<b><lg>
<l>विरचितविशेषकाणां	शेखरिणामिक्षुकाण्डहस्तानाम् ।</l>
<l>वृन्दैः	कुमारकाणां	विहितवतंसा	इव	ग्रामाः ॥ ३९ ॥</l>
</lg></b>
<!-- NOTES pg=700!-->
१. भोजस्यैवेदं पदम् ।
<pb n="701"/>
<p>४५.(९.५) <b>अवस्था</b> यथा—(शाकु. ७.२१)</p>
<b><lg>
<l>वसने परिधूसरे वसाना नियमक्षामतनुः कृशैकवेणी ।</l>
<l>अतिनिष्करुणस्य शुद्धशीला मम दीर्घां विरहव्यथां बिभर्ति ॥ ४० ॥।</l>
</lg></b>
<p>४६.(९.६) <b>शक्ति</b>र्यथा—</p>
<b><lg>
<l>आर्द्राः स्त्रजो मलयजोदकमच्छमेकं वासश्च वासवरिपुर्ममृषेऽलसाङ्गः ।</l>
<l>सञ्चिक्लिशे कलितरुद्रनिकेतनाद्रिभारेण तत्क्षणमसौ मणिभूषणानाम् ॥ ४१ ॥</l>
</lg></b>
<p>४७.(९.७) <b>साधनं</b> यथा—</p>
<b><lg>
<l>वासो जाम्बवपल्लवानि जघने गुञ्जास्त्रजो भूषणं
हस्तस्वस्तिकदानमंशुकविधिर्धातुद्रवो	मण्डनम् ।</l>
<l>उत्तंसः	शितिकण्ठपिञ्छलतिकावेषोऽयमल्पैर्दिनैः—
र्यस्यारातिवधूजनेन	शबरीसंवासतः	शिक्षितः ॥ ४२ ॥</l>
</lg></b>
<p>४८.(९.८) <b>अभिप्रायो</b> यथा—(गास. २.७३)</p>
<b><lg>
<l>सिहिपेहुणावअंसा वहुआ वाहस्स गव्विरी भमइ ।</l>
<l>गअ-मोत्तिअ-रइअ-पसाहणाण	मज्झे	सवत्तीणं ॥ ४३ ॥</l>
</lg></b>
<lg>
<l>(शिखिपिञ्छावतंसा वधूर्व्याधस्य गर्विणी भ्रमति ।</l>
<l>गज-मौक्तिक-रचित-प्रसाधनानां मध्ये सपत्‍नीनाम् ॥)</l>
</lg>
<p>४९.(९.९) <b>व्यत्यासो</b> यथा—(माघस्येव)</p>
<b><lg>
<l>प्रतिमूर्धजं	निहितकर्णपूरका	रभसेन	हारपददत्तकाञ्चयः ।</l>
<l>परिवर्तिताम्बरयुगा समापतन् वलयीकृतश्रवणकुण्डलाः स्त्रियः ॥ ४४ ॥</l>
</lg></b>
<p>५०.(९.१०) <b>विपरिणामो</b> यथा—(कुसं. ७.३२)</p>
<b><lg>
<l>बभूव	भस्मैव	सिताङ्गरागः	कपालमेवामलशेखरश्रीः ।</l>
<l>उपान्तभागेषु च रोचनाङ्कः सिंहागजाजिनस्यैव दुकूलभावः ॥ ४५ ॥</l>
</lg></b>
<p>५१.(९.११) <b>निमित्तं</b> यथा—(रत्‍ना. १.२०)</p>
<b><lg>
<l>प्रत्यग्रमज्जनविशेषविविक्तमूर्तिः कौसुम्भरागरुचिरस्फुरदंशुकान्ता ।</l>
<l>विभ्राजसे मकरकेतनमर्चयन्ती बालप्रवालविटपिप्रभवा लतेव ॥ ४६ ॥</l>
</lg></b>
<pb n="702"/>
<p>५२.(९.१२) <b>अभिगमो</b> यथा—</p>
<b><lg>
<l>गोरङ्गउ तरुणीअणो जोण्हाइं अहिसरइ
सिअणेवच्छपडिच्छिउ	वल्लहबद्धरइ ।</l>
<l>तच्छाआहिं	पुण	चलिअउ
सामलगत्तो	तह	मअणु	मन्तिअहिं ॥ ४७ ॥</l>
</lg></b>
<lg>
<l>(गौराङ्गस्तरुणीजनो ज्योत्स्‍नायामभिसरति
सितनेपथ्यपरिच्छन्नो	वल्लभबद्धरतिः ।</l>
<l>तच्छायासु	पुनश्चलितः
श्यामलगात्रस्तत्र मदनो मन्त्र्यभूत् ॥)</l>
</lg>
<p>५३.(९.१३) <b>सङ्ग्रामो</b> यथा—(किराता. ३.५६)</p>
<b><lg>
<l>अथाभिपश्यन्निव विद्विषः पुरः पुरोधसारोपितहेतिसंहतिः ।</l>
<l>बभार रम्योऽपि वपुः स भीषणं गतः क्रियां मन्त्र इवाभिचारिकीम् ॥ ४८ ॥</l>
</lg></b>
<p>५४.(९.१४) <b>विहारो</b> यथा—(माघ. ८.३०)</p>
<b><lg>
<l>शृङ्गाणि द्रुतकनकोज्ज्वलानि गन्धाः कौसुम्भं पृथुकुचकुम्भसङ्गि वासः ।</l>
<l>मार्द्वीकं प्रियतमसन्निधानमासन् नारीणामिति जलकेलिसाधनानि ॥ ४९ ॥</l>
</lg></b>
<p>५५.(९.१५) <b>उपहारो</b> यथा—(मामा. ५.२४)</p>
<b><lg>
<l>न्यस्तालक्तकरक्तमाल्यवसना	पाषण्डचण्डालयोः
पापारम्भवतोर्मृगीव	वृकयोर्भीरुर्गता गोचरम् ।</l>
<l>सेयं	भूरिवसोर्वसोरिव	सुता	मृत्योर्मुखे	वर्तते
हा धिक्कष्टमनिष्टमस्तकरुणः कोऽयं विधेः प्रक्रमः ॥ ५० ॥</l>
</lg></b>
<p>५६.(९.१६) <b>छलं</b> यथा—(कुसं. ५.३०)</p>
<b><lg>
<l>अथाजिनाषाढधरः प्रगल्भवाग् ज्वलन्निव ब्रह्ममयेन वर्चसा ।</l>
<l>विवेश कश्चिज्जटिलस्तपोवनं शरीरबन्धः प्रथमाश्रमो यथा ॥ ५१ ॥</l>
</lg></b>
<p>५७.(९.१७) <b>छद्म</b> यथा—(उरा. २.११)</p>
<b><lg>
<l>जातं मे परुषेण भस्मरजसा तच्‍चन्दनोद्ध‍ूलनं
हारो वक्षसि यज्ञसूत्रमुचितं चीनांशुकं वल्कलम् ।</l>
<l>रुद्राक्षैः सकलैस्सरत्‍नवलयाः१ क्लिष्टा जटाकुन्तला—
स्सीता२लोचनहारि कल्पितमहो रम्यं वपुः कामिनाम्३ ॥ ५२ ॥</l>
</lg></b>
<pb n="703"/>
<p>५८.(९.१८) <b>आश्रमो</b> यथा—(उराच. ४.२०, पृ. ४६४)</p>
<p><b>चूडाचुम्बितकङ्कपत्रमभितस्तूणीद्वयं पृष्ठतः॰</b> ॥ ५३ ॥</p>
<p>५९.(९.१९) <b>जाति</b>र्यथा—</p>
<b><lg>
<l>गलनिहितकुसुममालश्चन्दनचर्चार्चितस्सनिस्त्रावः ।</l>
<l>भट्टः प्रविशति हृष्टः कुटीरकं हट्टकुट्टिन्याः ॥ ५४ ॥</l>
</lg></b>
<p>६०.(९.२०) <b>व्यक्ति</b>र्यथा—(किराता. १८.१५)</p>
<b><lg>
<l>अथ हिमरुचिभस्मभूषितं शिरसि विराजितमिन्दुलेखया ।</l>
<l>स्ववपुरतिमनोहरं हरं दधतमुदीक्ष्य ननाम पाण्डवः ॥ ५५ ॥</l>
</lg></b>
<p>६१.(९.२१) <b>विभवो</b> यथा—</p>
<b><lg>
<l>शिरसि जण्डीलो अडीगणिमणिअडाणगीसतो ।</l>
<l>विगोधडाकर	विआमुद्धएउ	ईरस्स ॥ ५६ ॥ (?)</l>
</lg></b>
<p>६२.(९.२३) <b>प्रकीर्णं</b> यथा—</p>
<b><lg>
<l>मलिणवसणाण कअवेणिआण आपंडुगंडपालीण ।</l>
<l>पुप्फवइआण कामो अंगेसु कआउहो वसइ ॥ ५७ ॥</l>
</lg></b>
<lg>
<l>(मलिनवसनानां कृतवेणिकानामापाण्डुगण्डपालीनाम् ।</l>
<l>पुष्पवतीनां	कामोऽङ्गेषु	कृतायुधो	वसति ॥)</l>
</lg>
<p>६३.(९.२४) <b>सङ्कीर्णं</b> यथा—</p>
<b><lg>
<l>क्‍व युवतिमार्दवं क्‍वच महाहवदारुणता
क्‍व च वलयी करः क्‍व करिदन्तजमुष्टिरसिः ।</l>
<l>क्‍व च नवयौवनं क्‍व कुसुमायुधनिस्स्पृहता
तव	ललनाविचेष्टितविरुद्धमहो	ललितम् ॥ ५८ ॥</l>
</lg></b>
<p>६४.(९.२४) <b>विप्रकीर्णं</b> यथा—(कुसं. २.६४)</p>
<b><lg>
<l>अथ	स	ललितयोषिद्‍भ्रूलताचारुशृङ्गं
रतिवलयपदाङ्के	चापमासज्य	कण्ठे ।</l>
<l>सहचर-मधु-हस्त-न्यस्त-चूताङ्कुरास्त्रः
शतमखमुपतस्थे	प्राञ्जलिः	पुष्पकेतुः ॥ ५९ ॥</l>
</lg></b>
<p>एवमियं प्रथमा चतुष्षष्टिः ॥</p>
<!-- NOTES pg=703!-->
१. सकलै॰ ॰कुन्तलाः=सकिलै तरौ (सकलैस्सरत्‍न) वलय(याः) क्लिष्टा जटा कुन्तला=राघवः ।
२. लोचनहारि = कुन्तलहारि राघवः ३. नाम् = ना(नाम्) राघवः
<pb n="704"/>
<p>(<b>२. द्वितीया चतुष्षष्टिः</b>)</p>
<p>(<b>१. लास्याङ्गानि — १०</b>)</p>
<p>अथ द्वितीया । तस्यां <b>गेयपदं, स्थितपाठ्यम्, आसीनं, पुष्पगन्धि(ण्डि)का,
प्रच्छेदकं, सैन्धवं, द्विमूढकम्, उत्तमोत्तमम्, उक्तप्रत्युक्तमिति</b> लास्याङ्गानि । तेषु—</p>
१.(१.१) <b><lg><l>आसनेषूपविष्टैर्यद्भाण्डवाद्योपबृंहितम्	।</l>
<l>गायनैर्गीयते शुष्कं तद् <hi>गेयपदमुच्यते</hi> ॥ ६० ॥</l></lg></b> (नाशा. १९.११४)
<p>यथा <b>नागानन्दे</b> प्रथमेऽङ्के वीणां वादयन्ती मलयवती गायति—(नागा. १.१४)</p>
<b><lg>
<l>उत्फुल्लकमलकेसरपरागगौरद्युते ! मम हि गौरि !/?/</l>
<l>अभिवाञ्छितं प्रसिध्यतु भगवति ! युष्मत्प्रसादेन ॥ ६१ ॥</l>
</lg></b>
२.(१.२) <b><lg><l>प्राकृतं यन्नियुक्ते/वियुक्ता तु पठेदासनसंस्थिता ।</l>
<l>मदनानलतप्‍ताङ्गी	<hi>स्थितपाठ्यं</hi>	तदुच्यते ॥ ६२ ॥</l></lg></b> (नाशा. १९.११४)
<p>यथा रत्‍नावल्यां द्वितीयेऽङ्के—</p>
<p>'सागरिका (निःश्वस्य)—'हिअअ, पसीद, किं इमिणा आआसमेत्तफलएण
दुल्लहजणप्पत्थणाणुबंधेण । अण्णच्‍च—जेण एव्व दिठ्ठमेत्तेण अअं ईदिसो
संदावो तं एव्व पुणो पेक्खिदुं अहिलससि त्ति अहो दे मूढदा । किं च—
अइ णिसंस ! जम्मपहुदि सह वड्‌ढिअं मं परिवंइअ क्खणमत्तदंसणं जणं
अणुगच्छंतो कहं ण लज्जेसि ? अहवा अणंगसरसणिबंधणभीदेण तुए एदं
व्ववसिदं । भअवं कुसुमाउह ! णिज्जिअसअलसुरासुरो भविअ इत्थिआजणं
पहरंतो ण लज्जेसि । सव्वहा म इमिणा णिमित्तेण उवट्ठिदं । ता जाव इह
ण को वि आअच्छदि दाव आलेक्खगदं वि तं जणं पेक्खिअ जहासमीहिदं
करइस्सं' (रत्‍ना. २)१ इति ।</p>
३.(१.३) <b><lg><l><hi>आसीनमा</hi>स्यते	यत्र	सर्वातोद्यविवर्जितम् ।</l>
<l>अप्रसारितमात्रं	च	चिन्ताशोकसमन्वितम् ॥ ६३ ॥</l></lg></b> (नाशा. १९.११६)
<!-- NOTES pg=704!-->
१. हृदय, प्रसीद । किममुनायासमात्रफलकेन दुर्लभजनप्रार्थनानुबन्धेन ? अन्यच्‍च—येनैव दृष्टमात्रेण अयम्
ईदृशः सन्तापः तमेव पुनः प्रेक्षितुं अभिलषसीत्यहो ते मूढता । किं च अयि नृशंस ! जन्मप्रभृति
सह वर्धितं मां परिवर्ज्य क्षणमात्रदर्शनं जनमनुगच्छत् कथं न लज्ज्से ? अथवा अनङ्गशर—
निबन्धनभीतेन त्वयैतद् व्यवसितम् । भगवन् कुसुमायुध ! निर्जितसकलसुरासुरो भूत्वा स्त्रीजनं प्रहरन्
न लज्जसे । सर्वथा मम अनेन निमित्तेन उपस्थितम् । तद्यावदिह न केऽपि आगच्छति
तावदालेख्यगतं तं जनं प्रेक्ष्य यथासमीहितं करिष्यामि ।
<pb n="705"/>
<p>यथा <b>रत्‍नावल्यां</b> तृतीयेऽङ्के राजा आसनस्थ एव प्रविष्टः पठति—(रत्‍ना. ३.१)</p>
<b><lg>
<l>संतापो हृदय ! स्मरानलकृतः संप्रत्ययं सह्यतां
नास्त्येवोपरमोऽस्य तां प्रति पुनः किं त्वं मुधा खिद्यसे ।</l>
<l>यन्मूढेन मया तदा कथमपि प्राप्‍तो गृहीत्वा चिरं
विन्यस्तस्त्वयि सान्द्रचन्दनरसस्पर्शो न तस्याः करः ॥ ६४ ॥</l>
</lg></b>
<p>न च तथाहमेवंविधमात्मानं चिन्तयामि यथान्तर्निगूढकोपसम्भाराया देव्या
गोचरगतां तामेव तपस्विनीं सागरिकाम् । तथा हि—(रत्‍ना. ३.४)</p>
<b><lg>
<l>ह्रिया सर्वस्याधो नयति विदितास्मीति वदनं
द्वयोर्दृष्ट्वाऽऽलापं कलयति कथामात्मविषयाम् ।</l>
<l>सखीषु स्मेरासु प्रकटयति वैलक्ष्यमिति मे
प्रिया	प्रायेणास्ते	हृदयनिहितातङ्कविधुरा ॥ ६५ ॥</l></lg></b> इति ।
४.(१.४) <b><lg><l>वृत्तानि विविधानि स्युर्गेयं चातोद्यसंश्रितम् ।</l>
<l>चेष्टा च विविधा पुंसा यत्र सा <hi>पुष्पगण्डिका</hi> ॥ ६६ ॥</l></lg></b>(नाशा. १९.११७)
<p>यथा <b>रत्‍नावल्यां</b> द्वितीयेऽङ्के विदूषकेण नलिनीपत्रशयने दर्शिते
राजा— वयस्य, निपुणमुपलक्षितम् ।</p>
<b><lg>
<l>परिम्लानं	पीनस्तनजघनसङ्गादुभयत—
स्तनोर्मध्यस्यान्तः परिमिलनमप्राप्य हरितम् ।</l>
<l>इदं व्यस्तन्यासं श्लथभुजलताक्षेपवलनैः
कृशाङ्ग्याः सन्तापं वदति नलिनीपत्रशयनम् ॥ ६७ ॥</l></lg></b> (रत्‍ना. २.११)
<p>अपि च—</p>
<b><lg>
<l>स्थितमुरसि	विशालं	पद्मिनीपत्रमेतत्
कथयति	न	तथान्तर्मन्मथोत्थामवस्थाम् ।</l>
<l>अतिशयपरितापग्लापिताङ्ग्या	यथास्याः
स्तनयुगपरिणाहं	मण्डलाभ्यां	ब्रवीति ॥ ६८ ॥</l></lg></b> (रत्‍ना. २.१२)
५.(१.५) <b><lg><l><hi>प्रच्छेद</hi>कस्स विज्ञेयो यत्र चन्द्रातपाहताः ।</l>
<l>स्त्रियः प्रियेषु सज्जन्ते अपि विप्रियकारिषु ॥ ६९ ॥</l></lg></b> (नाशा. १९.११८)
<p>यथा <b>रासकाङ्के</b> — 'साधु रे चंदायण पडु अणसु एव x x x णच्‍चाण अक्खंक
(त) हिअअं x x x तनोदीरयाव च्‍चिअ ईदिसे चुद्धचन्दालोए वदो
<pb n="706"/>
उ(स)मए(समए) णिद्दिट्ठसंकेअं पिअवअस्सं कदणु अ x x x
चपलादियं वेसअन्तेण णिव्वूढं ते जहा समत्थिदं ति ।
(साधु रे चन्द्रायण x x x आक्रान्तहृदयं x x x इव ईदृशे शुद्धचन्द्रालोके
प्रदोषसमये निर्दिष्टसङ्केतं प्रियवयस्यं x x x निर्व्यूढं ते यथा समर्थितम्) इति
विदूषकादेव प्रकृतिभेदमवगम्य तथाकृतापराधमपि चन्द्रातपाहता
प्रियमभिससार राधा, 'यत्र वा पालितका गता' इति ।</p>
६.(१.६) <b><lg><l>अनिष्ठुरश्लक्ष्णपदं		समवृत्तैरलङ्कृतम् ।</l>
<l>नाट्यं	पुरुषभावाढ्यं		<hi>त्रिमूढक</hi>मुदाहृतम् ॥ ७० ॥</l></lg></b> (नाशा. १९.११९)
<p>यथा <b>रत्‍नावल्यां</b> द्वितीयेऽङ्के राजा सागरिकामेवावलोक्याह—(रत्‍ना. २.१४)</p>
<b><lg>
<l>दृशः	पृथुतरीकृता	जितनिजाब्जपत्रत्विषः
चतुर्भिरपि साधु साध्विति मुखैः समं व्याहृतम् ।</l>
<l>शिरांसि चलितानि विस्मयवशाद् ध्रुवं वेधसो
विधाय	ललनां	जगत्त्रयललामभूतामिमाम् ॥ ७१ ॥</l>
</lg></b>
<b><lg>
<l>दृष्टिं रुषा क्षिपसि यद्यपि भामिनीमां
स्‍निग्धेयेष्यति तथापि न रूक्षभावम् ।</l>
<l>त्यक्त्वा त्वरां व्रज पदैः स्खलितैरयं ते
खेदं	गमिष्यति	गुरुर्नियतं	नितम्बः ॥ ७२ ॥</l></lg></b> (रत्‍ना. २.१५)
<b><lg>
<l>श्रीरेषा पाणिरप्यस्याः पारिजातस्य पल्लवः ।</l>
<l>कुतोऽन्यथा स्रवत्येष स्वेदच्छद्मामृतद्रवः ॥ ७३ ॥</l></lg></b> (रत्‍ना. २.१६)
७.(१.७) <b><lg><l>रूपादिवाद्यसंयुक्तं पाठ्येन च विवर्जितम् ।</l>
<l>नाट्यं हि तत्तु विज्ञेयं <hi>सैन्धवं</hi> नाट्यकोविदैः ॥ ७४ ॥</l></lg></b>(नाशा. ब.स. १९.१२३)
<p><b>रत्‍नावल्यां</b> द्वितीयेऽङ्के विदूषकः—'भो अवस्स जिदं अम्हेहिं' (भो वयस्य, जितं
अस्माभिः।) इत्युक्त्वा बाहू प्रसार्य नृत्यति । कक्षायाः
चित्रफलकं पतति, विदूषकः विषादं नाटयति । राजा
अपवार्य	विदूषकम्	अङ्गुल्या	तर्जयतीति ।
॥७५॥ (रत्‍ना. २.१७/१८)</p>
८.(१.८) <b><lg><l>मुखप्रतिमुखोपेतं	चतुरश्रपदक्रमम् ।</l>
<l>स्पष्टभावरसोपेतं चित्रार्थं चेद् <hi>द्विमूढकम्</hi> ॥ ७६ ॥</l></lg></b> (नाशा. १९.१२१)
<pb n="707"/>
<p><b>रत्‍नावल्यां</b> द्वितीयेऽङ्के राजा चित्रगतां सागरिकां दृष्ट्वा आह—</p>
<b><lg>
<l>लीलावधूतपद्मा कथयन्ती पक्षपातमधिकं मे ।</l>
<l>मानसमुपैति केयं चित्रगता राजहंसीव ॥ ७७ ॥</l></lg></b> (रत्‍ना. २.७)
<p>इत्याद्यभिहितं यावत् सुसङ्गता आगच्छति, एतन्मुखोपक्षिप्‍तबीजोद्‍भेदान्मुखमिव
मुखम् । तथा सुसङ्गतायामागतायां राजनि साशङ्के विच्छिन्नमिव तद् बीजमिति
दृश्यते ।</p>
<b><lg>
<l>'बीजस्योद्‍घाटनं यत्र दृष्टनष्टमिव क्‍वचित् ॥ ७८ ॥'</l></lg></b> (नाशा. १९.३७) इति ।
<p>अत एवाभिहितं राज्ञा 'सुसङ्गते क्रीडामात्रकमेवैतद्' (रत्‍ना. २.१३) इत्यादि ।
अत एव द्वे मुखप्रतिमुखे मूढे घटिते यत्र तद् <b>द्विमूढकमिति</b> ।</p>
९.(१.९) <b><lg><l><hi>उत्तमोत्तमकं</hi>	विद्यादनेकरससंश्रयम् ।</l>
<l>विचित्रश्लोकबन्धैश्च हेलाहावविभूषितम् ॥ ७९ ॥</l></lg></b> (नाशा. १९.१२२)
<p>यथा <b>रत्‍नावल्यां</b> तृतीयेऽङ्के,</p>
<p>राजा सागरिकाबुद्ध्या वासवदत्तामाह— 'प्रिये सागरिके'/?/ !</p>
<b><lg>
<l>शीतांशुर्मुखमुत्पले तव दृशौ पद्मानुकारौ करौ
रम्भागर्भनिभं तवोरुयुगलं बाहू मृणालोपमौ ।</l>
<l>इत्याह्लादकराखिलाङ्गि ! रभसान्निश्शङ्कमालिङ्ग्य मा—
मङ्गानि	त्वमनङ्गतापविधुराण्येह्येहि	निर्वापय ॥ ८० ॥</l>
</lg></b>
<p>(रत्‍ना. ३.११) इत्यादि ।</p>
१०(१.१०) <b><lg><l>कोप-प्रसाद-जनितमधिक्षेपसमाश्रयम्	।</l>
<l><hi>उक्तप्रत्युक्तमेवं</hi> स्याल्लास्याङ्गं दशमं त्विह ॥ ८१ ॥</l></lg></b> (नाशा. १९.१२३)
<p>यथा <b>रत्‍नावल्यां</b> तृतीयेऽङ्के राज्ञा प्रत्यभिज्ञातायां वासवदत्तायां 'प्रिये वासवदत्ते'
इत्याद्यभिहिते वासवदत्ता सकोपमाह,</p>
<p>'अज्जउत्त, मा एव्वं भण । अदिक्कंदाइं दाणिं एदाइं अक्खराइं' । (आर्यपुत्र,
मा एवं भण । अतिक्रान्तानीदानीमेतान्यक्षराणि ।) एवमुक्ते तदा विज्ञापनानन्तरं
पादयोः पतन्तं राजानं दृष्ट्वा वासवदत्ता पुनरनुभावान्नायकप्रसादमुररीकृत्य
प्रविष्टाह— 'कंचणमाले, तं तहा चलणणिपडिदं अज्जउत्तं अवधीरिअ
आअच्छंतीए मए अदिनिठ्ठुरं एव्व किदं । दाणिं सअं ता गदुअ अलक्खिदा
एव्व कंठे गेण्हिअ पसादइस्सं ।' (रत्‍ना. ३.१७)</p>
<pb n="708"/>
<p>(काञ्चनमाले, तं तथा चरणनिपतितमार्यपुत्रमवधीर्यागच्छन्त्या मयातिनिष्ठुरम् एव कृतम् ।
इदानीं स्वयं तं गत्वा अलक्षितैव कण्ठे गृहीत्वा प्रसादयिष्ये ।) इत्यादि ।</p>
<p>(<b>२. वीथ्यङ्गनि—१३</b>)</p>
<p>अथ वीथ्यङ्गानि — <b>उद्‍घात्यकम्, अवलुण्ठितम्(अवलगितम्),
अन्वस्यन्दितम्, असत्प्रलापः, नालिका, वाक्केलिः, अधिबलं, छलं, व्याहारः,
त्रिगतं, गण्डः, मृदवं, प्रपञ्च</b> इति ।</p>
११.(२.१) <b><lg><l>पदानि त्वगतार्थानि तदर्थगतये नराः ।</l>
<l>पर्यायैरवबोध्यन्ते	त<hi>दुद्‍घात्यक</hi>मुच्यते ॥ ८२ ॥</l></lg></b> (नाशा. १८.१०८)
<p>यथा <b>मालतिकायां</b> वीथ्याम्—मालतिका—</p>
<b><lg>
<l>को विसमो संसारे को वा दुक्खेन पीरए तरिउं ॥ ८३ ॥</l>
</lg></b>
<lg>
<l>(को विषमः संसारे को वा दुःखेन पार्यते तर्त्तुम् ।)</l></lg>
राजा— <b><lg><l>कुसुमशरस्तरलाक्षीवियोगदुःखाम्बुधिश्चैव ॥ ८४ ॥</l>
</lg></b>
<p>यथा वा <b>वेणीसंहारे</b>—</p>
<b><lg>
<l>सत्पक्षा मधुरगिरः प्रसाधिताशा मदोद्धतारम्भाः ।</l>
<l>निपतन्ति	धार्तराष्ट्राः	कालवशान्मेदिनीपृष्ठे ॥ ८५ ॥</l></lg></b> (वेसं. १.५)
<p>इति सूत्रधारेण पठिते प्रविश्य संभ्रान्तः</p>
<p>पारिपार्श्वकः— 'भाव, शान्तं पापं, प्रतिहतममङ्गलम् ।'</p>
<p>सूत्रधारः— ननु शरत्समयवर्णनाशंसया हंसान् धार्तराष्ट्रानिति व्यपदिशामि ।</p>
<p>पारिपार्श्वकः— भाव, न खलु न जाने । किन्त्वमङ्गलत्वादस्य वो वचसः
कम्पितमिव मे हृदयम् इति ।</p>
१२.(२.२) <b><lg><l>यत्रान्यस्मिन् समावेश्य कार्यमन्यत् प्रसाध्यते ।</l>
<l>त<hi>च्‍चावलगितं</hi> नाम विज्ञेयं नाट्ययोक्तृभिः ॥ ८६ ॥</l></lg></b> (नाशा. १८.१०९)
<p>यथा <b>रत्‍नावल्यां</b> द्वितीयेऽङ्के</p>
<p>सुसङ्गता—सहि, जस्स किदे तुमं आअदा सो अअं चिट्ठदि । (सखि, यस्य
कृते त्वमागता सोऽयं तिष्ठति ।)</p>
<p>सागरिका— (सासूयं) सहि, कस्स किदे अहं आअदा ? (सखि, कस्य
कृतेऽहमागता ?) सुसङ्गता—(विहस्य), चित्रफलकस्य कृते आगताहमिति
प्रतिपादयन्त्या छायान्तरेण राजार्थोऽपि प्रतिपादित इत्यवलगितम् ।</p>
<pb n="709"/>
१३.(२.३) <b><lg><l>आकाङ्‍‌क्षिते तु किस्मिंश्चिच्छुभाशुभसमुत्थिते ।</l>
<l>कौशलादुच्यतेऽन्योऽर्थस्त<hi>दवस्यन्दितं</hi> भवेत ॥ ८७ ॥</l></lg></b> (नाशा. १८.११०)
<p>यथा <b>वेणीसंहारे</b> प्रथमेऽङ्के सूत्रधारः— (वेसं. १.६)</p>
<b><lg>
<l>निर्वाणवैरदहनाः प्रशमादरीणां नन्दन्तु पाण्डुतनयाः सह माधवेन ।</l>
<l>रक्तप्रसाधितभुवः क्षतविग्रहाश्च स्वस्था भवन्तु कुरुराजसुताः सभृत्याः ॥</l>
</lg></b>
<p>इति सूत्रधारवचनममृष्यमाणः क्रुध्यन्</p>
<p>भीमसेनः प्राह — आः दुरात्मन् वृथामङ्गलपाठक शैलूषापसद !</p>
<b><lg>
<l>लाक्षागृहानलविषान्नसभाप्रवेशैः
प्राणेषु वित्तनिचयेषु च नः प्रहृत्य ।</l>
<l>आकृष्टपाण्डववधूपरिधानकेशाः
स्वस्था भवन्तु मयि जीवति धार्तराष्ट्राः ? ॥ ८९ ॥</l></lg></b> (वेसं. १.७)
<p>इति भीमसेनेनोक्ते</p>
<p>सहदेव आह— 'आर्य ! अनुमतमेवास्य नो भरतपुत्रवचनम् । तथाहि— 'निर्वाण
वैरदहना इत्यन्यथास्य व्याख्यानम्' इत्युक्त्वा, 'रक्तप्रसाधितभुवः
क्षतविग्रहाः स्वर्गस्था भवन्तु' इति अन्यथा व्याचष्टे ।
१४.(२.४) मूर्खजनसन्निकर्षे हितमपि यत्र प्रभाषते विद्वान् ।
<b>न च गृह्यतेऽस्य वचनं विज्ञे<hi>योऽसत्प्रलापो</hi>ऽसौ ॥ ९० ॥</b>(नाशा. १८.१११)
यथा— <b>रामाभ्युदये</b> द्वितीयेऽङ्के</p>
<p>रावणः — 'प्रायः श्रुतमेव भवद्भिः । यथा कलत्रमात्रसाधनोऽसौ तापसः, तदपहार
एव तावन् निरूप्यताम् । न च कलत्रापहरणादृते पुरुषस्यापरं
परिभवस्थानमस्ति । तत्र च मारीचेन साहाय्यकं क्रियमाणमिच्छामि ।</p>
<p>मारीचः— स्वामिन्, जीवतो रामस्य परिभव इत्यशक्यमेतत् । न खलु तापस
इति मा तमवज्ञातुमर्हति देवः । अन्यदेव किमपि वस्त्वन्तरं तत् ।</p>
<p>रावणः— (सक्रोधम्) आः, किन्नाम वस्त्वन्तरं तत् ? मूढ !</p>
<b><lg>
<l>युक्त्यैव क्षत्रबन्धोः परिभवममसमं जीवतः कर्तुमिच्छन्
मायासाहाय्यके त्वं निपुणतर इति प्रार्थये, नासमर्थः ।</l>
<l>यच्‍चान्यत्	तत्र	वज्रप्रहतिमसृणितस्फारकेयूरभाजः
सज्जास्त्रैलोक्यलक्ष्मीहठहरणसहा	बाहवो	रावणस्य ॥ ९१ ॥</l>
</lg></b>
<pb n="710"/>
१५.(२.५) <b><lg><l>यत्रात्मनः परस्य च वचनं स्यादुत्तरोत्तरप्रभवम् ।</l>
<l>अन्योन्यार्थविशेषक<hi>मधिबल</hi>मिति तद् बुधैर्ज्ञेयम् ॥ ९२ ॥</l></lg></b>(नाशा. १८.१०९)
<p>यथा — <b>कृत्यारावणे</b>—'हा भ्रातर्लक्ष्मण परित्रायस्व मां परित्रायस्वं' इति श्रुत्वा
सीतावेषधारिणी शूर्पणखा मोहमुपागता, तस्यां च मूढायां</p>
<p>लक्ष्मणः — आर्ये, समाश्वसिहि, समाश्वसिहि ।</p>
<p>शूर्पणखा — {अक्षिणी नि(उन्‍ ‍)मील्य, सक्रोधं सकरुणं च} आ अणय्य! अज्जवि
तुमं चिठ्ठसि य्येव । अहो दाणिं से तुमं निसंसो निस्सिनेहो । चिठ्ठदु
दाव भादुअसिनेहो, कहं इक्खाउकुलसंभवेण महाखत्तिएण भविअ
एव्वं तुए ववसिदं ? णं भणामि एवं अक्कदंतो सत्तू वि ण
उवेक्खीअदि, किं पुण अय्यउत्तो ?</p>
<p>{आ अनार्य ! अद्यापि त्वं तिष्ठस्येव । अहो इदानीमसि त्वं नृशंसो
निःस्‍नेहः ! तिष्ठतु तावत् भ्रातृस्‍नेहः, कथम् इक्ष्वाकुकुलसम्भवेन
महाक्षत्त्रियेण भूत्वा एवं (त्वया) व्यवसितम् ? ननु भणामि एवमाक्रन्दन्
शत्रुरपि नोपेक्ष्यते, किं पुनरार्यपुत्रः ?}</p>
<p>लक्ष्मणः — आर्ये ननु त्वदर्थ एव आर्येण स्थापितोऽस्मि ?</p>
<p>शूर्पणखा — एवं मम अत्थो कदो होदि ? एवं च परिरक्खिदा होमि ? त्ति । (एवं
ममार्थः कृतो भवति । एवं चाहं परिरक्षिता भवामि इति) <b>॥ ९३ ॥</b></p>
१६.(२.६) <b><lg><l>अन्यार्थमेव वाक्यं <hi>छलम</hi>भिसन्धानहास्यरोषकरम् ॥ ९४ ॥</l></lg></b> (नाशा.१८.११५)
<p>यथा— <b>रत्‍नावल्यां</b> चित्रफलके राजानं सागरिकां चावलोक्य 'कस्स एदं
विण्णाणं ?' (कस्येदं विज्ञानम् ?) इति वासवदत्ताप्रश्‍ने,</p>
<p>राजा — देवि ! अलमन्यथा सम्भावितेन । इयं हि मया स्वचेतसैव
विकल्प्यालिखिता, न तु दृष्टपूर्वा ।</p>
<p>विदूषकः सच्‍च सवामि बम्हसुत्तेण जइ अम्हेहिं ईदिसी दिठ्ठपुव्वा । (सत्यं
शपे ब्रह्मसूत्रेण यदि अस्माभिरीदृशी दृष्टपूर्वा) इति ॥</p>
१७.(२.७) <b><lg><l>प्रत्यक्षवृत्तिरुक्तो <hi>व्याहारो</hi> हास्यलेशार्थः ॥ ९५ ॥</l></lg></b> (नाशा. १८.११६)
<p>यथा— <b>रत्‍नावल्यां</b> तृतीयेऽङ्के</p>
<p>राजा— 'वयस्य, कथं दर्शनमपि भविष्यति' इत्युक्तः (रत्‍ना. ३.४/५)</p>
<pb n="711"/>
<p>विदूषकः — कहं ण भविस्सदि, जस्स दे ओहसिदबुहप्पदिबुद्धिविहवो अअं
अमच्चो । (कथं न भविष्यति यस्य त उपहसितबृहस्पति—
बुद्धिविभवोऽयममात्यः)<b>॥ ९६ ॥</b></p>
<p>अत्र विदूषकेणानुभूतस्यार्थस्य हास्यलेशाय <b>व्याहार</b> इति ।</p>
१८.(२.८) <b><lg><l>श्रुतिसारूप्याद् यस्मिन् बहवोऽर्था युक्तिभिर्नियुज्यन्ते ।</l>
<l>यद्धास्यमहास्यं वा तत् <hi>त्रिगतं</hi> नाम विज्ञेयम् ॥ ९७ ॥</l></lg></b> (नाशा. १८.११५)
<p>यथा <b>इन्दुलेखायां वीथ्याम्</b> राजा—वयस्य!</p>
<b><lg>
<l>किं नु कलहंसनादो मधुरो मधुपायिनां तु झङ्कारः ।</l>
<l>हृदयगृहदेवतायास्तस्या नु सनूपुरं चरणम् ॥ ९८ ॥</l>
</lg></b>
<p>यदि वा—(नाशा. १८.११५)</p>
<b><lg>
<l>यत्रानुदात्तवचनं त्रिधा विभक्तं भवेत् प्रयोगे तु ।</l>
<l>हास्यरससंप्रयुक्तं तत् <hi>त्रिगतं</hi> नाम विज्ञेयम् ॥ ९९ ॥</l>
</lg></b>
<p>यथा <b>पुल्लसके रूपके</b>— तरलं हि भट्टा तुंह एअं अवत्थं सोऊण चिन्ता
अआमाउळहराओ आगदेहिं सिधत्थवरेण्णो x x x सुरुषच मालइआए
मालं सअंवरत्थेण विरइअं गइऊण एसा देवी इह एव्वायद्दे त्ति ।
x x x भर्तः! तवेमामवस्थां श्रुत्वा चिन्ता (?) x x x राजा आगत
मालतिकाया मालां स्वयंवरत्वेन विरचितं ग्रहीतुम् एषा देवी
इहैवागता इति ।</p>
१९.(२.९) <b><lg><l>संरम्भसम्भ्रमयुतं विषादयुक्तं तथापवादकृतम् ।</l>
<l>बहुवचनाक्षेपकृतं <hi>गण्डमि</hi>ति वदन्ति तत्त्वज्ञाः ॥ १०० ॥</l></lg></b> (नाशा. १८.११६)
<p>यथा— वेणीसंहारे द्वितीयेऽङ्के दुर्योधनो भानुमतीमुद्दिश्य—(वेसं. २.२३)</p>
<b><lg>
<l>लोलांशुकस्य पवनाकुलितांशुकान्तं त्वद्‍दृष्टिहारि मम लोचनबान्धवस्य ।</l>
<l>अध्यासितुं तव चिरं जघनस्थलस्य पर्याप्‍तमेव करभोरु! ममोरुयुग्मम् ॥ १०१ ॥</l>
</lg></b>
<p>कञ्चुकी— देव, भग्नम् ।</p>
<p>दुर्योधनः— केन?</p>
<p>कञ्चुकी— भीमेन ।</p>
<p>दुर्योधनः— आः, किमेवं प्रलपसि?</p>
<pb n="712"/>
<p>कञ्चुकी—(सभयं) ननु कथयामि, भग्नं भीमेन भवतः—
दुर्योधनः—हा धिक्, प्रलापिन्, वृद्धापसद, कोऽयममद्य ते व्यामोहः?
कञ्चुकी—देव न खलु कश्चिद् व्यामोहः, सत्यमेवम्—॥ १०२ ॥</p>
<b><lg>
<l>भग्नं भीमेन भवतो मरुता रथकेतनम् ।</l>
<l>पतितं किङ्किणीक्‍वाणबद्धाक्रन्दमिव क्षितौ ॥ १०३ ॥</l></lg></b> (वेसं. २.२३) इति ।
<p>ननु च बहोः वक्ष्यमाणस्य अशुभवार्ताबहुलमत्वर्थो(?) बहुवचनाक्षेपकृतं
गण्डमित्यनेनोच्यते; तच्च पताकास्थांनकस्यापि, आगामिवस्तुसूचनात्मकत्वात्, ततोऽस्य
को भेदः?</p>
<p>उच्यते । पताकास्थानकेन धर्मादेर्नाटकशरीरभूतस्य साध्यस्य वस्तुनः
साधनभूतानामाक्षेपः क्रियते; अत एव तद्‍‌विघ्‍नभूतानामिति विशेषः । अत एव गण्ड
इव गण्डको <b>गण्डो</b> ज्ञेयः यथा हि गण्डो गण्डरूपः प्रथममुद्भिद्यमानो व्या वर्त्तको
भवति तथा गण्डो ज्ञेयः । तदाह—(नाशा. १८.११८)</p>
<p>२०.(२.१०) वचसा१ सम्बन्धानामन्ते यत्पदं त्वसम्बन्धम् ।</p>
<b><lg>
<l>सम्बद्धमिवाभाति हि तद् गण्डं नाम वीथ्यां स्यात् ।</l>
<l>हास्येनोपगतार्था प्रहेलिका <hi>नालिके</hi>ति+ विज्ञेया ॥ १०४ ॥</l>
</lg></b>
<p>*यथा मालतिकायां वीथ्याम्—</p>
<b><lg>
<l>सिअकुसुमहासिणि जप x x x x x x x मं जा उण मुहंखमणअस्स ।</l>
<l>उज्जाणवि ए आ x x x x x x x का सा दिट्ठा मए अज्ज ॥</l>
</lg></b>
<lg>
<l>(सितकुसुमहासिनि x x x x x x x ।</l>
<l>उद्यान x x x x x x x का सा दृष्टा मया अद्य ॥)</l>
</lg>
<p>२१.(२.११) एकद्विप्रतिवचना <b><hi>वाक्केली</hi></b>+ ।</p>
<p>विदूषकः— हा सा चच्चरी ।</p>
<p>मदनिका—(हदास, न सा होदि चच्चरी ।) दुपदीखण्डं क्खु एदम् । (हताश,
न सा भवति चर्चरी । द्विपदीखण्डं खल्वेतत् ।)</p>
<!-- NOTES pg=712!-->
१. जोशेरस्तु 'बहुवचनस॰॰ पदं च सम्बद्धम् ।' इति पठति ।
** ताराद्वयमध्यगतो ग्रन्थो जोशेरे नास्ति ।
++ नालिका वाक्‍केलीति च द्वे अपि अधिबलात्पूर्वमुल्लिखिते वीथ्यङ्गेषु ।
<pb n="713"/>
<p>विदूषकः— किं एदं क्खु तं खण्डं, जेण मोणके करीअंति? (किमेतत् खलु
तत् खण्डम्, येन मोदकाः क्रियन्ते?)</p>
<p>मदनिका — णहि णहिं । पढीअदि क्खु एदं । (नहि नहि । पठ्यते खल्वेतत्)</p>
	<p>(रत्‍ना. १.१६/१७)</p>
<p>यथा वा—* <b>॥ १०५ ॥</b></p>
<b><lg>
<l>कोऽयं द्वारि? हरिः, प्रयाह्युपवनं शाखामृगस्यात्र किम् ?</l>
<l>कृष्णोऽहं दयिते! बिभेमि सुतरां कृष्णः कुतो वानरः ?</l>
<l>मुग्धेऽहं मधुसूदनो, व्रज लतां तामेव तन्वीमलं</l>
<l>मिथ्या सूचयसीत्युपेत्य धनिकां ह्रीतो हरिः पातु वः ॥ १०६ ॥</l>
</lg></b>
<p>यथा <b>मृच्छकटिकायां</b></p>
<p>वसन्तसेना — कधं परिअणो त्ति मं अवगच्छदि । होदु, एव्वं दाव करइस्सं ।
(गृह्‍णाति, आघ्राय) अणुदासीणं से जोव्वणं पडिहासेदि—(अनुदासीनमस्य यौवनं
प्रतिभासते ।)</p>
<p>नायकः — रदनिके! रोहसेनं गृहीत्वा अभ्यन्तरचतुश्शालं प्रवेशय ।</p>
<p>वसन्तसेना — अणब्भंतरा क्खु अहं अब्भंतरचउस्सालस्स । (अनभ्यन्तरा
खल्वहं अभ्यन्तरचतुश्शालस्य ।</p>
<p>नायकः — कथमुत्तरोत्तरप्रतिवादिनी रदनिका । कष्टम्! <b>॥ १०७ ॥</b></p>
<b><lg>
<l>यदा हि भाग्यक्षयपीडितो नरो दशां कृतान्तोपहितां प्रपद्यते ।</l>
<l>तदाऽस्य मित्राण्यपि यान्त्यमित्रतां चिरानुरक्तोऽपि विरज्यते जनः ॥ १०८ ॥</l>
</lg></b>
२२.(२.१२) <b><lg><l>यद्‍गुणदोषीकरणं दोषगुणीकरणमेव वा वादे ।</l>
<l>हेतुभिरुपपन्नार्थैस्त<hi>न्मृदवं</hi>		नाम विज्ञेयम् ॥ १०९ ॥</l></lg></b> (नाशा. १८.११३)
<p>तत्र दोषस्य गुणीकरणं यथा <b>शाकुन्तले</b>—(शाकु. २.५)</p>
<b><lg>
<l>मेदश्छेदकृशोदरं लघु भवत्युत्थानयोग्यं वपुः
सत्त्वानामुपलक्ष्यते विकृतिमच्चित्तं	भयक्रोधयोः ।</l>
<l>उत्कर्षः स च धन्विनां यदिषवः सिद्ध‍यन्ति लक्ष्ये चले
मिथ्यैव व्यसनं वदन्ति मृगयामीदृग् विनोदः कुतः ॥ ११० ॥</l>
</lg></b>
<p>गुणस्य दोषीकरणं यथा—<b>मालतीमाधवे</b>— (मामा. ६.१५/१६)</p>
<pb n="714"/>
<b><lg>
<l>पुरश्चक्षूरागस्तदनु	मनसोऽनन्यपरता—
तनुग्लानिर्यस्य त्वयि समभवद् यत्र च तव ।</l>
<l>युवा सोऽयं प्रेयानिह सुवदने! मुञ्च जडतां
विधातुर्वैदग्ध्यं विलसति सकामोऽस्तु मदनः ॥ १११ ॥</l>
</lg></b>
<p>इति कामन्दकीवचनादनन्तरं—</p>
<p>लवङ्गिका—भअवदि! किसण—चउद्दसीरअणीमसाणसंचारणिपडिद णिव्वत्तिअ
विसमववसाअणिट्ठाविदचंडपासंडवअंडदोद्दंडसाहसो	साहसिओ
क्खु एसो । अदो पिअसही उक्कंपिदा ।</p>
<p>(भगवति! कृष्णचतुर्दशीरजनीश्मशानसञ्चारनिपतित विषमव्यवसाय—
निष्ठापितचण्डपाषण्डप्रचण्डदोर्दण्डसाहसः साहसिकः खल्वेषः । अतः
प्रियसखी उत्कम्पिता ।)</p>
<p>कामन्दकी—साधु लवङ्गिके! साधु । अवसरे खलु अनुरागोपकारयोर्गरी
यसोरुपन्यासः ॥ ११२ ॥ (मामा. ६.१५)</p>
२३.(२.१३) <b><lg><l>यदसद्‍भूतं वचनं संस्तवयुक्तं द्वयोः परस्परं यत्तु ।</l>
<l>एकस्य वाऽर्थहेतोः स हास्यजननः <hi>प्रपञ्च</hi>स्तु ॥ ११३ ॥(नाशा. १८.११२)</l>
</lg></b>
<p>यथा <b>प्रयोगद्वये</b> (<b>प्रयोगाभ्युदये</b>)—</p>
<p>तरङ्गदत्तकचेटी— अम्मो! अयं क्खु एसो संचारिमं अवहासपट्टणं अय्भंडीरवो
इदो य्येव आगच्छदि । (अहो! अयं खल्वेष
सञ्चरिष्णूपहासपत्तनमार्यभण्डीरव इत एवागच्छति ।)</p>
<p>विदूषकः— (उपसूत्य) भोदी! सागदं दे । (भवति! स्वागतं ते ।)</p>
<p>चेटी—(स्वगतम्) परिहासइस्सं दाव णं । (परिहासयिष्यामि तावदेनम् ।)
(प्रकाशम्) को दाणि एसो अम्हाणं पेसणआरओ चेडउ त्ति? । (क
इदानीमेषोऽस्माकं प्रेषणकारश्चेटक इति?)</p>
<p>विदूषकः—अहं घटदासीणं सामिणो । (अहं घटदासीनां स्वामी ।)</p>
<p>चेटी — किं चेडउ त्ति भणिदे कुविदो तुमं? (किं चेटक इति भणिते
कुपितस्त्वम्?)</p>
<p>विदूषकः —को दाणि विसेसो घटदासीणं कुंभदासीणं च? (क इदानीं विशेषो
घटदासीनां कुम्भदासीनां च?)</p>
<pb n="715"/>
<p>चेटी— मा कुप्प, भट्टउत्तो त्ति भणिस्सं । (मा कुप्य, भट्टपुत्र इति भणिष्यामि ।)</p>
<p>विदूषकः — भोदी! तुवं पि मा कुप्प, अज्जा इत्ति भणिस्सं । (भवति,
त्वमपि मा कुप्य, आर्या इति भणिप्यामि ।)</p>
<p>चेटी—अहो! भट्टपुत्तस्स गदी! (अहो! भट्टपुत्रस्य गतिः!)</p>
<p>विदूषकः—अहो !अदिरूआ अज्जया ॥ (अहो ! अतिरूपा आर्या ॥)</p>
<p><b>एकस्य वाऽर्थहेतोः</b>—यथा <b>मृच्छकटिकायाम्—</b></p>
<p>नायकः—(मैत्रेयं दृष्ट्वा) दिष्ट्या भवान् दृश्यते?</p>
<p>विदूषकः— सट्टु x x x x x कं चोरकं तो रा दोणी समिदुण्ण तारि सादो
गणिआ—कं ता रा दो । क्खु उच्चदि—अकंदसमुत्थिता पउमिणी,
अवञ्चओ वाणिओ, अचोरो सुवण्णआरो, अकलहो गामसमागमो,
अलुद्धा गणिआ त्ति दुक्करं एदे संभावीअन्ति । ता पिअवअस्सं
गदुअ इमादो गणिआपसङ्गादो णिवत्तावेमि । (परिक्रमय दृष्ट्‍वा) कथं
पिअवअस्सो रुक्खवाडिआए उवविट्टो चिट्ठदि । ता जाव
उवसप्पामि । (उपसृत्य) सोत्थि भवदे । वड्‌ठढदु भवं ।</p>
<p>नायकः — वयस्य ! कथय वृत्तान्तम्१ ।</p>
<p>विदूषकः — तं क्खु कज्जं विणठ्ठं ।</p>
<p>चारुदत्तः — किं तया न गृहीता सा रत्‍नावली?</p>
<p>विदूषकः — कुदो अम्हाणं एत्तिअं भाअहेअं । णवणलिणकोमलं अंजलिं मत्थए
कदुअ पडिच्छिआ ॥ ११४ ॥</p>
<p>(<b>३. वृत्त्यङ्गानि२ — १६</b>)</p>
<p>अथ वृत्त्यङ्गानि ।</p>
<p>(<b>भारत्यङ्गानि—४</b>)</p>
<p>उद्धातः(त्यकः)/कथोद्‍घातः, प्रयोगातिशयः, प्रवृत्तकोऽवलगितमिति
<b>भारत्यङ्गानि</b> । तत्र —</p>
<!-- NOTES pg=715!-->
१. अत्र राघवपाठः विदूषकः— कुदो एत्ति उत्ती आ भि पडिगिण्हिसि । एदं एव्व पसाधिअ
विरल विण्णि अंगुली करिइअ अंजलिउडं तहु क्खिदाए विलपज्जरविहीए मं
स पेसी वितिणो तावती एसा मुक्तावली अक्खित्तो ।
२. 'प्रत्यङ्गानि' जोशेरः
<pb n="716"/>
<p>२४.(३.१) <b>उद्‌घात्यको</b> यथा—</p>
<b><lg>
<l>को जयति? जयति शर्वः; केन जितं? जितमनङ्गदहनेन ।</l>
<l>त्रिपुरारिणा	भगवता	बालशशाङ्काङ्कितजटेन ॥ ११५ ॥</l>
</lg></b>
<p><b>कथोद्‍घातो</b> यथा—</p>
<b><lg>
<l>साकं पङ्कजजन्मना सुरपतेरभ्यर्थनाया वशा—
दिक्ष्वाकोः शरदिन्दुबिम्बविमले वंशेऽवतीर्य स्वयम् ।</l>
<l>निश्शोषाभयदस्त्रयीपथजुषां	विद्वेषिणां	रक्षसां
यः पौलस्त्यमहन् स पातु भवतो रामाभिधानो हरिः ॥ ११६ ॥</l>
</lg></b>
<p>२५.(३.२) <b>प्रयोगातिशयो</b> यथा—</p>
<b><lg>
<l>यूथायितमवतु हरेः क्ष्मामुद्धरतो वराहवपुषो वः ।</l>
<l>शेषफणरत्‍नदर्णणसहस्त्रसङ्क्रान्तबिम्बस्य	॥ ११७ ॥</l>
</lg></b>
<p>२६.(३.३) <b>प्रवृत्तको</b> यथा—(छलितरामके.)</p>
<b><lg>
<l>आसादितप्रकटनिर्मलचन्द्रहासः
प्राप्‍तः शरत्समय एष विशुद्धकान्तः ।</l>
<l>उत्खाय	गाढतमसं	घनकालमुग्रं
रामो दशास्यमिव सम्भृतबन्धुजीवः ॥ ११८ ॥</l>
</lg></b>
<p>२७.(३.४) <b>अवलगितं</b> यथा—</p>
<p>अमुमेव शरत्समयमधिकृत्य गीयताम् । अस्यां हि शरदि—(वेसं. १.५)</p>
<b><lg>
<l>सत्पक्षा मधुरगिरः प्रसाधिताशा मदोद्धतारम्भाः ।</l>
<l>निपतन्ति	धार्तराष्ट्राः	कालवशान्मेदिनीपृष्ठे ॥ ११९ ॥</l>
</lg></b>
<p>(<b>आरभट्यङ्गानि—४</b>)</p>
<p>संक्षिप्‍तिका, अवपातः, वस्तूत्थापनं, संस्फोट इति चत्वार्यारभट्यङ्गनि । तेषु
२८.(३.५) मायेन्द्रजालशिल्पनैपथ्यादिभिः वस्तुसंक्षेपः <b>संक्षिप्‍तिका ।</b></p>
<p>यथा—(रघु.१२.५३)</p>
<b><lg>
<l>रक्षसा मृगरूपेण वञ्चयित्वा स राघवौ ।</l>
<l>जहार सीतां पक्षीन्द्रप्रयासक्षणविघ्‍नितः ॥ १२० ॥</l>
</lg></b>
<pb n="717"/>
<p>२९.(३.६) भयादिभि विद्रवादिकर्मसु प्रवेशनिर्गमन<b>मवपातः</b>।</p>
<p>यथा—(उरा. २.२२)</p>
<b><lg>
<l>मृगरूपं परित्यज्य विधाय विकटं वपुः ।</l>
<l>नीयते रक्षसा तेन लक्ष्मणो युधि संशयम् ॥ १२१ ॥</l>
</lg></b>
<p>३०.(३.७) अविद्रवः सविद्रवो वा सर्वरसभावसमासो <b>वस्तूत्थापनम्</b> । यथा—
<b>राहोश्चन्द्रकलाम् इत्यादि ॥१२२ ॥</b> (मामा. ५.२८, पृ. ६३८)</p>
<p>३१.(३.८) नानास्त्रयुद्धनियुद्धादिभिः संरम्भसंप्रहारः <b>संस्फोटः</b> ।</p>
<p>यथा—(वेसं. ३.४२)</p>
<b><lg>
<l>कृष्टा येन विलोलकेशनिवहा पाञ्चालराजात्मजा
येनास्याः परिधानमप्यपहृतं राज्ञां कुरूणां पुरः ।</l>
<l>यस्योरस्स्थलशोणितासवमहं पातुं प्रतिज्ञातवान्
सोऽयं मद्‍भुजपञ्जरे निपतितः संरक्ष्यतां कौरवाः! ॥ १२३ ॥</l>
</lg></b>
<p>(<b>कैशिक्यङ्गानि—४</b>)</p>
<p>नर्म, नर्मस्फिजः, नर्मस्फोटः, नर्मगर्भ इति चत्वारि <b>कैशिक्यङ्गानि ।</b> तेषु —</p>
<p>३२.(३.९) आस्थापितश्रृङ्गारं वचो विचेष्टितं वा सपरिहासं <b>नर्म</b> । यथा—(मामा. ६.९)</p>
<b><lg>
<l>वयं तथा नाम यदात्थ किं वदा—
म्ययं त्वकस्माद् विकलः कथान्तरे ।</l>
<l>कदम्बगोलाकृतिमन्त्रितं/माश्रितः	कथं
विशुद्धमुग्धः	कुलकन्यकाजनः ॥ १२४ ॥</l>
</lg></b>
<p>३३.(३.१०) प्रथमसम्भोगे नवावस्थानं सम्भोगाश्रयवाक्यादिकर्म नर्म संज्ञा <b>स्फिजः</b> । यथा—</p>
<b><lg>
<l>प्राप्‍ताऽसौ वृषपर्वणः प्रियसुता सङ्केतषण्डं सखे!
वृष्टिः सेयमनम्बुदामृतमयी गात्राणि मे सिञ्चति ।</l>
<l>किं जानासि विनोदयिष्यसि मनः सन्तप्‍तमेषा च मे</l>
विदूषकः—
<l>दुर्वात्येव विनोदयिष्यति न भोस्तां देवयानी यदि ॥ १२५ ॥</l>
</lg></b>
<p>३४.(३.११) आविर्भूताभिलाषानुभावयोरकाण्ड एव सम्भोगभङ्गो <b>नर्मस्फोटः</b>।</p>
<pb n="718"/>
<p>यथा— (रघु. ७.६७)</p>
<b><lg>
<l>इतः परानर्भकहार्यशस्त्रान् वैदर्भि ! पश्यानुपता मयाऽसि ।</l>
<l>एवंविधेनाहवचेष्टितेन त्वं प्रार्थ्यसे हस्तगता ममैभिः ॥ १२६ ॥</l>
</lg></b>
<p>३५.(३.१२) कार्यहेतोः स्वरूपविज्ञानादिप्रच्छादनं <b>नर्मगर्भः</b> । यथा— (कुसं. ५.३०)</p>
<b><lg>
<l>अथाजिनाषाढधरः प्रगल्भवाग् ज्वलन्निव ब्रह्ममयेन वर्चसा ।</l>
<l>विवेश कश्चिज्जटिलस्तपोवनं शरीरबद्धः प्रथमाश्रमो यथा ॥ १२७ ॥</l>
</lg></b>
<p>(<b>सात्त्वत्यङ्गानि—४</b>)</p>
<p>उत्थापकः, परिवर्तकः, संलापकः, संघात्यक इति चत्वारि सात्त्वत्यङ्गानि । तेषु
३६.(३.१३) परस्परीभूतार्थेषु उत्थापनम् <b>उत्थापकः</b> । यथा—(मवीच. २.४९)</p>
<b><lg>
<l>प्रहर नमतु चापं प्राक्‌प्रहारप्रियोऽहं
मयि तु कृतनिघाते किं विदध्यात् परेण ।</l>
<l>झटिति	विततवह्नयुद्‍गारभास्वत्कुठार—
प्रविघटितकठोरस्कन्धबन्धः		कबन्धः ॥ १२८ ॥</l>
</lg></b>
<p>३७.(३.१४) प्रस्तुतार्थत्यागादन्यार्थभजनं <b>परिवर्तकः</b> । यथा—(किराता. १०.४०)</p>
<b><lg>
<l>मुनिमभिमुखतां निनीषवो याः समुपययुः कमनीयतागुणेन ।</l>
<l>मदनमुपदधे स एव ताभ्यो दुरधिगमा हि गतिः प्रयोजनानाम् ॥ १२९ ॥</l>
</lg></b>
<p>३८.(३.१५) सदसि नानावाक्यैर्मिथोऽधिक्षेपः <b>संलापकः</b> । यथा—(वेसं. ३.३५)</p>
<b><lg>
<l>कथमपि न निषिद्धो दुःखिना भीरुणा वा
द्रुपदतनयपाणिस्तेन	पित्रा	ममाद्य ।</l>
<l>तव भुजबलदर्पाध्मायमानस्य	 वामः
शिरसि चरण एष न्यस्यते वारयैनम् ॥ १३० ॥</l>
</lg></b>
<p>३९.(३.१६)कार्यमन्त्रार्थप्रभावदैवादिभिः संघातभेदः <b>संघात्यकः</b> (नाशा. २०.४९) ।
यथा— (किराता.१५.२)</p>
<b><lg>
<l>अपश्यद्भिरिवेशानं रणान्निववृते गणैः ।</l>
<l>मुह्यत्येव हि कृच्छ्रेषु सम्भ्रमज्वरितं मनः ॥ १३१ ॥</l>
</lg></b>
<pb n="719"/>
<p>(<b>४. सन्ध्यन्तराणि—२१</b>)</p>
<p>अथ सन्ध्यन्तराण्येकविंशतिः । तद् यथा—</p>
<p><b>साम, भेदः, दण्डः, प्रदानम्, वधः, प्रत्युत्पन्नमतित्वम्,
गोत्रस्खलितम्, साहसम्, भयम्, ह्रीः, माया, क्रोधः, ओजः, संवरणम्,
भ्रान्तिः, हेत्ववधारणम्, दूतः, लेखः, स्वप्नः, चित्रम्, मद</b> इति । तत्र</p>
<p>४०.(४.१) <b>साम</b> यथा— <b>पार्थविजये</b> भगवान् वासुदेवो दूत्येन गतो दुर्योधनमाह—</p>
<b><lg>
<l>क्षीरोदादमृतद्युतिः	क्षितिभुजां	वंशस्ततो भारतः</l>
<l>श्लाघ्यः श्लाघ्यगुणश्च किं च बहुना यत्रोद्भवस्त्वादृशाम् ॥ १३२ ॥</l></lg></b> इत्यादि
<p>४१.(४.२) <b>भेदो</b> यथा मुद्राराक्षसे—</p>
<p><b>चाणक्येन तन्मुद्रालाञ्छितलेखालङ्कारादिदर्शनेन राक्षसात् मलयकेतुर्भेदितः ।</b></p>
<p>४२.(४.३) <b>दण्डो</b> यथा तत्रैव राक्षससङ्ग्रहार्थं वधबन्धादिकं तन्मित्रे श्रेष्ठिनि चन्दनदासे
प्रयुक्तम् ।</p>
<p>४३.(४.४) <b>प्रदानं</b> यथा मृच्छकट्याम्—</p>
<p><b>शकारो गणिकां व्यापादयितुं विटाय दानमुपन्यस्तवान् । (शकारः) भाव !</b></p>
<b><lg>
<l>जदिच्छसे	लंबदसाकलापं पावाइअं सुत्तसतेन जुत्तं ।</l>
<l>मंसं च खादुं तह तुट्ठि काहिं चुहू चुहू चुक्कु चुहू चुहूत्ति ॥ १३३ ॥</l>
</lg></b>
<lg>
<l>{यदीच्छसि	लम्बदशाकलापं	प्रावारकं	सूत्रशतेन	युक्तम् ।</l>
<l>मांसं च खादितुं तथा तुष्टिं कर्तुं (चुहू चुहू चुक्कु चुहू चुहू)इति ॥}</l>
</lg>
<p>विटः— ततः किम्?</p>
<p>शकारः— मम पिअं कहेहि । (मम प्रियं कुरु ।)</p>
<p>विटः— बाढं करोमि, वर्जयित्वा त्वकार्यम् ।</p>
<p>शकारः— अकज्जस्स गंधो वि ण त्थि । (अकार्यस्य गन्धोऽपि नास्ति ।)</p>
<p>विटः— उच्यतां तर्हि ।</p>
<p>शकारः— मालेहि वसंतशेणिअं ति । (मारय वसन्तसेनाम् इति ।) तथा मम
स्वामिनानेनार्येण (अनार्येण) वसन्तसेना व्यापादिता; न चारुदत्तेन इति
ब्रुवते स चेटाय कटकं प्रयच्छन्नाह च—पुतक (एदं गेह्‍िणअ अण्ण)
धा भण । (पुत्रक ! एतद् गृहीत्वाऽन्यथा भण ।) ॥ १३४ ॥</p>
<pb n="720"/>
<p>४४.(४.५) <b>वधो</b> यथा— रामायणीयेषु नाटकेषु ताटकाविराधवालिजटायुःप्रभृतीनां,
भारतीयेषु बकहिडिम्बकीचकाभिमन्युप्रभृतीनामिति ।</p>
<p>४५.(४.६) <b>प्रत्युत्पन्नमतित्वं</b> यथा तापसवत्सराजे वसन्तकेन राजा भौतिकनैष्ठिक—
वृत्तयोर्विशेषं पृष्टः कथयित्वाऽऽह — किं च भवान् नैष्ठिकं प्रपन्नः?</p>
<p>विदूषकः — भो णाहं भोदिअं जाणामि । ण हि (ण)ट्ठिअं । जदा तुमं एद व्व
पदं परिच्चअसि तदा x x x x जा एसा दासीए लिभा अस्स थविअ
x x x x एदाविअ अख x x x x विमेधा दोणेद्दरदि । एदं
परिव्याअअभंडिअं सदसक्कारं णइअ ता अज्जेव देवीए वासवदत्ताए
सहत्थोवणीदमोदए अण्हंतो पढमकालादो वि अव्भुअं विलसिस्सं । (भो
नाहं भौतिकं जानामि, न हि नैष्ठिकम् । यदा त्वम् एतदेव पदं परित्यजसि
तदा x x x x या एषा दास्याः x x x x तरति । एवं परिव्राजकभण्डिलं
शतसत्कारं	नीत्वा	तद्	अद्यैव	देव्या	वासवदत्तया
स्वहस्तोपनीतमोदकान्यश्र्नन् प्रथमकालादपि अद्भुतं विलसिष्यामि ।)</p>
<p>राजा—	ससमभ्रमौत्सुक्यं कथमिव? ततः x x x x</p>
<p>विदूषकः— {प्रकाशितदाहाया वासवदत्ताया रभसात् जीवनोच्छेदं (?) कृत्वा,
हस्तमवधूय, आत्मगतम्} किं दाणिं एत्थ करिस्सं? (किमिदानीमत्र
करिष्यामि?) (प्रत्युत्पन्नमतित्वात् चिन्तयन् आह) अहवा एव्वं दाव ।
(अथवा एवं तावत्) । (प्रकाशम्) भो वअस्स ! किं ण सुरमदि
भवं जं भणिदं तेण भअवदा सिहादेसेण देवीसरिसाकिदीए
कण्णआए पाणिग्गहणं णिच्चतिअ देवीसमागमो दे भविस्सिदि त्ति ।
(भो वयस्य ! किं न स्मरति भवान्—यद् भणितं तेन भगवता
सिद्धादेशेन देवीसदृशाकृत्याः कन्यकायाः पाणिग्रहणं निर्वर्त्य
देवीसमागमस्ते भविष्यतीति ।) ॥ १३५ ॥</p>
<p>४६.(४.७) <b>गोत्रस्खलितं</b> यथा— विक्रमोर्वश्याम्— अप्सरसा अन्यस्यै कथितम् ऊर्वश्या
शक्रसदसि प्रेक्षणीये 'पुरुषोत्तम' इति वक्तव्ये तद्गतमनसा 'पुरूरवाः'
इत्यभिहितम् इति प्रवेशके सूचितम् ।</p>
<pb n="721"/>
<p>४७.(४.८)<b>साहसं</b> यथा— (देवी)चन्द्रगुप्‍ते— स्त्रीवेषनिह्नुतश्चन्द्रगुप्‍तः शत्रोः स्कन्धावारम्
अलिपुरं गतवति (शकपति)वधायागमद् इति प्रयोगे दर्शितम्,
शकपतिमघातयद् इति च वृत्तं सूचितम् ।</p>
<p>४८.(४.९) <b>भयं</b> यथा— वेणीसंहारे नेपथ्ये सूचितम्—'भो भो भयस्खलितकार्मुक—
कृपाणतोमरशक्ति(क्तयः)	कौरवबलपक्षपाततृणीकृतप्राणद्रविणसञ्चया
नरपतयः । संस्तभ्यताम् । निर्हतदुश्शासनपीतशेषशोणितस्नपित—
बीभत्सवृकोदरदर्शनपरिस्खलत्प्रहरणानि रणाद् विद्रवन्ति बलानि ।'
पुनश्च मूर्च्छितदुर्योधनमपवाहयता सूतेनोक्तम्— कथामासन्न एवायं
दुरात्मा कौरवद्रुमोत्पातमारुतो मारुतिः! अनुपलब्धसंज्ञश्च तावदत्र
महाराजः! भवतु, सुदूरमपहरामि स्यन्दनम् । इत्येवं प्रयोग एव
दर्शितम् ।</p>
<p>४९.(४.१०) <b>ह्नीर्य</b>था— तापसवत्सराजे पद्मावती प्रत्याख्यानदुःखादुद्ध‍ृत्यात्मानं व्यापादयन्ती
वत्सराजेन निवारिता ह्रिया युक्ता । तत्र हि— (ताव. ४.२०/२१)</p>
<p>विदूषकः— भोदि ! अअं दाव धोअगुग्गुल्लनिबद्धाओ उण्होदएण्ण जडाओ
विच्छोलिअ तारिसो एव्व । अहं पुण अणवराधमुंडिदो कुदो तारिसे
चंडु X X X X लहिसं । {भवति ! अयं तावद् X X X X गुग (?)
X X X X उष्णोदकेन X X X X}</p>
<p>पद्मावती— (लज्जावनतमुखी स्मितं करोति ।) पुनश्च कञ्चुकिविज्ञापनया अनुज्ञाता
राज्ञा सलज्जा अधोमुखी कञ्चुकिना सह निष्क्रान्ता ।</p>
<p>तथा पुंसोऽपि ह्रीर्यथा पार्थविजये— गन्धर्वैः पराजित्य बध्यस्य अर्जुनेन विक्रम्य
मोचितस्य दुर्योधनस्य ।</p>
<p>तत्र हि दुर्योधनमर्जुन आह— 'न चाहमस्मिन् काले पाण्डवेनाहूत इति मनसि
सम्भावनीयम् । यस्माद् अभिन्नमेव आर्ययुधिष्ठिरमहाराजमवगच्छामः,
विशेषतोऽस्मिन् काले । पश्‍यतु महाराजः—</p>
<b><lg>
<l>स्वैर्वैरे कुरुपाण्डवान्तरकृतो यस्मिन् विशेषोऽस्ति न—
स्तस्मिंस्तत् किमसाधु साधु कथमित्यार्या विजानन्ति तत् ।</l>
<l>यत्रैकाभिजनान्वये	त्वभिभवः	क्षत्रस्य तस्मिन् पुन—
र्भ्रातॄणां	पुरतोऽभियोगसमये	पञ्चोत्तरं नः	शतम् ॥ १३६ ॥'</l>
</lg></b>
<pb n="722"/>
<p>दुर्योधनः— (सवैरलक्ष्यमात्मगतम्) हृदय, शिक्षयोत्तरम् । कथमिवैनमालपामि?</p>
<b><lg>
<l>भ्राताहमित्यसदृशं	मम	दुष्कृतैस्तै—
र्द्वेष्टा	भवानिति	तदत्र	दशाविरुद्धम् ।</l>
<l>यद्यद् ब्रवीमि वचनं लघु तत्तु तत्र
कामं	भवेच्छरणमप्रतिपत्तिरेव ॥ १३७ ॥</l>
</lg></b>
<p>तदत्र वैलक्ष्यम् लज्जानिमित्तमेव ।</p>
<p>५०. (४.११) <b>माया</b> यथा देवीचन्द्रगुप्‍ते— चन्द्रगुप्‍तस्य कृतकोन्माद इति मानुषी माया।
कृत्यारावणादिषु— कनकमृगादिरचनात्मिका त्वमानुषी ।</p>
<p>५१. (४.१२) <b>क्रोधो</b> यथा— श्रीविशाखदेवकृते अभिसारिकावञ्चिते वत्संराजः
सम्भावितपुत्रवधायै पद्मावत्यै क्रुद्धः, तथा चाभ्यधात्—</p>
<b><lg>
<l>प्रदुष्टोग्रग्राहां	सरितमवगाढः	श्रमवशा—
दुपालीनः शाखां फलकुसुमलोभाद् विषतरोः ।</l>
<l>फणालीढेनार्थी	च्युतपरिचयां क्रौर्यनिरतां
विषज्वालागर्भां	चिरमुरगकन्यामनुसृतः ॥ १३८ ॥</l>
</lg></b>
<p>योऽसौ पुरुषार्थसिद्धिहेतुः क्रोधः स्थायिभावः, सोऽयं न भवतीत्युदाहृतम् ।
पुरुषार्थसिद्धिहेतुस्तु स्थायिभावः, न सन्ध्यन्तरम् ।</p>
<p>५२. (४.१३) <b>ओजो</b> यथा देवीचन्द्रगुप्‍ते विदूषकः शकपतेः शिबिरमभिप्रस्थितं नायकमाह—
भो कह दाणिं तुमं सुबहुआणं अमच्चाणं मज्झे संचरिस्ससि? (भोः,
कथमिदानीं त्वं सुबहूनाम् अमात्यानां मध्ये एकाकी संचरिष्यसि ?)</p>
<p>नायकः— अलं मूर्खं, सत्त्वमृत्सृज्य सङ्ख्यायां बहुमानो भवतः । पश्‍य—</p>
<b><lg>
<l>सद्वंशान्	पृथुवर्ष्मविक्रमबलान्	दृष्ट्वाद्भ‍ुतान्	दन्तिनो
हासस्मेरगुहामुखादभिमुखं	निष्क्रामतः	पर्वतात् ।</l>
<l>एकस्यापि विधूतकेसरसटाभारस्य	भीता	मृगा
गन्धादेव	हरेर्द्रवन्ति	बहवो,	वीरस्य	किं	संख्यया ॥ १३९ ॥</l>
</lg></b>
<p>एतदोजसाभिहितम् ।</p>
<p>५३. (४.१४) <b>संवरण</b> यथा तापसवत्सराजे— पद्मावत्या स्विकायां वत्सराजप्रतिकृतौ
दर्शितायां</p>
<pb n="723"/>
<p>वासवदत्तां स्वगतमाह— कहं अय्यउत्तो ! अइ हदहिअअ आलिअं महाणुभावं
अत्तअ	चे(पे)क्खस्सं	तं खिव्वंतं	मन्दभाइणिं आआसेसि ।
(कथमार्यपुत्रः! अयि हतहृदय! आलिखितं महानुभावम् X X X
X (?) मन्दभागिनीमायासयसि ?) इति ससंवरणमास्ते ।</p>
<p>पद्मावती— पिअसहि, किं भणामि णं लज्जावेदि पिअसही एस (मि?)
जडापरिग्गहो । (प्रियसखि! किं भणामि, लज्जयति प्रियसखि, एष
जटापरिग्रहः ।)</p>
<p>वासवदत्ता—कहं ते एसा आकिदी अणणुरूपे अभिरमदि । (कथं तव एषा
आकृतिः अननुरूपे अभिरमते ?)</p>
<p>सांकृत्यायनी—(सखेदमात्मगतम्) अहो धैर्यं वत्सायाः, येनेयम्—(ताप. ३.७)</p>
<b><lg>
<l>दयितं विलोकयन्ती	तद्गतमनसोऽपि	हस्तगतमस्याः ।</l>
<l>अन्तर्नियमितदुःखा	न	मनागपि विकृतिमायाति ॥ १४० ॥</l>
</lg></b>
<p>५४.(४.१५) <b>भ्रान्ति</b>र्यथा	<b>रत्‍नावल्यां</b>—	रात्रावुद्यानसङ्केतस्थानस्थितेन राज्ञा
नैपथ्यसादृश्‍यनिमित्तया भ्रान्त्या सागरिकेति तन्नाम्ना वासवदत्ता
समाभाषिता, वासवदत्तानाम्ना सागरिका ।</p>
<p>५५. (४.१६) <b>हेत्ववधारणं</b> यथा <b>मुद्राराक्षसे</b> नेपथ्ये— वैतालिकाभ्यां देवतारूपकेण
प्रवृत्तशरद्उ/?/ण— प्रख्यापकाशीर्वचने पठितेऽनन्तरं श्‍लोकद्वयं पठितम्—</p>
<b><lg>
<l>सत्त्वोत्कर्षस्य धात्रा निधय इव कृताः केऽपि कस्यापि हेतो—
र्जेतारः स्वेन धाम्ना मदसलिलमुचां	नागयूथेश्वराणाम् ।</l>
<l>दंष्ट्राभङ्गं	मृगाणामधिपतय	इव	त्यक्तमानावलेपाः
नाज्ञाभङ्गं	सहन्ते	नृवर!	नृपतयस्त्वादृशास्सार्वभौमाः ॥ १४१ ॥</l>
</lg></b>
<p>अपि च—</p><b><lg>
<l>भूषणाद्युपभोगेन प्रभुर्भवति न प्रभुः ।</l>
<l>परैरपरिभूताज्ञस्त्वमिव प्रभुरुच्यते ॥ १४२ ॥</l>
</lg></b>
<p>एतदाकर्ण्य चाणक्यश्चन्द्रगुप्‍तेनादिष्टस्य कौमुदीमहोत्सवस्य स्वयं कृतं
प्रतिषेधमनुसन्धाय चन्द्रगुप्‍तसमुत्तेजनपरमेतदित्यवधारयन् तथा हि स्वगतमाह—
प्रथमं तावद् विशिष्टदेवता (स्तुतिरूपेण प्रवृतशरद्उ/?/णप्रख्यापनमाशीर्वचन)म्,
<pb n="724"/>
अपरं किमित्यवधारयामि ? (विचिन्त्य) आः, भवतु ज्ञातम् । राक्षसस्यायं
प्रयोगः । (आकाशे लक्ष्यं वद्ध्वा) राक्षस राक्षस ! दृश्‍यसे भोः! (दृश्‍यसे)
जागर्ति खलु कौटिल्यः (इति) राक्षसप्रयुक्ते हेतोरवधारणम् ॥</p>
<p>५६.(४.१७) <b>दूतो</b> यथा <b>पार्थविजये</b>—भगवान् वासुदेवो दुर्योधनस्य दूतो गतः ।</p>
<p>५७.(४.१८) <b>लेखो</b> यथा <b>तापसवत्सराजे</b>— प्रद्योतेन वासवदत्तायाः प्रहिते लेखे, वत्से
त्वां स्वजनाशिषामविषयं पत्युः ।</p>
<p>५८.(४.१९) <b>स्वप्‍नो</b> यथा <b>स्वप्‍न वासवदत्ते</b> पद्मावतीमस्वस्थां दृष्ट्वा राजा समुद्रगृहकं
गतः । पद्मावतीरहितं च तदवलोक्य तस्या एव शयनीये सुष्वाप । वासवदत्तां
च स्वप्‍नवदस्वप्‍ने ददर्श । स्वप्‍नायमानश्च वासवदत्ता— माबभाषे । स्वप्‍नशब्देन
चेह स्वापो वा स्वप्‍नदर्शनं वा स्वप्‍नायितं वा विवक्षितम्; सर्वत्रेदमेवोदाहरणम्,
सर्वेषां सम्भवात् ।</p>
<p>५९.(४.२०) <b>चित्रं</b> यथा <b>रत्नावल्यां</b> चित्रगतां सागरिकां दृष्ट्वा वत्सराजस्य कामः ।</p>
<p>६०(४.२१) <b>मदः</b> मानिनो भवस्य (?) चेतिहासेषु दर्शितम्; रावणस्यापि नाटकेषु
कविभिर्निबन्धः(द्धः)। यथा <b>कृत्यारावणे</b> विमानस्थो रावणो मदादाह—</p>
<b><lg>
<l>भीताः स्थ भोः किममरास्समराभिमान—
मुत्सृज्य तिष्ठति रिपौ न हि मेऽस्ति वैरम् ।</l>
<l>स्वस्थोऽरुण—व्रज—विकृष्टखलीनपाशः
प्रेष्येषु किं दशशिराः प्रहिणोति शस्त्रम्? ॥ १४३ ॥</l>
</lg></b>
<p>अथ <b>पाननिमित्तो</b> यथा <b>मालविकाग्‍निमित्रे</b> । तत्र हि इरावती युक्तमदा (प्रविश्‍य)
चेटी च—</p>
<p>इरावती — हंजे निउणिए, सुणोमि बहुसो मदो किल विसेसमंडणं इत्थिआअणस्स
त्ति । अवि सच्चो लोअप्पवादो ? (हञ्जे निपुणिके, श्रृणोमि बहुशः मदः किल
विशेषमण्डनं स्त्रीजनस्येति । अपि सत्यो लोकप्रवादः ?)</p>
<p>चेटी— पडमं लोअप्पवादो एव्व, अज्ज उण सच्चो संउत्तो । (प्रथमं लोकप्रवाद
एव; अद्य पुनः सत्यः संवृत्तः ।)<b>॥ १४४ ॥</b></p>
<pb n="725"/>
<p>(<b>५. पताकास्थानम्—४</b>)</p>
<p>अथ पताकास्थानानि चत्वारि । तत्र च—(नाशा. १९. ३०)</p>
<b><lg>
<l>यत्रार्थे चिन्तितेऽन्यस्मिंस्तल्लिङ्गोऽन्यः प्रयुज्यते ।</l>
<l>आगन्तुकेन	भावेन	पताकास्थानकं	तु	तत् ॥ १४५ ॥</l>
</lg></b>
<p>तच्चतुर्धा— (नाशा १९.३१)</p>
<p>६१.(५.१)</p><b><lg>
<l>सहसैवार्थसम्पत्तिर्गुणवत्युपकारतः ।</l>
<l>पताकास्थानकमिदं प्रथमं परिकीर्तितम् ॥ १४६ ॥</l>
</lg></b>
<p>केवतिना (शकपतिना) परं कृच्छ्रमापतितं रामगुप्‍तस्कन्धावारमनुजिघृक्षु—
रुपायान्तरागोचरे प्रतीकारे निशि वेतालसाधनमध्यवस्यति कुमारचन्द्रगुप्‍ते
आत्रेयेण विदूषकेणोक्तम्—</p>
<p>विदूषकः— भो ण सक्कं दाणिं भवदा इमाए वेलांमभण्डागारिआणं) सआसादो
पदादो पदं वि गंतुं ? (भोः! न शक्यमिदानीं भवता अस्यां वेलायां
भाण्डागारिकाणां सकाशात् पदत्पदमपि गन्तुम् ?)</p>
<p>नायकः—(स्वगतम्) अत्रोपायश्चिन्तनीयः । (प्रविश्‍य पटलकहस्ता चेटिका)</p>
<p>चेटी—जअदु जअदु कुमारो । कुमार! कहिं अज्जुआ . . . अज्ज खु
अज्जुआ केण वि कारणेण अअं विमणा कुमारं पेक्खामि त्ति भणंती
राउळादो णिक्कंता । इमं च से देवीए धुपदेवीए ससरीरपरिभुत्तं
वसाहणअं पसादीकिदं गह्‍णिअ कुमारस्स समीपे अज्जुअ . . .
मण्णा आगदत्थिअ वत्तेअखोअि इमं जाव अज्जुअं अण्णोसामि ।
(निष्क्रान्ता ।)</p>
<p>(जयतु जयतु कुमारः । कुमार! कुत्राज्जुका ? X X X X अद्य खलु अज्जुका
केनापि कारणेन अहं विमनाः कुमारं प्रेक्षे इति भणन्ती राजकुलान्निष्क्रान्ता ।
इदं च तस्या देव्याः ध्रुवदेव्याः स्वशरीरपरिभुक्तं प्रसाधनकं प्रसादीकृतं
गृहीत्वा कुमारस्य समीपेऽज्जुका गता । यावदज्जुकामन्वेषयामि ।)</p>
<p>विदूषकः—आ दासीएधीए ! किं तव अहं भंडागारिओ ? गच्छ वेच्छि
आ दास्याः पुत्रि! किं तवाहं भाण्डागारिकः? गच्छ इति
यवनिकान्तरितः स्त्रीवेषं कृत्वा निष्क्रान्तः <b>॥ १४७ ॥</b></p>
<pb n="726"/>
<p>तदेवमन्यथा निर्गमनोपाये चिन्त्यमाने स्त्रीवेषः साधनमुपगतामिति
सामान्यलक्षणानुगमात्तद्भेदश्चेटीवचनप्रयुक्त<b>मेकं पताकास्थानकमिति</b> ।</p>
<p>६२. (५. २)</p><b><lg><l>वचः सातिशयं श्लिष्टं काव्यबन्धसमाश्रयम् ।</l>
<l>पताकास्थानकमिदं	द्वितीयं	परिकीर्तितम् ॥ १४८ ॥</l></lg></b> (नाशा. १९.३१)
<p>यथा <b>रामाभ्युदये</b>— तृतीयेऽङ्के सुग्रीवः संदिशति—</p>
<b><lg>
<l>बहुनात्र किमुक्तेन पारेऽपि जलधेः स्थिताम् ।</l>
<l>अचिरादेव देवि त्वामार्यः प्रश्वासयिष्यति ॥ १४९ ॥</l>
</lg></b>
<p>अत्र जलधेः पारस्य दुर्गत्वात् दुष्करं प्रश्वासं मन्यमानो रामपराक्रमस्य
तत्राप्रतिघातादतिशयमुपवर्णयंश्चिन्त्यमानेषु देशान्तरेषु सुकरतां प्रश्वासने
भाविनीं ख्यापयति, न तु जलधेः पारे स्थितां ज्ञात्वैव ।</p>
<p>६३.(५.३)</p> <b><lg><l>अर्थोपक्षेपणं यत्र हीनं/लीनं सविनयं भवेत् ।</l>
<l>श्लिष्टप्रत्युत्तरोपेतं	तृतीयमिदमिष्यते ॥ १५० ॥(नाशा. १९.३२)</l>
</lg></b>
<p>यथा मुद्राराक्षसे— चाणक्येन स्वचरितात् प्रयोगाद्राक्षसग्रहणे सन्देहादाशंसिते
सिद्धार्थवचनसङ्घटनया निश्चय उपक्षिप्‍तः । तत्र</p>
<p>चाणक्यः— अपि नाम दुरात्मा राक्षसो गृह्येत ?</p>
<p>सिद्धार्थकः— अयं गण्हिओ । (अयं गृहीतः ।)</p>
<p>चाणक्यः— (सहर्षमात्मगतम्) हन्त, गृहीतो दुरात्मा राक्षसः! (प्रकाशम्) भद्र
अथ कोऽयं गृहीतः?</p>
<p>सिद्धार्थकः— गहीदो अय्यसंदेसो त्ति । (गृहीत आर्यसन्देश इति ।)॥ १५१ ॥</p>
<p>६४.(५.४)</p> <b><lg><l>द्व‍यर्थो वचनविन्यासः सुश्लिष्टः कार्ययोजितः ।</l>
<l>उपन्याससुयुक्तत्वं	तच्चतुर्थमुदाहृतम् ॥ १५२ ॥</l></lg></b> (नाशा. १९.३३)
<p>यथा <b>रत्नावल्यां</b> राजा नवमालिकोपन्यासादाह— (रत्ना. २.४)</p>
<b><lg>
<l>उद्दामोत्कलिकां विपाण्डुररुचं प्रारब्धजृम्भां क्षणा—
दायासं	श्वसनोद्‌गमैरविरतैरातन्वतीमात्मनः ।</l>
<l>अद्योद्यानलतामिमां समदनां नारीमिवान्यां ध्रुवं
पश्‍यन् कोपविपाटलद्युति मुखं देव्याः करिष्याम्यहम् ॥ १५३ ॥</l>
</lg></b>
<pb n="727"/>
<p>अत्र	वत्सराजस्य	वासवदत्तया	सह	नवमालिकामाधवीलतयोः
प्रथमकुसुमोद्गमनिमित्ते समाह्वये विषयसुखमभिलषतः सागरिकासंदर्शनं सुखनिमित्तं
द्वितीयार्थाभिधानादागामि प्रयुक्तम्; अयं च वचनविन्यासः सुश्लिष्टो
नितरामुपक्षेपणार्थेनालिङ्गितः प्रसङ्गादुक्तः । सेयं <b>द्वितीया चतुष्षष्टिः</b> ॥</p>
<p>(<b>३. तृतीया चतुष्षष्टिः</b>)</p>
<p>(सन्ध्यङ्गचतुष्षष्टिः)</p>
<p>अथ तृतीया सन्ध्यङ्गचतुष्षष्टिरित्याचक्षते ।</p>
<b><lg>
<l>सन्धीनां यानि वृत्तानि प्रदेशेष्वनु पूर्वशः ।</l>
<l>सुसम्पद्गुणयुक्तानि	तान्यङ्गान्युपधारयेत् ॥ १५४ ॥</l>
</lg></b>
<b><lg>
<l>इष्टस्यार्थस्य	रचना	वृत्तान्तस्यानुपक्षयः ।
रागप्राप्‍तिः प्रयोगस्य गुह्यानां च निगूहनम् ॥ १५५ ॥</l>
</lg></b>
<b><lg>
<l>आश्चर्यवदभिख्यानं प्रकाश्‍यानां प्रकाशनम् ।</l>
<l>अङ्गानां षडि्वधं ह्येतद् दृष्टं शास्त्रे प्रयोजनम् ॥ १५६ ॥</l>
</lg></b>
<b><lg>
<l>अङ्गहीनो नरो यश्च नैवारम्भक्षमो भवेत् ।</l>
<l>अङ्गहीनं तथा काव्यं न प्रयोगक्षमं भवेत् ॥ १५७ ॥</l></lg></b> (नाशा.१९.४७)
<b><lg>
<l>काव्यं यदपि हीनार्थं सम्यगङ्गैः समन्वितम् ।</l>
<l>दीप्‍तत्वात्तु प्रयोगस्य शोभामेति न संशयः ॥ १५८ ॥</l></lg></b> (नाशा. १९.४८)
<b><lg>
<l>उदात्तमपि यत् कार्यं/काव्यं स्यादङ्गैः परिवर्जितम् ।</l>
<l>हीनत्वाद्धि	प्रयोगस्य	न	सतां	रञ्जयेन्मनः ॥ १५९ ॥</l></lg></b>(नाशा.१९.४९)
<b><lg>
<l>तस्मात् सन्धिप्रयोगेषु यथाकाव्यं यथारसम् ।</l>
<l>कार्याण्यङ्गानि तेषां तु प्रविभागः प्रदृश्‍यते ॥ १६० ॥</l></lg></b> (नाशा. १९.५०)
<p>उपक्षेपः, परीकर्म/परिकरः, परिन्यासो, विलोभनम्, युक्तिः, प्राप्‍तिः, समाधानं,
विधानं, परिभावना, उद्भेदः, करणं, भेदः इति <b>मुखसन्धौ द्वादशाङ्गानि ।</b></p>
<p>विलासः, परिसर्पः, विधूतं, तापनं, नर्म, नर्मद्युतिः, प्रगमनं, विरोधः(निरोधः),
पर्युपासनं, पुष्पं, वज्रं, वर्णसंहार इति <b>प्रतिमुखसन्धावपि द्वादशाङ्गानि ।</b></p>
<pb n="728"/>
<p>अभूताहरणं, मार्गः, रूपम्, उदाहरणं, क्रमः, सङ्ग्रहः अनुमानं, प्रार्थना,
आक्षिप्‍तिः(संक्षिप्‍तिः), तोटकम्, अधिबलम्, उद्वेगः, विद्रवः इति <b>गर्भसन्धौ
त्रयोदशाङ्गानि ।</b></p>
<p>अपवादः, संस्फोटः, द्रवः, शक्तिः, व्यवसायः, प्रसङ्गः, कान्तिः, खेदः,
प्रतिषेधः, विरोधनम्, आदानं, साधनं/छादनं, प्ररोचनेति <b>विमर्शसन्धावपि त्रयोदश ।</b></p>
<p>सन्धिः, निरोधः, ग्रथनं, निर्णयः, शेषणं/परिभाषणम्, कान्तिः(द्युतिः), प्रसादः,
आनन्दः, समयः, उपगूहनं, भूषणं, पुनर्वाक्यं, काव्यसंहारः, प्रशस्तिः इति
<b>निर्वहणसन्धौ चतुर्दशाङ्गानि ।</b></p>
<p>सैषा सन्ध्यङ्गचतुष्टिर्नाटकादिषु महाकाव्यादिषु च पूर्णसन्ध्यादिषु
निबन्धनीया । प्रतिसन्धि च यान्यङ्गानि पठितानि तावतामेव क्रमेण निबन्धः कार्य इत्येष
प्रचुरः प्रयोगः । संविधानवशाच्च न्यूनाधिकभावेन व्युत्क्रमेण च प्रयोग
इत्येतदप्यवगन्तव्यमिति <b>॥ १६१ ॥</b> तेषु —</p>
<p>(<b>१. मुखसन्धौ द्वादशाङ्गानि</b>)</p>
<p><b>मुखाङ्गानि</b> (१२) तावत्—</p>
<p><b>१. (१.१ उपक्षेपः)</b></p>
<b><lg>
<l>काव्यार्थस्य समुत्पत्तिरुपक्षेप इति स्मृतः ॥ १६२ ॥</l></lg></b> (नाशा. १९.६५)
<p>यथा <b>रत्नावल्यां</b> यौगन्धरायणः सूत्रधारानन्तरम्— एवमेतत् । कस्सन्देहः?
<b>'द्वीपादन्यस्मादपि'</b> इत्यादि पठति ।</p>
<p>यथा च <b>वेणीसंहारे</b> सूत्रधारः—</p>
<b><lg>
<l>निर्वाणवैरदहनाः	प्रशमादरीणां
नन्दन्तु पाण्डुतनयाः सह माधवेन ।</l>
<l>रक्तप्रसाधितभुवः	क्षतविग्रहाश्च
स्वस्था भवन्तु कुरुराजसुताः सभृत्याः ॥ १६३ ॥</l>
</lg></b>
<p><b>२. (१.२ परिकरः)</b></p>
<b><lg>
<l>समुत्पन्नार्थबाहुल्याज्ज्ञेयः परिकरस्तु सः ॥ १६४ ॥</l></lg></b> (नाशा. १९.६५)
<pb n="729"/>
<p>यथा <b>रत्नावल्याम्</b>— अन्यथा क्‍व सिद्धादेशप्रत्ययप्रार्थितायाः सिंहलेश्वरदुहितुः
समुद्रे	प्रवहणभङ्गनिमग्नायाः	फलकासादनम् रत्नमालाचिह्नायाः
परिज्ञायेहानयनम्, इति यावत् ॥</p>
<p>यथा च <b>वेणीसंहारे</b> भीमः— सहदेव, उच्यतां मद्‌वचनादार्यः— (वेसं. १.११)</p>
<b><lg>
<l>युष्मच्छासनलङ्घनाम्भासि मया मग्नेन नाम स्थितं
प्राप्‍ता नाम विगर्हणा स्थितिमतां मध्येऽनुजानामपि ।</l>
<l>क्रोधोल्लासितशोणितारुणगदस्योच्छिन्दतः कौरवा—
नद्यैकं दिवसं ममासि न गुरुर्नाहं विधेयस्तव ॥ १६५ ॥</l>
</lg></b>
<p><b>३. (१.३ परिन्यासः)</b></p>
<p><b>तन्निष्पपत्तिः परिन्यासो विज्ञेयः कविभिः सदा ॥ १६६ ॥</b> (नाशा. १९.६६)</p>
<p>यथा <b>रत्नावल्यां</b> यौगन्धरायणः — तदेवं निष्पन्नप्रायमपि प्रभुप्रयोजनं न मे
धृतिमावहतीति कष्टोऽयं खलु भृत्यभावः भर्तुः इति यावत् । यथा च
<b>वेणीसंहारे</b>—(वेसं. १.२०)</p>
<b><lg>
<l>चञ्चद्भ‍ुजभ्रमितचण्डगदाभिघातसंचूर्णितोरुयुगलस्य	सुयोधनस्य ।</l>
<l>स्त्यानावनद्धघनशोणितशोणपाणिरुत्तंसयिष्यति कचांस्तव देवि भीमः ॥</l>
</lg></b>
<p><b>४. (१.४ विलोभनम्)</b></p>
<b><lg>
<l>गुणनिर्वर्णनं चैव विलोभनमिति स्मृतम् ॥ १६८ ॥</l></lg></b> (नाशा. १९.६६)
<p>यथा <b>रत्नावल्यां</b> यौगन्धरायणः रत्नावलीतो विलोभनार्थमाह—</p>
<p><b>'विश्रान्तविग्रहकथः'</b> इत्युपक्रम्य,</p>
<b><lg>
<l>'वत्सेश्वरः कुसुमचाप इवाभ्युपैति' ॥ १६९ ॥</l></lg></b> (रत्‍ना. १.८) इति ।
<p>यथा च <b>वेणीसंहारे</b>— (वेसं. १.२१)</p>
<b><lg>
<l>मन्थायस्तार्णवाम्भःप्लुतकुहर—वलन्मनदरध्वानधीरः
कोणाघातेषु	गर्जत्प्रलयघनघटान्योन्यसङ्घट्टचण्डः ।</l>
<l>कृष्णाक्रोधाग्रदूतः	कुरुशतनिधनोत्पातनिर्घातवातः
केनास्मत्सिंहनादप्रतिरसितसखो	दुन्दुभिस्ताडितोऽयम् ॥ १७० ॥</l></lg></b> इति ॥
<p>५. (१.५ युक्तिः)</p>
<b><lg>
<l>सम्प्रधारणमर्थानां युक्तिरित्यभिधीयते ॥ १७१ ॥</l></lg></b> (नाशा. ११.६७)
<pb n="730"/>
<p>यथा <b>रत्नावल्यां</b> राजा—(रत्ना.१.९)</p>
<b><lg>
<l>राज्यं निर्जितशत्रु योग्यसचिवे न्यस्तः समस्तो भरः
सम्यक्पालनलालिताः प्रशमिताशेषोपसर्गाः प्रजाः ।</l>
<l>प्रद्योतस्य सुता बसन्तसमयस्त्वं चेति नाम्‍ना धृतिं
कामः काममुपैत्वयं मम पुनर्मन्ये महानुत्सवः ॥ १७२ ॥</l>
</lg></b>
<p>यथा <b>वेणीसंहारे</b> —</p>
<p>सहदेवः —आर्य किं महाराजस्य सं)देशोऽयमार्येणापि अव्युत्पन्न इव गृहीतः ।</p>
<p>भीमः— का पुनरस्य व्युत्पत्ति?</p>
<p>सहदेवः— एवमार्येण सन्दिष्टं सुयोधनस्य—(वेसं. १.१५)</p>
<b><lg>
<l>कुशस्थलं वृकस्थलं माकन्दीं वारणावतम् ।</l>
<l>प्रयच्छ चतुरो ग्रामान् कंचिदेव तु पञ्चमम् ॥ १७३ ॥</l></lg></b> इति ।
<p>तदनया प्रतिनामग्रामप्रार्थनया पञ्चमस्य चाकीर्तनाद्‌विषभोजनजतुगृहदाह—
द्यूतसमाद्यपकारोद्‌घाटनमेवेदं मन्यामहे इति ॥</p>
<p><b>६. (१.६ प्राप्‍तिः)</b> (नाशा. १९.६७)</p>
<b><lg>
<l>सुखार्तस्योपगमनं प्राप्‍तिरित्यभिधीयते ॥ १७४ ॥</l>
</lg></b>
<p>यथा रत्नावल्यां वसन्तकेन मदनमहोत्सवे वर्णि X X X</p>
<p>दधद्वसन्तकेनानेकविधं मदनिकां नृत्यन्तीं पश्‍यन् सुखातिशयमनुभूतवान् ।</p>
<p>यथा च <b>वेणीसंहारे</b> —</p>
<p>चेटी— (सामन्दं) भट्टिणि! परिकुविदो विअ कुमालो लक्खीअदि । (भट्टिणि!
परिकुपित इव कुमारो लक्ष्यते ।)</p>
<p>द्रौपदी— हञ्जे! जदि एव्वं ता अवहीरणा वि एसा समासासेदि । ता इह
एव्व उपविसिअ (सुणामो) दाव णाहस्स ववसिदं । {हञ्जे! यद्येवं
तदवधीरणाऽप्येषा समाश्वासयति । तत् इहैव उपविश्‍य
श्रृणुगस्तावन्नाथस्य व्यवसितम् ।}</p>
<p>भीमः—</p>
<b><lg>
<l>मथ्नामि	कौरवशतं समरे न कोपाद्
दुश्शासनस्य	रुधिरं	न	पिबाम्युरस्तः ।</l>
<l>सञ्चूर्णयामि	गदया	न	सुयोधनोरू
सन्धिं	करोतु	भवतां	नृपतिः	पणेन ॥ १७५ ॥</l></lg></b> (वेसं. १.१४)
<pb n="731"/>
<p>द्रौपदी—अस्सुदपुव्वं क्खु दे एदिसं वअणं । णाह ! पुणो वि भण । (अश्रुतपूर्वं
खलु ते ईदृशं वतनम् । नाथ ! पुनरपि भण) इति ॥</p>
<p>७. (<b>१.७ समाधानम्</b>)</p>
<b><lg>
<l>बीजार्थस्योपगमनं समाधानमिति स्मृतम् ॥ १७६ ॥</l></lg></b> (नाशा. १९.६८)
<p>यथा— <b>रत्‍नावल्यां</b>—</p>
<p>चेट्यौ— णहि णहि विण्णवेदि । (नहि नहि, विज्ञापयति ।)</p>
<p>राजा— (विहस्य, सादरम्) मदनिके ! नन्वाज्ञापयतीत्येतदेव रमणीयम्,
विशेषतोऽद्य मदनोत्सवे । तत् किमाज्ञापयति देवी ? ।</p>
<p>चेट्यौ—जहा अज्ज मए मअरंदुज्जाणे रत्तासोअणअवट्ठिअस्स भअवदो
कुसुमाउहस्स पूआ णिव्वत्तइदव्वा x x x सं(?) अय्यउत्तेण होदव्वं
त्ति । (यथा अद्य मया मकरन्दोद्याने रक्ताशोकपादपस्थितस्य भगवतः
कुसुमायुधस्य पूजा निर्वर्तयितव्या आर्यपुत्रेण सन्निहितेन भवितव्यम्
इति ।)</p>
<p>विदूषकः— भो ! उट्ठेहि लहु गच्छह्माबंहणस्स मे सोत्थिवाअणं भविस्सिदि त्ति ।
(भो ! उत्तिष्ठ, लघु तत्र गच्छावः । ब्राह्मणस्य मे स्वस्तिवायनं भविष्यति
इति) ॥ रत्‍ना. १.१६</p>
<p>यथा च <b>वेणीसंहारे</b>—</p>
<p>द्रौपदी— णाह ! मा क्खु जण्णसेणीपरिभवुद्दीविदकोवाणला सरीरणरवेक्खं
परिक्कामिस्सथो । जदो अप्पमत्तसंचरणीआणि रिउबलाणि सुणीअंति ।
(नाथ! खलु याज्ञसेनीपरिभवोद्दीपितकोपानला शरीरनिरपेक्षं
परिक्रामिष्यथ । यतोऽप्रमत्तसञ्चरणीयानि रिपुबलानि श्रूयन्ते ।)</p>
भीमः— <b><lg><l>अयि सुक्षत्रिये ! ॥ १७७ ॥</l></lg></b> (वेसं. १.२६)
<b><lg>
<l>अन्योन्यास्फालभिन्नद्विपरुधिरवसासान्द्रमस्तिष्कपङ्के
मग्‍नानां	स्यन्दनानामुपरि	कृतपदन्यासविक्रान्तपत्तौ ।</l>
<l>स्फीतासृक्पानगोष्ठीरसदशिवशिवातूर्यनृत्यत्कबन्धे
सङ्ग्रामैकार्णवान्तःपयसि विचरितुं पण्डिताः पाण्डुपुत्राः ॥ १७८ ॥</l></lg></b>इति ।
<pb n="732"/>
<p>८. (<b>१.८ विधानम्</b>)</p>
<b><lg>
<l>सुखदुःखान्वितो योऽर्थस्तद् विधानमिति स्मृतम् ॥ १७९ ॥</l></lg></b> (नाशा. १९.६८)
<p>यथा <b>रत्‍नावल्याम्</b>—</p>
<p>काञ्चनमाला— देवि ! अअं सो रत्तासोअपाअवो जहिं देवी अणंगस्स पूआं
णिव्वत्तइस्मिदि । (देवि ! अयं स रक्ताशोकपादपः यत्र देवी
अनङ्गस्य पूजां निर्वर्तयिष्यति ।)</p>
<p>वासवदत्ता— तेण हि अवणेहि मे पूआणिमित्तउपअरणाई । (तेन हि उपनय
मे पूजानिमित्तोपकरणानि ।)</p>
<p>सागरिका— देवि ! ऊणइं (देवि ! उपनीतम् ।)</p>
<p>वासवदत्ता— (निरूप्यात्मगतम्) अहो पमादो परिअणस्स । जस्स जेव्व
दंसणपधादो पअत्तेण रक्खीअदि, तस्स जेव्व अज्ज
दिठ्ठिगोअरगदा । (प्रकाशप्) हला साअरिए ! कीस तुमं
मअणवराहिण्ण परिअणे मअणमहूस्सवे सारिअं मोत्तूण इध
आगदा ? ता तहिं एव्व गच्छ । एअं सव्वं कंचणमालाए समप्पेहि ।
{अहो प्रमादः परिजनस्य ! यस्य एव दर्शनपथात् प्रयत्‍नेन रक्ष्यते
तस्यैवाद्य दृष्टिगोचरगता । हला सागरिके ! कस्मात् त्वं मदनपराधीने
परिजने मदनमहोत्सवे ? शारिकां मुक्त्वा इहागता ? तत् तत्रैव
गच्छ । एतत् सर्वं काञ्चनमालायै समर्पय ।}</p>
<p>सागरिका— जं देवी आणवेदि (यद् देवी आज्ञापयति) (इति कतिचित् पदानि
गत्वा) सारिआ दाव मए सुसंगदाए समप्पिदा । एदं वि अत्थि
पेक्खिदुं मे कौदूहलं । तं जहा नातादस्स अंतेउरे भअउ अणंगो
अच्‍चीअदि इहापि(वि) तह एव्व, आदु अण्णह ता अलक्खिदा
भविअ पेक्खिस्सं । {शारिका तावत् मया सुसङ्गतायै समर्पिता ।
(एतदप्यस्ति) प्रेक्षितुं मे कौतूहलम् — तद् यथा तातस्यान्तः पुरे
भगवाननङ्गोऽर्च्यते, इहापि तथैव । अथवा अन्यथा इति । तदलक्षिता
भूत्वा प्रेक्षिष्ये ।} <b>॥ १८० ॥</b></p>
<pb n="733"/>
<p>यथा च <b>वेणीसंहारे</b></p>
<p>द्रौपदी— णाह ! पुणो तुए अहं आअच्छिअ समासासइदव्वा ।</p>
<p>(नाथ ! पुनस्त्वयाऽहमागत्य समाश्वासयितव्या ।)</p>
<p>भीमः ! ननु पञ्चालराजतनये ! किमद्याप्यलीकाश्वासनादिभिः ।</p>
<b><lg>
<l>भूयः	परिभवक्षान्तिलज्जाबन्धुरिताननम् ।</l>
<l>अनिश्शेषितकौरव्यं न पश्यसि वृकोदरम् ॥ १८१ ॥</l></lg></b> (वेसं.१.२५) इति ।
<p>९. (<b>१.९ परिभावना</b>)</p>
<b><lg>
<l>कुतूहलोत्तरावेधः(गा) प्रोक्ता तु परिभावना ॥ १८२ ॥</l></lg></b> (नाशा. १९.६९)
<p>यथा <b>रत्‍नावल्यां</b></p>
<p>सागरिका—कहं पच्‍चक्खो एव्व भअवंत सुमाउगो पच्‍चीअदि ? (कथं प्रत्यक्ष
एव भगवान् सुमाशुगः प्रतीच्छति ?)</p>
<p>यथा (च) <b>वेणीसंहारे</b>—</p>
<p>द्रौपदी— किं दाणिं एसो पलअजल (किमिदानीमेषः प्रलयजल॰ ।)</p>
<p>१०. (<b>१.१० उद्‍भेदः</b>)</p>
<b><lg>
<l>(बीजार्थस्य) प्ररोहो य उद्भेदः स तु कीर्तितः ॥ १८३ ॥</l></lg></b> (नाशा. १९.६९)
<p>यथा <b>रत्‍नावल्यां</b> नेपथ्ये वैतालिकः—(रत्‍ना. १.२३)</p>
<b><lg>
<l>अस्तापास्तसमस्तभासि नभसः पारं प्रयाते रवा—
वास्थानीं समये समं नृपजनस्सायन्तने सम्पतन् ।</l>
<l>सम्प्रत्येव	सरोरुहद्युतिमुषः	पादांस्तवासेवितुं
प्रीत्युत्कर्षकृतो	दृशामुदयनस्येन्दोरिवोद्वीक्षते ॥ १८४ ॥</l>
</lg></b>
<p>सागरिका— (सहर्षं परिवृत्य सस्पृहं पश्यन्ती) कहं अअं सो राआ (उदअणो
जस्स अहं तादेण दिण्णा । (कथमयं से राजा उदयनो यस्याहं तातेन दत्ता ?)</p>
<p>यथा च <b>वेणीसंहारे</b> भीमः — रणयज्ञः । तथाहि— (वेसं. १.२४)</p>
<b><lg>
<l>चत्वारो वयमृत्विजः स भगवान् कर्मोपदेष्टा हरिः
संग्रामाध्वरदीक्षितो नरपतिः पत्‍नी गृहीतव्रता ।</l>
<l>कौरव्याः पशवः प्रियापरिभवक्लेशोपशान्तिः फलं
राजन्योपनिमन्त्रणाय रसति स्फीतं यशो/इतो दुन्दुभिः ॥ १८५ ॥</l>
</lg></b>
<pb n="734"/>
<p>११. (<b>१.११ करणम्</b>)</p>
<b><lg>
<l>प्रकृतार्थसमारम्भं करणं परिचक्षते ॥ १८६ ॥</l></lg></b> (नाशा. १९.७०)
<p>यथा <b>रत्‍नावल्यां</b></p>
<p>सागरिका—कहं अअं सो राजा उदअणो जस्स अअं तादेण दिण्णा । ता
परप्पेसणदूसिदं वि मे सरीरं एदस्स दंसणेण अज्ज बहुमदं
संवुत्तम् ।) (कथमयं स राजा उदयनो यस्याहं तातेन दत्ता ? तत्
परप्रेषणदूषितमपि मे शरीरमेतस्य दर्शनेनाद्य बहुमतं संवृत्तम् ।)</p>
<p>यथा च <b>वेणीसंहारे</b>—</p>
<p>सहदेवः—आर्य, गच्छामो वयमिदानीं गुरुजनेनानुज्ञाता विक्रमानुरूपमा—
चरितुम् ।</p>
<p>भीमः—वत्स, एते वयमुद्यता एव (आर्यस्य) आज्ञामनुष्ठातुम् । (उत्तिष्ठति ।) ।</p>
<p>(उत्थाय) देवि, गच्छामो वयमिदानीं कुरुकुलक्षयाय इति ।</p>
<p>१२. (<b>१.१२ भेदः</b>)</p>
<b><lg>
<l>सङ्घातरूपभेदो यः स भेद इति कीर्तितः ॥ १८७ ॥</l></lg></b> (नाशा. १९.७०)
<p>यथा <b>रत्‍नावल्यां</b> —</p>
<p>सागरिका— दिठ्ठं जं दिठ्ठव्वं (दृष्ठं यद् द्रष्टव्यम्) इत्यादि भणित्वा निर्गता ।
यथा च <b>वेणीसंहारे</b> वासुदेवोपक्रान्तः सन्धिः x x x x (वेसं. १.२३)</p>
<b><lg>
<l>यत् सत्यव्रतभङ्गभीरुमनसा यत्‍नेन मन्दीकृतं
यद् विस्मर्तुमपीहितं शमवता शान्तिं कुलस्येच्छता ।</l>
<l>तद्	द्यूतारणिसम्भृतं	नृपवधूकेशाम्बराकर्षणैः
क्रोधज्योतिरिदं महत् कुरुवने यौधिष्ठिरं जृम्भते ॥ १८८ ॥</l>
</lg></b>
<p>भीमः— जृम्भतामप्रतिहतकोपमार्यस्य ज्योतिरिति । (वेसं. १.२२—२४)</p>
<p>(<b>२. प्रतिमुखसन्धौ द्वादशाङ्गनि</b>)</p>
<p>अथ <b>प्रतिमुखाङ्गानि</b> द्वादश ।</p>
<p>१३. (<b>२.१ विलासः</b>)</p>
<p>समीहा रतिभोगार्था विलासः परिकीर्तितः ॥ (नाशा. १९.७१)</p>
<p>यथा <b>रत्‍नावल्यां</b> चित्रितेनापि नायकेन सह सम्भोगसुखमवगच्छन्त्या सागरिकया ।</p>
<pb n="735"/>
<p>यथा च <b>वेणीसंहारे</b> राजा— विनयन्धर, प्रातरेव वासभवनान्मामनामन्त्र्यैव
भानुमती निष्क्रान्तेति व्याक्षिप्‍तं मे मनः ।</p>
<p>१४. (<b>२.२ परिसर्प</b>)</p>
<b><lg>
<l>दृष्टनष्टानुसरणं परिसर्पः ॥ १८९ ॥</l></lg></b> (नाशा. १९.७१)
<p>यथा <b>रत्‍नावल्यां</b> मदनपरवशां सागरिकां राजानमालिखन्तीं दृष्ट्वा सुसङ्गतया—
भ्यधायि — किं पुण एसा गुरुआणुराओक्खित्तहिअआ आलिहंती मं
पि ण पेक्खदि । होदु । तो जाव इमाए दिठ्ठिवहं से परिहरिअ णिरूवइस्सं
किं एसा आलिहदि त्ति । {किं पुनरेषा गुर्वनुरागोत्क्षिप्‍तहृदया आलिखन्ती
माम् अपि न प्रेक्षते ? भवतु । तद्यावदस्या दृष्टिपथं परिहृत्य निरूपयिष्यामि
किमेषाऽऽलिखति इति ।}</p>
<p>यथा च <b>वेणीसंहारे</b> कञ्चुकी— साधु पतिव्रते साधु ! स्त्रीस्वभावेऽपि वर्तमाना
वरं भवती, न पुनर्महाराजः, योऽयमुद्यतेषु बलवत्सु, अथवा किं बलवत्सु
वासुदेवसहायकेषु रिपुषु अद्याप्यन्तःपुरक्रीडासुखमभिलषति । इदं
चापरमयथायथं स्वामिनश्चेष्टितम् । (वेसं. २.२)</p>
<b><lg>
<l>आशस्त्रग्रहणादकुण्ठपरशोस्तस्यापि जेता मुने—
स्तापायास्य न पाण्डुसूनुभिरयं भीष्मः शरैः शायितः ।</l>
<l>प्रौढानेकधनुर्धरारिविजयश्रान्तस्य	चैकाकिनो
बालस्यायमरातिलूनधनुषः	प्रीतोऽभिमन्योर्वधात् ॥</l></lg></b> इति ।
<p>१५. (<b>२.३ विधूतम्</b>)</p>
<b><lg>
<l>कृतस्य विनय(स्यानुनय)स्यादौ विधूतं ह्यपरिग्रहः ॥ १९१ ॥</l></lg></b> (नाशा. १९.७२)
<p>यथा <b>रत्‍नावल्यां</b> —</p>
<p>सुसङ्गता— (सागरिकाहृदये हस्तं दत्त्वा), सहि समस्सस समस्सस । जाव इमाए
दिग्घिआए णलिणीपत्ताइं मुणालोअइं अ गेण्हिअ आअच्छामि । {सखि,
समाश्वसिहि समाश्वसिहि ! यावदस्या दीर्घिकाया नलिनीपत्राणि मृणालिकां
च गृहीत्वा आगच्छामि । (उत्थाय परिक्रम्योपसृत्य नलिनीपत्राणि
मृणालिकाश्च नाट्येन हृदयेऽस्या ददाति ।)}</p>
<pb n="736"/>
<p>सागरिका— (पत्राणि विक्षिपन्ती) सहि, अवणेहि णलिणीपत्ताइं मुणालिआ
अ । अलं एदेहिं । कीस अआरणे अत्ताणं आआसेसि त्ति । (सखि, अपनय
नलिनीपत्राणि मृणालिकाश्च । अलमेतेन । किमकारण आत्मानमायासयसि
इति ।) <b>॥ १९२ ॥</b></p>
<p>यथा च <b>वेणीसंहारे</b> (द्वितीयेऽ)ङ्के — (वेसं. २.१६)</p>
<p>राजा—</p>
<b><lg>
<l>विकिर धवलदीर्घापाङ्गसंसर्पि	चक्षुः
परिजनपदवर्तिन्यत्र	किं	सम्भ्रमेण ।</l>
<l>स्मितमधुरमुदारं	देवि !	मामालपोच्‍चै
प्रभवति मम पाण्योरञ्जलिः त्वं स्पृशाऽस्मिन् ॥ १९३ ॥</l>
</lg></b>
<p>भानुमती— अय्यउत्त ! कस्सिंचि णिअमे अहिप्पाओ । तो अणुमण्णदु मं अय्यउत्तो
त्ति । (आर्यपुत्र ! कस्मिंश्चिन्नियमेऽभिप्रायः । तदनुमन्यतां मामार्यपुत्रः इति ।)</p>
<b><lg>
<l>१६. (२.४ तापनम्) अपायदर्शनं यत्तुं तापनं नाम तद्भवेत् ॥ १९४ ॥</l></lg></b>(नाशा.१९.७२)
<p>यथा <b>रत्‍नावल्यां</b> सागरिका—</p>
<b><lg>
<l>दुल्लहजणेऽणुराओ लज्जा गुरुई परव्वसो अप्पा ।</l>
<l>पिअसहि विसमं प्पेम्म मरणं सरणं णु वरमेकम् ॥ १९५ ॥</l>
</lg></b>
<lg>
<l>(दुर्लभजनेऽनुरागो लज्जा गुर्वी परवश आत्मा ।</l>
<l>प्रियसखि ! विषमं प्रेम मरणं शरणं नु वरमेकम् ॥)</l></lg>(रत्‍ना. २.१)
<p>यथा च <b>वेणीसंहारे</b>—</p>
<p>सुवदना— सहि भाणुमदि ! कीस दाणीं तुमं सिविणअदंसणमेत्तकस्स किदे
अहिमाणिणो महाराअदुज्जोहणस्स महिसी भविअ एव्वं
विअलिअत्थिरभावा अणिमित्तं संतप्पसि । (सखि भानुमति !
कस्मादिदानीं त्वं स्वप्‍नदर्शनमात्रकस्य कृते अभिमानिनो
महाराजदुर्योधनस्य महिषी भूत्वा एवं विगलितस्थिरभावा अनिमित्तं
सन्तप्यसे ?)</p>
<p>भानुमती—एव्वं णेदम् । किं उण तं(?) मे सिविणअणिमित्तं आउइ
(आउल)दंसणं पडिभादि । (एवं नु एतत् । किं पुनस्तत् में
स्वप्‍ननिमित्तमाकुलदर्शनं प्रतिभाति ?) <b>॥ १९६ ॥</b></p>
<pb n="737"/>
<p>१७. (<b>२.५ नर्म</b>)</p>
<b><lg>
<l>क्रीडाविलोभनार्थं च हास्यं नर्मेति कीर्तितम् ॥ १९७ ॥</l></lg></b> (नाशा. १९.७३)
<p>यथा <b>रत्‍नावल्यां</b></p>
<p>विदूषकः—(कर्णं दत्त्वा, ससम्भ्रमं राजानं हस्ते गृहीत्वा) भो वयस्स ! एहि
पलाअह्म । एस्सिं बउलपाअपे किं वि भूदं पडिवसदि । जइ मं
ण पत्तिआआसि, ता अग्गदो भविअ सअं ए(व्व) आअण्णेहि ।
{भो वयस्य ! (एहि प)लायावः । अस्मिन् वकुलपादपे किमपि भूतं
प्रतिवसति । यदि मां न प्रत्याययसि, तदग्रतो भूत्वा
स्वयमेवाकर्णय ।}</p>
<p>राजा—(आकर्ण्य) वयस्य ! शारिकेयम् इति ॥</p>
<p>यथा च <b>वेणीसंहारे</b></p>
<p>राजा कृतावकुण्ठनश्चेट्या हस्ताद् गृहीत्वा भानुमत्या अर्घ्यपात्रमुपनयति ।</p>
<p>भानुमती—{स्पर्शमभिनीय सोत्कम्पमर्घ्यपात्रं धारयति । ससाध्वसाया हस्तात्
पुष्पाणि पतन्ति । (राजानमवलोक्य) अहो पमादो परिअणस्स । (अहो
प्रमादः परिजनस्य !)} इत्यत आरभ्य—</p>
<p>राजा—(सपरिहासं) निपुणः परिजनस्ते एवंविधे सेवावकाशे इति <b>॥ १९८ ॥</b></p>
<p>१८. (<b>२.६. नर्मद्युतिः</b>)</p>
<b><lg>
<l>दोषप्रच्छादनार्थं तु हास्यं नर्मद्युतिः स्मृता ॥ १९९ ॥</l></lg></b> (नाशा. १९.७३)
<p>यथा <b>रत्‍नावल्यां</b></p>
<p>विदूषकः— (ऊर्ध्वं विलोक्य) कहं सच्‍चं एव्व सारिआ । (दण्डकाष्ठमुद्यम्य)
दासीएधीए, किं तुए जाणिदं जहा स सच्‍चं एव्व वसन्तओ
भाअदि । ता चिठ्ठ मुहुत्तअं, जाव इमिणा रत्तकामिणीहिअअभंगुरेण
दंडकठ्ठएण पडिपक्के विअ कइत्थफलं इमादो वउळपाअवादो
पाडइस्सं इति । (कथं सत्यमेव शारिका ! दास्याःपुत्रि, किं त्वया
ज्ञातं यथा स सत्यमेव वसन्तको बिभेति ? तत्तिष्ठ मुहूर्तं यावदेतेन
रक्तकामिनीहृदयभङ्गुरेण	दण्डकाष्ठेन	परिपक्‍वमिव
कपित्थफलमस्माद् वकुलपादपात् पातयिष्यामि इति ।)</p>
<pb n="738"/>
<p>यथा च <b>वेणीसंहारे</b></p>
<p>राजा— (सपरिहासं) देवि ! श्रुतविस्तार एवास्मि भवत्याः स्वप्‍नवृत्तान्तस्य;
तदलमत्यन्तसुकुमारमात्मानं खेदयितुम् इति <b>॥२०० ॥</b></p>
<p>१९. (<b>२.७. प्रशमनम्</b>)</p>
<b><lg>
<l>उत्तरोत्तरवाक्यं तु भवेत् प्रशमनं तथा ॥ २०१ ॥</l></lg></b> (नाशा. १९.७४)
<p>यथा <b>रत्‍नावल्यां</b></p>
<p>विदूषकः— भो एसा खु सारिआ चउवेदी विअ ब्रह्मणो रिआओ
पठिदुं आरद्धा । (भो एषा खलु शारिका चतुर्वेदी इव ब्राह्मणः
ऋचः पठितुमारब्धा ।)</p>
<p>राजा— मित्राऽन्यचेतसा मया नावधारितं, किमनयोक्तम् ?</p>
<p>विदूषकः— भो एआए मंतिदं— (भो एतया मन्त्रितम्)— दुळहजणेऽणुराओ
(दुर्लभजनेऽनुरागो) इत्यादि पठति ।</p>
<p>राजा— (सहासं) महाब्राह्मण, भवन्तं मुक्त्वा कोऽन्य एवमृचामभिज्ञः ?</p>
<p>विदुषकः— किं खु दाणि एदं । (किं खल्विदानीमेतत् ?)</p>
<p>राजा— वयस्य, ननु गाथा । इदं कयापि श्लाघ्यमनासादयन्त्या
जीवितनिरपेक्षयोक्तम् ।</p>
<p>विदूषकः— किं एदेहिं वक्‍कभणिदेहिं ? उज्जुअं एव्वं किं ण भणसि जह
मं णासाअअंतीए त्ति । अण्णहा को अण्णो कुसुमचावव्ववदेसेण
णिण्हवीअदि । {किमेतैर्वक्रभणितैः ? ऋजुकमेवं किं न भणसि यथा
माम् अनासादयन्त्या इति । अन्यथा कोऽन्यः कुसुमचापव्यपदेशेन
निह्नूयते ?} (इत्युच्‍चैर्हसति ॥)</p>
<p>यथा च <b>वेणीसंहारे</b> (प्रविश्य)</p>
<p>कञ्चुकी— भग्‍नम् ।</p>
<p>दुर्योधनः— केन ?</p>
<p>कञ्चुकी— भीमेन ।</p>
<p>दुर्योधनः— कस्य ?</p>
<p>कञ्चुकी— भवतः ।</p>
<p>दुर्योधनः— किमुद्धतं प्रलपसि ?</p>
<pb n="739"/>
<p>कञ्चुकी—(सभयं) देव,</p>
<b><lg>
<l>भग्‍नं भीमेन भवतो मरुता रथकेतनम् ॥ २०२ ॥</l></lg></b> (वेसं. २.२३) इति ॥
<p><b>२०. (२.८ निरोध:)</b></p>
<b><lg>
<l>सुखानां सन्निवेशो यः स निरोधः प्रकीर्तितः ॥ २०३ ॥</l></lg></b> (नाशा.१९.७४)
<p>यथा <b>रत्‍नावल्यां</b></p>
<p>राजा— धिङ्मूर्ख! किमुच्चैर्हसता त्वयेयं त्रासिता? येनोड्डीयान्यतः क्‍वापि गता
इति ।</p>
<p>यथा(च) <b>वेणीसंहारे</b> (भानुमत्या सह सुखासीने राजनि प्रविश्य जयद्रथमाता दुःशला
च ।)</p>
<p>माता— परित्ताअदु परित्ताअदु कुरुणाहो । (परित्रायतां परित्रायतां कुरुनाथः ।)</p>
<p>दुर्योधनः — समाश्वसिहि । कुशलं समराङ्गणेष्वप्रतिहतरथस्य महाराजजयद्रथस्य ।</p>
<p>माता— कुदो कुदो कुसलम्? (कुतः कुतः कुशलम्?) इत्यादि ॥ २०४ ॥</p>
<p><b>२१. (२.९ पर्युपासनम्)</b></p>
<b><lg>
<l>क्रुद्धस्यानुनयो यस्तु१ भवेत् तत् पर्युपासनम् ॥ २०५ ॥</l></lg></b> (नाशा. १९.७५)
<p>यथा <b>रत्‍नावल्यां</b></p>
<p>विदूषकः—भो एसा खु कअलीघरपेरंतेण गदा । ता एहि तुरिअं अणुसरह्म ।
(भो एषा खलु कदलीगृहपर्यन्तेन गता! तदेहि, त्वरितमनुसरावः ।)</p>
<p>यथा च <b>वेणीसंहारे</b></p>
<p>राजा—(कञ्चुकिनमुद्दिश्य) विनयन्धर! किमाह भवान्? एकाकी बहुभिर्बालो
लूनशरासनश्च हत इति । पश्य—(वेसं. २.३)</p>
<b><lg>
<l>हते जरति गोङ्गेये पुरस्कृत्य शिखण्डिनम् ।</l>
<l>या श्लाघा पाण्डुपुत्राणां सैवास्माकं भविष्यति ॥ २०६ ॥</l>
</lg></b>
<p><b>२२. (२.१० पुष्पम्)</b></p>
<p><b>विशेषवचनं यत्तु तत् पुष्पमिति संज्ञितम् ॥ २०७ ॥</b> (नाशा. १९.७५)</p>
<p>यथा <b>रत्‍नावल्यां</b></p>
<p>विदूषकः— भो एदं खु तं जं मए भणिदं तुमं एव्व एत्थं आलिहिदो । अण्णहा
को अण्णो कुसुमचापव्ववदेसेण णिण्हवीअदि इति । (भो, एतत्खलु़
<!-- NOTES pg=739!-->
१. स्याननुयोगस्तु इति रा.
<pb n="740"/>
तत् यन्मया भणितं त्वमेवेतमिलिखितः । अन्यथा कोऽन्यः
कुसुमचापव्यपदेशेन निह्रूयत इति ।)</p>
<p>यथा च <b>वेणीसंहारे</b></p>
<p>राजा—अलं विकल्पेन । स्वप्‍नदर्शनमनया वर्णितम् । मया पुनर्मन्द—
धिया(ऽन्‍ )यथैव संभावितम् इति ॥ २०८ ॥</p>
<p><b>२३. (२.११ वज्रम्)</b></p>
<b><lg>
<l>प्रत्यक्षरूक्षं यद् वाक्यं तद् वज्रमिति कीर्तितम् ॥ २०१ ॥</l></lg></b>(नाशा. १९.७६)
<p>यथा <b>रत्‍नावल्यां</b></p>
<p>राजा—सुसङ्गते, कथमहमिहस्थो भवत्या विज्ञानः?</p>
<p>सुसङ्गता—भट्टा! ण केवलं तुमं, समं चित्तफलएण सव्वो मए वुत्तन्तो
विण्णादो । ता गदुअ देवीए णिवेदइस्सं इति । (भर्तः! न केवलं
त्वं, समं चित्रफलकेन सर्वो मया वृत्तान्तो विज्ञातः । तद् गत्वा
देव्यै निवेदयिष्ये ।) इति ॥</p>
<p>यथा च <b>वेणीसंहारे</b></p>
<p>राजा कञ्चुकिनमाह—आ वृद्धापसद, मरुता रथस्य केतुर्भग्‍नः। तत्किमाकुलं
प्रलपसि इति ॥ २१० ॥</p>
<p><b>२४. (२.१२ वर्णसंहारः)</b></p>
<b><lg>
<l>वर्णितार्थतिरस्कारो वर्णसंहार उच्यते ॥ २११ ॥</l></lg></b> (नाशा. १९.७७)
<p>यथा <b>रत्‍नावल्यां</b></p>
<p>विदूषक:— (अपवार्य), भो सव्वं संभाविअदि । मुहरा खु एसा गब्भदासी ।
ता परिओसेहि णं । (भोः, सर्वं सम्भाव्यते । मुखरा खल्वेषा गर्भदासी ।
तत् परितोषयैनाम् ।)</p>
<p>राजा— युक्तमभिहितम् । सुसङ्गते! क्रीडामात्रमेवैतत् । तथा नाकारणं त्वया देवी
खेदयितव्या । तद् गृहाण कर्णाभरणम् ।</p>
<p>सुसङ्गता—इदं भट्टिणो पसादेण मए कीलिदं एव्व । ता किं कण्णाभरणेण । अदो
वि मे गुरुओ पसादो जं किस्स तए अहं चित्तफळए आळिहिदा
त्ति परिकुविदा मे पिअसही साअरिआ । सा पसादिअदु इति ।</p>
<!-- NOTES pg=740!-->
१. 'चातुर्वर्ण्योपगमनंम्' इति नाशा. १९.७७
<pb n="741"/>
<p>(इदं भर्तुः प्रसादेन मया क्रीडितमेव । तत् किं कर्णाभरणेन ? अयमपि
मे गुरुः प्रसादः यत् किमिति त्वया अहं चित्रफलके आलिखितेति
परिकुपिता मे प्रियसखी सागरिका । सा प्रसाद्यताम् इति ।)</p>
<p>यथा च <b>वेणीसंहारे</b> कञ्चुकिना रथकेतनपतनम् आवेदिते ।</p>
<p>(भानुमती)—अंतरिअदु दाव एदं समत्थपणाणं (बंमणाणं) वेअपथभणि
मंगळग्घोसेण इति । (अन्तरीयतां तावदेतत् समर्थब्राह्मणानां
वेदध्वनिमङ्गलोद्धोषेण इति ।) <b>॥ २१२ ॥</b></p>
<p>(<b>३. गर्भसन्धौ त्रयोदशाङ्गानि</b>)</p>
<p>अथ <b>गर्भाङ्गानि</b> त्रयोदश । तेषु—</p>
<p>२५. (<b>३.१ अभूताहरणम्</b>)—</p>
<b><lg>
<l>अभूताहरणं तत् स्याद् वाक्यं यत् कपटाश्रयम् ॥ २१३ ॥</l></lg></b>(नाशा. १९.७७)
<p>यथा <b>रत्‍नावल्यां</b></p>
<p>विदूषकः — सुसङ्गदे ! ण हु साअरिअं वज्जिअ अण्णं पिअवअस्सस्स
असत्थदाए कारणं । ता चिंतेहि एत्थ को उवाओ त्ति । अज्जए
चित्तफळअवुत्तंतसंकिदाए साअरिअं मप(म) रक्खिदु समप्पअंतीए
जहावण . . . (जं णेवत्थं मे) पसादीकिदं ता तेण एव्व
विरइदभट्टिणीवेसं साअरिअं गेह्‍िणअ अहं वि कंचणमालावेस
(धा)रिणी भविअ पदोसे आगमिस्सं । तुमं पि इध एव्व
पडिवालइस्ससि । तदो माहवीलदामंडवे भट्टिणो तए सह समाअमो
हविस्सदि । (सुसङ्गते ! न खलु सागरिकां वर्जयित्वा अन्यत्
प्रियवयस्यस्यास्वस्थतायाः कारणम् । तत् चिन्तयात्र क उपाय इति ।
आर्यया चित्रफलकवृत्तान्तशङ्कितया सागरिकां मम रक्षितुं
समर्पयन्त्या यन्नेपथ्यं मे प्रसादीकृतं ततस्तेनैव विरचितभट्टिनीवेषां
सागरिकां गृहीत्वा अहमपि काञ्चनमालावेषधारिणी भूत्वा प्रदोषे
आगमिष्यामि । त्वमपि इहैव प्रतिपालयिष्यसि । ततो
माधवीलतामण्डपे भर्तुः तया सह समागमो भविष्यति ।}</p>
<pb n="742"/>
<p>यथा च <b>वेणीसंहारे</b> द्रौपदीमुद्दिश्य सूतोऽश्वत्थामानमाह—(वेसं. ३.१०)</p>
<b><lg>
<l>अश्वत्थामा हत इति पृथासूनुना स्पष्टमुक्त्वा
स्वैरं शेषे गज इति किल व्याहृतं सत्यवाचा ।</l>
<l>तच्छुत्वाऽसौ दयिततनयः प्रत्ययात् तस्य राज्ञः
शस्त्राण्याजौ नयनसलिलं चापि तुल्यं मुमोच ॥ २१४ ॥</l>
</lg></b>
<p>२६. (<b>३.२ मार्गः</b>)</p>
<b><lg>
<l>तत्त्वार्थवचनं चैव मार्ग इत्यभिधीयते ॥ २१५ ॥</l></lg></b> (नाशा. १९.७८)
<p>यथा <b>रत्‍नावल्यां</b> तृतीयेऽङ्के काञ्चनमालया सर्वोऽसौ सुसङ्गतावसन्तकयोः कपटप्रपञ्चो
राज्ञश्चास्वस्थास्थताप्रच्छादनं तत्त्वत उपलभ्य मदनिकायै पुनश्च
वासवदत्तायै निवेदितम् इति ।</p>
<p>यथा य <b>वेणीसंहारे</b></p>
<p>राजा— कथं पुनराचार्यः शस्त्रग्रहणसमये सस्त्रमुज्झितवान् ?</p>
<p>कर्णः— अयमभिप्रायः तत् (तस्य ?) स्यात्— अश्वत्थामा मया पृथिवीराज्ये
अभिषेक्तव्य इति । तस्यैवाभावाद् वृद्धस्य मे ब्राह्मणस्य वृथा
शस्त्रग्रहणमिति तथा कृतवान् ।</p>
<p>राजा— साधु, निपुणमुपलक्षितम् । अत एव समर्थोऽपि कुरुकुलक्षय—
मुपेक्षितवान् इति ।</p>
<p>२७. (<b>३.३ रूपम्</b>)</p>
<b><lg>
<l>चित्रार्थसमवाये तु वितर्को रूपमुच्यते ॥ २१६ ॥</l></lg></b> (नाशा. १९.७८)
<p>यथा <b>रत्‍नावल्यां</b> तृतीयेऽङ्के</p>
<p>राजा—अहो महदाश्चर्यम् !</p>
<b><lg>
<l>मनश्चलं प्रकृत्यैव दुर्लक्ष्यं च तथापि मे ।</l>
<l>कामेनैतत् कथं विद्धं समं सर्वैश्शिलीमुखैः ॥ २१७ ॥</l></lg></b>(रत्‍ना ३.२) इति ॥
<p>यथा च <b>वेणीसंहारे</b></p>
<p>राजा— (वेसं. ३.२६)</p>
<b><lg>
<l>तेजस्वी रिपुहतबन्धुदुःखपारं बाहुभ्यां व्रजति धृतायुधप्लवाभ्याम् ।</l>
<l>आचार्यः सुतनिधनं निशम्य संख्ये किं शस्त्रग्रहसमये विशस्त्र आसीत् ॥ २१८ ॥</l>
</lg></b>
<pb n="743"/>
<p>२८. (<b>३.४ उदाहरणम्</b>)</p>
<b><lg>
<l>यच्‍चातिशयवद् वाक्यं तदुदाहरणं स्मृतम् ॥ २१९ ॥</l></lg></b> (नाशा. १९.७९)
<p>यथा <b>रत्‍नावल्यां</b></p>
<p>विदूषकः— ही ही ! कोसंबीरज्जलाहेण वि ण तादिसो पिअवअस्सस्स
मणपरिओसो आसी जादिसो अज्ज मम सआसादो पिअवअणं
सुणिअ भविस्सदि त्ति तक्‍केमि । (ही ही ! कौशाम्बीराज्यलाभेनापि
न तादृशः प्रियवयस्यस्य मनःपरितोषः आसीद् यादृशोऽद्य मम
सकाशात् प्रियवचनं श्रुत्वा भविष्यतीति तर्कयामि ।)</p>
<p>यथा च <b>वेणीसंहारे</b></p>
<p>अश्वत्थामा—अङ्गराज ! किमाह भवान्—किमत्र क्रियत इति ? श्रूयतां यद् यत्
क्रियते—(वेसं. ३.३१)</p>
<b><lg>
<l>यो यः शस्त्रं बिभर्ति स्वभुजगुरुमदः पाण्डवीनां चमूनां
यो यः पाञ्चालगोत्रे शिशुरधिकवया गर्भशय्यां गतो वा ।</l>
<l>यो यस्तत्कर्मसाक्षी चरति मयि रणे यश्च यश्च प्रतीपः
क्रोधान्धस्तस्य तस्य स्वयमपि जगतामन्तकस्यान्तकोऽहम् ॥ २२० ॥</l>
</lg></b>
<p>२९. (<b>३.५. क्रमः</b>)</p>
<b><lg>
<l>भावतत्त्वोपलब्धिस्तु क्रम इत्यभिधीयते ॥ २२१ ॥</l></lg></b> (नाशा. १९.७९)
<p>यथा रत्‍नावल्यां तृतीयेऽङ्के —</p>
<p>विदूषकः—(उपसृत्य) भो वअस्स ! दिठ्ठिआ वड्ढसि समीहितब्भदिआऐ
कज्जसिद्धीए । (भो वयस्य, दिष्ट्या वर्धसे समीहिताभ्यधिकया
कार्यसिद्ध‍या ।)</p>
<p>राजा— वयस्य, अपि कुशलं प्रियायाः ?</p>
<p>विदूषकः— अइरेण पेक्खिअ सअं एव्व जाणिस्सिदि भवं ।
(अचिरेण प्रेक्ष्य स्वयमेव ज्ञास्यति भवान् ।)</p>
<p>राजा—(सपरितोषं) कथं दर्शनमपि भविष्यति, इति ।</p>
<p>यथा च <b>वेणीसंहारे</b> तृतीयेऽङ्के, . . .</p>
<p>राजन् दुर्योधन ! महा(न्) x x x x x भवता च कृतपरिकरोऽयं
<pb n="744"/>
लोकत्रयमुच्छेत्तुं समर्थः, किं पुनरेतद् युधिष्ठिरबलम् ? तदभिषिच्यतां
सैनापत्ये ।</p>
<p>राजा— सुष्ठुं युज्यमानमभिहितम्; किं तु प्राक्प्रतिपन्नोऽयमर्थो मयाऽङ्गराजस्य,
इति <b>॥ २२२ ॥</b></p>
<p>३०. (<b>३.६ संग्रहः</b>)</p>
<b><lg>
<l>सामदानार्थसम्पन्नः संग्रहः परिकीर्तितः ॥ २२३ ॥</l></lg></b> (नाशा. १९.८०)
<p>यथा <b>रत्‍नावल्यां</b> तृतीयेऽङ्के</p>
<p>राजा— (सहर्षं) (साधु) वयस्य, साधु । इदं च ते पारितोषिकम् । (हस्तादपसार्य
कटकं प्रयच्छति) ।</p>
<p>यथा च <b>वेणीसंहारे</b></p>
<p>अश्वत्थामा— राजन् कौरवेश्वेर ! किमद्यापि युक्तायुक्तविचारणया ?<b>॥ २२४ ॥</b></p>
<b><lg>
<l>प्रयत्‍नपरिबोधितः स्तुतिभिरद्य शेषे निशा—
मकेशवमपाण्डवं भुवनमद्य निस्सोमकम् ।</l>
<l>इयं परिसमाप्यते रणकथाऽद्य दोश्शालिना—
मपैतु नृपकाननाचिगुरुरद्य भारो भुवः ॥ २२५ ॥</l></lg></b> (वेसं. ३.३३)
<p>३१. (<b>३.७ अनुमानम्</b>)</p>
<b><lg>
<l>रूपानुरूपगमनमनुमानमिति स्मृतम् ॥ २२६ ॥</l></lg></b> (नाशा. १९.८०)
<p>यथा <b>रत्‍नावल्यां</b> —</p>
<p>विदूषकः—(निरूप्य) भो एदं खु (संस)त्तं (बहल)पत्तपादवदाए पिंडीकदंधआरं
विअ उज्जाणं । ता कधं एत्थ मग्गो लक्खीअदि ? (भो, एतत्
खलु संसक्तबहलपत्रपादपतया पिण्डीकृतान्धकारमिव उद्यानम् ।
तत्कथमत्र मार्गो लक्ष्यते ?)</p>
<p>राजा— वयस्य ! सुज्ञातमेवैतत् । तथा हि—(रत्‍ना. ३.८)</p>
<b><lg>
<l>पालीयं चम्पकानां नियतमयमसौ सुन्दरः सिन्धुवारः
सान्द्रा वीथी तथेयं बकुलविटपिनां पाटला पङ्क्तिरेषा ।</l>
<l>आघ्रायाघ्राय गन्धं विविधमधिगतैः पादपैरेवमस्मिन्
व्यक्तिं पन्थाः प्रयाति द्विगुणतरतमोनिह्नुतोऽप्येष चिह्नैः ॥ २२७ ॥</l></lg></b>इति ।
<pb n="745"/>
<p>यथा च <b>वेणीसंहारे</b></p>
<p>अश्वत्थामा— (अग्रतो विलोक्य), हा हा धिक्कष्टम् ! भो भोः ! प्रतिज्ञाभङ्गभीरुः
किरीटी दुर्योधनराधेयौ शरवर्षैरभिद्रवति । सर्वथा पीतं शोणितं
दुःशासनस्य भीमेन, इति ।</p>
<p>३२. (<b>३.८ प्रार्थना</b>)</p>
<b><lg>
<l>अभ्यर्थनापरं वाक्यं प्रार्थनेत्यभिधीयते १ ॥ २२८ ॥</l></lg></b> (नाशा. १९.८१)
<p>यथा <b>रत्‍नावल्यां</b> तृतीयेऽङ्के</p>
<p>विदूषकः—भोदि साअरिए ! वीसद्धा भविअ आलव पिअवअस्सं । अज्ज वि
दाव से णिच्‍चरुट्टाए देवीए वासवदत्ताए दुट्‍ठवअणेहिं कडुइदाइं
सोत्ताइं संपदं सुहावेदु तुह महुरवअणोवण्णासो । (भवति सागरिके !
विस्रब्धा भूत्वा आलप प्रियवयस्यम् । अद्यापि तावदस्या
नित्यरुष्टया देव्या वासवदत्तायाः दुष्टवचनैः कटुकिते श्रोत्रे साम्प्रतं
सुखयतु तव मधुरवचनोपन्यासः ।)</p>
<p>यथा च <b>वेणीसंहारे</b></p>
<p>अश्वत्थामा— राजन् दुर्योधन ! अभीष्मद्रोणं च संप्रति कौरवबलमालोडयन्तौ
भीमार्जुनौ राधेयेन नैवंविधेनान्येन वा शक्येते निवारयितुम् । अतः
स्वयं भ्रातुः प्रतीकारपरो भव, इति <b>॥ २२९ ॥</b></p>
<p>३३. (<b>३.९ संक्षिप्‍तिः</b>)</p>
<b><lg>
<l>गर्भस्योद्भेदनं यत्तु २संक्षिप्‍तिरिति गीयते ॥ २३० ॥</l></lg></b> (नाशा. १९.८१)
<p>यथा <b>रत्‍नावल्यां</b></p>
<p>राजा—(मुखमुद्‍घाट्य, उन्नमय्य) विलोक्य च, सविषादं कथं देवी वासवदत्ता !
(विदूषकमुद्दिश्य) मूर्ख, किमेतत् ?</p>
<p>विदूषकः—(सभयं) भो अह्माणं जीविदसंसओ । (भोः, अस्माकं
जीवितसंशयः !)</p>
<p>यथा च <b>वेणीसंहारे</b> चतुर्थेऽङ्के</p>
<p>सुन्दरकः—अह वा किं एत्थ देवं उवालहामि । तस्स क्खु एदं
<!-- NOTES pg=745!-->
१. रतिहर्षोत्सवादीनां प्रार्थना प्रार्थना भवेत् । नाशा. १९.८१ २. 'साऽऽक्षि'—इति नाशा. १९.८१
<pb n="746"/>
णिब्भच्छिअविउरवअणवीअस्स	परिभूदपिदामहहिदोवदेसंकुरस्स
सउणिप्पोच्छाहणावरूढमूलस्स जदुगेहजूदविससाहिणो पंचाली—
केसग्गहणकुसुमस्स फलम्, इति । (अथ वा किमत्र दैवमुपालभे ?
तस्य खल्वेतद् निर्भर्त्सितविदुरवचनबीजस्य परिभूतपितामह—
हितोपदेशाङ्कुरस्य	शकुनिप्रोत्साहनावरूढमूलस्य	जतुगृह—
द्यूतविषशाखिनः पाञ्चालीकेशग्रहणकुसुमस्य फलम्, इति ।}<b>॥ २३१ ॥</b></p>
<p>३४. (<b>३.१० तोटकम्</b>)</p>
<b><lg>
<l>संरम्भवचनं चैव तोटकं समुदाहृतम् ॥ २३२ ॥</l></lg></b> (नाशा. १९.८१)
<p>यथा <b>रत्‍नावल्यां</b></p>
<p>राजा—(अञ्जलिं बद्ध‍्‍वा), प्रिये वासवदत्ते, प्रसीद ।</p>
<p>वासवदत्ता—(अश्रूणि धारयन्ती), अय्यवुत्त ! मा एवं भण । संकंताइ खु एदाइं
अण्णस्सि अक्खराइं ।</p>
<p>(आर्यपुत्र ! मा एवं भण । संक्रान्तानि खल्विदानीमन्यस्यामक्षराणि ।)</p>
<p>यथा च <b>वेणीसंहारे</b></p>
<p>राजा—सुन्दरक, कच्‍चित् कुशलमङ्गराजस्य ?</p>
<p>पुरुषः—कुसलं सरीरमेत्तएण । (कुशलं शरीरमात्रकेण ।)</p>
<p>राजा—किञ्चास्य किरीटिना निहता धौरेयाः क्षतस्सारथिर्भग्‍नो वा रथः ?</p>
<p>पुरुषः— देव ण भग्गो रहो । भग्गो दे मणोरहो । (देव ! न भग्‍नो रथः । भग्‍नस्ते
मनोरथः)</p>
<p>राजा—ससंरम्भं किमविस्पष्टवचनैराकुलमपि पर्याकुलयसि मे हृदयम् ? इति ।</p>
<p>३५. (<b>३.११ अधिबलम्</b>)</p>
<b><lg>
<l>कपटस्यान्यथाभावं ब्रुवतेऽधिबलं बुधाः ॥ २३३ ॥</l></lg></b> (नाशा. १९.८२)
<p>यथा <b>रत्‍नावल्यां</b> तृतीयेऽङ्के (रत्‍ना. ३.१४)</p>
<p>राजा—एवमपि प्रत्यक्षदृष्टव्यलीकः किं विज्ञापयामि ?</p>
<b><lg>
<l>आताम्रतामपनयामि विलक्ष एष
लाक्षाकृतां चरणयोस्तव देवि मूर्ध्‍ना ।</l>
<l>कोपोपरागजनितां तु मुखेन्दुबिम्बे
हर्तुं क्षमो यदिपरं करुणा मयि स्यात् ॥ २३४ ॥</l>
</lg></b>
<pb n="747"/>
<p>यथा च <b>वेणीसंहारे</b></p>
<p>सुन्दरकः—तदो अ देव सत्तिखंडणामरिसिदेण गंडीविणा भणि(अ)—रे रे
दुज्जोहणप्पमुहा कुरुकुल—अविणअ—णावाकण्णधार कण्ण ! तुम्हेहिं
बहुहिं महारहेहिं पडिवारिअ एआई मम पुत्तओ अहिमण्णु
व्वावादिदो । अहं उण तुम्हाणं पेक्खन्ताणं एव्व विससेणं अज्ज
सुमरिदव्वसेसं करोमि । (ततश्च देव !	शक्तिखण्डनामर्षितेन
गाण्डीविना भणितम्—रे रे दुर्योधनप्रमुखाः, कुरुकुलाविनय—
नावाकर्णधार कर्ण ! युष्माभिः बहुभिर्महारथैः परिवार्यैकाकी मम
पुत्रकोऽभिमन्युर्व्यापादितः । अहं पुनर्युष्माकं प्रेक्षमाणानामेव
वृषसेनमद्य स्मर्तव्यशेषं करोमि ।) <b>॥ २३५ ॥</b></p>
<p>३६. (<b>३.१२ उद्‍वेगः</b>)</p>
<b><lg>
<l>भयं नृपादिजनितमुद्वेगस्संप्रकीर्तितः ॥ २३६ ॥</l></lg></b> (नाशा. १९.८३)
<p>यथा <b>रत्‍नावल्यां</b> तृतीयेऽङ्के,</p>
<p>सागरिका—वरं दाणिं अहं सअं एव्व अत्ताणं उब्बंधिअ उवरदा, ण उण
जाणिदसंकेदवुत्तंतए देवीए परिभूद ह्मि । ता जाव इह असोअपादवं
गदुअ जधासमीहिदं करिस्सं ।</p>
<p>{वरमिदानीमहं स्वयमेवात्मानमुद्‍बध्योपरता, पुनर्ज्ञातसंकेतवृत्तान्तया
देव्या परिभूतास्मि । तद्यावदिह अशोकपादपं गत्वा यथासमीहितं
करिष्ये ।}</p>
<p>यथा च <b>वेणीसंहारे</b> चतुर्थेऽङ्के,</p>
<p>'भो भोः भयस्खलितकार्मुककृपाणतोमरशक्तयः कौरवचमूभटाः
पाण्डवपक्षपातिनश्च योधाः ! न भेतव्यं न भेतव्यम्' इत्यादि
भीमसेनवचनं श्रुत्वा, (सभयम्) कथमासन्नो दुरात्मा कौरवराज—
पुत्रमहावनोत्पातमारुतः ! अनुपलब्धसंज्ञश्च महाराजः ! भवतु ।
सुदूरमपहरामि	स्यन्दनम् । कदाचिदयमनार्यो दुश्शासन
इवास्मिन्नद्याप्यनार्यमाचरिष्यति, इति <b>॥ २३७ ॥</b></p>
<pb n="748"/>
<p>३७. (<b>३.१३ विद्रवः</b>)</p>
<b><lg>
<l>शङ्का भयत्रासकृतो विद्रवः समुदाहृतः ॥ २३८ ॥</l></lg></b> (नाशा. १९.८५)
<p>यथा <b>रत्‍नावल्यां</b></p>
<p>विदूषकः— उच्‍चै भो वअस्स, परित्ताहि परित्ताहि । एसा क्खु देवी
वासवदत्ता अप्पाणं उब्बंधिअ वावादिअदि । (भो वयस्य,
परित्रायस्व, परित्रायस्व ! एषा खलु देवी वासवदत्ता
आत्मानमुद्वध्य व्यापादयति ।)</p>
<p>राजा— (ससम्भ्रममुपसृत्य) वयस्य, क्‍वासौ क्‍वासौ ?</p>
<p>विदूषकः— हो एसा । (अहो एषा !)</p>
<p>राजा—अयि किमिदमकार्यं क्रियते ? <b>॥ २३९ ॥</b></p>
<b><lg>
<l>मम कण्ठगताः प्राणाः पाशे कण्ठगते तव ।</l>
<l>अनर्थार्थः प्रयासोऽयं त्यज्यतां साहसं प्रिये ॥ २४० ॥</l></lg></b>(रत्‍ना. ४.१) इति ।
<p>यथा (च) <b>वेणीसंहारे</b> पञ्चमेऽङ्के,</p>
<p>सूतः—देव !</p>
<p><b>प्राप्‍तावेकरथारूढौ पृच्छन्तौ त्वामितस्ततः ।</b></p>
<p>सर्वे— कश्च कश्च ?</p>
<p>सूतः— <b>स कर्णारिः स च क्रूरो वृककर्मा वृकोदरः ॥ २४१ ॥</b>(वेसं. ५.२५)</p>
<p>गान्धारी— (सभयम्) जाद ! किं एत्थ पडिवज्जिदव्वं ? (जात ! किमत्र
प्रतिपत्तव्यम् ?)</p>
<p>राजा—ननु सन्निहितैवेयं गदा, इति ।</p>
<p>(<b>४. विमर्शसन्धौ त्रयोदशाङ्गानि</b>)</p>
<p>अथ <b>विमर्शाङ्गानि त्रयोदश ।</b> (तेषु)—</p>
<p>३८. (<b>४.१ अपवादः</b>)</p>
<b><lg>
<l>दोषप्रख्यापनं यत् स्यात् सोऽपवादः प्रकीर्त्तितः ॥ २४२ ॥</l></lg></b> (नाशा. १९.८४)
<p>यथा <b>रत्‍नावल्यां</b> तृतीयेऽङ्के राज्ञि प्रियं वदत्यपि
<pb n="749"/>
सागरिका—अय्यउत्त ! किं एदिणा अलीअदाक्खिण्णेण जीविदादो वि
वल्लहतराए देवीए अत्ताणअं अवराहिणं करेसि ? (आर्यपुत्र ! किं
एतेन अलीकदाक्षिण्येन जीवितादपि वल्लभतरायाः देव्याः
आत्मानमपराधिनं करोषि ? ।)</p>
<p>राजा—अयि ! मिथ्यावादिनी खल्वसि । कुतः—(रत्‍ना. ३.१७)</p>
<b><lg>
<l>श्वासोत्कम्पिनि कम्पितं कुचयुगे मौने प्रियं भाषितं
वक्त्रेऽस्याः कुटिलीकृतभ्रुणि रुषा यातं मया पादयोः ।</l>
<l>इत्थं नः सहजाभिजात्यजनिता सेवैव देव्याः, परं
प्रेमाबन्धविवर्धिताधिकरसा प्रीतिस्तु या सा त्वयि ॥ २४३ ॥</l>
</lg></b>
<p>यथा च <b>वेणीसंहारे</b> युधिष्ठिरः—(वेसं. ६.१)</p>
<b><lg>
<l>तीर्णे भीष्ममहोदधौ कथमपि द्रोणानले निर्वृते
कर्णाशीविषभोगिनि प्रशमिते शल्ये च याते दिवम् ।</l>
<l>भीमेन प्रियसाहसेन रभसादल्पावशेषे जये
सर्वे जीवितसंशयं वयममी वाचा समारोपिताः ॥ २४४ ॥</l>
</lg></b>
<p>३९. (<b>४.२ संस्फोटः</b>)</p>
<b><lg>
<l>रोषग्रथितवाक्यं तु संस्फोट इति कीर्तितम् ॥ २४५ ॥</l></lg></b> (नाशा. १९.८४)
<p>यथा <b>रत्‍नावल्यां</b> तृतीयेऽङ्के तदेव सागरिका—वत्सराजयोर्वाक्यमलक्षिता
निशम्योपसृत्य च देवी सरोषमाह—</p>
<p>जज्जउत्त ! जुत्तं एदं, सरिसं एदं । (आर्यपुत्र ! युक्तमेतत् ! सदृशमेतत् !)</p>
<p>राजा—(सागरिकां मुक्त्वा ससम्भ्रमम्) देवि ! न खल्वकारणे मामुपा—
लब्धुमर्हसि । सत्यं त्वामेव मत्वा वेषसादृश्याद् विप्रलब्धा वयमिहागताः ।
तथापि क्षम्यताम् । (इति पादयोः पतति ।)</p>
<p>वासवदत्ता—अय्यउत्त ! उट्टेहि । किं अज्जे वि अहिजाई सेवादुक्खं
अणुभवीअदि ? । (आर्यपुत्र ! उत्तिष्ठ । किमद्यापि अभिजातया
सेवादुःखमनुभाव्यते ?)</p>
<p>राजा—कथमिदमपि श्रुतं देव्या ? इति ।</p>
<pb n="750"/>
<p>यथा च <b>वेणीसंहारे</b></p>
<p>युधिष्ठिरः—पाञ्चालक ! कच्‍चिदासादिता तस्य दुरात्मनः कौरवापसदस्य पदवी ?</p>
<p>पाञ्चालकः—न केवलं पदवी, स एव दुरात्मा देवीकेशाम्बराकर्षणमहापातक—
प्रधानहेतुरुपलब्धः, इति <b>॥ २४६ ॥</b></p>
<p>४०. (<b>४.३ द्रवः</b>)</p>
<b><lg>
<l>गुरुव्यतिक्रमो यस्तु स द्रवः परिकीर्तितः ॥ २४७ ॥</l></lg></b> (नाशा. १९.८५)
<p>यथा <b>रत्‍नावल्यां</b> तृतीयेऽङ्के—</p>
<p>विदूषकः—होदि ! तुमं एव्व उब्बंधिअ अत्ताणअं विवज्जिहिसि त्ति करिअ
वेससारिस्समोहिदेण मए वयस्सो इह आणीदो । (भवति ! त्वमेव
उद्वध्यात्मानं विपत्स्यसे इति कृत्वा वेषसादृश्यमोहितेन मया वयस्य
इहानीतः) । लतापाशं दर्शयति । किं ण पेक्खदि होदि इमं । (किं
न प्रेक्षते भवती इदम् ?)</p>
<p>वासवदत्ता—कंचणमाले एदेण एव्व लदावासेण बंधिअ आणेहि बंहबंधुअं ।
(अङ्गुल्या तर्जयन्ती) एदं वि दुव्विणीअं अग्गदो करेहि ।
काञ्चनमाले ! एतेनैव लतापाशेन बद्ध‍्वा आनय
ब्रह्मबन्धुम् । एतामपि कन्यकां दुर्विनीताम् अग्रतः कुरु ।</p>
<p>काञ्चनमाला—जं भट्टिणी आणवेदि । यद् भट्टिनी आज्ञापयति । इति विदूषकं
बध्‍नाति ।</p>
<p>यथा वा <b>वेणीसंहारे</b></p>
<p>युधिष्ठिरः—(द्रौपदीमवलोक्य, मुखादस्याः बाष्पमपनीय) अयि सुक्षत्रिये ! <b>॥ २४८ ॥</b></p>
<b><lg>
<l>गुरूणां बन्धूनां क्षितिपतिसहस्त्रस्य पुरतः
पुराऽभूदस्माकं नृपसदसि योऽयं परिभवः ।</l>
<l>प्रिये ! प्रायस्तस्य द्वितयमपि पारं गमयिता
क्षयः प्राणानां वा कुरुपतिपशोर्वाऽद्य समरे ॥ २४९ ॥</l></lg></b> (वेसं.६.४५)
<p>४९. (<b>४.४ शक्तिः</b>)</p>
<b><lg>
<l>विरोधप्रशमो यस्तु सा शक्तिः परिकीर्तिता ॥ २५० ॥</l></lg></b> (नाशा. १९.८५)
<p>यथा <b>रत्‍नावल्यां</b> चतुर्थेऽङ्के—</p>
<pb n="751"/>
<p>विदूषकः—प्रविश्‍याह—ही ही भो अज्जे क्खु पिअवअस्सप्पसादिआए देविए
बंधणादो मोइअ सहत्थदिण्णेहिं मोदएहिं चिरस्स कालस्स मे उदरं
पूरिदं । अण्णच्च एदं पट्टंसुअजुअलं कण्णाहरणं च दिण्णं । ता
जाव पिअवयस्सं पेक्ख, इति । (ही ही भोः! अद्य खलु
प्रियवयस्यप्रसादितया देव्या बन्धनात् मोचयित्वा स्वहस्तदत्तैः
मोदकैः चिरस्य कालस्य मे उदरं पूरितम् । अन्यच्च, एतत्
पट्टांशुकयुगलं कर्णाभरणं च दत्तम् । तद् यावत् प्रियवयस्यं प्रेक्षे,
इति}</p>
<p>यथा न <b>वेणीसंहारे</b></p>
<p>पाञ्चालको युधिष्ठिरमाह— अहं च देवेन चक्रपाणिना देवसकाशमनुप्रेषितः ।
आह च देवो देवकीनन्दनः— अपर्युषितप्रतिज्ञे मारुतौ प्रनष्टे
कौरवेश्वर महान् आसीन्नो विषादः । सम्प्रति पुनर्भीमसेनेनासादिते
सुयोधने निष्कण्टकीभूतं भुवनतलं परिकल्पयतु देवः, इति ॥ २५१ ॥</p>
<p><b>४२. (४.५. व्यवसायः)</b></p>
<b><lg>
<l>व्यवसायश्च विज्ञेयः प्रतिज्ञाहेतुसम्भवः ॥ २५२ ॥</l></lg></b> (नाशा. १९.८६)
<p>यथा <b>रत्‍नावल्याम् —</b></p>
<p>ऐन्द्रजालिकः—देव!</p>
<b><lg>
<l>किं धरणिए मिअंको आआसे महिअरो जले जलणो ।</l>
<l>मज्झण्हमि	पओसो	दाविज्जइ	देहि आणत्तिं ॥ २५३ ॥</l>
</lg></b>
<lg>
<l>(किं धरण्यां मृमाङ्क आकाशे महीधरो जले ज्वलनः ।</l>
<l>मध्याह्ने	प्रदोषो	दर्श्‍यतां	देह्याज्ञप्‍तिम् ॥) (रत्‍ना. ४. ८)</l></lg>
<p>अवि अ(अपि च)— (रत्‍ना. ४.१०,९)</p>
<b><lg>
<l>हरिहरबह्मप्पमुहे	देवे	दावेमि	देवराअं अ ।</l>
<l>गअणे वि सिद्ध—विज्जाहर—वहु—सत्थं च णच्चंतं ॥ २५४ ॥</l>
</lg></b>
<lg><l>(हरिहरब्रह्मप्रमुखान् देवान् दर्शयामि देवराज च ।</l>
<l>गगने	सिद्धविद्याधरवधूसार्धं	च	नृत्यन्तम् ॥)</l></lg>
<!-- NOTES pg=751!-->
१. 'बहुणा महमहनिमणेणावि अं पियं दट्ठुं'—इति HOS. द्र. परिशिष्टेऽपि
<pb n="752"/>
<b><lg>
<l>किं जप्पिएण बहुणा जं जं हिअए समीहिदं१ पियं दटठुं ।</l>
<l>तं	तं	दंसेमि	अहं	गुरुणो	मंतप्पहावेण ॥ २५५ ॥ इति ।</l>
</lg></b>
<lg><l>(किं जल्पितेन बहुना यद् यद् हृदये समीहितं द्रष्टुम् ।</l>
<l>तत्तद्	दर्शयाम्यहं	गुरोर्मन्त्रप्रभावेण ॥}</l></lg>
<p><b>ईदिसोअवस्टम्भो जेण	सव्वं	संभावीअदि ।</b>
{ईदृशोऽवष्टम्भो	येन	सर्वं	संभाव्यते ।} इति ।</p>
<p>यथा च <b>वेणीसंहारे</b></p>
<p>युधिष्ठिरः—(अश्रूणि विमुञ्चन्)</p>
<b><lg>
<l>सर्वथा कथय ब्रह्मन् संक्षेपाद् विस्तरेण वा ।</l>
<l>वत्सस्य किमपि श्रोतुमेतद्दत्तं मनो१ मया ॥ २५६ ॥ (वेसं.६.१५)</l>
</lg></b>
<p>राक्षसः—श्रूयताम्—</p>
<b><lg>
<l>तस्मिन् कौरवपार्थयोर्गुरुगदाघोरध्वनौ संयुगे ॥ २५७ ॥</l>
</lg></b>
<p>द्रौपदी—(लब्धसंज्ञा) तदो किं? (ततः किम्?)</p>
<p>राक्षसः—(आत्मगतम्) कथं पुनरप्यनया लब्धा संज्ञा? अयमपहराम्यस्याः
प्राणान् ।</p>
<b><lg>
<l>सीरी तत्क्षणमागतश्चिरमभूत् तस्याग्रतः सङ्गरः ॥ २५८ ॥</l>
</lg></b>
<p>कञ्चुकी—नूनं तत्कुतोऽत्र कश्चिदपराद्धो भविष्यति?</p>
<p>राक्षसः— (वेसं.६.१६)</p>
<b><lg>
<l>आलम्ब्य	प्रियशिष्यतां	तु	हलिना	संज्ञा रहस्याहिता</l>
<l>यामासाद्य	कुरूत्तमः प्रतिकृतिं दुश्शासनारौ गतः ॥ २५९ ॥</l>
</lg></b>
<p><b>४३. (४.६ प्रसङ्गः)</b></p>
<b><lg>
<l>अप्रस्तुतार्थवचनं२ प्रसङ्गः परिकीर्तितः ॥ २६० ॥</l></lg></b> (नाशा. १९.८६)
<p>यथा <b>रत्‍नावल्यां</b></p>
<p>वासवदत्ता—हला कंचणमाले! उज्जइणीए आअदो त्ति अत्थि मे एदस्सिं
इंदजालिए वक्खवादो । (हला काञ्चनमाले, उज्जयिन्या आगत
इत्यस्ति मे एतस्मिन् ऐन्द्रजालिके पक्षपातः ।)</p>
<!-- NOTES pg=752!-->
१. मेतद्दत्तं मनोमेष दत्तः क्षणो—जो., मूलं HOS.
२. प्रसङ्गश्‍चैव विज्ञेयो गुरूणां परिकीर्त्तनम् । नाशा. १९.८६
<pb n="753"/>
<p>काञ्चनमाला—भट्टिणि, णाइकुलवहुमाणो खु एसो ।</p>
<p>(भट्टिनि, ज्ञातिकुलबहुमानः खलु एषः ।)</p>
<p>यथा च <b>वेणीसंहारे—</b></p>
<p>युधिष्ठिरः—हा तात भीम हा कान्तारबान्धव, हा जतुगृहसमुद्रतरणयानपात्र,
हा किर्मीरजटासुरजरासन्धप्रतिमल्ल, हा कीचकसुयोधनानुज—
शतकनलिनीवनप्रालेयवर्ष!॥ <b>२६१</b> ॥</p>
<b><lg>
<l>निर्लज्जस्य दुरोदरव्यसनिनो वत्स! त्वया सा तदा
भक्‍त्या	मे	समदद्विपायुतबलेनाङ्गीकृता	दासता ।</l>
<l>किं नामापकृतं मयाऽधिकमतस्त्वय्यद्य यद् गम्यते
मुक्त्वाऽनाथमबान्धवं सपदि मां प्रीतिः क्‍व ते साऽधुना ॥ (वेसं. ६.१७)</l>
</lg></b>
<p>द्रौपदी—महाराअ, किं णेदं? (महाराज, किं न्विदम् ?)</p>
<p>युधिष्ठिरः—(वेसं. ६.१८)</p>
<b><lg>
<l>स	कीचकनिषूदनो	बकहिडिम्बकिर्मीरहा
मदान्धमगधाधिपद्विरदसन्धिभङ्गाशनिः	।</l>
<l>गदापरिघशोभिना	भुजयुगेन	तेनान्वितः
प्रियस्तव	ममानुजोऽर्जुनगुरुर्गतोऽस्तं	किल ॥ २६३ ॥ इति ।</l>
</lg></b>
<p><b>४४. (४.७ द्युतिः)</b></p>
<b><lg>
<l>वाक्यमाधर्षसंयुक्तं द्युतिस्तज्ज्ञैरुदाहृता ॥ २६४ ॥</l></lg></b> (नाशा. १९.८७)
<p>यथा <b>रत्‍नावल्यां</b> चतुर्थेऽङ्के,</p>
<p>विदूषकः—(अपवार्य) आः दासीएउत्त, इंदआलिअ, किं देवेहिं, किं वा
अच्छराइहिं? जइ इमिणा परितुठ्ठेण दे पओअणं ता साअरिअं से
दंसेहि । (आः दास्याःपुत्र, ऐन्द्रजालिक, किं देवैः, किं वाऽप्सरोभिः?
यदि अनेन परितुष्टेन ते प्रयोजनं सागरिकां तस्य दर्शय ।)</p>
<p>यथा च <b>वेणीसंहारे</b> षष्ठेऽङ्के,</p>
<p>युधिष्ठिरः—भगवन् कामपाल, कृष्णाग्रज, सुभद्राभ्रातः ॥ २६५ ॥</p>
<b><lg>
<l>ज्ञातिप्रीतिर्मनसि	न	कृता	क्षत्रियाणां	न	धर्मो
रूढं	सख्यं	तदपि	गणितं	नानुजस्यार्जुनेन ।</l>
<pb n="754"/>
<l>तुल्यः	कामं	भवतु	भवतश्शिष्ययोस्स्‍नेहबन्धः
कोऽयं पन्था यदसि विमुखो मन्दभाग्ये मयीत्थम् ॥ २६६ ॥</l></lg></b>(वेसं.) इति ।
<p><b>४५. (४.८ खेदः)</b></p>
<b><lg>
<l>मनश्चेष्टाविनिष्पन्नः श्रमः खेद उदाहृतः ॥ २६७ ॥</l></lg></b> (नाशा. १९.८७)
<p>यथा <b>रत्‍नावल्यां</b></p>
<p>राजा—आर्य वसुभूते! अपि कुशलं तत्रभवतः सिंहलेश्वरस्य ?</p>
<p>वसुभूतिः—(ऊर्ध्वमवलोक्य, निःश्वस्य च) देव! न जाने किं विज्ञापयामि ।</p>
<p>वासवदत्ता—(सविषादमात्मगतम्) हद्धि, किं दाणीं वसुभूदी कथइस्सदि, किं
भविस्सिदि त्ति संसए वट्टामि ।</p>
<p>(हा धिक्, किमिदानीं वसुभूतिः कथयिष्यति ? किं भविष्यति इति
संशये वर्ते ।)</p>
<p>राजा—कथय, किमिति पर्याकुलोऽसि ?</p>
<p>बाभ्रव्यः— (अपवार्य) अमात्य, सुचिरमपि स्थित्वा कथनीयमेवैतत् । कथ्यताम् ।</p>
<p>वसुभूतिः—देव, शक्यते कथयितुम् । तथाप्येष मन्दभाग्यः कथयामि । या सा
तत्रभवता सिंहलेश्वरेण स्वदुहिता रत्‍नावली नाम आयुष्मतीं देवीं
दग्धां वासवदत्तामुपश्रुत्य देवाय पूर्वं प्रार्थिता सती दत्ता—</p>
<p>विदूषकः— तदो ताए किं संउत्तं ? (ततस्तस्याः किं संवृत्तम् ?)</p>
<p>वसुभूतिः— सा युष्मदन्तिकमस्माभिरानीयमाना प्रवहणभङ्गात् सागरे निमग्‍ना ।</p>
<p>वासवदत्ता— (सास्रम्) हा बहिणिए, कहिं सि । देहि मे पडिवअणं । (हा
भगिनिके, क्‍वासि? देहि मे प्रतिवचनम् ।) इति ।</p>
<p>यथा च <b>वेणीसंहारे</b>—(वेसं. ६.२१)</p>
<p>युधिष्ठिरः—युक्तमाह पाञ्चाली । कञ्चुकिन्, क्रियतामियं तपस्विनी चितासंविभागेन
सह्यवेदना । ममापि धनुरुपनय । अलमथवा धनुषा ॥ २६८ ॥</p>
<b><lg>
<l>तस्यैव	देहरुधिरोक्षणपाटलाङ्गीम्
आदाय संयति गदामपविध्य चापम् ।</l>
<l>भ्रातृप्रियेण	कृतमद्य	यदर्जुनेन
श्रेयो ममापि हि तदेव जयेन किं मे	॥ २६९ ॥</l>
</lg></b>
<pb n="755"/>
<p><b>४६. (४.९ प्रतिषेधः)</b></p>
<b><lg>
<l>ईप्सितार्थप्रतीघातः प्रतिषेध इति स्मृतः ॥ २७० ॥</l></lg></b> (नाशा. १९.८८)
<p>यथा <b>रत्‍नावल्यां</b> चतुर्थेऽङ्के</p>
<p>राजा— देवि, समाश्वसिहि समाश्वसिहि । दुरवबोघा गतिर्दैवस्य । नन्वेतावेव
वहनभङ्गेऽप्यभग्‍नौ बाभ्रव्यवसुभूती निदर्शनम् ।</p>
<p>वासवदत्ता—अय्यउत्त, जुज्जइ एदं । कुदो उण मम एत्तिआ भाअधेया । (आर्यपुत्र,
युज्यत एतत् । कुतः पुनः ममैतावद्भागधेयम् ?)</p>
<p>राजा— (वसुभूतिमपवार्य) बाभ्रव्य, किमेतत्? सर्वं नावगच्छामि ।</p>
<p>बाभ्रव्यः— देव, श्रूयताम् ॥ <b>२७१</b> ॥</p>
<p>(नेपथ्ये)</p>
<b><lg>
<l>हर्म्याणां	हेमशृङ्गश्रियमिव	निचयैरर्चिषामादधानः
सान्द्रोद्यानद्रुमाग्रग्लपनपिशुनितात्यन्ततीव्राभितापः ।</l>
<l>कुर्वन् क्रीडामहीध्रं सजलजलधरश्‍यामलं धूमपातै—
रेष प्लोषार्तयोषिज्जन इह सहसैवोत्थितोऽन्तःपुरेऽग्‍निः ॥ २७२ ॥</l></lg></b> (रत्‍ना.)
<p>(सर्वे ससम्भ्रममुत्तिष्ठन्ति ।)</p>
<p>यथा च <b>वेणीसंहारे</b> युधिष्ठिरे दुर्योधनमभियोजयितुं जिगमिषति—</p>
<p>राक्षसः(उपगम्यय)— राजन्, रिपुजयविमुखं यदा ते चेतः तदा यत्र तत्र प्राणत्यागः
क्रियताम् । वृथा तु तत्र गमनम्, इति ।</p>
<p><b>४७. (४.१० विरोधनम्)</b></p>
<p><b>कार्यात्ययोपगमनं विरोधनमिति स्मतम् ॥ २७३ ॥</b> (नाशा. १९.८८)</p>
<p>यथा <b>रत्‍नावल्यां</b></p>
<p>वासवदत्ता— न खु अहं ? अत्तणो कारणेण एव्वं भणामि । एसा खु मए
णिग्घिणाए इह संजदा साअरिआ विवज्जदि । ता परित्ताअदु
परित्ताअदु अज्जउत्तो । (न खल्वहमात्मनः कारणेनैवं भणामि । एषा
खलु मया निर्घृणयेह संयता सागरिका विपद्यते । तत्परित्रायतां
परित्रायतामार्यपुत्रः!) इति ।</p>
<pb n="756"/>
<p>यथा च <b>वेणीसंहारे,</b> (प्रविश्‍य सम्भ्रान्तः),</p>
<p>कञ्चुकी— महाराज! परित्रायताम्! एष दुरात्मा कौरवापसदः क्षतजजला—
भिषेकपाटलिताम्बरः समुच्छ्रितरक्तभीषणगदाशनिरुद्यतकालदण्ड इव
अन्तकोऽत्रभवतीं	पाञ्चालतनयामितस्ततः	परिमार्गमाणः	इत
एवाभिवर्तते, इति ॥ २७४ ॥</p>
<p><b>४८. (४.११ आदानम्)</b></p>
<b><lg>
<l>बीजकार्योपगमनमादानमिति संज्ञितम् ॥ २७५ ॥</l></lg></b> (नाशा. १९.८९)
<p>यथा <b>रत्‍नावल्यां</b> 'सागरिका विपद्यते, तां परित्रायतां राजपुत्रः' इति वासवदत्तयोक्ते,</p>
<p>राजा— एष गच्छामि ।</p>
<p>वसुभूतिः—किमयमकारणे पतङ्गवृत्तिः क्रियते ?</p>
<p>कञ्चुकी— युक्तमाह वसुभूतिः ।</p>
<p>विदूषकः—(राजानमुत्तरीये गृहीत्वा) भो मा खु मा खु साहसं करइस्ससि ।
(भोः, मा खलु मा खलु साहसं कुरु!)</p>
<p>राजा— (उत्तरीयमुत्सृज्य)—'मूर्ख, सागरिका दह्यते । अहं प्राणान् बिभर्मि'
इत्यारभ्य सर्वेष्वग्‍निप्रवेशं नाटयत्सु, राजा—'नन्वियमासन्ना वर्तते
सागरिका । तत् त्वरितमेनां सम्भावयामि' इति यावत् ।</p>
<p>यथा च <b>वेणीसंहारे</b></p>
<p>कञ्चुकी बुद्धिमतिकामाह—कष्टम्! इदानीमयं दुरात्मा यथेष्टं प्रवर्तते । सर्वथाऽयं
सम्प्रति देशकालोचितः प्रतीकारः । चितासमीपं नयाम्यत्रभवतीं
पाञ्चालराजतनयाम् ।	त्वमपि	भद्रे!	देव्याः भ्रातरं
धृष्टद्युम्‍नं	नकुलसहदेवौ	सम्भावय,	इति ।	एतदवस्थे
(महा)राजेऽस्तमितयोः भीमार्जुनयोरियमत्र परित्राणाशा, इति ॥ २७६ ॥</p>
<p><b>४९. (४.१२ छादनम्)</b></p>
<p><b>अपमानकृतं वाक्यं कार्यार्थं छादनं भवेत् ॥ २७७ ॥</b> (नाशा. १९.८९)</p>
<p>यथा <b>रत्‍नावल्यां</b></p>
<p>सागरिका— (दिशो विलोक्य, सहर्षम्) समंतदो पज्जलिदो भअवं हुदासणो ।
दिट्ठिआ अज्ज मे करइस्सिदि दुःखावसाणं । (समन्ततः प्रज्वलितो
भगवान् हुताशनः । दिष्ट्या अद्य मे करिष्यति दुःखावसानम्) इति ।</p>
<pb n="757"/>
<p>यथा च <b>वेणीसंहारे</b> (नेपथ्ये)—'भो भोः समन्तपञ्चकसञ्चरिणः!' इत्याद्युपक्रम्य</p>
<b><lg><l>ऊरू करेण परिघट्ट‍यतः सलीलं दुर्योधनस्य पुरतोऽपहृताम्बरा या ।</l>
<l>दुश्शासनाग्रकरकर्षणभिन्नमौलिः सा द्रौपदी कथयत क्‍व पुनः प्रदेशे ॥</l></lg></b> इति ।
<p>(वेसं. ६.३५)</p>
<p><b>५०. (४.१३ प्ररोचना)</b></p>
<b><lg>
<l>प्ररोचना सा विज्ञेया संहारार्थप्रदर्शिनी ॥ २७९ ॥</l></lg></b> (नाशा. १९.९०)
<p>यथा <b>रत्‍नावल्यां</b></p>
<p>राजा—अहो आश्चर्यम्!</p>
<b><lg>
<l>क्‍वासौ	ज्वलद्धुतवहस्तदवस्थमेत—
दन्तःपुरं	कथमवन्तिनृपात्मजेयम् ।</l>
<l>बाभ्रव्य	एष	वसुभूतिरयं	वयस्यः
स्वप्‍ने	मतिर्भ्रमति	किं	त्विदमिन्द्रजालम् ॥ २८० ॥</l></lg></b> (रत्‍ना. ४.१९)
<p>विदूषकः— भो मा संदेहं करेहि । भणिदं खु तेण दासीएउत्तेण इंदआलिएण
एक्को उण खेलओ अवस्सं देवेण पेक्खिदव्वो त्ति । (भोः, मा
सन्देहं कुरु । भणितं खलु तेन दास्याःपुत्रेण ऐन्द्रजालिकेन—एकः
पुनः खेलकोऽवश्‍यं देवेन प्रेक्षितव्य इति ।)</p>
<p>यथा च <b>वेणीसंहारे</b></p>
<p>कञ्चुकी—(सहर्षं) महाराज, वञ्‍च्यसे । अयं खल्वायुष्मान् कुमारभीमसेनः
सुयोधनक्षतजारुणीकृतसकलशरीरम्बरो दुर्लक्षव्यक्तिः । तदलमधुना
सन्देहेन, इति ॥ २८१ ॥</p>
<p><b>(५. निर्वहणसन्धौ चतुर्दशाङ्गानि)</b></p>
<p>अथ <b>निर्वहणाङ्गानि</b> चतुर्दश । तेषु—</p>
<p><b>५१. (५.१ सन्धिः)</b></p>
<b><lg><l>मुखबीजोपगमनं सन्धिरित्यभिधीयते ॥ २८२ ॥</l></lg></b> (नाशा. १९.९२)
<p>यथा <b>रत्‍नावल्यां</b> चतुर्थेऽङ्के</p>
<p>वसुभूतिः अग्‍निविद्रवानन्तरं रत्‍नावलीं विलोक्याह — बाभ्रव्य, सदृशीयं
राजपुत्र्याः ।</p>
<pb n="758"/>
<p>बाभ्रव्यः— ममाप्येतदेव मनसि वर्तते ।</p>
<p>यथा (च) <b>वेणीसंहारे</b></p>
<p>चेटी—	(द्रौपदीमालिङ्ग्य) णिवत्तदु देवी इमादो मअणववसाआदो । अअं क्खु
पूरिदपडिण्णाभारो णाहो दे वेणीसंहारं कादुं तुवं एव्व अण्णेसेदि ।
{(निवर्ततां देवी अस्मान्मरणव्यवसायात् । अयं खलु पूरितप्रतिज्ञाभा रो
नाथस्ते वेणीसंहारं कर्तुं त्वामेवान्विष्यति)।} ॥ २८३ ॥</p>
<p><b>५२. (५.२ निरोधः)</b></p>
<b><lg>
<l>अन्यस्यान्वेषणं युक्‍त्या निरोध इति कीर्तितः ॥ २८४ ॥</l></lg></b> (नाशा. १९.९२)
<p>यथा <b>रत्‍नावल्यां</b> चतुर्थेऽङ्के</p>
<p>वसुभूतिः— देव, कुत इयं कन्यका?</p>
<p>राजा—	देवी जानाति ।</p>
<p>यथा च <b>वेणीसंहारे</b></p>
<p>युधिष्ठिरः—	(स्वैरमुक्त्वा भीमसेनमवलोकयन्नंसे परामृश्‍य) जृयंधर, सत्यं
कथयामि ।	नायमनुजवैरी । वत्स, बाष्पजलात्‍नरितनयनत्वान्न
पश्‍यामि ते मुखचन्द्रम्, इति ॥ २८५ ॥</p>
<p><b>५३. (५.३ ग्रथनम्)</b></p>
<b><lg>
<l>उपक्षेपस्तु कार्याणां ग्रथनं परिकीर्तितम् ॥ २८६ ॥</l></lg></b> (नाशा. १९.९२)
<p>यथा <b>रत्‍नावल्यां</b> चतुर्थेऽङ्के,</p>
<p>वासवदत्ता— अमच्च! एसा खु सागरदो पाविदेत्ति भणिअ जोअन्धराअणेण
मम हत्थे समप्पिदा । अदो एव्व साअरिअ त्ति सद्दाईदि । (अमात्य!
एषा खलु नागरतः प्राप्‍तेति भणित्वा यौगन्धरायणेन मम हस्ते
समर्पिता । अत एव सागरिकेति शब्दायते ।)</p>
<p>वसूभूतिः— (जनान्तिकम्) बाभ्रव्य, यथा वसन्तकस्य कण्ठे रत्‍नमाला,
(सागरिकां निर्दिश्‍य) यथा चास्याः सागरात् प्राप्‍तिस्तथा व्यक्तमेवेयं
सिंहलेश्वरदुहिता रत्‍नावली, इति ।</p>
<p>यथा (च) <b>वेणीसंहारे</b></p>
<p>भीमः— देव अजातशत्रो! अद्यापि दुर्योधनहतकः! ॥ २८७ ॥</p>
<pb n="759"/>
<b><lg>
<l>भूमौ क्षिप्‍त्वा शरीरं निहतमिदमसृक्‍चन्दनाभं मयाङ्गे
लक्ष्मीरार्ये नियुक्ता चतुरुदधिपयस्सीमया सार्धमुर्व्या ।</l>
<l>भृत्या मित्राणि योधाः कुरुकुलमनुजैर्दग्धमेतद् रणाग्‍नौ
नामैकं यद् ब्रवीषि क्षितिप तदधुना धार्तराष्ट्रस्य शेषम् ॥</l></lg></b> (वेसं. ६.३९) इति ।
<p><b>५४. (५.४ निर्णयः)</b></p>
<b><lg>
<l>अनुभूतार्थकथनं	निर्णयः	समुदाहृतः ॥ २८९ ॥</l></lg></b> (नाशा. १९.९३)
<p>यथा <b>रत्‍नावल्यां</b></p>
<p>वसुभूतिः—आयुष्मति अयि रत्‍नावलि! त्वमेतामवस्थां प्राप्‍तासि ?</p>
<p>सागरिका—(सप्रत्यभिज्ञम्)		तुमं	पि	किं	अमच्‍चवसुभूदी?	(त्वमपि किम्
अमात्यवसुभूतिः ?)</p>
<p>वसुभूतिः—स एवाहं मन्दभाग्यः ।</p>
<p>सागरिका—सा क्खु अहं मंदभाइणी । (सा खल्वहं मन्दभागिनी ।)</p>
<p>वसुभूतिः—हा हतोऽस्मि! (इति भूमौ पतति।)</p>
<p>सागरिका—हा ताद, हा (हा, तात! हा,)</p>
<p>(वासवदत्ता)—किचुलआ किं एसा मे बहिणिआ रअणावली ।
(कञ्चुकिन्, किमेषा मे भगिनिका रत्‍नावली!)</p>
<p>कञ्चुकी—देवि, एवम् ।</p>
<p>वासवदत्ता— रत्‍नावलि! समस्सुदु मे बहिणिआ । (रत्‍नावलि! समाश्वसितु मे
भगिनिका ।)</p>
<p>राजा— कथमुष्णांशुराजवंशप्रसूतस्य सिंहलेश्वरस्य विक्रमबाहोरात्मजेयम् ।</p>
<p>विदूषकः— (आत्मगतम्) षडमं एव्व मए जाणिदं (रत्‍नमालां परामृश्‍य) ण
हु ईदिसो सामण्णजणस्य विहवो होदि त्ति । (प्रथममेव मया ज्ञातम्,
न खलु ईदृशः सामान्यजनस्य विभवो भवतीति ।)</p>
<p>यथा च <b>वेणीसंहारे</b></p>
<p>युधिष्ठिरः— वत्स, अनवरतं कथय कच्‍चिज्जीवति . . . ?</p>
<p>भीमसेनः— निहतसकलरिपुपक्षे त्वयि नराधिपे जीवति भीमोऽर्जुनश्च ।</p>
<p>युधिष्ठिरः— पुनर्गाढमालिङ्ग्य तात! ॥ २९० ॥</p>
<pb n="760"/>
<b><lg>
<l>रिपोरास्तां	तावन्निधनमिदमाख्याहि	शतशः
प्रियो भ्राता भीम त्वमसि मम योऽसौ बलरिपुः ।</l>
<l>जरासन्धस्योरस्सरसि	रुधिरागाधसलिले
तटाघातक्रीडाललितमकरोत्	संयति	भवान् ॥ २९१ ॥</l></lg></b> (वेसं. ६.४०)
<p><b>५५. (५.५ परिभाषणम्)</b></p>
<b><lg>
<l>परिवादकृतं यत् स्यात् तदाहुः परिभाषणम् ॥ २९२ ॥</l></lg></b> (नाशा. १९.९३)
<p>यथा <b>रत्‍नावल्यां</b> चतुर्थेऽङ्के</p>
<p>वसुभूतिः— आयुष्मति, समाश्वसिहि । नन्वियं ज्यायसी ते भगिनी दुःखमास्ते ।
तत् परिष्वजस्वैनाम् ।</p>
<p>रत्‍नावली— {(समाश्वस्य, राजानं तं निरीक्षमाणा, स्वगतम्) किआवराहा खु
अहं देवीए । ण सक्कुणोमि से मुहं दंसिदुं । (कृतापराधा खल्वहं
देव्याः । न शक्‍नोमि तस्याः मुखं दर्शयितुम् ।} इति ।</p>
<p>यथा च <b>वेणीसंहारे</b></p>
<p>भीमः—मुञ्चतु मामार्यः क्षणमेकम् ।</p>
<p>युधिष्ठिरः— किमपरमवशिष्टम्?</p>
<p>भीमः— सुमहदवशिष्टम् । संयमयामि तावदनने दुश्शासनदुर्योधनशोणितोक्षितेन
पाणिना	पाञ्चाल्या	दुश्शासनसमाकृष्टं केशहस्तम्, इति ॥ <b>२९३</b> ॥</p>
<p><b>५६. (५.६ द्युतिः)</b></p>
<b><lg>
<l>१ईर्ष्याकोपप्रशमनं द्युतिमाचक्षते बुधाः ॥ २९४ ॥</l></lg></b> (नाशा. १९.९४)
<p>यथा <b>रत्‍नावल्यां</b> चतुर्थेऽङ्के,</p>
<p>वासवदत्ता— (वसुभूतिमपवार्य),	अय्यउत्त,	लज्जामि	क्खु	अहं	इमिणा
णिसंसत्तणेण ।	ता	अवणेहि	से	बंधणं ।	(आर्यपुत्र, लज्जे
खल्वहमनेन नृशंसत्वेन । तदपनयास्या बन्धनम् ।)</p>
<p>राजा— (सपरितोषम्) यथाह देवी । (इति मोचयति ।)</p>
<p>वासवदत्ता—(वसुभूतिमुद्दिश्‍य) अय्य, जोअन्धराअणेण अत्तिअं कालं दुज्जणीकिद
ह्मि ।	जेण	मे	जाणिअ	णाचक्खिदं । (आर्य,	यौगन्धरायणेनैतावन्तं
कालं दुर्जनीकृतास्मि । येन मे ज्ञात्वा नाख्यातम् ।)</p>
<!-- NOTES pg=760!-->
१. लब्धस्यार्थस्य शम. नाशा. १९.९४
<pb n="761"/>
<p>यथा च <b>वेणीसंहारे</b></p>
<p>भीमः—राजपुत्रि, अलं मामालोक्य त्रासेन <b>॥ २९५ ॥</b></p>
<b><lg>
<l>कृष्टा येनासि राज्ञां सदसि नृपशुना तेन दुःशासनेन
स्त्यानान्येतानि तस्य स्पृश मम करयोः पीतशेषाण्यसृञ्जि ।</l>
<l>कान्ते	राज्ञः	कुरूणामपि	सरसमिदं	मद्गदाचूर्णितोरो—
रङ्गेऽङ्गेऽसृङ्‍‌निषक्तं तव परिभवजस्यानलस्यास्तु शान्त्यै ॥ (वेसं. ६.४१)</l>
</lg></b>
<p><b>५७. (५.७ प्रसादः)</b></p>
<b><lg><l>शुश्रूषाद्युपसम्पन्नः प्रसाद इति कीर्तितः ॥ २९७ ॥</l></lg></b> (नाशा. १९.९५)
<p>यथा <b>रत्‍नावल्याम्</b>—</p>
<p>वासवदत्ता— इअइ(?) एहि एत्तिअं वि दाव मे बहिणीत्तणस्स अणुरूवं होदु ।
(एहि, एतावदपि तावन्मे भगिनीत्वस्य अनुरूपं भवतु ।) (इत्युक्त्वा
रत्‍नावलीं स्वैरमाभरणैरलङकृत्य हस्ते गृहीत्वा राजानमुपसृत्य),
अय्यउत्त एदं । (आर्यपुत्रं . . एनाम् ।)इति ।</p>
<p>यथा च <b>वेणीसंहारे—</b></p>
<p>भीमः— (वेणीं	बध्‍नन्),	भवति,	संयम्यतामिदानीं	क्षत्त्रियकालरात्रिः
कुरुपतिविघटिता वेणी ।</p>
<p>द्रौपदी— णाह! विसुमरिद ह्मि एदं वावारम् । ता णाहस्स प्पसादेण पुणो
वि सिक्खिस्सं । (नाथ, विस्मृतास्म्येतं व्यापारम् । तन्‍नाथस्य प्रसादेन
पुनरपि शिक्षिष्ये ।) इति <b>॥ २९८ ॥</b></p>
<p><b>५८. (५.८ आनन्दः)</b></p>
<b><lg>
<l>समागमस्तथार्थानामानन्दः परिकीर्तितः ॥ २९९ ॥</l></lg></b> (नाशा. १९.९४)
<p>यथा <b>रत्‍नावल्यां</b> चतुर्थेऽङ्के,</p>
<p>राजा—(हस्तौ प्रसार्य) को देव्याः प्रसादं न बहुमन्यते ? इति ।</p>
<p>यथा (च) <b>वेणीसंहारे</b> षष्ठेऽङ्के, नेपथ्ये, समरानलशेषाय स्वस्ति तत्रभवतो राज्ञः</p>
<b><lg>
<l>क्रोधान्धैर्यस्य मोक्षात् क्षतनरपतिभिः पाण्डुपुत्रैः कृताभि(नि)
प्रत्याशं	मुक्तकेशान्यनुदिनमधुना	पार्थिवान्तःपुराणि ।</l>
<l>कृष्णायाः	केशपाशः	कुपितयमसखो	धूमकेतुः	कुरूणां
दिष्ट्या बद्धः प्रजाभ्यो विरमतु निधनं स्वस्ति राज्ञां कुलेभ्यः ॥ ३०० ॥</l>
</lg></b>
<pb n="762"/>
<p><b>५९. (५.९ समयः)</b></p>
<b><lg><l>दुःखस्योपशमश्चैव समयोऽथ निगद्यते ॥ ३०१ ॥</l></lg></b> (नाशा. १९.१०१)
<p>यथा <b>रत्‍नावल्यां</b></p>
<p>वासवदत्ता— अय्यउत्त, दूरे क्खु एदाए ण्णादिउलम् । तानि तह करेदु जह
एसा बन्धुजणं ण सुमरेदि । (आर्यपुत्र, दूरे खल्वेतस्या ज्ञातिकुलम् ।
तत्तथा कुरु यथा एषा बन्धुजनं न स्मरति ।)</p>
<p>राजा— यथाह देवी । इति ।</p>
<p>यथा च <b>वेणीसंहारे—</b></p>
<p>युधिष्ठिरः—भगवान् पुण्डरीकाक्षः वत्सः किरीटी च । भगवन्! कुतस्तस्य
विजयादन्यत्,	यस्य	भगवान्	पुरुषः	स्वयमेव	नारायणो
मङ्गलान्याशास्ते ? <b>॥ ३०२ ॥</b> (वेसं. ६.४३)</p>
<b><lg>
<l>कृतगुरुमहदादिक्षोभसम्भूतमूर्तिं
गुणिनमुदयनाशस्थानंहेतुं	प्रजानाम् ।</l>
<l>अजममरमचिन्त्यं चिन्तयित्वापि न त्वां
भवति जगति दुःखं, किं पुनर्देव दृष्ट्वा ॥ ३०३ ॥</l></lg></b> इति ।
<p><b>६०. (५.१० उपगूहनम्)</b></p>
<b><lg>
<l>अद्भूतस्य च संप्राप्‍तिर्भवेत् तदुपगूहनम् ॥ ३०४ ॥</l></lg></b> (नाशा. १९.९६)
<p>यथा <b>रत्‍नावल्यां</b></p>
<p>विदूषकः— ही ही भोः, हत्थगद एव्व संपदं वअस्सस्स । (हस्तगत एव सांप्रतं
वयस्यस्य)</p>
<p>सुमति (वसुभूतिः) . . . .</p>
<p>यथा च <b>वेणीसंहारे</b> (कृष्णः)— एते खलु भगवन्तो व्यासवाल्मीकिजामदग्न्य—
जाबालिप्रभृतयो	महर्षयः	कल्पिताशेषमङ्गलाः	नकुलसहदेवौ
धृष्टद्युम्‍नप्रमुखाश्च सेनापतयः यादवमत्स्यमागधपाल कुलसम्भवाश्च
राजन्यकुमाराः स्तम्भोत्तम्भिततीर्थवारिकलशाः तथा(?) अभिषेकं
धारयन्तः तिष्ठन्ति <b>॥ ३०५ ॥</b> . . .</p>
<p>चास्माकंचार्वाकनाम्‍ना राक्षसेन विप्रकृतं भवन्तमुपलभ्य भगवतो व्यासाद् अर्जुनेन
सह त्वरितमागत इति ।</p>
<pb n="763"/>
<p><b>६१. (५.११ भाषणम्)</b></p>
<b><lg>
<l>सामदानादिसम्पन्नं भाषणं ब्रुवते बुधाः ॥ ३०६ ॥</l></lg></b> (नाशा. १९.९६)
<p>यथा <b>रत्‍नावल्यां</b></p>
<p>वसुभूतिः—देवि, स्थाने देवीशब्दमुद्वहसि ।</p>
<p>यथा च <b>वेणीसंहारे</b></p>
<p>भीमः— क्‍वासौ धार्तराष्ट्रसखः पुण्यजनापसदो येनार्यस्य महान् अयं चित्तविभ्रमः
कृतः?</p>
<p>कृष्णः— निगृहीतः स दुरात्मा नकुलेन, इति ।</p>
<p><b>६२. (५.१२ आक्षेपः)</b></p>
<b><lg>
<l>पुनर्वाक्यं तु विज्ञेयं यथोक्तक्षेपदर्शनम् ॥ ३०७ ॥</l></lg></b> (नाशा. १९.९७)
<p>यथा <b>रत्‍नावल्यां</b></p>
<p>बाभ्रव्यः—देवि, इदानीं सफलपरिश्रमोऽस्मि संवृत्त इति ।</p>
<p>यथा च <b>वेणीसंहारे</b></p>
<p>युधिष्ठिरः—भगवन्, किं नाम चार्वाकेण रक्षसा वयं विप्रलब्धाः?</p>
<p>कृष्णः—अथ किम् । इति <b>॥ ३०८ ॥</b></p>
<p><b>६३. (५.१३ काव्यसंहारः)</b></p>
<b><lg>
<l>वरप्रदानसम्प्राप्‍तिः काव्यसंहार इष्यते ॥ ३०९ ॥</l></lg></b> (नाशा. १९.९७)
<p>यथा <b>रत्‍नावल्यां</b></p>
<p>यौगन्धरायणः—देव, तदुच्यतां किं ते भूयः प्रियमुपकरोमि ?</p>
<p>राजा—अतःपरमपि प्रियमस्ति ?</p>
<b><lg>
<l>यातो	विक्रमबाहुरात्मसमतां	प्राप्तेयमुर्वीतले
सारं	सागरिका	ससागरमहीप्राप्‍त्येकहेतुः प्रिया ।</l>
<l>देवी प्रीतिमुपागता च भगिनीलाभाज्जिताः कोसलाः
किं नास्ति त्वयि सत्यमात्यवृषभे यस्मिन् करोमि स्पृहाम् ॥ ३१० ॥</l></lg></b> इति ।
<p>(रत्‍ना. ४.२१)</p>
<p>यथा च <b>वेणीसंहारे</b></p>
<p>कृष्णः—तत्कथय महाराज, किमस्मत्तः प्रियमिच्छसि ?</p>
<p>युधिष्ठिरः—किमतः परमपि प्रियमस्ति ?</p>
<pb n="764"/>
<b><lg>
<l>क्रोधान्धैः सकलं हतं रिपुकुलं पञ्चाक्षताः पाण्डवाः
पाञ्चाल्या मम दुर्नये पतितया तीर्णो निकारार्णवः ।</l>
<l>त्वं देवः पुरुषोत्तमः सुकृतिनं मामादृतो भाषसे (वेसं. ६.४५)
किं नामान्यदतः परं भगवतो याचे प्रसन्नादहम् ॥ ३११ ॥ इति ।</l>
</lg></b>
<p><b>६४. (५.१४ प्रशस्तिः)</b></p>
<b><lg><l>नृपदेवादिशाक्ति(शस्ति)श्च प्रशस्तिरभिधीयते ॥ ३१२ ॥</l></lg></b> (नाशा. १९.९८)
<p>यथा <b>रत्‍नावल्यां</b></p>
<p>राजा—तथपीदमस्तु—(रत्‍ना. ४.२२)</p>
<b><lg>
<l>उर्वीमुद्दामसस्यां जनयतु विसृजन् वासवो वृष्टिमिष्टा—
मिष्टैस्त्रविष्टपानां विदधतु विधिवत् प्रीणनं विप्रमुख्याः ।</l>
<l>आकल्पान्तं कृषीष्ट क्रमसमुपचितं सङ्गतं सज्जनानां
निर्विश्लेषावकाशं	पिशुनजनवचोवर्जनावज्रलेपाः(?) ॥ ३१३ ॥</l>
</lg></b>
<p>यथा (च) <b>वेणीसंहारे</b></p>
<p>युधिष्ठिरः—प्रीतश्चेद्भगवांस्तदिदमस्तु—(वेसं. ६.४६)</p>
<b><lg>
<l>अकृपणमरुक् कान्तं जीव्याज्जनः पुरुषायुषं
भवतु	भगवन्	भक्तिर्द्वैधं	विना	पुरुषोत्तमे ।</l>
<l>कलितभुवनो	विद्वद्‍बन्धुर्गुणेषु	विशेषवित्
सततसुकृती	भूयाद्	भूपः	प्रसाधितमण्डलः ॥ ३१४ ॥</l>
</lg></b>
<p><b>(४. चतुर्थी चतुष्षष्टिः)</b></p>
<p>(लक्षणानि)</p>
<b><lg>
<l>लक्षणानि चतुष्षष्टिरिति यत् प्रागुदीरितम् ।</l>
<l>नाटकादेस्स्फुटं लक्ष्म तदिदानीं विविच्यते ॥ ३१५ ॥</l>
</lg></b>
<b><lg>
<l>भूषणाक्षरसङ्घातौ	शोभोदाहरणे	तथा ।</l>
<l>हेतुसंशयदृष्टान्ताः	प्राप्‍तिराशय	एव	च ॥ ३१६ ॥</l>
</lg></b>
<b><lg>
<l>निदर्शनं निरुक्तं च सिद्धिश्चापि विशेषणम् ।</l>
<l>गुणातिपातोऽतिशयस्तुल्यतर्कः	पदोच्ययः ॥ ३१७ ॥</l>
</lg></b>
<pb n="765"/>
<b><lg>
<l>दिष्टं चैवोपदिष्टं च विचारोऽथ विपर्ययः ।</l>
<l>भ्रंशश्चैवानुनीतिश्च	माला	दाक्षिण्यगर्हणे ॥ ३१८ ॥</l>
</lg></b>
<b><lg>
<l>अर्थापत्तिः प्रसिद्धिश्च पृच्छा सारूप्यमेव च ।</l>
<l>मनोरथश्च	लेशश्च	संक्षोभो	गुणकीर्तनम् ॥</l>
<l>आख्यानमभिमानश्च याञ्चा प्रोत्साहनं स्पृहा ॥ ३१९ ॥</l>
</lg></b>
<b><lg>
<l>पश्चात्तापोऽनुवृत्तिश्च	युक्तिर्निर्भासनं	क्षमा ।</l>
<l>गुणानुवाद	आक्रन्दः	कपटं	परिवादनम् ॥ ३२० ॥</l>
</lg></b>
<b><lg>
<l>उपपत्तिश्च	कार्यं	च	प्रतिषेधो मृषोद्यमः ।</l>
<l>छलोक्तिः काकुरुन्मादः/थः परिहासो विकत्थनम् ॥ ३२१ ॥</l>
</lg></b>
<b><lg>
<l>यदृच्छायोगवैषम्यप्रतिज्ञानप्रवृत्तयः ।</l>
<l>आशीरनुक्तसिद्धिश्च प्रियं वचनमेव च ॥१</l>
<l>लक्षणानि चतुष्षष्टिं काव्येष्वेतानि निर्दिशेत् ॥ ३२२ ॥</l>
</lg></b>
<p>तत्र च—</p>
<p><b>(१. भूषणम्)</b></p>
<b><lg>
<l>अलङ्कारैर्गुणश्चैव	बहुभिर्यदलङ्कृतम् ।</l>
<l>भूषणैरिव विन्यस्तैस्तद् भूषणमिति स्मृतम् ॥ ३२३ ॥</l></lg></b> (नाशा. १६.५)
<p>यथा <b>रत्‍नावल्यां</b> प्रथमेऽङ्के यौगन्धरायणः—</p>
<b><lg>
<l>विश्रान्तविग्रहकथो	रतिमान्	जनस्य
चित्ते	वसन्	प्रियवसन्तक	एष	साक्षात् ।</l>
<l>पर्युत्सुको	निजमहोत्सवदर्शनाय
वत्सेश्वरः	कुसुमचाप	इवाभ्युपैति ॥ ३२४ ॥</l></lg></b> (रत्‍ना. १.८)
<p>अत्र श्लेषोपमाप्रत्यक्षादिभिरलङ्कारैः श्लेषप्रसादसौकुमार्यादिभिश्च गुणैरुपेतता
द्रष्टव्या । एवं वक्ष्यमाणेष्वपि गुणालङ्कारा यथासम्भवमूहनीयाः, कारैश्च
नियमेनारभ्यन्ते; सन्ध्यङ्गेषु तु गुणालङ्कारयोगो नापेक्ष्यत इति ।</p>
<!-- NOTES pg=765!-->
१. 'आशीरुक्‍तिश्‍च सिद्धिश्‍च' इति राघवः । सिद्धिरिति पुनरुक्‍तम् १२.३१७कारिकायां पठितचरत्वात्,
अनुक्‍तसिद्धेः त्यागाच्च रा.पाठोऽमान्यः । १२.४५७
<pb n="766"/>
<p><b>(२. अक्षरसङ्घातः)</b></p>
<b><lg>
<l>यत्रार्थैरक्षरैः श्लिष्टैर्विचित्रार्थोपवर्णनम् ।</l>
<l>तमत्राक्षरसङ्घातं विद्याल्लक्षणसंज्ञितम् ॥ ३२५ ॥</l></lg></b> (नाशा. ६.६)
<p>यथा <b>अभिज्ञानशाकुन्तले</b> सप्‍तमेऽङ्के,</p>
<p>(प्रविश्य मृन्मयूरहस्ता तापसी)— सव्वदमण! सउंदलावण्णं पेक्ख । (सर्वदमन,
शकुन्तलावण्यं प्रेक्षस्व ।)</p>
<p>बालः—(सदृष्टिक्षेपम्), कहिं सा अज्जू । (कुत्र सा अम्बा?)</p>
<p>(उभे प्रहसिते) (उभे) णामसारिच्छेण छळिदो माउवच्छलो ।</p>
<p>(नामसादृश्येन छलितो मातृवत्सलः ।)</p>
<p>(द्वितीया) वच्छ इमस्स मित्तिआमोरअस्स रम्मत्तणं पेक्ख त्ति भणिसो । (वत्स!
अस्य मृत्तिकामयूरस्य रम्यत्वं पश्येति भणितोऽसि ।)</p>
<p>राजा—(आत्मगतम्), किं शकुन्तलेति तस्य मातुराख्या? <b>॥ ३२६ ॥</b></p>
<p><b>(३. शोभा)</b></p>
<b><lg>
<l>सिद्धैरर्थैस्समं	कृत्वा	यत्रासिद्धं	प्रसाध्यते ।</l>
<l>श्लिष्टा श्लक्ष्णा विचित्रार्था सा शोभेत्यभिधीयते ॥ ३२७ ॥</l></lg></b> (नाशा. १.६)
<p>यथा <b>रत्‍नावल्यां</b> प्रथमेऽङ्के,</p>
<p>यौगन्धरायणः—एवमेतत्, कः सन्देहः?</p>
<b><lg>
<l>द्वीपादन्यस्मादपि मध्यादपि जलनिधेर्दिशोऽप्यन्तात् ।</l>
<l>आनीय झटिति घटयति विधिरभिमतमभिमुखीभूतः ॥ ३२८ ॥(रत्‍ना. १६.७)</l>
</lg></b>
<p>अन्यथा	क्‍व	सिद्धादेशप्रत्ययप्रार्थितायाः	सिंहलेश्वरदुहितुः	समुद्रे
प्रवहणभङ्गमग्‍नोत्थितायाः फलकासादनं, क्‍व च कौशाम्बेनैव वणिजा
सिंहलेभ्यः प्रत्यागच्छता तदवस्थायाः	सम्भावनं	सरत्‍नमालाचिह्नायाश्च
परिज्ञायेहानयनम्? सर्वथा स्पृशन्ति स्वामिनमभ्युदयाः, इति ।</p>
<p><b>(४. उदाहरणम्)</b></p>
<b><lg>
<l>यत्र	तुल्यार्थयुक्तेन	वाक्येनाभिप्रदर्शनात् ।</l>
<l>साध्यन्ते	निपुणैरर्थास्तदुदाहरणं	स्मृतम् ॥ ३२९ ॥</l></lg></b> (नाशा. १६.११)
<pb n="767"/>
<p>यथा <b>रत्‍नावल्यां</b>, द्वितीयेऽङ्के, राजा विदूषकश्च शारिकावचनं निशमयतः । ततो
विदूषकः— (आकाशे) किं . . . . . अयं कामदेवो आलिहिदो मह वि
तादिसी रइ त्ति । भो वअस्स, किं णेदं । {किम् (अकारणे कुप्यसि ।
यादृशस्त्वया) अयं कामदेव आलिखितो तादृशी मयाऽपि रतिरिति ।
भो वयस्य, किं न्विदम्?}</p>
<p>राजा—वयस्य, एवं तर्कयामि ।	कयापि	हृदयवल्लभोऽनुरागादभिलिख्य
कामव्यपदेशेन निह्नुतस्तत्सख्यापि प्रत्यक्षिज्ञाय वैदग्ध्यादप्रतिभिन्दानया
सापि तत्रैव लिखिता, इति <b>॥ ३३० ॥</b></p>
<p><b>(५. हेतुः)</b></p>
<b><lg>
<l>यत्प्रयोजनसामर्थ्याद्	वाक्यमिष्टार्थसाधकम् ।</l>
<l>समासोक्तमनोग्राहि स हेतुरिति संज्ञितः ॥ ३३१ ॥</l></lg></b> (नाशा.१६.१४अ)
<p>यथा <b>रत्‍नावल्यां</b>, द्वितीयेऽङ्के</p>
<p>विदूषकः— सच्चं सबामि बम्हसुत्तेण, जइ अम्हेहिं ईदिसी कदा वि पुरा
(दिठ्ठपुव्वा) । (सत्यं शपे ब्रह्मसूत्रेण, यदि अस्माभिरीदृशी कदापि
दृष्टपूर्वा ।)</p>
<p>काञ्चनमाला—भट्टिणि, घुणक्खदं वि संवददि एव्व । (भट्टिनि, घुणाक्षरमपि
संवदत्येव)</p>
<p>वासवदत्ता—अयि उज्जिए, अय्यवसन्तओ एसो । ण आणासि एदस्स
वक्‍कभणिदीओ । (अयि ऋजुके, आर्य वसन्तक एषः । न जानासि
एतस्य वक्रभणितीः ।) <b>॥ ३३२ ॥</b></p>
<p><b>(६. संशयः)</b></p>
<b><lg>
<l>अपरिज्ञाततत्त्वार्थं	यत्र	वाक्यं	समाप्यते ।</l>
<l>सोऽनेकत्वाद् विचाराणां संशयः परिकीर्तितः ॥ ३३३ ॥</l></lg></b> (नाशा.१६.२७)
<p>यथा <b>रत्‍नावल्यां</b> चतुर्थेऽङ्के</p>
<p>वसुभूति:— (सागरिकां निर्वर्ण्य) बाभ्रव्य! सुसदृशीयं राजपुत्र्याः ।</p>
<p>बाभ्रव्य:—ममाप्येतदेव मनसि वर्तते ।</p>
<pb n="768"/>
<p><b>(७. दृष्टान्तः)</b></p>
<b><lg>
<l>सर्वलोकमनोग्राही	यस्तु	पक्षार्थसाधकः ।</l>
<l>हेतोर्निदर्शनकृतस्स	दृष्टान्त	इति	स्मृतः ॥ ३३४ ॥</l></lg></b> (नाशा.१६.१२अ)
<p>यथा(च) <b>वेणीसंहारे</b> प्रथमेऽङ्के,</p>
<p>चेटी—अइ जण्णसेणि! उ (?) पंच गामा पत्थीअन्ति त्ति अज्ज वि एदे
केसा ण संजमीअंति, इति । (अयि याज्ञसेनि! पञ्च ग्रामाः प्रार्थ्यन्त
इति अद्यापि एते केशा न संयम्यन्ते ।) (इति भानुमतीवचसि
बुद्धिमतिकयाऽऽख्याते)</p>
<p>भीमसेनः—सहदेव, श्रुतम्?</p>
<p>सहदेवः— आर्य, दुर्योधनकलत्रं सा ।</p>
<b><lg>
<l>स्त्रीणां हि साहचर्याद् भवन्ति चेतांसि भर्तृसदृशानि ।</l>
<l>मधुराऽपि हि मूर्च्छयते विषविटपिसमाश्रिता वल्ली ॥</l></lg></b> (वेसं. १.२०) इति ।
<p><b>(८. प्राप्‍तिः)</b></p>
<b><lg>
<l>दृष्ट्वैवावयवान् कांश्चिद् भावो यत्रानुमीयते ।</l>
<l>प्राप्‍तिं तामभिजानीयाल्लक्षणं नाटकाश्रयम् ॥ ३३६ ॥</l></lg></b> (नाशा. १६.३२)
<p>यथा <b>रत्‍नावल्यां</b> द्वितीयेऽङ्के, कदलीगृहे चित्रगतां सागरिकां निर्वर्णयति राजनि—
विदूषकः—भो वअस्स, कीस उण एसा ओरुण्णमुही आलिहिदा । (भो वयस्य,
कस्मात् पुनरेषा रुदितमुख्यालिखिता?)</p>
<p>(एतच्छ्‌रुत्वाऽऽह सुसङ्गता) सहि, जह अय्यवसंतिओ मंतेहि तह तक्केमि
भट्टिणा वि इह एव्व होदव्वं ति । (सखि, यथा आर्यवसन्तको मन्त्रयते तथा
तर्कयामि भर्त्रापीहैव भवितव्यम्, इति)</p>
<p><b>(९. अभिप्रायः)</b></p>
<b><lg>
<l>अभूतपूर्वोऽप्यर्थो यस्सादृश्यात् परिकल्पितः ।</l>
<l>लोकस्य हृदयग्राही सोऽभिप्राय इति स्मृतः ॥ ३३७ ॥ (नाशा.१६.१४अ)</l>
</lg></b>
<p>यथा मुद्रावेदे(<b>विद्धसालभञ्जिकायां</b> द्वितीयेऽङ्के)—</p>
<pb n="769"/>
<b><lg>
<l>विलीयेन्दुः साक्षादमृतरसवापी यदि भवेत्
कलङ्कस्तत्रत्यो	यदि	च	विकचेन्दीवरवनम् ।</l>
<l>ततस्स्‍नानक्रीडाजनितजडभावैरवयवैः
कदाचिन्मुञ्चेयं	मदनशिखिपीडापरिभवम् ॥ ३३८ ॥</l></lg></b> (विसा.	२.२)
<p><b>(१०. निदर्शनम्)</b></p>
<b><lg>
<l>यत्रार्थानां	प्रसिद्धानां	क्रियते	परिकीर्तनम् ।</l>
<l>परापेक्षाव्युदासार्थं	तन्निदर्शनमुच्यते ॥ ३३९ ॥ (नाशा.१६.१५अ)</l>
</lg></b>
<p>यथा <b>मालतीमाधवे</b></p>
<p>कामन्दकी—अयि सरले, किमत्र शक्यं भगवत्या? प्रभवति हि प्रायः
कुमारिकाणां जनयिता दैवं च । यच्च किल कौशिकी शकुन्तला
दुष्यन्तम्, उर्वशी चाप्सराः पुरूरवसमैलकं चकम इत्याख्यानविद
आचक्षते, तदपि साहसकल्पमित्यनुपदेष्टव्यम्, इति <b>॥ ३४० ॥</b></p>
<p><b>(११. निरुक्तम्)</b></p>
<b><lg>
<l>निरवद्यस्य	वाक्यस्य	पूर्वोक्तार्थप्रसिद्धये ।</l>
<l>यदुच्यते	तु	वचनं	निरुक्तं	तदुदाहृतम् ॥ ३४१ ॥ (नाशा.१६.१६अ)</l>
</lg></b>
<p>यथा <b>अभिज्ञानशकुन्तलायाम्</b></p>
<p>प्रियंवदा—हला सउंदले, इध एव्व दाव मुहुत्तअं चिट्ठ । तुए समीपट्ठिदाए
ळदासणाहो विअ अअं केसररुक्खओ पडिभाइ । (सखि शकुन्तले,
अत्रैव तावन्मुहूर्तकं तिष्ठ । त्वया समीपस्थितया लतासनाथ इव
अयं केसरवृक्षः प्रतिभाति ।)</p>
<p>शकुन्तला—अदा खु सि पिअंवदा । (अतः खल्वसि प्रियंवदा ।)</p>
<p>राजा—प्रियमपि तथ्यमाह सा <b>॥ ३४२ ॥</b></p>
<b><lg>
<l>अधरः किसलयरागः कोमलविटपानुकारिणै बाहू ।</l>
<l>कुसुममिव	लोभनीयं	यौवनमङ्गेषु	सन्नद्धम् ॥ ३४३ ॥</l></lg></b>(शाकु. १.२१)
<p><b>(१२. सिद्धिः)</b></p>
<b><lg>
<l>बहूनां	तु	प्रधानानां	नाम	यत्राभिकीर्त्यते ।</l>
<l>अभिप्रेतार्थसिद्ध‍यर्थं सा सिद्धिरिति कीर्तिता ॥ ३४४ ॥</l></lg></b> (नाशा. १६.१७अ)
<pb n="770"/>
<p>यथा <b>रत्‍नावल्यां</b> चतुर्थेऽङ्के,
राजा—</p>
<b><lg>
<l>क्‍वासौ जलं हुतवहः + + किं न्विदमिन्द्रजालम् ॥ ३४५ ॥</l></lg></b>
<p>(१३. विशेषणम्)</p>
<b><lg>
<l>सिद्धान् बहून् प्रधानार्थान् उक्त्वा यत्र प्रयुज्यते ।</l>
<l>विशेषयुक्तं	वचनं	विज्ञेयं	तद्विशेषणम् ॥ ३४६ ॥</l></lg></b>(नाशा.१६.१८अ)
<p>यथा <b>अभिज्ञानशाकुन्तले</b>—</p>
<b><lg>
<l>प्राणानामनिलेन	वृत्तिरुचिता	सङ्कल्पवृक्षे	वने
तोये	काञ्चनपद्मरेणुकपिशे	पुण्याभिषेकक्रिया ।</l>
<l>ध्यानं रत्‍नशिलातलेषु विबुधस्त्रीसन्निधौ संयमो
यद् वाञ्छन्ति तपोभिरन्यमुनयस्तस्मिंस्तपस्यन्त्यमी ॥ ३४७ ॥</l></lg></b>(शाकु.७.१२)
<p>(१४. गुणातिपातः)</p>
<b><lg>
<l>गुणाभिधानैर्विविधैर्विपरीतार्थयोजितैः ।</l>
<l>गुणातिपातो	मधुरैर्निष्ठुरार्थैर्भवेदथ ॥ ३४८ ॥</l></lg></b> (नाश. १६.१९अ)
<p>यथा <b>उत्तरचरिते</b></p>
<p>लवः राममुद्दिश्य (उराच. ५.३४)</p>
<b><lg>
<l>वन्द्यास्ते	न	विचारणीयचरितास्तिष्ठन्तु	हुं	वर्तते
सुन्दस्त्रीदमनेऽप्यकुण्ठयशसो	लोके	महान्तो	हि ते ।</l>
<l>यानि	त्रीण्यकुतोमुखान्यपि	पदान्यासन्	खरायोधने
यद्वा कौशलमिन्द्रसूनुनिधने	तत्राप्यभिज्ञो	जनः ॥ ३४९ ॥</l>
</lg></b>
<p><b>(१५. अतिशयः)</b></p>
<b><lg>
<l>बहून्	गुणान्	कीर्तयित्वा	सामान्यजनसम्भवान् ।</l>
<l>विशेषः	कीर्त्यते	यस्तु	ज्ञेयस्सोऽतिशयो बुधैः ॥ ३५० ॥</l></lg></b>(नाशा. १६.२०अ)
<p>यथा <b>रत्‍नावल्यां</b> द्वितीयेऽङ्के</p>
<p>राजा चित्रलिखितां सागरिकां दृष्ट्वाऽऽह—</p>
<pb n="771"/>
<b><lg>
<l>विधायापूर्वपूर्णेन्दुमस्या मुखमभूद् ध्रुवम् ।</l>
<l>धाता	निजासनाम्भोजविनिमीलनदुस्स्थितः ॥ ३५१ ॥</l></lg></b> (रत्‍ना. २.८)
<p>(<b>१६. तुल्यतर्कः</b>)</p>
<b><lg>
<l>रूपकैरुपमाभिर्वा तुल्यार्थाभिः प्रयोजितः ।</l>
<l>अप्रत्यक्षार्थसंस्पर्शस्तुल्यतर्कः	प्रकीर्तितः ॥ ३५२ ॥</l></lg></b> (नाशा. १६.२१अ)
<p>यथा <b>उत्तरचरिते</b> रामः—</p>
<b><lg>
<l>अपि	जनकसुतायास्तच्‍च	तच्‍चानुरूपं
स्फुटमिव	शिशुयुग्मे	नैपुणोन्नेयमस्ति ।</l>
<l>ननु पुनरिव तन्मे गोचरीभूतमक्ष्णो—
रभिनवशतपत्रश्रीमदास्यं	प्रियायाः ॥ ३५३ ॥</l></lg></b>(उराच. ६.२६)
<p>(<b>१७. पदोच्‍चयः</b>)</p>
<b><lg>
<l>बहूनां तु प्रयुक्तानां पदानां बहुभिः पदैः ।</l>
<l>उच्‍चयस्सदृशार्थो यस्स विज्ञेयः पदोच्‍चयः ॥ ३५४ ॥</l></lg></b> (नाशा. १६.२२अ)
<p>यथा <b>रत्‍नावल्यां</b> प्रथमेऽङ्के</p>
<p>राजा वासवदत्तां प्रत्याह—(रत्‍ना.१.१९)</p>
<b><lg>
<l>कुसुमसुकुमारमूर्तिर्दधती नियमेन तनुतरं मध्यम् ।</l>
<l>आभाति मकरकेतोः पार्श्वस्था चापयष्टिरिव ॥ ३५५ ॥</l>
</lg></b>
<p>(<b>१८. दिष्टं वर्णकः</b>) (नाशा. १६.२३अ)</p>
<b><lg>
<l>यथादेशं यथाकालं यथापात्रं च वर्ण्यते ।</l>
<l>यत्प्रत्यक्षं परोक्षं वा दिष्टं तद्वर्णकोऽपि वा ॥ ३५६ ॥</l>
</lg></b>
<p>यथा <b>राघवानन्दे</b>—</p>
<b><lg>
<l>अङ्के न्यस्योत्तमाङ्गं प्लवगबलपतेः पादमक्षस्य हन्तुः
कृत्वोत्सङ्गे सलीलं त्वयि/चि कनकमृगस्याङ्गशेषं निधाय ।</l>
<l>बाणं रक्षःकुलघ्‍नं प्रगुणितमनुजेनादरात् तीक्ष्णमक्ष्णः
कोणेनावेक्षमाणस्त्वदनुजवचने	दत्तकर्णोऽयमास्ते ॥ ३५७ ॥</l>
</lg></b>
<pb n="772"/>
<p>(<b>१९. उपदिष्टम्</b>) (नाशा. १६.२४अ)</p>
<b><lg>
<l>परिगृह्य तु शास्त्रार्थं यद्वाक्यमभिधीयते ।</l>
<l>विद्वन्मनोहरं	स्वन्तमुपदिष्टं	प्रकीर्त्यते ॥ ३५८ ॥</l>
</lg></b>
<p>यथा <b>अभिज्ञानशाकुन्तले</b>—(शाकु. ४.१८)</p>
<b><lg>
<l>शुश्रूषस्व गुरून्, कुरु प्रियसखीवृत्तिं सपत्‍नीजने
भर्तुर्विप्रकृताऽपि रोषणतया मा स्म प्रतीपं गमः ।</l>
<l>भूयिष्ठं भव दक्षिणा परिजने, भाग्येष्वनुत्सेकिनी
यान्त्येवं गृहिणीपदं युवतयो वामाः कुलस्याधयः ॥ ३५९ ॥</l>
</lg></b>
<p>(<b>२०. विचारः</b>) (नाशा. १६.२५अ)</p>
<b><lg>
<l>पूर्वाशयसमानार्थैरप्रत्यक्षार्थसाधनैः	।</l>
<l>अनेकोपायसंयुक्तो विचारः परिकीर्तितः ॥ ३६० ॥</l>
</lg></b>
<p>यथा <b>उत्तरचरिते</b> लवचन्द्रकेतू परस्परं सस्‍नेहानुरागं निर्वर्ण्य,</p>
<b><lg>
<l>यदृच्छासंवादः	किमु	गुणगणानामतिशयः
पुराणो	वा	जन्मान्तरनिबिडबद्धः	परिचयः ।</l>
<l>निजो वा सम्बन्धः किमु विधिवशात् कोप्यविदितो
ममैतस्मिन्	दृष्टे	हृदयमवधानं	रचयति ॥ ३६१ ॥</l>
</lg></b>
<p>(उराच. ५.१६)</p>
<p>(<b>२१. विपर्ययः</b>) (नाशा. १६.२६ अ)</p>
<b><lg>
<l>विचारस्यान्यथाभावस्तथा	दिष्टोपगिष्टयोः ।</l>
<l>सन्देहाज्जायते यत्र स विज्ञेयो विपर्ययः ॥ ३६२ ॥</l>
</lg></b>
<p>यथा <b>रत्‍नावल्यां</b> तृतीयेऽङ्के,</p>
<p>वासवदत्ता—हळा कंचणमाले, सच्‍चं एव्व मम वेसं करिअ साअरिआ अय्यउत्तं
अहिसारइस्सिदि । (हला काञ्चनमाले ! सत्यमेव मम वेषं कृत्वा
सागरिका आर्यपुत्रं अभिसरिष्यति ।)</p>
<p>काञ्चनमाला—कधं अण्णथा भट्टिणीए णिवेदिआणि । अहवा चित्तसालादुवारम्मि
उवविट्टो वसंतओ एव्व दे पच्‍चअं उप्पादइस्सदि । कथमन्यथा
<pb n="773"/>
भट्टिन्यै निवेदयानि ? अथवा चित्रशालाद्वारे उपविष्टो वसन्तक
एव ते प्रत्ययमुत्पादयिष्यति ।</p>
<p>(ततः प्रविशति कृतावकुण्ठनो वसन्तकः ।)</p>
<p>वसन्तकः—(कर्णं दत्त्वा) जहा चित्तसालाआ दुवारे पअसद्दो विअ सुणीअदि
तहा तक्केमि आअदा साअरिआ त्ति । (यथा चित्रशालाया द्वारे
पदशब्द इव श्रूयते तथा तर्कयाम्यागता सागरिकेति ।)</p>
<p>काञ्चनमाला—भट्टिणी, एअं चित्तशालिआदुवारं । ता जाव वसंतअस्स सण्णं
करेमि । (भट्टिनि एतत् चित्रशालिकाद्वारम् । तद्यावद्वसन्तकस्य
संज्ञां करोमि ।) (इति छोटिकां ददाति ।)</p>
<p>विदूषकः—(उपसृत्य, अपवार्य), सुसङ्गदे ! सुसरिसो खु दे किदो कंचणमालाए
वेसो साअरिआ एव्व वासवदत्ते त्ति । (सुसदृशः खलु त्वया कृतः
काञ्चनमालाया वेषः सागरिका एव वासवदत्तेति ।)</p>
<p>यथा चात्रैवाग्रतः—</p>
<p>विदूषकः—(ससम्भ्रमं, दृष्ट्वा) भो वअस्स, परित्ताअहि । एसा खु देवी
वासवदत्ता । अत्ताणं उब्बद्धीअ विवज्जइ । (भो वयस्य, परित्रायस्व ।
एषा खलु देवी वासवदत्ता आत्मानमुद्वध्य व्यापादयति ।)</p>
<p>राजा—(ससम्भ्रममुपसृत्य) वयस्य, क्‍वासौ ?</p>
<p>विदूषकः—भो एसा । (भो एषा ।)</p>
<p>राजा—(उपसृत्य, कण्ठात् पाशमपनयन्) अयि, किमिदमकार्यं क्रियते ?॥ ३६३ ॥</p>
<b><lg>
<l>मम कण्ठगताः प्राणाः पाशे कण्ठगते तव ।</l>
<l>अनर्थार्थप्रयासोऽयं त्यज्यतां साहसं प्रिये ॥ ३६४ ॥</l></lg></b> (रत्‍ना. ३.१६)
<p>(<b>२२. भ्रंश</b>) (नाशा. १६.२७ अ)</p>
<b><lg>
<l>वाच्यमर्थं परित्यज्य दृष्टादिभिरनेकधा ।</l>
<l>अन्यस्मिन्नेव पतनादाशु भ्रंशस्स उच्यते ॥ ३६५ ॥</l>
</lg></b>
<p>यथा— <b>वेणीसंहारे</b> द्वितीयेऽङ्के, दुर्योधनः—(वेसं. २.५)</p>
<b><lg>
<l>सहभृत्यगणं सबान्धवं सहमित्रं ससुतं सहानुजम् ।</l>
<l>सबलेन निहन्ति संयुगे नचिरात् पाण्डुसुतस्सुयोधनम् ॥ ३६६ ॥</l>
</lg></b>
<pb n="774"/>
<p>कञ्चुकी—(कर्णौ पिधाय) शान्तं पापं शान्तं पापम् !</p>
<p>राजा—कञ्चुकिन् ! किं वा मयोक्तम् ?</p>
<p>कञ्चुकी—(दुर्योधनोक्तं पठित्वा) तदेतद्विपरीतमभिहितं देवेन ।</p>
<p>राजा—कञ्चुकिन्, प्रातर्मामनाभाष्यैव भानुमती व्याक्षिप्‍तं मे चेत इति ।</p>
<p>(<b>२३. अनुनयः</b>) (नाशा. १६.२८अ)</p>
<b><lg>
<l>उभयोः प्रीतिजननो विरुद्धाभिनिवेशयोः ।</l>
<l>अर्थस्य साधकश्चैव विज्ञेयोऽनुनयो बुधैः ॥ ३६७ ॥</l>
</lg></b>
<p>यथा <b>रत्‍नावल्यां</b> तृतीयोऽङ्के</p>
<p>राजा सागरिकावृत्तान्तापराधे वासवदत्तायाः पुरो बद्धाञ्जलिस्तामनुनयन्नाह—
प्रिये वासवदत्ते देवि, एवमपि प्रत्यक्षदृष्टव्यलीकः किं विज्ञापयामि ?</p>
<b><lg>
<l>आताम्रतामपनयामि	विलक्ष	एष
लाक्षाकृतां	चरणयोस्तव	देवि	मूर्ध्‍ना ।</l>
<l>कोपोपरागजनितां	तु	मुखेन्दुबिम्बे
हर्तुं क्षमो यदिपरं करुणा मयि स्यात् ॥ ३६८ ॥</l></lg></b> (रत्‍ना. ३.१४)
<p>(<b>२४. माला</b>)</p>
<b><lg>
<l>अभिप्रेतार्थसिद्ध‍यर्थं कीर्त्यते यत्र सूरिभिः ।</l>
<l>प्रयोजनान्यनेकानि सा मालेत्यभिसंज्ञिता ॥ ३६९ ॥ (नाशा. १६.२९अ)</l>
</lg></b>
<p>यथा <b>मालतीमाधवे</b>—</p>
<p>मकरन्दो मालतीमुद्दिश्य कामन्दकीं प्रति—भगवती,</p>
<b><lg>
<l>श्लाघ्यान्वयेति	नयनोत्सवकारिणीति
निर्व्यूढसौहृदगुणेति	गुणोज्ज्वलेति ।</l>
<l>एकैकमेव हि वशीकरणं गरीयो
युष्माकमेवमियमित्यथ किं ब्रवीमि ॥ ३७० ॥</l></lg></b> (मामा. ६.२७)
<p>(<b>२५. दाक्षिण्यम्</b>)</p>
<b><lg>
<l>हृष्टैः	प्रसन्नवदनैर्यत्परस्यानुनुवर्तनम् ।</l>
<l>क्रियते वाक्यचेष्टाभिस्तद् दाक्षिण्यमुदाहृतम् ॥ ३७१ ॥</l></lg></b> (नाशा. १६.३०अ)
<pb n="775"/>
<p>यथा <b>रत्‍नावल्यां</b> द्वितीयेऽङ्के,</p>
<p>वासवदत्ता—अय्यउत्त, मम पि किं एदं चित्तकम्म पेक्खन्तीए सीसवेअणा
समुप्पण्णा । ता गमिस्सं अहं । {आर्य(पुत्र), ममापि किं एतत्
चित्रकर्म प्रेक्षमाणायाः शीर्षवेदना समुत्पन्ना । तद्‍गमिष्याम्यहम् ।}</p>
<p>राजा—(वासवदत्तां पटान्ते गृहीत्वा) प्रिये !</p>
<b><lg>
<l>प्रसीदेति ब्रूयामिदमसति कोपे न घटते
करिष्याम्येवं नो पुनरिति भवेदभ्युपगमः ।</l>
<l>न मे दोषोऽस्तीति त्वमिदमपि विज्ञास्यसि मृषा
किमेतस्मिन् वक्‍तुं क्षममिति न वेद्मि प्रियतमे ॥ ३७२ ॥</l></lg></b> (रत्‍ना. २.१८)
<p>विदूषकः— भोदि पसीएउ । (भवति, प्रसीद ।)</p>
<p>वासवदत्ता— सहापेहि सच्‍चं एव्व मे सीसवेअणा समुप्पण्णा । ता गमिस्सं ।
{सम्भावय सत्यमेव मे शीर्षवेदना समुत्पन्ना । तद्गमिष्ये ।} (इति
निष्क्रान्ता सपरिवारा वासवदत्ता ।)</p>
<p>विदूषकः—भो दिठ्ठिआ वढ्‍ढसि, (भोः, दिष्ट्या वर्धसे ।)</p>
<p>राजा— मूर्ख, अलं परिहासेन । आभिजात्याद् विनिगूढो न लक्षितस्त्वया कोपो
देव्याः ॥ ३७३ ॥</p>
<b><lg>
<l>भ्रूभेदे सहसोद्गतेऽपि वदनं नीतं परां नम्रता—
मीषन्मां प्रति भेदकारि हसितं नोक्तं वचो निष्ठुरम् ।</l>
<l>अन्तर्बाष्पजडीकृतं प्रभुतया चक्षुर्न विस्फारितं
कोपश्च प्रकटीकृतो दयितया मुक्तश्च न प्रश्रयः ॥</l></lg></b> (रत्‍ना २.१९)
<p>(<b>२६. गर्हणम्</b>)</p>
<b><lg>
<l>यत्र सङ्कीर्तयेद् दोषं गुणमर्थेन दर्शयेत् ।</l>
<l>गुणातिपाताद् दोषाद्‍न वा गर्हणं नाम तद्भवेत ॥ ३७५ ॥</l></lg></b> (नाशा. १६.३१अ)
<p>यथा <b>उत्तरचरिते</b></p>
<p>चन्द्रकेतुः सैनिकैरभियुज्यमानं लवमुद्दिश्य,
भो भो राजानः !</p>
<pb n="776"/>
<b><lg>
<l>संख्यातीतैर्द्विरदतुरगस्यन्दनस्थैः	पदाता—
वत्रैकस्मिन्	कवचनिबिडैर्नद्धचर्मोत्तरीये ।</l>
<l>कालज्येष्ठैरपरवयसि	कीर्त्तिकामैर्भवद्भि—
र्योऽयं बद्धो युधि समभरस्तेन धिग् वो धिगस्मान् ॥ ३७६ ॥</l></lg></b> (उराच. ५.१२)
<p>(<b>२७. अर्थापत्तिः</b>)</p>
<b><lg>
<l>अर्थान्तररस्य कथने यत्रान्योऽर्थः प्रतीयते ।</l>
<l>वाक्यमाधुर्यसम्पन्ना	साऽर्थापत्तिरुदाहृता ॥ ३७७ ॥</l></lg></b>(नाशा.१६.३२अ)
<p>यथा <b>राघवानन्दे</b>—</p>
<p>कुम्भकर्णो रावणमुद्दिश्य—</p>
<b><lg>
<l>रामोऽसौ जगतीह विक्रमगुणैर्यातः प्रसिद्धिं पराम्
अस्मद्भाग्यविपर्ययाद् यदिपरं देवो न जानाति तम् ।</l>
<l>बन्दीवैष यशांसि गायति मरुद् यस्यैकबाणाहति—
श्रेणीभूतविशालसालविवरोद्गीर्णैस्स्वरैस्सप्‍तभिः ॥ ३७८ ॥</l>
</lg></b>
<p>(<b>२८. प्रसिद्धिः</b>) (नाशा. १६.३३)</p>
<b><lg>
<l>वाक्यैस्सातिशयैर्युक्ता वाक्यार्थस्य प्रसाधकैः ।</l>
<l>लोकप्रसिद्धैर्बहुभिः प्रसिद्धिरिति कीर्तिता ॥ ३७९ ॥</l>
</lg></b>
<p>यथा <b>महावीरचरिते</b> रामः परशुराममुद्दिश्याह—(मवीच. २.३६)</p>
<b><lg>
<l>उत्पत्तिर्जमदग्‍नितः स भगवान् देवः पिनाकी गुरुः
वीर्यं यत्तु न तद्गिरां पथि ननु व्यक्तं हि तत्कर्मभिः ।</l>
<l>त्यागस्सप्‍तसमुद्रमुद्रितमहीनिर्व्याजदानावधि—
र्ब्रह्मक्षत्रतपोनिधेर्भगवतः किं वा न लोकोत्तरम् ॥ ३८० ॥</l>
</lg></b>
<p>(<b>२९. पृच्छा</b>)</p>
<b><lg>
<l>यत्राकारोद्भवैर्वाक्यैरात्मानमथवा	परम् ।</l>
<l>पृच्छन्निवाभिधत्तेऽर्थं सा पृच्छेत्यभिधीयते ॥ ३८१ ॥</l></lg></b> (नाशा. १६.३४अ)
<p>यथा <b>रामचरिते</b> हनुमान् सीतां दृष्ट्वा—(राच. १९.५१)</p>
<pb n="777"/>
<b><lg>
<l>स्थानेऽवसीदसि रघूद्वह ! किं विधातर्
अस्यास्त्वयेक्षितमलक्षणमङ्गकेषु	।</l>
<l>अद्यापि जीवसि दशानन ! हे हनूमन् !
केयं तवाभिमुखवर्तिरिपोः प्रतीक्षा ॥ ३८२ ॥</l>
</lg></b>
<p>(<b>३०. सारूप्यम्</b>)</p>
<b><lg>
<l>दृष्टश्रुतादिभूतार्थकथनादिसमुद्भवम्	।</l>
<l>सादृश्यं क्षोभजननं सारूप्यमिति संज्ञितम् ॥ ३८३ ॥</l></lg></b> (नाशा. १६.३५अ)
<p>यथा <b>छलितरामे</b> षष्ठेऽङ्के—हिरण्मयीं सीताप्रतिकृतिमवलोक्य</p>
<p>लवः—(सक्षोभसम्भ्रमं) कथमम्बा इहानीता ! जानीम ॰ ॰ ॰ ॰ ।</p>
<p>यथा (<b>वेणीसंहारे</b>) दुर्योधनेन (भीमार्जुनौ) हताविति चार्वाकादाकर्ण्य
शोकाच्‍चिताप्रवेशं अभिलषति सद्रौपदीके युधिष्ठरे, (नेपथ्ये
कलकलानन्तरं) भो भोः स्यमन्तपञ्चकसञ्चारिणः प्रवीरपुरुषाः कृतं कृतं
वो मद्दर्शनत्रासेन । कथयन्तु भवन्तः,</p>
<b><lg>
<l>ऊरू करेण परिघट्टयतस्सलीलं
दुर्योधनस्य पुरतोऽपहृताम्बरा या ।</l>
<l>दुःशासनाग्रकरकर्षणभिन्नमौलिः
सा द्रौपदी कथयत क्‍व पुनः प्रदेशे ॥ ३८४ ॥</l></lg></b> (वेसं. ६.३५)
<p>कञ्चुकी—हा देवि यज्ञवेदिसंभवे, परिभूयसे संप्रत्यनेन दुरात्मना
कुरुकुलकलङ्केन ।</p>
<p>युधिष्ठिरः—(ससंभ्रममुत्थाय) देवि याज्ञसेनि, न भेतव्यं न भेतव्यम् । कः कोऽत्र
भोः ! सनिषङ्गं मे धनुरुपानयत । दुरात्मन् दुर्योधनहतक !
आगच्छागच्छ । अयमपनयामि तो गदाकौशलसंभूतं भुजदर्पं
शिलीमुखासारेण । पश्य रे मूढ ! ॥ ३८५ ॥</p>
<b><lg>
<l>प्रियमनुजमपश्यंस्तं	जरासन्धमल्लं
कुपितहरकिरातद्वेषिणं तं च वत्सम् ।</l>
<l>भवतु कठिनचेताः प्राणितुं नास्मि शक्तो
न नु पुनरपहर्तुं बाणवर्षैस्तवासून् ॥ ३८६ ॥</l></lg></b> (वेसं. ६.३६)
<pb n="778"/>
<p>(ततः प्रविशति यथानिर्दिष्टो भीमः ।)</p>
<p>भीमः—(वेसं. ६.३७)</p>
<b><lg>
<l>भो भो राजन्यवीराः समरशिखिशिखाभुक्तशेषाः कृतं व—
स्त्रासेनानेन	लीनैर्हतकरितुरगान्तर्हितैरास्यते	यत् ।</l>
<l>नाहं रक्षो न भूतो रिपुरुधिरजलह्लादिताङ्गः प्रकामं
निस्तीर्णोरुप्रतिज्ञाजलनिधिगहनः क्रोधनः क्षत्रियोऽस्मि ॥ ३८७ ॥</l>
</lg></b>
<p>देवि पाण्डुस्‍नुषे, उत्तिष्ठोत्तिष्ठ ।</p>
<p>द्रौपदी—कहं पि अज्ज वि ण संभावेमि चिदासमीवं ।</p>
<p>(कथमपि अद्यापि न संभावयामि चितासमीपम् ।)</p>
<p>युधिष्ठिरः—कः कोऽत्र भोः ! सनिषङ्गं धनुरुपनयत । कथं न कश्चित् परिजनः ।
भवतु । बाहुयुद्धसम्भावनया विहस्तमेनं गाढमालिङ्ग्य
ज्वलनमभिपतामि । (इति परिकरं बध्‍नाति ।)</p>
<p>कञ्चुकी—देवि पाण्डुस्‍नुषे ! संयम्यन्तामिदानीं नयनपथरोधिनो दुःशासनाकृष्टा
मूर्धजाः । अस्तमिता संप्रति प्रतीकाराशा ।</p>
<p>युधिष्ठिरः—न खल्वनिहते अस्मिन् दुरात्मनि दुर्योधनहतके संहर्तव्यः
केशहस्तः ।</p>
<p>भीमः— पाञ्चालि, न खलु मयि जीवति संहर्तव्या दुःशासनविलुलिता
वेणिरात्मपाणिना । तिष्ठ तिष्ठ । स्वयमेवाहं संहरामि । (केशेषु
ग्रहीतुमिच्छति ।)</p>
<p>युधिष्ठिरः—(भीममालिङ्ग्य) दुरात्मन् भीमार्जुनशत्रो, दुर्योधनहतक ! ॥ ३८८ ॥</p>
<b><lg>
<l>आशैशवादनुदिनं जनितापराधो क्षीबो मदेन भुजयोर्हतराजपुत्रः ।</l>
<l>आसाद्य मेऽन्तरमिदं भुजपञ्जरस्य जीवन् प्रयासि न पदात् पदमद्य मूढ ! ॥</l>
</lg></b>
<p>(वेसं. ६.३८)</p>
<p>भीमः—कथमार्यः सुयोधनशङ्क्या क्रोधान्निर्दयं मामालिङ्गति ?</p>
<p>कञ्चुकी—(उपगम्य सहर्षं) महाराज, दिष्ट्या वर्धसे । अयं खल्वायुष्मान्
कुमारभीमसेनः सुयोधनक्षतजारूणीकृतसकलशरीरतया दुर्लक्षव्यक्तिः ।
तदलमधुना संरम्भेण, इति <b>॥ ३९० ॥</b></p>
<pb n="779"/>
<p>(<b>३१. मनोरथः</b>)</p>
<b><lg>
<l>हृदयस्थस्य भावस्य सुश्लिष्टार्थप्रकाशकम् ।</l>
<l>अन्यापदेशकथनं मनोरथ इति स्मृतः ॥ ३९१ ॥</l></lg></b> (नाशा. १६.३६अ)
<p>यथा <b>रत्‍नावल्यां</b> द्वितीयेऽङ्के</p>
<p>सुसङ्गता—सहि जस्स किदे तुमं आअदा अअं सो जिठ्ठदि । (सखि, यस्य
कृते त्वमागता, अयं स तिष्ठति ।)</p>
<p>सागरिका—(सासूयं) सहि कस्स किदे अहं आअदा ? (सखि, कस्य
कृतेऽहमागता ?)</p>
<p>सुसङ्गता—अइ अण्णसंकिदे, णं चित्तफलअस्स ।</p>
<p>(अयि अन्यशङ्किते, ननु चित्रफलकस्य।) <b>॥ ३९२ ॥</b></p>
<p>(<b>३२. लेशः</b>)</p>
<b><lg>
<l>यद्वाक्यं	वाक्यकुशलैरुपायेनाभिधीयते ।</l>
<l>सादृश्यार्थाभिनिष्पत्त्या स लेश इति कीर्तितः ॥ ३९३ ॥</l></lg></b> (नाशा. १६.३७अ)
<p>यथा <b>अभिज्ञानशाकुन्तले</b></p>
<p>सख्यौ—(शकुन्तलादुष्यन्तयोराकारं विदित्वा जनान्तिकं) हळा सउंदळे, जइ
अज्ज तादो सण्णिहिदो भवे । (सखि शकुन्तले, यद्यद्य तातस्सन्निहितो
भवेत्—)</p>
<p>शकुन्तला—(सरोषं) तदो किं भवे । (ततः किं भवेत् ?)</p>
<p>सख्यौ—तदा इमं जीवितसव्वस्सेण वि अदिहिं किदत्थं करेइ । (तदा इमं
जीवितसर्वस्वेनाप्यतिथिं कृतार्थं करिष्यति ।)</p>
<p>शकुन्तला—अपेथ । किं वि हिअए करिअ मंतेथ । ण वो वउणं सुणिस्सं ।
(अपेत । किमपि हृदये कृत्वा मन्त्रयेथे । न वां वचनं
श्रोष्यामि ।) <b>॥ ३९४ ॥</b></p>
<p>(<b>३३. क्षोभः</b>) (नाशा. १६.३८ अ)</p>
<b><lg>
<l>परदोषैर्विचित्रार्थैर्यत्रात्मा	परिकीर्त्यते ।</l>
<l>अदुष्टोऽन्योऽपि वा कश्चित् स तु क्षोभ इति स्मृतः ॥ ३९५ ॥</l>
</lg></b>
<pb n="780"/>
<p>यथा <b>रत्‍नावल्यां</b> तृतीयेऽङ्के,</p>
<p>राजा— (अञ्जलिं बद्ध‍्वा) प्रिये वासवदत्ते, प्रसीद ।</p>
<p>वासवदत्ता—अज्जउत्त, मा एव्वं भण । संकंता खु एदे अण्णहि अक्खरा(इ) ।
{आर्यपुत्र, (मा) एवं भण । संक्रान्तानि खलु एतानि अन्यत्र
अक्षराणि}</p>
<p>विदूषकः— भोदि, महाणुभावा खु तुमं । ता खमीअदु एक्को अवराहो । (भवति,
महानुभावा खलु त्वम् । तत् क्षम्यतां एकोऽपराधः ।)</p>
<p>वासवदत्ता— पढमसंकेअस्स विग्घं करंतीए मए एव्व एअस्स अवरद्धं ।
{प्रथमसङ्केतस्य विघ्‍नं कुर्वन्त्या मयैवैतस्यापराद्धम् ।} <b>॥ ३९६ ॥</b></p>
<p>(<b>३४. गुणकीर्त्तनम्</b>)</p>
<b><lg>
<l>कीर्त्यमानैर्गुणैर्यत्र	विविधार्थसमुद्भवैः ।</l>
<l>दोषा न परिकल्प्यन्ते तज्ज्ञेयं गुणकीर्तनम् ॥ ३९७ ॥</l></lg></b> (नाशा.१६.९उ)
<p>यथा <b>रत्‍नावल्यां</b> द्वितीयेऽङ्के, राजा—(रत्‍ना. २.१५)</p>
<b><lg>
<l>दृष्टिं रुषा क्षिपसि यद्यपि भामिनीमां
स्‍निग्धेयमेष्यति तथापि न रूक्षभावम् ।</l>
<l>त्यक्त्वा त्वरां व्रज तव स्खलितैरयं तु
खेदं करिष्यति गुरुर्नियतं नितम्बः ॥ ३९८ ॥</l>
</lg></b>
<p>(<b>३५. आख्यानम्</b>)</p>
<b><lg>
<l>पृष्टैरपृष्टैरथवा निर्णयः (क्रियते तु यः) ।</l>
<l>तदाख्यानमिति ज्ञेयं लक्षणं नाटकाश्रयम् ॥ ३९९ ॥</l></lg></b> (नाशा. १६.२१उ)
<p>यथा <b>उत्तरचरिते</b>, चतुर्थेऽङ्के,</p>
<p>कौसल्या—अम्महे एदाणं मज्झे को एस रामभद्दकोमारलिहि (लच्‍ची)सावठ्ठंभेहिं
मुद्धळळिदेहिं अंङ्गकेहिं दारओ अम्हाण (ख) लोअणाइं
सीलळावेइ ।</p>
<p>(अहो एतेषां मध्ये क एषः रामभद्रकौमारलक्ष्मीसावष्टम्भै—
र्मुग्धललितैरङ्गकैर्दारकोऽस्माकं लोचने शीतलयति ?)</p>
<pb n="781"/>
<p>अरुन्धती—(अपवार्य,	सहर्षोत्कण्ठम्		इदं	नाम	तद्भागीरथीनिवेदितं
रहस्यकर्णामृतम् ।	न	त्वेवं	विद्मः	कतरोऽयमायुष्मतोः
कुशलवयोरिति ।) <b>॥ ४०० ॥</b></p>
<p>(<b>३६. अभिमानः</b>) (नाशा. १६.८उ)</p>
<b><lg>
<l>वा/धार्यमाणाः	सुबहुभिर्वचनैः	कार्ययुक्तिभिः ।</l>
<l>नार्यो यन्नानुतिष्ठन्ति/नयः पर्यवतिष्ठेत सोऽभिमानः प्रकीर्तितः ॥ ४०१ ॥</l>
</lg></b>
<p>यथा <b>रत्‍नावल्यां,</b> तृतीयेङ्के,</p>
<p>काञ्चनमाला—भट्टिणी करेहि से पसादं । एअं चरणपडिअं उज्झिअ गदाए
वअस्सं अवस्सं पच्‍चादावेन होदव्वं । (भट्टिनी ! कुरुष्व अस्मै
प्रसादम् एवं चरणपतितमुज्झित्वा गताया अवश्‍यं पश्चात्तापेन
भवितव्यम् ।)</p>
<p>वासवदत्ता—अइ अपेहि । को पच्चादावसरो इति । (अयि, अपेहि । कः
पश्चात्तापावसर इति ।)<b>॥ ४०२ ॥</b></p>
<p><b>(३७. याञ्चा)</b></p>
<b><lg>
<l>लाभोपपत्तिमाख्याय स्वयं दूतमुखेन वा ।</l>
<l>प्रार्थ्यते यत्र कन्यादिस्सा याञ्चेत्यभिधीयते ॥ ४०३ ॥</l></lg></b>(नाशा. १६.२२टि.)
<p>यथा <b>महा वीरचरिते</b>—(मवीच. १.३०)</p>
<b><lg>
<l>कन्यारत्‍नमयोनिजन्म	भवतामास्ते	वयं	चार्थिनो
रत्‍नं यत् क्‍वचिदस्ति तत् परिणमत्यस्मासु शक्रदपि ।</l>
<l>कन्यायाश्च	परार्थतैव	हि मता	तस्याः	प्रदानादहं
बन्धुर्वो	भविता	पुलस्त्यपुलहप्रष्ठाश्च	सम्बन्धिनः ॥ ४०४ ॥</l>
</lg></b>
<p><b>(३८. प्रोत्साहनम्)</b></p>
<b><lg>
<l>उत्साहजननैस्सष्टैर्गुणैरौपम्यसंश्रयैः ।</l>
<l>प्रसिद्धैरुपगूढं च ज्ञेयं प्रोत्साहनं बुधैः ॥ ४०५ ॥</l></lg></b> (नाशा. १६.१०उ)
<p>यथा <b>रत्‍नावल्यां</b> चतुर्थेऽङ्के विजयवर्मा प्राग्वृत्तयुद्धवर्णनायां प्राह—</p>
<pb n="782"/>
<b><lg><l>योद्ध‍ुं निर्गत्य विन्ध्यादभवदभिमुखस्तत्क्षणं दिग्विभागान्
विन्ध्येनेवापरेण	द्विपपतिपृतनापीठबन्धेन	रुन्धन् ।</l>
<l>वेगाद् बाणान् विमुञ्चन् समदकरिघटोत्पिष्टपत्तिर्निपत्य
प्रत्यैच्छद् वाञ्छिताप्‍तिद्विगुणितरभसस्तं रुमण्वान् क्षणेन ॥</l></lg></b> (रत्‍ना. ४.५)
<p><b>(३९. स्पृहा)</b> (समा नाशा. १६.८ टि.)</p>
<b><lg>
<l>दृष्टे	श्रुतेऽनुभूते	वा	वस्तुनो	रामणीयके ।</l>
<l>अभिलाषो भवेद् यस्तु सा स्पृहेति प्रकीर्तिता ॥ ४०७ ॥</l>
</lg></b>
<p>यथो<b>त्तरचरिते</b> जनकः—(उ.रा.च. ४.१९)</p>
<b><lg>
<l>कुवलयदलस्‍निग्धश्‍यामश्शिखण्डकमण्डनो
वटुपरिषदं पुण्यश्रीकः श्रियैव सभाजयन् ।</l>
<l>पुनरिव शिशुर्भूत्वा वत्सस्स मे रघुनन्दनो
झटिति कुरुते दृष्टः सोऽयं दृशोरमृताञ्जनम् ॥ ४०८ ॥</l>
</lg></b>
<p><b>(४०. पश्‍चात्तापः)</b></p>
<b><lg>
<l>अकार्यं सहसा कृत्वा(ऽ)कृत्वा कार्यमथापि वा ।</l>
<l>सन्तापो	मनसो	यस्तु	पश्चात्तापस्स	उच्यते ॥ ४०९ ॥</l></lg></b> (नाशा. १६.३३)
<p>यथा <b>रत्‍नावल्यां</b> तृतीयेऽङ्के,</p>
<p>वासवदत्ता—कंचणमाळे,	तं	तहा	चळणपडि(दमय्य) उत्तमवधीरअंतीए
अदिणिठ्ठुरं एव्व मए किदं, इति । (काञ्चनमाले, तं तथा
चरणपतितमार्यपुत्रं अवधीरयन्त्या अतिनिष्ठुरमेव मया कृतम् ।
इति ।) (रत्‍ना. ३.१७–१८)</p>
<p><b>(४१. अनुवृत्तिः)</b> (नाशा. १६.३४)</p>
<b><lg>
<l>प्रश्रयेणार्थसंयुक्तं	यत्	परस्यानुवर्तनम् ।</l>
<l>स्‍नेहाद् दाक्षिण्ययोगाद्वा सानुवृत्तिस्तु संज्ञिता ॥ ४१० ॥</l>
</lg></b>
<p>यथा <b>रत्‍नावल्यां</b> तृतीयेऽङ्के</p>
<p>राजा—कथं दर्शनमपि भविष्यति?</p>
<p>विदूषकः—भो कहं ण भविस्सिदि जस्स रा(दे)ओहसितच्चुहत्थदि (विहप्पदि)</p>
<pb n="783"/>
<p>बुद्धिविहवो अमच्‍चो । (भोः	कथं	न	भविष्यति	यस्य	त
उपहसितबृहस्पतिबुद्धिविभवोऽमात्यः ।)</p>
<p>राजा—न खलु किञ्चिन्न संभाव्यत इति ॥ ४११ ॥</p>
<p><b>(४२. युक्तिः)</b> (नाशा. १६.३६)</p>
<b><lg>
<l>साध्यते योऽर्थसम्बन्धो महद्भिस्समवायतः ।</l>
<l>परस्परानुकूल्येन सा युक्तिः परिकीर्तिता ॥ ४१२ ॥</l>
</lg></b>
<p>यथा <b>मालतीमाधवे,</b></p>
<p>कामन्दकी—तदिदानीं	विदर्भराजमन्त्रिणा	सता	देवरातेन	माधवं
पुत्रमान्वीक्षकीश्रवाणाय कुण्डिनपुराद् इमां पद्मावतीं प्रति प्रेषयता
सुविहितम् ।</p>
<b><lg>
<l>अपत्यसम्बन्धविधिप्रतिज्ञा प्रियस्य नीता सुहृदः स्मृतिं च ।</l>
<l>अलोकसामान्यगुणस्तनूजः	प्ररोचनार्थं	प्रकटीकृतश्च ॥</l></lg></b> (मामा. १.१३)
<p>अन्यच्च, मकरन्दोद्यानवृत्तान्तेन भगवतो विधेरप्यनुकूलतामवगच्छामि । वकुला—
वलीचित्रफळकसंविधानव्यतिकरश्च कमप्यद्भ‍ुतं प्रमोदमुल्लासयति, इति ।</p>
<p><b>(४३. निर्भासनम्)</b> (नाशा. १६.२६)</p>
<b><lg>
<l>अनेकयुक्तिमद्	वाक्यमनेकार्थप्रसाधकम् ।</l>
<l>अनेकवाच्यसंयुक्तं	ज्ञेयं	निर्भासनं	तु	तत् ॥ ४१४ ॥</l>
</lg></b>
<p>यथा <b>मालतीमाधवे</b></p>
<p>मकरन्दः—वयस्य माधव,</p>
<b><lg>
<l>अन्योन्यसम्भिन्नदृशां सखीनां तस्या अपि प्रागनुरागचिह्नम् ।</l>
<l>कस्यापि कोऽपीति निवेदितं च धात्रेयिकायाश्चतुरं वचश्च ॥</l></lg></b> (मामा. १.३६)
<p>कलहंसकः—(उपसृत्य) एदं च । (एतच्च) (चित्रफलकं दर्शयति ।)</p>
<p><b>(४४. क्षमा)</b></p>
<b><lg>
<l>प्रतिक्रियासमर्थस्य	पात्रौचित्यवशेन यः ।</l>
<l>अपकारेऽप्युपशमः	सा	क्षमेति	प्रकीर्तिता ॥ ४१६ ॥१ (नाशा. १६.३१)</l>
</lg></b>
<!-- NOTES pg=783!-->
१.–२. भोजोपज्ञमिदं द्वयम् ।
<pb n="784"/>
<p>यथा <b>उत्तरचरिते</b></p>
<p>लवः—(आत्मगतम्) ईदृशो मां प्रत्यमीषामकारणस्‍नेहः। मया पुनरेभ्य
एवाभिद्रुग्धमज्ञेन, यदायुधपरिग्रहो विहितः (प्रकाशम्) मृष्यन्तामिदानीं
लवस्य बालिशतां तातपादाः ।</p>
<p>रामः—किमपराद्धं वत्सेन?</p>
<p>चन्द्रकेतुः—अश्वानुयात्रिकेभ्यस्तातप्रतापाविष्करणमुपश्रुत्य वीरायितमनेन ।</p>
<p>रामः—नन्वयमलङ्कारः क्षत्रस्य । इति ॥ <b>४१७</b>॥</p>
<p><b>(४५. गुणानुवादः)</b> (नाशा. १६.१३अ)</p>
<b><lg>
<l>गुणानुवादः स ज्ञेयो यत्राऽभेदोपचारतः ।</l>
<l>गौणीं वृत्तिमुपाश्रित्य वस्तुनो रूपमुच्यते ॥ ४१८ ॥२</l>
</lg></b>
<p>यथा <b>शाकुन्तले</b> राजा—(शाकु. २.१०)</p>
<b><lg>
<l>अनाघ्रातं	पुष्पं	किसलयमलूनं	कररुहै—
रनाविद्धं	रत्‍नं		मधु	नवमनास्वादितरसम् ।</l>
<l>अखण्डं पुण्यानां फलमिव च तद्रूपमनघं
न जाने भोक्तारं कमिह समुपस्थास्यति विधिः ॥ ४१९ ॥</l>
</lg></b>
<p><b>(४६. आक्रन्दः)</b></p>
<b><lg>
<l>आत्मभावमुपन्यस्य	परसादृश्‍ययुक्तिभिः ।</l>
<l>तीव्रार्थभाषणं यत् स्यादाक्रन्दस्स तु कीर्तितः ॥ ४२० ॥</l></lg></b> (नाशा. १६.१९)
<p>यथा <b>मालतीमाधवे</b></p>
<p>(प्रविश्‍य) बुद्धरक्षिता—परित्ताअध परित्ताअध । एसा	खु	णो	पिअसही
अमच्चणंदणस्स	भइणीआ	मदअंतिआ	एदिणा	दुठ्ठशद्द‍ूलेण
भयविद्दविअपरिअणा अब्भिद्दवीयदि । (परित्रायध्वं, परित्रायध्वम्!
एषा खलु नः प्रियसख्यमात्यनन्दनस्य भगिनिका मदयन्तिका एतेन
दुष्टशार्दूलेन भयविद्रावितपरिजना अभिद्रूयते ।)<b>॥ ४२१ ॥</b></p>
<!-- NOTES pg=784!-->
१. भोजोपज्ञमिदम् ।
<pb n="785"/>
<p><b>(४७. कपटम्)</b> (नाशा. १६.३०)</p>
<b><lg>
<l>अदिव्यं दिव्यमपि वा कृत्वा रूपविपर्ययम् ।</l>
<l>अविद्वान् वञ्च्यते यत्र कपटं तदुदाहृतम् ॥ ४२२ ॥१</l>
</lg></b>
<p>यथा <b>मालतीमाधवे</b></p>
<p>कामन्दकी—वत्स	मकरन्द,	अनेनैव	मालतीनैपथ्येनापवारितः प्रवर्तस्व
परिणयायात्मानं नन्दनेन । इति ।</p>
<p><b>(४८. परिवादनम्)</b></p>
<b><lg>
<l>यद् दोषैरन्यनामोक्तैः प्रसिद्धार्थप्रयोजनम् ।</l>
<l>अन्यत्रार्थेन सम्बद्धं ज्ञेयं तत् परिवादनम् ॥ ४२३ ॥ (नाशा. १६.३९)</l>
</lg></b>
<p>यथा <b>रत्‍नावल्यां</b> तृतीयेऽङ्के,</p>
<p>वासवदत्ता . . . . . </p>
<p>राजा विदूषकश्च . . . . . </p>
<p>भाषते— अज्ज वि दाव से णिच्‍चरुट्‍ठाए देवीए वअणेहिं कडुईकदा कण्णा
तुहालापेहि सुहाविअन्तु । (अद्यापि तावद् अस्या नित्यरुष्टाया देव्या
वचनैः कटुकीकृताः कर्णाः तवालापैः सुख्यन्तु ।)
ततो ज्ञातायां राजा परिवदन्नाह—धिङ् मूर्ख! त्वत्कृतोऽयमनर्थोऽ—
स्माकमापतितः, इति <b>॥ ४२४ ॥</b></p>
<p><b>(४९. अभ्युपपत्तिः)</b> (नाशा. १६.३५)</p>
<b><lg>
<l>प्राप्‍ता(प्रोक्‍ता)नां यत्र दोषाणां क्रियते शमनं पुनः ।</l>
<l>ज्ञेया	साऽभ्युपपत्तिस्तु	लक्षणं	नाटकाश्रयम् ॥ ४२५ ॥</l>
</lg></b>
<p>यथा <b>रत्‍नावल्यां</b> द्वितीयेऽङ्के;</p>
<p>वासवदत्ता—कंचणमाले! अअं अय्यउतो । इअं उण साअरिआ । ता किं एदं ? ।
(काञ्चनमाले, अयमार्यपुत्रः । इयं सागरिका । तत् किमेतत्?)</p>
<p>काञ्चनमाला—अहं पि एव्वमेव्व तक्केमि । (अहमपि एवमेव तर्कयामि ।)</p>
<p>(राजा)— (अपवार्य), वयस्य त्वमेवास्या उत्तरं प्रयच्छ ।</p>
<p>विदूषकः — होदि, अप्प किल दुक्करं आलिहिदुं ति मम वअणं सुणिअ
पिअवअस्सएण एदं विण्णाणं दंसिदम् । (भवति, आत्मा किल
<pb n="786"/>
दुष्करं आलिखितुमिति मम वचनं श्रुत्वा प्रियवयस्येनैतद् विज्ञानं
दर्शितम् ।)</p>
<p>राजा— देवि, यथाह वसन्तकः ।</p>
<p>वासवदत्ता—एसा पि जा तुह समीपे आलिहिदा, एदं किं वसंदअस्स विण्णाणं ।
(एषापि) या तव समीपे आलिखिता, एतत् किं वसन्तकस्य
विज्ञानम् ?</p>
<p>राजा—(सविलक्षस्मितः) देवि, अलमन्यथा सम्भावितेन । इयं हि मया
स्वचेतसैव विकल्प्यालिखिता । न तु दृष्टपूर्वा । इति <b>॥ ४२६ ॥</b></p>
<p><b>(५०. कार्यम्)</b></p>
<b><lg>
<l>यत्रा(/?/ा)सङ्कीर्तयन् दोषं गुणमर्थेन योजयेत् ।</l>
<l>गुणाभिवादं दोषाद् वा कार्यं तदिह कीर्तितम् ॥ ४२७ ॥</l></lg></b> (नाशा. १६.३७)
<p>यथा वा <b>रत्‍नावल्यां</b> प्रथमेऽङ्के यौगन्धरायणः—(१.७)</p>
<b><lg>
<l>प्रारम्भेऽस्मिन् स्वामिनो वृद्धिहेतौ
दैवेनेत्थं	दत्तहस्तावलम्बे ।</l>
<l>सिद्धेर्भ्रान्तिर्नास्ति	सत्यं	तथापि
स्वेच्छाकारी	भीत	एवास्मि	भर्तुः ॥ ४२८ ॥</l>
</lg></b>
<p><b>(५१. प्रतिषेधः)</b></p>
<b><lg>
<l>कार्येषु	विपरीतेषु	यदि	कश्चित्	प्रवर्तते ।</l>
<l>निवार्यते च कार्यज्ञैः प्रतिषेधः स कीर्तितः ॥ ४२९ ॥</l></lg></b> (नाशा. १६.२३)
<p>यथा <b>वीरचरिते</b> दशरथः (जनकमु्द्दिश्‍य)—(मवीच. ३.३०)</p>
<b><lg>
<l>विरम नरपते! कथं द्विजेऽस्मिन्नविरतयज्ञवितीर्णगोसहस्त्रः ।</l>
<l>तव पलितनिरन्तरः पृषत्कं स्पृशति पुराणधनुर्धरस्य बाहुः ॥ ४३० ॥</l>
</lg></b>
<p><b>(५२. मृषोद्यमः)</b></p>
<b><lg>
<l>प्रयुक्तार्थविधानाय		मोहाद्	यत्र	प्रवर्तते ।</l>
<l>निवर्तते वृथा क्लेशस्स विज्ञेयो मृषोद्यमः ॥ ४३१ ॥१</l>
</lg></b>
<!-- NOTES pg=787!-->
१–२. भोजोपज्ञमिदं द्वयम् ।
<pb n="787"/>
<p>यथा <b>वीरचरिते</b>—(मवीच. ३.२४)</p>
<b><lg>
<l>तपो वा शस्त्रं वा व्यपदिशति यः कश्चिदिह वो
स	दर्पादुद्दामं	द्विषमसहमानः	स्खलयतु ।</l>
<l>अरामां	निस्सीरध्वजदशरथीकृत्य	वसुधा—
मृतप्‍तस्तत्कुल्यानपि	परशुरामश्शमयति ॥ ४३२ ॥</l>
</lg></b>
<p>(५३. छलोक्‍तिः)</p>
<b><lg>
<l>काक्‍वा श्लेषेण वा यत्र पदं द्व‍यर्थे प्रयुज्यते ।</l>
<l>प्रधानमतिसन्धातुं सा छलोक्तिः प्रकीर्तिता ॥ ४३३ ॥२</l>
</lg></b>
<p>यथा <b>रत्‍नावल्यां</b></p>
<p>विदूषकः—होदि, सबामि बह्मसुत्तेण जइ अह्मेहिं ईदिसी कापि दिठ्ठपुव्वा ।
(भवति! शपामि ब्रह्मसूत्रेण, यदि . . . अस्माभिरीदृशी कापि
दृष्टपूर्वा ।)</p>
<p>काञ्चनमाला—भट्टिणि! घुणक्खदं वि संवददि एव्व । (भट्टिनी! घुणाक्षरमपि
संवदत्येव ।)</p>
<p>वासवदत्ता— अइ उजुए, वसंदओ खु एसो । ण आणासि तुमं एदस्स
वक्‍कभणिदिओ । अय्य मम वि एदं चित्तअं पेक्खंतीए
सीसवेअणा समुप्पण्णा । ता गमिस्सं अहं, इति । (अयि ऋजुके,
वसन्तकः खल्वेषः । न जानासि त्वं एतस्य वक्रभणितीः । आर्य!
ममापि	एतच्‍चित्रकं	प्रेक्षमाणायाः	शीर्षवेदना	समुत्पन्ना
तद्गमिष्याम्यहम्, इति ।)</p>
<p>यथा च <b>मालतीमाधवे</b> प्रभवति निजस्य कन्यकाजनस्य महाराजः, इति ।</p>
<p><b>(५४. काकुः)</b></p>
<b><lg>
<l>वाक्येऽभिधीयमानोऽर्थो येनान्यत्वं प्रपद्यते ।</l>
<l>भिन्नकण्ठध्वनिर्धीरैस्स काकुरिति कथ्यते ॥ ४३४ ॥१</l>
</lg></b>
<p>यथा च <b>वेणीसंहारे,</b> भीमः सहदेवमुद्दिश्‍य — सन्धेयास्ते भ्रातरो युष्माकम् ।
यथा चात्रैव</p>
<!-- NOTES pg=787!-->
१. भोजोपज्ञमिदम् ।
<pb n="788"/>
<b><lg>
<l>लाक्षागृहानलविषान्नसभाप्रवेशौः
प्राणेषु वित्तनिचयेषु च नः प्रहृत्य ।</l>
<l>आकृष्टपाण्डववधूपरिधानकेशाः
स्वस्था भवन्तु मयि जीवति धार्तराष्ट्राः ॥ ४३५ ॥ (वेसं. १.७)</l>
</lg></b>
<p><b>(५५. उन्माथः)</b></p>
<b><lg>
<l>असाधुकारिणं कञ्चित् पश्‍यतस्साधुमानिनः ।</l>
<l>सोत्प्रासं वचनं यत् स्यात् तमुन्माथं प्रचक्षते ॥ ४३६ ॥१</l>
</lg></b>
<p>यथा <b>रत्‍नावल्यां</b> तृतीयेऽङ्के,</p>
<p>काञ्चनमाला—साहु रे अमच्च वसन्तअ साहु । (अदिसइदो तु)
ए अमच्‍चज्जोअंधराअणो इमाए संधिविग्गहपीताए (चिंताए) ।
(साधु रे अमात्य वसन्तक साधु । अतिशयितस्त्वया अमात्य—
यौगन्धरायणोऽनया सन्धिविग्रहचिन्तया ।) इति ।</p>
<p><b>(५६. परिहासः)</b></p>
<b><lg>
<l>यदग्राम्यं भवेद् वाक्यं गुरूणामधिकेष्वपि ।</l>
<l>तथावसरमासाद्य	परिहारस्स	कथ्यते ॥ ४३७ ॥२</l>
</lg></b>
<p>यथा <b>उत्तरचरिते,</b></p>
<p>रामः—अस्ति चेदानीमश्वमेधसहचारिणी हिरण्मयी सीताप्रतिकृतिः । तत्रापि
तावद्वाष्पदग्धं चक्षुर्विनोदयामि ।</p>
<p>सीता—धण्णा खु सा जा अय्यवुत्तेण एव्वं बहुमण्णीअदि । जा अय्यवुत्तं
विणोदअंती आसाणिबंधण जादा जीवळोअस्स । (धन्या खलु सा या
आर्यपुत्रेणैवं बहुमन्यते । या आर्यपुत्रं विनोदयन्ती आशानिबन्धनं जाता
जीवलोकस्य ।)</p>
<p>तमसा— (सस्मितस्‍नेहास्त्रं परिष्वज्य) अयि वत्से, एवमात्मा स्तूयते ।</p>
<p>सीता— (सलज्जम्) परिहसिदम्मि भअवदीए । (परिहसितास्मि भगवत्या ।) (इति ।)</p>
<p><b>(५७. विकत्थनम्)</b></p>
<b><lg>
<l>सगुणोत्कर्षतो	वापि	कर्मणो	वाऽपदानतः ।</l>
<l>आत्मश्लाघापरं	वाक्यं	विकत्थनमिहोच्यते ॥ ४३८ ॥३</l>
</lg></b>
<!-- NOTES pg=788!-->
१–३. भोजोपज्ञमिदं त्रितयम् ।
<pb n="789"/>
<p>यथा च <b>वेणीसंहारे</b> (भीमः)—</p>
<b><lg>
<l>सकलरिपु/?/जयाशा	यत्र	बद्धा	सुतैस्ते
तृणमिव	परिभूतो	यस्य	गर्वेण	लोकः ।</l>
<l>रणशिरसि	निहन्ता	तस्य	राधासुतस्य
प्रणमति पितरौ वां मध्यमः पाण्डवोऽयम् ॥ ४३९ ॥ (वेसं. ५.२७)</l>
</lg></b>
<p>अपि च,</p>
<b><lg>
<l>चूर्णिताशेषकौरव्यः	क्षीबो	दुःशासनासृजा ।</l>
<l>भङक्ता सुयोधनस्योर्वोर्भीमो वां शिरसाऽञ्चति ॥ ४४० ॥</l></lg></b> (वेसं. ५.२८)
<p><b>(५८. यदृच्छायोगः)</b></p>
<b><lg>
<l>यदृच्छाया भवेद् योगो यत्राभीष्टेन केनचित् ।</l>
<l>अचिन्तितस्स	धीमद्भिर्यदृच्छायोग उच्यते ॥ ४४१ ॥२</l>
</lg></b>
<p>यथा <b>मालतीमाधवे</b></p>
<p>मालती—णाह तुह्मे उण कहं । (नाथ, यूयं पुनः कथम् ?)</p>
<p>माधवः—(सलज्जम्)</p>
<b><lg>
<l>त्वत्पाद/पाणिपङ्कजपरिग्रहपुण्य/ धन्यजन्मा
भूयासमित्यभिनिवेशकदर्थ्यमानः ।</l>
<l>भ्राम्यन्	नृभांसपणनाय	परेतभूमा—
वाकर्ण्य	भीरु!	रुदितानि	तवागतोऽस्मि ॥ ४४२ ॥</l></lg></b> (मामा. ५.२७)
<p><b>(५९. वैषम्यम्)</b></p>
<b><lg>
<l>प्रत्यक्षमिति	यत्रैकः	परोक्षमिति	चापरः ।</l>
<l>मन्यतेऽभिमतं वस्तु तद् वैषम्यमिति स्मृतम् ॥ ४४३ ॥१</l>
</lg></b>
<p>यथा <b>उत्तरचरिते</b></p>
<p>(वासन्ती)—कथमद्यापि	नोच्छ्‌वसिति	रामभद्रः? हा प्रियसखि सीते!
विपत्तिदुःखदग्धामपि पुनःपुनर्मन्दभागिनीं दहसि ।</p>
<p>सीता—अपसर्तुमिच्छामि । एष पुनश्चिरप्रणयसंभारसौम्यशीतलेन आर्यपुत्र—
स्पर्शेन दीर्घदारुणमपि झटिति सन्तापं लघयता वज्रलेपोपनद्ध इव
पर्यस्तव्यापार आसञ्जितो मे हस्तः ॥ ४४४ ॥</p>
<!-- NOTES pg=789!-->
१. भोजोपज्ञमिदम् ।
<pb n="790"/>
<p>रामः—सखि, कुतः प्रलापः? ।</p>
<b><lg>
<l>गृहीतो यः पूर्वं परिणयविधौ कङ्कणधऱः
सुधासूतेः	पादैरमृतशिशिरैर्यः	परिचितः ।</l>
<l>स	एवायं	तस्यास्तदितरकरौपम्यसुभगो
मया लब्धः पाणिर्ललितलवलीकन्दळनिभः ॥ ४४५ ॥</l></lg></b> (उराच. ३.४०)
<p>सीता—हद्धि, अय्यउत्तप्परिसमोहिदाए पमादो खु से संवुत्तो । (हा धिक्!
आर्यपुत्रस्पर्शमोहितायाः प्रसादः खलु अस्याः संवृत्तः!)</p>
<p>रामः—सखि वासन्ति, आनन्दनिमीलितः प्रियास्पर्शसाध्वसेन परवानस्मि । तत्
त्वमपि धारय ।</p>
<p>वासन्ती—कष्टमुन्माद एव ।</p>
<p>सीता—{ससम्भ्रमं हस्तमाक्षिप्यापसर्पति} ।</p>
<p>रामः—हा धिक्, प्रमादः! ॥ ४४६ ॥</p>
<b><lg>
<l>करपल्लवस्स	तस्यास्सहसैव	जडात्मनः	परिभ्रष्टः ।</l>
<l>परिकम्पिनः प्रकम्पी करो (कराद्) मम स्विद्यतस्स्विद्यन् ॥ ४४७ ॥</l>
</lg></b>
<p>(उराच. ३.४१)</p>
<p>तमसा—(सस्‍नेहकौतुकस्मितं निर्वर्ण्य) (उराचय. ३.४२)</p>
<b><lg>
<l>सस्वेदरोमाञ्चितकम्पिताङ्गी
जाती प्रियस्पर्शसुखेन वत्सा ।</l>
<l>मरुन्नवाम्भःप्रविधूतसिक्त—
कदम्बयष्टिस्सफुटकोरकेव ॥ ४४८ ॥</l>
</lg></b>
<p>सीता—(स्वगतम्) अवसेण एदेण अत्ताणएण लज्जाविदह्मि भअवदीए
तमसाए । किं ति किल एसा तमसा एस मण्णिस्सिदि एसो
परिचयो(च्चायो) एसो आसंहो त्ति । (अवशेनैतेनात्मना लज्जापितास्मि
भगवत्या तमसया । किमिति किलैषा तमसा मंस्यते एष परित्यागः,
एष आसङ्ग इति ।)</p>
<p>रामः—(सर्वमवलोक्य) हा कथं नास्त्येव । नन्वकरुणे वैदेहि! न मामेवं
परित्यक्‍तुमर्हसि ।</p>
<!-- NOTES pg=790!-->
१.–२. भोजोपज्ञमिदं द्वयम् ।
<pb n="791"/>
<p>वासन्ती—देव! प्रसीद । स्वेनैव लोकोत्तरेण धैर्येण संस्तम्भयात्मानम् । कुतोऽत्र
मे प्रियसखी ?</p>
<p>रामः—व्यक्तं नास्ति । कथमन्यथा वासन्त्यपि न पश्येत् ? एष खलु स्वप्‍न
एव स्यात् । न चास्मि प्रसुप्‍तः । कुतो रामस्य निद्रा? इति ॥ ४४९ ॥</p>
<p>(<b>६०. प्रतिज्ञानम्</b>)</p>
<b><lg>
<l>न साधयामि यद्येतदेवं कर्तास्म्यहं तदा ।</l>
<l>इत्युद्धवादेर्वाक्यस्य	तत्	प्रतिज्ञानमुच्यते ॥ ४५० ॥१</l>
</lg></b>
<p>यथा मकुटताडिते भीमः—</p>
<b><lg>
<l>ध्वस्ताः क्षुब्धा धार्तराष्ट्रास्समस्ताः पीतं रक्तं स्वादु दुश्शासनस्य ।</l>
<l>पूर्णा कृष्णाकेशबन्धप्रतिज्ञा तिष्ठत्येकः	कौरवस्योरुभङ्गः ॥</l>
</lg></b>
<b><lg>
<l>ऊरू निपीड्य गदया यदि नास्य तस्य
पादेन	रत्‍नमकुटं	शकलीकरोमि ।</l>
<l>देहं	निपीतनिजधूमविजृम्भमाण—
ज्वालाजटालवपुषि	ज्वलने	जुहोमि ॥ ४५२ ॥</l>
</lg></b>
<p>(<b>६१. प्रवृत्तिः</b>)</p>
<b><lg>
<l>एवं मयात्र कर्तव्यमिति यन्निश्चितं वचः ।</l>
<l>स्नेहाद् दाक्षिण्यतो वापि प्रवृत्तिस्सा निगद्यते ॥ ४५३ ॥२</l>
</lg></b>
<p>यथा <b>मालतीमाधवे</b> कामन्दकी—(मामा.४.५)</p>
<b><lg>
<l>मा वां सपत्‍नेष्वपि नाम तद् भूत्
पापं यदस्यां त्वयि वापि शक्यम् विशंक्यम् ।</l>
<l>तत्	सर्वथा	सङ्गमनाय यत्‍नः
प्राणव्ययेनापि	मया	विधेयः ॥ ४५४ ॥</l>
</lg></b>
<p>(<b>६२. आशीः</b>) (नाशा. १६.२८ पाठभेदेन)</p>
<b><lg>
<l>यदाशास्त्यर्थसम्पन्नं मनोरथसमुद्भवम् ।</l>
<l>अप्रार्थनीयमन्यद् वा विदुस्तामाशिषं बुधाः ॥ ४५५ ॥</l>
</lg></b>
<p>यथा <b>मालतीमाधवे</b> कामन्दकी—(मामा. ६.७)</p>
<pb n="792"/>
<b><lg>
<l>विधाता भद्रं नो वितरतु मनोज्ञाय विधये
क्रियासुर्देवा	(नः)	परमरणीयां	परिणतिम् ।</l>
<l>कृतार्था	भूयासं	प्रियसुहृदि	यत्‍नैरभिमतः
प्रयासः कृत्स्नोऽयं फलतु शिवतातिश्च भवतु ॥ ४५६ ॥</l>
</lg></b>
<p>(<b>६३. अनुक्तसिद्धिः</b>) (नाशा. १६.४० पृ.३६१)</p>
<b><lg>
<l>प्रस्तावेनैव शेषोऽर्थः कृत्स्नो यत्र प्रतीयते ।</l>
<l>वचनेन	विनाऽनुक्तस्सिद्धिस्सा	परिकीर्तिता ॥ ४५७ ॥</l></lg></b> (नाशा. १६.४०)
<p>यथा <b>शाकुन्तले</b></p>
<p>राजा—भगवान् खलु काश्यपश्शाश्वते ब्रह्मणि स्थित इति प्रकाशः । इयं च
वस्सखी तदात्मजेति कथमेतत्?</p>
<p>अनसूया—सुणादु अय्यो । अत्थि कोसिओ त्ति गोत्तनामदो महप्पहावो राएसी ।</p>
<p>(श्रृणोत्वार्यः । अस्ति कौशिक इति गोत्रनामतो महाप्रभावो राजर्षिः ।)</p>
<p>राजा—श्रूयते</p>
<p>अनसूया—तं सहीए पहवं अवगच्छदु महाराओ । उज्झिदसरीरसंवढ्‌ढणादिहिं
तादकस्सपो से पिदा । {तं सख्याः प्रभवमवगच्छतु महाराजः ।
उज्झितशरीरसंवर्धनादिभिः तातकाश्यपः अस्याः पिता ।}</p>
<p>राजा—उज्झितशब्देन पुनर्जनितं कुतूहलम् । आमूलाच्छ्रोतुमिच्छामि ।</p>
<p>अनसूया—पुरा तस्स किल राएसिणो उग्गे तवसि वट्‌ठमाणस्स किं पि
जादसंकेहिं देवेहिं मेणआ णाम अच्छरा णिअमविग्घकारिणी
अणुप्पेसिदा । (पुरा तस्य किल राजर्षेः उग्रे तपसि वर्तमानस्य किमपि
जातशङ्कैर्देवैः मेनका नामाप्सरा नियमविघ्‍नकारिणी अनुप्रेषिता ।)</p>
<p>राजा—अस्त्येतदन्यसमाधिभीरुत्वं देवानाम् । ततस्ततः?</p>
<p>अनसूया—तदा वसन्तोदारसमए तए उन्मादयित्तअं रूवं पेक्खिअ . . . (ततो
वसन्तोदारसमये	तस्या	उन्मादयितृकं	रूपं	प्रेक्ष्य)
(इत्यर्धोक्ते लज्जां नाट्यति ।)</p>
<p>राज—भवतु, परस्तादवगम्यत एव । सर्वथा अप्सरस्सम्भवैवैषा, इति ॥ ४५८ ॥</p>
<pb n="793"/>
<p>(<b>६४. प्रियवचनम्</b>)</p>
<b><lg>
<l>आदौ	यत्	क्रोधजननमन्ते हर्षविवर्धनम् ।</l>
<l>तत्प्रियं	वचनं	ज्ञेयमाशीर्वादसमन्वितम् ॥ ४५९ ॥</l></lg></b> (नाशा. १६.२९)
<p>यथा <b>रत्‍नावल्यां</b>, चतुर्थेऽङ्के,</p>
<p>विदूषकः अपवार्यैन्द्रजालिकमाह—आ दासीएपुत्त इंदजालिअ! किं वा देवेहिं?
जदि दे एदिणा परितुट्ठेण कज्जं ता साअरिअं से दंसेहि । (आः
दास्याःपुत्र, ऐन्द्रजालिक! किं वा देवैः? यदि त एतेन परितुष्टेन कार्यं
तत् सागरिकामस्य दर्शय ।) तत एतद्‍वचनानन्तरमग्निसम्भ्रमादुत्थितः
<b>राजा, न</b> वसुभूत्यादय आवृता वह्निना ॥ ४६० ॥</p>
<b><lg>
<l>एतानि काव्यस्य विभूषणानि १प्रायश्चतुष्षष्टिरुदाहृतानि ।</l>
<l>प्रबन्धशोभाकरणाय तज्ज्ञैस्सम्यक् प्रयोज्यानि यथारसानि ॥ ४६१ ॥</l>
</lg></b>
<b><lg>
<l>उदाहृता नाटकनाटिकादावियं चतुष्षष्टिचतुष्टयी या ।</l>
<l>रसाविरोधेन निबन्धनीया कथासु काव्येषु च सा महद्भिः ॥ ४६२ ॥</l>
</lg></b>
<b><lg>
<l>भक्तीर्द्वादश ताः पृथक्पृथगिमास्सञ्चिन्त्य शब्दार्थयोः
साहित्यस्य च शब्दशासनविदा कार्यः प्रबन्धे श्रमः ।</l>
<l>कीर्त्तिर्यावदनश्वरी	हि	विदुषां	रोदोगृहं	गाहते
ब्राह्मं लोकललामधाम	तदमी	तावत् किलाध्यासते ॥ ४६३ ॥</l>
</lg></b>
<p><b>इति श्रीमहाराजाधिराजश्रीभोजदेवविरचिते श्रृङ्गारप्रकाशे
प्रबन्धाङ्गचतुष्षष्टिचतुष्टयप्रकाशो नाम</b></p>
<p><b>॥ द्वादशः प्रकाशः ॥ १२ ॥</b></p>
<b><lg>
<l>नेदृशी स्पष्टताऽन्यत्र दृश्यते नाट्यलक्षणे ।</l>
<l>सनातनोऽस्य लब्ध्या स्वं साहित्यं पूर्णमीक्षते ॥</l>
</lg></b>
<!-- NOTES pg=793!-->
१. प्रायःपदेन सूचितो लक्षणानां न्यूनाधिकभावोऽपि । अभिनवगुतोऽप्याह—'लक्षणानि अनियत—
संख्यानी'—ति । लक्षितानि स्वयं नूतनानि २८ ।
<pb n="794"/>
<p>अथ</p>
<p><b>श्रृङ्गारप्रकाशे त्रयोदशः प्रकाशः</b></p>
<p>रतिप्रकाशनो नाम</p>
<p>तत्त्वज्ञानान्निश्श्रेयसाधिगतौ <b>मोक्षः</b>१ । तमीहमानस्य गार्हस्थ्येऽपि तदधिगमयोग्य—
ताभिमानो मोक्षश्रृङ्गारः ।</p>
<p><b>धर्मश्रृङ्गारे</b> भारती वृत्तिः, पौरस्त्या प्रवृत्तिः, पाञ्चाली रीतिः, स्वकीया नायिका,
धीरोदात्तश्च नायकः, इति ।</p>
<p><b>अर्थश्रृङ्गारे</b> गौडीया रीतिः, औढ्रमागधी प्रवृत्तिः, आरभटी वृत्तिः, सर्वा नायिका,
धीरोद्धतश्च नायक इति ।</p>
<p><b>कामश्रङ्गारे</b> वैदर्भी रीतिः, दाक्षिणात्या प्रवृत्तिः, कैशिकी वृत्तिः सर्वा नायिका,
धीरललितश्च नायक इति ।</p>
<p><b>मोक्षश्रृङ्गारे</b> लाटीया रीतिः, आवन्त्या प्रवृत्तिः, सात्त्वती वृत्तिः, स्वकीया नायिका,
धीरशान्तश्च 'नायकः इति ।</p>
<p>एतेषामपि	नायकविशेषाणां	चतुर्णामपि	च	नायिकाविशेषाणां
वक्ष्यमाणोत्तमादिस्वभेदोपभेदयोगिनां यथायोगमुत्पद्यते रत्यादिः, स च विभावानुभाव—
व्यभिचारिसंयोगैरभिव्यज्यते ॥ तत्र—</p>
<p>१. <b>रतेर</b>भीष्टजनोपवनवरमन्दिरादय आलम्बनविभावाः । ऋतुमाल्यविलेपनादयो—
ऽनुभावाः । व्यभिचारिणस्तु सम्भोगे हर्षधृतिस्मृतिमतिस्वेदरोमाञ्चगद्गदहासादयः;
विप्रलम्भे ग्लानिचिन्तौत्सुक्यावेगविस्मयदैन्यासूयादयो भवन्ति ।</p>
<p>२. <b>प्रीते</b>रभीष्टरूपरसगन्धस्पर्शशब्दपुत्रमित्रादय आलम्बनविभावाः । तदुपभोग—
समागमसुखस्मरणादय उद्दीपनविभावाः । सर्वेन्द्रियाणां रोमाञ्चस्वेदस्वरभेदादयो
व्यभिचारिणः ॥</p>
<p>३. हर्षस्य मनोरथलाभेष्टजनसमागमदेवगुरुभर्तृराजप्रसादादय आलम्बनविभावाः ।
भोजनाच्छादनादय उद्दीपनविभावाः । नयनवदनप्रसादप्रियभाषणालिङ्गनललित—
ताडनादयोऽनुभावाः । हासधृतिस्मृतिमतिगर्वौत्सुक्यावेगचपलतोत्साहजडतादयो
व्यभिचारिणः ॥</p>
<!-- NOTES pg=794!-->
१. प्रकाश एष पदे पदे नष्टमातृकांश: राघवे ।	२. द्र. पृ. ६१४ एकादशप्रकाशारम्भः ।
<pb n="795"/>
<p>४. <b>रोमाञ्चस्य</b> स्पर्शभयशीतहर्षक्रोधरोगादयः	आलम्बनविभावाः । प्रिया—
लिङ्गनायादर्शनादयोऽभिषेकगुणकीर्तनोपकारस्मरणादय	उद्दीपनविभावाः ।
प्रियागात्रस्पर्शनविलोकनादयोऽनुभावाः । हासत्रासविस्मयवितर्कावेगशङ्काऽबहित्थ—
व्रीडास्तम्भस्वेदवेपथुस्वरभेदादयो व्यभिचारिणः ॥</p>
<p>५. <b>धृते</b>रष्टैश्‍वर्यकुलरूपयौवनविद्याबलादय	आलम्बनविभावाः । श्रुतविज्ञान—
शौचाचारदेवगुरुभक्त्यादयः उद्दीपनविभावाः । प्राप्‍तविषयोपभोगाप्राप्‍ताननुशोचना१—
दयोऽनुभावः । तृप्‍तिहर्षादयो व्यभिचारिणः ।</p>
<p>६. <b>गर्वस्य</b>२	ऐश्वर्यकुलरूपयौवनधनविद्याबलादय	आलम्बनविभावाः ।
भर्तृसम्भावनोत्तमादरानुरूपनारीप्रार्थनागुणप्रशंसादय उद्दीपनविभावाः । . . . . .
प्रश्‍नोत्तरादानाभाषणोपहसनवाक्‌पारुष्यधर्षणाधिक्षेपव्यतिक्रमादयोऽनुभावा: ।
हासोत्साहक्रोधचपलतामर्षादयो	व्यभिचारिभावाः ॥</p>
<p>७. <b>हासस्य</b>	प्रतिज्ञासंप्रलापसौख्यधाष्टर्यकुहकपरचेष्टानुकरणपौरोभाग्यादय
आलम्बनविभावाः । नायकसान्निध्यादय उद्दीपनविभावाः । भजनदर्शनसन्दर्शनास्य—
रागपार्श्वग्रहणादयोऽनुभावाः । स्मितहसितविहसितोपहसितातिहसितापहसितादयोऽ—
नुभावविशेषाः । प्रेमाश्रुचपलतादयो व्यभिचारिणः ॥</p>
<p>८. <b>मदस्य</b> मद्योपभोगादय आलम्बनविभावाः । मनोरथावाप्‍तीष्टदर्शनगीतवाद्य—
नृत्तवर्णनादय उद्दीपनविभावाः परुषाभिभाषणव्याकुलवचनमधुरमुखरागहृष्टतनुत्रास—
सुकुमाराविष्ट/ललितस्खलितनयनघूर्णनादयोऽनुभावाः । अङ्गग्लान्यसूयाश्रममोहहर्ष—
धृतिस्मृतिचपलताश्रुगर्वौत्सुक्यनिद्रामर्षस्तम्भवेपथुरोमाञ्चपुलकादयो व्यभिचारिणः ॥</p>
<p>९. <b>मोहस्य</b>३ अवलोकनावस्थावधारणादय आलम्बनविभावाः । संस्कृ/स्तुतप्रदेश—
दर्शनेष्टगुणाकर्णनर्तुमाल्यानुलेपनोपनतिप्रभृतय उद्दीपनविभावाः । गुणग्रहण—
काकलीगीतादयोऽनुभावाः ।	निर्वेदग्लानिशङ्काऽऽवेगश्रमदैन्यचिन्तामतिस्मृति—
चपलताव्रीडाऽवहित्थजडताविषादोन्मादादयो व्यभिचारिणः ॥*</p>
<p>११. <b>चिन्तायाः</b> परद्रव्यापहारदारिद्रयेष्टजनवियोगादय आलम्बनविभावाः । प्रारब्धा—
सिद्धिसमीहितानवाप्‍तिदेशभ्रमणादय उद्दीपनविभावाः । श्वसितसन्तापध्यानाधो—
मुख्यतनुभावादयोऽनुभावाः ।	शोकभयविस्मयविषादनिद्रानिर्वेदग्लानिशङ्का—
श्रमदैन्यमोहस्मृतिवैवर्ण्यादयो व्यभिचारिणः ॥</p>
<!-- NOTES pg=795!-->
१. ॰ननु॰ = ॰नु॰ रा. ।	२. गर्वस्य रा., स्वेदस्य जो. ।	३. जोशेरसंस्करणे मोहो द्विर्निरूपितः ।
प्रथमं मदचिन्तयोर्मध्ये द्वितीयं वारं च वितर्कक्रोधयोर्मध्ये । द्र. पृ. ७९९ । *१०. उत्कण्ठा नोपलभ्यते ।
<pb n="796"/>
<p>१२. <b>स्मृतेः</b>	स्वास्थ्यापररात्रप्रबोधसमानदर्शनोदाहरणदैवादय	आलम्बनविभावाः ।
पूर्वानुभूतविषयज्ञानादय उद्दीपनविभावाः । शिरःकम्पनभ्रूसमुन्नमनशून्यावलोकना—
ङ्गुलिविभङ्गादयोऽनुभावाः । हासशोकक्रोधोत्साहभयजुगुप्साविषादौत्सुक्यासूयोग्रता—
गर्वत्रासवितर्करतिस्तम्भस्वेदरोमाञ्च वेपथुवैवर्ण्याश्रुस्वरभेदादयो व्यभिचारिणः ॥</p>
<p>१३. <b>मतेः</b> शास्त्रोपदेशमन्त्राद्यैरर्थनिर्धारणादय आलम्बनविभावाः । विद्यावृद्धसंयोगाध्ययना—
ध्यापनतद्‌विद्यावित्सम्भाषणादय	उद्दीपनविभावाः । तत्त्वाभिनिवेशदेशकाला—
नुसारणादयोऽनुभावाः । ग्रहणशक्तिविकासादयः सर्वे व्यभिचारिणः ॥</p>
<p>१४. <b>वितर्कस्य</b> सन्देहविमर्शविप्रतियत्त्यादय आलम्बनविभावाः । समानानेक—
धर्मोपपत्तिप्रतिपत्तिविशेषादय उद्दीपनविभावाः भ्रूविक्षेपमन्त्रसंग्रहणादयोऽनुभावाः ।
निर्वेदग्लानिशङ्काश्रमविषादविस्मयदैन्यचिन्तामोहस्मृतिमतिव्रीडाऽऽवेगजडतास्तम्भ—
स्वेदादयो व्यभिचारिणः ॥</p>
<p>१५. <b>उत्साहस्य</b> विस्मयासंमोहाविषादाध्यवसायविशयसाहसादय आलम्बनविभावाः ।
विनयबलपराक्रमदेशकालशक्तिसम्पत्प्रतापादय उद्दीपनविभावाः । गाम्भीर्यादयोऽ—
नुभावाः । क्रोधासूयामर्षचिन्तास्मृतिगर्वावेगरोमाञ्चस्वेदोग्रतौत्सुक्यादयो व्यभिचारिणः ॥</p>
<p>१६. <b>क्रोधस्य</b>	आक्षेपानृतवचनोपघातवाक्पारुष्याभिद्रोहमात्सर्यादय	आलम्बन—
विभावाः ।	ताडनपीडनपाटनभेदच्छेद्यप्रहरणादय उद्दीपनविभावाः ।
नयनरागभ्रुकुटिदन्तोष्ठपीडनगण्डस्फुरणहस्तनिष्पेषादयोऽनुभावाः । संमोहोत्साहा—
मर्षवेगचपलतागद्गदादयो व्यभिचारिणः ॥</p>
<p>१७. <b>अमर्षस्य</b> विद्यैश्वर्यधनबलाधिकाराधिकैरधिक्षेपावमानादय	आलम्बनविभावाः ।
स्वावस्थालोकनमधुरालापश्रवणकामिनीप्रोत्साहनादय		उद्दीपनविभावाः ।
शिरःकम्पाधोमुख्यध्यानाध्यवसायोपायसहायान्वेषणादयोऽनुभावाः । क्रोधासूया—
तापोग्रताऽऽवेगवैवर्ण्यास्रादयो व्यभिचारिणः ॥</p>
<p>१८. <b>असूयायाः</b> परैश्वर्यसौभाग्यमेधाविद्यादय आलम्बनविभावाः । दोषख्यापनगुणो—
पघाताच्चक्षुःप्रणिधानाधोमुख्यभ्रुकुटिक्रियादय उद्दीपनविभावाः । अवज्ञापराध—
द्वेषवेषकुत्सनादयोऽनुभावाः । हास्यक्रोधाज्ञोपहसितस्वरभेदादयो व्यभिचारिणः ॥</p>
<p>१९. <b>ईर्ष्यायाः</b> समानकुलशीलरूपविद्यावयोविभवबलपराक्रमेषु सपत्‍नीषु च क्रमेण
प्रीतिप्रासादस्थानदानमानादय आलम्बनविभावाः । अमर्षादवलोकनादय उद्दीपन—
<pb n="797"/>
विभावाः । मन्युव्यलीकविप्रियप्रणयकलहोपालम्भादयोऽनुभावाः । क्रोधोत्साह—
विस्मयवितर्कदैन्यजुगुप्सामोहनिर्वेदासूयामर्षवेपथुवैवर्ण्याश्रुस्वेदगद्गदादयो व्यभिचारिणः ॥</p>
<p>२०. <b>उग्रतायाः</b>	चौर्याभिग्रहनृपापराधासम्बद्धप्रलापादय	आलम्बनविभावाः ।
द्रव्यापहारभाराभिनिवेशाऽसहिष्णुतादय उद्दीपनविभावाः । ताडनपीडनवधबन्ध—
भर्त्सनास्यरागादयोऽनुभावाः ।	क्रोधोत्साहविस्मयजुगुप्साऽसूयास्मृतिमतिमोह—
चपलताहर्षामर्षमदावेगौत्सुक्यवैवर्ण्या श्रुगद्‍गदादयो व्यभिचारिणः ॥</p>
<p>२१. <b>जुगुप्सायाः</b> सुहृद्यप्रियवाच्यानिष्टश्रवणदर्शनपरिकीर्तनादय आलम्बनविभावाः ।
तत्स्वरूपविकारक्रियाविपरिणामपरिणामादय उद्दीपनविभावाः । सर्वाङ्गसंहाराक्षि—
सङ्कोचमुखविकूणनहृल्लेखनिष्ठीवनोद्वेजनादयोऽनुभावाः ।	विस्मयनिर्वेदभय—
ग्लानिशङ्कामोहस्मृतिजडताऽऽवेगविषादापस्मारव्याधिरोमाञ्चमदवेपथुस्वरभेद—
वैवर्ण्याश्रुमूर्च्छाप्रलापादयो व्यभिचारिणः ॥</p>
<p>२२. <b>विस्मयस्य</b> असम्भाव्यमानकौतुकमाहेन्द्रजालमानुषकर्मचित्रपुस्तशिल्पविद्याति—
शयादय आलम्बनविभावाः । दिव्यजनभाषणोपवनदेवकुलविहारदर्शनादय
उद्दीपनविभावाः । नयनविस्तारानिमेषप्रेक्षणभ्रूविक्षेपसाधुवादप्रबन्धहाहाकाराङ्गुलि—
भ्रमणादयोऽनुभावाः जडतामोहमूर्च्छादयो व्यभिचारिणः ॥</p>
<p>२३. <b>निद्राया</b> दौर्बल्यमुदश्रमक्लमालस्यचिन्ताऽत्याहारस्वभावाभ्यासादय आलम्बन—
विभावाः ।	मनस्सन्तोषनिश्चिन्तताविविक्तस्थानलाभानुकूलोपकरणप्राप्‍त्यादय
उद्दीपनविभावाः । शिरोवेदनगौरवशरीरलोलननेत्रघूर्णनजृम्भणगात्रमर्दनिःश्वसितो—
च्छ्‌वसितस्त्रस्तगात्रताक्षिनिमीलनसर्वाङ्गक्रियादयोऽनुभावाः । दैन्यमोहजडता—
ऽपस्मारस्तम्भस्वेदस्वरभेदवेपथुवैवर्ण्यास्त्रादयो व्यभिचारिणः ॥</p>
<p>२४. <b>स्वप्नस्य(/सुप्‍तम्)</b> निद्रादय आलम्बनविभावाः । निद्रादिकारणान्येवोद्दीपनविभावाः ।
अक्षिनिमीलनोत्स्वप्‍नायितादयोऽनुभावाः । प्रायेण तु सर्वे रत्यादयो व्यभिचारिणः ॥</p>
<p>२५. <b>प्रबोधस्य</b> निद्राच्छेदाहारपरिणामस्वप्‍नान्ततीव्रशब्दस्पर्शादय आलम्बनविभावाः ।
प्राग्दृष्टपदार्थावलोकनारब्धस्मरणमित्रादिकार्यगौरवाचारपरिपालनादय	उद्दीपन—
विभावाः। जृम्भणोन्मेषनिमेषनिमेषाक्षिमर्दनशयनमोक्षाङ्गवलनादयोऽनुभावाः ।
उत्साहचिन्तास्मृतिमतिस्वरभेदास्त्रादयो व्यभिचारिणः ॥</p>
<p>२६. <b>चपलतायाः</b>	रागद्वेषमात्सर्येर्ष्यामर्षप्रातिकूल्यादय	आलम्बनविभावाः ।
पदार्थरामणीयकमानोत्कर्षप्रोत्साहनापकारस्मरणादय उद्दीपनविभावाः । वाक्पारुष्य—
<pb n="798"/>
दण्डपारुष्यार्थदूषणादयोऽनुभावाः ।	हासक्रोधोत्साहविस्मयजुगुप्साहर्षा—
वेगविषादोग्रतात्रासारोमाञ्चवेपथुस्वेदस्वरभेदादयो व्यभिचारिणः ॥</p>
<p>२७. <b>आलस्यस्य</b> गर्वमदमान्द्यनैराश्यश्रमक्लमगर्भस्वाभाव्यादय आलम्बनविभावाः ।
स्त्रस्तगात्रतादयोऽनुभावाः । निर्वेदश्रमविषादनिद्रादैन्यमोहजडताव्याधिस्वेदवेपथु—
स्तम्भादयो व्यभिचारिणः ॥</p>
<p>२८. <b>भयस्य</b>	मतिव्रीडाविषादावहित्थत्रासवितर्करोमाञ्चस्वरभेदवेपथुवैवर्ण्यादयो
व्यभिचारिणः ॥*</p>
<p>३६. <b>स्वेदस्य</b> धर्मसम्पीडनादय आलम्बनविभावाः । क्रोधभयहर्षादिकारणान्येव
उद्दीपनविभावाः । व्यजनग्रहणादयोऽनुभावाः ।</p>
<p>३७. <b>व्याधेः</b> उभयानुरागादिकारणसमानी (?) कोपनिपातसन्निपातवातपित्तश्लेष्म—
प्रकोपादय उद्दीपनविभावाः । वेपनालस्यप्रभृतयोऽनुभावाः । ग्लानिशङ्कानि—
र्वेदमदश्रमदैन्यमोहचिन्ताऽऽवेगजडतावैवर्ण्याश्रुप्रलयादयो व्यभिचारिणः ॥</p>
<p>३८. <b>उन्मादस्य</b>	इष्टजनवियोगविभवनाशव्यसनाभिघातालाभापथ्यसेवनादय
उद्दीपनविभावाः । अनिमित्तहसितरुदितोत्क्रुष्टप्रलयगर्वरत्यादयो व्यभिचारिणः ॥</p>
<p>३९. <b>श्रमस्य</b> अतिव्यायामातिभारोत्क्षेपणादय आलम्बनविभावाः । जृम्भणाङ्गमर्दन—
मन्दपदोत्क्षेपणालस्यादयोऽनुभावाः१ । निर्वेदग्लानिदैन्यचिन्ता व्यभिचारिणः ॥</p>
<p>४०. <b>शोकस्य</b> शापक्लेशविनिपातेष्टजनवियोगविभवनाशवधबन्धनदुःखानुभव—
विद्रवोपद्रवादय आलम्बनविभावाः । अश्रुपातालस्यविलपितस्त्रस्तगात्रताभूमि—
पाताक्रन्दितवेष्टितदीर्घनिःश्वसितमुखशोषमदादयोऽनुभावाः । स्तम्भवेपथुवैवर्ण्या—
श्रुस्वरभेदादयो व्यभिचारिणः ॥</p>
<p>४१. <b>विषादस्य</b> आरम्भानिस्तरणो उपायचिन्तनोत्साहविघातवैमनस्यालस्यादयो—
ऽनुभावाः । स्तम्भस्वेदगद्गदवैवर्ण्यवेपथुप्रभृतयो व्यभिचारिणः ॥</p>
<p>४२. <b>वेवर्ण्यस्य</b> शीतक्रोधादय आलम्बनविभावाः । ॰॰कारणान्येवोद्दीपनविभावाः ।
नयनमुखरागवृत्ति वैमनस्यालस्यादयोऽनुभावाः । ॰॰व्यभिचारिणः ॥</p>
<p>४३. <b>दैन्यस्य</b> मनस्तापदौर्गत्यादय आलम्बनविभावाः । सर्वोपायभ्रंशोपभेदजुगुप्सानिर्वेद—
ग्लानिचिन्तामोहजडताविषादनिद्रास्तम्भगद्गदवेपथुवैवर्ण्याश्रुप्रभृतयो व्यभिचारिणः ॥</p>
<!-- NOTES pg=798!-->
१. ॰लस्या॰ = ॰लब्धा(?)॰ रा. । *२९. 'शङ्का, ३०. त्रासः, ३१. वेपथुः, ३२. व्रीडा,
३३. अबहित्था, ३४ स्तम्भः, ३५. ग्लानिः' इत्येतेषां विभावादीनां वर्णनं मातृकासु त्रुटितम् ।
<pb n="799"/>
<p>४४. <b>स्वरभेदस्य</b> कारणान्येवोद्दीपनविभावाः ।	तारमन्द्रमध्यघर्घरगद्गदविस्वर—
स्वनादयोऽनुभावाः । हा . . .(व्यभिचारिणः) ॥</p>
<p>४५. <b>आवेगस्य</b>	विद्युदुल्कानिर्घातपतनचन्द्रसूर्योपरागकेतुदर्शनभ्रमणवातवर्षा—
निकुञ्जरोद्भ्रमणप्रियाप्रियश्रवणदुस्स्वप्‍नदुर्निमित्तदर्शनव्यसनाभिघातादय	आलम्बन—
विभावाः । उक्तविषयकीर्तनानुभवनसम्प्रधारणादय उद्दीपनविभावाः ।</p>
<p>सर्वाङ्गस्रस्ततावकुण्ठनाक्षिमर्दनत्वरितगमनाङ्गपीडनप्रधावनच्छन्नाश्रयणधूमा—
कुलनेत्रताङ्गविधूननत्वरितापसरणपश्चादवलोकनाभ्युत्थानालिङ्गनभूमिशयन—
परिदेवितविलापाक्रन्दितदेवतानुस्मरणादयोऽनुभावाः ।	शोकभयविस्मयशङ्का—
श्रमचिन्तामोहवितर्कस्तम्भस्वेदवेपथुवैवर्ण्याश्रुप्रलयादयो व्यभिचारिणः ॥</p>
<p>४६. <b>अश्रुणः</b> शोकक्रोधहर्षधूमाञ्जनजृम्भणभयानिमेषप्रेक्षणशीतरोगादय	आलम्बन—
विभावाः । कार्यकारणानुबन्धप्रबन्धादय उद्दीपनविभावाः । नेत्रसम्मार्जनबाष्पमोक्ष—
त्रिविधरोदनादयोऽनुभावाः ।	तत्रोत्फुल्लकपोलाङ्गनिमीलितास्रमपर्याप्‍तमुक्तास्रम्
अस्वस्थगात्रं स्वनवद्गतचेष्टं संभ्रमिपातविचेष्टितविलापदुःखजं प्रस्फुरितोष्ठकपोलं
सनिःश्वासं सशिरःकम्पभ्रूकटाक्षादयो रोदनं चानुभावाः । भयनिर्वेदग्लानिश्रमदैन्य
मोहौत्सुक्य त्रासवितर्कस्वेदस्वरभेदस्तम्भरोमाञ्चवेपथुवैवर्ण्यादयो व्यभिचारिणः ॥</p>
<p>४७. <b>(मोहस्य/स्‍नेहस्य)</b>१ अवलोकनावस्थावधारणव्यसनाभिघातभयावेगवैरस्मरणादय
आलम्बनविभावाः । २संस्तुतप्रदेशदर्शनेष्टगुणाकर्णनर्त्तुमाल्यानुलेपनोपनतिप्रभृतयः
उद्दीपनविभावाः । निश्चैतन्यभ्रमणपतनघूर्णनादर्शनादयोऽनुभावाः । ग्लानिप्रलयादयो
व्यभिचारिणः ॥)</p>
<p>४८. <b>प्रलयस्य</b> मूर्च्छाश्रमाभिघातनिद्रामोहमदादय	आलम्बनविभावाः । श्रमादि—
कारणान्येवोद्दीपनविभावः । निश्चेष्टतादयोऽनुभावाः । ग्लानिजडतास्तम्भवैवर्ण्यादयो
व्यभिचारिणः ॥</p>
<p>४९. <b>जडतायाः</b> इष्टानिष्टश्रवणदर्शनव्याध्यादय आलम्बनविभावाः । तद्रामणीय—
कोद्वेजनीय(उद्दीप)नविभावाः कार्याप्रतिपत्त्यकथनाभाषणतूष्णीम्भावानिमेषनिरीक्षणा—
दयोऽनुभावाः ।	निर्वेदग्लानिश्रमदैन्यमोहविषादनिद्रास्तम्भ	वैवर्ण्यादयो
व्यभिचारिणः ॥</p>
<!-- NOTES pg=799!-->
१. द्र. सरस्वतीकण्ठाभरणे ।	२. राघवपाठस्तु—प्रकृतधर्माधर्मक्रोधाशावज्ञादयः इति । मुद्रितस्तु पाठो
जोशेरपठितः । जोशेरेण मोहो द्विः प्रदत्तः । स्‍नेहस्तु स्यात् ।
<pb n="800"/>
<p>५०. <b>निर्वेदस्य</b> अधिक्षेपक्रोधताडनेष्टजनवियोगवैराग्यादय आलम्बनविभावाः । स
स(?) x x x x x रताविभावन शास्त्राभ्यासतत्त्वज्ञानादय उद्दीपनविभावाः ।
रुदितनिःश्वसि(त) x x x x जुगुप्साश्रमजडतानिद्रास्तम्भशमादयो व्यभिचारिणः ॥</p>
<p>५१. <b>शमस्य</b> तत्त्वज्ञानादय आलम्बनविभावाः । योगाभ्यासादय उद्दीपनविभावाः । परं
ब्रह्मोपास्तिमतिरोमाञ्चहर्षधृत्यादयो व्यभिचारिणः, इति ॥</p>
<b><lg>
<l>उक्तः	सोऽयं 	विभावानुभावसञ्चारिसङ्करः ।</l>
<l>क्रमेण	सर्वभावानां	शृङ्गारेषु	चतुर्ष्वपि ॥ १ ॥</l>
</lg></b>
<b><lg>
<l>व्यक्‍तः स तैर्विभावाद्यैः स्थायी भावो रसः स्मृतः ।</l>
<l>सम्भोगो विप्रलम्भश्च शृङ्गारोऽपि द्विधा मतः ॥ २ ॥</l>
</lg></b>
<b><lg>
<l>समवाये	य	उद्भ‍ूतश्चिरं	यश्चावतिष्ठते ।</l>
<l>भावः स्थायीति स ज्ञेयो व्यभिचारी ततोऽन्यथा ॥ ३ ॥</l>
</lg></b>
<b><lg>
<l>अभीष्टालिङ्ग(न—प्रीत—प्रहृष्ट—चिर—स)—गते ।</l>
<l>सोऽस्मिन् सम्भोगशृङ्गारो	विप्रलम्भो	विपर्यये ॥ ४ ॥</l>
</lg></b>
<b><lg>
<l>विभावो	द्विविधश्‍चात्रालम्बनोद्दीपनात्मकः ।</l>
<l>एकोऽनुभवसंस्कारे जनकोऽन्यस्तु स द्विधा/बोधकः ॥ ५ ॥</l>
</lg></b>
<b><lg>
<l>(रजस्तमोभ्यां	सत्त्वस्य)प्रभवेऽभिभवे	द्विधा ।</l>
<l>अन्तर्बहिश्च	भावेऽत्र	सहैव	व्यभिचारिभिः ॥ ६ ॥</l>
</lg></b>
<b><lg>
<l>स्मृतीच्छाद्वेषयत्‍नानामन्तस्सन्तान इष्यते ।</l>
<l>मनोवाग्बुद्धिवपुषां	बहिरारम्भ	एव	तु ॥ ७ ॥</l>
</lg></b>
<b><lg>
<l>जन्मानुबन्धाऽतिशयानुषङ्गानुगमप्रसूः ।</l>
<l>विभावश्चानुभावश्च	व्यभिचारीव	पूर्वके ॥ ८ ॥</l>
</lg></b>
<b><lg>
<l>विभावाज्जन्म	भावानां	उद्दीपनविभावतः ।</l>
<l>अनुबन्धोऽनुभावेभ्यः	प्रकर्ष	उपजायते ॥ ९ ॥</l>
</lg></b>
<b><lg>
<l>भावान्तरानुषङ्गस्तु	स्थायिनोपद्रवे	सति ।१</l>
<l>सम्पर्कस्तु तयोस्तुल्यबलभावोत्तरो(ऽनुगः) . . ॥ १० ॥</l>
</lg></b>
<b><lg>
<l>जन्मानुबन्धातिशयानुषङ्गात् ततः परं सानुगमात् क्रमेण ।</l>
<l>भावेषु तल्लक्षणलक्ष/क्ष्ययोगात् पञ्च प्रपञ्चान् उपवर्णयामः ॥ ११ ॥</l>
</lg></b>
<!-- NOTES pg=800!-->
१. इतः परं 'सम्पर्कस्तु॰॰ उपवर्णयाम' इति पादषट्कं जोशेरसंस्करणे न दृश्यते ।


</body>
</text>
</TEI>
