<?xml version="1.0" encoding="UTF-8"?>
<?xml-stylesheet type="text/css" href="prākṛta.css"?>
<TEI>
<teiHeader>
  <fileDesc>
    <titleStmt>
      <title></title>
      <author></author>
    </titleStmt>
    <publicationStmt>
    </publicationStmt>
    <sourceDesc>
    </sourceDesc>
  </fileDesc>
  <encodingDesc>
  </encodingDesc>
  <revisionDesc>
  </revisionDesc>
</teiHeader>
<text>
<front>
</front>
<body>

<pb n="1401"/>
<p><b>३. साधारणो</b> यथा—</p>
<b><lg>
<l>पूरेउ	पणअभंगे	गआ	वि	मणोरहा	सवत्तीण	महँ ।</l>
<l>अणहो णाम णिअत्तइ, अकअत्थो वि बहुईण पुलेहि (?पुलएहि) पिओ ॥ ३० ॥</l>
</lg></b>
<lg>
<l>(पूरयतु प्रणयभङ्गेन गता अपि मनोरथाः सपत्‍नीनां मम ।</l>
<l>अनघो नाम निवर्तते, अकृतार्थोऽपि बह‍्वीनां प्रलोक्य मम ॥)</l></lg> कु.
<p><b>४. असाधारणो</b> यथा—(रघु. १४.८७)</p>
<b><lg>
<l>त्यक्त्वा	सीतां	दशमुखरिपुर्नोपयेमे यदन्यां
तस्या	एव	प्रतिकृतिसखो	यत् क्रतूनाजहार ।</l>
<l>वृत्तान्तेन	श्रवणविषयप्रापिणा	तेन	भर्तुः
सा	दुर्वारव्यथमपि	परित्यागदुःखं	विषेहे ॥ ३१ ॥</l>
</lg></b>
<p><b>५. सहजरागो</b> यथा—(रामाभ्यु.)</p>
<b><lg>
<l>कृतककुपितैः बाष्पाम्भोभिः सदैन्यविलोकितैः
वनमपि गता यस्य प्रीत्या धृतापि तथाम्बया ।</l>
<l>नवजलधरश्‍यामाः पश्‍यन् दिशो भवतीं विना
कठिनहृदयो जीवत्येव प्रिये स तव प्रियः ॥ ३२ ॥</l>
</lg></b>
<p><b>६. विस्त्रब्धरागो</b> यथा—(मेघ. ९३)</p>
<b><lg>
<l>जाने सख्यास्तव मयि मनः सम्भृतस्‍नेहमस्मा—
दित्थंभूतां	प्रथमविरहे	तामहं	तर्कयामि ।</l>
<l>वाचालं मां न खलु सुभगम्मन्यभावः करोति
प्रत्यक्षं ते निखिलमचिराद् भ्रातरुक्तं मया यत् ॥ ३३ ॥</l>
</lg></b>
<p><b>७. प्राप्‍तसमयो</b> यथा—</p>
<b><lg>
<l>बन्धूकैरधरं	स्मितानि	कुमुदैर्नेत्राणि	नीलोत्पलै—
र्हस्तौ	कोकनदैर्मुखं	च	कमलैः	हंसैः	सहासा	गिरः ।</l>
<l>प्रत्यध्वं	प्रतिवासरं	प्रतिसरः	संदर्शयन्ती	हठात्
पान्थानां	प्रियकामिनीव	कुरुते	यात्रोपरोधं	शरत् ॥ ३४ ॥</l>
</lg></b>
<p><b>८. अप्राप्‍तसमयो</b> यथा—</p>
<b><lg>
<l>उद्यद‍्बर्हिषि	दर्दुरारवपुषि	प्रक्षीणपान्थायुषि
शच्योतद्विप्रुषि	चन्द्ररुङ‍्मुषि	सखे	हंसद्विषि	प्रावृषि ।</l>
<pb n="1402"/>
<l>मा	मुञ्चोच्‍चकुचान्तसन्ततगलद‍्बाष्पाकुलां बालिकां
काले	कालकरालनीलजलदव्यालुप्‍तभास्वत्त्विषि ॥ ३५ ॥</l>
</lg></b>
<p><b>९. सप्रतिविधानो</b> यथा—(मेघ. ४)</p>
<b><lg>
<l>प्रत्यासन्ने	नभसि	दयिताजीवितालम्बनार्थी
जीमूतेन	स्वकुशलमयीं	हारयिष्यन्	प्रवृत्तिम् ।</l>
<l>स प्रत्यग्रैः कुटजकुसुमैः कल्पितार्घाय तस्मै
प्रीतः	प्रीतिप्रमुखवचनं	स्वागतं	व्याजहार ॥ ३६ ॥</l>
</lg></b>
<p><b>१०. निष्प्रतिविधानो</b> यथा—(उराच. ३.४५)</p>
<b><lg>
<l>व्यर्थं यत्र कपीन्द्रसख्यमपि मे वीर्यं हरीणां वृथा
प्रज्ञा जाम्बवतो न यत्र न गतिः पुत्रस्य वायोरपि ।</l>
<l>मार्गं यत्र न विश्वकर्मतनयः कर्तुं नलोऽपि क्षमः
सौमित्रेरपि पत्त्त्रिणामविषये तत्र प्रिये क्‍वासि मे ॥ ३७ ॥</l>
</lg></b>
<p><b>११. सन्निकृष्टो</b> यथा—(सेब. १५.२२)</p>
<b><lg>
<l>सीआविओअदुक्थं	विसहंतस्स	चउ—जाम—मेत्तंतरिअं ।</l>
<l>दीहो अ गआ कालो ण समा एक्का अ सा णिसा रहुवइणो ॥ ३८ ॥</l>
</lg></b>
<lg>
<l>(सीतावियोगदुःखं	विषहमाणस्य	चतुर्याममात्रान्तरितम् ।</l>
<l>दीर्घश्‍च गतः कालो न समा एका च सा निशा रघुपतेः ॥)</l>
</lg>
<p><b>१२. विप्रकृष्टो</b> यथा—(अमरु. ९९)</p>
<b><lg>
<l>देशैरन्तरिता	शतैश्च	सरितामुर्वीभृतां काननै—
र्यत्‍नेनापि	न	याति लोचनपथं कान्तेति जानन्नपि ।</l>
<l>उद‍्ग्रीवश्चरणार्धरुद्धवसुधः	कृत्वाश्रुपूर्णां	दृशं
तामाशां पथिकस्तथापि किमपि ध्यायन् मुहुर्वीक्षते ॥ ३९ ॥</l>
</lg></b>
<p><b>१३. सावधिः</b> यथा—(मेघ. १)</p>
<b><lg>
<l>कश्चित् कान्ताविरहगुरुणा स्वाधिकारात् प्रमत्त—
श्शापेनास्तङ्गमितमहिमा	वर्षभोग्येण	भर्तुः ।</l>
<l>यक्षश्चक्रे	जनकतनयास्‍नानपुण्योदकेषु
स्‍निग्धच्छायातरुषु	वसतिं	रामगिर्याश्रमेषु ॥ ४० ॥</l>
</lg></b>
<pb n="1403"/>
<p><b>१४. निरवधिः</b> यथा—(उराच. ३.४४)</p>
<b><lg>
<l>उपायानां	भावादविरतविनोदव्यतिकरै—
र्विमर्दैर्वीराणां	जनितजगदत्यद्भ‍ुतरसः ।</l>
<l>वियोगो मुग्धाक्ष्याः स खलु रिपुघातावधिरभूत्
कथं तूष्णीं सह्यो निरवधिरयं तु प्रविलयः ॥ ४१ ॥</l>
</lg></b>
<p><b>१५. अल्पकालो</b> यथा—(शाकु. ६.१२)</p>
<b><lg>
<l>एकैकमत्र दिवसे दिवसे मदीयं नामाक्षरं गणय गच्छसि यावदन्तम् ।</l>
<l>तावत्प्रिये मदवरोधगृहप्रवेशं नेता जनस्तव समीपमुपैष्यतीति ॥ ४२ ॥</l>
</lg></b>
<p><b>१६. दीर्घकालो</b> यथा—(उराच. ३.३३)</p>
<b><lg>
<l>देव्या शून्यस्य जगतो द्वादशः परिवत्सरः ।</l>
<l>प्रणष्टमिव नामापि न च रामो न जीवति ॥ ४३ ॥</l>
</lg></b>
<p><b>१७. संसृष्टो</b> यथा—(गास. ८४८वे.)</p>
<b><lg>
<l>रुअइ रुअन्तीए मए ओहिदिणे गणइ झिज्जइ अहं व ।</l>
<l>पिअविरहे	मामि	सअज्झिआए णेहो च्‍चिअ अपुव्वो ॥ ४४ ॥</l>
</lg></b>
<lg>
<l>(रोदिति रुदत्या मया अवधिदिनानि गणयति क्षीयतेऽहमिव ।</l>
<l>प्रियविरहे	मातुलानि! प्रतिवेशिन्याः स्‍नेह एवापूर्वः ॥)</l>
</lg>
<p><b>१८. असंसृष्टो</b> यथा—(गास. ८७१वे., वज्जा ४६७)</p>
<b><lg>
<l>कुलपालिआए पेच्छह, जोव्वण—लाअण्ण—विब्भम—विलासा ।</l>
<l>पवसंति	व्व	पवसिए,	एति	व्व	पिए	घरं	एंते ॥ ४५ ॥</l>
</lg></b>
<lg>
<l>(कुलपालिकायाः प्रेक्षध्वं यौवनलावण्यविभ्रमविलासाः ।</l>
<l>प्रोषिता इव प्रोषिते, आयाता इव प्रिये गृहमागते ॥)</l>
</lg>
<p><b>१९. प्रकाशकृतो</b> यथा—</p>
<b><lg>
<l>
यावन्निरस्यति स तत्र न सिद्धमेनामाकृष्य खङ्गमसितं निजविक्रमेण ।</l>
<l>अन्येन तावदपहृत्य मृगाङ्कलेखा नीतान्तरिक्षगतिना रजनीचरेण ॥ ४६ ॥</l>
</lg></b>
<p><b>२०. प्रच्छन्नकृतो</b> यथा—(मामा. ८.८)</p>
<b><lg>
<l>त्वद्‍वत्सलः क्‍व च तपस्विजनस्य हन्ता कन्याविटः पतिरसौ परिरक्षतु त्वाम् ।</l>
<l>श्‍येनावपातचकिताननवर्तिकेव किं नेक्षसे ननु चिरात् कबलीकृतासि ॥ ४७ ॥</l>
</lg></b>
<pb n="1404"/>
<p><b>२१. सोपसंहारो</b> यथा—(मेघ. १०९)</p>
<b><lg>
<l>शापान्तो मे भुजगशयनादुत्थिते शार्ङ्गपाणौ
मासानन्यान् गमय चतुरो लोचने मीलयित्वा ।</l>
<l>पश्चादावां	विरहगुणितं	तं	तमात्मानमावां
निर्वेक्ष्यावः	परिणतशरच्‍चन्द्रिकासु क्षपासु ॥ ४८ ॥</l>
</lg></b>
<p><b>२२. निरुपसंहारो</b> यथा—(विक्र. ५.१७)</p>
<b><lg>
<l>ननु	सुलभवियागा	कर्तुमात्मप्रियाणि
प्रभवति	परवत्ता	शासने	तिष्ठ	भर्तुः ।</l>
<l>अहमपि	तव	सूनावायुषि	न्यस्तराज्यः
परिचितमृगयूथान्याश्रयिष्ये	वनानि ॥ ४९ ॥</l>
</lg></b>
<p><b>२३. नायिकानिमित्तो</b> यथा—(विक्र. ४.३)</p>
<b><lg>
<l>अयमेकपदे तया वियोगः प्रियया चोपनतः सुदुःसहो मे ।</l>
<l>नववारिधरोदयादहोभिर्भवितव्यं च निरातपत्वरम्यैः ॥ ५० ॥</l>
</lg></b>
<p><b>२४. नायककृतो</b> यथा—</p>
<b><lg>
<l>उण्हं जउणाएॅ जलं उण्हा जउणाएॅ वेअस—कुडुंगा ।</l>
<l>उण्हा जउणा वि कआ केण वि महुरं गए कण्हे ॥ ५१ ॥</l>
</lg></b>
<lg>
<l>(उष्णं	यमुनाया जलं उष्णा यमुनाया वेतसनिकुञ्जाः ।</l>
<l>उष्णा	यमुनापि कृता केनापि मथुरां गते कृष्णे ॥)</l>
</lg>
<p>(<b>विशेषतः प्रवासः— २८</b>)</p>
<p>अथातो <b>विशेषभेदाः</b> । तत्र—</p>
<p><b>१. <!--<hi>-->दैवापन्ने<!--</hi>-->षु शापकृतो</b> यथा—(शाकु. ४.१)</p>
<b><lg>
<l>विचिन्तयन्ती यमनन्यमानसा तपोनिधिं वेत्सि न मामुपस्थितम् ।</l>
<l>स्मरिष्यति त्वां न स बोधितोऽपि सन् कथां प्रमत्तः प्रथमोदितामिव ॥ ५२ ॥</l>
</lg></b>
<p><b>२. पापकृतो</b> यथा—</p>
<b><lg>
<l>त्वच्छेषेण	च्छुरितकरया	कुङ्कुमेनादधत्या
कोकच्छायां	भवनबिसिनीहंसके	कौतुकेन ।</l>
<l>वक्त्रभ्रान्तिक्षणविरहिणी	यत्कृता	राजहंसी
तस्यैतन्मे फलमुपनतं नाथ यत् त्वद् वियोगः ॥ ५३ ॥</l>
</lg></b>
<pb n="1405"/>
<p><b>३. सम्भ्रमकृतो</b> यथा—</p>
<b><lg><l>सम्भ्रान्तस्त्वरितमसौ	मलिम्लुचाना—
मुर्वीशः	शमितमयोधयद‍्धनुष्कान् ।</l>
<l>कालेऽस्मिन्विनयवती	वनेषु	चार्ता
वार्तायै	कमितुरितस्ततो	जगाम ॥ ५४ ॥</l>
</lg></b>
<p><b>४. विभ्रमकृतो</b> यथा—</p>
<b><lg>
<l>विभ्रान्तः सपदि स राक्षसीति सीता—
मन्यां तु स्वमनसि जानकीत्यजानात् ।</l>
<l>जायावान्	दशरथनन्दनो नियत्या
वैयात्याद्	व्यसनमहार्णवे	पपात ॥ ५५ ॥</l>
</lg></b>
<p><b>५. <!--<hi>-->धर्मापन्नेषु<!--</hi>--> साभिप्रायो</b> यथा—</p>
<b><lg><l>न्यक्कारे विहिते द्विषा यदुचितं मन्ये कृतं तन्मया
स्वे सुग्रीवविभीषणावपि पदे नीतौ पुनः स्वां स्थितिम् ।</l>
<l>आज्ञां पालयतो ममेह फलितास्ताताशिषः किन्त्विदं
सर्वं	नेह	विदेहराजतनयात्यागाद्	विना	लभ्यते ॥ ५६ ॥</l>
</lg></b>
<p><b>६. निरभिप्रायो</b> यथा—(उराच. १.४९)</p>
<b><lg>
<l>विस्रम्भादुरसि	निपत्य	जातनिद्रा—
मुन्मुच्य	प्रियगृहिणीं	गृहस्य शोभाम् ।</l>
<l>आतङ्कस्फुरितकठोरगर्भगुर्वीं
क्रव्यादे	बलिमिव	दारुणः	क्षिपामि ॥ ५७ ॥</l>
</lg></b>
<p><b>७. सानुतापो</b> यथा—</p>
<b><lg><l>कैकेयी मयि नो विलक्षवदना नो मन्थरान्यादृशी
श्रूयन्ते न च मैथिलीपरिजनस्याद्यापि दुष्टा गिरः ।</l>
<l>मिथ्यावादविमोहितेन सहसा वह्नौ विशुद्धा तथा
निर्वाच्या किमसौ मया प्रियतमा धर्मवध्वजेनोज्झिता ॥ ५८ ॥</l>
</lg></b>
<p><b>८. निरनुपातो</b> यथा—</p>
<b><lg><l>सदसि पिहितद्वारे दारान्निधाय पिधाय तत्
तृणजतुशणैः पूर्णं तूर्णं प्रदीप्य कृशानुना ।</l>
<pb n="1406"/>
<l>अविकृतमनाः पार्श्वं भर्तुर्जगाम शिवासुतः
सकलमपि तज्ज्ञात्वा चारैर्नृपोऽपि विसिष्मिये ॥ ५९ ॥</l></lg></b>
<p><b>९. <!--<hi>-->अर्थापन्ने<!--</hi>-->षु</b> साभ्यनुज्ञो यथा—(किराता. ३.५४)</p>
<b><lg><l>तदाशु कुर्वन् वचनं महर्षेर्मनोरथान्नः सफलीकुरुष्व ।</l>
<l>प्रत्यागतं त्वास्मि कृतार्थमेव स्तनोपपीडं परिरब्धुकामा ॥ ६० ॥</l></lg></b>
<p><b>१०. निरभ्यनुज्ञो</b> यथा—</p>
<b><lg><l>
प्रत्यागमिष्यति	भविष्यति	सङ्गमोऽपि
सम्पत्स्यते	च	हृदयाभिमतोऽभिलाषः ।</l>
<l>एषा	गता	न	पुनरेष्यति	जीवितेश!
विद्युद‍्विलासतरला	नवयौवनश्रीः ॥ ६१ ॥</l></lg></b>
<p><b>११. सोपधानो</b> यथा—(उराच. १.४५)</p>
<b><lg><l>शैशवात् प्रभृति पोषितां प्रियां सौहृदादपृथगाशयामिमाम् ।</l>
<l>छद्मना परिददामि मृत्यवे सौनिको गृहशकुन्तिकामिव ॥ ६२ ॥</l></lg></b>
<p><b>१२. निरुपधानो</b> यथा—</p>
<b><lg><l>स मातुलस्यानुचराय जायां समर्पयन्नो जगतीं जिगीषुः ।</l>
<l>महाभिमानैकधनो वनाय गतैः समेयाय पुरुः सुहृद्भिः ॥ ६३ ॥</l></lg></b>
<p><b>१३. <!--<hi>-->दैवधर्मापन्ने<!--</hi>-->षु प्रकृतिस्थो</b> यथा—(रघु. १५.६१)</p>
<b><lg><l>श्र्लाघ्यस्त्यागोऽपि वैदेह्याः पत्युः प्राग्वंशवासिनः ।</l>
<l>अनन्यजानेर्यस्यासीत्	सैव	जाया	हिरण्मयी ॥ ६४ ॥</l></lg></b>
<p><b>१४. कोमलो</b> यथा—(सक. ५.२१२)</p>
<b><lg><l>सीतावेश्‍म यतो निरीक्ष्य हरते दृष्टिं झटित्याकुला—
मन्योन्यार्पितचञ्चुलब्धकवलैः	 	पारावतैर्भूयते ।</l>
<l>इन्दोर्दूरत एव नश्‍यति विशत्यन्तर्गृहं दुःखितः
प्रच्छाद्याननमञ्चलेन	रजनीष्वस्तत्रपं		रोदिति ॥ ६५ ॥</l></lg></b>
<p><b>१५. कठोरो</b> यथा—</p>
<b><lg><l>छित्त्वा नलः सपदि तद्‍वसनं निशीथे हस्तं गतेन कलिनेव कुलक्षुरेण ।</l>
<l>श्रान्तामरण्यसदसि स्वपतीं विहाय भीमात्मजामभिमतेन पथा जगाम ॥ ६६ ॥</l></lg></b>
<pb n="1407"/>
<p><b>१६. परिणतो</b> यथा—(शाकु. ६.८)</p>
<b><lg><l>मुनिसुताप्रणयस्मृतिरोधिना मम च मुक्तमिदं तमसा मनः ।</l>
<l>मनसिजेन सखे! प्रहरिष्यता धनुषि चूतशरश्च निवेशितः ॥ ६७ ॥</l></lg></b>
<p><b>१७. <!--<hi>-->दैवार्थापन्ने<!--</hi>-->षु</b> ग्राम्यो यथा—</p>
<b><lg><l>अथ	स	दयितां	सुप्‍तामङ्कादपास्य शनैःशनै—
श्शिथिलितभुजाश्लेषः	शय्यां	विहाय	विनिर्गतः ।</l>
<l>गतवति	रजन्यर्धे	सार्ध	तया	स्म	मृगीदृशा
मृगपतिगतिः	पश्‍यत्यग्रे	विधिं	हयविग्रहम् ॥ ६८ ॥</l></lg></b>
<p><b>१८. नागरो</b> यथा—</p>
<b><lg><l>ततः	स्वभगिनीमनु	प्रहितचित्तवृत्तिं	पतिं
विभाव्य	भवितव्यतामपि	कृतागमो	जन्मनः ।</l>
<l>उपाश्रमपदं		पितुः	प्रतिजगाम	विद्याधरी
चकार	न	विदामिदं	मदनपीडया	पार्थिवः ॥ ६९ ॥</l></lg></b>
<p><b>१९. उपनागरो</b> यथा—(हरिवि.)</p>
<b><lg><l>अह दिट्ठ-विक्कमम्मि वि सिणेह-सच्‍चविअ-गरुअ-विणिवाअ-हआ ।</l>
<l>चिंतेइ	सच्‍चभामा	सुरअरुलंभट्ठिए	गअम्मि	महुमहे ॥ ७० ॥</l></lg></b>
<lg><l>(अथ दृष्टविक्रमेऽपि स्‍नेहदर्शितगुरुक—विनिपातभया ।</l>
<l>चिन्तयति सत्यभामा सुरतरुलाभार्थिके गते मधुमथे ॥)</l></lg>
<p><b>२०. प्रकीर्णो</b> यथा—</p>
<b><lg><l>सम्बोध्य	सायमिति	सानुमतीं	प्रभाते
श्रीपर्वतं	धृतधनुस्तपसे	जगाम ।</l>
<l>पुत्रीयतोऽस्य	वृषभध्वजसेवयास्मिन्
मासाः	षडेकमनसो	दिनवद्	व्यतीयुः ॥ ७१ ॥</l></lg></b>
<p><b>२१. <!--<hi>-->धर्मार्थापन्ने<!--</hi>-->षु</b> हितो यथा—</p>
<b><lg><l>आसृष्टेः प्रतिपार्थिवं युवतयो जाता मनोवल्लभाः
मग्‍नास्ते	व्यसनार्णवे	च	बहवस्ताभिः	सहैवेश्वराः ।</l>
<l>देव्या यत्तु कृतं तथा विकलतामुत्सृज्य लोकोत्तरं
तस्यैषा कृपणेन तेन विधिना किं ग्लानिरुत्पाद्यते ॥ ७२ ॥</l></lg></b>
<pb n="1408"/>
<p><b>२२. अवहितो</b> यथा—</p>
<b><lg><l>यावत्	प्रिये	तव	पितुः	प्रथमस्य	दातुं
न्यायार्जितस्य	वसुनो	वसुधां	भ्रमामि ।</l>
<l>कोटीश्चतुर्दश	गुरोर्गुरुदक्षिणाया—
स्तावत्	सहस्व	विरहं	रचितोऽञ्जलिस्ते ॥ ७३ ॥</l></lg></b>
<p><b>२३. सुखो</b> यथा—</p>
<b><lg><l>अभ्यागतस्य	सुहृदः	सुधियोऽग्रजाते—
रातेनुषो	विनयमन्यपराङ्‌मुखस्य ।</l>
<l>कान्ते! व्रजामि मनसोऽभिमतं च कर्तु—
माहर्तुमेव	च	शिरोमणिभूषणं	ते ॥ ७४ ॥</l></lg></b>
<p><b>२४. दुःखो</b> यथा—</p>
<b><lg><l>व्रीडायोगान्नतवदनया	सन्निधाने	गुरूणां
बद्धोत्कम्पं	स्तनमुकुलयोर्मन्युमन्तर्नियम्य ।</l>
<l>तिष्ठेत्युक्तं किमिव न तया यत् समुत्सृज्य बाष्पं
मय्यासक्तश्चकितहरिणीहारिनेत्रत्रिभागाः	॥ ७५ ॥</l></lg></b>
<p><b>२५. <!--<hi>-->दैवधर्मार्थोपपन्नेषु<!--</hi>--> वृत्तो</b> यथा—</p>
<b><lg><l>हे धन्याः शृणुत प्रधानधनिनः सेयं मया प्रेयसी
मत्पाणिग्रहदूषणादिति	दशां	याता	जगत्पावनी ।</l>
<l>दुर्वृत्तेन	दुरन्तपातकशतैरस्तोभितः	पौरुषैः
स्वामित्वैकसमुन्नतेन	सुदती	विक्रीयते	क्रीयताम् ॥ ७६ ॥</l></lg></b>
<p><b>२६. आयतो</b> यथा—</p>
<b><lg><l>
वनभुवि सह पत्या प्रस्थितां वीक्ष्य सीतां
गृहिणमनुयियासुर्जानकी	शोकनिष्ठा ।</l>
<l>गुरुगुरुजनलज्जानम्रवक्त्राम्बुजेन
भ्रुकुटिपुटनिबन्धाद्	वारिता	लक्ष्मणेन ॥ ७७ ॥</l></lg></b>
<p><b>२७. त्र्यस्त्रो</b> यथा—(शाकु. ६.२४)</p>
<b><lg><l>संरोपितेऽय्यात्मनि धर्मपत्‍नी त्यक्ता मया नाम कुलप्रतिष्ठा ।</l>
<l>कल्पिष्यमाणा महते फलाय वसुन्धरा काल इवोप्‍तबीजा ॥ ७८ ॥</l></lg></b>
<pb n="1409"/>
<p><b>२८. चतुरस्त्रो</b> यथा—</p>
<b><lg><l>सारङ्गेण	हिरण्मयेन	सहसा	रामः	सुदूरं	हृतः
हा वत्सेति वचो निशम्य तमनुस्नेहाद् गतो लक्ष्मणः ।</l>
<l>कालेऽस्मिन् कुलिशाभिघातकठिनक्लेशाकुलां मैथिली—
मारोप्याङ्कमशङ्कमेष	नभसा	लङ्कां	गतो	रावणः ॥ ७९ ॥</l></lg></b>
<p>अथैतस्य त्रयः स्कन्धा भवन्ति— <b>प्राप्‍तिस्कन्धः, व्याप्‍तिस्कन्धः, समाप्‍तिस्कन्ध</b>
इति। तेषु—</p>
<p>(१) प्रवासशङ्का, प्रवासारम्भः, प्रियप्रस्थानं, प्रियानुगमः, प्रियाप्रश्‍नः,
प्रतिनिवृत्तिः, प्रवासचर्या, प्रवासवृत्तान्त इति <b>प्राप्‍तिस्कन्धस्याष्टौ</b> प्रकाण्डानि ।</p>
<p>(२) वियुक्तस्वरूपं, वियुक्तावस्था, विरहोद्दीपनं, विरहप्रतीकारः, सहायाश्वासनं,
सहायोपालम्भः, उत्कण्ठाविनोदः, सन्देशादानम् इति <b>व्याप्‍तिस्कन्धस्याष्टौ</b>
प्रकाण्डानि ।</p>
<p>(३) प्रवृत्त्यागमः, प्रवृत्तिपरिप्रश्‍नः, अवधिप्रतीक्षा, मार्गोदीक्षणं, दैवनिमित्त—
शकुनोपश्रुतयः.	सुस्वप्नदर्शनं,	सुनिमित्तानुभवः,	प्रियप्रत्यागम	इति
<b>समाप्‍तिस्कन्धस्याष्टौ</b> प्रकाण्डानि। तत्र</p>
<p>(<b>१. प्राप्‍तिस्कन्धः —८</b>)</p>
<p>(<b>१. प्रवासशङ्का —५</b>)</p>
<p>प्राप्‍तिस्कन्धै नायिकायाः प्रियावियोगसम्भावना <b>प्रवासशङ्का</b> ।</p>
<p>सा च पञ्चधा वर्तमाना, अद्यतनी, ह्यस्तनी, श्वस्तनी, भविष्यन्ती च। तासु</p>
<p><b>१. वर्तमाना</b> यथा—</p>
<b><lg><l>कल्लाणिज्जइत्त्वा(?)सत्थडा		किर	जाएसइ	ढोल्लु ।</l>
<l>जइ—अंतिओ(हो) हिअआ सहहि लोचआद्दणलोओ(?) मोल्लु ॥ ८० ॥</l></lg></b>
<p><b>२. अद्यतनी</b> यथा—(गास. २.११)</p>
<b><lg><l>तेण मणे भग्गमणोरहेण उल्लाविअं पवासो त्ति ।</l>
<l>सविसाइ व अलसाअंति एण वहुआए अंगाइं ॥ ८१ ॥</l></lg></b>
<lg><l>(तेन मन्ये भग्नमनोरथेन उल्लापितं प्रवास इति ।</l>
<l>सविषाणीव अलसायन्ते येन वध्वाः अङ्गानि ॥)</l></lg>
<pb n="1410"/>
<p><b>३. ह्यस्तनी</b> यथा—</p>
<b><lg><l>प्रत्यग्रैरपि	विप्रियैः	समुचितां	नालम्बते	वामतां
प्रेम	प्रत्यहमातनोति 	विविधैः	स्वादूत्तरैः	चेष्टते ।</l>
<l>सोच्छ‍्वासा	दिवसेऽवसीदति		निशानाथे	पुनर्वेपते
बाला श्रोत्रपथं गते परिजनात् पत्युः प्रयाणध्वनौ ॥ ८२ ॥</l></lg></b>
<p><b>४. श्वस्तनी</b> यथा—(गास. १.४६, वल. ३६५)</p>
<b><lg><l>कल्लं किर खरहिअओ पवसिहिइ पिओ त्ति सुव्वइ जणम्मि ।</l>
<l>तह वड्ढ भअवइ णिसे जह से कल्लं चिअ ण होइ ॥ ८३ ॥</l></lg></b>
<lg><l>(कल्यं किल खरहृदयः प्रवत्स्यति प्रिय इति श्रूयते जने ।</l>
<l>तथा वर्धस्व भगवति निशे यथा तस्य कल्यमेव न भवति ॥)</l></lg>
<p><b>५. भविष्यन्ती</b> यथा—</p>
<b><lg><l>होंत—पिअ—विरह—दूसह—संतावुप्फसिअ—वअण—सोहाओ ।</l>
<l>चंदमुहिओ		त्ति	सत्था	जाआओ	पिआओ	पच्चूसे ॥ ८४ ॥</l></lg></b>
<lg><l>(भविष्यत्—प्रिय—विरह—दुस्सह—सन्तापोन्मृष्ट—वदन—शोभाः ।</l>
<l>चन्द्रमुख्य		इति	सार्था	जाताः	प्रियाः	प्रत्यूषे ॥)</l></lg>
<p>(<b>२. प्रवासारम्भः —५</b>)</p>
<p>नायकस्य प्रियापरित्यागोद्योगः <b>प्रवासारम्भः</b>। सोऽपि पञ्चधा—'प्रवृत्तोपरतः,
प्रवृत्ताविरतः, नित्यप्रवृत्तः, भूतसामीप्यः, भविष्यत्सामीप्यश्च। तेषु</p>
<p><b>१. प्रवृत्तोपरतो</b> यथा—</p>
<b><lg><l>कामे	केलिरसानुबन्धविधुरे	जाते	तदोपक्रमे
पक्ष्माग्रग्रथिताश्रुबिन्दुजडया दृष्टया निरीक्ष्य क्षणम् ।</l>
<l>श्वो गन्ता नियमेन किं प्रिय इति प्राणेशया व्याहृते
यूनः सादरकल्पितोऽपि सहसा भग्नः प्रयाणोद्यमः॥ ८५ ॥</l></lg></b>
<p><b>२. प्रवृत्ताविरतो</b> यथा—(गास. १.४७)</p>
<b><lg><l>होंतपहिअस्स जाआ आउच्छण—जीअधारणहस्सं ।</l>
<l>पुच्छंती भमइ घरं घरेण पिअ—विरह—सहिरीओ ॥ ८६ ॥</l></lg></b>
<lg><l>(भविष्यत्पथिकस्य जाया आपृच्छन जीवधारणारहस्यम् ।</l>
<l>पृच्छन्ती भ्रमती गृहं गृहेण प्रियविरहसहनशीलाः ॥)</l></lg>
<pb n="1411"/>
<p><b>३. नित्यप्रवृत्तो</b> यथा—(गास. ३.६१)</p>
<b><lg><l>घरिणि-घण-त्थण-पेल्लण-सुहेल्लि-पडिअस्स होंत-पहिअस्स ।</l>
<l>अवसउणंगारअवार-विट्ठि-दिअहा	सुहावेंती ॥ ८७ ॥</l></lg></b>
<lg><l>(गृहिणीघनस्तनपीडनसुखकेलिपतितस्य भविष्यत्पथिकस्य ।</l>
<l>अपशकुनाऽङ्गारकवार—विष्टिदिवसास्सुखयन्ति	॥)</l></lg>
<p><b>४. भूतसामीप्यो</b> यथा—(अमरु. ३५)</p>
<b><lg><l>प्रस्थानं	वलयैः	कृतं	प्रियसखैरस्त्रैरजस्त्रं	गतं
धृत्या	न	क्षणमासितं	व्यवसितं	चित्तेन	गन्तुं	पुरः ।</l>
<l>यातुं निश्चितचेतसि प्रियतमे सर्वे सह प्रस्थिता
गन्तव्ये सति जीवित! प्रियसुहृत्सार्थः किमुत्सृज्यते ॥ ८८ ॥</l></lg></b>
<p><b>५. भविष्यत्सामीप्यो</b> यथा—(गास. ८३१ वै.)</p>
<b><lg><l>कण्णे पडिअं हिअए पडिअं चिअ ओ मए अह/भव्वाए ।</l>
<l>जामि त्ति तुज्झ वअणं किं व ण सहिअं पवासस्स ॥ ८९ ॥</l></lg></b>
<lg><l>(कर्णे पतितं हृदये/यं पतितमेव ओ मया अभव्यया ।</l>
<l>यामीति तव वचनं किं वा न सोढं प्रवासस्य ॥)</l></lg>
<p>(<b>३. प्रियप्रस्थानम् — ५</b>)</p>
<p>नायकस्य गेहाद् विनिर्गमः <b>प्रियप्रस्थानम्</b>। तदपि पञ्चधा—'प्रवृत्तम्, अप्रवृत्तं,
प्रवृत्ताप्रवृत्तम्, अप्रवृत्तप्रवृत्तम्, अप्रवृत्ताप्रवृत्तं' चेति। तेषु—</p>
<p><b>१. प्रवृत्तं</b> यथा—(अमरु. ८५)</p>
<b><lg><l>दृष्टः कातरनेत्रयाऽतिसुचिरं बद‍्ध्वाञ्जलिं याचितः
पश्चादंशुकपल्लवे	च	विधृतो	निर्व्याजमालिङ्गितः ।</l>
<l>इत्याक्षिप्य	सदासमस्तमघृणो	गन्तुं	प्रवृत्तस्तदा
पूर्वं प्राणपरिग्रहो दयितया मुक्तस्ततो वल्लभः ॥ ९० ॥</l></lg></b>
<p><b>२. अप्रवृत्तं</b> यथा—(अमरु. ६३)</p>
<b><lg><l>लग्‍ना नांशुकपल्लवे भुजलता न द्वारदेशेऽर्पिता
नो वा पादयुगे मुहुर्निपतिता तिष्ठेति नोक्तं वचः ।</l>
<l>काले केवलमम्बुदालिमलिने गन्तुं समभ्युद्यत—
स्तन्व्या	बाष्पजलौधकल्पितनदीपूरेण	रुद्धः	प्रियः ॥ ९२ ॥</l></lg></b>
<pb n="1412"/>
<p><b>३. प्रवृत्ताप्रवृत्तं</b> यथा—</p>
<b><lg><l>यामीत्युक्तवति	व्रजेत्यभिहितं	त्रस्तं	विमक्तासने
द्वित्राण्येव पदानि गच्छति गलद‌्बाष्पान्धमालोकितम् ।</l>
<l>निर्याते	दयितेऽश्रूपूरितदृशा	तन्मुग्धयानुष्ठितं
व्यासेऽवस्थितिपत्रकं	प्रवसतो	यज्जातमाजन्मनः ॥ ९२ ॥</l></lg></b>
<p><b>४. अप्रवृत्तप्रवृत्तं</b> यथा—</p>
<b><lg><l>यात्रामङ्गलसन्निधानरचनाव्यग्रे	सखीनां	गणे
बाष्पाम्भःपिहितेक्षणे	गुरुजने	तद‌्वत्सुहृन्मण्डले ।</l>
<l>प्राणेशस्य मदीक्षणाहितदृशः	कृच्छ्रदतिक्रामतः
किं व्रीडाहतया मया भुजलतापाशो न कण्ठेऽर्पितः ॥ ९३ ॥</l></lg></b>
<p><b>५. अप्रवृत्ताप्रवृत्तं</b> यथा—</p>
<b><lg><l>कर्तव्यं न निवारितं गुरुजनात् प्रास्थानिकं लज्जया
शून्यं	मन्युनिरोधमन्थरगिरा	संवर्गिका	बान्धवाः ।</l>
<l>पान्थेन प्रियविप्रवासविधुरां दृष्टवां पुरः प्रेयसी—
मुद्‌बाष्पेण	दिशो	निवृत्तिशकुनप्रत्याशया	वीक्षिताः ॥ ९४ ॥</l></lg></b>
<p>(<b>४. प्रियानुगमः —५</b>)</p>
<p>नायिकायाः प्रेयसा सह प्रस्थानसीमान्तात् <b>प्रियानुगमः,</b> सोऽपि पञ्चधा—सह,
अग्रतः, पश्चात्, दूरतः, अन्तिक इति। तेषु—
<b>सहानुगमो</b> यथा—(अमरु. १०)</p>
<b><lg><l>याताः किं न मिलन्ति सुन्दरि! पुनश्चिन्तेति नास्मासु ते
कार्या	दूरमनुद्रुता	हि	कथयत्य़ेवं	मुहुः	प्रेयसि ।</l>
<l>तन्व्या	मन्थरतारकेण	बहुशः	पीताश्रुणा	चक्षुषा
दृष्टा तं हसितं न किन्तु मरणोत्साहस्तया सूचितः ॥ ९५ ॥</l></lg></b>
<p><b>अग्रतो</b> यथा—</p>
<b><lg><l>तिष्ठेत्युक्तः प्रवसन् दयितानयनेन कृष्णशारेण ।</l>
<l>दयितः पुरतो यातं वामं वलता मृगेणेव ॥ ९६ ॥</l></lg></b>
<pb n="1413"/>
<p><b>पश्चात्</b> यथा—</p>
<b><lg><l>परिष्वक्तस्तावद्	गुरुजनभयान्नैव	स	मया
न	चोक्तं	तिष्ठेति	प्रियाविरहबाष्पार्द्रगलया ।</l>
<l>द्रुतं गच्छामीति प्रियसखि! सुदृष्टोऽपि न कृतो
निरुद्धो	यावन्मे	नयनसलिलैर्दृष्टिविषयः ॥ ९७ ॥</l></lg></b>
<p><b>दूरतो</b> यथा—</p>
<b><lg><l>किं वः कोऽपि जनोऽध्वगास्स्ववसतेरापृच्छय मूढां प्रिया—
मुत्सृज्यागतवान्विमूढहृदयो	धीरं	ध्वनत्यम्बुदे ।</l>
<l>बाला	मांसलपङ्कभूयसि	पथि	श्रान्ता	पुरो	वल्लभे
दूरं	 गच्छति	पृच्छतीति	पथिकान्	क्षीबानिवाकुञ्चति ॥ ९८ ॥</l></lg></b>
<p><b>अन्तिकतो</b> यथा—</p>
<b><lg><l>दूरं सुन्दरि निर्गतासि नगरादेष द्रुमः क्षीरवा—
नस्मादेव निवर्त्यतामिति शनैरुक्त्वाध्वगेन प्रियाम् ।</l>
<l>गाढिलिङ्गनवामनीकृतकुचाभोगस्फुटत्कञ्चुकं
वीक्ष्योरःस्थलमश्रुपूरितदृशा	प्रस्थानभङ्गः	कृतः ॥ ९९ ॥</l></lg></b>
<p>(<b>५. प्रियाप्रश्‍नः — ५)</b></p>
<p>प्रस्थितस्य सम्भाषणाश्लेषादिपूर्वकः प्रियजनपरित्यागः <b>प्रियाप्रश्नः</b>। सोऽपि
पञ्चधा — 'सम्भाषणकृतः, आलिङ्गनकृतः, अवधिप्रदानकृतः, अवधियाचनकृतः,
प्रियानुशासनकृतश्चे' ति। तेषु—</p>
<p><b>१. सम्भाषणकृतो</b> यथा—</p>
<b><lg><l>आउच्छंतम्मि पिए पुरत्तो सउण—पिसुणिआपेअं ।</l>
<l>रुण्णं	ससज्झसोसरिअवाहधारं	कुलवहए ॥ १०० ॥</l></lg></b>
<lg><l>(आपृच्छमाने प्रिये पुरस्तात् शकुनपिशुनितापेतम् ।</l>
<l>रुदितं	ससाध्वसापसृतबाष्पधारं	कुलवध्वा ॥)</l></lg>
<p><b>२. आलिङ्गनकृतो</b> यथा—(गास. ७८६ वे.)</p>
<b><lg><l>आउच्छणोवऊहण—कंठसमोसरिअ—वाहुलइआए ।</l>
<l>वलआइ पहिअचलणे वहुए णिअला विअ पडंति ॥ १०१ ॥</l></lg></b>
<pb n="1414"/>
<lg><l>(आपृच्छनोपगूहन—कण्ठ—समपसृत—बाहुलतिकायाः ।</l>
<l>वलयानि पथिकचरणे वध्वाः निगडा इव पतन्ति ॥)</l></lg>
<p><b>३. अवधिप्रदानकृतो</b> यथा—</p>
<b><lg><l>जाव	अ	ण	देइ	ओहिं	उवऊढं	जाव	णेअ	सडिलेइ ।</l>
<l>मरणे ण पुण्णअं पुणो किं माए ताव गरुअविओ अप्पा ॥ १०२ ॥</l></lg></b>
<lg><l>(यावच्च न ददाति अवधिमुपगूढं यावन्नैव श्लथयति ।</l>
<l>मरणे न पुनः किं मातः तावद् गुरूकृत आत्मा ॥)</l></lg>
<p><b>४. अवधियाचनकृतो</b> यथा—(सक. ७२६)</p>
<b><lg><l>मुग्धे! प्रेषय यामि यान्ति पथिकाः कालोऽवधेः कथ्यता—
मुद्विग्‍न किमकाण्ड एव भवती तूष्णीं किमेवं स्थिता ।</l>
<l>पूर्वोक्तोपरतां प्रियेण दयितामाश्लिष्य तत् तत् कृतं
दत्तो	येन	समस्तपान्थविरहप्राणान्तको	डिण्डिमः ॥ १०३ ॥</l></lg></b>
<p><b>५. प्रियानुशासनकृतो</b> यथा—</p>
<b><lg><l>आपृष्टासि	विनिर्गतोऽध्वगजनस्तन्वङ्गि!	गच्छाम्यहं
स्वल्पैरेव दिनैः समागम इति ज्ञात्वा शुचं मा कृथाः ।</l>
<l>इत्याकर्ण्य वचः प्रियस्य सहसा तन्मुग्धयानुष्ठितं
येनाकुण्ठसमाप्‍ततीव्रविरहक्लेशः	कृतो	वल्लभः ॥ १०४ ॥</l></lg></b>
<p>(<b>६. प्रतिनिवृत्तिः — ५</b>)</p>
<p>प्रेयसि	गते	नायिकादीनां		गृहागमनं <b>प्रतिनिवृत्तिः</b>।	सापि	पञ्चधा—'गृहात्,
अलिन्दतः, अङ्गणतः, उपवनात्, जलाशयत' इति ।</p>
<p><b>१. गृहाद्</b> यथा—</p>
<b><lg><l>मया बद्धा वेणी निवसितमशुक्लं च वसनं
श्रुताः	शोचन्तीनां	परिजनसखीनामपि	गिरः ।</l>
<l>निवृत्तास्ते दृष्टा गतमनुगता येऽस्य सुहृद—
स्तथाप्येते प्राणा दयितमनुयाता न कृपणाः ॥ १०५ ॥</l></lg></b>
<pb n="1415"/>
<p><b>२. अलिन्दतो</b> यथा—</p>
<b><lg><l>सौख्ये गते प्रवसता दयितेन सार्धं नेत्रद्वये दयितमार्गगमान्निवृत्ते ।</l>
<l>व्रीडावती बत कृता हतजीवितेन निर्याय यन्न पदमात्रमपि प्रयातम् ॥ १०६ ॥</l></lg></b>
<p><b>३. अङ्गणतो</b> यथा—(अमरु. ७९)</p>
<b><lg><l>यास्यामीति		समुद्यतस्य	वदतो	विस्त्रब्धमाकर्णितं
गच्छन्	दूरमुदीक्षितो	 	मुहुरसौ	व्यावृत्य	पश्‍यन्नपि ।</l>
<l>कारुण्य पुनरागतोऽस्मि भवने प्राणास्त एव स्थिताः
सख्यस्तिष्ठत	जीवितव्यसनिनी	दम्भादहं	रोदिमि ॥ १०७ ॥</l></lg></b>
<p><b>४. उपवनतो</b> यथा—</p>
<b><lg><l>अम्मणुअंचेवि	जाहि	हुआ	हेट्ठि	बइट्ठ ।</l>
<l>विरहे पुच्छइ जाहि कहिं बहुअहिं कालहं दिट्ठ ॥ १०८ ॥</l></lg></b>
<p><b>५. जलाशयतो</b> यथा—</p>
<b><lg><l>प्रियानुगमतो	गृहं	प्रतिनिवृत्त्य	मुग्धेक्षणा
निरीक्ष्य	सरसीमपि	स्फुटितपङ्कजामोदिनीम् ।</l>
<l>व्रजन्तमपि	दूरतः	समनुकूलवाताध्वना
निवृत्तमुखसीरिकावलितकण्ठमालोकते ॥ १०९ ॥</l></lg></b>
<p><b>(७. प्रवासाचर्या — ३२)</b></p>
<p>प्रियवियोगे नायिकेतिवृत्तं <b>प्रवासचर्या</b> ।</p>
<p>सा स्वेदेशकालकार्यपात्रौचित्यशक्तिसाधनोपायभेदात् द्वात्रिंशत्प्रकारा। तेषु —</p>
<p><b>देश</b>श्चतुर्धा — स्वकीयः, परकीयः, स्वकीयपरकीयः, न स्वकीयो न परकीय इति।
एवं कालदयोऽपि। तत्र—</p>
<p><b>कालः</b> — साधारणः, असाधारणः, उल्लेखवान्, अनुल्लेखवान् च ।</p>
<p><b>कार्यं</b> — सामान्यवत्, विशेषवत्, नित्यं नैमित्तिकं च ।</p>
<p><b>पात्रम्</b> — उत्तमादिकं, उदात्तादिकं, मुग्धादिकं, अधीरादिकं च ।</p>
<p><b>औचित्यं</b> — जातितः, क्रियातः, गुणतः, द्रव्यश्च ।</p>
<p><b>शक्तिः</b>— औत्साहिकी, वैशिकी, साहाय्यिकी, दैविकी च ।</p>
<p><b>साधनम्</b> — उपादानं, हेतुः, कारणं, अधिकरणं च ।</p>
<p><b>उपायः</b> — स्वाभाविकः, प्रायत्निकः, सार्वलौकिकः, यादृच्छिक इति। तत्र—</p>
<pb n="1416"/>
<p><b><!--<hi>-->देशोपाधिभेदेषु<!--</hi>--> —</b></p>
<p><b>१. स्वकीयदेशे</b> यथा—(मेघ. ८२)</p>
<b><lg><l>तां	जानीथाः	परिमितकथां	जीवितं	मे	द्वितीयं
दूरीभूते	मयि	सहचरे	चक्रवाकीमिवैकाम् ।</l>
<l>गाढोत्कण्ठा—गुरुषु	 	दिवसेष्वेषु	गच्छत्सु	बालां
जातां	मन्ये	शिशिरमथितां	पद्मिनीं	वाऽन्यरूपाम् ॥ ११० ॥</l></lg></b>
<p><b>२. परकीयदेशे</b> यथा—(सेब. ११.४८)</p>
<b><lg><l>हत्थेण	वाहगरुइअ—दूरपलंवालओ—त्थएण	वहंतिं ।</l>
<l>पिअ—पेसिअंगुलीअ—अ—मणि—पअडेक्कपासं व मुहं ॥ १११ ॥</l></lg></b>
<lg><l>(हस्तेन बाष्पगुरुकं दूरप्रलम्बालकावस्तृतेन वहन्तीम् ।</l>
<l>प्रिय—प्रोषिताङ्गुलीयकमणिप्रभाप्रकटैकपार्श्वमिव मुकम् ॥)</l></lg>
<p><b>३. स्वकीयपरकीये</b> यथा—(शाकु. ७.२१)</p>
<b><lg><l>वसने	परिधूसरे	वसाना	नियमक्षामतनुः		कृतैकवेणिः ।</l>
<l>अतिनिष्करुणस्य शुद्धशीला मम दीर्घां विरहव्यथा बिभर्ति ॥ ११२ ॥</l></lg></b>
<p><b>४. न स्वकीये न परकीये</b> यथा—</p>
<b><lg><l>गतवति निषेधेश्वरे विबुद्धा वनभुवि भीमसुता भ्रमन्मृगीव ।</l>
<l>मृगयितुमनुसानु साऽनुगन्तुं दिशि दिशि दत्तविलोलदीर्घदृष्टिः ॥ ११३ ॥</l></lg></b>
<p><b><!--<hi>-->(कालोपाधिभेदेषु)<!--</hi>--> कालः</b> —</p>
<p><b>५. साधारणो</b> यथा—(गास. ८३९ वे.)</p>
<b><lg><l>जह दिअहविरामो णव—सिरीस—गंदुद्धराणिलग्घविओ ।</l>
<l>पहिअ—घरणीअ ण तहा तवेइ तिव्वो वि मज्झण्हो ॥ ११४ ॥</l></lg></b>
<lg><l>(यथा	दिवसविरोमो	नवशिरीषगन्धोद्धुरानिलार्घितः ।</l>
<l>पथिकगृहिणीः न तथा तापयति तीव्रोऽपि मध्याह्नः ॥)</l></lg>
<p><b>६. असाधारणो</b> यथा—</p>
<b><lg><l>मण्णो दड्ढं दड्ढं व हिअअं एवि तुह पसाएण ।</l>
<l>दूरुण्णअ—घण—सामलिआदिसा	हि	सिग्घपरिणामा ॥ ११५ ॥</l></lg></b>
<lg><l>(मन्ये दग्धं गद्धमिव हृदयं हे अपि तव प्रसादेन ।</l>
<l>दूरोन्नत—घन—श्‍यामलिता दिशा हि शीघ्रपरिणामाः ॥)</l></lg>
<pb n="1417"/>
<p>७. <b>उल्लेखवान्</b> यथा—(सूमु. २४)</p>
<b><lg><l>अस्मिन् वर्षमहे न वर्तत इदं यत्कामदेवोत्सवे
स्थेयं पुत्रि! निरन्नया तदधुना किञ्चिन्मुखे दीयताम् ।</l>
<l>इत्युक्ते	जरतीजनेन	कथमप्यध्वन्यवध्वा	ततः
पर्यस्तेऽहनि कल्पितश्च कवलो धौतश्च धाराश्रुभिः ॥ ११६ ॥</l></lg></b>
<p>८. <b>अनुल्लेखो</b> यथा—</p>
<b><lg><l>स्नातायाः स्वजनोत्सवे विधिरिति स्नानीयशून्यैर्जलै—
र्बिभ्रत्या	गुरुगौरवेण	गुरुणी	रक्ते	वृथा	वाससी ।</l>
<l>पत्युर्मङ्गलमिच्छता	परिजनेनायोजिते	मण्डने
तन्व्या लोचनवारिता कथमपि स्वच्छन्दमागच्छति ॥ ११७ ॥</l></lg></b>
<p><b><!--<hi>-->कार्योपाधिभेदेषु<!--</hi>--></b></p>
<p>९. <b>सामान्यवद्</b> यथा—(गास. ८७०वे.)</p>
<b><lg><l>अब्भर(तंबर)सूणाइ	णिरंजणाइ	वइरिक्करुण्णपुसिआइं ।</l>
<l>विरहुक्कंठं		कुलवालिआण		साहेंति	अच्छीइं ॥ ११८ ॥</l></lg></b>
<lg><l>(अभ्र/ताम्रांशूनि निरञ्जनानि प्रतिरिक्तरुदितमृष्टानि ।</l>
<l>विरहोत्कण्ठां कुलपालिकानां कथयन्ति अक्षिणि ॥)</l></lg>
<p>१०. <b>विशेषवद्</b> यथा—(गास. ८३८वे.)</p>
<b><lg><l>उक्कंठाणिच्छाआ सव्वं चिअ परिअणं रुणावेइ ।</l>
<l>आअंबिरेहि अज्झा पुसिअपरुण्णेहि अच्छीहिं ॥ ११९ ॥</l></lg></b>
<lg><l>(उत्कण्ठानिश्‍छाया सर्वमेव परिजनं रोदयति ।</l>
<l>आताम्राभ्यामार्या प्रमृष्टप्रहरुदिताभ्यामक्षिभ्याम् ॥)</l></lg>
<p>११. <b>नित्यं</b> यथा—(गास. ५.९३)</p>
<b><lg><l>अइकोवणा वि सासू रुआविआ गअवईअ सोण्हाए ।</l>
<l>पाअपडणोण्णआए	दोसु	वि	गलिएसु	वलएसु ॥ १२० ॥</l></lg></b>
<lg><l>(अतिकोपना नु श्वश्रूः रोदिता गतपतिकया स्नुषया ।</l>
<l>पादपतनावनतया	द्वयोरपि	गलितयोः	वलययोः ॥)</l></lg>
<p>१२. <b>नैमित्तिकं</b> यथा—</p>
<b><lg><l>छणपडिवआए	पहदेवअणा	दिज्जंति	पहिअघरिणीए ।</l>
<l>दोब्बल्लगलिअवलओमि/वलआए परिगआ मंगलपईवा ॥ १२१ ॥</l></lg></b>
<pb n="1418"/>
<lg><l>(क्षणप्रतिपदायां पथदैवतानां दीयमाने पथिकगृहिण्या ।</l>
<l>दौर्बल्यगलितवलयया	परिगता	मङ्गलप्रदीपाः ॥)</l></lg>
<p><b><!--<hi>-->पात्रभेदेषु<!--</hi>-->,</b></p>
<p>१३. <b>उत्तमा</b> यथा—</p>
<b><lg><l>घनगिरीन्द्रविलङ्घनशालिना		वनगता	वनजद्युतिलोचना ।</l>
<l>जन/ हनुमता ददृशे जनकात्मजा तरुमृगेण तरुस्थलशायिनी ॥ १२२ ॥</l></lg></b>
<p><b>मध्यमा</b> यथा— (मेघ. ८८)</p>
<b><lg><l>आधिक्षामां	विरहशयने	सन्निषण्णैकपार्श्वां
प्राचीमूले	तनुमिव	कलामात्रशेषां	हिमांशोः ।</l>
<l>नीता रात्रिः क्षणमि(इ)व मया सार्धमिच्छारतैर्या
तामेवोष्णैर्विरहमहतीमश्रुभिर्यापयन्तीम्	॥ १२३ ॥</l></lg></b>
<p>१४. <b>उदात्ता</b> यथा—</p>
<b><lg><l>श्वासालिङ्गनधूसरेण	सुमुखी	बिम्बाधरेणामुना
पर्यन्तारुणतां	दृशोर्विदधती	बाष्पैरविच्छेदिभिः ।</l>
<l>क्षामक्षामकपोलमाननमनुव्यालम्बिलोलालका
गात्रैरुज्झितभूषणैरियमहो	धत्ते	नवं	मण्डनम् ॥ १२४ ॥</l></lg></b>
<p><b>ललिता</b> यथा—(मेघ. ९१)</p>
<b><lg><l>नूनं	तस्याः	प्रबलरुदितोच्छूननेत्रं	प्रियायाः
निःश्वासानामशिशिरतया	भिन्नवर्णाधरोष्ठम् ।</l>
<l>हस्तन्यस्तं मुखमसकलव्यक्ति लम्बालकत्वा—
दिन्दोर्दैन्यं	त्वदनुसरणक्लिष्टकान्तेर्बिभर्ति ॥ १२५ ॥</l></lg></b>
<p><b>१५. मुग्धा</b> यथा—(गास. ३.८, वल. ३७७)</p>
<b><lg><l>अज्जं गओ—त्ति अज्जं गओ—त्ति अज्जं गओ—त्ति गणरीए ।</l>
<l>पढमच्चिअ	जामद‌्धे	कुड्डो	रेहाहिं	चित्तलिओ ॥ १२६ ॥</l></lg></b>
<lg><l>(उद्य गत इत्यद्य गत इति गणनशीलया ।</l>
<l>प्रथम एव यामार्धे कुड्य़ं रेखाभिश्चित्रितम् ॥)</l></lg>
<p><b>प्रगल्भा</b> यथा—(मेघ. ९०)</p>
<b><lg><l>निःश्श्वासेनाधरकिसलयक्लेशिना	विक्षिपन्ती
शुद्धस्नानात्	परुषमलकं	नूनमागण्डलम्बम् ।</l></lg></b>
<pb n="1419"/>
<b><lg><l>मत्सम्भोगः कथमुपनयेत् स्वप्नजोऽपीति निद्रा—
माकाङ्क्षन्ती	नयनसलिलोत्पीडरुद्धावकाशाम् ॥ १२७ ॥</l></lg></b>
<p>१६. <b>अधीरा</b> यथा—(गास. ८३६वे.)</p>
<b><lg><l>विज्झावेइ	पईवं	अब्भुट्ठतीए	पहिअजाआए ।</l>
<l>पिअअम—विओअ—दीहर—णीसास—रि़ञ्छोली ॥ १२८ ॥</l></lg></b>
<lg><l>(निर्वापयति प्रदीपमभ्युत्तिष्ठन्त्याः पथिकजायायाः ।</l>
<l>प्रियतमवियोगदीर्घनिस्सहनिःश्वासपङ्क्तिः ॥)</l></lg>
<p><b>धीरा</b> यथा—</p>
<b><lg><l>॰ ॰ ॰ जा ॰ ॰ ॰ ॰ ॰ तं ।</l>
<l>सपल्लहन्थिअं	सुखाआ	पहिअजाआ ॥ १२९ ॥</l></lg></b>
<p><b><!--<hi>-->औचित्यभेदेषु<!--</hi>--></b></p>
<p>१७. <b>जात्यौचित्यं</b> यथा—</p>
<b><lg><l>परिअड्डिआइ दोण्णि वि घरिणीए दइए पवसिए एंते ।</l>
<l>णिअमो	कुलाणुरूओ	सिणेहसरिसं	व	दोब्बल्लं ॥ १३० ॥</l></lg></b>
<lg><l>(परित्यक्‍ते द्वे अपि गृहिण्या दयिते प्रोषिते आगते ।</l>
<l>नियमः	कुलानुरूपः	स्नेहसदृशं	दौर्बल्यम् ॥)</l></lg>
<p>१८. <b>क्रियौचित्यं</b> यथा—(गास. ८३७वे.)</p>
<b><lg><l>जं पीअं मंगलवासणाए पत्थाणपढमदिअहंमि ।</l>
<l>बाहसलिलं ण णिट्ठइ तं चिअ विरहे रुअंतीए ॥ १३१ ॥</l></lg></b>
<lg><l>(यत्पीतं	मङ्गलवासनया		प्रस्थानप्रथमदिवसे ।</l>
<l>बाष्पसलिलं न तिष्ठति तदेव विरहे रुदत्याः ॥)</l></lg>
<p>१९. <b>गुणौचित्यं</b> यथा—(गास. ८७१वे.)</p>
<b><lg><l>कुलवालिआए पेच्छह जोव्वणलाअण्णविब्भमविलासा ।</l>
<l>पवसंति व्व पवसिए एंति व्व पिए घरं एंते ॥ १३२ ॥</l></lg></b>
<lg><l>(कुलपालिकायाः प्रेक्षध्वं यौवनवलाण्यविभ्रमविलासाः ।</l>
<l>प्रवसन्तीव	प्रोषित	आयान्तीव	प्रिये	गृहमायाते ॥)</l></lg>
<p>२०. <b>द्रव्यौचित्यं</b> यथा—</p>
<b><lg><l>ण वि तह घरम्मि दड्ढे अण्णेसु विसच्चएसु बहुएसु ।</l>
<l>कुड्डलिएसु जह सास ॰ ॰ ॰ ॰ ॰ ॰ ॰ ॰ ॥ १३३ ॥</l></lg></b>
<pb n="1420"/>
<p><b><!--<hi>-->शक्तिभेदेषु<!--</hi>-->,</b></p>
<p>२१. <b>औत्साहिकी</b> यथा—(गास. ३.८३)</p>
<b><lg><l>आसासेइ परिअणं परिवत्तंतीएँ पहिअजाआए ।</l>
<l>णित्थामुव्वत्तणहत्थमुहलो	 	वलअसद्दो ॥ १३४ ॥</l></lg></b>
<lg><l>(आश्वासयति परिजनं परिवर्तमानायाः पथिकजायायाः ।</l>
<l>निःस्थामोद्वर्तन—हस्तवलनमुखरो	वलयशब्दः ॥)</l></lg>
<p>२२. <b>वैशिकी</b> यथा—(गारको. ३८३)</p>
<b><lg><l>रणरणअ—रुज्ज—दब्बलएहि णच्चइ णडो व्व हअलोओ ।</l>
<l>विरहे	मरणेण	विणा	सिणेहरेहा	ण	णिव्वडइ ॥ १३५ ॥</l></lg></b>
<lg><l>(रणरणकरोदनदौर्वल्यैः नृत्यति नट इव हतलोकः ।</l>
<l>विरहे मरणेन विना स्नेहरेखा न स्पष्टीभवति ॥)</l></lg>
<p>२३. <b>साहाय्यकी</b> यथा—</p>
<b><lg><l>ओप्पेज्जउ छणदिअहे सवत्तिवग्गस्स पहिअघरणीए ।</l>
<l>पविहज्जिऊण	बहुसो	विरहसिही	दीवमिस्सेण ॥ १३६ ॥</l></lg></b>
<lg><l>(उच्छिद्यते क्षणदिवसे सपत्नीवर्गस्य पथिकगृहिण्या ।</l>
<l>वर्धयित्वा		बहुशो	विरहशिखिनं	दीपकमिषेण ॥)</l></lg>
<p>२४. <b>दैविकी</b> यथा—(गास. ७११वे. सक. ५.५८६)</p>
<b><lg><l>
जं मुच्छिअए ण सुओ कलंवगंधेण तं गुणे पडिअं ।</l>
<l>हरा गज्जिअसद्दो जीएण विणा ण वोलंतो ॥ १३७ ॥</l></lg></b>
<lg><l>(यन्मूर्च्छितया न श्रुतं कदम्बगन्धेन तद‍्गुणे पतितम् ।</l>
<l>इतरथा गर्जितशब्दो जीवितेन विना न अतिक्रामेत् ॥)</l></lg>
<p><b><!--<hi>-->साधनभेदेषु<!--</hi>-->,</b></p>
<p>२५. <b>उपादानं</b> यथा—</p>
<b><lg><l>पम्हुट्ठपाणिआए वि पहअहिअआए पहिअजाआए ।</l>
<l>पहमंडलं	उअ	रोइरीए	वाहेण	सिचंवि ॥ १३८ ॥</l></lg></b>
<lg><l>(विस्मृतपाणिकायाः विपथगतहृदयायाः पथिकजायायाः ।</l>
<l>पथमण्डलं पश्‍य रोदनशीलायाः बाष्पेण सेचितम् ॥</l></lg>
<pb n="1421"/>
<p>२६. <b>हेतुः</b> यथा—</p>
<b><lg>
<l>णीसहवेविरसिहं पहिअवहू बाहसलिलसिप्पंतं ।</l>
<l>देइ पहदेवआणं भामं भामं च णवपईवं ॥ १३९ ॥</l>
</lg></b>
<lg>
<l>(निःसहवेपनशीलशिखं पथिकवधूः बाष्पसलिलसिच्यमानम् ।</l>
<l>ददाति	पथदैवतानां	भ्रामं	च	नवप्रदीपम् ॥)</l>
</lg>
<p>२७. <b>करणं</b> यथा—</p>
<b><lg>
<l>गिम्हं गमेइ कह कह वि विरहसिहि—ताविआ वि पहिअवहू ।</l>
<l>अविरअ—पडंत—णिब्भर—वाहजलोल्ला—वरिल्लेण	॥ १४० ॥</l>
</lg></b>
<lg>
<l>(ग्रीष्मं गमयति कथं कथमपि विरहशिखितापितापि पथिकवधूः ।</l>
<l>अविरत—पत्रन्निर्भर—बाष्प—जलार्द्रेण	वस्त्रेण ॥)</l>
</lg>
<p>२८. <b>अधिकरणं</b> यथा—(गास. ४.१५)</p>
<b><lg>
<l>झंझावाओत्तिणिए घरम्मि रोत्तूण णीसहणिसण्णं ।</l>
<l>दावेइ व्व गअवइअं विज्जुज्जोओ जलहराणं ॥ १४१ ॥</l>
</lg></b>
<lg>
<l>(झञ्झावातोत्तृणिते गृहे रुदित्वा निःसहनिषण्णाम् ।</l>
<l>दर्शयतीव गतपतिकां विद्युद‍्द्योतो जलधराणाम् ॥)</l>
</lg>
<p><!--<hi>--><b>उपायभेदेषु,</b><!--</hi>--></p>
<p>२९. <b>स्वाभाविको</b> यथा—(गास. ८३४वे.)</p>
<b><lg>
<l>उप्पेक्खागअ—दलिअंग—संगमुच्‍चिलिअ—विउणसेआए ।</l>
<l>बोलीणो वि ण णाओ पउत्थपइआए हेमंतो ॥ १४२ ॥</l>
</lg></b>
<lg>
<l>(उत्प्रेक्षागतदलिताङ्गसङ्गमोच्‍चलितद्विगुणस्वेदया ।</l>
<l>अतिक्रान्तोऽपि न ज्ञातः प्रोषितपतिकया हेमन्तः ॥)</l>
</lg>
<p>३०. <b>प्रायत्‍निको</b> यथा—(गास. २.३३)</p>
<b><lg>
<l>सअणे चिंतामलिअं काऊण पिअं णिमीलिअछ्‌छीए ।</l>
<l>अप्पाणो उवऊढो पसिढिलवलआहि बाहाहिं ॥ १४३ ॥</l>
</lg></b>
<lg>
<l>(शयने चिन्तामलितं कृत्वा प्रियं निमिलिताक्ष्या ।</l>
<l>आत्मा उपगूढः प्रशिथिलवलयाभ्यां बाहुभ्याम् ॥)</l>
</lg>
<p>३१. <b>सार्वलौकिको</b> यथा—(गास. ३.२२)</p>
<b><lg>
<l>पिअ—संभरण—पलोट्ठंत—बाहधारा—णिवाअ—भीआए ।</l>
<l>दिज्जइ वंकग्गीवाए दीवओ पहिअजाआए ॥ १४४ ॥</l>
</lg></b>
<pb n="1422"/>
<lg>
<l>(प्रियसंस्मरणप्रलुठद‍्बाष्पधारानिपातभीतया	।</l>
<l>दीप्यते वक्रग्रीवया दीपकः पथिकजायया ॥ )</l>
</lg>
<p><b>३२. यादृच्छिको</b> यथा—</p>
<b><lg>
<l>मञ्जर्यो न विलोकिता विकसिताश्‍चूतस्य बाष्पान्धया
नाघ्राता अपि सन्ततश्वसितया वातास्तदामोदिनः ।</l>
<l>भृङ्गाणां कलिकावृतश्रवणया नो गीतमाकर्णितं
क्षेमेण व्यतिलङ्घिता पथिक! हे वध्वा मधुश्रीस्तव ॥ १४५ ॥</l>
</lg></b>
<p>(<b>८. प्रवासवृत्तान्तः — १५</b>)</p>
<p>प्रियावियोगे विप्रयोगे विदेशादौ नायिकावस्थानं <b>प्रवासवृत्तान्तः</b> । सः
प्रवासचर्यया व्याख्यातः; भूयश्च विशेषतो वक्ष्यामः । तत्र—</p>
<p><!--<hi>-->देश<!--</hi>-->स्त्रिधा — ग्राम्यः, आरण्यः, साधारणश्च । तेषु —</p>
<p>१. <b>ग्राम्यो</b> यथा—(अमरु. १३१)</p>
<b><lg>
<l>ग्रामेऽस्मिन् पथिकाय पान्थ वसतिर्नैवाधुना दीयते
पश्‍यात्रैव विवाहमण्डपतले पान्थः प्रसुप्‍तो युवा ।</l>
<l>तेनोत्थाय खलेन गर्जति घने स्मृत्वा प्रियां तत्कृतं
येनाद्यापि	करङ्कदण्डपतनाशङ्की	जनस्तिष्ठति ॥ १४६ ॥</l>
</lg></b>
<p>२. <b>आरण्यो</b> यथा—(राच. १.१)</p>
<b><lg>
<l>अथ माल्यवतः प्रस्थे काकुत्स्थस्य वियोगिनः ।</l>
<l>दुर्निवारास्त्रसंवेगो	जगाम	जलदागमः ॥ १४७ ॥</l>
</lg></b>
<p>३. <b>साधारणो</b> यथा—(लीलावती ८०)</p>
<b><lg>
<l>पज्जत्त—विआसु—व्वेल्लगुंदि—पब्भार—णमिअ—दलाइं ।
</l>
<l>पहिआण		दुरालोआइ	होन्ति	माअंदगहणाइं ॥ १४८ ॥</l>
</lg></b>
<lg>
<l>(पर्याप्‍तविकासप्रसरणशीलमञ्जरीप्राग्भारनमितदलानि ।</l>
<l>पथिकानां दुरालोकानि भवन्ति माकन्दगहनानि ॥)</l>
</lg>
<p><!--<hi>--><b>कालः</b><!--</hi>--> उपक्रान्तः, प्रक्रान्तः, व्यतिक्रान्तश्च । तत्र —</p>
<p>४. <b>उपक्रान्तो</b> यथा—(सेब. ५.१)</p>
<b><lg>
<l>अह जलणिहिम्मि अहिअं मअणे अ मिअंकदंसणविअंभंते ।</l>
<l>विरहविहुरस्स णज्जइ णिसा वि रामस्स वड्‌ढिउं आढढत्ता ॥ १४९ ॥</l>
</lg></b>
<pb n="1423"/>
<lg>
<l>(अथ जलनिधौ अधिकं मदने च मृगाङ्कदर्शनविजृम्भमाणे ।</l>
<l>विरहविधुरस्य ज्ञायते निशा अपि रामस्य वर्धितुमारब्धा ॥)</l>
</lg>
<p>५. <b>प्रक्रान्तो</b> यथा—</p>
<b><lg>
<l>हिअइ खुडुक्‍कइ गोरडी गअणि घुडुक्कइ मेहु ।</l>
<l>वासारत्ति पवासुअहं विसमा संकडु ऐहु ॥ १५० ॥</l>
</lg></b>
<lg>
<l>(हृदये (खटकती) शल्यायते गौरी गगने (घुडक्‍कति) गर्जति मेघः ।</l>
<l>वर्षारात्रे	प्रवासिनां	विषमं	सङ्कटमेतत् ॥)</l>
</lg>
<p>६. <b>व्यतिक्रान्तो</b> यथा—(सेब. १.१५)</p>
<b><lg>
<l>गमिआ कलंबवाआ दिट्ठं मेहंधआरिअं गअणअलं ।</l>
<l>साहिओ गज्जिअसद्दो तहवि हु से णत्थि जीविए आसंघो ॥ १५१ ॥</l>
</lg></b>
<lg>
<l>(गमिताः कदम्बवाताः दृष्टं मेघान्धकारितं गगनतलम् ।</l>
<l>सोढः गर्जितशब्दस्तथापि तस्य नास्ति जीविते आसङ्गः ॥)</l>
</lg>
<p><!--<hi>--><b>कार्यं</b><!--</hi>--> निर्वर्त्यवृत्ति, विकार्यवृत्ति, प्राप्यवृत्ति चेति । तत्र —</p>
<p>७. <b>निर्वर्त्यवृत्ति</b> यथा—</p>
<b><lg>
<l>जाआसहत्थ वक्कीवा हो अअमलिए विहत्थेहिं ।</l>
<l>पहिएण पढमदिअहे विसव्वच्छिण्णंण वत्थअणं ॥ १५२ ॥</l>
</lg></b>
<p>८. <b>विकार्यवृत्ति</b> यथा—</p>
<b><lg><l>कज्जलमलल्लि अंङ्गंठिं उम्मोल कंविजाम वसंतो ।</l>
<l>धवलवलआणपुंजंता पेच्छइ सव्वले पहिओ ॥ १५३ ॥</l>
</lg></b>
<p>९. <b>प्राप्यवृत्ति</b> यथा—(गास. ४.९६)</p>
<b><lg>
<l>रायविरुद्धं व कहं पहिओ पहिअस्स साहइ ससंकं ।</l>
<l>जत्तो अंबाण वणं तत्तो दरणिग्गअं किपिं ॥ १५४ ॥</l>
</lg></b>
<lg>
<l>(राजविरुद्धमिव कथां पथिकः पथिकस्य शंसति सशङ्कम् ।</l>
<l>यत आम्राणां वनं ततः ईषन्निर्गतं किमपि ॥)</l>
</lg>
<p><!--<hi>--><b>पात्रम्</b><!--</hi>--> — उत्तमं, मध्यमं, कनिष्ठं च । तत्र —</p>
<p>१०. <b>उत्तमं</b> यथा—</p>
<b><lg>
<l>कोटि—परिट्ठविआ—णण—भर—णिमिअं रघुवइस्स सीआविरहे ।</l>
<l>चाववलिअं च णवरं सज्जिअजीअं व वाहधाराहि कअं ॥ १५५ ॥</l>
</lg></b>
<pb n="1424"/>
<lg>
<l>(कोटिपरिस्थापिताननभरनमितं	रघुपतेः	सीताविरहे ।</l>
<l>चापवलितं च केवलं सज्जित—जीवमिव बाष्पधाराभिः कृतम् ॥</l>
</lg>
<p>११. <b>मध्यमं</b> यथा—(गास. ४.९९)</p>
<b><lg>
<l>मज्झण्हपत्थिअस्स वि गिम्हे पहिअस्स हरइ संदावं ।</l>
<l>हिअअ—ट्ठिअ—जाआ—मुह—मिअंक—जोण्हा—जलप्पवाहो ॥ १५६ ॥</l>
</lg></b>
<lg>
<l>(मध्याह्नप्रस्थितस्यापि ग्रीष्मे पथिकस्य हरति सन्तापम् ।</l>
<l>हृदयस्थितजायामुखमृगाङ्कज्योत्स्‍नाजलप्रवाहः	॥)</l>
</lg>
<p>१२. <b>कनिष्ठं</b> यथा—(गास. ७.३९)</p>
<b><lg>
<l>अग्घाइ छिवइ चुम्बइ हिअअमिं ठेवइ जणिअरोमंचो ।</l>
<l>जाआ—कओल—सारि—च्छआए पहिओ महुअपुप्फं ॥ १५७ ॥</l>
</lg></b>
<lg>
<l>(आघ्राति स्पृशति चुम्बति हृदये स्थापयति जनितरोमाञ्चः ।</l>
<l>जायाकपोलसादृक्ष्यात्	पथिको	मधूकपुष्पम् ॥)</l>
</lg>
<p><!--<hi>--><b>औचित्यं</b><!--</hi>--> स्‍नेहौचित्यं, उद्योगौचित्यम्, औत्सुक्यौचित्यं च । तेषु —</p>
<p>१३. <b>स्‍नेहौचित्यं</b> यथा—(गास. ६.६६)</p>
<b><lg>
<l>गज्ज महं चिअ उवरि सव्वत्थामेण लोह-हिअअस्स ।</l>
<l>जलहर!	लंबालइअं	मा	रे	मारेहिसि	वराइं ॥ १५८ ॥</l>
</lg></b>
<lg>
<l>(गर्ज	ममैवोपरि	सर्वस्थाम्‍ना	लोहहृदयस्य ।</l>
<l>जलधर! लम्बालकिकां मा रे मारयिष्यसि वराकीम् ॥)</l>
</lg>
<p>१४. <b>उद्यमौचित्यं</b> यथा—(मेघ. १०६)</p>
<b><lg>
<l>भित्त्वा सद्यः किसलयपुटान् देवदारुद्रुमाणां
ये तत्क्षीरस्रुतिसुरभयो दक्षिणेन प्रवृत्ताः ।</l>
<l>आलिङ्ग्यन्ते गुणवति! मया ते तुषाराद्रिवाताः
पूर्वं स्पृष्टं यदि किल भवेदङ्गमेभिस्तवेति ॥ १५९ ॥</l>
</lg></b>
<p>१५. <b>औत्सुक्यौचित्यं</b> यथा—(सेब. १२.२२)</p>
<b><lg>
<l>सीआविओअदुःखं	विसहंतस्स	चउजामेंत्ततरिअं ।</l>
<l>दीहो अ गओ कालो ण समा एक्क अ सा णिसा रहुवइणो ॥ १६० ॥</l>
</lg></b>
<lg>
<l>(सीतावियोगदुःखं विषहमाणस्य चतुर्याममात्रान्तरितम् ।</l>
<l>दीर्घश्च गतः कालः न समा एका च निशा रघुपतेः ॥)</l>
</lg>
<pb n="1425"/>
<p>शक्तिसाधनोपायानां प्रवासिषु प्रायो <b>विपर्ययादयः</b> स्वदन्ते, न स्वरूपाणि । ततः
तथैव तान्युदाह्रियन्ते । तेषु —</p>
<p>१. <b>शक्तिविपर्यय</b>स्त्रेधा बलविपर्ययः, बुद्धिविपर्ययः, उत्साहविपर्ययश्च । तत्र —</p>
<p><b>बलविपर्ययो</b> यथा—(गास. ८३२ वे.)</p>
<b><lg>
<l>समपंथपत्थिअस्स वि पहिअस्स खलंति पुढमदिअहंमि ।</l>
<l>हिअअ—ट्ठिअ—जाआ—गुरु—णिअंबभारेण व पआइ ॥ १६१ ॥</l>
</lg></b>
<lg>
<l>(समपथप्रस्थितस्यापि/पथिकस्य स्खलन्ति प्रथमदिवसे ।</l>
<l>हृदयस्थितजायागुरुनितम्बभारेणेव	पदानि ॥)</l>
</lg>
<p><b>बुद्धिविपर्ययो</b> यथा—</p>
<b><lg>
<l>वट्टं म टं पुच्छामि पइं जाणंता मेह ।</l>
<l>विरहं जो मरइ तस्स ओसहं केहा ॥ १६२ ॥</l>
</lg></b>
<lg>
<l>(वृत्तं	म(उ)त्वां	पृच्छामि	पतिं	जानन्तं	मेघ ।</l>
<l>विरहेण यो म्रियते तस्य औषधं कीदृशम्/कुशलं कुत्रेह ॥)</l>
</lg>
<p><b>उत्साहविपर्ययो</b> यथा—(सेब. ५.७)</p>
<b><lg>
<l>धीरेण समं आमा, हिअएण समं अणिंट्ठिआ उवएसा ।</l>
<l>उच्छाहेण समं भुआ, बाहेण समं गलंति से उल्लावा ॥ १६३ ॥</l>
</lg></b>
<lg>
<l>(धैर्येण समं यामाः, हृदयेन समं अनिष्ठिता उपदेशाः ।</l>
<l>उत्साहेन समं भुजौ, बाष्पेण समं गलन्ति तस्या उल्लापाः ॥)</l>
</lg>
<p>२. <b>साधनविपर्ययः</b> — हेयः, उपादेयः, हेयोपादेयश्च । तत्र —</p>
<p><b>हेयो</b> यथा—</p>
<b><lg>
<l>सो उद्देसो विहिणा ण णिम्मिओ बहुविरहमुल्लिहंतेण ।</l>
<l>जत्थ वि अ विवोआ सद्दावद्दे हि णिज्जंति ॥ १६४ ॥</l>
</lg></b>
<lg>
<l>(स उद्देशो विधिना न निर्मित- बहुविरहमुल्लिखता ।</l>
<l>यत्रापि च विप्रयोगाः श्रद्धावत्त्वे हि नीयन्ते ॥)</l>
</lg>
<p><b>उपादेयो</b> यथा—(गास. ८४३वे.)</p>
<pb n="1426"/>
<b><lg>
<l>दीहुण्णा णीसासा रणरणओ रुज्जगग्गिरं गेअं ।</l>
<l>पिअविरहे जीविअवल्लाहाण एसो च्‍चिअ विणोओ ॥ १६५ ॥</l>
</lg></b>
<lg>
<l>(दीर्घोष्णा निःश्वासा रणरणको रोदनगद्गदं गेयम् ।</l>
<l>प्रियविरहे जीवितवल्लभानां एष एव विनोदः ॥)</l>
</lg>
<p><b>हेयोपादेयो</b> यथा—(गास. ८४७वे.)</p>
<b><lg>
<l>चिरजीवित्तण—कंखिरि मा तम्म रसाअणेहि अथिरेहिं ।</l>
<l>विरहं पवज्ज जाअंति जेण जुअदीहरा दिअहा ॥ १६६ ॥</l>
</lg></b>
<lg>
<l>(चिरजीवित्वकाङ्क्षणशीले मा ताम्य रसायनैरस्थिरैः ।</l>
<l>विरहं प्रतिपद्य जायन्ते येन युगदीर्घा दिवसाः ॥)</l>
</lg>
<p>३. <b>उपायविपर्ययः</b> — कादाचित्कः, ऐकदेशिकः, विहितश्च । तेषु —</p>
<p><b>कादाचित्को</b> यथा—(मेघ. १०५)</p>
<b><lg>
<l>मामाकाशप्रणिहितभुजं	निर्दयाश्लेषहेतो—
र्लब्धायास्ते कथमपि मया स्वप्‍नसन्दर्शनेषु ।</l>
<l>पश्‍यन्तीनां न खलु बहुशो न स्थलीदेवतानां
मुक्तास्थूलास्तरुकिसलयेष्वश्रुलेशाः	पतन्ति ॥ १६७ ॥</l>
</lg></b>
<p><b>ऐकदेशिको</b> यथा—(मेघ. १०३)</p>
<b><lg>
<l>श्‍यामास्वङ्गं	चकितहरिणीप्रेक्षिते	दृष्टिपातं
वक्त्रच्छायां शशिनि शिखिनां बर्हभारेषु केशान् ।</l>
<l>उत्पश्‍यामि	प्रतनुषु	नदीविचिषु	भ्रूविलासान्
हन्तैकस्मिन् क्‍वचिदपि न ते चण्डि! सादृश्‍यमस्ति ॥ १६८ ॥</l>
</lg></b>
<p><b>विहितो</b> यथा—(मेघ. १०४)</p>
<b><lg>
<l>त्वामालिख्य	प्रणयकुपितां	धातुरागैश्शिलाया—
मत्मानं	ते	चरणपतितं यावदिच्छामि	कर्तुम् ।</l>
<l>आस्रेस्तावन्मुहुरुपचितैर्दृष्टिरालि/लुप्यते	मे
क्रूरस्तस्मिन्नपि	न	सहते	सङ्गमं	नौ	कृतान्तः ॥ १६९ ॥</l>
</lg></b>
<b><lg>
<l>सोऽयमष्टप्रकाण्डोऽपि	प्राप्‍तिस्कन्ध	उदाहृतः ।</l>
<l>व्याप्‍तिस्कन्धप्रकाण्डानाम् अथैषोद्दिश्‍यते गतिः ॥ १७० ॥</l>
</lg></b>
<pb n="1427"/>
<p>(<b>२. व्याप्‍तिस्कन्धः —८</b>)</p>
<p>(<b>१. वियुक्तस्वरूपम् —१२</b>)</p>
<p>तेषु विरहिणामसाधारणधर्मः, वियुक्तस्वरूपम् । तद् देशकालपात्रादिभेदाद—</p>
<p>नेकधा । तत्र—</p>
<p><b>देशे</b> नायिकास्थं, नायकस्थम्, उभयस्थम्, उभयसाधारणं च ।</p>
<p><b>काले</b> दृष्टविपरीतम्, श्रुतविपरीतम्, भूतविपरीतम्, अनुभूतविपरीतम् च ।</p>
<p><b>पात्रे</b> उदात्तास्थम्, उद्धतास्थं, (ललितास्थं), शान्तास्थं च ।</p>
<p>प्रपञ्चतो दृष्ट्वा शेषमवगन्तव्यम् । तत्र—</p>
<p>(<b>देशे</b>)</p>
<p>१. <b>स्वदेशे नायिकास्थं</b> यथा—</p>
<b><lg>
<l>उच्‍च	उरडेविधाहकरुअंमडे ।</l>
<l>उपसिहु उदुंगुववसंइज्जं मडे ॥ १७१ ॥</l>
</lg></b>
<p>२. <b>परदेशे नायकस्थं</b> यथा—</p>
<b><lg>
<l>उत्कम्पोऽपि सकम्प एव हृदये चिन्तापि चिन्तान्विता
निःश्वासा अपि निःश्वसन्त्यनिभृता बाष्पोऽपि बाष्पायते ।</l>
<l>कान्तां	संस्मरतो	विदेशवसतेर्नक्तान्दिवं	कामिनः
प्रारोहा इव निष्पतन्ति मनसो दुःखानि दुःखान्वितात् ॥ १७२ ॥</l>
</lg></b>
<p>३. <b>स्वपरदेशे उभयस्थं</b> यथा—(सक. ९०६)</p>
<b><lg>
<l>सुप्‍ते ग्रामे नदति जलदे शान्तसंवादरम्यं
पान्थेनात्मव्यसनकरणोदश्रु	गीतं	निशीथे ।</l>
<l>स्फीतोत्कण्ठापरिगतधिया	प्रोषितस्त्रीजनेन
ध्यानावेशास्तिमितनयनं श्रूयते रुद्यते च ॥ १७३ ॥</l>
</lg></b>
<p>४. <b>उभयसाधारणे उभयसाधारणं</b> यथा—(उराच. ६.३८)</p>
<b><lg>
<l>चिरं ध्यात्वा ध्यात्वा लिखितमिव निर्माय पुरतः
प्रवासे प्रश्वासं न खलु न करोति प्रियजनः ।</l>
<l>जगज्जीर्णारण्यं	भवति	तु	विकल्पव्युपरमे
कुकूलानां	राशौ	तदनु	हृदयं	पच्यत	इव ॥ १७४ ॥</l>
</lg></b>
<pb n="1428"/>
<p><b>काले</b> —</p>
<p>५. <b>साधारणे दृष्टविपरीतं</b> यथा—(कु.पृ.अपभ्रंश २६, item 50)</p>
<b><lg>
<l>वाअहिं	वडितो	दुःखहिं	अंमडे ।</l>
<l>चंदुकि	सूरिहोइ	पवसं	इजंमडे ॥ १७५ ॥</l>
</lg></b>
<p>६. <b>असाधारणे श्रुतविपरीतं</b> यथा—(गास. ८४५वे.)</p>
<b><lg>
<l>राईओ भणइ लोओ जा किल गिम्हम्मि होंति मडहाओ ।</l>
<l>मह उण दइएण विणा ण आणिमो कीस वड्ढंति ॥ १७६ ॥</l>
</lg></b>
<lg>
<l>(रात्र्यो भणति लोको याः किल ग्रीष्मे भवन्ति लघवः ।</l>
<l>मम पुनर्दयितेन विना न जानीमः कीदृशं वर्धन्ते ॥)</l>
</lg>
<p>७. <b>अनुल्लेखवति भूतविपरीतं</b> यथा—</p>
<b><lg>
<l>निशा	द्राघीयस्यः	क्‍वचिदपि	दिनानामलघिमा
न तन्वी न व्यूढा क्‍वचिदपि समा वृत्तिरनयोः ।</l>
<l>ऋतुः	को	नामायं	विरहदहनम्लानमनसा—
मसीमा नो यत्र प्रियसखि! निशा एव दिवसाः ॥ १७७ ॥</l>
</lg></b>
<p>८. <b>उल्लेखवति अनुभूतविपरीतं</b> यथा—</p>
<b><lg>
<l>यस्मिन् पुष्पमयं धनुस्स्मृतिभुवो यत्रामृतांशुश्शशी
प्रेयोऽन्यस्य सुखस्य धाम गतवान् मातस्स कामोद्भव ।</l>
<l>को	वायं	विपरीतकारणगुणप्रक्रान्तिमान्	पर्वणः
सर्गो यत्र भवन्ति लम्भितरुजः प्राणा महामृत्यवः ॥ १७८ ॥</l>
</lg></b>
<p><b>पात्रे</b> —</p>
<p>९. <b>उदात्तायां</b> दृश्‍यमानं यथा—(सक. १.८८)</p>
<b><lg>
<l>प्रतीच्छत्याशोकीं	किसलयपरावृत्तिमधरः
कपोलः	पाण्डुत्वादवतरति	ताडीपरिणतिम् ।</l>
<l>परिम्लानच्छायामनुवदति	दृष्टिः	कमलिनीं
वियोगे माधुर्यं त्यजति च मृगाक्षीं स्पृशति च ॥ १७९ ॥</l>
</lg></b>
<p>१०. <b>उद्धतायां श्रूयमाणं</b> यथा—</p>
<b><lg>
<l>वामबाहुशिखराग्रशायिना सा मुखेन लवलीफलत्विषा ।</l>
<l>दिङ्‍मुखप्रहितलोललोचना मृत्युमुत्सवमिव प्रतीक्षते ॥ १८० ॥</l>
</lg></b>
<pb n="1429"/>
<p>११. <b>ललितायामुपनीयमानं</b> यथा—</p>
<b><lg>
<l>रुद्धं रुद्धं वहति सलिलं नेत्रयोरुष्णमुष्णं
न्यस्तं न्यस्तं सपदि हृदये चन्दनं शोषमेति ।</l>
<l>यातं यातं दयितविरहे जीवितं धारयन्त्या
दुःखं दुःखं व्रजति रजनी कल्पतुल्या वराक्याः ॥ १८१ ॥</l>
</lg></b>
<p>१२. <b>शान्तायामनुमीयमानं</b> यथा—</p>
<b><lg>
<l>ओहीचदेण उविहुरा पुंणमहुआ पओसि अंपंथं ।</l>
<l>ठिअपहिअ	पिगहवइ	आसाणडिआपुलोएइ ॥ १८२ ॥</l>
</lg></b>
<p>(<b>२. वियुक्तावस्था —१२</b>)</p>
<p>मनोदृग्वक्त्रावाग्वपुश्चेष्टासु विरहिणः स्वरूपावस्थानं <b>वियुक्तावस्था</b> ।</p>
<p>त<b>न्मनसि</b> चिन्तामयमनुस्मरणात्मकं च ।</p>
<p><b>दृशि</b> प्रजागरीयं, विषयव्यावृत्त्यात्मकं, च ।</p>
<p><b>वक्त्रे</b> निर्लज्जतामयमुन्मादात्मकं च ।</p>
<p><b>वाचि</b> गुणकीर्तनमयं विलापात्मकं च ।</p>
<p><b>वपुषि</b> कार्श्‍यमयं, व्याध्यात्मकं च ।</p>
<p><b>चेष्टायां</b> जाड्यमयं, मूर्च्छात्मकं च ।</p>
<p>तच्‍च <b>स्थानात् स्थानान्तरेऽवतिष्ठमानम् अवस्थे</b>त्याचक्षते । तत्र—</p>
<p><b>मनसि</b></p>
<p>१. <b>चिन्ता</b> यथा—</p>
<b><lg>
<l>सा सुन्दरीति तरुणीति तनूदरीति मुग्धेति मुग्धवचनेति मुहुर्मुहुर्मे ।</l>
<l>कान्तामयं विरहिणीमभिगन्तुकामः कान्तामयं जपति मन्त्रमिवान्तरात्मा ॥ १८३ ॥</l>
</lg></b>
<p>यथा वा—</p>
<b><lg>
<l>कृतस्सङ्कल्पोऽपि व्यथयति परिच्छेदविषयः
परिच्छिन्धीत्युक्तं वचनमपि पीडां जनयति ।</l>
<l>मनस्स्मृत्वा स्मृत्वा ग्लपितामिदमत्रैव रमते
प्रबन्धान्तश्चिन्ता सुखयति च मां दुःखयति च ॥ १८४ ॥</l>
</lg></b>
<p>२. तत्रैव <b>अनुस्मरणं</b> यथा—</p>
<b><lg>
<l>अद्यापि	तत्कनकचम्पकदामगौरं गोरोचनातिलकबिन्दुकृतैकबिन्दु ।</l>
<l>ईषत्कटाक्षहसितोल्बणगण्डदेशं तन्व्या मुखं पथि मया सह गच्छतीव ॥ १८५ ॥</l>
</lg></b>
<pb n="1430"/>
<p>यथा वा—</p>
<b><lg>
<l>निरस्तालङ्कारां	नयनजलसिक्ताधरपुटां
रवावस्तं	याते	द्विगुणतरखेदालसमुखीम् ।</l>
<l>अहो	दूरस्थां	तां	करकमलविन्यस्तवदनां
प्रियां पश्‍यामीति स्मृतिशरणकुड्ये हि लिखिता ॥ १८६ ॥</l>
</lg></b>
<p><b>दृशि</b> —</p>
<p>३. <b>प्रजागरो</b> यथा—(शाकु. ६.२२)</p>
<b><lg>
<l>प्रजागरात् खिलीभूतस्तस्यास्स्वप्‍ने समागमः ।</l>
<l>बाष्पस्तु न ददात्येनां द्रष्टुं चित्रगतामपि ॥ १८७ ॥</l>
</lg></b>
<p>यथा वा—</p>
<b><lg>
<l>णिंदणीकसु एइ वढणिंसि चिंत्तं तह जाइ ।</l>
<l>दइआमुहपडिबिंवे भिजउ चिंपिंज्जइ ताइ ॥ १८८ ॥</l>
</lg></b>
<p>४. तत्रैव <b>विषयव्यावृत्ति</b>र्यथा—</p>
<b><lg>
<l>विधर्माणो	भावास्तदुपहितवृत्तेर्न	धृतये
सरूपत्वादन्ये	विहितविफलौत्सुक्यविरसाः ।</l>
<l>अतश्चेत्थं	पूर्वेष्वसृजदितरेभ्यः	प्रतहतं
क्‍व हीनं प्रेयस्या हृदयमिदमन्यत्र रमताम् ॥ १८९ ॥</l>
</lg></b>
<p>यथा वा—</p>
<b><lg>
<l>अनारब्धाक्षेपं	परमकृतबाष्पव्यतिकरं
निगूढान्तस्तापं	हृदयविनिपातव्यवसितम् ।</l>
<l>कृशाङ्ग्या यत् पापे व्रजति मयि नैराश्‍यपिशुनं
श्लथैरङ्गैरुक्तं	हृदयमिदमुन्मीलयति तत् ॥ १९० ॥</l>
</lg></b>
<p><b>वक्रे</b> —</p>
<p>५. <b>लज्जाप्रणाशो</b> यथा—</p>
<b><lg>
<l>गिरां सैका वाच्यं हृदयमपि तत्रैव निरतं,
पुरः सर्वं दृष्टं भवति हरिणाक्ष्या मुखमिति ।</l>
<l>वियोगस्तन्वङ्ग्याः कथमनुपकारी यदि भवेत्
कृतं	तद्रूपेण	त्रिभुवनमिदं	येन	कृतिना ॥ १९१ ॥</l>
</lg></b>
<p>यथा वा—</p>
<pb n="1431"/>
<b><lg>
<l>क्वचित्	स्वप्ने	पश्‍याम्यविरचितलम्बालकमुखीं
क्वचित्	सङ्कल्पस्तां सुहृदिव पुरः स्थापयति मे ।</l>
<l>क्वचिद् द्रष्टव्या सा सुखयति मुहूर्तँ ह्यनुसृता
नमस्तस्यै	यस्या	रमयति	वियोगोऽपि	हृदयम् ॥ १९२ ॥</l>
</lg></b>
<p>६. <b>तत्रैवोन्मादो</b> यथा—</p>
<b><lg>
<l>रक्तस्त्वं नवपल्लवैरहमपि श्लाघ्यैः प्रियाया गुणै—
स्त्वामायान्ति शिलीमुखाः स्मरधनुर्मुक्तास्सखे! मामपि ।</l>
<l>तस्याः पादतलाहतिस्तव	मुदे	तद्वन्ममाप्यावयोः
सर्वँ तुल्यमशोक! केवलमहं धात्रा सशोकः कृतः ॥ १९३ ॥</l>
</lg></b>
<p>यथा वा—(मामा. ९. २९)</p>
<b><lg>
<l>भवद्धिस्सर्वाङ्गप्रकृतिरमणीया	कुलवधू—
रिहस्थैर्दृष्टा वा विदितमिह वास्या यदभवत् ।</l>
<l>वयोऽवस्थां तस्याः श्रृणुत सुहृदो यत्र मदनः
प्रगल्भव्यापारश्चलत	हृदि	मुग्धश्च	वपुषि ॥ १९४ ॥</l>
</lg></b>
<p><b>वाचि</b>—</p>
<p>७. <b>गुणकीर्तनं</b> यथा—</p>
<b><lg>
<l>इदं किं ते न्यस्तं वलयिनि करे वक्त्रकमलं
प्रिये! कः कोपोऽयं प्रणयिनि निरागस्यपि जने ।</l>
<l>ब्रुवाणे	मय्येवं	श्वसितविषयोत्कम्पितकुचं
मृगाक्ष्यास्तत्कालं	नयनजलमोवोत्तरमभूत् ॥ १९५ ॥</l>
</lg></b>
<p>यथा वा—</p>
<b><lg>
<l>क्षणमविशदं	व्यक्तं	भूयस्ततः	परिमन्थरं
तदनु चकितं ह्नीतं पश्चात् ततश्च निरङ्कुशम् ।</l>
<l>कुवलयदृशा	प्रेम	प्रादुष्कृतं	नवसङ्गमे
तदिह विरहे ध्यातं ध्यातं विधूनयतीव माम् ॥ १९६ ॥</l>
</lg></b>
<p>८. तत्रैव <b>विलापो</b> यथा—</p>
<b><lg>
<l>हे विप्रयोगदहन! ज्वलितो	(यदि त्व)
मां	निर्दह	प्रियमिदं	न	हि	जीवितं	मे ।</l>
</lg></b>
<pb n="1432"/>
<b><lg>
<l>एकं	मनः	परिहराञ्जलिरेष	मूर्ध्नि
न्यस्तो	मया	वसति	यत्र	सरोरुहाक्षी ॥ १९७ ॥</l>
</lg></b>
<p>यथा वा—</p>
<b><lg>
<l>प्रियविरहमहोष्मा	मर्मुरानङ्गलेखा
मयि हतक! हिमांशो! मा स्पृश क्रीडयापि ।</l>
<l>इह	हि	तव	लुठन्तः	प्लोषपीडां	भजन्ते
दरजरठमृणालीकाण्डमुग्धा	मयूखाः ॥ १९८ ॥</l>
</lg></b>
<p><b>वपुषि</b>—</p>
<p>९. <b>कार्श्यँ</b> यथा—</p>
<b><lg>
<l>पर्यस्य स्वकरेण बाष्पपयसां पूरस्य पक्ष्मालकान्
निःश्वासांश्चं नखम्पचान् न सहते पाणिः कपोलाश्रयः ।</l>
<l>दग्धोन्तर्मदनाग्निना स्तनभरो भग्नेव पाण्डुच्छवि—
र्भास्वद्‌बिम्बगता कलेव शशिनः क्षीणा तनुस्ताम्यति ॥ १९९ ॥</l>
</lg></b>
<p>यथा वा—(उराच. ३. ५)</p>
<b><lg>
<l>किसलयमिव	मुग्धं	बन्धनाद्	विप्रलूनं
हृदयकुसुमशोषो	दारुणो	दीर्घशोकः ।</l>
<l>ग्लपयति	परिपाण्डु	क्षाममस्याः	शरीरं
शरदिज	इव	घर्मः	केतकीगर्भपत्रम् ॥ २०० ॥</l>
</lg></b>
<p>१०. <b>तत्रैव व्याधि</b>र्यथा—</p>
<b><lg>
<l>आपाण्डुर्वदने	गतावविशदं	चिन्ताऽऽमयेष्वायतः
क्षामो	वाचि	विचारणास्वकुशलो	रम्येष्वरम्यक्रियः ।</l>
<l>उत्कम्पी हृदये	द्रवो	नयनयोरूर्वोर्जडोऽङ्गे गुरुः
शोकोऽयं मयि याति तद्‌विरहभूरेकोऽप्यनेकां गतिम् ॥ २०१ ॥</l>
</lg></b>
<p>यथा वा—(उराच. ३. ३१)</p>
<b><lg>
<l>दलति	हृदयं	गाढोद्वेगं	द्विधा	न	तु	भिद्यते
वहति	विकलः	कायो	देहं	न	मुञ्चति	चेतना ।</l>
<l>ज्वलयति	तनूमन्तर्दाहः	करोति	न	भस्मसात्
प्रहरति	विधिर्मर्मच्छेदी	न	कृन्तति	जीवितम् ॥ २०२ ॥</l>
</lg></b>
<pb n="1433"/>
<p><b>चेष्टायां</b></p>
<p>११. <b>जाड‍यं</b> यथा—</p>
<b><lg>
<l>एकमुत्कण्ठया शून्यमन्यद् दयितया हृतम् ।</l>
<l>वेदनामपरं	धत्ते	कियन्ति	हृदयानि	मे ॥ २०३ ॥</l>
</lg></b>
<p>यथा वा—(सक. ५. ६१)</p>
<b><lg>
<l>शिथिलशिथिलं न्यस्य स्वैरं धनुश्शिखरे भुजं
नयनसलिलैः	कुर्वन्	मौर्वीं लतामपरामिव ।</l>
<l>अहह विकलः श्रुत्वा श्रुत्वा घनस्तनितध्वनिं
किमपि किमपि ध्यायन्नार्यो न याति न तिष्ठति ॥ २०४ ॥</l>
</lg></b>
<p>१२. <b>तत्रैव मूर्च्छा</b> यथा—(मामा. ९. २०)</p>
<b><lg>
<l>मातर्मातर्दलति	हृदयं	ध्वंसते	देहबन्धः
शून्यं	मन्ये	जगदविरतज्वालमन्तर्ज्वलामि ।</l>
<l>सीदन्नन्धे तमसि विधुरो मज्जतीवान्तरात्मा
विष्वङ्गमोहः स्थगयति कथं मन्दभाग्यः करोमि ॥ २०५ ॥</l>
</lg></b>
<p>यथा वा—(मामा. ९. २१)</p>
<b><lg>
<l>बन्धुताहृदयकौमुदीमहो	मालतीनयनमुग्धचन्द्रमाः ।</l>
<l>सोऽयमद्य मकरन्दन्दनो जीवलोकतिलकः प्रलीयते ॥ २०६ ॥</l>
</lg></b>
<p>(<b>३. विरहोद्दीपनम्</b>)</p>
<p>जातानुभावस्य विरहिणः स्मरणादिबीजोद्‌बोधहेतुश्चित्तारम्भादिकारणं अर्थातिशयः
<b>विरहोद्दीपनम्</b>। स प्रायेणाष्टधा— <b>देशः, देशचिह्नं, कालः, कालचिह्नं, वस्तु,
वस्तुचिह्नं, कार्यं, कार्यचिह्नम्</b> इति ।</p>
<p><b>स्मरणादयस्तु</b> चत्वारः— <b>स्मरणम्, इच्छा, द्वेषः, प्रयत्‍न</b> इति ।</p>
<p><b>चित्तारम्भादयोऽपि</b> तावन्त एव—<b>चित्तारम्भः, वागारम्भः, बुदध्यारम्भः, शरीरारम्भ</b> इति ।
उभये प्रत्येकतश्चतुर्धा । तत्र—</p>
<p>(<b>स्मरणादयः— १६</b>)</p>
<p><b>स्मरणभेदेषु</b>— स्मृतिः, अनुस्मृतिः, स्मृतिविशेषः, अनुस्मृतिविशेषश्च इति ।</p>
<p><b>इच्छाभेदेषु</b>— इच्छा, अन्विच्छा, इच्छाविशेषः, अन्विच्छाविशेषश्च इति ।</p>
<p><b>द्वेषभेदेषु</b>— द्वेष:, अनुद्वेषः, द्वेषविशेषः, अनुद्वेषविशेषश्च इति ।</p>
<pb n="1434"/>
<p><b>प्रयत्‍नभेदेषु</b>—प्रयत्‍न:, अनुप्रयत्‍न:, प्रयत्‍नविशेषः, अनुप्रयत्‍नविशेषश्च इति ।</p>
<p>(<b>चित्तारम्भादयः— १६</b>)</p>
<p><b>
चित्तारम्भप्रभेदेषु</b>— शुद्धः, सङ्कीर्णः, प्रकीर्णः, विप्रकीर्ण इति ।</p>
<p><b>वागारम्भप्रभेदेषु</b>— प्रकृतः, अप्रकृतः, प्रसक्तः, अनुप्रसक्त इति ।</p>
<p><b>बुद्ध्यारम्भप्रभेदेषु</b>— यता, तथा, अन्यथा, उभयथा इति ।</p>
<p><b>शरीरारम्भप्रभेदेषु</b>— वक्त्रे, वपुषि, दृष्टौ, चेष्टायामिति ।</p>
<p>चत्वारश्चतुष्काः कारणभूताः, चत्वारस्तु कार्यभूता इति । तेषु—</p>
<p>चित्तारम्भबुद्धयाम्भावाभ्यन्तरौ, वागारम्भशरीरारम्भयोः <b>कारणमपि</b> भवतः ।</p>
<p>शरीरारम्भवागारम्भौ तु बाह्यौ <b>कार्यमेव</b>।</p>
<p>चित्तारम्भस्तु बुद्धयारम्भस्यापि <b>कारणमिति</b> । तत्र—</p>
<p>(<b>विरोहोद्दीपनप्रभेदाः— ८</b>)</p>
<p>१. <b>विरहोद्दीपनप्रभेदेषु</b> ग्राम्यारण्यादयो <b>देशाः</b>। तेषु—</p>
<p><b>ग्राम्यो</b> यथा—</p>
<b><lg>
<l>अभ्याशस्थितचूतषण्डागहनाद्	ग्रामादितो	गेहिनी
स्थानं	किञ्चिदवृक्षकं	विरहिणी	तूर्णं	वधूर्नीयताम् ।</l>
<l>अत्रायान्त्यचिरेण	कोकिलकुलव्याहारझङ्कारिणः
पान्थस्त्रीजनजीवितापहरणप्रौढाः	पुरो	वासराः ॥ २०७ ॥</l>
</lg></b>
<p><b>आरण्यो</b> यथा—(उराच. २. २२)</p>
<b><lg>
<l>एतत् पुनर्वनमहो कथमद्य दृष्टं यस्मिन्नभूम चिरमेव पुरा वसन्तः ।</l>
<l>आरण्यकाश्च गृहिणश्च रताश्च धर्मे सांसारिकेषु च सुखेषु वयं रसज्ञाः ॥ २०८ ॥</l>
</lg></b>
<p>२. अनुभूयमानस्मर्यमाणानि <b>देशाचिह्नानि</b> । तेषु—</p>
<p><b>अनुभूयमानं</b> यथा—(उराच. २. २३)</p>
<b><lg>
<l>एते त एव गिरयो विरवन्मयूरास्तान्येव मत्तहरिणानि वनस्थलानि ।</l>
<l>आमञ्जुवञ्जुलरुतानि च तान्यमूनि नीरन्ध्रनीरनिचुलानि सरित्तटानि ॥ २०९ ॥</l>
</lg></b>
<p><b>स्मर्यमाणं</b> यथा—(उराच. २. २७)</p>
<b><lg>
<l>पुरा	यत्र	स्त्रोतः	पुलिनमधुना	तत्र	सरितां
विपर्यासं	यातो	घनविरलभावः	क्षितिरुहाम् ।</l>
<l>बहोर्दृष्टं	कालादपरमिव	मन्ये	वनमिदं
निवेशः	शैलानां	तदिदमिति	बुद्धिं द्रढयति ॥ २१० ॥</l>
</lg></b>
<pb n="1435"/>
<p>३. <b>वर्षावसन्तसमयादिः कालः</b>। तत्र—</p>
<p><b>वर्षासमयो</b> यथा—</p>
<b><lg>
<l>वातप्रोत्क्षिप्‍तधूलीपरिमिलनसमुद्‌ध‌ूलिताम्भः(ङ्गं) समन्ता—
द्दण्डोद्वेल्लद‍्वलाकावलिकुणपशिरोनद्धनीलाभ्रकेशः	।</l>
<l>पेङ्खद‍्विद्युत्पताकारुचिरसुरधनुः खण्डखट‍्वाङ्गधारी
सम्प्राप्‍तः प्रोषितस्त्रीप्रतिभयजननः कालकापालिकोऽयम् ॥ २११ ॥</l>
</lg></b>
<p><b>वसन्तसमयो</b> यथा—</p>
<b><lg>
<l>चैत्रः सैष सखे स्ववृन्तनियतश्‍यामाश्रिभिः किंशुकै—
रङ्गारैरिव	भासुरान्धरुचिक्षिश्चक्षुंषि	दन्हह्यते ।</l>
<l>यत्रैता	मदमञ्जुभिः	परभृतैरुच्चोच्चरत्पञ्चमा—
श्‍चूतारामभुवः प्रियाविरहिणां कुर्वन्ति कर्णज्वरम् ॥ २१२ ॥</l>
</lg></b>
<p>४. घनोन्नतिप्रसूनविकासादीनि <b>कालचिह्नानि</b>। यथा—(अमरु. ११७)</p>
<b><lg>
<l>किञ्चिन्मुद्रितपांसवः शिखिकुलैस्सानन्दमालोकिताः
भग्नवास—रुदद्धरिद्रगृहिणी—श्वासानिलैर्जर्जराः ।</l>
<l>एते ते निपतन्ति नूतनघनात् प्रावृइभरारम्भिणो
विच्छायीकृतविप्रयुक्तवनितावक्त्रेन्दवो बिन्दवः ॥ २१३ ॥</l>
</lg></b>
<p>यथा वा—</p>
<b><lg>
<l>माणगइंदहो अंकुसु महुसिहहो णहकुमाहवसि
रिइकेलि	सुअवआणा	संककरु ।</l>
<l>वड्ढइ विरहिणीजीवइं किं घूइं कुडउलोहिं
अलिअत्तउ	मअणहोणं	हत्थकुडउ ॥ २१४ ॥</l>
</lg></b>
<p>५. <b>ईप्सितमनीप्सितं वा द्रव्यजातं वस्तु</b>। तत्र
<b>ईप्सितं</b> यथा—(कुन्दमाला. ४. २०)</p>
<b><lg>
<l>द्यूते	पणः	प्रणयकेलिषु	कण्ठपाशः
क्रीडापरिश्रमहरं	व्यजनं	रतान्ते ।</l>
<l>शय्या	निशीथकलहे	हरिणेक्षणाया
लब्धं	मया	विधिवशादिदमुत्तरीयम् ॥ २१५ ॥</l>
</lg></b>
<pb n="1436"/>
<p><b>अनीप्सितं</b> यथा—</p>
<b><lg>
<l>अयि पिबत चकोराः किञ्चिदुन्नाम्य१ कण्ठं
२क्रमकबलनचञ्चच्चञ्चवश्चन्द्रिकाम्भः३	।</l>
<l>विरहविधुरितानां	जीवितत्राणहेतो—
र्भवति	हरिणलक्ष्मा	येन	तेजोदरिद्रः ॥ २१६ ॥</l>
</lg></b>
<p>६. <b>असाधारणधर्मचिह्नानि</b> यथा—(सूमु. २२५)</p>
<b><lg>
<l>कान्ता का मम४ गर्जितैरुपरता५ धाराम्बुभिः का हता
का मोहं गमिता वियोगविधुरा धाराकदम्बानिलैः ।</l>
<l>नीता का च विलोलतां मदकलैः६ केकारवैर्बर्हिणा—
मित्थं पान्थ! गृहाणि पश्‍यति घनो विद्युत्प्रदीपैरिव ॥ २१७ ॥</l>
</lg></b>
<p>यथा वा—(गास. १. ४४)</p>
<b><lg>
<l>अक्खडइ पिआ हिअए अण्णं महिलाअणं रमंतस्स ।</l>
<l>दिट्ठे	सरिसम्मि	गुणे	सरिसम्मि	अई/दीसंते ॥ २१८ ॥</l>
</lg></b>
<lg>
<l>(आस्खलति प्रिया हृदये अन्यं महिलाजनं ममाणस्य ।</l>
<l>दृष्टे	सदृशे	गुणे	सदृशे	अदृश्‍यमाने ॥)</l>
</lg>
<p>७. <b>निर्वर्त्य—विकार्य—प्राप्य—कर्मव्यापी क्रियाविशेषः कार्यः</b> यथा—</p>
<b><lg>
<l>मा गाः पान्थ! पथामुना यदि तव भ्रातः! प्रियं जीवितं
यच्चूताकृतिरत्र तिष्ठति महान् रौद्रः पुरो राक्षसः ।</l>
<l>तेनोद्यन्मकरन्द—लुब्ध—मधुप—व्याहार—&amp;झङ्करिणा
पान्थानामधुनैव	निर्घृणाधिया	सार्थो	 हतः	श्रूयते ॥ २१९ ॥</l>
</lg></b>
<p>यथा वाmdash;</p>
<b><lg>
<l>उपपरिसरं	गोदावर्याः	परित्यजताध्वगाः
सरणिमपरो	मार्गस्तावद्	भवद‍्भिरवेक्ष्यताम् ।</l>
<l>इह हि विहितो रक्ताशोकः कयापि हताशया
चरणनलिन—न्यासोदञ्चन्नवाऽङ्कुरक़ञ्चुकः ॥ २२० ॥</l>
</lg></b>
<!-- NOTES pg=1436!-->
१. नाम्यकं जो, न्नमिक राघवः
२. क्रमस्य क्रमुकस्य कवलनादिति यावत् ।
३. नाम्भः जो, नाभ्यः राघवः
४. कान्ता का मम = कान्तारैर्मम. जो. रा.
५. रुपरता = कपरता जो.
६. विलोलतां मदकलैः = विलोलनादकबलः रा.
<pb n="1437"/>
<p>८. <b>क्रियाविशेषानुमापकमर्थान्तरं <!--<hi>-->कार्यचिह्नं<!--</hi>--> यथा</b>—</p>
<b><lg>
<l>सव्याधेः कृशता क्षतस्य रुधिरं दष्टस्य लालास्त्रुतिः
सर्वं नैतदिहास्ति तत्कथमयं पान्थस्तपस्वी मृतः ।</l>
<l>आ	ज्ञातं	मधुलम्पटैर्मधुकरैरारब्धकोलाहलै—
र्ननं दुःखितकेन चूतमुकुले दृष्टिः क्वचित् पातिता ॥ २२१ ॥</l>
</lg></b>
<p>यथा वा—(विक्र. ४. ३४)</p>
<b><lg>
<l>रक्ताशोक कृशोदरी क्व नु गता मुक्त्वानुरक्तं जन
नो दृष्टेति मुधैव धूनयसि किं वातावधूतं शिरः ।</l>
<l>उत्कण्ठाघटमानषट्पदघटासङ्घट्टदष्टच्छद—
स्तत्पादाहतिमन्तरेण	सरसः	पुष्पोद‍्गमोऽयं	कुतः ॥ २२२ ॥</l>
</lg></b>
<p>अथैतेषु <b>स्मृतीच्छाद्वेषप्रयत्‍नजन्मानो वाग्बुद्धिशरीरारम्भाः</b>। तेषु—</p>
<p>१. <b>मनआरम्भः स्मृतिजन्मा</b> यथा—(राच. १. १८)</p>
<b><lg>
<l>तस्य	चक्रुश्चमत्कारं	व्यतीतसमया	अपि ।</l>
<l>स्मितार्द्रमुकुलोद्‌भेदाः	कदम्बवनराजयः॥ २२३ ॥</l>
</lg></b>
<p><b>स एवेच्छाजन्मा</b> यथा—(उराच. ३. २५)</p>
<b><lg>
<l>करकमलवितीर्णैरम्बुनीवारशष्पै—
स्तरुशकुनिकुरङ्गान्मैथिली	यानपुष्यत् ।</l>
<l>भवति	मम	विकारस्तेषु	दृष्टेषु	कोऽपि
द्रव	इव	हृदयस्य	प्रस्नवोद्धेदयोग्यः ॥ २२४ ॥</l>
</lg></b>
<p><b>एष द्वेषजन्मा</b> यथा—</p>
<b><lg>
<l>सञ्छन्नैर्जलवामनैर्जलधरैर्व्योम्नि	प्रसुप्‍ते	जने
देवे	वर्षति	दिङ्गमुखेषु	चरति	स्वैरं	कदम्बानिले ।</l>
<l>उत्के गायति च प्रवासिनि कथं पान्थप्रियायाणामिमा
नोन्मथ्नन्ति मनांसि मांसलमिलद्दीर्घान्धकाराः	क्षपाः ॥ २२५ ॥</l>
</lg></b>
<p><b>अयमेव प्रयत्‍नजन्मा</b> यथा—</p>
<b><lg>
<l>उत्केकाः	शिखिनः	पयोदपटलैश्छन्नं	नभोमण्डलं
वाता वान्ति कदम्बरेणुशबला जाता मही शाद्‌वला ।</l>
</lg></b>
<pb n="1438"/>
<b><lg>
<l>उद्भिन्नं	नवयोवनं,	प्रियतमो	देशान्तरस्थोऽवधिः
कालो याति, न याति जीवितमिति व्यग्रं मनश्चिन्तया ॥ २२६ ॥</l>
</lg></b>
<p>२. <b>वागारम्भस्मृतिजन्मा</b> यथा—(रामाभ्यु.)</p>
<b><lg>
<l>यत्	त्वन्नेत्रसमानकान्ति	सलिले	मग्नं	तदिन्दीवरं
मेघैरन्तरितः	प्रिये!	तव	मुखच्छायानुकारी	शशी ।</l>
<l>येऽपि	त्वद्गमनानुसारिगतयस्ते	राजहंसा	गता—
स्त्वत्सादृश्‍यविनोदमात्रमपि	मे	दैवेन	न	क्षम्यते ॥ २२७ ॥</l>
</lg></b>
<p><b>स एवेच्छाजन्मा</b> यथा—(उराच. ६. २६)</p>
<b><lg>
<l>अपि	जनकसुतायास्तच्च	तच्चानुरूपं
स्फुटमिह	शिशुयुग्मे	नैपुणोन्नेयमस्ति ।</l>
<l>ननु	पुनरिव	तन्मे	गोचरीभूतमक्ष्णो—
रभिनवशतपत्रशीमदीस्यं	प्रियायाः ॥ २२८ ॥</l>
</lg></b>
<p><b>एष द्वेषजन्मा</b> यथा—</p>
<b><lg>
<l>तरुणतमालनीलबहुलोन्नमदम्बुधराः
शिशिरसमीरणा	वधूत—नूतन—वारिकणाः ।</l>
<l>कथमवलोकयेयमधुना	हरिहेतिमती—
र्मदकलनीलकण्ठकलहैर्मुखरा	हरितः ॥ २२९ ॥</l>
</lg></b>
<p><b>अयमेव प्रयत्‍नजन्मा</b> यथा—(उराच.)</p>
<b><lg>
<l>शैलः सोऽयं ककुभसुरभिर्माल्यवान्नाम यस्मि—
न्नीलास्निग्धश्श्रयति	शिखरं	नूतनस्तोयवाहः ।</l>
<l>आर्येणास्मिन्विरम विरमातः परं न क्षमोऽस्मि
प्रत्यावृत्तः	पुनरिव	स	मे	जानकीविप्रयोगः ॥ २३० ॥</l>
</lg></b>
<p>३. <b>बुद‍्ध्यारम्भस्मृतिजन्मा</b> यथा—</p>
<b><lg>
<l>रक्ताशोकतरोः	कराकृतिधरा	राजन्त्यमी	पल्लवा
वृत्तत्वात्	सदृशी	तदूरुयुगलेनैषापि	रम्भावलिः ।</l>
<l>प्रौढिम्ना कुसुमे स्थिता तदधरच्छाया विकारं विना
तन्मन्येऽत्र वने विभज्य विधिना क्षिप्‍ता मम प्रेयसी ॥ २३१ ॥</l>
</lg></b>
<pb n="1439"/>
<p><b>स एवेच्छाजन्मा</b> यथा—(उराच. २. २८)</p>
<b><lg>
<l>यस्तान्ते दिवसास्तया सह तथा नीताः पुनः स्वे गृहे
यत्सम्बद‍्धकथाभिरेव	सुचिरं	दीर्घाभिरस्थीयत ।</l>
<l>एकः	सम्प्रति	नाशितप्रियतमस्तामेव	पापः	कथं
रामः पञ्चवटीं विलोकयतु वा गच्छत्वसम्भाव्य वा ॥ २३२ ॥</l>
</lg></b>
<p><b>एष द्वेषजन्मा</b> यथा—</p>
<b><lg>
<l>वातैः	केसरगन्धिभिर्विषधरश्वासैरिवान्धं	मनो
दग्धे	तप्‍तशलाकयेव	तडिता	पर्यश्रुणी	लोचने ।</l>
<l>एताः	सम्प्रति	रूपगर्भगुरवः	सान्द्रीभवत्सौरभाः
केतक्यः	करपत्रपत्रजरठाः	कृन्तन्ति	मर्माणि	मे ॥ २३३ ॥</l>
</lg></b>
<p><b>अयमेव प्रयत्‍नजन्मा</b> यथा—(रामाभ्यु.)</p>
<b><lg>
<l>स्निग्धश्‍यामलकान्तिलिप्‍तवियतो वेल्लद‍्वलाका घना
वाताः शीकरिणः पयोदसुहृदामानन्दकेकाः कलाः ।</l>
<l>कामं सन्तु दृढं कठोरहृदयो रामोऽस्मि सर्वं सहे
वैदेही तु कथं भविष्यति हहाहा देवि! धीरा भव ॥ २३४ ॥</l>
</lg></b>
<p>४. <b>शरीरारम्भः स्मृतिजन्मा</b> यथा—(सक. ७५९)</p>
<b><lg>
<l>निपतति शयने तव स्मरन्ती पथिकवधूरवधूतजीविताशा ।</l>
<l>जलधरसमयस्य हे/के—तुभूतां वकुललतामवलोक्य पुष्पिताग्राम् ॥ २३५ ॥</l>
</lg></b>
<p><b>स एवेच्छाजन्मा</b> यथा—(राच. १. १९)</p>
<b><lg>
<l>अदृश्‍यन्त पुरस्तेन खेला- खञ्जनपङक्तिगाः ।</l>
<l>अस्मर्यन्त च निःश्वस्य प्रियानयनविभ्रमाः ॥ २३६ ॥</l>
</lg></b>
<p><b>एष द्वेषजन्मा</b> यथा—(गास. ४. ३६)</p>
<b><lg>
<l>संजीविणोसहिं पिब सुअस्स रक्खइ अणण्णवावारा ।</l>
<l>सासू	णवब्भदंसणकंठागअजीविअं	सोण्हं ॥ २३७ ॥</l>
</lg></b>
<lg>
<l>(संजीवनौषधिमिव	सुतस्य	रक्षत्यनन्यव्यापारा ।</l>
<l>श्वश्रूर्नवादर्शनकण्ठागतजीवितां	स्नुषाम् ॥)</l>
</lg>
<pb n="1440"/>
<p><b>अयमेव प्रयत्‍नजन्मा</b> यथा—(गास. ६. ३८)</p>
<b><lg>
<l>दट्ठूण	उण्णमंते	मेहे	आमुक्कजीविआसाए ।</l>
<l>पहिअ—वहुए परिअणो ओरुण्णमुहीए सच्चविओ ॥ २६८ ॥</l>
</lg></b>
<lg>
<l>(दृष्टवा उन्नमतो मेघान् आमुक्तजीविताशया ।</l>
<l>पथिकवध्वा परिजनः अवरुदितमुख्या परिज्ञातः ॥)</l>
</lg>
<p>(<b>स्मरणादयः— १६</b>)</p>
<p>(<b>स्मरणभेदेषु—४</b>) अथैतेषु <b>स्मरणादीनां</b> पृथक्पृथक् <b>चतुष्कम्</b>। तत्र७
<b>स्मरणस्य</b> स्मृतिरनुस्मृतिः स्मृतिविशेषोऽनुस्मृतिविशेषश्च । तेषु—</p>
<p>१. <b>स्मृति</b>र्यथा—</p>
<b><lg>
<l>शशिमणिशिला सेयं यस्यां विपाण्डुरमाननं
करकिसलये	कृत्वा	वामे	घनश्वसितोद्रमा ।</l>
<l>चिरयति	मयि	व्यक्ताकूता	मनाक्स्फूरिताधरा
नियमितमनोमन्युर्दृष्टा	मया	रुदती	प्रिया ॥ २३९ ॥</l>
</lg></b>
<p>२. <b>अनुस्मृति</b>र्यथा—(मेघ. ७६)</p>
<b><lg>
<l>तस्यास्तीरे	रचितशिखरः	पेशलैरिन्द्रनीलैः
क्रीडाशैलः	कनककदलीवेष्टनप्रेक्षणीयः ।</l>
<l>मद‍्गेहिन्याः प्रिय इति सखे! चेतसा कातरेण
प्रेक्ष्योपान्तस्फुरिततडितं	त्वां	तमेव	स्मरामि ॥ २४० ॥</l>
</lg></b>
<p>३. <b>स्मृतिविशेषो</b> यथा—(मेघ. ७७)</p>
<b><lg>
<l>रक्ताशोकश्चलकिसलयः	केसरश्चात्र	कान्तः
प्रत्यासन्नौ	कुरवकवृतेर्माधवीमण्डपस्य ।</l>
<l>एकस्सख्यास्तव	सह	मया	वामपादाभिलाषी
काङ्क्षत्यन्यो	वदनमदिरां	दोहदच्छद्यनास्याः ॥ २४१ ॥</l>
</lg></b>
<p>४. <b>अनुस्मृतिविशेषो</b> यथा—(मेघ. ७८)</p>
<b><lg>
<l>तन्मध्ये च स्फुटितफलका काञ्चनी वासयष्टि—
र्मूले	बद्धा	मणिभिरनतिप्रौढवंशप्रकाशैः ।</l>
<l>तालैश्शिञ्जावलयसुभगैर्नर्तितः	कान्तया	मे
यामध्यास्ते दिवसविगमे नीलकण्ठस्सुहृद् वः ॥ २४२ ॥</l>
</lg></b>
<pb n="1441"/>
<p>(<b>इच्छाभेदेषु —४</b>)</p>
इच्छाया <b>इच्छा, अन्विच्छा, इच्छाविशेषः, अन्विच्छाविशेषश्च ।</b> तेषु —
<p>५. <b>इच्छा</b> (यथा)—</p>
<b><lg>
<l>विकसत्कदम्बनिकुरुम्बपांसुना सह जीवितं वह मम प्रिया यतः ।</l>
<l>अपि वा तदङ्गपरिवादशीतलं मयि किञ्चिदीरय भवान् हि मे गतिः ॥ २४३ ॥</l>
</lg></b>
<p>६. <b>अन्विच्छा</b> यथा—(सेब. १.४२)</p>
<b><lg>
<l>तं दइआहिण्णाणं जम्मि वि अंगम्मि राहवेण ण णिमिअं ।</l>
<l>सीआपरिमट्ठेण	व	वूढो	तेण	वि	णिरंतरं	रोमंचो ॥ २४४ ॥</l>
</lg></b>
<lg>
<l>(तद्‍ दयिताभिज्ञानं यस्मिन् अपि अङ्गे राघवेण न स्थापितम् ।</l>
<l>सीतापरिमृष्टेनेव	व्यूढः	तेनापि	निरन्तरं	रोमाञ्चः ॥)</l>
</lg>
<p>७. <b>इच्छाविशेषो</b> यथा—(मेघ. ६२)</p>
<b><lg>
<l>तस्योत्सङ्गे	प्रणयिन	इव	स्त्रस्तगङ्गादुकूलां
न त्वं दृष्ट्वा न पुनरलकां ज्ञास्यसे कामचारिन् ।
या वः काले वहति सलिलोद्गारमुच्चैर्विमानै—
र्मुक्ताजालग्रथितमलकं	कामिनीवाभ्रबृन्दम् ॥ २४५ ॥</l>
</lg></b>
<p>८. <b>अन्विच्छाविशेषो</b> यथा—(मेघ. ७४)</p>
<b><lg>
<l>तत्रागारं	धनपतिगृहानुत्तरेणास्मदीयं
दूराल्लक्ष्यं	सुरपतिधनुश्चारुणा	तोरणेन ।</l>
<l>यस्योद्याने कृतकतनयः कान्तया वर्धितो मे
हस्तप्राप्यस्तवकनमितो	बालमन्दारवृक्षः ॥ २४६ ॥</l>
</lg></b>
<p>(<b>द्वेषभेदेषु —४</b>) द्वेषस्य <b>द्वेषोऽनुद्वेषो द्वेषविशेषोऽनुद्वेषविशेषश्च ।</b> तेषु —</p>
<p>९. <b>द्वेषो</b> यथा—(सूमु. २१२)</p>
<b><lg>
<l>अस्थिक्षोदवतीव कुन्दमुकुलैः फुल्लैः पलाशद्रुमैः
साङ्गारप्रकरेव	धूमकलुषेवोत्पातिभिः	षट्पदैः ।</l>
<l>रक्ताक्षिद्युतिभिः	सशोषगहनालातेव	पुंस्कोकिलै—
र्दृष्टा प्राणसमा चितेव पथिकेनाराद् वनान्तस्थली ॥ २४७ ॥</l>
</lg></b>
<p>१०. <b>अनुद्वेषो</b> यथा—</p>
<b><lg>
<l>चंदो विसअसहोअरउ(होइ)को	वोल्लअमिअस्स	सहि ।</l>
<l>लग्गंतीअंगे मह जुण्हा वि जालइ (?ज्जालई) जस्स ॥ २४८ ॥</l>
</lg></b>
<pb n="1442"/>
<p>११. <b>द्वेषविशेषो</b> यथा—(गास. १.२९)</p>
<b><lg>
<l>अज्ज मए तेण विणा अणुहूयसुहाइं संभरंतीए ।</l>
<l>अहिणवमेहाण रवो णीसामिओ वच्ज्झपडहो व्व ॥ २४९ ॥</l>
</lg></b>
<lg>
<l>(अद्य मया तेन विना, अनुभूतसुखानि संस्मरन्त्या ।</l>
<l>अभिनवमेघानां रवो निशामितो(=श्रुतो) वध्यपटह इव ॥)</l>
</lg>
<p>१२. <b>अनुद्वेषविशेषो</b> यथा—(मामा. ९.४२)</p>
<b><lg>
<l>भ्रमय	जलदानम्भोगर्भान्	प्रमोदय	कोकिलान्
कलय	शिखिनः	केकोत्कण्ठान्	कठोरय	केतकान् ।</l>
<l>विरहिणि जने मूर्च्छां लब्ध्वा विनोदयति व्यथा—
मकरुण!	पुनः	संज्ञाव्याधिं	विधाय	किमीहसे ॥ २५० ॥</l>
</lg></b>
<p>(<b>प्रयत्‍नभेदेषु —४</b>)</p>
<p>प्रयत्‍नस्य <b>प्रयत्‍नोऽनुप्रयत्‍नः, प्रयत्‍नविशेषः, अनुप्रयत्‍नविशेषश्च ।</b> तेषु —</p>
<p>१३. <b>प्रयत्‍नो</b> यथा—(अमरु. ९९)</p>
<b><lg>
<l>देशैरन्तरिता	शतैश्च	सरितामुर्वीभृतां	काननैः-
र्यत्‍नेनापि	न	याति	लोचनपथं	कान्तेति	जानन्नपि ।</l>
<l>उद्ग्रीवश्चरणाग्ररुद्धवसुधः	कृत्वाश्रुपूर्णां	दृशं
तामाशां पथिकस्तथापि किमपि ध्यायन् मुहुर्वीक्षते ॥ २५१ ॥</l>
</lg></b>
<p>१४. <b>अनुप्रयत्‍नो</b> यथा—</p>
<b><lg>
<l>अलसगतयः श्यामागन्धं वहन्ति वनानिलाः
क्वणति मधुरं कादम्बानां कृलं कमलाकरे ।</l>
<l>अवधिगणनाभग्नाङ्गुल्या तया विरहश्च मे
भगवति निशे शंस प्रातः कदा नु भविष्यति ॥ २५२ ॥</l>
</lg></b>
<lg>
<l>(चन्द्रो विषस्य सहोदरको भवति कः कथयति अमृतस्य सखि ।</l>
<l>लगन्ती अङ्गे मम ज्योत्स्नापि ज्वालयति यस्य ॥) इति कु.</l>
</lg>
<p>१५. <b>प्रयत्‍नविशेषो</b> यथा—(शाकु. ६. २०)</p>
<b><lg>
<l>अक्लिष्टबालतरुपल्लवलोभनीयं	पीतं	मया	सदयमेव	रतोत्सवेषु ।</l>
<l>बिम्बाधरं स्पृशसि चेद् भ्रमर प्रियायास्त्वां कारयामि कमलोदरबन्धनस्थम् ॥ २५३ ॥</l>
</lg></b>
<pb n="1443"/>
<p>१६. <b>अनुप्रयत्‍नविशेषो</b> यथा—</p>
<b><lg>
<l>व्योमश्रीहृदयैकमौक्तिकलते!	मातर्बलाकावलि!
ब्रूयास्तं	जंनमादरः	खलु	महान्	प्राणेषु	कार्यस्त्वया ।</l>
<l>एतां म्लानिमुपागतां स्त्रजमिव त्यक्त्वा तनुं दुर्वहा—
मेषाहं सुखिनी भवामि न सहे तीव्रां वियोगव्यथाम् ॥ २५४ ॥</l>
</lg></b>
<p>(<b>चित्तारम्भेषु —१६</b>)</p>
<p>अथ <b>चित्तारम्भादीनां१</b> पृथक्पृथक् चतुष्कम् । तत्र—</p>
<p>(<b>चित्तारम्भेषु —४</b>) <b>चित्तारम्भेषु</b> स्मृत्यादीनामेकस्यैव सद्भावे <b>शुद्धः, द्वयोस्सङ्कीर्णः,
त्रयाणां प्रकीर्णः, चतुर्णां विप्रकीर्ण</b> इति । तेषु —</p>
<p>१. <b>शुद्धो</b> यथा—(उराच. २.२६)</p>
<b><lg>
<l>चिराद् वेगारम्भी प्रसृत इव तीव्रो विषरसः
कुतश्चित् संवेगात् प्रचल इव शल्यस्य शकलः ।</l>
<l>व्रणो रूढग्रन्थिः स्फुटित इव हृन्मर्मणि पुनः
परावृत्तः शोको विकलयति मां नूतन इव ॥ २५५ ॥</l>
</lg></b>
<p>२. <b>सङ्कीर्णो</b> यथा—</p>
<b><lg>
<l>एताः प्रियतमा वाचः स्नेहार्द्राः शोकदारुणाः ।</l>
<l>एतास्ता मधुनो धाराश्‍च्योतन्ति सविषास्त्वयि ॥ २५६ ॥</l>
</lg></b>
<p>३. <b>प्रकीर्णो</b> यथा—(विसा. ३.१९)</p>
<b><lg>
<l>शीतांशुर्विषशेखरः	फणभृतां	लीलास्पदं	चन्दनं
हाराः	क्षारपयोभुवः	प्रियसुहृत्	पङ्केरुहं	भास्वतः ।</l>
<l>इत्येषां किमिवास्तु वस्तु मदनज्योतिर्विघाताय यद्
बाह्याकारपरिग्रहेण तु वयं तत्त्वत्यजो वञ्चिताः ॥ २५७ ॥</l>
</lg></b>
<p>४. <b>विप्रकीर्णो</b> यथा—(मेघ. ३)</p>
<b><lg>
<l>तस्य स्थित्वा कथमपि पुरः कैतुकाधानहेतो—
रन्तर्बाष्पश्चिरमनुचरो	राजराजस्य	दध्यौ ।</l>
<l>मेघालोके भवति सुखिनोऽप्यन्यथावृत्ति चेतः
कण्ठाश्लेषप्रणयिनि	जने	किं	पुनर्दूरसंस्थे ॥ २५८ ॥</l>
</lg></b>
<!-- NOTES pg=1443!-->
१. चिन्तारम्भेति रा. — पृ. १५९१ HOS, जो. — पृ. IV — १०८७, द्र. पृ. १४३३
<pb n="1444"/>
<p>(<b>वागारम्भेषु —४</b>) <b>वागारम्भेषु</b> कार्यशरीरानुगामी <b>प्रकृतः</b>, तद्‌विपरीतो<b>ऽप्रकृतः</b>,
प्रकृताप्रकृतयोरनुयायी <b>प्रसक्तः</b>, प्रसक्तानुयाय्‌य<b>नुप्रसक्त</b> इति । तत्र—</p>
<p>५. <b>प्रकृतो</b> यथा—(मेघ. ७)</p>
<b><lg>
<l>सन्तप्‍तानां त्वमसि शरणं तत्पयोद! प्रिया‌याः
सन्देशं	 मे	हर	धनपतिक्रोधविश्लेषितस्य ।</l>
<l>गन्तव्या ते वसतिरलका नाम यक्षेश्वराणां
बाह्योद्यान—स्थित—हर—शिरश्चन्द्रिका—धौतहर्म्या ॥ २५९ ॥</l>
</lg></b>
<p>६. <b>अप्रकृतो</b> यथा—(मेघ. १३)</p>
<b><lg>
<l>मार्गं	तावच्छृणु	कथयतस्त्वत्प्रयाणानुरूपं
सन्देशं	मे	तदनु	जलद! श्रोष्यसि	श्रोत्रपेयम् ।</l>
<l>खिन्नः खिन्नः शिखरिषु पदं न्यस्य गन्तासि यत्र
क्षीणः क्षीणः परिलघु पयः स्त्रोतसां चोपभुज्य ॥ २६० ॥</l>
</lg></b>
<p>७. <b>प्रसक्तो</b> यथा—(मेघ. २७)</p>
<b><lg>
<l>वक्रः पन्था यदपि भवतः प्रस्थितस्योत्तराशां
सौधोत्सङ्गप्रणयविमुखो मा स्म भूरुज्जयिन्याः ।</l>
<l>विद्युद्दामस्फुरितचकितैर्यत्र	पौराङ्गनानां
लोलापाङ्गैर्यदि	न	रमसे	लोचनैर्वञ्चितोऽसि ॥ २६१ ॥</l>
</lg></b>
<p>८. <b>अनुप्रसक्तो</b> यथा—(मेघ. ३३)</p>
<b><lg>
<l>भर्तुः कण्ठच्छविरिति गणैः सादरं दृश्यमानः
पुण्यं	यायास्त्रिभुवनगुरोर्धाम	चण्डीश्वरस्य ।</l>
<l>धृतोद्यानं	कुवलयरजोगन्धिभिर्गन्धवत्या—
स्तोय—क्रीडा—निरत—युवति—स्नान—तिक्तैर्मरुद्भिः ॥ २६२ ॥</l>
</lg></b>
<p>(<b>बुद्‍ध्यारम्भेषु —४</b>) <b>बुद्ध्यारम्भेषु</b> सादृश्यावलम्बी प्रत्ययः <b>यथा, (तथा), अन्यथा</b>
इति । संशयावलम्बी तु <b>उभयथेति ।</b> तेषु—</p>
<p>९. <b>यथारूपो</b> यथा —(विक्र. ४.३९)</p>
<b><lg>
<l>तन्वी	मेघजलार्द्रपल्लवतया	धौताधरेवाश्रुभिः
शून्येवाभरणैः	स्वकालविरहाद्	विश्रान्तपुष्पोद्‍गमा ।</l>
<pb n="1445"/>
<l>चिन्ता मौनमिवास्थिता मधुकृतां शब्दैर्विना लक्ष्यते
चण्डी	मामवधूय	पादपतितं	जातानुतापेव	सा ॥ २६३ ॥</l>
</lg></b>
<b><lg>
<l>नवजलधरः	सन्नद्धोऽयं	न	दृप्‍तनिशाचरः
सुरधनुरिदं	दूरान्नष्टं	न	नाम	शरासनम् ।</l>
<l>अयमपि	पटुर्धारासारो	न	बाणपरम्परा
कनकनिकषस्निग्धा	विद्युत्	प्रिया	न	ममोर्वशी ॥ २६४ ॥</l></lg></b> (विक्र. ४.१)
<p>१०. <b>अन्यथारूपो</b> यथा—(विक्र. ४.७)</p>
<b><lg>
<l>हृतोष्ठरागैर्नयनोदबिन्दुभिर्निमग्ननाभौ	निपतद्भिरङ्कितम् ।</l>
<l>च्युतं रुषा भिन्नगतेरसंशयं शुकोदरश्याममिद स्तनांशुकम् ॥ २६५ ॥</l>
</lg></b>
<p>११. <b>उभयथारुपो</b> यथा—</p>
<b><lg>
<l>पथिक! कथितं त्वत्प्रस्थानं गतोऽधिकवासरः
श्वसितमधुना	वामेनाक्ष्णा	तरङ्गितपक्ष्मणा ।</l>
<l>प्रतिदिनममी दोषा दोषं हता हतवायसा—
स्तदपि दयितो नैवायातः किमालि विपश्यसि ॥ २६६ ॥</l>
</lg></b>
<p>(<b>शरीरारम्भेषु —४</b>) शरीरारम्भेषु वक्त्राभिव्यक्तरूपो <b>वक्त्रे,</b> वपुरभिव्यक्तरूपो <b>वपुषि,</b>
दृष्ट्यभिव्यक्तरूपो <b>दृष्टौ,</b> चेष्टाभिव्यक्तरूप <b>श्चेष्टायामिति</b>। तेषु —</p>
<p>१२. <b>प्रथमो</b> यथा—</p>
<b><lg>
<l>भ्रातः पान्थ! व्रजसि यदि हे तां दिशं पुण्यभाजं
वक्तासीत्थं	कठिनहृदयं तं जनं किं यथेति ।</l>
<l>पृष्टा यावत् कथयति वचो वाञ्छितं नैव बाला
तावत्	सान्द्रैर्वदनकमलं	रुद्धमश्रुप्रवाहैः ॥ २६७ ॥</l>
</lg></b>
<p>१३. <b>द्वितीयो</b> यथा—(उराच. ३.४)</p>
<b><lg>
<l>परिपाण्डुपांसुलकपोलसुन्दरं	दधती	विलोलकबरीकमाननम् ।</l>
<l>करुणस्य मूर्तिरथवा शरीरिणी विरहव्यथेव वनमेति जानकी ॥ २६८ ॥</l>
</lg></b>
<p>१४. <b>तृतीयो</b> यथा—(मेघ. ८)</p>
<b><lg>
<l>त्वामारूढं	पवनपदवीमुद्‍गृहीतालकान्ताः
प्रेक्षिष्यन्ते	पथिकवनिताः	प्रत्ययादाश्वसत्यः ।</l>
<pb n="1446"/>
<l>कस्सन्नद्धे		विरहविधुरां	त्वय्युपेक्षेत	जायां
न	स्यादन्योऽप्यहमिव	जनो	यः	पराधीनवृत्तिः ॥ २६९ ॥</l></lg></b>
<p>१५. <b>चतुर्थो</b> यथा—(मेघ. १०८)</p>
<b><lg><l>मामाकाशप्रणिहितभुजं	निर्दयाश्लेषहेतो—
र्लब्धायास्ते	कथमपि	मया	स्वप्नसन्दर्शनेषु ।</l>
<l>पश्यन्तीनां न खलु बहुशो न स्थलीदेवतानां
मुक्तास्थूलास्तरुकिसलयेष्वश्रुलेशाः	पतन्ति ॥ २७० ॥</l></lg></b>
<b><lg><l>अथैते	देशकालादिभेदैस्सम्भिन्नमूर्तयः ।</l>
<l>परस्परं च संपृक्ताः सङ्ख्यामत्येतुमीशते ॥ २७१ ॥</l></lg></b>
<b><lg><l>न पर्यन्तो विकल्पानां विरहोद्दीप्‍तिजन्मनाम् ।</l>
<l>शब्दब्रह्म—विवर्तानां		व्यक्तव्यक्तात्मनामिव ॥ २७२ ॥</l></lg></b>
<p>(<b>४. विरहप्रतीकारः —११</b>)</p>
<p><b>विरहप्रतीकारः</b> — स्वाभाविकः, कादाचित्कश्च; याद्‍ृच्छिकः, नायिकाकृतः,
नायककृतः, सखीकृतः, परिजनकृतश्च; हेतुविपरीतः, व्याधिविपरीतः, तदर्थकारी,
काल्पनिकश्चेति। तत्र —</p>
<p>१. <b>स्वाभाविको</b> यथा—</p>
<b><lg><l>उन्नाल-बालकमलाकर-माकरन्द-निष्यन्द-संवलनमांसल-गन्धबन्धुः ।</l>
<l>त्वां प्रीणयिष्यति पुरः परिवर्तमानकल्लोलशीकरतुषारजडस्समीरः ॥ २७३ ॥</l></lg></b>
<p>२. <b>कादाचित्को</b> यथा—(उराच. ३.२)</p>
<b><lg><l>वीचीवातैः शीकरक्षोदशीतैराकर्षद्भिः पद्मकिञ्जल्कगन्धान् ।</l>
<l>मोहे मोहे रामभद्रस्य जीवं स्वैरं स्वैरं प्रेषितस्तर्पयेति ॥ २७४ ॥</l></lg></b>
<p>३. <b>याद्‍ृच्छिको</b> यथा—(गास. ७११वे.)</p>
<b><lg><l>जं मुंच्छिआएँ ण सुओ कलंबगंधेण तं गुणे पडिअं ।</l>
<l>इहरा	गज्जिअसद्दो	जीएण	विणा	ण	वोलंतो ॥ २७५ ॥</l></lg></b>
<lg><l>(यन्मूर्धितया न श्रुतः कदम्बगन्धेन तद्‍गुणे पतितम् ।</l>
<l>इतरथा गर्जितशब्दो जीवितेन विना नापक्रामति न गच्छेत् ॥)</l></lg>
<p>४. <b>नायिकाकृतो</b> यथा—(गास. ८३५वे.)</p>
<pb n="1447"/>
<b><lg><l>सिविणअ—लद्ध—पिअअम—पुलइउग्गम—णिब्भरेहिं अंगेहिं ।</l>
<l>परिरंभणे	सुहाइं,	पावउ	मा	णं	पबोहेह ॥ २७६ ॥</l></lg></b>
<lg><l>(स्वप्नलब्धप्रियतमपुलकितोद्गमनिर्भरैः	अङ्गैः ।</l>
<l>परिरंभणे सुखानि प्राप्नोतु मा एनां प्रबोधयत ॥)</l></lg>
<p>५. <b>नायककृतो</b> यथा—(मेघ. ९६)</p>
<b><lg><l>तस्मिन् काले जलद! यदि सा लब्धनिद्रासुखा स्यात्
तत्रासीनः	स्तनितविमुखो		याममात्रं सहस्व ।</l>
<l>मा	भूदस्याः	प्रणयिनि	मयि	स्वप्नलब्धे	कथंचित्
सद्यः	कण्ठच्युतभुजलताग्रन्थि	गाढोपगूढम् ॥ २७७ ॥</l></lg></b>
<b><lg><l>आश्‍च्योतनं	नु	हरिचन्दनपल्लवानां
निष्पीडितेन्दुकरकन्दलजोऽनुसेकः	।</l>
<l>आतप्‍तजीवितपुनःपरितर्पणो	मे
सञ्जीवनौषधिरसो	सुहृदि	प्रसक्तः ॥ २७८ ॥</l></lg></b>(उराच. ३.११)
<p>६. सखीकृतो यथा—</p>
<b><lg><l>सपदि सखीभिर्निभृतं विरहवतीस्त्रातुमत्र भज्यन्ते ।</l>
<l>सहकारमञ्जरीणां	शिखोद्गमग्रन्थयः	प्रथमे ॥ २७९ ॥</l></lg></b>
<p>७. परिजनकृतो यथा—(सक. ५.५४)</p>
<b><lg><l>सहसा मा साहिज्जउ, पिआगमो तीएँ विरह—किसिआए ।</l>
<l>अच्चंत—पहरिसेण वि, जा मआ सा मअ च्चेअ ॥ २८० ॥</l></lg></b>
<lg><l>(सहसा मा कथ्यतां प्रियागमस्तस्याः विरहकृशायाः ।</l>
<l>अत्यन्तप्रहर्षेणापि	या	मृता	सा	मृतैव ॥)</l></lg>
<p>८. हेतुविपरीतो यथा—(गास. १.३९)</p>
<b><lg><l>साहीणे वि पिअअमे पत्ते वि छणे ण मंडिओ अप्पा ।</l>
<l>दुग्गअपउत्थवइअं	सअंझिअं	संठवंतीए ॥ २८१ ॥</l></lg></b>
<lg><l>(स्वाधीनेऽपि प्रियतमे प्राप्‍तेऽपि क्षणे न मण्डितः आत्मा ।</l>
<l>दुर्गतप्रोषितपतिकां	प्रातिवेशिनीं	संस्थापयन्त्या ॥)</l></lg>
<p>९. <b>व्याधिविपरीतो</b> यथा—</p>
<b><lg><l>मगाअपलद्ववलअं सअंसअं ॰ ॰ ॰ ॰ ।</l>
<l>दोत्तिण्णं सहच्चिअ चोरि आवेरे हपुसि सिज्झत्ति ॥ २८२ ॥</l></lg></b>
<pb n="1448"/>
<p>१०. तदर्थकरी यथा—(गास. ८४०वे.)</p>
<b><lg><l>चिरपवसिअदइअकआ णिहुणाहि सहीहि विरहसहणत्थं ।</l>
<l>अलिआ	अवि	अवराहा	वहूएँ	कमसो	कहिज्जंति ॥ २८३ ॥</l></lg></b>
<lg><l>(चिरप्रोषितदयितकृता निपुणाभिः सखीभिर्विरहसहनार्थम् ।</l>
<l>अलीका	अप्यपराधा	वध्वै	क्रमशः	कथ्यन्ते ॥)</l></lg>
<p>११. <b>काल्पनिको</b> यथा—(विसा. २.२)</p>
<b><lg><l>विलीयेन्दुस्साक्षादमृतरसवापी		यदि	भवेत्
कलङ्कस्तत्रत्यो	यदि	च	विकचेन्दीवरवनम् ।</l>
<l>ततस्स्नानक्रीडाजनितजडभावैरवयवैः
कदाचिन्मुञ्चेयं		प्रियविरहपीडापरिणतिम् ॥ २८४ ॥</l></lg></b>
<p>(<b>५. सहायाश्वासनम् —७</b>)</p>
<p>वियोगवेदनावेगशान्तये	सखीजनादिवाक्यं	सहायाश्वासनम्।	तत्—
आपातारम्भप्रवृत्तिप्रक्रमोद्दीपनाभिनिवेशकालेषु उपपद्यते । तत्र—</p>
<p>१. <b>आपातो</b> यथा—(गास. २.४३)</p>
<b><lg><l>हरिहिइ पिअस्स णव—चूअ—पल्लवो पढम—मंजरि-सणाहो ।</l>
<l>मा	रुवसु	पुत्ति	पत्थाण—कलस—मुह—संठिओ	गमणम् ॥ २८५ ॥</l></lg></b>
<lg><l>(हरिष्यति प्रियस्य नवचूतपल्लवः प्रथममञ्जरीसनाथः ।</l>
<l>मा रोदीः पुत्रि! प्रस्थानकलशमुखसंस्थितो गमनम् ॥)</l></lg>
<p>२. <b>आरम्भो</b> यथा—</p>
<b><lg><l>एअ च्चिअ पुत्ति पिअं धरंति आउच्छणे महपअत्ता ।</l>
<l>उत्ताणअमुहघोलंतवाहविरिमालणो	वाआ ॥ २८६ ॥</l></lg></b>
<p>३. <b>प्रवृत्तो</b> यथा—</p>
<b><lg><l>एत्तहिंपुल्लिअ ॰ ॰ ॰ ॰ ॰ ॰ ॰ ॰ ।</l>
<l>॰ ॰ ॰ णविजंत विउलइ परमइसु समीरणवारइ ॥ २८७ ॥</l></lg></b>
<p>५. <b>प्रक्रमो</b> यथा—</p>
<b><lg><l>पक्ष्माग्रग्रथिताश्रुधौतवलया	निष्पन्दतारेक्षणा
विभ्राणा करपल्लवेन कलितं क्लाम्यत्कपोलस्थलम् ।</l>
<pb n="1449"/>
<l>सेदानीं लिखितेव कामपि गतावस्थां सखीभिश्चिरा—
दासन्नावधि	वासरप्रकटितप्रत्याशयाश्वास्यते ॥ २८८ ॥</l></lg></b>
<p>६. उद्दीपनं यथा—(गास. १.७०)</p>
<b><lg><l>गिम्हे दवग्गिमसिमइलिआइं दीसंति विज्झसिहराइं ।</l>
<l>आससु	पउत्थपइए	ण	होंति	णवपाऊसब्भाइं ॥ २८९ ॥</l></lg></b>
<lg><l>(ग्रीष्मे दवाग्निमषीमलिनितानि द्‍ृश्यन्ते विन्ध्यशिखराणि ।</l>
<l>आश्वसिहि प्रोषितपतिके! न भवन्ति नवप्रावृडभ्राणि ॥)</l></lg>
<p>७. अभिनिवेशो यथा—</p>
<b><lg><l>पत्तिअ ण मेहवंदं एअं सहि सूरदीवसिहाए उ कज्जलं ।</l>
<l>(सइर—)पडणेण णहखपरम्मि दीअसेहि संगलिअं ॥ २९० ॥</l></lg></b>
<lg><l>(प्रतीहि न मेघवृन्दमेतं सखि! सूर्यदीपशिकज्जलं ।</l>
<l>(स्वैर—) पतनेन नभःकर्परे दिवसैः संघटितम् ॥)</l></lg>
<p>(<b>६. सहायोपालम्भः —१२</b>)</p>
<p>सखीसहायनायकानां मिथः स्वपरादिदोषोद्‍घा(टनं ॰ ॰ ॰ ॰ ॰) ययोरिति
द्वादशधा । तत्र—</p>
<p>१. <b>नायकस्य सखीं प्रति</b> यथा—(उराच. ३.२८)</p>
<b><lg><l>त्रस्तैकहायनकुरङ्गविलोलद्‍ृष्टेस्तस्याः	परिस्फुरित—गर्भभरालसायाः ।</l>
<l>ज्योत्स्नामयीव मृदुबालमृणालकल्पा क्रव्याद्भिरङ्गलतिका नियतं विलुप्‍ता ॥ २९१ ॥</l></lg></b>
<p>२. तस्यैव सहायं प्रति यथा—</p>
<p>॰ ॰ ॰ ॰ ॰ कृता कान्ता ॥ २९२ ॥</p>
<p>३. नायिकायाः सखीं प्रति यथा—(गास. २.७७)</p>
<b><lg><l>सहि दूमेंति कलंबाइं जह मं तह ण सेसकुसुमाइं ।</l>
<l>णूणं इमेसु दिअहेसु वहइ गुडिआ—धणुं कामो ॥ २९३ ॥</l></lg></b>
<lg><l>(सखि दुन्वन्ति कदम्बानि यथा मां तथा न शेषकुसुमानि ।</l>
<l>नूनं	एषु	दिवसेषु	वहति	गुटिकाधनुः	कामः ॥)</l></lg>
<p>४. तस्याः सहायं प्रति यथा—(सूमु. १४२)</p>
<b><lg><l>श्वासा	बाष्पजलं	गिरस्सकरुणा	मार्गेण	नेत्रापणे
केनेदं	न	कृतं	प्रियस्य	विरहे	कस्यासवो	निर्गताः ।</l>
<pb n="1450"/>
<l>सख्येवं दयितेन नास्मि कथिता कान्तः कथं प्रोषितः
प्राणाः सम्प्रति मे कलङ्कमलिनास्तिष्ठन्तु वा यान्तु वा ॥ २९४ ॥</l></lg></b>
<p>५. सख्या नायिकां प्रति यथा—</p>
<b><lg><l>अंचलणु धरिओ सुहुं ण गणअमुअणणग्गिइमभग्गे ।</l>
<l>तुहं अप्पण/णु दुण्णउ किरेवि एवहिं जूरि म अग्गे ॥ २९५ ॥</l></lg></b>
<p>६. तस्या एव नायकं प्रति यथा—(सूमु. १६९)</p>
<b><lg><l>सम्प्राप्‍तेऽवधिवासरे	क्षणमसौ	त्वद्‍वर्त्मवातायनं
वारं	वारमुपेत्य	निर्घृणतया	निश्चित्य	किञ्चित्	ततः ।</l>
<l>सम्प्रत्येव निवेद्य केलिकुररीं सास्त्रं सखीभ्यः शिशो—
र्माधव्या	सहकारकेण	करुणः	पाणिग्रहः	कल्पितः ॥ २९६ ॥</l></lg></b>
<p>७. तस्याः सहायं प्रति यथा—(गास. ४.२२)</p>
<b><lg><l>लुंबीओ	अंगणमाहवीणं	दारग्गलाओ	जाआओ ।</l>
<l>आसासो	पंथ—पलोअणे	वि	पिट्टो	गअवईणं ॥ २९७ ॥</l></lg></b>
<lg><l>(स्तबका	अङ्गणमाधवीनां	द्वारार्गला	जाताः ।</l>
<l>आश्वासः पान्थप्रलोकनेऽपि नष्टो गतपतिकानाम् ॥)</l></lg>
<p>८. <b>सहायस्य नायिकां प्रति</b> यथा—</p>
<b><lg><l>॰ ॰ णंति विप्पिअं विरहिणीओं ण मणअंमि ।</l>
<l>माअन्दमंजरीओ	माए	एमेअ	मारेंति ॥ २९८ ॥</l></lg></b>
<lg><l>(॰ ॰ नन्ति विप्रियं विरहिण्यो न मनसि ।</l>
<l>माकन्दमञ्जर्यो	मातः	एवमेव	मारयन्ति ॥)</l></lg>
<p>९. <b>सहायस्य नायकं प्रति</b> यथा—</p>
<b><lg><l>म	अरत्थअसामणुबणहि	मुहंपिबाहरसिन्दूरि ।</l>
<l>अउक्कग्घेवि तइ हअहूअं हिअए वहंचित उज्जिविसो ॥ २९९ ॥</l></lg></b>
<p>१०. ॰ ॰ ॰ ॰ (मामा. ९.१९)</p>
<b><lg><l>अपहस्तितबान्धवे त्वया विहितं साहसमस्य तृष्णया ।</l>
<l>तदिहानपराधिनि प्रिये सखि! कोऽयं करुणोज्झितः क्रमः ॥ ३०० ॥</l></lg></b>
<pb n="1451"/>
<p>११. <b>सहायस्य सखीं प्रति</b> यथा—(उराच. २.७)</p>
<b><lg>
<l>वज्रादपि कठोराणि मृदूनि कुसुमादपि ।</l>
<l>लोकोत्तराणां चेतांसि को हि विज्ञातुमर्हति ॥ ३०१ ॥</l>
</lg></b>
<p>१२. <b>सहायं प्रति</b> यथा—</p>
<b><lg>
<l>ते पुच्छिज्जहि पत्तडं जे तहिं दिसिहि ण एंति ।</l>
<l>जेहि स दिट्ठा गोरडी ते दुक्खरं जीअंति ॥ ३०२ ॥</l>
</lg></b>
<lg>
<l>(ते पृच्छ्‌येयुः वार्ता ये तस्याः दिशः न आयान्ति ।</l>
<l>यैः सा दृष्टा गौरी ते दुष्करं जीवन्ति ॥)</l>
</lg>
<p>(<b>७. उत्कण्ठाविनोदः —६</b>)</p>
<p>जातौत्सुक्यस्य चेतसः क्रियान्तरेषु व्यासङ्ग <b>उत्कण्ठाविनोदः ।</b> स आन्तरो,
बाह्यो, बाह्याभ्यन्तरः, प्रसक्तोऽनुप्रसक्तः, प्रसक्तानुप्रसक्तेश्चेति नायकस्य षोढा ।
नायिकाया अपि बाह्यः, आन्तरः बाह्यान्तरः, प्रसक्तोऽनुप्रसक्तः, प्रसक्तानुप्रसक्तश्चेति
क्रमेण षोढैवोदह्रियन्ते । तत्र—</p>
<p>१. <b>नायकस्यान्तरो</b> यथा—(शाकु. ६.१४)</p>
<b><lg>
<l>यद् यत् साधु न चित्रेऽस्याः क्रियते तत् तदन्यथा ।</l>
<l>तथापि तस्या लावण्यं रेखया किञ्चिदन्वितम् ॥ ३०३ ॥</l>
</lg></b>
<p>२. <b>तस्यैव बाह्यो बाह्याभ्यन्तरश्च</b> यथा—(शाकु. ६.१८)</p>
<b><lg>
<l>कृतं न कर्णार्पितबन्धनं सखे ! शिरीषमाभुग्‍नविलम्बिकेसरम् ।</l>
<l>न वा शरच्‍चन्द्रमरीचिनिर्मलं मृणालसूत्रं रचितं स्तनान्तरे ॥ ३०४ ॥</l>
</lg></b>
<p>३. <b>तस्य प्रसक्तोऽनुप्रसक्तः प्रसक्तानुप्रसक्तश्च</b> यथा—(शाकु. ६.१७)</p>
<b><lg>
<l>कार्या सैकतलीनहंसमिथुना स्त्रोतोवहा मालिनी
पादास्तामभितो निषण्णहरिणा गौरीगुरोः पावनाः ।</l>
<l>शाखालम्बितवल्कलस्य च तरोर्निर्मातुमिच्छाम्यधः
श्रृङ्गे कृष्णमृगस्य वामनयनं कण्डूयमानां मृगीम् ॥ ३०५ ॥</l>
</lg></b>
<p>४. <b>नायिकाना बाह्य आन्तरो बाह्यान्तरश्च</b> यथा—(मेघ. ८४)</p>
<b><lg>
<l>आलोके ते निपतति पुरा सा बलिव्याकुला वा
मत्सादृश्यं विरहतनु वा भावगम्यं लिखन्ती ।</l>
<pb n="1452"/>
<l>पृच्छन्ती	वा मधुरवचनां शारिकां पञ्चरस्थां
कच्‍चिद् भर्तुः स्मरसि रसिके ! त्वं हि तस्य प्रियेति ॥ ३०६ ॥</l>
</lg></b>
<p>५. <b>तस्या एव प्रसक्तो</b> यथा—(मेघ. ८५)</p>
<b><lg>
<l>उत्सङ्गे वा मलिनवसने सौम्य! निक्षिप्य वीणां
मद‍्गोत्राङ्कं	विरचितपदं	गेयमुद‍्गातुकामा ।</l>
<l>तन्त्रीरार्द्रा	नयनसलिलैस्सारयित्वा	कथञ्चिद्
भूयो भूयः स्वयमपि कृतां मूर्च्छनां विस्मरन्ती ॥ ३०७ ॥</l>
</lg></b>
<p>६. <b>तस्या अनुप्रसक्तः प्रसक्तानुप्रसक्तश्च</b> यथा—(मेघ. ८६)</p>
<b><lg>
<l>शेषान् मासान् विरहदिवसस्थापितस्यावधेर्वा
विन्यस्यन्ती भुवि गणनया देहलीमुक्तपुष्पैः।</l>
<l>सम्भोगं वा हृदयनिहितारम्भमास्वादयन्ती
प्रायेणैते	रमणविरहेष्वङ्गनानां	विनोदाः ॥ ३०८ ॥</l>
</lg></b>
<p>(<b>८. सन्देशादानम् —१२</b>)</p>
<p>दूरस्थयोर्दूतद्वारकयोः पत्रप्रयोगः <b>सन्देशादानम् ।</b> परः, परोवरः, अवरः,
प्रत्ययपरोवरश्च, मुख्योऽवान्तरस्तूष्णीं भाक्तश्च, वार्त आर्तवः सौवार्तवः सौखवार्तश्चेति
द्वादशधा । तेषु</p>
<p>१. <b>परो</b> यथा—(मेघ. १००)</p>
<b><lg>
<l>तामायुष्मन्! मम! च वचनादात्मनश्चोपकर्तु
ब्रूया एवं तव सहचरो रामगिर्याश्रमस्थः ।</l>
<l>अव्यापन्नः कुशलमबले ! पृच्छति त्वां वियुक्तः
पूर्वाभाष्यं	सुलभविपदां	प्राणिनामेतदेव ॥ ३०९ ॥</l>
</lg></b>
<p>२. <b>परोवरो</b> यथा—</p>
<b><lg>
<l>अङ्गेनाङ्गं प्रतनु तनुना गाढतप्‍तेन तप्तं
सास्त्रेणास्त्रद्रवमविरतोत्कण्ठमुत्कण्ठितेन ।</l>
<l>उष्णोच्छ्‌वासं समधिकतरोच्छ्‍्‍वासिनां दूरवर्ती
सङ्कल्पैस्तैर्विशति विधिना वैरिणा रुद्धमार्गः ॥ ३१० ॥</l>
</lg></b>
<pb n="1453"/>
<p>३. <b>अवरो</b> यथा—(मेघ. १०२)</p>
<b><lg>
<l>शब्दाख्येयं यदपि किल ते यस्सखीनां पुरस्तात्
कर्णे	लोलः	कथयितुमभूदाननस्पर्शलोभात् ।</l>
<l>सोऽतिक्रान्तः	श्रवणविषयं	लोचनाभ्यामदृश्य—
स्त्वामुत्कण्ठाविरचितपदं	सम्मु/मन्मुखेनेदमाह ॥ ३११ ॥</l>
</lg></b>
<p>४. <b>प्रत्यवरो</b> यथा—(मेघ. ९७)</p>
<b><lg>
<l>भर्तुर्मित्रं प्रियमविधवे! विद्धि मामम्बुवाहं
तत्सन्देशैर्मनसि	निहितैरागतस्त्वत्समीपम् ।</l>
<l>यो बृन्दानि त्वरयति पथि भ्रा/श्राम्यतां प्रोषितानां
मन्द्रस्‍निग्धैर्ध्वनिभिरबलावेणिमोक्षोत्सुकानि ॥ ३१२ ॥</l>
</lg></b>
<p>५. <b>मुख्यो</b> यथा—</p>
<b><lg>
<l>कुटजकटवो वाता वाताः, श्रुतं घनगर्जितं,
निशि निशि मुहुः शून्ये तल्पे कृतः शयनश्रमः ।</l>
<l>अवधिगणनारेखापूर्णाः	कृता	गृहभित्तयो
न तव सविधं प्राप्‍ताः प्राणाः न च त्वमिहागतः ॥ ३१३ ॥</l>
</lg></b>
<p>६. <b>अवान्तरो</b> यथा—</p>
<b><lg>
<l>पान्थ! द्वारवतीं प्रयासि यदि हे तद् देवकीनन्दनो
वक्‍तव्यः	स्मरमन्त्रमोहविवशा गोप्यो न नामोज्झिताः ।</l>
<l>एताः	केतकपुष्पधूलिपटलैरालोक्य रम्या	दिशः
कालिन्दीतटभूमयः कितव ! रे नो यान्ति चिन्तास्पदम् ॥ ३१४ ॥</l>
</lg></b>
<p>७. <b>तूष्णीं</b> यथा—</p>
<b><lg>
<l>नवाः किं नाम्भोदा न वहति किमासारपवनो
निशाः किं वा सर्वा न घनतिमिरच्छन्नककुभः ।</l>
<l>प्रियो यस्मिन् देशो व्रजतु पथिको नास्ति लिखितं
न जाने सन्देष्टुं सखि! कथय वाच्यं परमतः ॥ ३१५ ॥</l>
</lg></b>
<pb n="1454"/>
<p>८. <b>भाक्तो</b> यथा—</p>
<b><lg>
<l>एयं पिअ पे सिज्जउअलाहिओरमह किं थणेहेण ।</l>
<l>लेहणिअबोलणोअत्थ हत्थगलिअं पलअंमिस्सा ॥ ३१६ ॥</l>
</lg></b>
<p>९. <b>वार्तो</b> यथा—(मेघ. १०८)</p>
<b><lg>
<l>इत्यात्मानं	बहु	विगणयन्नात्मनैवावलम्बे
तत् कल्याणि! त्वमपि सुतरां मा गमः कातरत्वम् ।</l>
<l>कस्यैकान्तं सुखमुपनतं दुःखमेकान्ततो वा
नीचैर्गच्छत्युपरि	च	दशा	चक्रनेमिक्रमेण ॥ ३१७ ॥</l>
</lg></b>
<p>१०. <b>आर्तवो</b> यथा—(मेघ. प्रक्षिप्‍त १०२)</p>
<b><lg>
<l>धारासिक्तस्थलसुरभिणस्त्वन्मुखस्यास्य बाले!
दूरीभूतं प्रतनुमपि मां पञ्चबाणः क्षिणोति ।</l>
<l>घर्मान्तेऽस्मिन् विगणय कथं वासराणि व्रजेयु—
र्दिक्संसक्त—प्रबल—जलद—व्यस्त—सूर्यातपानि ॥ ३१८ ॥</l>
</lg></b>
<p>११. <b>सौवार्तवो</b> यथा—(मेघ. १०७)</p>
<b><lg>
<l>संक्षिप्येत क्षणमपि कथं दीर्घयामा त्रियामा
सर्वावस्थास्वहरपि कथं मन्दमन्दातपं स्यात् ।</l>
<l>इत्थं	चेतश्चटुलनयने! दुर्लभप्रार्थनं मे
गाढोष्णाभिः कृतमशरणं त्वद्‌वियोगव्यथाभिः ॥ ३१९ ॥</l>
</lg></b>
<p>१२. <b>सौखवार्तो</b> यथा—(मेघ. १०९)</p>
<b><lg>
<l>'शापान्तो मे भुजगशयनादुत्थिते शार्ङ्गपाणौ' ॥ ३२० ॥</l></lg></b>(पृ. ९६७)इत्यादि ।
<b><lg>
<l>व्याप्‍तिस्कन्धोऽयमुद्देशनिर्देशाभ्यामुदाहृतः ।</l>
<l>अथोदाह्रियते ह्यद्य समाप्‍तिस्कन्धपद्धतिः ॥ ३२१ ॥</l>
</lg></b>
<p>(<b>३. समाप्‍तिस्कन्धः — ८</b>)</p>
<p>(<b>१. प्रवृत्त्यागमः —५</b>)</p>
<p>तत्र दूतादिभ्यः प्रियोदन्तलाभः <b>प्रवृत्त्यागमः ।</b></p>
<p>स स्वदूतकृतः, परदूतकृतः, स्वपत्रहारकृतः, सखीकृतः, सहायकृत इति । तेषु—</p>
<pb n="1455"/>
<p>१. <b>स्वदूतकृतो</b> यथा—(उरा. ४.२५)</p>
<b><lg>
<l>देव्यास्सन्ततबाष्पवारिपटलच्छन्नेक्षणायाः	करं
चूडारत्‍नसमर्पणाय	बहुशो	यान्तं	वृथैवान्यतः ।</l>
<l>भ्राम्यन्तं	पददश्रुपूरितदृशो	हस्तं	ममाप्येकतो
दृष्ट्वा तत्र निशाचरैरपि निजस्वामी चिरं निन्दितः ॥ ३२२ ॥</l>
</lg></b>
<p>२. <b>परदूतकृतो</b> यथा—</p>
<b><lg>
<l>पलिअंति पहिअ तुह भवण—दार—सहआर—साहिणो एण्हिं ।</l>
<l>घरिणीए	कुद्धलोअण—गलंत—जल—पूरिआ हाराः ॥ ३२३ ॥</l>
</lg></b>
<lg>
<l>(प्रदीपयन्ति पथिक! तव भवनद्वार—सहकार—शाखिन इदानीम् ।</l>
<l>गृहिण्याः	क्रुद्ध—लोचन—गलज्जल—पूरिता	धाराः ॥)</l>
</lg>
<p>३. <b>स्वपत्रहरकृतो</b> यथा—(गास. ८४१वे.)</p>
<b><lg>
<l>जं जं पउत्थपइआ पिअअम—णामक्खंर लिहइ लेहे ।</l>
<l>तं तं से लेहणिआणुसारगलिओ पुसइ सेओ ॥ ३२४ ॥</l>
</lg></b>
<lg>
<l>(यद् यत् प्रोषितपतिका प्रियतमनामाक्षरं लिखति लेखे ।</l>
<l>तत् तत् तस्याः लेखनिकानुसारगलितो मार्ष्टि स्वेदः ॥)</l>
</lg>
<p>४. <b>सखीकृतो</b> यथा—</p>
<b><lg>
<l>स्वप्‍नान्तरे समुपलभ्य च सा भवन्तं
मिथ्योपगूहनविषक्तभुजा	प्रबुध्य ।</l>
<l>दृष्टोऽसि	यन्न	शयनेऽथ	तदध्यशेत
मुग्धा	पुनः	पुनरलीकनिमीलिताक्षी ॥ ३२५ ॥</l>
</lg></b>
<p>५. <b>सहायकृतो</b> यथा—(विसा. ३.२५)</p>
<b><lg>
<l>मुक्त्वानङ्गः कुसुमविशिखान् पञ्च तूणीकृताग्रान्
मन्ये मुग्धां प्रहरति सखे! पत्रिणा वारुणेन ।</l>
<l>बाष्पोत्पीडः कथमपरथा स्थूलनेत्रप्रणाली—
वक्त्रोद‍्वान्तस्त्रिवलिविपिने	सारणीसाम्यमेति ॥ ३२६ ॥</l>
</lg></b>
<pb n="1456"/>
<p>(<b>२. प्रवृत्ति(परि)प्रश्‍नः —६</b>)</p>
<p>विरहिणोः प्रियोदन्तपृच्छा <b>प्रवृत्तिप्रश्नः</b> ।</p>
<p>स ऊर्जितः, दीनः, स्वस्थः, उन्मत्तः, शङ्कावान्, विचित्रश्चेति । तेषु—</p>
<p>१. <b>ऊर्जितो</b> यथा—</p>
<b><lg>
<l>केयूरीकृतकङ्कणावलिरसौ	कर्णावतंसीकृत—
व्यालोलालक (पद्धतिः पथि) पुरो बद्धाञ्जलिः पृच्छति ।</l>
<l>यावत् किञ्चिदुदन्तमात्मकमितुस्तावत् स एवेत्यथ
व्रीडावक्रितकण्ठनालमबला कैः कैर्न भिन्ना रसैः ॥ ३२७ ॥</l>
</lg></b>
<p>२. <b>दीनो</b> यथा—</p>
<b><lg>
<l>मध्येसद्म समुत्थिता तदनु च द्वारन्तरालं गता
यावत्प्राङ्गणमागतः कथमपि प्रेयांस्तु नालोकितः ।</l>
<l>हंहो वायस राजहंस शुक हे हे शारिके कथ्यतां
का वार्तेति मृगीदृशो विजयते बाष्पान्तरालं वचः ॥ ३२८ ॥</l>
</lg></b>
<p>३. <b>स्वस्थो</b> यथा—</p>
<b><lg>
<l>भ्रातः पान्थ! पथि त्वया न पथिकः कश्चित् समासादितो
मुग्धे! नैकशतानि कीदृश इति प्रख्याप्यतां वल्लभः ।</l>
<l>यं दृष्ट्वा न भवन्ति कीदृश इति प्रेक्षावतामुक्तयः
संज्ञेयः दयितो ममेति पथिकायावेद्य मोहं गता ॥ ३२९ ॥</l>
</lg></b>
<p>४. <b>उन्मत्तो</b> यथा—(विक्र. ४.२७)</p>
<b><lg>
<l>सर्वक्षितिभृतां नाथ! दृष्टां सर्वाङ्गसुन्दरी ।</l>
<l>रामा रम्ये वनोद्देशे मया विरहिता त्वया ॥ ३३० ॥</l>
</lg></b>
<p>५. <b>शङ्कितो</b> यथा—</p>
<b><lg>
<l>भद्रात्र ग्रामके त्वं वससि परिचयस्तेऽस्ति जानासि वार्ता—
मस्मिन्नध्वन्ययोषिद्गुरुतरविरहोत्का न काचिद् विपन्ना ।</l>
<l>इत्थं पान्थः प्रवासावधिदिनविगमापायशङ्की प्रियायाः
पृच्छन् वार्तां समीपस्थितनिजभवनोऽप्याकुलो नोपयाति ॥ ३३१ ॥</l>
</lg></b>
<pb n="1457"/>
<p>६. <b>विचित्रो</b> यथा—(विक्रमो. ४.२२)</p>
<b><lg>
<l>मधुकर मदिराक्ष्याः शंस तस्याः प्रवृत्तिं
वरतनुरथवासौ	नैव	दृष्टिं	गता	ते ।</l>
<l>यदि	सुरभिमवाप्स्यस्तन्मुखोच्छ‍्वासगन्धं
तव रतिरभविष्यत् पुण्डरीके किमस्मिन् ॥ ३३२ ॥</l>
</lg></b>
<p>(<b>३. अवधिप्रतीक्षा —६</b>)</p>
<p>प्रियागमनदिनोदीक्षण् <b>अवधिप्रतीक्षा,</b> सा दवीयस्यविदूरा नेदीयस्यपि प्राप्‍तातीता च ।</p>
<p>१. तासु <b>दवीयसी</b> यथा—</p>
<b><lg>
<l>स्मर्तुं वियोगदिवसान् दयितस्य यां यां
रेखां चकार भुवि ताम्ररुचा नखेन ।</l>
<l>तां	तामरालचलपक्ष्मशिखाग्रभिन्नै—
र्मुक्ताफल—द्युतिभिरश्रुभि—रुन्ममार्ज	॥ ३३३ ॥</l>
</lg></b>
<p>२. <b>अविदूरा</b> यथा—</p>
<b><lg>
<l>अवधिदिवसाः प्रायेणैते प्रयान्ति कृतागस—
स्तनुरपि तनुः स्थातुं शक्ता न कालकलमपि ।</l>
<l>ग्लपयति	मनो	मूर्च्छावेशैर्वियोगविषद्रुम—
स्तदलमधुना	सख्यश्चिन्ताशतैरसुरक्षणे ॥ ३३४ ॥</l>
</lg></b>
<p>३. <b>नेदीयसी</b> यथा—</p>
<b><lg>
<l>घरकज्जेण वि जो चलइ जत्थ धावइ तहिं तहिं चेअ ।</l>
<l>घरणीए ओहिदिअहे पद्धावइ संकिअं हिअअं ॥ ३३५ ॥</l>
</lg></b>
<lg>
<l>(गृहकार्येणापि यश्‍चलति यत्र धावति तत्र तत्रैव ।</l>
<l>गृहिण्या अवधिदिवसे प्रधावति शङ्कितं हृदयम् ॥)</l>
</lg>
<p>४. <b>प्राप्‍ता</b> यथा—</p>
<b><lg>
<l>देइ	पुलोइअ—परिअणमोहीदिअहम्मि	मज्जणुत्तिण्णा ।</l>
<l>सूरं	जलंजलिं	पिअअमवहसोक्‍ककअजीअं	सा ॥ ३३६ ॥</l>
</lg></b>
<lg>
<l>(ददाति प्रलोकितपरिजनमवधिदिवसे मज्जनोत्तीर्णा ।</l>
<l>सूर्यं जलाञ्जलिं प्रियतम—वहनैककृत जीवितं सा ॥)</l>
</lg>
<pb n="1458"/>
<p>५. <b>अतीता</b> यथा—</p>
<b><lg>
<l>वत्से माधवि! मुग्धिकासि बलवद् वह्नयौकसौ देवताः
पान्तु	त्वामयमस्तमञ्चति	रविर्वीतोऽवधिस्ते पितुः ।</l>
<l>शान्तं पापममङ्गलं परमतः श्रव्या न कल्याणिनी
कव्यं नव्यमधुव्रताय१ तु मधून्युद्दिश्‍य नो दास्यसि ॥ ३३७ ॥</l>
</lg></b>
<p>(<b>४. मार्गोदीक्षणम्— ५</b>)</p>
<p>दयितपथावलोको <b>मार्गोदीक्षणम्</b>। यथा सः गृहात्, गवाक्षतः, अङ्गणतः,
उपशल्यकात्, मार्गवृक्षत इति । तेषु—</p>
<p>१. <b>गृहाद्</b> यथा—</p>
<b><lg>
<l>दारे हत्थक्खित्ताइ आलणीलंति गलिअवाहाइ ।</l>
<l>पिअदंसणूसूआओ	मुहाण	पहिआणजाआओ ॥ ३३८ ॥ </l>
</lg></b>
<p>२. <b>गवाक्षतो</b> यथा—</p>
<b><lg>
<l>अण्णपहिअम्मि एंते सो त्ति गवक्खओ तं पुलोअंती ।</l>
<l>मुणिअवअणा	गअवई	सहीओ	रुइरी	रुआवेइ ॥ ३३९ ॥</l>
</lg></b>
<lg>
<l>(अन्यपथिके आयाति स इति गवाक्षतः तं प्रलोकयन्ती ।</l>
<l>ज्ञातवदना	गतपतिका	सख्यः रोदनशीला	रोदयत ॥)</l>
</lg>
<p>३. <b>अङ्गणतो</b> यथा—</p>
<b><lg>
<l>आलम्ब्याङ्गवापिकापरिसरे	स्वेच्छानतां	शाखिकां
केयूरीभवदल्पशेषवलया	बाला	समस्तं	दिनम् ।</l>
<l>सा	दैवोपहतस्य	मूढमनसो	भग्नावधेरद्य	मे
पन्थानं	विधृताश्रुणा	वदनकेनालोक्य	किं	वक्ष्यति ॥ ३४० ॥</l>
</lg></b>
<p>४. <b>उपशल्यकाद्</b> यथा—(अमरु. ७६)</p>
<b><lg>
<l>आदृष्टिप्रसरात् प्रियस्य पदवीमालोक्य निर्विण्णया
विश्रान्तेषु	पथिष्वहः परिणतौ	ध्वान्ते	समुत्सर्पति ।</l>
<l>दत्वैकं सशुचा गृहं प्रति पदं पान्थस्त्रियाऽस्मिन् क्षणे
मा	भूदागत	इत्यमन्दवलितग्रीवं	पुनर्वीक्षितम् ॥ ३४१ ॥</l>
</lg></b>
<!-- NOTES pg.1458 # !-->
१. काव्यं = काव्यं जोरा. ; व्रताय = व्रताद्य जोरा.
<pb n="1459"/>
<p>५. <b>मार्गवृक्षतो</b> यथा—</p>
<b><lg>
<l>पिअवंथू णिअत्तिहिं गोरिअहे दिट्ठि पहिल्ली धाइ ।</l>
<l>तणु—गिरिणइ—सोत्ति चड—पुडइणिण कुडुं—इणावइ ॥ ३४२ ॥</l>
</lg></b>
<b><lg>
<l>तरु—साहउ	धुवंतिअहे	वग्ग	होति	थणुल्ला ।</l>
<l>तणुअ	पिआसहं	पत्थुअहंपहेण . . . . ल ॥ ३४३ ॥</l>
</lg></b>
<p>(<b>५. दैवनिमित्तशकुनोपश्रुतयः— ४</b>)</p>
<p>प्रियागमज्ञानहेतवो <b>दैवनिमित्थशकुनोपश्रुतयः</b>। तेषु—</p>
<p>१. <b>दैवो</b> यथा—</p>
<b><lg>
<l>येष/(षुः स्मरस्य ननु) पञ्चमकण्टकस्था
सौम्यास्तृतीयरिपुलाभगताश्च	पापाः ।</l>
<l>आयान्ति	तेषु	भवनानि	पुनः	कृतार्थाः
दत्तं	द्विजातिषु	पुरा	विधिवद्	यथार्थाः ॥ ३४४ ॥</l>
</lg></b>
<p>यथा वा—</p>
<b><lg>
<l>जातिमित्रेऽथवा षष्ठे राहौ केन्द्रे च वार्द्युतौ ।</l>
<l>प्रोषितागमनं विद्यात् तृतीये ज्ञेऽसितेऽपि वा ॥ ३४५ ॥</l>
</lg></b>
<p>२. <b>निमित्तं</b> यथा—</p>
<b><lg>
<l>दत्तं पिण्डं नयनसलिलक्षालनाऽऽधौतगण्डं
द्वारोपान्ते	गतदयितया सङ्गमान्वेषणाय ।</l>
<l>वक्रग्रीवश्चलतशिराः	पार्श्वसञ्चारिनेत्रः
पाशाशङ्कीं गलितवलयं क्रान्तमश्नाति काकः ॥ ३४६ ॥</l>
</lg></b>
<p>यथा वा—</p>
<b><lg>
<l>तैलाक्तानलकान् कपोलपतितान् सन्धाय कर्णान्तरे
वस्त्रान्तेन विलम्बिना सरभसं प्रच्छाद्य पीनौ स्तनौ ।</l>
<l>बाला वायसमेवमाह बहुशो दास्यामि ते यत् प्रियं
चूतात् केसरपादपं व्रज शनैर्यद्येति मे वल्लभः ॥ ३४७ ॥</l>
</lg></b>
——
—
<pb n="1460"/>
<p>३. <b>शकुनो</b> यथा—(सूमु. १४३)</p>
<b><lg>
<l>गतोऽस्तं	तिग्मांशुर्व्रज	सहचरीनीडमधुना
सुखं	भ्रातः	सुप्यास्सुजनसदृशं	वायसकृतम् ।</l>
<l>मयि	स्नेहाद्	बाष्पस्थगितजडदृष्टौ	सकरुणं
रुदत्या यो यातस्त्वपि स विलपत्येष्यति कथम् ॥ ३४८ ॥</l>
</lg></b>
<p>यथा वा—</p>
<b><lg>
<l>जाताभीमरयास्तटद्रुमरजःकूलंकषा	निम्नगा
वान्त्युत्फुल्लकदम्बसौरभधरा	मेघङ्करा	वायवः ।</l>
<l>एतच्चाभिनवो	नवाम्बुगुरुभिर्नीतं	घनैश्श्यामता—
मद्याप्येष विरौति किं सखि!— वृथा वीतत्रपो वायसः ॥ ३४९ ॥</l>
</lg></b>
<p>४. <b>उपश्रुति</b>र्यथा —</p>
<b><lg>
<l>तरलयसि	दृशं	किमुत्सुकामकलुषमानसवासलालिते ।</l>
<l>अवतर कलहंसि! वापिकां पुनरपि यास्यसि पङ्कजालयम् ॥ ३५० ॥</l>
</lg></b>
<p>यथा वा—</p>
<b><lg>
<l>करभकभी	पश्चान्मुक्तेत्यनादृतसौष्ठवः
किमपि	वलितग्रीवं	पश्यन्मुहुर्मुहुराकुलः ।</l>
<l>व्रजति यदपि स्तोकं गत्वा निवृत्य ततो ध्रुवं
पुनरपि	भवान्नूनं	लब्धानया	सह	सङ्गमम् ॥ ३५१ ॥</l>
</lg></b>
<p>(<b>६. सुस्वप्नदर्शनम्— ६</b>)</p>
<p>मानसप्रत्यक्षेणा	प्रियजनावलोकः	सुस्वप्नदर्शनम् । सः सम्यगवभासो,
मिथ्यावभासः, संक्षिप्‍ताकारः, विक्षिप्‍ताकारः, पर्याप्‍तरूपोऽपर्याप्‍तरूपश्च । तेषु—</p>
<p>१. <b>सम्यगवभासो</b> यथा—</p>
<b><lg>
<l>सुधाधाराकारा	निशि	निशि	कुतश्चन्द्रकिरणा-
कुतः	कान्तानेत्रद्युति	कुवलयं	वा	प्रतिसरः ।</l>
<l>कुतः	श्राव्या	वाचः	प्रतिवचनमक्लिष्टरचना
प्रतिस्वप्नं	चेतो	विरम	कुत	एव	प्रियतमा ॥ ३५२ ॥</l>
</lg></b>
<pb n="1461"/>
<p>२. <b>मिथ्यावभासो</b> यथा—(विसा. १. २०)</p>
<b><lg>
<l>क्व	पेयं	ज्योत्स्नाम्भो	वदनबिसवल्लीसरणिभि—
र्मृणालीतन्तुभ्यः	सिचयरचना	कुत्र	भवतु ।</l>
<l>क्व	वा	पारीमेयो	बत	वकुलदाम्नां	परिमलः
कथं	स्वप्नः	साक्षात्कुवलयदृशं	ताम् ॥ ३५३ ॥</l>
</lg></b>
<p>३. <b>संक्षिप्‍ताकारो</b> यथा—</p>
<b><lg>
<l>स दृष्टः स्वप्नेऽद्य प्रणयकुपितो मां प्रतिजन—
स्ततः क्षीणा रात्रिर्न च चरणयोरस्मि पतिता ।</l>
<l>कृतं कल्याणानामनभिलषिता	सावधि	वयः
प्रसन्नं तदवक्त्रं न कृतमिति चेतो दहति माम् ॥ ३५४ ॥</l>
</lg></b>
<p>४. <b>विक्षिप्‍तरूपो</b> यथा—</p>
<b><lg>
<l>जाने कोपपराङ्‍्मुखी प्रियतमा स्वप्नेऽद्य दृष्टा मया
मा मा संस्पृश पाणिनेति रुदती गन्तुं प्रवृत्ता ततः ।</l>
<l>नो	यावत्	परिरभ्य	चाटुकशतैराश्वासयामि	क्षणं
भ्रातस्तावदहं शठेन	विधिना निद्रादरिद्रीकृतः ॥ ३५५ ॥</l>
</lg></b>
<p>५. <b>पर्याप्‍तरूपो</b> यथा—(चौरप. २१०)</p>
<b><lg>
<l>अद्यापि	तां	स्मरनिकेतमहापताकां
लम्बालकां	चिरवियोगकृशाङ्गयष्टिम् ।</l>
<l>स्वप्ने	विलोलनयनां	क्षणदृष्टनष्टां
विद्यां	प्रमादगलितामिव	संस्मरामि ॥ ३५६ ॥</l>
</lg></b>
<p>६. <b>अपर्याप्‍तरूपो</b> यथा—</p>
<b><lg>
<l>सिविणअ—खण—सुत्तूट्ठिआए पुनरुत्त—दंसण—मणाए— ।
बालाए णिमीलिअ—लोअणआए दिवसो वि वोलीणो ॥ ३५७ ॥</l>
</lg></b>
<lg>
<l>(स्वप्न—क्षण—सुप्‍तोत्थितायाः	पुनरुक्तदर्शनमनसः ।</l>
<l>बालायाः निमीलितलोचनाया दिवसोऽपि न अतिक्रान्तः ॥)</l>
</lg>
<pb n="1462"/>
<p>(<b>७. सुनिमित्तानुभवः— ३</b>)</p>
<p>प्रवासिनः शुभसूचकचक्षुरादिस्फुरणं <b>सुनिमित्तानुभवः</b>।</p>
<p>तन्मनोरथोपगमे, (दूतोपगमे), दयितोपगमे च तत्र—</p>
<p>१. <b>मनोरथोपगमो</b> यथा—(गास. २. ३७)</p>
<b><lg>
<l>फुरिए वामच्छि तुए जइ एहिइसो पिओज्ज ता सुइरं ।</l>
<l>विणिमिलिअ दाहिण्णअणं तुए अ एअं पुलोइस्सं ॥ ३५८ ॥</l>
</lg></b>
<lg>
<l>(स्फुरिते वामाक्षि त्वयि यद्येष्यति मम प्रिय इति तत् चिरम् ।</l>
<l>मीलित्वा दक्षिणानयनं त्वया अवितृष्णं प्रलोकयिष्यामि ॥)</l>
</lg>
<b><lg>
<l>जेण जाणु ट्ठिअ-विअलिअ—धवल—वलअ—पडिरोहणेक्करसिआहिं ।</l>
<l>वाहाहि	कह	णु	तुएत्ति/तुरिज्जइ	मामि	पहिअपुरंधीहिं ॥ ३५९ ॥</l>
</lg></b>
<lg>
<l>(येन स्थित—विगलित—धवल—वलय—प्रतिरोधनैकरसिकाभ्याम् ।</l>
<l>बाहुभ्यां कथं नु त्वयेति/त्वर्यते सखि! पथिकपुरन्ध्रीभिः ॥)</l>
</lg>
<p>२. <b>दूतोपगमो</b> यथा—(मेघ. ९४)</p>
<b><lg>
<l>रुद्धापाङ्गप्रसरमलकैरञ्जनस्नेहशून्यं
प्रत्यादेशादपि	च	मधुनो	विस्मृतभ्रूविलासम् ।</l>
<l>त्वय्यासन्ने	नयनमुपरिस्पन्दि	शङ्के	मृगाक्ष्या
मीनक्षोभकुलकुवलयश्रीतुलामेष्यतीति	॥ ३६०॥</l>
</lg></b>
<p>यथा वा—(मेघ. ९५)</p>
<b><lg>
<l>वामश्चास्याः	कररुहपदैर्मुच्यमानो	मदीयैः
क्रीडायोगं	चिरपरिचितं	त्याजितो	दैवगत्या ।</l>
<l>सम्भोगान्ते	मम	समुचितो	हस्तसंवाहनानां
यास्यत्यूरुः	सरसकदलीस्तम्भगौरश्चलत्वम् ॥ ३६१ ॥</l>
</lg></b>
<p>३. <b>दयितोपगमो</b> यथा—</p>
<b><lg>
<l>अज्ज मह इमं सहि दाहिणेअरं पिअअमागमणदूअं ।</l>
<l>अवणिअ—खेअं	वद्धाविआसि	पप्फंदए	अच्छी ॥ ३६२ ॥</l>
</lg></b>
<lg>
<l>(अद्य ममेदं सखि! दक्षिणापरं प्रियतमागमनदूतम् ।</l>
<l>अपनीतखेदं	र्धापितासि	प्रस्पन्दते	अक्षि ॥)</l>
</lg>
<pb n="1463"/>
<p>यथा वा—</p>
<b><lg>
<l>वामेनैव विलोचनेन भवती दिष्ट‍्या चिरं वर्धिता
प्रायः प्राप्स्यसि पारितोषिकमिमं धृष्टो जनो मादृशः ।</l>
<l>अस्मिन् प्राङ्गणपीलुकुञ्जविटपे कृत्वा पदं दृश्‍यतां
चञ्चत्केसरकन्धरेण	करभेणायं	वने	वल्लभः ॥ ३६३ ॥</l>
</lg></b>
<p>(<b>८. प्रियप्रत्यागमः— १२</b>)</p>
<p>प्रवासतो गृहागमनं <b>प्रियप्रत्यागमः</b>। स उदात्तादिनायिकानिमित्तभेदाद्
द्वादशधा । तेषु—</p>
<p>१. <b>उदात्तादिनिमित्तो</b> यथा—</p>
<b><lg>
<l>आयाते दयिते मरुस्थलभुवां संचिन्त्य दुर्लङ्घयतां
गेहिन्या	परितोषबाष्पतरलामासज्य	दृष्टिं	मुखे ।</l>
<l>दत्वा	पीलुशमीकरीरकबलं	चेलाञ्चलेनादरा—
दुन्मृष्टं	करभस्य	केसरसटाभाराग्रलग्नं	रजः ॥ ३६४ ॥</l>
</lg></b>
<p>२. <b>उद्धतानिमित्तो</b> यथा—</p>
<b><lg>
<l>यद्दत्वा	लवणाञ्जलिं	स्वयमसावुच्छूनताम्रेक्षणा
त्वामप्युदगतबाष्पमर्पितवती	भूयोऽपि	मत्सङ्गमः ।</l>
<l>तत्किं निर्घृण विस्मृतं करभ हे येनाद्य पूर्णेनवधौ
तस्याः क्रीडसि जीवितेन विजहद‍्गङ्गोपकण्ठे जलम् ॥ ३६५ ॥</l>
</lg></b>
<p>३. <b>ललितानिमित्तो</b> यथा—</p>
<b><lg>
<l>दृष्टिर्वन्दनमालिका	स्तनयुगं	लावण्यपूर्णौ	घटौ
शुभ्राणां प्रकरः स्मितं सुमनसां दन्तप्रभा दर्पणः ।</l>
<l>रोमाञ्चोदृम एव	सर्षपकणाः पाणी	तथा पल्लवौ
स्वाङ्गैरेव गृहं प्रियस्य विशतस्तन्व्या कृतं मङ्गलम् ॥ ३६६ ॥</l>
</lg></b>
<p>४. <b>शान्तानिमित्तो</b> यथा—</p>
<b><lg>
<l>गर्जत्युन्नत	एष	नीलजलदः	क्रूरं	कदम्बनिलो
मार्गाः	(पल्ल)	विनो	वनानि	हरितस्निग्धानि	पूर्णोऽवधिः ।</l>
</lg></b>
<pb n="1464"/>
<b><lg>
<l>आयत्तं तव जीवितं करभ! हे खिन्नोऽपि गच्छ द्रुतं
कान्ता यद्यापि तेन कुप्यति तथाप्यस्त्येव मे सङ्गमः ॥ ३६७ ॥</l>
</lg></b>
<p>५. <b>धीरानिमित्तो</b> यथा—</p>
<b><lg>
<l>मंगल—वलअं जीअं व रक्खिअं जं पउत्थपइआए ।</l>
<l>सहस त्ति दंसणूससिअ—बाहुलइआए तं भिण्णं ॥ ३६८ ॥</l>
</lg></b>
<lg>
<l>(मङ्गलवलयं जीवितमिव रक्षितं यत् प्रोषितपतिकया ।</l>
<l>सहसेति दर्शनोच्छ्रवसित—बाहुलतिकया तद् भिन्नम् ॥)</l>
</lg>
<p>६. <b>अधीरानिमित्तो</b> यथा—</p>
<b><lg>
<l>आसीद् यस्य मुहर्मुहर्विगलितो(तैर्) बाष्पैः समं दुर्धरै—
र्दौर्बल्याद् वलयस्य हाटकभुवः पर्याकुला धारणा ।</l>
<l>दिष्ट्या वृद्धिकरा यदा तु मधुना तस्यैव चाकर्षणे
नान्यानाह्वयते	पुनः	पुनरसौ	नागच्छति		प्रेयसि ॥ ३६९ ॥</l>
</lg></b>
<p>७. <b>मुग्धानिमित्ता</b> यथा—</p>
<b><lg>
<l>पुलिइअमणुज्जुअच्छं सेओ अंगेसु पहरिसो हिअए ।</l>
<l>मुद्धाएँ	वि	जाअं	णववहूएँ	जामाउए	आए ॥ ३७० ॥</l>
</lg></b>
<lg>
<l>(प्रलोकितमनृज्वक्षं	स्वेदोऽङ्गेषु	प्रहर्षो	हृदये ।</l>
<l>मुग्धाया अपि जातं नववध्वा जामातृक आगते ॥)</l>
</lg>
<p>८. <b>मध्यानिमित्तो</b> यथा—(गास. ८२२ वे.)</p>
<b><lg>
<l>अत्थक्कागअदिट्ठे वहुआ जामाउअम्मि गुरुपुरओ ।</l>
<l>जूरइ	णिवडंताणं	हरिसविसंट्टाण	वलआण ॥ ३७१ ॥</l>
</lg></b>
<lg>
<l>(अकस्माद् आगतदृष्टे वधुका जामातृके गुरुपुरतः ।</l>
<l>क्रुध्यति निपतद्भ्यो हर्ष—विषमितेभ्यो वलयेभ्यः ॥)</l>
</lg>
<p>९. <b>प्रगल्भानिमित्तो</b> यथा—(गास. ७. ८३)</p>
<b><lg>
<l>अवरण्हागअ—जामाउअस्स विउणेइ मोहणुक्कंठं ।</l>
<l>वहूआए	घरपरोहडमज्जणमुहलो	वलअसद्दो ॥ ३७२ ॥</l>
</lg></b>
<lg>
<l>(अपराह्‍णागतजामातुः	द्विगुणयति	मोहनोत्कण्ठाम् ।</l>
<l>वधुकाया गृहपश्‍चादभागमज्जनमुखरो वलयशब्दः ॥)</l>
</lg>
<pb n="1465"/>
<p>१०. <b>उत्तमानिमित्तो</b> यथा—</p>
<b><lg>
<l>पुलइब्भेब्वेउ पसाहइ दर—कुम्माण—थण ।</l>
<l>पहरिस बाहु विहूसइ णिक्कज्जल णअण ॥ ३७३ ॥</l>
</lg></b>
<b><lg>
<l>अस्सुजलोह वि सोहइ खामकवोले मुहे ।</l>
<l>मुद्धहे काइ ण मंडण दइआगमणसुहे ॥ ३७४ ॥</l>
</lg></b>
<lg>
<l>(पुलकोद्भेदः	प्रसाधयति	ईषन्म्लानौ	स्तनौ ।</l>
<l>प्रहर्ष:	बाहू विभूषयति निष्कज्जले नयने ॥</l>
<l>अश्रुजलौधः अपि शोभते क्षामकपोले मुखे ।</l>
<l>मुग्धायाः किं न मण्डनं दयितागमनसुखे ॥)</l>
</lg>
<p>११. <b>मध्यमानिमित्तो</b> यथा—</p>
<b><lg>
<l>पिए सहसत्ति पहत्तितहे विहवि/ डिअ वलअ ।</l>
<l>पुलउत्तंभिअगत्तहे	सोहहिं	महिहिं	गअ ॥ ३७५ ॥</l>
</lg></b>
<b><lg>
<l>तक्खणमुक्कहो	सोअहो	णं	बंधणकडअ ।</l>
<l>णाइ	पणट्ठहो	विरहहो	तरलतुरंगअए ॥ ३७६ ॥</l>
</lg></b>
<lg>
<l>(प्रिये सहसा प्राप्‍ते विघटितानि वलयानि ।</l>
<l>पुलकोत्तम्भितगाञ्याः शोभन्ते मह्यां गतानि ॥</l>
<l>तत्क्षणमुक्‍तस्य शोकस्य ननु बन्धनकटकानि ।</l>
<l>ननु	प्रणष्टस्य	विरहस्य	तरलतुरङ्गपदानि ॥)</l>
</lg>
<p>१२. <b>कनिष्ठानिमित्तो</b>—</p>
<b><lg>
<l>बाहजलोल्लिअलोअण थणय ण उप्पुसिअ ।</l>
<l>णवि दहिकअक्खअ लइअ ण वंदणमाल किअ ॥ ३७७ ॥</l>
</lg></b>
<b><lg>
<l>हरिसारंभ—विअंमिअपुलउक्कंप—भर ।</l>
<l>पेक्खेवि कंतु पहुत्तउ लग्गी कंठे पर ॥ ३७८ ॥</l>
</lg></b>
<lg>
<l>(बाष्पजवालार्द्रितलोचने	स्तनौ	न	परिमार्जितौ ।</l>
<l>नापि दधि—अक्षताः गृहीताः न वन्दनमाला कृता ॥</l>
<l>हर्षारम्भ—विजृम्भित—पुलकोत्कम्पभरा ।</l>
<l>प्रेक्ष्य कान्तं प्राप्‍तं लग्ना कण्ठे पुनः ॥)</l>
</lg>
<pb n="1466"/>
<b><lg>
<l>उक्ता समाप्‍तिस्कन्धेऽसावुदाहरणपद्धतिः ।</l>
<l>दिशानयोऽनुसर्तव्यमनुक्तमपि	सूरिभिः ॥ ३७९ ॥</l>
</lg></b>
<b><lg>
<l>सैव प्रवासशङ्कादिचतुर्विंशतिकन्दलः ।</l>
<l>स्मृतोऽनङ्गविहङ्गस्य प्रवासो वसतिद्रुमः ॥ ३८० ॥</l>
</lg></b>
<b><lg>
<l>समासव्यासाभ्यां कुसुमधनुषो जीवितमिति
प्रवासो निर्णीतः प्रियजनमनोहेमनिकषः ।</l>
<l>अथ	प्रेमोद्यानप्रणयतरुविस्त्रम्भसुमनो—
निवासैकास्थानी सुरभिरभिधीयेत करुणः ॥ ३८१ ॥</l>
</lg></b>
<p><b>इति श्रीमहाराजाधिराजश्रीभोजदेवविरचिते श्रृङ्गारप्रकाशे
प्रवासोपवर्णनो नाम
॥ एकत्रिंशः प्रकाशः ॥ ३१ ॥</b></p>
<lg>
<l>सनातनललाटके	लिखितमस्ति	साहित्यगां
मलीमसितलेखिनीमपगतांहसं	प्रेक्षितुम् ।</l>
<l>प्रवासकलनामयीमितरथा	तु	गाथामिमा—
मसावसदृशीं	पुनः	सुसदृशीं विधातुं	कृती ।</l>
</lg>
<lg>
<l>अत्रापि	सन्ति	बहवोऽस्फुटितार्थका	हि
श्‍लोका	विचक्षणधियः	खलु तान् धयेयुः ।</l>
<l>न प्राकृतं न खलु	संस्कृतमप्यशुद्ध—
लेखं	निजार्थपरिभावनिकासु	शक्तम् ॥</l>
</lg>
<pb n="1467"/>
<p>अथ</p>
<p><b>श्रृङ्गारप्रकाशे द्वात्रिंशः प्रकाशः</b></p>
<p>करुणविप्रलम्भप्रकाशः</p>
<p>अथातः क्रमप्राप्‍तं करुणविप्रलम्भमुपदेक्ष्यामः । तस्य च प्रथमानुरागादिभ्यो
रागवर्धनत्वादन्तेऽभिधानमित्यभिहितं पुरस्तात्१ । भूयश्च विशेषतोऽभिधीयते ।</p>
<p>विभावानुभावव्यभिचारिसंयोगाद् प्रकर्षमापद्यमाना२ रतिर्नाम कामश्रृङ्गारख्यां
लभते । स तु नित्यनैमित्तिकादिभेदादष्टधोच्यते । तत्र रागवर्धनत्वापेक्षायां नित्याननैमित्तिकः,
सामान्याद् विशेषः, प्रकाशात् प्रच्छन्नः, कृत्रिमादकृत्रिमो बलीयान् । भूयोऽपि नैमित्तिकाद्
वैशोषिको, वैशेषिकात् प्रच्छन्नः, प्रच्छन्नादकृत्रिम इति सर्वतोऽप्यकृत्रिम एवोत्कृष्यते ।
स चाहार्यो, यौवनजः, सहजो, विस्त्रम्भजश्चेति चतुर्धा । तत्राहार्याद् यौवनजो,
यौवनजात् सहजः, सहजाद् विस्त्रम्भजो बलीयान् ।</p>
<p>कामश्रृङ्गारश्च द्वेधा । सम्भोगो विप्रलम्भश्च । तत्राभिलषणीयानामवाप्‍तौ सम्भोगः,
विपर्यये विप्रलम्भः । सम्भोगश्‍च विप्रलम्भमन्तरेण न प्रकर्षमधिरोहतीति विप्रलम्भस्य
सम्भोगात् प्रथममभिधानम् ।</p>
<p>विप्रलम्भो हि कामश्रृङ्गारस्य प्राणितम् । स प्रथमानुरागेऽङ्कुरितो, माने पल्लवितः,
प्रवासे कुसुमितः, करुणे फलितः, प्रथमानुरागानन्तरादिषु प्रकर्षमापन्नः सम्यगुपभोग्यो
भवति । पदात्पदं च प्रतिपद्यमानो विशेषतः स्वदते ।</p>
<b><lg>
<l>यथा दुग्धाद् दधि स्वादु यथा दध्नोऽम्लषाडवः ।</l>
<l>यथाम्लषाडवात्	स्वादुरामिक्षैवं	रसोदयः ॥ १ ॥</l>
</lg></b>
<p>ते च प्रथमानुरागादयो विप्रलम्भाः, तदनन्तरास्तु सम्भोगाः । अनुरागस्तु न तथा
इङ्गिताकारादिभिः	प्रथमानुरागेणेर्ष्यायितमन्त्रायितादिभिर्मानेनोत्कण्ठावेशकार्श्यादिभिः
प्रवासे,	यथा	व्यसनाभिघातसम्मीलनादिभिरनुभावैः	करुणविप्रलम्भे	प्रकर्षमापन्नो
निष्प्रकम्पतां प्राप्नोति । अतः प्रथमानुरागादीनां विप्रलम्भभेदानां त्रयाणामप्यनन्तरं
रागवर्धनतमः करुणविप्रलम्भोऽभिधीयते इति ।</p>
<p>कः पुनरयं करुणो नाम ।</p>
<!-- NOTES pg=1467!-->
१. द्र. अत्रैव पृ. १३९६
२. नभावो= 'नभावो' जो, 'नः प्रधानः (स्थायी) भावो' राघवः ।
<pb n="1468"/>
<p>(<b>१. करुणः— १२</b>)</p>
<p>यत्रास्मिन् मिथ्याभिनिवेश इव गुर्वायासकारकेऽपि मूर्खाणां, सर्वाङ्गपरित्याग
इवालौकिकेऽपि ब्रह्मविदां, रजःकर्दमक्रीडाविनोद इव वेषदूषकेऽपि पौरपौगण्डानां,
महाहवमहीविहार इव बीभत्सभीषणेऽपि शूरसाहसिकानां, प्रियसुहन्नर्मनिर्भर्त्सन
इवातिग्राम्येऽपि परिहासिकानां, कुपितकामिनीपार्ष्णिप्रहार इव सुकुमारेऽपि रागिणां,
तिमिराभिसारिकावेष इव मलीमसेऽपि चौर्यरतरुचीनां, विलासिनीकिलिकिञ्चितप्रपञ्च इव
दीनप्रदर्शनेऽपि नागरिकाणाम्, अतीवानुरज्यते मनः ।</p>
<p>(<b>मनः प्रेम</b>)</p>
<p>सामयिकानामुच्यते ।	प्ररूढस्नेहयोरन्यतरविनाशे	अन्यस्य	दुःखाभिनिवेशो
हृदयदारुणः । स कथं शोकाद् विभिद्यत इति चेत्,</p>
<p>हेतुफलविषयस्वरूपभेदात् । तथाहि— <b>'रत्येकहेतुः करुणः, प्रीतिदयाद्यनेकहेतुः
शोकः, पुनस्सङ्गमफलः करुणः, अपुनस्सङ्गमफलः शोकः, स्त्रीपुंसविषयः करुणः,
अस्त्रीपुंसविषयः शोकः, सप्रत्याशरूप: करुणः, निष्प्रत्याशस्वरूपः शोक इत्यन्य
एव शोकोऽन्यश्च करुण'</b> इति ।</p>
<p>स प्रायेण दैवाश्रयः, पौरुषाश्रयः, देशाश्रयः, कालाश्रयः, स्वरूपाश्रयः,
परिमाणाश्रयः, प्रमाणाश्रयः, अनुरागाश्रयः, सम्भोगाश्रयः, विप्रलम्भाश्रयः, नायकाश्रयः,
नायिकाश्रय इति <b>द्वादशधा</b>। तेषु—</p>
<p>१. <b>दैवाश्रयः</b>— स्त्रीनिमित्तः, पुरुषनिमित्तः, सहायनिमित्तः, गुरुनिमित्त इति ।</p>
<p>२. <b>पौरुषाश्रयः</b>— पुरुषकृतः स्त्रीविषये, स्त्रीकृतः पुरुषविषये, पुरुषकृतः
पुरुषविषये, स्त्रीकृतः स्त्रीकृतः स्त्रीविषय इति ।</p>
<p>३. <b>देशश्रयो</b>— दिव्यो, मानुषो, दिव्यमानुषो, न/ अदिव्यमानुष इति ।१</p>
<p>४. <b>कालाश्रयः</b>— इहजन्मसङ्गमः,	अन्यजन्मसङ्गमः,	इहान्यजन्मसङ्गमः,
प्रेत्यसङ्गम२ इति ।</p>
<p>५. <b>स्वरूपाश्रयो</b>— विचिन्तितः, आकस्मिकः, पारमार्थिकोऽपारमार्थिक इति ।</p>
<!-- NOTES pg=1468!-->
१. 'मानुषो न दिव्योऽमानुषो' इति जो. पृ. ११०८, रा. पृ. १६२१ HOS ; द्र. पृ. १४७०
२. 'उभयजन्मसङ्गम' इति जो. पृ. ११०८, रा. पृ. १६२१ HOS ; द्र. पृ. १४७१
<pb n="1469"/>
<p>६. <b>परिमाणाश्रयो</b>— महानणुर्दीर्घो ह्नस्व इति ।</p>
<p>७. <b>प्रमाणाश्रयः</b>— दृष्टः, श्रुतोऽनुमितः, शङ्कित इति ।</p>
<p>८. <b>अनुरागाश्रयः</b>— श्रेयान्, मध्यमोऽवरः, प्रत्यवर इति ।</p>
<p>९. <b>सम्भोगाश्रयः</b>— प्रथमानुरागानन्तर्यो, मानानन्तर्यः, प्रवासानन्तर्यः,
करुणानन्तर्य इति ।</p>
<p>१०. <b>विप्रलम्भाश्रयः</b>— प्रथमानुरागजो, मानजः, प्रवासजः, करुणज इति ।</p>
<p>११. <b>नायकाश्रयो</b>— गुणकृतः, प्रकृतिकृतः, प्रवृत्तिकृतः, परिग्रहकृत इति ।</p>
<p>१२. <b>नायिकाश्रयो</b>— गुणकृतः, वयस्कृतश्चेष्टाकृतो धैर्यकृत इति । तेषु—</p>
<p>(<b>१. दैवाश्रयः</b>)</p>
<p>१. <b>दैवाश्रयः स्त्रीनिमित्तः</b> पुरुषे यथा—(कादम्बरीकथासारे ४. १०८)</p>
<b><lg>
<l>अयि पापे! महाश्वेते! न तुष्टास्यक्षमालया ।</l>
<l>हता मे सुहृदोऽमुष्य प्राणवृत्तिरपि त्वया ॥ २ ॥</l>
</lg></b>
<p>२. <b>पुरुषनिमित्तः</b> स्त्रियां यथा—</p>
<b><lg>
<l>विचिन्वतीं मामियमद्रिकुक्षौ विकुक्षिनाम्ना भुजगेन दष्टा ।</l>
<l>गतासुरास्ते मृगशाबनेत्रा मृगावती हा विधिना हतोऽस्मि ॥ ३ ॥</l>
</lg></b>
<p>३. <b>सहायनिमित्तः</b> पुरुषे यथा—(कादम्बकसा. ६. १०६)</p>
<b><lg>
<l>इति श्रुत्वा भिन्नः प्रसभमिव शूलाग्रशिखया
कदा त्वां पश्‍येयं कमलमुखि कादम्बरि! पुनः ।</l>
<l>वदन्नेवं	शोकस्फुटितहृदयः	तत्क्षणमसूञ्
जहच्चन्द्रापीडस्तरुरिव	पपात	क्षितितले ॥ ४ ॥</l>
</lg></b>
<p>४. <b>गुरुनिमित्तः</b> स्त्रियां यथा— (मामा. १०.१३)</p>
<b><lg>
<l>एषा प्रवासं कथमप्यतीत्य याता पुनः संशयमन्यथैव ।</l>
<l>को नाम पाकाभिमुखस्य जन्तुर्द्वाराणि दैवस्य पिधातुमीष्टे ॥ ५ ॥</l>
</lg></b>
<!-- NOTES pg=1469!-->
१. प्रत्यवर प्रवर जो. ११०८ रा. १६२१ ; द्र. पृ. १४
<pb n="1470"/>
<p>(<b>२. पौरुषाश्रयः</b>)</p>
<p>१. <b>पौरुषाश्रयः पुरुषकृतः स्त्रीविषये</b> यथा—</p>
<b><lg>
<l>सा	वक्षःपरिवर्तनैकललिता	विश्वासभूमिः	प्रिया
बाला	निष्करुणेन	मुग्धतपसा	दग्धा	वराकी	मया ।</l>
<l>भर्तुर्भक्तिरपेक्षिता	ननु	पुनः	स्त्रीदाहदोषो	महाञ्
जातं सच्चरितैषिणो बत मम म्लेच्छस्य यन्नोचितम् ॥ ६ ॥</l>
</lg></b>
<p>२. <b>स्त्रीकृतः पुरुषविषये</b> यथा—(कादकसा. ६. १०४)</p>
<b><lg>
<l>शापेन तेन महता मदनाग्निना वा जन्मान्तरोपचितदुष्कृतकर्मणा वा ।</l>
<l>चित्रेण वा भगवतश्चरितेन धातुः प्राणानसावुदसृजन्निपपात चोर्व्याम् ॥ ७ ॥</l>
</lg></b>
<p>३. <b>पुरुषकृतः पुरुषविषये</b> यथा—(नागान. ५. २१)</p>
<b><lg>
<l>आत्मीयः पर इत्ययं खलु कुतः सत्यं न नाम क्रमः
किं रक्षामि बहून् किमेकमिति वा चिन्ता न जाता कथम् ।</l>
<l>तार्क्ष्यात् त्रातुमहीन् स्वजीवितपरित्यागं त्वया कुर्वता
यच्चात्मा पितरौ वधूरिति हतं निश्शेषमेतत् कुलम् ॥ ८ ॥</l>
</lg></b>
<p>४. <b>स्त्रीकृतः स्त्रीविषये</b> यथा—(कुसं. १. ५३)</p>
<b><lg>
<l>यदैवे पूर्वे जनने शरीरं सा दक्षदोषात् सुदती ससर्ज ।</l>
<l>तदाप्रभृत्येव विमुक्तसङ्गः पतिः पशूनामपरिग्रहऽभूत् ॥ ९ ॥</l>
</lg></b>
<p>(<b>३. देशाश्रयः</b>)</p>
<p>१. <b>देशाश्रयभेदेषु दिव्यो</b> यथा—(कुसं. ४. १९)</p>
<b><lg>
<l>विबुधैरपि यस्य दारुणैरसमाप्‍ते परिकर्मणि स्मृतः ।</l>
<l>तमिमं कुरु दक्षिणेतरं चरणं निर्मितरागमेहि मे ॥ १० ॥</l>
</lg></b>
<p>२. <b>मानुषो</b> यथा—</p>
<b><lg>
<l>रिपुर्यातु परां वृद्धिं धिग् राज्यमनयोऽस्तु नः ।</l>
<l>दैवमेवंविधं दृष्ट‍्वा दाने प्रत्यर्ययामि ताम् ॥ ११ ॥</l>
</lg></b>
<p>३. <b>दिव्यमानुषो</b> यथा (रघु. ८.८२)</p>
<b><lg>
<l>क्रथकैशिकवंशम्भवा तव भुता महिषी चिराय सा ।</l>
<l>उपलब्धवती दिवश्‍च्युतं विवशा शापनिवृत्तिकारणम् ॥ १२ ॥</l>
</lg></b>
<pb n="1471"/>
<p>४. <b>आदिव्यमानुषो</b> यथा—(सेबं. ११.५३)</p>
<b><lg>
<l>आलोइए णिसण्णा उअणिज्जं तेमि वेविउं आढत्ता ।</l>
<l>सीआत्ति रअणिअरेहिं रामसीरत्ति भणिए गअ च्‍चिअं मोहं ॥ १३ ॥</l>
</lg></b>
<lg>
<l>(आलोकिते निषण्णा उपनीयमाने वेपितुमारब्धा ।</l>
<l>सीता रजनीचरैः रामशिर इति भणिते गता एव मोहम् ॥)</l>
</lg>
<p>(<b>४. कालश्रयः</b>)</p>
<p>१. <b>कालश्रयप्रभेदेषु इहजन्मसङ्गमो</b> यथा—</p>
<b><lg>
<l>स्वप्‍नः स्यात् किमयं न जातु जगति स्वप्‍नो भवेज्जाग्रतः
किं केनापि हि वञ्चितोऽस्मि दयितालाभः कुतो वञ्चना ।</l>
<l>किं नाहं शुकनन्दनः कथमसावन्यं समाभाषते
केनायं रचितो विधिः सुकृतिना सिद्धेन ते कर्मणा ॥ १४ ॥</l>
</lg></b>
<p>२. <b>अन्यजन्मसङ्गमो</b> यथा—</p>
<b><lg>
<l>मा शोचस्व शुचिस्मिते ! कृतजपा तप्यस्व तीव्रं तपो
भूत्वा वेदवती भविष्यसि ततस्सीतेति नाम्‍ना भुवि ।</l>
<l>कान्तस्ते हरिरेष वामनतनुं कृत्वा सहस्त्रार्जुनं
जित्वा दाशरथित्वमेत्य भवतीं भूयः समुद्‌वक्ष्यति ॥ १५ ॥</l>
</lg></b>
<p>३. <b>इहान्यजन्मसङ्गमो</b> यथा—(कुसं. ४.४४)</p>
<b><lg>
<l>तदिदं परिरक्ष शोभने ! भवितव्यप्रियसङ्गमं वपुः ।</l>
<l>रविपीतजला तपात्यये पुनरोघेन हि युज्यते नदी ॥ १६ ॥</l>
</lg></b>
<p>४. <b>प्रेत्यसङ्गमो</b> यथा—(रघु. ८.९५)</p>
<b><lg>
<l>तीर्थे तोयव्यतिकरभवे जह्नुकन्यासरय्वोः—
र्देहत्यागादमरगणनालेख्यमासाद्य	सद्यः ।</l>
<l>पूर्वाकारधिकतररुचा सङ्गतः कान्तयासौ
लीलागारेष्वरमत	पुनर्नन्दनाभ्यन्तरेषु ॥ १७ ॥</l>
</lg></b>
<p>(<b>५. स्वरूपाश्रयः</b>)</p>
<p>१. <b>स्वरूपाश्रयप्रभेदेषु विचिन्तितो</b> यथा—(मामा. ८.१२)</p>
<b><lg>
<l>मम	हि	कुवलयाक्षीं	प्रत्यनिष्टैकबुद्धे—
रविरतमनुबद्धोत्कम्प	एवान्तरात्मा ।</l>
<pb n="1472"/>
<l>स्फुरति च खलु चक्षुर्वाममेतच्‍च कष्टं
वचनमिह भवत्योः सर्वथा हा हतोऽस्मि ॥ १८ ॥</l>
</lg></b>
<p>२. <b>आकस्मिको</b> यथा—(रघु. १४.५३)</p>
<b><lg>
<l>अथ व्यवस्थापितवाक् कथञ्चित् सौमित्रिरन्तर्गतबाष्पकण्ठः ।</l>
<l>औत्पातिकं मेघ इवाश्मवर्षं महीपतेः शासनमुज्जगार ॥ १९ ॥</l>
</lg></b>
<p>३. <b>पारमार्थिको</b> यथा—(रघु. ८.३८)</p>
<b><lg>
<l>वपुषा करणोज्झितेन सा निपतन्ती पतिमप्यपातयत् ।</l>
<l>ननु तैलनिषेकबिन्दुना सह दीपार्चिरुपैति मेदिनीम् ॥ २० ॥</l>
</lg></b>
<p>४. <b>अपारमार्थिको</b> यथा—(रामाभ्यु.)</p>
<b><lg>
<l>प्रत्याख्यानरुषा कृतं समुचितं क्रूरेण ते रक्षसा
सोढं तच्‍च तथा त्वया कुलवधूर्धत्ते यथोच्‍चैः शिरः ।</l>
<l>व्यर्थं सम्प्रति बिभ्रता धनुरिदं त्वद्‍व्यापदः साक्षिणा
रामेण प्रियजीवितेन तु कृतं प्रेम्णः प्रिये! नोचितम् ॥ २१ ॥</l>
</lg></b>
<p>(<b>६. परिणामाश्रयः</b>)</p>
<p>१. <b>परिणामाश्रयप्रभेदेषु महान्</b> यथा—(मामा. ९.१२, उराच. ३.३१)</p>
<b><lg>
<l>दलति हृदयं गाढोद्वेगं द्विधा तु न भिद्यते
वहति विकलः कायो मोहं न मुञ्चति चेतना ।</l>
<l>ज्वलयति तनूमन्तर्दाहः करोति न भस्मसात्
प्रहरति विधिर्मर्मच्छेदी न कृन्तति जीवितम् ॥ २२ ॥</l>
</lg></b>
<p>२. <b>अणु</b>र्यथा—(ताव. ६.४)</p>
<b><lg>
<l>विस्त्रम्भान्न विसर्पितं मयि मनो निर्प्यन्त्रणं मन्त्रितुं
व्यावृत्तापि निवर्तिता न शयने बाष्पं त्यजन्ती शनैः ।</l>
<l>मामुद्दिश्‍य तथानया व्यवसितं तन्नोपरुद्धं मुधा
कष्टं केवलमेव राजतनया दग्धा वराकी शुचा ॥ २३ ॥</l>
</lg></b>
<p>३. <b>दीर्घो</b> यथा—(ताव. ३.१०)</p>
<b><lg>
<l>सर्वत्र ज्वलितेषु वेश्‍मसु भयादालीजने विद्रुते
व्यासोत्कम्पविहस्तया प्रतिपदं देव्या पतन्त्या तदा ।</l>
<pb n="1473"/>
<l>हा नाथेति मुहुः प्रलापपरया दग्धं वराक्या तया
शान्तेनापि वयं तु तेन दहनेनाद्यापि दह्यामहे ॥ २४ ॥</l>
</lg></b>
<p>४. <b>ह्रस्वो</b> यथा—</p>
<b><lg>
<l>असमाप्‍तप्रतिज्ञेऽस्तंगते त्वयि महाभुजे ।</l>
<l>मुक्तकेश्‍यैव दत्तस्ते प्रियायायं जलाञ्जलिः ॥ २५ ॥</l>
</lg></b>
<p>(<b>७. प्रमाणाश्रयः</b>)</p>
<p>१. <b>प्रमाणाश्रयभेदेषु दृष्टो</b> यथा—</p>
<b><lg>
<l>हा हा कथं कुमुदनीलनलाङ्गदादियूथाधिपैरतिजवादनुबध्यमानः ।</l>
<l>अस्मन्मनोरथभुवं सहसैव देवीं व्यापाद्य राक्षसपतिर्नगरीं प्रविष्टः ॥ २६ ॥</l>
</lg></b>
<p>२. <b>श्रुतो</b> यथा—</p>
<b><lg>
<l>श्रुत्वैष विधृतबाष्पः तथास्थितो येन वर्धिताक्रन्दैः ।</l>
<l>हृदयस्फुटनभयार्तै	रोदितुमभ्यर्थ्यते	सचिवैः ॥ २७ ॥</l>
</lg></b>
<p>३. <b>अनुमितो</b> यथा—(उरा. ३४)</p>
<b><lg>
<l>भ्रमति हृदयं चिन्तायत्तं धनुर्गुरुतां गतं
न खलु विषयं जाने चेतस्तथापि समाकुलम् ।</l>
<l>अयमपि मुहुर्बाष्पोत्पीडो रुणद्धि विलोचने
स्फुरति च यथा वामं चक्षुस्तथैष शठो विधिः ॥ २८ ॥</l>
</lg></b>
<p>४. <b>शङ्कितो</b> यथा—(मामा. ८.१३)</p>
<b><lg>
<l>किमपि किमपि शङ्के मङ्गलेभ्यो यदन्यद्
विरमति परिहासश्चण्डि!	पर्युत्सुकोऽस्मि ।</l>
<l>कलयसि कलितोऽहं वल्लभे! देहि वाचं
भ्रमति	हृदयमन्तर्विह्वलं	निर्दयासि ॥ २९ ॥</l>
</lg></b>
<p>(<b>८. अनुरागाश्रयः) अनुरागाश्रयप्रभेदेषु</b></p>
<p>१. <b>श्रेयांस्त्रिधा</b> नित्योऽकृत्रिमो विस्त्रम्भजश्‍च । तेषु —</p>
<p><b>नित्यो</b> यथा—नित्योऽकृत्रिमो विस्त्रम्भजश्‍च । तेषु —</p>
<p><b>नित्यो</b> यथा—(गास. ४.७३)</p>
<b><lg>
<l>अंतोहुत्तं डज्झइ जाआसुण्णे घरे हलिअउत्तो ।</l>
<l>ओ(ऊ)सित्तणिहाणाइं व रमिअट्ठाणा पेच्छतो ॥ ३० ॥</l>
</lg></b>
<pb n="1474"/>
<lg>
<l>(अन्तरभिमुखं दह्यते जायाशून्ये गृहे हलिकपुत्रः ।</l>
<l>उपसिक्तनिधानानीव रमितस्थानानि पश्‍यन् ॥)</l>
</lg>
<p><b>अकृत्रिमो</b> यथा—(रघु. ८.६६)</p>
<b><lg>
<l>धृतिरस्तमिता रतिशच्युता विरतं गेयमृतुर्निरुत्सवः ।</l>
<l>गतमाभरणप्रयोजनं परिशून्यं शयनीयमद्य मे ॥ ३१ ॥</l>
</lg></b>
<p><b>विस्त्रम्भजो</b> यथा—(उराच. ६.३३)</p>
<b><lg>
<l>क्‍व	तावानानन्दो	निरतिशयविस्त्रम्भबहुलः
क्‍व तेऽन्योन्यं यत्र क्‍वचन गहनाः कौतुकरसाः ।</l>
<l>सुखे वा दुःखे वा क्‍व नु खलु तदैक्यं हृदययो—
स्तथाप्येष प्राणः स्फुरति न तु पापो विरमति ॥ ३२ ॥</l>
</lg></b>
<p>२. तथा <b>मध्यमोऽपि</b> सहजः, प्रच्छन्नो, वैशिषिकश्चेति त्रिधैव । तेषु —
<b>सहजो</b> यथा—</p>
<b><lg>
<l>मुखं	ज्योत्स्‍नालोकप्रसरधवलाक्षं क्‍वनु मया
पुनर्दुप्यन्ते/र्द्रष्टव्यं	तत्	 स्मितमधुरमन्थाल्पवचनम् ।</l>
<l>क्‍व	सा	श्रव्या	वाणी	विजितकलहंसीकलरवा
विलासाः पश्‍यन्त्या/वीक्ष्यन्तां क्‍व च सहभुवो धीरललिताः ॥ ३३ ॥</l>
</lg></b>
<p><b>प्रच्छन्नो</b> यथा—</p>
<b><lg>
<l>दट‍्ठूण चिरं रोत्तूण णिब्भरं धारिऊण हिअअम्मि ।</l>
<l>बंधइ कंठे अइणं ठिअं कंठिअं ओ मह पाइणी ॥ ३४ ॥</l>
</lg></b>
<lg>
<l>(दृष्ट‍्वा चिरं रुदित्वा निर्भरं धृत्वा हृदये ।</l>
<l>बधाति कण्ठे अजिनं स्थितां कण्ठिकां अइ मम पत्‍नी ॥)</l>
</lg>
<p><b>वैशेषिको</b> यथा—(रघु. ८.६९)</p>
<b><lg>
<l>विभवेऽपि सति त्वया विना सुखमेतावदजस्य गण्यताम् ।</l>
<l>अहृतस्य विलोभनान्तरैर्मम सर्वे विषयास्त्वदाश्रयाः ॥ ३५ ॥</l>
</lg></b>
<p>३. एवमपरोऽपि त्रिधा नैमित्तिकः, सामान्यो, यौवनजश्च । तेषु —</p>
<p><b>नैमित्तिको</b> यथा—(उराच. ३.९)</p>
<b><lg>
<l>अन्तर्लीनस्य दुःखाग्‍नेरद्योद्दामं ज्वलिष्यतः ।</l>
<l>उत्पीड इव धूमस्य मोहः प्रागावृणोति माम् ॥ ३६ ॥</l>
</lg></b>
<pb n="1475"/>
<p><b>सामान्यो</b> यथा—(गास. २.४२)</p>
<b><lg>
<l>समसोक्खदुक्खसंववड्‌ढिआणं कालेण रूढपणआणं ।</l>
<l>मिहुणाणं मरइ जं तं खु जिअइ इअरं मअं होइ ॥ ३७ ॥</l>
</lg></b>
<lg>
<l>(समसौख्यदुःखसंवर्धितयोः	कालेन	रूढप्रणययोः ।</l>
<l>मिथुनयोर्म्रियते यत् तत् खलु जीवति इतरन्मृतम् भवति) ॥</l>
</lg>
<p><b>यौवनजो</b> यथा—</p>
<b><lg>
<l>अणुदिअहं वड्‌ढंते खु क्खुरुडे/गरुए व्व दुक्खमुव्वहइ ।</l>
<l>कुलवहुआ	विहवत्तणणिप्पइगुणगोरवेण	थणाए ॥ ३८ ॥</l>
</lg></b>
<lg>
<l>(अनुदिवसं वर्धमानयोः खलु गुरुकयोः इव दुःखमुद्‌वहति ।</l>
<l>कुलवधुका	विधवात्वनिष्पत्तिगुणगौरवेण	स्तनयोः ॥)</l>
</lg>
<p>४. <b>प्रत्यवरोऽपि</b> त्रिधैव प्रकाश, आहार्यः, कृत्रिमश्चेति । तेषु —</p>
<p><b>प्रकाशो</b> यथा—(कुसं. ४.३)</p>
<b><lg>
<l>अयि जिवितनाथ! जीवसीत्यभिधायोत्थितया तया पुनः ।</l>
<l>ददृशे पुरुषाकृति क्षितौ हरकोपानलभस्म केवलम् ॥ ३९ ॥</l>
</lg></b>
<p><b>आहार्यो</b> यथा—</p>
<b><lg>
<l>किं देव्या अपि चुम्बितोऽस्मि बहुशो मिथ्याप्रसुप्‍तस्तया
कोपे सत्यपि किं निरीक्ष्य हसिता नो मन्मूखं भामिनी ।</l>
<l>विस्त्रम्भात् कलिता लतेव हृदये किं वा चिरं न स्थिता
कान्तिर्वास्य विनापि वाच्यमसवो यन्न प्रयाताः स्वयम् ॥ ४० ॥</l>
</lg></b>
<p><b>कृत्रिमो</b> यथा—(गास. ८७६वे.)</p>
<b><lg>
<l>तह अडअणाए रुण्णं पइमरणे वाहरिध्धकंठीए ।</l>
<l>अणुमरणसंकिणो जह जारस्स वि संकिअं हिअअं ॥ ४१ ॥</l>
</lg></b>
<lg>
<l>(तथा असत्या रुदितं पतिमरणे बाष्पकरुद्धकण्ठया ।</l>
<l>अनुमरणशङ्किनो यथा जारस्यापि शङ्कितं हृदयम् ॥)</l>
</lg>
<p>सम्भोगविप्रलम्भाश्रयभेदेषु प्रथमानुरागानन्तर्यादयोऽष्टावपि प्रत्येकं त्रिधा—
तज्जातास्तदुल्लेखिनस्तदन्तरङ्गाश्च ।</p>
<pb n="1476"/>
<p>(<b>९. सम्भोगाश्रयः</b>)</p>
<p>१. तत्र <b>सम्भोगाश्रयेषु प्रथमानुरागानन्तरजा</b> यथा—(मामा. ६.९)</p>
<b><lg>
<l>नैराश्‍यकातरधियो हरिणेक्षणायाः श्रुत्वा निकामकरुणं च मनोहरं च ।</l>
<l>मात्सर्यमोहपरिदेवितमुद्‌वहामि चिन्ताविषादविपदं च महोत्सवं चे१ ॥ ४२ ॥</l>
</lg></b>
<p>२. <b>मानानन्तरीयेषु मानानन्तरजो</b> यथा—</p>
<b><lg>
<l>जाने कोपपराङ‍्मुखी प्रियतमा स्वप्‍नेऽद्य दृष्टा मया
मा मा संस्पृश पाणिनेति रुदती गन्तुं प्रवृत्ता ततः ।</l>
<l>नो यावत् परिरभ्य चाटुकशतैराश्वासयामि क्षणं
भ्रातस्तावदहं	शठेन	विधिना	निद्रादरिद्रीकृतः ॥ ४३ ॥</l>
</lg></b>
<p><b>तदुल्लेखी</b> यथा—(रघु. ८.४८)</p>
<b><lg>
<l>कृतवत्यसि नावधीरणामपराद्धेऽपि यदा चिरं मयि ।</l>
<l>कथमेकपदे निरागसं जनमाभाष्यममुं न मन्यसे ॥ ४४ ॥</l>
</lg></b>
<p><b>तदन्तरङ्गो</b> यथा—(उराच. ३.१३)</p>
<b><lg>
<l>तटस्थं नैराश्‍यादपि च कलुषं विप्रियवशाद्
वियोगे दीर्घेऽस्मिन् झटिति स्तम्भितमिव ।</l>
<l>प्रसन्नं सौजन्यादपि च करुणैर्गाढकरुणं
द्रवीभूतं प्रेम्णा तव हृदयमस्मिन् क्षण इव ॥ ४५ ॥</l>
</lg></b>
<p>३. <b>प्रवासानन्तरीयेषु तज्जातो</b> यथा—</p>
<b><lg>
<l>धौतोऽमलः श्लाघ्यतरैः सहायैः पराभवः शत्रुकृतो भवद्भिः ।</l>
<l>यत् साम्प्रतं सम्प्रति राघवाणां त्यागेन देव्यास्तदहं करोमि ॥ ४६ ॥</l>
</lg></b>
<p><b>तदुल्लेखी</b> यथा—</p>
<b><lg>
<l>विरहरचितां गाढां वेणीं तवोद‍्ग्रथयञ्छनै—
र्विरहगुणितास्तास्ताः कुर्वन् कथाः समयोचिताः ।</l>
<l>कृशतरतनुं त्वामाश्लिष्य त्यजेयमहं शुचं
यदिति गुणितं तन्मे धात्रा शठेन न सह्यते ॥ ४७ ॥</l>
</lg></b>
<p><b>तदन्तरङ्गो</b> यथा—(उराच. १.३०)</p>
<b><lg>
<l>तत्कालप्रियजनविप्रयोगजन्मा तीव्रोऽपि प्रतिकृतिवाञ्छया विसोढः ।</l>
<l>दुःखाग्‍निर्मनसि मुहुर्निवर्तमानो हृन्मर्मग्रहमिव वेदनां करोति ॥ ४८ ॥</l>
</lg></b>
<!-- NOTES pg=1476!-->
१. प्रथमानुरागोल्लेखी प्रथमानुरागान्तरङ्गश्‍च नोपलभ्येते ।
<pb n="1477"/>
<p>४. <b>करुणानन्तर्येषु तज्जातो</b> यथा—(उराच. १४०)</p>
<b><lg>
<l>हाहा धिक् परगृहवासदूषणं यद् वैदेह्याः प्रशमितमद्भुतैरुपायैः ।</l>
<l>तत् तावत् पुनरपि दैवदुर्विपाकादालर्कं विषमिव सर्वतः प्रसृप्‍तम् ॥ ४९ ॥</l>
</lg></b>
<p><b>तदुल्लेखी</b> यथा—(मामा. ९.११)</p>
<b><lg>
<l>मयि विगलितप्रत्याशत्वाद् विवाहविधेः पुरो
विकलकरणैर्मर्मच्छेदव्यथाविधुरैरिव ।</l>
<l>स्मरसि रुदितैः स्‍नेहाकूतं तथा व्यतनोदसा—
वहमपि	यथाऽभूवं	पीडातरङ्गितसम्मदः ॥ ५० ॥</l>
</lg></b>
<p><b>तदन्तरङ्गो</b> यथा—</p>
<b><lg>
<l>येनात्मम्भरिणा निरस्य करुणामुत्सृज्य लज्जामपि
प्रश्वासोपचयाहिताधिकधृतिस्‍नेहोऽपि	नावेक्षितः ।</l>
<l>सोऽहं सुभ्रु! विलोकयामि वदनं ब्रूयां प्रसीदेति वा
चण्डालस्तव चण्डि! दारुणतरं तत् कर्म कृत्वा कथम् ॥ ५१ ॥</l>
</lg></b>
<p>(<b>१०. विप्रलम्भाश्रयः</b>)</p>
<p>१. <b>विप्रलम्भाश्रयप्रभेदेषु प्रथमानुरागजो</b> यथा—(मामा. ५.२४)</p>
<b><lg>
<l>न्यस्तालक्तकरक्तमाल्यवसना	पाषण्डिचण्डालयोः
पापरम्भवतोर्मृगीव	वृकयोर्भीरुर्गता	गोचरम् ।</l>
<l>सेयं	भूरिवसोर्वसोरिव सुता मृत्योर्मुखे वर्तते
हा धिक्कष्टमनिष्टमस्तकरुणः कोऽयं विधेः प्रक्रमः ॥ ५२ ॥</l>
</lg></b>
<p><b>प्रथमानुरागोल्लेखी</b> यथा—(मामा. ९.१०)</p>
<b><lg>
<l>सरसकुसुमक्षामैरङ्गैरनङ्गमहाज्वर—
श्चिरमविरतोन्माथी	सोढः	प्रतिक्षणदारुणः ।</l>
<l>तृणमिव ततः प्राणान् मोक्तुं मनो विधृतं त्वया
किमपरमतो निर्व्यूढं यत् करार्पणसाहसम् ॥ ५३ ॥</l>
</lg></b>
<p><b>प्रथमानुरागान्तरङ्गो</b> यथा—(मामा. ५.२०)</p>
<b><lg>
<l>नादस्तावद्	विकलकुररीकूजितस्‍निग्धतार—
श्‍चित्ताकर्षी	परिचित	इव	श्रोत्रसंवादमेति ।</l>
<pb n="1478"/>
<l>अन्तर्भिन्नं	भ्रमति	हृदयं	विह्वलत्यङ्गमङ्गं
स्नेहस्तम्भः स्खलयति गतिं कः प्रकारः किमेतत् ॥ ५४ ॥</l>
</lg></b>
<p>२. <b>मानजो</b> यथा—</p>
<b><lg>
<l>स दृष्टः स्वप्नेऽद्य प्रणयकुपितो मां प्रति जनं
ततः	क्षीणा	रात्रिर्ननु	चरणयोरस्मि	पतिता ।</l>
<l>कृतं	कल्याणानामनभिलषिता	एव	हि	वयं
प्रसन्नं तद् वक्त्रं न कृतमिति चेतो दहति	माम् ॥ ५५ ॥</l>
</lg></b>
<p><b>मानोल्लेखी</b> यथा—(कुसं. ४. ८)</p>
<b><lg>
<l>स्मरसि स्मर मेखलागुणैरुत गोत्रस्खलितेषु बन्धनम् ।</l>
<l>च्युतकेसरधूसरेक्षणान्यवतंसोत्पलताडनानि	वा ॥ ५६ ॥</l>
</lg></b>
<p><b>मानान्तरङ्गा</b> यथा—</p>
<b><lg>
<l>मूर्च्छान्धकारपटलावृतदिग्विभागा	राहुपरागमलिनेव	शशाङ्कलेखा ।</l>
<l>गर्भालसा चतुरगेहगुणाद् गृणन्ती पाशं निधाय गलके मरणोन्मुखाऽभूत् ॥ ५७ ॥</l>
</lg></b>
<p>३. <b>प्रवासजो</b> यथा—</p>
<b><lg>
<l>चिरमनुचितस्थाने	स्थित्वा	मदीक्षणवाञ्छया
किमिव दयिते तत् स्याद् दुःख न यद् विदितं तया ।</l>
<l>कतिपयदिनव्याप्य़ं	सम्प्रत्यपास्य	वृथैव	मां
कठिनहृदये! किं त्वं याता	क एष तव क्रमः ॥ ५८ ॥</l>
</lg></b>
<p><b>प्रवासोल्लेखी</b> यथा—</p>
<b><lg>
<l>उपायानां	भावादविरतविनोदव्यतिकरै—
र्विमर्दैर्वीराणां	जनितजगदत्यद्भुतरसः ।</l>
<l>वियोगो मुग्धाक्ष्याः स खलु रिपुघातावधिरभूत्
कृतः तूष्णीं सह्यो निरवधिरयं तु प्रविलयः ॥ ५९ ॥</l>
</lg></b>
<p><b>प्रवासान्तरङ्गो</b> यथा—</p>
<b><lg>
<l>प्रिये! हाहा क्वासि प्रकिर मधुरां वाचमधुना
पराभूतैरित्थं	विलपनविनोदोऽप्यसुलभः ।</l>
<l>अनिन्द्यः पौलस्त्यो व्रजतु परिवादो मयि जरां
यतो	रूढे	वैरे	बहुगुणमनेन	प्रतिकृतः ॥ ६० ॥</l>
</lg></b>
<pb n="1479"/>
<p>४. <b>करुणजो</b> यथा—(कादकसा. ७.७८)</p>
<b><lg>
<l>द्वितीयेऽप्यहमेवास्य	जाता	जन्मनि	मृत्यवे ।</l>
<l>शप्‍तो मदनुरक्तोऽसौ मयेति विललाप सा ॥ ६१ ॥</l>
</lg></b>
<p><b>करुणोल्लेखी</b> यथा—(शाकु. ६.९)</p>
<b><lg>
<l>इतः प्रत्यादेशात् स्वजनमनुगन्तुं व्यवसिता
गृहे	तिष्ठेत्युच्चैर्वदति	गुरुशिष्ये	गुरुसमे ।</l>
<l>पुनर्दृष्टिं	बाष्पप्रसरकलुषामर्पितवती
मयि क्रूरे यत् तत् सविषमिव शल्यं दहति माम् ॥ ६२ ॥</l>
</lg></b>
<p><b>करुणान्तरङ्गो</b> यथा—(उराच. ३.३८)</p>
<b><lg>
<l>हा हा देवि स्फुटति हृदयं ध्वंसते देहबन्धः
शून्यं	मन्ये	जगदविरतज्वालमन्तर्ज्वलामि ।</l>
<l>सीदन्नन्धे	तमसि	विधुरो	मज्जतीवान्तरात्मा
विष्वङ् मोहः स्थगयति कथं मन्दभाग्यः करोमि ॥ ६३ ॥</l>
</lg></b>
<p><b>(११. नायकाश्रयः) नायकाश्रयप्रभेदेषु</b></p>
<p>१. <b>गुणकृतस्त्रिधा</b> उत्तमाश्रयो, मध्यमाश्रयः, कनिष्ठाश्रयश्च । तत्र—</p>
<p><b>उत्तमाश्रयो</b> यथा—</p>
<b><lg>
<l>अन्तराविर्भवन्मृत्युर्निरोधविधुरात्मना	।</l>
<l>कष्टं प्रसह्य रामेण बाष्पमोक्षो निगृह्यते ॥ ६४ ॥</l>
</lg></b>
<p><b>मध्यमाश्रयो</b> यथा—(रघु. ८.७२)</p>
<b><lg>
<l>प्रमदामनु संस्थितः शुचा नृपतिः सन्निति वाच्यदर्शनात् ।</l>
<l>न चकार शरीरमग्निसात् सह देव्या न तु जीविताशया ॥ ६५ ॥</l>
</lg></b>
<p><b>कनिष्ठाश्रयो</b> यथा—</p>
<b><lg>
<l>सततदयितविप्रयोगतापाद् वरमिह कालकलैव वह्निनाभः ।</l>
<l>उपशममुपनेतुमात्मपीडां दहनमहं प्रविशामि न प्रियार्थम् ॥ ६६ ॥</l>
</lg></b>
<p>२. <b>प्रकृतिकृतोऽपि</b> त्रिधैव सात्त्विको, राजसस्तामस इति । तेषु—</p>
<p><b>सात्त्विको</b> यथा—(उराच. ७.७)</p>
<b><lg>
<l>दह्यमानेन मनसा दैवाद् वत्सां विहाय सः ।</l>
<l>लोकोत्तरेण	धैर्येण	प्रजापुण्यैश्च	जीवति ॥ ६७ ॥</l>
</lg></b>
<pb n="1480"/>
<p><b>राजसो</b> यथा—(रघु. ८.७०)</p>
<b><lg>
<l>विलपिन्निति कोसलाधिपः करुणार्थग्रथितं प्रियां प्रति ।</l>
<l>अकरोत्	पृथिवीरुहानपि स्त्रुतशाखारसबाष्पदूषितान् ॥ ६८ ॥</l>
</lg></b>
<p><b>तामसो</b> यथा—</p>
<b><lg>
<l>तां लोकोऽयं वाञ्छितार्थप्रसिद्ध्यै नित्यं द्रव्यैः पूतहृद्यैर्धिनोति ।</l>
<l>तन्मे	प्रीतः	पूतहव्येन	वह्ने! कुर्यात् कान्तासङ्गमं यत्र तत्र ॥ ६९ ॥</l>
</lg></b>
<p>३. <b>प्रवृतिकृत</b>श्चतुर्धा	धीरोदात्ताश्रयादिभेदात् । तेषु—</p>
<p><b>धीरोदत्ताश्रयो</b> यथा—(उराच. ३.१)</p>
<b><lg>
<l>अनिर्भिन्नो	गभीरत्वादन्तर्गूढघनव्यथः ।</l>
<l>पुटपाकप्रतीकाशो	रामस्य	करुणो	रसः ॥ ७० ॥</l>
</lg></b>
<p><b>धीरोद्धताश्रयो</b> यथा—</p>
<b><lg>
<l>पिता वा माता वा प्रभवति स तावत् प्रभुरपि
व्यपेक्षा यावत् स्युर्दयिषु यदि वा भोगवसुषु ।</l>
<l>सहै संत्यक्‍ते/क्‍तोऽयं घनतृषि गतायामुपशमः
पुमानेकः कृत्स्नं जगदिदमसमस्तं विरचयेत् ॥ ७१ ॥</l>
</lg></b>
<p><b>धीरललिताश्रयो</b> यथा—(रघु. ८.४३)</p>
<b><lg>
<l>विललाप	स	बाष्पगद्गदः	सहजामप्यवधूय	धीरताम् ।</l>
<l>अभितप्‍तमयोऽपि मार्दवं भजते कैव कथा शरीरिषु ॥ ७२ ॥</l>
</lg></b>
<p><b>धीरप्रशान्ताश्रयो</b> यथा—</p>
<b><lg>
<l>उग्रा क्रिया नो सहसैव कार्या दृष्टं फलं तत्परिवेष्टितस्य ।</l>
<l>प्रियामटव्यां हि नलः प्रसुप्‍तां विहाय जीवन् पुनराप साध्वीम् ॥ ७३ ॥</l>
</lg></b>
<p>४. <b>परिग्रहकृतो</b> द्विधा साधारणाश्रयोऽसाधारणाश्रयश्च । तयोः—</p>
<b><lg>
<l><b>साधारणाश्रयो</b> यथा—(ताव. ४.१४)
कामं	दुष्करमेतदेव	यदहं	त्यक्तस्त्वया	जीवित—
स्तन्नामास्त्वनुरोधतः प्रणयिनां को वा स्वतन्त्रो भवेत् ।</l>
<l>यत् तत् प्रस्तुतमन्यदेव किमपि स्नेहस्य यन्नोचितं
त्वत्प्राप्‍त्यै कृतमेतदित्यपि कथं प्रत्येष्यसि त्वं प्रिये! ॥ ७४ ॥</l>
</lg></b>
<pb n="1481"/>
<p>असाधारणश्रयो यथा—</p>
<b><lg><l>वियोगे	प्रत्याशा	घटयति	मुदं	सङ्गमकृता
प्रसादाः	सन्नह्यो	रतिकलहकोपोऽपि	भवति ।</l>
<l>व्यसुन्वन् तन्वङ्ग्या निरवधि नवोपायविषयस्
तदाश्वासे	हेतुर्भवति	मम	मृत्युर्यदि	परम् ॥ ७५ ॥</l></lg></b>
<p><b>(१२. नायिकाश्रयः) नायिकाश्रयेष्वपि</b></p>
<p>१. गुणकृतस्त्रेधा उत्तमादिभेदात् । तत्र—</p>
<p><b>उत्तमाश्रयो</b> यथा—(उराच. ३.४)</p>
<b><lg><l>परिपाण्डुपांसुलकपोलसुन्दरं	दधती	विलोलकबरीकमाननम् ।</l>
<l>करुणस्य मूर्तिरथवा शरीरिणी विरहव्यथेव वनमेति जानकी ॥ ७६ ॥</l></lg></b>
<p>मध्यमाश्रयो यथा—(कादकसा. ७.१६)</p>
<b><lg><l>पत्रलेखापि	तद्रूपचन्द्रापीडविलोकिनी ।</l>
<l>मुमुचे संज्ञया सद्यः प्रपतन्ती शिलातले ॥ ७७ ॥</l></lg></b>
<p><b>कनिष्ठाश्रयो</b> यथा—(कुसं. ४.४)</p>
<b><lg><l>अथ	सा	पुनरेव	विह्वला	वसुधालिङ्गनधूसरस्तनी ।</l>
<l>विललाप विकीर्णमूर्धजा समदुःखामिव कुर्वती स्थलीम् ॥ ७८ ॥</l></lg></b>
<p>२. <b>वयस्कृतीऽपि त्रिधैव मुग्धादिभेदात्। तेषु</b>—</p>
<p><b>मुग्धाश्रयो</b> यथा—(मामा. ६.६)</p>
<b><lg><l>इयमवयवैः	पाण्डुक्षामैरलङ्कृतमण्डना
कलितकुसुमा	बालेवान्तर्लता	परिशोषिणी ।</l>
<l>वहति च वरारोहा धन्यां विवाहमहोत्सव—
श्रियमुदयिनीमत्यर्थं	च	व्यनक्ति	मनोरुजम् ॥ ७९ ॥</l></lg></b>
<p>मध्यमाश्रयो यथा—(सेब. ११.६७)</p>
<b><lg><l>णवरि	अ	पसारिअंगी	रअभरिउप्पहपइण्णवेणीबंधा ।</l>
<l>पडिआ उरसंदाणिअ—महिअल—वक्कलइअत्थणी जणअसुआ ॥ ८० ॥</l></lg></b>
<lg><l>(अनन्तरं च प्रसारिताङ्गी रजो—भृतोत्पथप्रकीर्णवेणीबन्धा ।</l>
<l>पतिता उरःसन्दानितमहीतलवक्रीकृतस्तनी जनकसुता ॥)</l></lg>
<pb n="1482"/>
<p>प्रगल्भाश्रयो यथा—(कादकसा. ७.१८)</p>
<b><lg><l>तदाकार्ण्य विहायैव वैक्लब्यं स्त्रीजनोचितम् ।</l>
<l>लब्धसंज्ञा महाश्वेता मदलेखां च सावदत् ॥ ८१ ॥</l></lg></b>
<p>३. <b>चेष्टाकृतोऽपि त्रिधैव</b> उद्धतादिभेदात् । तत्र१ —</p>
<p><b>उद्धताश्रयो</b> यथा—(कुसं. ४.३४)</p>
<b><lg><l>अमुनैव कषायितस्तनी सुभगेन प्रियगात्रभस्मना ।</l>
<l>नवपल्लवसंस्तरे यथा रचयिष्यामि तनुं विभावसौ ॥ ८२ ॥</l></lg></b>
<p>ललिताश्रयो यथा—(सेब. ११.५४)</p>
<b><lg><l>पडिआ अ हत्थ—सिढिलिअ—णिरोह—पंडुर—समूससंतकओला ।</l>
<l>पेल्लिअ—वामपओहर—विसमुण्णअ—दाहिणत्थणी जणअसुआ ॥ ८३ ॥</l></lg></b>
<lg><l>(पतिता च हस्तशिथिलनिरोधपाण्डरसमुच्छ‌्वत्कपोला ।</l>
<l>प्रेरितवामपयोधरविषमोन्नतदक्षिणस्तनी	जनकसुता ॥)</l></lg>
<p><b>शान्ताश्रयो</b> यथा—(रघु.१४.५७)</p>
<b><lg><l>न	वावदद्	भर्तुरवर्ण्यमार्या	निराकरिष्णोर्वृजिनाद्‍ृतेऽपि ।</l>
<l>आत्मानमेवास्थितदुःखभावं	पुनः	पुनर्दुष्कृतिनं	निनिन्द ॥ ८४ ॥</l></lg></b>
<p>४. धैर्यकृतो द्वेधा धीराश्रयोऽधीराश्रयश्च। तयोः —</p>
<p><b>धीराश्रयो</b> यथा—(सेब. ११.८०)</p>
<b><lg><l>जाए	परलोअगए	तुमम्मि	ववसाअमेत्तसुहदट्ठव्वे ।</l>
<l>हरिसट्ठाणे वि मह डज्झइ अदिट्टदहमुहवहं हिअअं ॥ ८५ ॥</l></lg></b>
<lg><l>(जाते	परलोकगते	त्वयि	व्यवसायमात्रसुखद्रष्टव्ये ।</l>
<l>हर्षस्थानेऽपि मम दह्यते अद्‍ृष्टदशमुखवधं हृदयम् ॥)</l></lg>
<p><b>अधीराश्रयो</b> यथा—(सेब. ११.५५)</p>
<b><lg><l>ण कओ वाहविमोक्खो णिव्वण्णेउंपि न वइ/डिअं रामसिरं ।</l>
<l>णवरि पडिवण्णमोहा गअजीविअणीसहा महिए णिसण्णा ॥ ८६ ॥</l></lg></b>
<lg><l>(न कृतो बाष्पविमोक्षो निर्वर्णयितु मपि न पतितं रामशिरः ।</l>
<l>केवलं	प्रतिपन्नमोहा	गतजीवितनिस्सहा	मह्यां	निषण्णा ॥)</l></lg>
<!-- NOTES pg=1482!-->
१. 'चेष्टा.....तत्र' — इति जो. (पृ. ११२०), रा. (पृ. १६३७) न पठतः। प्रतिनिर्देशमनुसृत्य
त्वस्माभिरिदमयोजि ।
<pb n="1483"/>
<p>(<b>२. करुणस्य विभावादयः</b>)</p>
<p>अथास्यैव विभावानुभावव्यभिचारिसंयोगः प्रयोगतोऽभिधीयते। तत्रालम्बन—
विभावोद्दीपनविभावयोस्तादर्थ्यादर्थाद्	व्यभिचारिणामपि	अभिन्नार्थत्वादनुभावैरेव
सर्वसङ्ग्रह	इति,	तथैवोदाह्रियते,	उदाहरिष्यन्ते	च।	ते	च	व्यसनाभिघातादयो
मुखप्रतिमुखगर्भविमर्शनिर्वहणेषु प्रत्येकं षोडशेत्येवमशीतिर्यथाक्रमं प्रतिपाद्यन्ते ।</p>
<p>तत्र	१. व्यसनाभिघातः,	२. अभिषङ्गाभिभवः,	३. चेष्टासम्मीलनं,
४. मोहसमावेशः,	५. चेतनाप्रत्यागमः,	६. मूर्च्छाविच्छेदः,	७. शोकप्रत्यग्रता,
८. शोकावेगः,	९. दुःखनिर्यातनं,	१०. दुःखावसादः,	११. दुःखसन्दीपनं,
१२. दुःखव्याहारः,	१३. दुःखातिवाहनं,	१४. बाष्पमोक्षः,	१५. अवस्थानुभवः,
१६. अवस्थान्तरावेशः इत्यनुभावाः <b>षोडश मुखे</b> (१६+)</p>
<p>१. परिदेवनं	२.अनुशोचनं,	३. गुणसंस्मरणं,	४. स्वभावस्य गर्हणं१,	५. विलापः,
६. प्रलापः,	७. प्रविलापः,	८. विप्रलापः,	९. आत्मनिन्दा,	१०. हृदयोपलम्भः,२
११. जीवितजुगुप्सा,	१२. दैवाधिकारः,	१३. शोकोन्मादः,	१४. दुःखसम्भेदः,
१५. सहायापेक्षणं,	१६. सहायानुनीतिरित्यनुभावाः <b>षोडश प्रतिमुखे</b> + (१६+१६=३२)</p>
<p>१. सुहृत्परिवेदनं,	२. सुहृत्प्रलापः,	३. परिजनानुशोचनं,	४. परिजनाक्रन्दः,
५. गुरूपरोधनं,३	६. गुरुजनविलापः,	७. सहायाक्रन्दनं,	८. सहायाभ्युपपत्तिः,
९. सहायाभाषणं,	१०. सहायाप्रश्नः,	११. साहसाग्रहः,	१२. मरणाभिनिवेशः,
१३. सहायाभ्यर्थनं,	१४. सहायशिक्षा,	१५. मरणोपक्रमः,	१६. मरणाध्यवसाय
इत्यनुभावाः <b>षोडश गर्भे</b> (३२+१६=४८)</p>
<p>१. समाश्वासनम्,	२. उद्धर्षणं,	३. प्रतिबोधनम्,	४. उत्साहनम्,
५. अनुकम्पनं,	६. विस्त्रम्भणं,	७. प्रलोभनम्,	८. उपपत्तिदर्शनं,	९. प्रश्वासनं,
१०. सत्यापनं,	११. प्रत्यायनम्४,	१२. आप्यायनं,	१३. तन्मतव्यापेक्षः,
१४. भयोपदर्शनम्,	१५. उपालम्भनं,	१६. प्रतिकोप इत्यनुभावाः, <b>षोडश विमर्शे</b>,
(४८+१६=६४) ।</p>
<!-- NOTES pg=1483!-->
१. स्वभाग्यस्य इति पृ. १४९०,	२. उदाहरणानि नोपलभ्यन्ते पृ. १४९१,
३. गरूपरोदनम् इति पृ. १४९४,	४. प्रत्यानयनम् पृ. १५०१
<pb n="1484"/>
<p>१. मरणाध्यवसायविद्रवः१,	२. शोकतिरस्कारः,	३. शोकलाघवं,
४. शोकविनोदः२,	५. तपस्योद्वेगः३,	६. दैवसम्पद्योगः,	७. त्रिकालद्‍ृष्टदर्शनं४,
८. तदुपदेशः,	९. सहायस्वीकरणं,५	१०. तदध्यवसायः,	११. प्रत्यूहप्रशमनं,
१२. प्रत्याशानुबन्धः,	१३. समयप्रतीक्षा,	१४. संविधानकप्रकारः,	१५. प्रत्युज्जीवनं,
१६. पुनस्समागम इत्यनुभावाः <b>षोडश निर्वहणे।</b> (६४+१६=८०) सैषा षोडशकपञ्चकेन
<b>अशीतिः।</b></p>
<p>अथैतेषामुदाहरणानि। तत्र—</p>
<p>(<b>१. मुखसन्धौ करुणस्य विभावादयः —१६</b>)</p>
<p>१. <b>मुखसन्धौ व्यसनाभिघातो</b> यथा—(रघु. १४. ३३)</p>
<b><lg><l>कलत्रनिन्दागुरुणा किलैवमभ्याहतं कीर्तिविपर्ययेण ।</l>
<l>अयोघनेनाय इवाभितप्‍तं वैदेहिबन्धोर्हृदयं विदद्रे ॥ ८७ ॥</l></lg></b>
<p>यथा वा—(उरा. ३.११)</p>
<b><lg><l>कुलशैलौ	प्रचलितौ	सागरौ	शोषमागतौ ।</l>
<l>चन्द्रसूर्यौ	गतावस्तमहो	शोकस्य	तीव्रता ॥ ८८ ॥</l></lg></b>
<p>२. <b>अभिषङ्गाभिभवो</b> यथा—(रघु. १४.५४)</p>
<b><lg><l>ततोऽभिषङ्गानिलविप्रविद्धा	प्रभ्रश्यमानाभरणप्रसूना ।</l>
<l>स्वमूर्तिलाभप्रकृतिं धरित्रीं लतेव सीता सहसा जगाम ॥ ८९ ॥</l></lg></b>
<p>यथा वा—(कुसं. ३.७३)</p>
<b><lg><l>तीव्राभिषङ्गप्रभवेण मन्युं मोहेन संस्तम्भयतेन्द्रियाणाम् ।</l>
<l>अज्ञातभर्तृव्यसना	मुहूर्तं	कृतोपकारेव	रतिर्बभूव ॥ ९० ॥</l></lg></b>
<p>३. चेष्टासम्मीलनं यथा—(सेब. ११.६४)</p>
<b><lg><l>तह णिमिअ च्चिंअ दिठ्ठी मुक्ककओलविहुरो उरच्चिअ करे ।</l>
<l>गअजीविअणिच्चेठ्ठा णवरि सा महिअलं थणहरेण गआ ॥ ९१ ॥</l></lg></b>
<lg><l>(तथा निर्मिता एव द्‍ृष्टिः मुक्‍तकपोलविधुरः उरसि एव करौ ।</l>
<l>गतजीवितनिश्‍चेष्टा केवलं सा महीतलं स्तनभरेण गता ॥)</l></lg>
<!-- NOTES pg=1484!-->
१. ॰सायविद्रवः=॰सायःविद्रवः' इति जो. रा.,
२. उदाहरणानि नोपलभ्यन्ते पृ.१५०३,
३. तपस्योद्योगः पृ. १५०४,
४. ॰द्‍ृश्यदर्शनम् पृ.१५०४,
५. सहायत्वास्वीकरणम् पृ. १५०५
<pb n="1485"/>
<p>यथा वा—(सेब. ११.१०५)</p>
<b><lg><l>अलअंधआरिअमुही	समुहागण(अ)कंठभमिरवेणिवंधा ।</l>
<l>मोहपडिवण्णहिअआ दरजंपिअणीसहं पुणो वि णिसण्णा ॥ ९२ ॥</l></lg></b>
<lg><l>(अलकान्धकारितमुखी सम्मुखागतकण्ठभ्रमणशीलवेणीबन्धा ।</l>
<l>मोहप्रतिपन्नहृदया	दरजल्पितनि	सहं	पुनरपि	निःसंज्ञा ॥)</l></lg>
<p>४. <b>मोहसमावेशो</b> यथा—(सेब. ११.५६)</p>
<b><lg><l>खणणिच्चलणीसासं जा(अं) मोहंधआरसामच्छाअं ।</l>
<l>विरलमिलिअच्छीपत्तं मुछाहीरंततारअं तीए मुहं ॥ ९३ ॥</l></lg></b>
<lg><l>(क्षणनिश्‍चलनिःश्वासं	जातं	मोहान्धकारश्यामच्छायम् ।</l>
<l>विरलमिलिताक्षिपत्रं मूर्च्छाह्रियमाणतारकं तस्या मुखम् ॥)</l></lg>
<p>यथा वा—(सेब. ११.५७)</p>
<b><lg><l>विअलिअविओअविअणं	तक्खणपब्भट्ठराममरणाआसं ।</l>
<l>जणअतणआइ णवरं लद्धं मुच्छाणिमीलअच्छीए मुसुहं ॥ ९४ ॥</l></lg></b>
<lg><l>(विगलितवियोगवेदनं	तत्क्षणप्रभ्रष्टराममरणायासम् ।</l>
<l>जनकतनयया केवलं लब्धं मूर्च्छानिमीलिताक्ष्या सुखम् ॥)</l></lg>
<p>५. <b>चेतनाप्रत्यागमो</b> यथा—(सेब. ११.५८)</p>
<b><lg><l>थणपरिणाहत्थइए तीसे हिअअम्मि पअणुअं पि ण दिट्ठं ।</l>
<l>दीहं पि समूससिअं दुक्खिज्जइ णवर वेविरे अहरोट्ठे ॥ ९५ ॥</l></lg></b>
<lg><l>(स्तनपरिणाहस्थगिते तस्याः हृदये प्रतनुकमपि न द्‍ृष्टम् ।</l>
<l>दीर्घमपि समुच्छ‌्वसितं दुःख्यते केवलं वेपनशीले अधरोष्टे ॥)</l></lg>
<p>यथा वा—(सेब. ११.५९)</p>
<b><lg><l>अवरिप्फुडणीसासा तो सा मोहविरमे वि णीसहपडिआ ।</l>
<l>बढ्ढंत—बाह—गुरुइअ—दुक्‌ख —समुव्वूढ—तारअं उम्मिल्ला ॥ ९६ ॥</l></lg></b>
<lg><l>(अपरिस्फुटनिःश्वासा ततः सा मोहविरमे अपि निस्सहपतिता ।</l>
<l>वर्धमान—बाष्प—गुरूकृत—दुःख—समुद्व्यूढ—तारकं उन्मीलिता ॥)</l></lg>
<p>६. <b>मूर्च्छाविच्छेदो</b> यथा—(कुसं. ४.१)</p>
<b><lg><l>अथ मोहपरायणा सती विवशा कामवधूर्विबोधिता ।</l>
<l>विधिना	प्रतिपादयिष्यता	नववैधव्यमसह्यवेदनम् ॥ ९७ ॥</l></lg></b>
<pb n="1486"/>
<p>यथा वा—(रघु. १४.५६)</p>
<b><lg>
<l>सा लुप्‍तसंज्ञा न विवेद दुःखं प्रत्यागतासुः समतप्यतान्तः ।</l>
<l>तस्यास्सुमित्रात्मजयत्‍नलब्धो मोहादभूत् कष्टतरः प्रबोधः ॥ ९८ ॥</l>
</lg></b>
<p>७. <b>शोकप्रत्यग्रता</b> यथा—(उराच. २.२६)</p>
<b><lg>
<l>चिराद् वेगारम्भी प्रसृत इव तीव्रो विषरसः
कुतश्चित् संवेगात् प्रचल इव शल्यस्य शकलः ।</l>
<l>व्रणो रूढग्रन्थिः स्फुटित इव हृन्मर्मणि पुनः
परावृत्तः शोको विकलयति मां नूतन इव ॥ ९९ ॥</l>
</lg></b>
<p>यथा वा—(सेब. ११.१३१)</p>
<b><lg>
<l>इअ राम—पेम्म—कित्तण—दूसण—वज्जाहिघाअ—दूमिअ—हिअआ ।</l>
<l>संभरिअ मुक्ककण्ठं अण्णमअं मरणणिच्छिआ वि परुण्णा ॥ १०० ॥</l>
</lg></b>
<lg>
<l>(इति	रामप्रेमकीर्तनदूषणवज्राभिघात—दून—हृदया ।</l>
<l>संस्मृत्य मुक्‍तकण्ठमन्यमयं मरणनिश्‍चिता अपि प्ररुदिता ॥)</l>
</lg>
<p>८. <b>शोकावेगो</b> यथा—</p>
<b><lg>
<l>हेलोल्लोलक्षुभितकरुणो	जृम्भणस्तम्भनार्थं
यो यो यत् तत् कथमपि समाधीयते तं तमन्तः ।</l>
<l>हित्वा हित्वा प्रसरति बलात् कोऽपि चेतोविकार—
स्तोयस्येवाप्रतिहतरयः	सैकतं	सेतुमोघः ॥ १०१ ॥</l>
</lg></b>
<p>यथा वा—(रघु. ८.९३)</p>
<b><lg>
<l>तस्य प्रसह्य हृदयं किल शोकशङ्कुः प्लक्षप्ररोह इव सौधतलं बिभेद ।</l>
<l>प्राणान्तहेतुमपि तं भिषजामसाध्यं लाभं प्रियानुगमनत्वरया स मेने ॥ १०२ ॥</l>
</lg></b>
<p>९. दुःखनिर्यातनं यथा—(सेब. ११.७३)</p>
<b><lg>
<l>परिदेविउं पउत्ता तो णिअअ—सरीर—मुक्‍क—राहव—दुक्खा ।</l>
<l>करमग्गुट्ठिअ—सोणिअ—विवण्ण—उण्णअ—पओहरा जणअसुआ ॥ १०३ ॥</l>
</lg></b>
<lg>
<l>(परिदेविउ प्रवृत्ता ततः निजकशरीरमुक्‍तराघवदुःखा ।</l>
<l>करमार्गोत्थित—शोणित—विवर्णोन्नतपयोधरा जनकसुता ॥)</l>
</lg>
<pb n="1487"/>
<p>यथा वा—(सेब. ११.१००)</p>
<b><lg>
<l>तो जंपिउं पउत्ता पुणो वि अत्थक्क उट्ठिअ—समूससिआ ।</l>
<l>उरघोलिरवेणीमुहथणलग्गंगुट्ठमहिरआ	जणअसुआ ॥ १०४ ॥</l>
</lg></b>
<lg>
<l>(ततः जल्पितुं प्रवृत्ता पुनरपि अकस्माद् उत्थितसमुच्छ्‌वसिता ।</l>
<l>उरोघूर्णनशील—वेणीमुखस्तनलग्‍नाङ्गुष्ठमहीरजाः जनकसुता ॥)</l>
</lg>
<p>१०. दुःखावसादो यथा—(सेब. ११.७१)</p>
<b><lg>
<l>आवेअसमुक्खित्तं	तो	से	खेआगमोसिअंतोवत्तं ।</l>
<l>पडिअं णिअउच्छंगे अप्पत्तं चिअ पओहरे करजुअलम् ॥ १०५ ॥</l>
</lg></b>
<lg>
<l>(आवेगसमुक्षिप्‍तं ततः तस्याः खेदागमावसीददपवृत्तम् ।</l>
<l>पतितं निजोत्सङ्गे अप्राप्‍तम् एव पयोधरौ करयुगलम् ॥)</l>
</lg>
<p>यथा वा—(सेब. ११.१०७)</p>
<b><lg>
<l>तीए णव—पल्लवेण व पहराअंब—विहलेण हत्थेण मुहं ।</l>
<l>परिमज्जिउं ण चइअं एक्ककओल—मिलिआलअं कह वि कअं ॥ १०६ ॥</l>
</lg></b>
<lg>
<l>(तया नवपल्लवेन इव प्रहाराताम्रविह्वलेन हस्तेन मुखम् ।</l>
<l>परिमार्ष्टुं न शक्‍तं एककपोलमिलितालकं कथमपि कृतम् ॥)</l>
</lg>
<p>११. दुःखसन्दीपनं यथा—(कुसं. ४.२६)</p>
<b><lg>
<l>तमवेक्ष्य रुरोद सा भृशं स्तनसम्बाधमुरो जघान च ।</l>
<l>स्वजनस्य हि दुःखमग्रतो विवृतद्वारमिवोपजायते ॥ १०७ ॥</l>
</lg></b>
<p>यथा वा—(कुसं. ४.५)</p>
<b><lg>
<l>उपमानमभूद् विलासिनां१ करणं यत्तव कान्तिमत्तया ।</l>
<l>तदिदं गतमीदृशीं दशां न विदीर्ये कठिनाः खलु स्त्रियः ॥ १०८ ॥</l>
</lg></b>
<p>१२. <b>दुःखव्याहारो</b> यथा—(कुसं. ४.२७)</p>
<b><lg>
<l>इति चैनमुवाच दुःखिता सुहृदः! पश्य वसन्त! किं स्थितम् ।</l>
<l>यदिदं कणशो विकीर्यते पवनैर्भस्म कपोतकर्बुरम् ॥ १०९ ॥</l>
</lg></b>
<!-- NOTES pg=1487!-->
१. सिनाम् = सिनीनाम् जो.रा. । अत्र तृतीयपादविसंवादः ।
<pb n="1488"/>
<p>यथा वा—(रघु. ८.५७)</p>
<b><lg>
<l>नवपल्लवसंस्तरेऽपि ते मृदु दूयेत यदङ्गमर्पितम् ।</l>
<l>तदिदं विषहिष्यते कथं वद वामोरु! चिताधिरोहणम् ॥ ११० ॥</l>
</lg></b>
<p><b>१३. दुःखातिवाहनं</b> यथा—(रघु. ८.४१)</p>
<b><lg>
<l>प्रतियोजयितव्यवल्लकीसमवस्थामथ सत्त्वविप्लवात् ।</l>
<l>स निनाय नितान्तवत्सलः प्रतिगृह्योचितमङ्कमङगनाम् ॥ १११ ॥</l>
</lg></b>
<p>यथा वा—(सेब. ११.९८)</p>
<b><lg>
<l>तो अगणिओवएसा गओ/आवणिअत्तितजीअवि/विअमुहिज्जंती ।</l>
<l>तिअडाए जणअतणआ सहिसब्भावसरिसं उरम्मि णिसण्णा ॥ ११२ ॥</l>
</lg></b>
<lg>
<l>(ततः	अगणितोपदेशा	गतापनिवर्तितजीवितमुद्वहन्ती ।</l>
<l>त्रिजटायाः जनकतनया सखीसद्भावसदृशमुरसि निषण्णा ॥)</l>
</lg>
<p>१४. <b>बाष्पमोक्षो</b> यथा—(रघु. १४.६८)</p>
<b><lg>
<l>तथेति तस्याः प्रतिगृह्य वाचं रामानुजे दृष्टिपथं व्यतीते ।</l>
<l>सा मुक्तकण्ठं व्यसनातिभाराच्‍चक्रन्द विग्‍ना कुररीव भूयः ॥ ११३ ॥</l>
</lg></b>
<p>यथा वा—(उराच. ३.३२)</p>
<b><lg>
<l>न किल भवता देव्याः स्थानं गृहेऽभिमतं
कृतं तृणमिव वने शून्ये त्यक्ता न चाप्यनुशोचिता ।</l>
<l>चिरपरचिताश्चैते	भावाः	परिद्रवयन्ति	मा—
मिदमशरणैरद्यास्माभिः	प्रसीदत	रुद्यते ॥ ११४ ॥</l>
</lg></b>
<p><b>१५. अवस्थानुभवो</b> यथा—(सेब. ११.९९)</p>
<b><lg>
<l>लोअणवइअर—लग्गं तंसणिसण्णाइ तीए तिअटावच्छे ।</l>
<l>गलिअं कवोलपेल्लणवीलपीडज्जंतालउग्गअं बाहजलं ॥ ११५ ॥</l>
</lg></b>
<lg>
<l>(लोचनव्यतिकर—लग्‍नं तिर्यङ्‌निषण्णायाः तस्याः त्रिजटावक्षसि ।</l>
<l>गलितं	कपोलप्रेरणपीड्यमानालकोद्गतं	बाष्पजलम् ॥)</l>
</lg>
<p>यथा वा—(सेब. ११.६८)</p>
<b><lg>
<l>सव्वग्ग—णिसण्णाए णीसेस—क्खविअ—तिवलिअं/भंग—णिराओ ।</l>
<l>तीसे मज्झपएसो थणजहणकरालिओ ण पावइ वसुहं ॥ ११६ ॥</l>
</lg></b>
<pb n="1489"/>
<lg>
<l>(सर्वाङ्गनिषण्णाया	निश्शेषक्षपितत्रिवलिभङ्गनिरायतः ।</l>
<l>तस्याः मध्यप्रदेशः स्तनजघनकरालितः न प्राप्‍नोति वसुधाम् ॥)</l>
</lg>
<p>१६. <b>अवस्थान्तरावेशो</b> यथा—(सेब. ११.१०६)</p>
<b><lg>
<l>तो	अड्डिअपेलिबंधणभंगुग्गमविसमकेसवच्छत्तरणे ।</l>
<l>पडिआ	रामोरत्तल—सअण—णिरासहिअआ महिअलुच्छिंगे ॥ ११७ ॥</l>
</lg></b>
<lg>
<l>(ततः अस्थितवेणीबन्धनभङ्गोद्‍गमविषमकेशप्रत्यास्तरणे ।</l>
<l>पतिता रामोरःस्थलशयननिराशहृदया	महीतलोत्सङ्गे ॥)</l>
</lg>
<p>यथा वा—(सेब. ११.६५)</p>
<b><lg>
<l>तो मुच्छिउठिआए किं एअंति गअणे दिसासु अ समअं ।</l>
<l>सुण्णपरिघोलिरत्थं जाअं मूढपरिदेविअं तीए मुहं ॥ ११८ ॥</l>
</lg></b>
<lg>
<l>(ततः मूर्छितोत्थितायाः किमेतदिति गगने दिशासु च समकम् ।</l>
<l>शून्यपरिघूर्णनशीलाक्षं जातं मूढपरिदेवितं तस्या मुखम् ॥)</l>
</lg>
<p>(<b>२. प्रतिमुखसन्धौ करुणस्य विभावादयः -१६</b>)</p>
<p>१. <b>प्रतिमुखसन्धौ परिदेवनं</b> यथा—(रघु. ८.६२)</p>
<b><lg>
<l>कुसुमं	कृतदोहदस्त्वया	यदशोकोऽयमुदीरयिष्यति ।</l>
<l>अलकाभरणं कथं नु तत् तव नेष्यामि निवापमाल्यताम् ॥ ११९ ॥</l>
</lg></b>
<p>यथा वा—(कुसं. ४.२२)</p>
<b><lg>
<l>क्रियतां कथमन्त्यमण्डनं परलोकोपगतस्य ते मया ।</l>
<l>सममेव गतोऽस्यतर्किता गतिमङ्गेन च जीवितेन च ॥ १२० ॥</l>
</lg></b>
<p>२. <b>अनुशोचनं</b> यथा—(कुसं. ४.१२)</p>
<b><lg>
<l>नयनान्यरुणानि घूर्णयन् वचनानि स्खलयन् पदे पदे ।</l>
<l>असति त्वयि वारुणीमदः प्रमदानामधुना विडम्बनम् ॥ १२१ ॥</l>
</lg></b>
<p>यथा वा—(कुसं. ४.१४)</p>
<b><lg>
<l>हरितारुणचारुबन्धनः कलपुंस्कोकिलशब्दसूचितः ।</l>
<l>वद सम्प्रति कस्य बाणतां नवचूतप्रसवो गमिष्यति ॥ १२२ ॥</l>
</lg></b>
<p>३. <b>गुणसंस्मरणं</b> यथा—(कुसं. ४.२३)</p>
<b><lg>
<l>ऋजुतां नयतः स्मरामि ते शरमुत्सङ्गनिषण्णधन्वनः ।</l>
<l>मधुना सह संस्थितां कथां नयनोपान्तविलोकितं मयि ॥ १२३ ॥</l>
</lg></b>
<pb n="1490"/>
<p>यथा वा—(कुसं. ४.१७)</p>
<b><lg>
<l>शिरसा	प्रणिपत्य याचितान्युपगूढानि सवेपथूनि च ।</l>
<l>सुरतानि च तानि ते रहः स्मर! सञ्चिन्त्य न शान्तिरस्ति मे ॥ १२४ ॥</l>
</lg></b>
<p>४. स्वभाग्यगर्हणं यथा—(सेब. ११.७६)</p>
<b><lg>
<l>विरहम्मि तुज्झ धरिअं दच्छामि तुमं त्ति हअजीविअं कह वि मए ।</l>
<l>तीए ससि(एअं) में दिट्ठो फलिआ वि मणोरहा ण पूरेन्ति महं ॥ १२५ ॥</l>
</lg></b>
<lg>
<l>(विरहे तव धृतं द्रक्ष्यामि त्वांमिति हतजीवितं कथमपि मया ।</l>
<l>तस्या एवमसि मे दृष्टः फलिता अपि मनोरथाः न पूर्यन्ते मम ॥)</l>
</lg>
<p>यथा वा—(सेब. ११.७७)</p>
<b><lg>
<l>पुहईए होहिइ पई बहुपुरिसविवेसचंचला राअसिरी ।</l>
<l>मणे महं चिअ इमं णीसामण्णं उअट्ठिअं वेहव्वं ॥ १२६ ॥</l>
</lg></b>
<lg>
<l>(पृथिव्याः भविष्यति पतिः बहुपुरुषविशेषचञ्चला राज्यश्रीः ।</l>
<l>मन्ये मम एव इदं निस्सामान्यमुपस्थितं वैधव्यम् ॥)</l>
</lg>
<p>५. <b>विलापो</b> यथा—(कुसं. ४.७)</p>
<b><lg>
<l>कृतवानसि विप्रियं न मे प्रतिकूलं च मया न ते कृतम् ।</l>
<l>किमकारणमेव दर्शनं विलपन्त्यै रतये न दीयते ॥ १२७ ॥</l>
</lg></b>
<p>यथा वा—(रघु. ८.५२)</p>
<b><lg>
<l>मनसापि न विप्रियं मया कृतपूर्वं तव किं जहासि माम् ।</l>
<l>ननु शब्दपतिः क्षितेरहं त्वयि मे भावनिबन्धना रतिः ॥ १२८ ॥</l>
</lg></b>
<p>६. प्रलापो यथा—(कुसं. ४.९)</p>
<b><lg>
<l>हृदये वससीति मत्प्रियं यदवोचस्तदवैमि कैतवम् ।</l>
<l>उपचारपदं न चेदिदं त्वमनङ्गः कथमक्षता रतिः ॥ १२९ ॥</l>
</lg></b>
<p>यथा वा—(रघु. ८.४९)</p>
<b><lg>
<l>ध्रुवमस्मि शठः शुचिस्मिते! विदितः कैतववत्सलस्तव ।</l>
<l>परलोकमसन्निवृत्तये यदनापृच्छ्‌य	गतासि	मामितः ॥ १३० ॥</l>
</lg></b>
<p><b>७. प्रविलापो</b> यथा—(रघु. ८.६१)</p>
<b><lg>
<l>मिथुनं परिकल्पितं त्वया सहकारः फलिनी च नन्विमौ ।</l>
<l>अविधाय	विवाहसंस्क्रियामनयोर्गम्यत	इत्यसाम्प्रतम् ॥ १३१ ॥</l>
</lg></b>
<pb n="1491"/>
<p>यथा वा—(रघु. ८.६४)</p>
<b><lg><l>तव	निःश्वसितानुवादिभिः वकुलैरर्धचितां	समं	मया ।</l>
<l>असमाप्य विलासमेखलां किमिदं किन्नरकण्ठि! सुप्यते ॥ १३२ ॥</l></lg></b>
<p>८. विप्रलापो यथा—(कुसं. ४.६)</p>
<b><lg><l>क्‍व नु मां त्वदधीनजीवितां विनिकीर्य क्षणभिन्नसौहृदः ।</l>
<l>नलिनीं	क्षतसेतुबन्धनो	जलसङ्घात	इवासि	विद्रुतः ॥ १३३ ॥</l></lg></b>
<p>यथा वा—(रघु. ८.६५)</p>
<b><lg><l>समदुःखसुखः सखीजनः प्रतिपच्चन्द्रनिभोऽयमात्मजः ।</l>
<l>अहमेकरसस्तथापि	ते	व्यवसायः	प्रतिपत्तिनिष्ठुरः ॥ १३४ ॥</l></lg></b>
<p>९. <b>आत्मनिन्दा</b> यथा—(सेब. ११.७४)</p>
<b><lg><l>आवाअभअअरं चिअ ण होइ दुक्खस्स दारुणं णिव्वहणं ।</l>
<l>जं महिलावीहच्छं दिठ्ठं सहिअं च तुह मए अवसाणं ॥ १३५ ॥</l></lg></b>
<lg><l>{आपातभयकरमेव	न	भवति	दुःखस्य	दारुणं	निर्वहणम् ।</l>
<l>यत् महिलाबीभत्सं द्‍ृष्टं सोढं च (तव मया अवसानम्) ॥}</l></lg>
<p>यथा वा—(सेब. ११.१०२)</p>
<b><lg><l>सहिअं	रक्खसवसई	दिठ्ठं	तुह	तह	एरिसं	अवसाणं ।</l>
<l>अज्ज वि वअणिज्जहअं धूमाइ विअ ण पज्जलइ मे हिअअं ॥ १३६ ॥</l></lg></b>
<lg><l>{सोढं	राक्षसवसतौ	द्‍ृष्टं	तव	ततः	ईद्‍ृशमवसानम् ।</l>
<l>अद्यापि वचनीयहतं धूमायते एव न प्रज्वलति मे हृदयम् ॥}*</l></lg>
<p>११. <b>जीवितजुगुप्सा</b> यथा—(रघु. ८.५०)</p>
<b><lg><l>दयितां यदि तावदन्वगाद् विनिवृत्तं किमिदं तया विना ।</l>
<l>सहतां हतजीवितं मया प्रबलामात्मकृतां च वेदनाम् ॥ १३७ ॥</l></lg></b>
<p>यथा वा—(सेब. ११.७९)</p>
<b><lg><l>सहिओ तुज्झ विओओ रअणिअरीहि समअं सहीहि व वुत्थं ।</l>
<l>दट्ठुं तुमं ति होन्तं जइ एत्ताहे वि जीविअं विअलंतं ॥ १३८ ॥</l></lg></b>
<lg><l>(सोढस्तव वियोगः रजनीचरीभिः समकं सखीभिरिव व्युषितम् ।</l>
<l>द्रष्टुं त्वाम् इति अभविष्यत् यदि इदानीम् अपि जीवितं व्यगलिष्यत् ॥)</l></lg>
<!-- NOTES pg=1491!-->
* अतः परं हृदयोपलम्भस्य उदाहरणं नास्ति।
<pb n="1492"/>
<p>१२. दैवाधिकारो यथा—(रघु. ८.४४)</p>
<b><lg><l>कुसुमान्यपि	गात्रसङ्गमात्	प्रभवन्त्यायुरपोहितुं	यदि ।</l>
<l>न भविष्यति हन्त साधनं किमिवान्यत् प्रहरिष्यतो विधेः ॥ १३९ ॥</l></lg></b>
<p>यथा वा—(कुसं. ४.३१)</p>
<b><lg><l>विधिना कृतमर्धवैशसं ननु मां कामवधे विमुञ्चता ।</l>
<l>अनघापि वनेन(गजेन) निर्मिते द्रुमभङ्गे१ पतनाय वल्लरी ॥ १४० ॥</l></lg></b>
<p>१३. <b>शोकोन्मादो</b> यथा—(कुसं. ४.१८)</p>
<b><lg><l>रचितं यदि/रति—पण्डित त्वया मम गात्रेषु यदेतदार्तवम् ।</l>
<l>ध्रियते	कुसुमप्रसाधनं		तव	तच्चारुवपुर्न	द्‍ृश्यते ॥ १४१ ॥</l></lg></b>
<p>यथा वा—(कुसं. ४.१६)</p>
<b><lg><l>प्रतिपद्य मनोहरं वपुः पुनरप्यादिश तावदुत्थितः ।</l>
<l>रतिदूतपदेषु कोकिलां मधुरालापनिसर्गपण्डिताम् ॥ १४२ ॥</l></lg></b>
<p>१४. <b>दुःखसम्भेदो</b> यथा—(कुसं. ४.११)</p>
<b><lg><l>मदनेन विनाकृता रतिः क्षणमात्रं किल जीवतीति मे ।</l>
<l>वचनीयमुपस्थितं	जने	रमण!	त्वामनुयामि	यद्यपि ॥ १४३ ॥</l></lg></b>
<p>यथा वा—(मवीच. ५.२२)</p>
<b><lg><l>न्यक्कारो हृदि व्रज्रकील इव मे तीव्रः परिस्पन्दते
घोरान्धे तमसीव मज्जति मनः सम्मीलितं लज्जया ।</l>
<l>शोकस्तातविपत्तिजो दहति मां नास्त्येव यस्मिन् क्रिया
मर्माण्येव पुनश्छिनत्ति करुणा सीतां वराकीं प्रति ॥ १४४ ॥</l></lg></b>
<p>१५. <b>सहायापेक्षणं</b> यथा—(कुसं. ४.२४)</p>
<b><lg><l>क्‍व नु ते हृदयङ्गमः सखा कुसुमायोजितकार्मुको मधुः ।</l>
<l>न खलूग्ररुषा पिनाकिना२ गमितः सोऽपि सुहृद्गतां गतिम् ॥ १४५ ॥</l></lg></b>
<p>यथा वा—(कुसं. ४.२८)</p>
<b><lg><l>अयि सम्प्रति देहि दर्शनं स्मर! पर्युत्सुक एष माधवः ।</l>
<l>प्रमदास्वनवस्थितं नृणां न खलु प्रेम चलं सुहृज्जने ॥ १४६ ॥</l></lg></b>
<!-- NOTES pg=1492!-->
१. वनेन—भङ्गे=हि संश्रयद्रुमे गजभग्ने'—काग्र. आदि।	२. किना = किनो रा.
<pb n="1493"/>
<p>१६. सहायानुनीतिर्यथा—(रघु. १४.४२)</p>
<b><lg><l>तदेष सर्गः करुणार्द्रचित्तैः न मे भवद्भिः प्रतिषेधनीयम् ।</l>
<l>यद्यर्थिता निर्हृतवाच्यशल्यान् प्राणान् मया धारयता चिरं वः ॥ १४७ ॥</l></lg></b>
<p>यथा वा—</p>
<b><lg><l>बाष्पान्धा न निरीक्षितुं विषहते द्‍ृष्टिः पुरो विद्विषः
सीदन्नेष च कार्मुकप्रणयितां धत्ते न पाणिर्मम ।</l>
<l>रुन्धे तीव्रशुचा मनस्यवसरः क्रोधस्य यातः सखे!
क्षन्तव्यं कृपणोऽनुयामि दयितामध्यस्तवैरोऽप्यहम् ॥ १४८ ॥</l></lg></b>
<p>(<b>३. गर्भसन्धौ करुणस्य विभवादयः — १६</b>)</p>
<p>१. गर्भसन्धौ सुहृत्परिदेवनं यथा—(मामा. ९.८)</p>
<b><lg><l>न	यत्र	प्रत्याशामनुपतति	नो	वा	रहयति
प्रतिक्षिप्‍तं चेतः प्रविशति च मोहान्धतमसम् ।</l>
<l>अकिञ्चित्कुर्वाणाः पशव इव तस्यां वयमहो
विधातुर्वामत्वाद्	विपदि	परिवर्तामह	इमे ॥ १४९ ॥</l></lg></b>
<p>यथा वा—(मामा. ९.८)</p>
<b><lg><l>सुहृदि	गुणनिवासे	प्रेयसि	प्राणनाथे
कथमिह	सहचर्या	क्रीडनप्रौढसख्ये ।</l>
<l>प्रियजनविरहाधिव्याधिवेगं	दधाने
हतहृदय! विशीर्य	त्वं	द्विधा	न	प्रयासि ॥ १५० ॥</l></lg></b>
<p>२. सुहृत्प्रलापो यथा—(मामा. ९. २३)</p>
<b><lg><l>अकरुण! वितर स्मितोज्ज्वलां द्‍ृशमतिदारुण! देहि मे गिरम् ।</l>
<l>सहचरमनुरक्तचेतसं	प्रियमकरन्द १!	कथं	न	मन्यसे ॥ १५१ ॥</l></lg></b>
<p>यथा वा—(मामा. ९.३९)</p>
<b><lg><l>आपूर्णश्च	कलाभिरिन्दुरमलो	यातश्च	राहोर्मुखं
सञ्जातश्च	घनाघनो	जलधरः	शीर्णश्च	वायोर्जवात् ।</l>
<l>संवृत्तश्च	फलेग्रही	द्रुमवरो	दग्धश्च	दावाग्निना
त्वं	चूडामणितां	गतश्च	जगतः	प्राप्‍तश्च	मृत्योर्वशम् ॥ १५२ ॥</l></lg></b>
<!-- NOTES pg=1493!-->
१. प्रियमक = प्रिय मक॰जो.रा.
<pb n="1494"/>
<p>३. परिजनानुशोचनं यथा—(ताव. २.११)</p>
<b><lg><l>धारावेश्म विलोक्य दीनवदनो भ्रान्त्वा च लीलागृहा—
न्निःश्वस्यायतमाशु	केसरलतावीथीषु	कृत्वा	द्‍ृशः ।</l>
<l>किं	मे	पार्श्वमुपैषि	पुत्रक!	कृतैः	किं	चाटुभिः	क्रूरया
मात्रा त्वं परिवर्जितः सह मया यान्त्यातिदीर्घां भुवम् ॥ १५३ ॥</l></lg></b>
<p>यथा वा—(ताव. २.२३)</p>
<b><lg><l>कुरवकतरुर्गाढाश्लेषं,	मुखासवलालनं
वकुलविटपी,	रक्ताशोकस्तथा	चरणाहतिम् ।</l>
<l>तव सुकृतिनः	सम्भाव्यैते	प्रसादमहोत्सवा
ननु गतदशाः	सर्वे सर्वः शठो न वयं यथा ॥ १५४ ॥</l></lg></b>
<p>४. परिजनाक्रन्दो यथा—(रघु. ८. ३९)</p>
<b><lg><l>उभयोरपि	पार्श्ववर्तिनां	तुमुलेनार्तरवेण	वेजिताः ।</l>
<l>विहगाः कमलाकराश्रयाः समदुःखा इव तत्र चुक्रुशुः ॥ १५५ ॥</l></lg></b>
<p>यथा वा—(उराच. १.२८)</p>
<b><lg><l>अथेदं	रक्षोभिः	कनकहरिणच्छद्मविधिना
तथा	वृत्तं	पापैर्व्यथयति	यथा	क्षालितमपि ।</l>
<l>जनस्थाने	शून्ये	विकलकरणैरार्यचरितै—
रपि ग्रावा रोदित्यपि दलति वज्रस्य हृदयम् ॥ १५६ ॥</l></lg></b>
<p>५. गुरूपरोदनं यथा—(नागा. ५.१२)</p>
<b><lg><l>चूडामणिं चरणयोर्मम पातयता त्वया ।</l>
<l>लोकान्तरगतेनापि	नोज्झितो	विनयक्रमः ॥ १५७ ॥</l></lg></b>
<p>यथा वा—</p>
<b><lg><l>विवाहे	द्‍ृष्टेयं	सितकुसुमाल्याम्बरधरा
सनाथा	रामेण	प्रथमवयसा	कान्तवपुषा ।</l>
<l>पुनश्शून्येऽरण्ये	प्रतिभयकरे	बन्धुरहिता
विमुञ्चन्ती	प्राणानितरतनयैवाद्य	च	मया ॥ १५८ ॥</l></lg></b>
<pb n="1495"/>
<p>६. <b>गुरुजनविलापो</b> यथा—(मामा. १०.२)</p>
<b><lg>
<l>अनियतरुदितस्मितं	विराजत्कतिपयकोमलदन्तकुड्‍मलाग्रम् ।</l>
<l>वदनकमलकं शिशोः स्मरामि स्खलदसमञ्जितमञ्जुजल्पितं ते ॥ १५९ ॥</l>
</lg></b>
<p>यथा वा—(मामा. १०.६)</p>
<b><lg>
<l>अकारणस्मेरमनोहराननः	शिखालमलाटार्पितगौरसर्षपः ।</l>
<l>तवाङ्कशायी परिवृत्तभाग्यया मया न दृष्टः खलु स स्तनन्धयः ॥ १६० ॥</l>
</lg></b>
<p>७. <b>सहायाक्रन्दनं</b> यथा—(कादकसा. ६.१०७)</p>
<b><lg>
<l>ततो	भग्‍नग्रीवं	मुकुलितसितापाङ्गनयनं
प्रभां तन्वीं दीनामिव निदधतं दिक्षु दशनैः ।</l>
<l>क्षितौ विश्रान्ताङ्गं पतितमिममालोक्य विवशा
महाश्वेता सद्यः कथमपि न याति स्म दलशः ॥ १६१ ॥</l>
</lg></b>
<p>यथा वा—(सक. ४.१८९)</p>
<b><lg>
<l>अकृतकबलारम्भैर्वक्त्रैर्भयस्थगितेक्षणाः
किमपि वलितग्रीवं स्थित्वा मुहुर्मृगपङ्क्तयः ।</l>
<l>गगनमसकृत्	पश्यन्त्येतास्तथाश्रुघनैर्मुखै—
र्निपतति यथा श्रृङ्गाग्रेभ्यो भ्रमन्नयनोदकम् ॥ १६२ ॥</l>
</lg></b>
<p><b>८. सहायाभ्युपपत्ति</b>र्यथा—(कुसं. ४.२५)</p>
<b><lg>
<l>अथ तैः परिदेविताक्षरैः हृदये दिग्धशरैरिवार्दितम् ।</l>
<l>रतिमभ्युपपत्तुमादरान्	मधुरात्मानमदर्शयत् पुरः ॥ १६३ ॥</l>
</lg></b>
<p>यथा वा—(रघु. १४.७०)</p>
<b><lg>
<l>तामभ्यगच्छद् रुदितानुसारी कविः कुशेध्माहरणाय यातः ।</l>
<l>निषादविद्धाण्डजदर्शनोत्थः श्लोकत्वमापद्यत यस्य शोकः ॥ १६४ ॥</l>
</lg></b>
<p>९. <b>सहायाभाषणं</b> यथा—(उराच. ३.३०)</p>
<b><lg>
<l>इदं विश्वं पाल्यं विधिवदभियुक्तेन मनसा
प्रियाशोको जीवं कुसुममिव घर्मः कलयति ।</l>
<l>स्वयं कृत्वा त्यागं विलपनविनोदोऽप्यसुलभ—
स्तदद्याप्युच्छ्‌वासो भवतु ननु लाभो हि रुदितम् ॥ १६५ ॥</l>
</lg></b>
<pb n="1496"/>
<p>यथा वा—</p>
<b><lg>
<l>जागर्षि	काश्मरि!	निषीदसि	कोविदार!
कुत्रासि	वत्सकृतमाल!	तमाल!	पश्य ।</l>
<l>किं	साम्प्रतं	रघुपतेरिति	विक्लवाभि—
रुक्तं	द्रुमौघमवलोक्य	वनस्थलीभिः ॥ १६६ ॥</l>
</lg></b>
<p>१०. <b>सहायाप्रश्‍नो</b> यथा—(सेब. ११.१११)</p>
<b><lg>
<l>तो ती/तं दट्ठूण पुणो मरणेक्करसाए वाहिह—णीसारत्थं ।</l>
<l>आउच्छसु मं ति कअं तिअडा-गअ-लोअणाए दीणपललोइअं ॥ १६७ ॥</l>
</lg></b>
<lg>
<l>(ततः	तद् दृष्ट्वा पुनः मरणैकरसया बाष्पनिस्सारार्थम् ।</l>
<l>आपृच्छस्व मामिति कृतं त्रिजटागतलोचनया दीनप्रलोकितम् ॥)</l>
</lg>
<p>यथा वा—(सेब. ११.११२)</p>
<b><lg>
<l>सहिअम्मि	रामविरहे	दूसहणिज्जे	पडिच्छिए	वेहव्वे ।</l>
<l>सअसु	गअणेहलहुअं	मह णिल्लज्जमरणं इमं ति परुण्णा ॥ १६८ ॥</l>
</lg></b>
<lg>
<l>(सोढे	रामविरहे	दुस्सहनीये	प्रतीष्टे	वैधव्ये ।</l>
<l>सहस्व गतस्नेहलघुकं मम निर्लज्जमरणमिदमिति प्ररुदिता ॥)</l>
</lg>
<p>११. <b>साहसाग्रहो</b> यथा—</p>
<b><lg>
<l>शून्या	दिशस्सपदि	वीक्ष्य	शुचा	वराकी
मृत्योर्मुखं	विशति	पाशमयं	निराशा ।</l>
<l>एतावथ	स्व—वध—पातक—दीर्घरोषा
मा	गच्छ	शीघ्रमबलां	परिरक्ष	यावत्? ॥ १६९ ॥</l>
</lg></b>
<p>यथा वा—(उराच. ७.२)</p>
<b><lg>
<l>विश्वम्भरात्मजा देवी राज्ञा त्यक्ता महावने ।</l>
<l>प्राप्‍तप्रसवमात्मानं	गङ्गादेव्यां	विमुञ्चति ॥ १७० ॥</l>
</lg></b>
<p>१२. <b>मरणाभिनिवेशो</b> यथा—(कुसं. ४.१०)</p>
<b><lg>
<l>परलोकनवप्रवासिनः	प्रतिपद्ये	पदवीमहं	तव ।</l>
<l>विधिना जन एष वञ्चितस्त्वदधीनं खलु देहिनां सुखम् ॥ १७१ ॥</l>
</lg></b>
<p>यथा वा—(कुसं. ४.३३)</p>
<pb n="1497"/>
<b><lg>
<l>शशिना सह याति कौमुदी सह मेघेन तडित् प्रलीयते ।</l>
<l>प्रमदाः	पतिवर्त्मगा	इति	प्रतिपन्नं	हि	विचेतनैरपि ॥ १७२ ॥</l>
</lg></b>
<p>१३. <b>समयाभ्यर्थनं</b> यथा—(कुसं. ४.३२)</p>
<b><lg>
<l>तदिदं	क्रियतामनन्तरं	भवता	बन्धुजनप्रयोजनम् ।</l>
<l>अविषह्यवियोगवेदनां ननु मां प्रापय पत्युरन्तिकम् ॥ १७३ ॥</l>
</lg></b>
<p>यथा वा—(कुसं. ४.३५)</p>
<b><lg>
<l>कुसुमास्तरणे सहायतां बहुशः सौम्य! गतस्त्वमावयोः ।</l>
<l>कृरु सम्प्रति सत्वरं मया विनिपाताञ्जलियाचितां१ चिताम् ॥ १७४ ॥</l>
</lg></b>
<p>१४. <b>सहायशिक्षा</b> यथा—(कुसं. ४.३६)</p>
<b><lg>
<l>तदनु	ज्वलनं	मदर्पितं	त्वरयेर्	दक्षिणवातवीजनैः ।</l>
<l>विदितं खलु ते यथा स्मरः क्षणमप्युत्सहते न मां विना ॥ १७५ ॥</l>
</lg></b>
<p>यथा वा—(कुसं. ४.३८)</p>
<b><lg>
<l>परलोकविधौ च माधव स्मरमुद्दिश्य विलोलपल्लवाः ।</l>
<l>निवपेस्सहकारमञ्जरीं	प्रियचूतप्रसवो हि ते सखा ॥ १७६ ॥</l>
</lg></b>
<p>१५. <b>मरणोपक्रमो</b> यथा—</p>
<b><lg>
<l>रतिपतिरभूद् यस्मिन् वेधाः सुधापरमाणुभि—
र्यदिह घटितं यस्याकारं विलोक्य कृतः शशी ।</l>
<l>वदनकमलं	तत्पश्येयं	सरोजदृशः	पुन—
र्दहनभवनं	निर्माणं	मे	तदेव	करिष्यसि ॥ १७७ ॥</l>
</lg></b>
<p>यथा वा—</p>
<b><lg>
<l>हंसो वा चक्रवाको वा विशालाक्ष्यानया सह ।</l>
<l>भवेयं	मानुषीगर्भे	मा	भूज्जन्म	पुनर्मम ॥ १७८ ॥</l>
</lg></b>
<p>१६. <b>मरणाध्यवसायो</b> यथा—(सेब. ११.११५)</p>
<b><lg>
<l>अणुसोइउं ण इच्छइ ण देइ अंगग्मि सा परम्मि वि पहरं ।</l>
<l>बाहं मुअइ ण रुधइ मरिअव्वे लद्धपच्चअं से हिअअं ॥ १७९ ॥</l>
</lg></b>
<lg>
<l>(अनुशोचितुं न इच्छति न ददाति अङ्गे सा परास्मिन्नपि प्रहारम् ।</l>
<l>बाष्पं	मुञ्चति	न	रुणद्धि	मर्तव्ये	लब्धप्रत्ययं	तस्याः	हृदयम् ॥)</l>
</lg>
<!-- NOTES pg=1497!-->
१. विनि—चितः = 'प्रणिपाताञ्जलियाचितश्' काग्र.
<pb n="1498"/>
<p>यथा वा—(सेब. ११.११०)</p>
<b><lg>
<l>लक्खिज्जंतविसाआ अब्भहिउम्मिल्लणिच्चलट्ठिअणअणा ।</l>
<l>रामसिरबद्धलक्खा धुव्वइ वाहेण से ण रुद्धइ दिठ्ठी ॥ १८० ॥</l>
</lg></b>
<lg>
<l>(लक्ष्यमाणविषादा	अभ्यधिकोन्मीलितनिश्‍चलस्थितनयना ।</l>
<l>रामशिरोबद्धलक्ष्या धाव्यते बाष्पेण तस्या न रुध्यते द्‍ृष्टिः ॥)</l>
</lg>
<p>(<b>४. विमर्शसन्धौ करुणस्य विभावादयः —१६</b>)</p>
<p><b>१. विमर्शसन्धौ समाश्वासनं</b> यथा—(सेब. ११.८६)</p>
<b><lg>
<l>तो विलविअणिच्छामं गलंतहिअअपरिसुण्णलोअणजुअलं ।</l>
<l>महुरं आसासंती हत्थुत्ताणिअमुही हणइ तं तिअडा ॥ १८१ ॥</l>
</lg></b>
<lg>
<l>(ततः	विलपितनिश्श्यामं	गलद्‍धृदयपरिशून्यलोचनयुगलम् ।</l>
<l>मधुरमाश्‍वासयन्ती	हस्तोत्तानितमुखी	भणति	तां	त्रिजटा ॥)</l>
</lg>
<p>यथा वा—(सेब. ११.९१)</p>
<b><lg>
<l>मा रुअसु पुससु बाहं अवआसे कुणसु सपरिअत्तमुहं ।</l>
<l>संभरिअ विरहदुक्खं रोत्तव्वं ते पुणो पिअस वि अंके ॥ १८२ ॥</l>
</lg></b>
<lg>
<l>(मा रोदीः प्रोञ्छ बाष्पं पश्य कुरु संपरिवृत्तमुखम् ।</l>
<l>संस्मृत्य विरहदुःखं रोदितव्यं ते पुनः प्रियस्याप्यङ्के ॥)</l>
</lg>
<p>२. <b>उद्धर्षणं</b> यथा—(सेब. ११.९२)</p>
<b><lg>
<l>अइरा दंसिहिसि तुमं चिरविरहोलुग्गपंडुरमुहच्छाअं ।</l>
<l>गअरोससुहालोअं ओवारिअ—चावणिव्वुअं दासरहं ॥ १८३ ॥</l>
</lg></b>
<lg>
<l>(अचिराद् द्रक्ष्यसि त्वं चिरविरहावरुग्णपाण्डुरमुखच्छायम् ।</l>
<l>गतरोषसुखालोकमवतारितचापनिर्वृतं	दाशरथिम् ॥)</l>
</lg>
<p>यथा वा—(सेब. ११.१२४)</p>
<b><lg>
<l>अइरा ए रहुतणओ तण्णाअंतग्गहत्थमउविअपमहं ।</l>
<l>मोप्पिअ	वेवंतंगुलिगुप्फंतक्खित्तविसमभाअं	वेणी ॥ १८४ ॥</l>
</lg></b>
<lg>
<l>(अचिरात् ते रघुतनयः आर्द्रीयमाणाऽग्रहस्त—मृदूकृत—पक्ष्म ।</l>
<l>मोक्ष्यति वेपमानाङ्गुलिगुप्यमानोत्क्षिप्‍तविषमभागां वेणीम् ॥)</l>
</lg>
<pb n="1499"/>
<p>३. <b>प्रतिबोधनं</b> यथा—(रघु. ८.८३)</p>
<b><lg>
<l>तदलं	तदपायचिन्तया	विपदुत्पत्तिमतामुपस्थिता ।</l>
<l>वसुधेयमवेक्ष्यतां त्वया वसुमत्या हि नृपाः कलत्रिणः ॥ १८५ ॥</l>
</lg></b>
<p>यथा वा—(रघु. ८.८५)</p>
<b><lg>
<l>रुदता कुत एव सा पुनर्भवता नानुमृतापि लभ्यते ।</l>
<l>परलोकजुषां स्वकर्मभिर्गतयो भिन्नपथा हि देहिनाम् ॥ १८६ ॥</l>
</lg></b>
<p>४. <b>उत्साहनं</b> यथा—(रघु. ८.८४)</p>
<b><lg>
<l>उदये	मदवाच्यमुज्झता	श्रुतमाविष्कृतमात्मनस्त्वया ।</l>
<l>मनसस्तदुपस्थिते ज्वरे पुनरक्लीबतया प्रकाश्यताम् ॥ १८७ ॥</l>
</lg></b>
<p>यथा वा—(रघु. ८.९०)</p>
<b><lg>
<l>न पृथग्जनवच्छुचो वशं वशिनामुत्तम! गन्तुमर्हसि ।</l>
<l>द्रुमसानुमतां किमन्तरं यदि वायोर्द्वितयेऽपि ते चलाः ॥ १८८ ॥</l>
</lg></b>
<p>५. अनुकम्पनं यथा—(रघु. १४.७१)</p>
<b><lg>
<l>तमश्रुनेत्रावरणं प्रमृज्य सीता विलापाद् विरता ववन्दे ।</l>
<l>तस्यै मुनिर्दौहृदलिङ्गदर्शी दाश्वानपत्याशिष इत्युवाच ॥ १८९ ॥</l>
</lg></b>
<p>यथा वा—(रघु. १४.७२)</p>
<b><lg>
<l>जाने विसृष्टां प्रणिधानतस्त्वां मिथ्यापवादक्षुभितेन भर्त्रा ।</l>
<l>तन्मा व्यथिष्ठा विषयान्तरस्थं प्राप्‍ताऽसि वैदेहि! पितुर्निकेतम् ॥ १९० ॥</l>
</lg></b>
<p>६. <b>विस्त्रम्भणं</b> यथा—(रघु. १४.७७)</p>
<b><lg>
<l>पुष्पं फलं चार्तवमाहरन्त्यो बीजं च बालेयमकृष्टरोहि ।</l>
<l>विनोदयिष्यन्ति नवाभिषङ्गामुदारवाचो मुनिकन्यकास्त्वाम् ॥ १९१ ॥</l>
</lg></b>
<p>यथा वा—(रघु. १४.७८)</p>
<b><lg>
<l>पयोघटैराश्रमबालवृक्षान्	संवर्धयन्ती	स्वबलानुरूपैः ।</l>
<l>असंशयं प्राक् तनयोपपत्तेस्स्तनन्धयप्रीतिमवाप्स्यसि त्वम् ॥ १९२ ॥</l>
</lg></b>
<p>७. <b>प्रलोभनं</b> यथा—(रघु. १४.७५)</p>
<b><lg>
<l>तपस्विसंसर्गविनीतसत्त्वे तपोवने वीतभया वसास्मिन् ।</l>
<l>इतो	भविष्यत्यनघप्रसूतेरपत्यसंस्कारमयो	विधिस्ते ॥ १९३ ॥</l>
</lg></b>
<pb n="1500"/>
<p>यथा वा—(रघु. १४.७६)</p>
<b><lg>
<l>अशून्यतीरां मुनिसन्निवेशैः तमोऽपहन्त्री तमसां विगाह्य ।</l>
<l>तत्सैकतोत्सङ्गबलिक्रियाभिः सम्पत्स्यते ते मनसः प्रसादः ॥ १९४ ॥</l>
</lg></b>
<p>८. <b>उपपत्तिदर्शनं</b> यथा—(सेब. ११.९०)</p>
<b><lg>
<l>मारुअमोडिअविडवं मिअंक—किरण—परिमास—मउलिअ—कमलं ।
कह	होइ	राममरणे	इ	विच्छाइअं	दसाणणघरुज्जाणम् ॥ १९५ ॥</l>
</lg></b>
<lg>
<l>(मारुतमोटितविटपं	मृगाङ्ककिरणपरिमर्षमुकुलितकमलम् ।</l>
<l>कथं भवति राममरणे इति विच्छायितं दशाननगृहोद्यानम् ॥)</l>
</lg>
<p>यथा वा—(सेब. ११.१२०)</p>
<b><lg>
<l>सअला णिसाअर—उरीघर—परिवाडि—समणी—हरिअ—रुण्णरवा ।</l>
<l>एक्केण	कआ कइणा कह होहि अणहरक्खसो रहुवहो ॥ १९६ ॥</l>
</lg></b>
<lg>
<l>(सकला निशाचर—पुरीगृह—परिपाटि—समनिर्ह्रादित—रुदितरवा ।</l>
<l>एकेन	कृता	कपिना	कथं	भवति	अनघराक्षसः	रघुवधः ॥)</l>
</lg>
<p>९. <b>प्रश्वासनं</b> यथा—(सेब. ११.९४)</p>
<b><lg>
<l>किं व समाससिअव्वे मुज्झसि दहवअणदप्पभंगुप्फालं ।</l>
<l>पेच्छंती	पमअवणं	रामाणत्तिअर—पवअपव्वद्धदुमं ॥ १९७ ॥</l>
</lg></b>
<lg>
<l>(किमिव समाश्वसितव्ये मुह्यसि दशवदनदर्पभङ्गोत्फालम् ।</l>
<l>प्रेक्षमाणा	प्रमदावनं	रामाज्ञप्‍तिकरप्लवगप्रविद्धद्रुमम् ॥)</l>
</lg>
<p>यथा वा—(सेब. ११.१२६)</p>
<b><lg>
<l>वालिवहदिठ्ठसारं	णगलच्छिअसमुद्ददिण्णथलवहं ।</l>
<l>रोहिअलंकावलअं मा लहुअं पेच्छ राहवस्स भुअबलं ॥ १९८ ॥</l>
</lg></b>
<lg>
<l>(वालिवधदृष्टसारं	नगलक्षितसमुद्रदत्तस्थलपथम् ।</l>
<l>रोधितलङ्कावलयं मा लघुकं प्रेक्षस्व राघवस्य भुजबलम् ॥)</l>
</lg>
<p>१०. <b>सत्यापनं</b> यथा—(रघु. १४.७३)</p>
<b><lg>
<l>उत्खातलोकत्रयकण्टकेऽपि	सत्यप्रतिज्ञेऽप्यविकत्थनेऽपि ।</l>
<l>त्वां प्रत्यकस्मात् कलुषप्रवृत्तेरस्त्येव मन्युर्भरताग्रजे मे ॥ १९९ ॥</l>
</lg></b>
<pb n="1501"/>
<p>यथा वा—(रघु. १४.७४)</p>
<b><lg>
<l>तवेन्द्रकीर्तिः श्वशुरः सखा मे सतां भवोच्छेदकरः पिता ते ।</l>
<l>धुरि स्थिता त्वं पतिदेवतानां किं तन्न येनासि ममानुकम्प्या ॥ २०० ॥</l>
</lg></b>
<p>११. <b>प्रत्यानयनं/यनम्</b> यथा—(सेब. ११.९६)</p>
<b><lg>
<l>तह तं सि मोहं मुर्च्छागमपडिअणीसहविसण्णमुही ।</l>
<l>रक्खसमाए त्ति फुडं जाणंती जु इमं अहंपि विमूडा ॥ २०१ ॥</l>
</lg></b>
<lg>
<l>(तथा त्वमसि गता मोहं मूर्च्छागमपतितनिस्सहविषण्णमुखी ।</l>
<l>राक्षसमाया इति स्फुटं जानती यथा इदमहमपि विमूढा ॥)</l>
</lg>
<p>यथा वा—(सेब. ११.१२९)</p>
<b><lg>
<l>तं अवलंबसु धीरं संपइ णासउ अमंगला जाआ इमां ।</l>
<l>मुणिअपरमत्थलहुई अवईहिअ—णिप्फला णिसाअरमाआ ॥ २०२ ॥</l>
</lg></b>
<lg>
<l>(तदवलम्बस्व धैर्यं सम्प्रति नश्यतु अमङ्गला जाता इयम् ।</l>
<l>ज्ञातपरमार्थलघ्वी	अवधीरितनिष्फला	निशाचरमाया ॥)</l>
</lg>
<p>१२.<b>आप्यायनं</b> यथा—(रघु. १४.७९)</p>
<b><lg>
<l>अनुग्रह—प्रत्यभिनन्दिनीं तां वाल्मीकिरादाय दयार्द्रचेताः ।</l>
<l>सायं मृगाध्यासितवेदिपार्श्वं स्वमाश्रमं शान्तिसुखं निनाय ॥ २०३ ॥</l>
</lg></b>
<p>यथा वा—(रघु. १४.८०)</p>
<b><lg>
<l>तामर्पयामास च शोकदीनां तदागमप्रीतिषु तापसीषु ।</l>
<l>निर्विष्‍टसारां पितृभिर्हिमांशोरन्त्यां कलां दर्श इवौषधीषु ॥ २०४ ॥</l>
</lg></b>
<p>१३. <b>तन्मतव्याक्षेपो</b> यथा—(सेब. ११.८८)</p>
<b><lg>
<l>तिहुअणमूलाहारं	विसठ्ठमहिंदपरिमुक्कऊढरणधुरं ।</l>
<l>जाणंती कीस कुसं तुलेसि सेसपुरिसाणुमाणेण पइं ॥ २०५ ॥</l>
</lg></b>
<lg>
<l>(त्रिभुवनमूलाधारं	विसर्पन्महेन्द्रपरिमुक्‍तव्यूढरणधुरम् ।</l>
<l>जानती कस्मात् कृशं तुलयसि शेषपुरुषानुमानेन पतिम् ॥)</l>
</lg>
<p>यथा वा—(सेब. ११.८९)</p>
<b><lg>
<l>अमिलिअसाअरसलिला अणहठ्ठिअपव्वआ अणुव्वत्तअला ।</l>
<l>रामस्स छिण्णपडिअं कह पत्तिअसि धरणी धरेइ त्ति सिरं ॥ २०६ ॥</l>
</lg></b>
<pb n="1502"/>
<lg>
<l>(अमिलितसागरसलिला	अनघस्थितपर्वता	अनुद्‌वृत्ततला ।</l>
<l>रामस्य च्छिन्नपतितं कथं प्रत्येषि धरणी धारयतीति शिरः ॥)</l>
</lg>
<p>१४. <b>भयोपदर्शनं</b> यथा—(रघु. ८.८६)</p>
<b><lg>
<l>अपशोकमनाः कुटुम्बिनीमनुगृह्‍णीष्व निवापदत्तिभिः ।</l>
<l>स्वजनाश्रु किलातिसम्भृतं दहति प्रेतमिति प्रचक्षते ॥ २०७ ॥</l>
</lg></b>
<p>यथा वा—(सेब. ११.१२२)</p>
<b><lg>
<l>उट्ठेसु	अंअसु	सोअं	पुस	एअं	 वाहमइलिअं	थणवट्ठं ।</l>
<l>सुणसु सुअणे ण वट्ठइ समराहिमुहे पइम्मि असुणिबाओ ॥ २०८ ॥</l>
</lg></b>
<lg>
<l>{उत्तिष्‍ठ अन्तय सोकं प्रोत्र्छ एतद् बाष्पमलिनितं स्तनपृष्‍ठम् ।</l>
<l>श्रृणु	शकुने	न	वर्तते	समराभिमुखे	पत्यौ	अश्रुनिपातः ॥}</l>
</lg>
<p>१५. <b>उपालम्भनं</b> यथा—(सेब. ११.९७)</p>
<b><lg>
<l>मिलिअणिसाअरपुरओ	सुवेलमलअंतरालणिम्मविअपहे ।</l>
<l>पेल्लिअतिउडसिहरे अज्ज वि किं तुज्झ राहवे अग्गहणं ॥ २०९ ॥</l>
</lg></b>
<lg>
<l>(मिलितनिशाचरपुरतः	सुवेलमलयान्तरालनिर्मापितपथे ।</l>
<l>प्रेरितत्रिकूटशिखरे अद्यापि किं तव राघवे अग्रहणम् ॥)</l>
</lg>
<p>यथा वा—(सेब. ११.१२३)</p>
<b><lg>
<l>मोत्तूण	अ	रहुणाहं	लज्जागमसेअविंदुइअज्जंतमुहो ।</l>
<l>केण व अण्णेण कओ पाआरंतरिअणिव्वहो त(द)हवअणो ॥ २१० ॥</l>
</lg></b>
<lg>
<l>(मुक्त्वा	च	रघुनाथं	लज्जागमस्वेदबिन्दुकीर्यमाणमुखः ।</l>
<l>केन वा अन्येन कृतः प्राकारान्तरित—निष्प्रभः दशवदनः ॥)</l>
</lg>
<p>१६. <b>प्रतिकोपो</b> यथा—(सेब. ११.११९)</p>
<b><lg>
<l>जाणइ सेह/सिणेह भणिअं मा रअणिअरि त्ति मे जुउव्व्छसु वअणं ।</l>
<l>उच्छाणवणम्मि वि जं सुरहिं ती लआण घेप्पइ कुसुमं ॥ २११ ॥</l>
</lg></b>
<lg>
<l>(जानकि! स्नेहभणितं मा रजनीचरीति मे जुगुप्सस्व वचनम् ।</l>
<l>उद्यानवनेऽपि यत् सुरभि इति लतानां गृह्यते कुसुमम् ॥)</l>
</lg>
<p>यथा वा—(सेब. ११.११७)</p>
<b><lg>
<l>किं व जिअंती सामे जइ अलिअं सहि ण ओ(हो)ज्ज राहवमरणं ।</l>
<l>अणहे उण रहुणाहे तुह मे मरणविहुरं किलमइ हिअअं ॥ २१२ ॥</l>
</lg></b>
<pb n="1503"/>
<lg>
<l>(किं वा जितं श्यामे! यदि अलीकं सखि न भवेद् राघवमरणम् ।</l>
<l>अनघे पुना रघुनाथे तव मे मरणविधुरं क्लाम्यति हृदयम् ॥)</l>
</lg>
<p>(<b>५. निर्वहणसन्धौ करुणस्य विभावादयः —१६</b>)</p>
<p><b>१. निर्वहणसन्धौ मरणाध्यवसायविद्रवो</b> यथा—(कादकसा. ४.१२१)</p>
<b><lg>
<l>मरणव्यवसायनिश्चला कृतवत्यस्मि	च	संविधानकम् ।</l>
<l>निरियाय च चन्द्रमण्डलात् पुरुषः कोऽपि हिमोपमद्युतिः ॥ २१३ ॥</l>
</lg></b>
<p>यथा वा—(कुसं. ४.४५)</p>
<b><lg>
<l>इत्थं रतेः किमपि भूतमदृश्यरूपं मन्दीचकार मरणव्यवसायबुद्धिम् ।</l>
<l>तत्प्रत्ययाच्‍च कुसुमायुधबन्धुरेनामाश्वासयत् सुरचितार्थपदैर्वचोभिः ॥ २१४ ॥</l>
</lg></b>
<p><b>२. शोकतिरस्कारो</b> यथा—(कादकसा. ४.१२३)</p>
<b><lg>
<l>विरम	मरणोद्योगादस्मत्प्रियेण	तवामुना
पुनरपि महाश्वेते वत्से भविष्यति सङ्गमः ।</l>
<l>इति गिरमिमां श्रुत्वा तस्मात् सविस्मयकौतुकात्
किमिदमिति तं तत्रापृच्छम् प्रसृत्य कपिञ्जलम् ॥ २१५ ॥</l>
</lg></b>
<p>यथा वा—(मामा. ९.५५)</p>
<b><lg>
<l>अस्तोकविस्मयमपस्मृतपूर्ववृत्तमुद्भ‍ूतनूतनभयज्वरजर्झरं नः ।</l>
<l>एकक्षणत्रुटितसङ्घटितप्रमोदमानन्दशोकशबवत्वमुपैति चेतः ॥ २१६ ॥</l>
</lg></b>
<p><b>३. शोकलाघवं</b> यथा—(उराच. १.३१)</p>
<b><lg>
<l>एतस्मिन् मदकलमल्लिकाक्षपक्षव्याधूतस्फुरदुरुदण्डपुण्डरीकाः ।</l>
<l>बाष्पाम्भःपरिपतनोद्गमान्तराले संदृष्‍टाः कुवलयिनो मया विभागाः ॥ २१७ ॥</l>
</lg></b>
<p>यथा वा—(उराच. २.३०)</p>
<b><lg>
<l>एते	ते	कुहरेषु	गद्‌गदनदद्‌गोदावरीवारयो
मेघालम्बितमेघनीलशिखराः	क्षोणीभृतो	दक्षिणाः ।</l>
<l>अन्योन्यप्रतिघातसङ्कुलदलत्कल्लोलकोलाहलै—
रुत्तालास्त इमे गभीरपयसः पुण्याः सरित्सङ्गमाः ॥ २१८ ॥१‌</l>
</lg></b>
<!-- NOTES pg=1503!-->
१. अतः परं शोकविनोदस्य उदाहरणं नोपलभ्यते
<pb n="1504"/>
<p><b>५. तपस्योद्योगो</b> यथा—(रघु. १४.६६)</p>
<b><lg>
<l>साहं	तपस्सूर्यनिविष्‍टदृष्‍टिरूर्ध्वं	प्रतीतेश्चरितुं	यतिष्ये ।</l>
<l>तथा यथा मे जननान्तरेऽपि त्वमेव भर्ता न च विप्रयोगः ॥ २१९ ॥</l>
</lg></b>
<p>यथा वा—(कादकसा. ४.१२५)</p>
<b><lg>
<l>पश्यन्त्यां मयि ते त्रयोऽपि विविशुः शीतत्विषो मण्डलं
तत्सम्प्रत्ययसंहृतोचितविधिः सास्मि श्रितेदं व्रतम् ।</l>
<l>तातेनैत्य ततः प्रभृत्यहमिहासीना न नेतुं गृहान्
यत्‍नेनापि हि वरितेति सुचिरं स्थित्वा गतः स्वं पुरम् ॥ २२० ॥</l>
</lg></b>
<p><b>६. दैवसम्पद्‌योगो</b> यथा—</p>
<b><lg>
<l>दग्धैकेन हनूमता सखि! यथा लङ्का यथाम्भोनिधौ
शैलैः सेतुरकारि भस्मनि हुतं नागास्रबन्धो यथा ।</l>
<l>द्वीपादन्यपथान्यतोऽपि निशया नीतापि शल्यौषधिः
दिष्‍ट्‌या जानकि! वर्धसे तव तथा जातोऽनुकूलो विधिः ॥ २२१ ॥</l>
</lg></b>
<p>यथा वा—(कादकसा. ८.६८.)</p>
<b><lg>
<l>मुनेरवभृथावधिः पितुरमुष्य सिद्धः क्रतुः
कृतस्त्वमपि संस्मृतः स्वतनुरद्य तच्छासनात् ।</l>
<l>तदुज्झितमलीमसेदृशशरीयोगौ	युवां
निजेन	वपुषाधुनानुभवतां प्रियासङ्गमम् ॥ २२२ ॥</l>
</lg></b>
<p><b>७. त्रिकालदृश्यदर्शनं</b> यथा—(मामा. १०.८)</p>
<b><lg>
<l>व्यतिकर इव भीमस्तामसो	वैद्युतश्च
क्षणमुपहृतचक्षुर्वृत्तिरुद्ध‍ूय	शान्तः ।</l>
<l>कथमिह	न	वयस्यस्तत्किमेतत्‍किमन्यद्
विभवति हि महिम्‍ना स्वेन योगीश्वरीयम् ॥ २२३ ॥</l>
</lg></b>
<p>यथा वा—(उरा. ३.१८)</p>
<b><lg>
<l>अस्याः पश्य तदेव लम्बितवलीविन्यासमग्‍नाधरं
जातं सङ्गलितद्युतेः शशभृतः शोभोपमानं मुखम् ।</l>
<l>स्पष्‍टस्थूलसिरास्तनुर्मधुरया	कान्ता	समुन्मीलिता
चित्रं व्योमविलासिनी कथमियं जाता जरत्तापसी ॥ २२४ ॥</l>
</lg></b>
<pb n="1505"/>
<p><b>८. तदुपदेशो</b> यथा—(उरा. ३.२०)</p>
<b><lg>
<l>भ्रात्रा	वित्तकलत्रराज्यहरणैर्नीतोऽतिकष्‍टां	दशा—
मध्यास्ते गिरिमृश्यमूकमधुना सुग्रीवनामा कपिः ।</l>
<l>तं कृत्वा तदरिक्षयप्रणयिना मूल्येन तस्मात् प्रिया—
वार्तां प्राप्य करिष्यसि त्रिभुवनं विक्षिप्‍तरक्षोज्वरम् ॥ २२५ ॥</l>
</lg></b>
<p>यथा वा—</p>
<b><lg>
<l>यस्याः पाणिपरिग्रहे सति पुनर्देवी किल प्राप्यते
दैवादेव तदीरितं यदि सखे! सत्यं मुनेः स्याद् वचः ।</l>
<l>तद्रक्षे	किमपत्रपः	कृतमिदं	तत्प्राप्‍तिहेतोर्मया
नैतत् सा हृदये करिष्यति यतो देवी दृढं कोपना ॥ २२६ ॥</l>
</lg></b>
<p><b>९. सहायत्वास्वीकरणं</b> यथा—(रघु. १२.५८)</p>
<b><lg>
<l>स हत्वा वालिनं वीरस्तत्पदे चिरकाङ्‌क्षिते ।</l>
<l>धातोः स्थान इवादेशं सुग्रीवं संन्‍न्यवेशयत् ॥ २२७ ॥</l>
</lg></b>
<p>यथा वा—(रघु. १२.६९)</p>
<b><lg>
<l>तस्मै	निशाचरैश्वर्यं	प्रतिशुश्राव राघवः ।</l>
<l>काले खलु सामारब्धाः फलं बध्‍नन्ति नीतयः ॥ २२८ ॥</l>
</lg></b>
<p><b>१०. तदध्यवसायो</b> यथा—(उरा. ४.५)</p>
<b><lg>
<l>स्वामी शोकमयीं दशामुपगतः सीताप्रवृत्तिं विना
दुष्प्रेक्षा	जलभारवामनघनच्छन्नाश्च	सर्वा	दिशः ।</l>
<l>क्रूरास्ते पिशिताशिनः प्रकृतितो नैवागतो मारुति—
र्हा जातं किमिदं विसंस्थुलमहो पापस्य मे सर्वतः ॥ २२९ ॥</l>
</lg></b>
<p>यथा वा—(उरा. ४.७)</p>
<b><lg>
<l>बाष्पाम्भस्स्थगितेक्षणं क्षणमसौ मूर्च्छाविलुप्‍तव्यथो
विन्यस्योरसि सम्भ्रमात् करतलं भ्रात्रा यदाश्वास्यते ।</l>
<l>तत्राशा मायि कारणं न च मया क्लीबेन किञ्चित् कृतं
प्राणास्तद् व्रजताथवा नहि भवेदेवं प्रभुर्वञ्चितः ॥ २३० ॥</l>
</lg></b>
<p><b>११. प्रत्यूहप्रशमनं</b> यथा—(शाकु.७.३२)</p>
<b><lg>
<l>शापादसि प्रतिहता स्मृतिलोपरूक्षे भर्तर्यपेततमसि प्रभुता तवैव ।</l>
<l>छाया न मूर्च्छति मलोपहतप्रसादे शुद्धे तु दर्पणतले सुलभावकाशा ॥ २३१ ॥</l>
</lg></b>
<pb n="1506"/>
<p>यथा वा—(कादकसा. ८.८४)</p>
<b><lg><l>सा रक्षिता तनुरियं तु तव प्रियेति शापः कृशोदरि! विराममवाप पापः ।</l>
<l>अद्य प्रभृत्यखिलमेव हि चन्द्रलोकं शाधि स्वपादकृतमुद्रमिदं जगच्च ॥ २३२ ॥</l></lg></b>
<p><b>१२. प्रत्याशानुबन्धो</b> यथा—(कादकसा. ४.११९)</p>
<b><lg><l>किन्तु क्लेशाय येनाशालेशेन हतजीवितम् ।</l>
<l>राजपुत्र! बिभर्मीदं तदाश्चर्यं वदामि ते ॥ २३३ ॥</l></lg></b>
<p>यथा वा—(कादकसा. ७.९२)</p>
<b><lg><l>दिवसेष्वथ	गच्छत्सु	निर्विकारशरीरताम् ।</l>
<l>चन्द्रपीडस्य पश्यन्ती स्थिरामाशां बबन्ध सा ॥ २३४ ॥</l></lg></b>
<p><b>१३. समयप्रतीक्षा</b> यथा—(कु.सं. ४.४६)</p>
<b><lg><l>अथ मदनवधूरुपप्लवान्तं व्यसनकृशा प्रतिपालयाम्बभूव ।</l>
<l>शाशिन इव दिवातनस्य लेखा किरणपरिक्षयधूसरा प्रदोषम् ॥ २३४ ॥</l></lg></b>
<p>यथा वा—(रघु. ८.९२)</p>
<b><lg><l>तेनाष्‍टौ परिगमिताः समाः कथंचिद् बालत्वादवितथसूनृतेन सूनोः ।</l>
<l>सादृश्यप्रतिकृतिदर्शनैः प्रियायाः स्वप्नेषु क्षणिकसमागमोत्सवैश्च ॥ २३६ ॥</l></lg></b>
<p><b>१४. संविधानकप्रकारो</b> यथा—</p>
<b><lg><l>न ज्वाला न च दहनो न धूमजालं क्‍वाक‍स्मात्सिकतिलवेदिकानिपातः ।</l>
<l>स्वप्नोऽयं किमुत महेन्द्रजालमाहो माया स्वित् किमिदमहो महाविचित्रम् ॥२३७ ॥</l></lg></b>
<p>यथा वा—(कादकसा. ८.८०)</p>
<b><lg><l>चन्द्रपीडं सा च जग्राह कण्ठे कण्ठस्थानं जीवितं च प्रपेदे ।</l>
<l>तेनापूर्वां सा समुल्लास लक्ष्मीमिन्दुस्पृष्‍टा सिन्धुवेलेव भेजे ॥ २३८ ॥</l></lg></b>
<p><b>१५. प्रत्युज्जीवनं</b> यथा—</p>
<b><lg><l>अथ सा पितृनाथवर्त्मनः प्रतियाता वनर्मव भामिनी ।</l>
<l>दयितं शयितं महीतले दधतं प्राणकलामलोकयत् ॥ २३९ ॥</l></lg></b>
<p>यथा वा—(कादकसा. ८.८१)</p>
<b><lg><l>शिलाशय्यां त्यक्‍त्वा तदनु चिरसुप्‍तोत्थित इव
क्षणं	स्थित्वा	जृम्भालसवदनमुन्मील्य	नयने ।</l>
<l>ततश्चन्द्रापीडः	प्रहतमुरजध्वानपटुना
स्वरेण	स्वेनैव	स्मितमधुरमाह	प्रियतमाम् ॥ २४० ॥</l></lg></b>
<pb n="1507"/>
<p><b>१६. पुनस्समागमो</b> यथा—(कादकसा. ८.८७)</p>
<b><lg><l>श्रुत्वेति	तस्य	गतमुत्सुकतां	गताऽसौ
रोमाञ्चकञ्चुकमकृत्रिममुद्‍वहन्ती	।</l>
<l>कादम्बरी	चरणयोर्निपपात पत्यु—
रानन्दबाष्पकणशीकरितेक्षणश्रीः	॥ २४१ ॥</l></lg></b>
<p>यथा वा—(कादकसा. ८.८५)</p>
<b><lg><l>सख्याः	पतिं	पितृतपोभिरवाप्‍तदिव्य—
जीवं	कपिञ्जलकरार्पितपाणिपद्मम् ।</l>
<l>मन्मण्डलादवतरन्तमखण्डकान्ति—
मापाण्डुगण्डमवलोकय	पुण्डरीकम् ॥ २४२ ॥</l></lg></b>
<b><lg><l>इति प्रतिष्‍ठाः करुणामलार्चिषामशीतिरष्‍टौ च विकल्पजातयः ।</l>
<l>सहानुभावैर्द्विरशीतिसम्मितैरुपाधयो		द्वादश	पञ्च	सन्धयः ॥ २४३ ॥</l></lg></b>
<b><lg><l>तदेतदाबन्धनमात्मजन्मनो	निरीति	श्रृङ्गाररसस्य	जीवितम् ।</l>
<l>परा च काष्‍ठा प्रणयस्य जीवता प्रियेण यत् प्रेत्य पुनस्समागमः ॥ २४४ ॥</l></lg></b>
<b><lg><l>भेदाः पृथक्पृथगमी प्रथमानुरागमानप्रवासकरुणात्मनि विप्रलम्भे ।</l>
<l>उक्ता यथामति मयान्यदतोऽभियुक्तैर्युक्त्यानयैव हि बहिस्स्थितमूहनीयम् ॥ २४५ ॥</l></lg></b>
<p><b>इति श्रीमहाराजाधिराजश्रीभोजदेवविरचिते श्रृङ्गारप्रकाशे
करुणरसकरुणविप्रलम्भनिर्णयो नाम</b></p>
<p><b>॥ द्वात्रिंशः प्रकाशः ॥ ३२ ॥</b></p>
<lg><l>उहा	पतिव्रतपरायणवल्लभेव
याता त्वयैव विलयं सह भोज! राजन् ।</l>
<l>यः काव्यमाद्रियत यश्‍च तदन्तरङ्ग—
स्वारस्यमाश्रयत, सोऽत्र न कश्‍चिदन्यः ॥</l></lg>
<pb n="1508"/>
<p>अथ</p>
<p><b>श्रृङ्गारप्रकाशे त्रयस्रिंशः प्रकाशः</b></p>
<p>सम्भोगप्रकाशः</p>
<p>अथातो विप्रलम्भापादितप्रकर्षसम्पदः सम्भोगस्य स्वरूपमुपदेक्ष्यामः ।</p>
<p>(<b>सङ्गमपदार्थः</b>)</p>
<p>कः पुनरयं सङ्गमो नाम?</p>
<p><b>ननूक्तं नायकयोः प्रगसङ्गतयोः सङ्गतवियुक्तयोर्वा मिथस्समागमे प्रागुत्पन्नः
तदानीन्तनो वा रत्याख्यः स्थायी भावः अभिलषणीयालिङ्गनादीनामवाप्‍तौ सत्यां
समुपजायमानैः	हर्ष—धृति—स्मृति—मतिभिः	व्यभिचारिभावैः	संसृज्यमानः,
ऋतूद्यानोपगमनजलक्रीडा—क्रीडापर्वतोपवेश—प्रसाधनग्रहणमधुपानेन्दूदयादिभिरुद्दीपन—
विभावैरुद्दीप्यमानः सविभ्रमभ्रूकटाक्षविक्षेपालापसम्भ्रमस्मितादिभिरनुभावैरभिव्यज्यमानः
ईप्सितमासादयन् जिहासितं जिहानः प्राप्‍तप्राप्यप्रकर्षावस्थः सम्भोगश्रृङ्गाराख्यां लभते ।</b></p>
<p>स चतुर्धा—<b>'१. प्रथमानुरागानन्तरः, २. मानानन्तरः,
३. प्रवासानन्तरः, 	४. करुणानन्तरः'</b> इति।१</p>
<p>संज्ञा तु नैषा परिभाषिक्येव प्रकृतिप्रत्ययोपसर्गविभागकल्पनायामन्वर्थत्वस्यापि
विद्यमानत्वात्। तथाहि—</p>
<p>संक्षेप—सङ्कर—सम्पूर्णत्व—सम्यक्त्वद्योतकसमुपसर्गपूर्वस्य	पालनकौटिल्या—
भ्यवहारानुभवकर्मणो भुजेः भावे कर्तर्यकर्तरि च कारके संज्ञायां सर्वकालेषु घञि
सम्भोग' इति रूपं भवति ।</p>
<p><b>कः पुनरिह प्रकृत्यर्थः, क उपसर्गार्थः, कः प्रत्ययार्थः, को वा
प्रत्ययोत्पत्तिकालः इति?</b></p>
<p>उच्यते—संज्ञाशब्दानां यथाकथंचित् व्युत्पत्तिरिति दर्शने संज्ञानुरोधादेव योऽर्थो
यत्रोपपद्यते स तत्रैव व्यवह्रियत इति। तत्र—</p>
<p><b>प्रकृत्यर्थविभागे</b> चत्वारो <b>धात्वर्थाः</b> पालनादयः। यथा—'पृथिवीं भुनक्ति रजा;
मूलानि विभुजति रथः; ओदनं भु़ङ्क्ते माणवकः; सुखमुपभुङ्क्ते नागरिकं इति ।'</p>
<!-- NOTES pg=1508!-->
१. द्र. प्रथमानुरागानन्तरः ३४प्रकाशे; मानानन्तरः, प्रवासानन्तरः करुणानन्तरश्‍च ३५प्रकाशे।
<pb n="1509"/>
<p><b>चत्वारश्चोपसर्गार्थाः</b> संक्षेपादयः। यथा— सम्प्रीयते कथा गाथकेन, संसृज्यते
सूपो लवणेन, संह्रियते याग उपकरणैः, सम्प्रयुज्यते दयितः कान्तयेति ।</p>
<p>प्रत्ययार्थविभागेषु <b>पुनरष्‍टौ प्रत्ययार्थाः</b>— 'भावो, हेतुः, षट् च कारकाणि'। यथा
विलसनं विलासः, विशतः१ प्रयुङ्क्त इति वेशः, सरति कालान्तर इति सारः,
प्रास्यतेऽसाविति प्रासः, दीर्यते एभिरिति दाराः, दासन्त्यस्मा इति दासाः,
उपेत्याधीयतेऽस्मादित्युपाध्यायः, प्रसीदन्त्यस्मिन्नयनमनांसीति प्रसादः' इत्यष्‍टौ च ।</p>
<p><b>प्रत्ययोत्पत्तिकाला</b> भूतो, वर्तमानो, भविष्यन्। अव्यक्तो भूतविशेषो,
वर्तमानविशेषो, भविष्यद्‌विशेषो, व्यक्तविशेष इति। यथा पाकोऽभूत्, पाको भवति,
पको भविष्यति, पाको भवेत्, पाको बभूव, पाको न भवति, पाको भविता, पाकस्तत्र
भूयादिति ।</p>
<p>अथैतेषां मिथः समवायोपादानापेक्षितप्रथमानुरागाद्यानन्तर्यस्तिर्यगादिसाधारणः
सामान्येनैव पालनसंक्षेपाद्यर्थविषयः सम्भोगशब्दर्थो विवक्ष्यते। तथा चतुर्णामपि
भुज्यर्थानां चतुर्णामपि समुपसर्गार्थानां चतुर्ष्वपि प्रथमानुरागानन्तरादिषु सम्भोगेषु,
चतसृष्वपि सम्भोगावस्थासु, सर्वैरपि प्रत्ययार्थैरविशेषेण सार्वकालिकः सम्बन्धो भवति।
यथा पुनरपेक्षितप्रथमानुरागाद्यानन्तर्यं प्रकृष्‍टनागरकादिनायकविषयो यथावस्थमवस्थापित—
संक्षेपादिक्रमः क्रमेण पालनकौटिल्याभ्यवहारानुभवशब्दवाच्यः सम्भोगशब्दार्थो विवक्ष्यते
तथा यथाक्रमं चतुर्णामपि भुज्यर्थानां चतुर्णामपि समुपसर्गार्थानां, चतसृष्वपि
प्रथमानुरागानन्तरादिषु चतसृष्वपि सम्बन्धाभिव्यक्त्यनुबन्धप्रकर्षसज्ञकसम्भोगावस्थासु
चतु्र्ष्वपि तदानन्तर्येषु यथायथमुपसृष्‍टप्रकृत्यर्थविशिष्‍टः प्रत्ययार्थोऽभिनिविशत इति ।</p>
<p>तत्र प्रथमपक्षे <b>सामान्ये न सम्भोगार्थविवक्षायाम</b>नवेक्षितप्रथमानुरागाद्यानन्तर्य—
स्तिर्यगादिसाधारणः <b>पालनकौटिल्याभ्यवहारानुभवलक्षणो भुज्यर्थः।</b> सोपसर्ग—
प्रत्ययार्थोऽभ्यन्तरीकृतभूतादिप्रत्ययोत्पत्तिकाल		उपसर्गार्थानुप्रविष्‍टसम्बन्धादिचतुरवस्थ
उदाह्रियते। तद्यथा—(कुसं. ३.३६—३९)</p>
<b><lg><l>मधु द्विरेफः कुसुमैकपात्रे पपौ प्रियां तामनुवर्तमानः ।</l>
<l>श्रृङ्गेण संस्पर्शनिमीलिताक्षीं मृगीमकण्डूयत कृष्णसारः ॥ १ ॥</l></lg></b>
<!-- NOTES pg=1509!-->
१. विशत इति राघवोऽपि
<pb n="1510"/>
<b><lg><l>ददौ सरःपङ्कजरेणुगन्धि गजाय गण्डूषजलं करेणुः ।</l>
<l>अथोपभुक्तेन बिसेन जायां सम्भावयामास रथाङ्गनामा ॥ २ ॥</l></lg></b>
<b><lg><l>गीतान्तरेषु	श्रमवारिलेशैरीषत्समुच्छ्‌वासितपत्रशोभम् ।</l>
<l>पुष्पासवाघूर्णितनेत्रशोभि	प्रियामुखं	किम्पुरुषश्‍चुचुम्ब ॥ ३ ॥</l></lg></b>
<b><lg><l>सम्प्राप्‍तपुष्पस्तबकस्तनीभ्यः	स्फुरत्प्रवालोष्‍ठमनोहराभ्यः ।</l>
<l>लतावधूभ्यस्तरवोऽप्यवापुर्विनम्रशाखाभुजबन्धनानि	॥ ४ ॥</l></lg></b>
<p>अत्र च प्रियानुवर्तनविषाणकण्डूयनपानोपच्छन्दनस्वाद्‌वाहारदानचुम्बनचाटु—
परिष्वङ्गप्रीतिदायी	सरीसृपमृगपशुपक्षिपुमाभासतरुवद्	विशेषाणामविशेषेण
सर्वसाधारणप्रेम<b>पालनार्थो</b> गम्यते। अयमेव च प्रयोज्यरञ्जनाय बुद्धिपूर्वकं प्रयुज्यमानः
<b>कौटिल्यार्थो</b>ऽपि प्रथते। स्वाभिप्रायनिवृ(र्वृ)त्त्यर्थमुपकल्प्यमानो<b>ऽभ्यवहारार्थः</b> सम्पद्यते।
प्रेमपारवश्यात्तु स्वयमुपजायमानो<b>ऽनुभवशब्दवाच्यो</b> भवति ।</p>
<p>उपसर्गोऽपीह <b>पालनार्थमु</b>पकल्प्यमाने <b>संक्षेपार्थमालम्बते।</b> संक्षेपेण ह्येतावानेव
<b>प्रेमपालनार्थो</b> भवति। प्रयोज्यरञ्जनाय बुद्धिपूर्वकं प्रयुज्यमाने <b>सङ्करार्थः</b> स्पृशति। अयं
चेह बुद्धिसङ्करो यत् प्रयोज्याः कथमनुरज्येरन्निति बुद्धयः सङ्कीर्यन्ते।
स्वाभिप्रायनिवृ(र्वृ)त्त्यर्थं प्रवर्तमाने <b>सम्पूर्णत्वम</b>वगाहते। अयं चेह सम्पूर्णतार्थो
यदुभयेषामपीन्द्रियाणामानुकूल्येषु (न) स्वेषु स्वेषु विषयेषु गर्धातिशयात् प्रवृत्तिः
प्रेमपारवश्यात् स्वयमुपजायमाने <b>सम्यक्त्वार्थमा</b>भिनिविशते। इदं च तत्प्रेमवृत्तेः सम्यक्त्वं
नाम	येयमालिङ्गनादिष्वनुपदेशपूर्विका	स्वाभाविकी	स्त्रीपुंसयोरन्योन्य—
मनुकूलाभ्युपपत्तिरिति ।</p>
<p><b>१. प्रथमादिश्लोकेषु च पालनादिनियमः</b> 'मधु द्विरेफ' इत्यादि। इदं हि सा
प्रेमपालनोपनिषत्, यद् अन्योन्यानुपपत्त्या एकत्र पानभोजनमानुकूल्यतश्च परिचर्योति।
तच्च प्रथमश्लोके सहचरीचित्तानुवृत्त्या पुष्पैकचषके मधु पिबन्मधुव्रतः प्रत्याययति।
श्रृङ्गकोटिकण्डूयनजनितसुखनिमीलितलोचनां च वामलोचनामवगम्य परिचर्यायाम—
पर्याप्‍ततृष्णः कृष्णसारो बोधयति ।</p>
<p><b>२.</b> अथ <b>द्वितीयश्लोके कौटिल्यं,</b> तद्यथा 'ददौ सरःपङ्कजे' त्यादि। इदं च तद्रतेः
स्वभावकुटिलत्वमभिव्यक्त्यवस्थायामुन्मिषति, यदेवं नाम प्रेमपरीक्षा प्रवर्तते यद्यहं ते
<pb n="1511"/>
प्रिया तन्मदुच्छिष्टं भुङ्क्ष्व, यद्यहं ते दयितः तद् भुक्तशेषमुपभुङ्क्ष्वेति ।
तयोरेकमारण्यकस्यारण्यानामशेषभागेषु विशेषसद्म पद्मसरोऽवगाह्य विहरतो
हृदयवल्लभस्य यूथाधिपतेरनेकपस्य सरोजरेणुसम्पर्कीपिञ्जरं कषायसुरभिशीतलं
पुराणमैरेयानुकारि वा गण्डूषमर्पयन्ती वाशिता शिक्षयति । द्वितीयमपि
द्रमिडीदन्तदारितार्द्रक्रमुकफलपालिकोमलं कषायस्वादुविशदमिन्दुकलाखण्डपाण्डु—
रमृणालकबलावशेषमात्मनः प्रियतमायै प्रयच्छन् प्रेमवक्रश्चक्रवाकोऽध्यापयति ।</p>
<p>३. <b>तृतीयश्लोके अभ्यवहारार्थो</b> यथा—'गीतान्तरेषु' इत्यादि । सोऽयं रतेरभ्यवहारो
नाम येयमिन्द्रियाणां विषयेषु गर्धातिशयात् प्रवृत्तिः, सा चेह गीतध्वनिमनोहरे
हर्षगद्गदालापे च श्रमजलतुषारशीतलकोमलपरिपाण्डुगण्डमण्डलाभोगे च मदवश—
विघूर्णितनयनेन्दीवरे समुल्लसत्पत्रवल्लीविशेषाहरणे च सुधायमानोष्ठपल्लवास्वादे
स्वादितमधुविशेषधुरकटुकषाये च स्वेदप्रत्यार्द्रीकृतविचित्रपत्रवर्णकोद्‌ग्रन्थौ पुष्पासव—
सुरभिवदनगन्धवदे	च	सहचरीमुखेन्दौ	किम्पुरुषेणाभ्यनुज्ञायमाना
सर्वेन्द्रियाह्वादमाज्ञापयन्ती यथोक्तमर्थं ज्ञापयति ।</p>
<p>४. <b>चतुर्थश्लोकेऽनुभवार्थो</b> यथा — 'सम्प्राप्‍तपुष्पे'त्यादि । इयमेव सा
रतेरनुभवप्रकर्षसीमा यदासादितप्रकृष्टयौवना यथोक्तगुणवती युवतिरुन्मिषत्सात्त्विक—
भावा स्वयङ्ग्रहेण दयितमानन्दयति । तत्र च 'सम्प्राप्तपुष्पस्तबकस्तनीभ्य' इति पदेन
उपारुढयौवनत्वं लक्षयति । 'स्फुरत्प्रवालोष्ठमनोहराभ्य'	इत्यनेन	च
सात्त्विकाविर्भावमभिधत्ते । 'लतावधूभ्य' इत्यादिकं तु यथावर्णितार्थानुकूलमेवेति ।</p>
<p>अथैतेष्वेवो<b>पसर्गार्थ</b>संक्षेपादयः प्रतिपाद्यन्ते । तेषु —</p>
<p>१. <b>पालनसंक्षेपो</b> यथा— 'मधु द्विरेफ' इत्यादि । इदमेव च संक्षेपेण प्रतिपालनम्,
यदिच्छानुवृत्त्या सहपानमानुकूल्येन परिचर्येति, तच्चेह पूर्वोत्तरार्धयोरुपलभ्यत इति ।</p>
<p><b>पालनसङ्करो</b> यथा—'ददौ सरः पङ्कजे'त्यादि । स चायं प्रेमपालने कामवामतासङ्करो,
यदन्यथा लोके प्रसिद्धमन्यथा प्रसाध्यते । तदिहोभयार्धयोः प्रियतमाभ्यामुच्छिष्टदानेन
प्रतीयत इति ।१</p>
<p><b>पालने सम्यक्त्वं</b> यथा—'सम्प्राप्‍तपुष्पे' त्यादि । इदं च तत्प्रेमपालने सम्यक्त्वं
योऽयं त्यक्तलज्जाया इव योषितः स्वयंग्राहेण पाणिग्रहोपगूहनप्रकारेष्वभिनिवेशः । स
<!-- NOTES pg=1511!-->
१. अतः परं 'पालने सम्पूर्णत्वं' नास्ति ।
<pb n="1512"/>
चेह लतावधूनां लतोवेष्टितकवृक्षाधिरूढाद्यालिङ्गनप्रकारविधानेनानुमीयते । तत्र च लतेव
सालं वेष्टयन्ती चुम्बनार्थिनी यन्मुखमवनमयेन्मन्दसीत्कृता तमाश्रिता वा किञ्चिद् रामणीयकं
पश्‍येत् तत् <b>लतावेष्टितकम्</b> । चरणेन चरणमाक्रम्य द्वितीयेनोरुदेशमाक्रामयन्ती वेष्टयन्ती
वा	पृष्ठसक्तैकबाहुर्द्वितीयेनांसमवनमयन्ती ईषत्प्रताश्वसितकूजिता चुम्बनार्थमेवा—
धिरोढुमिच्छेदिति <b>वृक्षाधिरूढम्</b> (कामसू. २.२)। स्तनाभ्यामुरः प्रविश्‍य तत्रैव
हारमावेशयेदिति <b>स्तनोपगूढम्</b>। जघनेन जघनमवपीड्य प्रकीर्यंमाणकुसुमकेशहस्ता
चुम्बननखदशन— पदप्रयोजनायोपरि लङ्घयेत् । <b>तज्जघनोपगूहनमिति</b> । चुम्बनार्थित्वं चेह
स्फुरत्प्रवालोष्ठतयानुमीयते, स्तनभारारोपणं सुजातपुष्पस्तबकावनम्रत्वेन । प्रकीर्यमाण—
कुसुमकेशपाशादिकं तु लतावधूनां स्वरूपमेवेति ।</p>
<p>२. <b>कौटिल्ये संक्षेपो</b> यथा—'मधु द्विरेफ' इत्यादि । अत्र चायं प्रेमकुटिलतासंक्षेपो
लक्ष्यते । यत्र यत्र चञ्चरीकसहचरी मधु पिपासुः कुसुमे परिभ्रमति तत्र
तत्रायमपनुदन्निवैनामनुप्रवर्तमानः परिहासेनेव चरति । सारङ्गोऽपि मन्मथार्तिप्रवर्तिता—
भिमर्शस्पर्शसुखनिमीलिताक्षीं विषाणाग्रेण नखमुखेनेव वल्लभामुल्लिखन् विकत्थमानः
कामवामतां प्रकटयति ।</p>
<p><b>कौटिल्ये सङ्करो</b> यथा—<b>'ददौ सरःपङ्कजे'</b>त्यादि । अस्यैवार्थः पालनसङ्करेणैव
व्याख्यातः । तत्र हि पालनं कौटिल्येन सङ्कीर्णम्, इह तु कौटिल्यं पालनेनेति । एतावांस्तु
विशेषः । पालयन् शुचि स्वादु विशदमनिन्दितं चेदभ्यवहरिष्यामीति मन्यमानः
प्रियजनाय प्रयच्छति । केवलं कामवामतया तदुच्छेषयति । कुटिलस्तु मा
भूदशुच्यस्वादुपिच्छिला वन्यैरप्यनुरागप्रभ्रंश इति तदुपस्कारे विशेषतः प्रयतमानः
तथैवोपपादयति ।</p>
<p><b>कौटिल्ये सम्पूर्णत्वं</b> यथा—<b>'गीतान्तरे'</b>ष्वित्यादि । अत्र चायं कौटिल्यस्य
सम्पूर्णभावः । यदा यदासौ गीतेषु प्रयोगविशेषं कर्तुमभिलपति, तदा तदैष तन्मुखं
चुम्बन् अमुष्याः प्रेमनिघ्‍नो विघ्‍नमिवाचरति । साप्यायासादिव स्विन्नकपोलभित्तिः,
पुष्पासवोपयोगघूर्णिते क्रुधेव नेत्रे घूर्णयन्ती विशेषतोऽस्याः अन्तः प्रमोदमुद्दीपयति ।</p>
<p><b>कौटिल्ये सम्यक्त्वं</b> यथा—<b>'सम्प्राप्‍तपुष्पे'</b>त्यादि अत्र चेदं तत् कौटिल्यस्य
सम्यक्त्वं स्वयमवगतभावस्यापि निष्कारणधैर्यावलम्बिनः सुभगमानिनो जनस्य
<pb n="1513"/>
प्रियतमायां	योषित्युपेक्षा	नाम ।	सा	त्विह	लतावधूषु	प्रियतमस्वयङ्ग्राहे
पल्लवाधरस्फुरणशाखाभुजविनमनोन्नीतभावास्वपि तरूणां मतिस्तन्व्या तयानुमीयते ।
तदुपज्ञं	चैष	लौकिकः प्रवादः, यदुत (गास. ४.४)</p>
<lg>
<l>(जह जह वाएइ पिओ तह तह णच्चामि चंचले पिम्मे)
वल्ली वलेइ अंगं ,हावथद्धे वि रुक्खम्मि ।</l>
<l>(यथा यथा वादयति प्रियस्तथा तथा नृत्यामि चञ्चले प्रेम्णि)
वल्ली	वलयत्यङ्गं	स्वभावस्तब्धेऽपि	वृक्षे ॥ ५ ॥</l>
</lg>
<p>३. <b>अभ्यवहारसंक्षेपो</b> यथा—<b>'मधु द्विरेफ'</b> इत्यादि । कः पुनरिहेन्द्रियाभ्यवहारस्य
संक्षेपार्थः	येयं	सन्निपत्य	विषयग्राहित्वेन	फलावाप्‍तिकारिणो	जिह्वात्वगिन्द्रिय—
योरभीष्टविषयावाप्‍तिः । दृष्टो घ्रातः श्रुतोऽपि वा पदार्थस्तावन्न स्वदते, यावन्नास्वादितः
स्पृष्टो वा भवति । स्वादनेऽप्ययं विशेषः । यदिदमनङ्गदीपनस्य मधुनः पानं, तस्य चायं
सारो यदभीष्टतमया सहैकपात्रे भवति । एवं स्पर्शनेऽपि एतदेव तत्त्वम् । यदुत प्रियाङ्गेन
केनचित् संस्पंर्शः, तस्य चायं विशेषो यदुत्तमाङ्गेन भवति । तस्य चैषा चूलिका, यदेष
कण्डूयनव्याजान्नमन्निवैतां भूयो भूयः परामृशति ।</p>
<p><b>अभ्यवहारसङ्करो</b> यथा—<b>'ददौ	सरःपङ्कजे'</b>त्यादि । अत्रेदमेवाभ्यवहारस्य
सङ्कीर्णत्वम्, यदन्योपभुक्तमन्येनोपभुज्यते, तच्चेह पूर्वार्धे स्त्रीप्रयुक्तं व्यक्तमेव प्रतीयत इति ।</p>
<p><b>अभ्यवहारे सम्पूर्णत्वं</b> यथा—<b>'गीतान्तरेष्वि'</b>त्यादि । अथो पुनरियं सम्पूर्णतार्थः,
मुखे हि चुम्बनमुपकल्प्यमानमोष्ठयोः कपोलयोर्नेत्रयोश्च सम्पूर्णं भवति । तच्च
यथायथोक्तगुणयुक्तेन मत्तकिन्नरीमुखेऽन्यावयवेषु निरवकाशत्वात् तत्कामिनः किम्पुरुषस्य
सम्पूर्णत्वं विगाहते नैवमन्यत्रान्यस्य़ प्रायेण, यदाह—(माघः ४.३८)</p>
<b><lg>
<l>बिम्बोष्ठं बहु मनुते तुरङ्गवक्त्रश्‍चुम्बन्तं मुखमिह किन्नरं प्रियायाः ।</l>
<l>श्लिष्यन्तं	मुहुरितरोऽपि	तन्निजस्त्रीमुत्तुङ्गस्तनभरभङ्गभीरुमध्याम् ॥ ६ ॥</l></lg></b> इति ।
<p><b>अभ्यवहारे सम्यक्त्वं</b> यथा—<b>'सम्प्राप्‍तपुष्पे'</b>त्यादि । इदमिहेन्द्रियाभ्यवहारस्य
सम्यक्त्वं	नाम	यदयाचितोपनतमिष्टवस्तु	स्वेच्छयोपभुज्यत	इति । तच्चेह
तरुणतरुलतावधूपरिष्वङ्गाभियोगव्यतिकरेण सकलमविकलमेवोपलक्ष्यत इति ।</p>
<p>४. <b>अनुभवे संक्षेपो</b> यथा —<b>'मधु द्विरेफ'</b> इत्यादि । अयं च संप्राप्यकारिस्तन—
स्पर्शनोपकल्पितोऽनुभवसंक्षेपे विशेषः यदनुनाथ्यात्मनो नाम वल्लभः प्रियतम इव पात्रे
<pb n="1514"/>
कौसुमं मधु पिबति, वल्लभापि प्रार्थनाचाटुकारेण प्रेयसाभ्यर्थ्यमानेव तत्र तत्र स्पृश्‍यमाना
स्पर्शसुखानि वेदयते, तच्चेह पूर्वोत्तरार्धयोः १परार्ध्यरूपतया निरूप्यत इति ।</p>
<p><b>अनुभवे सङ्कीर्णत्वं</b> यथा—<b>'ददौ सरःपङ्कजे'</b>त्यादि । इहाभ्यवहारस्यैव
मनसानुसन्धानमनुभवः तस्य चेत् सङ्कीर्णत्वं येयमन्या प्रियवधूप्रयुक्तोपचारानुभवरूपता
प्रियप्रसादीकृतस्योपभुक्तहार्यसम्भावनानुभवरूपता च पूर्वोत्तरार्धयोरभिव्यज्यत इति ।</p>
<p><b>अनुभवे सम्पूर्णत्वं</b> यथा—<b>'गीतान्तरे'</b>ष्वित्यादि । अत्र चेयमनुभवस्य सम्पूर्णता,
यदकालपुष्पाकरावतारे	पुष्पितलतागृहोपगतया	पुष्पासवोपयोगमत्तया
पुष्पशरपारवश्‍यप्रतीतया स्वलङ्गकृतया च स्वाधीनपतिकया किन्नरकामिन्या एवं नाम
प्रियानुरागातिशयो भूयत इति ।</p>
<p><b>अनुभवस्य सम्यक्त्वं</b> यथा—<b>'संप्राप्‍तपुष्पे'</b>त्यादि । अत्रेदमनुभवस्य सम्यक्त्वं,
यदुत दयिता नायकस्य रताभ्यासात् परिश्रममुपलभ्य रागस्य चानुपशममनुमतानेन
साहाय्यं दद्यात्, तत्र च प्रकीर्यमाणकेशकुसुमाश्वासविच्छिन्नहासिनी वक्त्रसंसर्गार्थं
स्तनाभ्यामुरः प्रविश्‍य पीडयन्ती पुनः पुनर्नयन्ती याश्चेष्टाः पूर्वमसौ दर्शितवांस्ता
एव प्रतिकुर्वीत, पातिता प्रतिपातयामीति हसन्ती तर्जयन्ती प्रतिघ्नन्ती च ब्रूयात्,
पुनश्च व्रीडां दर्शयेत्, श्रमं, विरामाभीप्सां चेति ।' (का. सू. २.८) तच्चेह पूर्वमधो
भूत्वानन्तरपरिवर्तिनीभिः केशायमानपरिमलाकृष्टालि—पटलाभिः स्फुरत्प्रवालोष्ठ-
दर्शितोच्छ‍्वसत्कुसुमहासाभिः	स्तबकपयोधरभरप्रवेशपीडितनमितकान्तशाखा—
भुजान्तराभिः	मलयमारुतान्दोलितचालितकोमलविटपाभिस्त्रंसमानकुसुमपालित—
चालितपत्रमर्मराभिः वातस्तैमित्यनिश्चलानिश्चलवसन्तवनलतावधूभिः प्रयुज्यमानमकाण्ड
एव	तरुणप्रकाण्डैरमृतरसवर्षायमाणमनुभूयत	इति ।	सैषा	पालनकौटिल्याभ्य—
वहारानुभूतिभिः <b>'दर्शिता कालिदासेन प्रेमप्रस्थानपद्धतिः</b> ।'</p>
<p>अथ <b>द्वितीयपक्षे विशेषेण सम्भोगार्थविवक्षायाम</b>पेक्षितप्रथमानुरागाद्यानन्तर्यः
प्रकृष्टनागरिकादिनायकविषयः	पालनकौटिल्याभ्यवहारानुभवलक्षणोप<b>भुज्यर्थः</b>
सोपसर्गप्रत्ययार्थोऽभ्यन्तरीकृतभूतादिप्रत्ययोत्पत्तिकालः कालविशेषोऽनुप्रविष्टचतुरवस्थ
उदाह्नियते ।</p>
<!-- NOTES pg=1514!-->
१. परार्थ्येति जो. रा.
<pb n="1515"/>
<p>तत्र च चतुर्धोदाहृतिप्रविभागो भवति—</p>
<p>१. प्रकृत्यर्थः, प्रकृत्यर्थविशेषणं च,</p>
<p>२. प्रत्ययार्थः, प्रत्ययार्थविशेषणं च,</p>
<p>३. प्रकृतिप्रत्ययार्थः प्रकृतिप्रत्ययार्थविशेषणं च,</p>
<p>४. आनन्तर्यार्थः, आनन्तर्यार्थविशेषणं चेति । तत्र—</p>
<p>प्रकृत्यर्थविभागे <b>प्रथमानुरागानन्तरे	भुजिः	पालनार्थः</b> । <b>प्रकृत्यर्थविशेषणं
समुपसर्गः संक्षेपार्थः</b>। तत्र हि नायकाभ्यां परस्परालम्बनविभावेभ्यः समुत्पन्ना रतिः
संक्षिप्‍तैरेव	शयनोपक्रमादिभिरुपचारैः	व्यलीकविप्रियादिपरिहारैश्च	पाल्यते,	न
तत्रालिङ्गनादीन् समुच्चयेन प्रयुञ्जीत । न च प्रसह्य कश्चिदाचरेत् । 'कुसुमसधर्माणो हि
योषितः	सुकुमारोपक्रमाः ।	तास्त्वनधिगतविश्वासैः	प्रसभमुपक्रम्यमाणाः	सत्यः
सम्प्रयोगविद्वेषिण्यो भवन्ति ।' (मामा. ७. पृ.१७४)
<b>तदुक्तम्</b>—(कामसू. ३.२)</p>
<b><lg>
<l>सहसा	चाप्युपक्रान्ता	बाला	चित्तमजानता ।</l>
<l>पुरुषद्वेषिणी वा स्वाद् विरक्ता वा ततोऽन्यगा ॥ ७ ॥</l>
</lg></b>
<p><b>न चैतामुपेक्षेत</b>—(कामसू. ३.२)</p>
<b><lg>
<l>अतिलज्जान्वितेत्येवं	यस्तुं	कन्यामुपेक्षते ।</l>
<l>सोऽनभिप्रायवेदीति	पशुवत्	परिभूयते ॥ ८ ॥</l>
</lg></b>
<p>सर्वा एव हि कन्याः पुरुषेण प्रयुज्यमानमभियोगं विषहन्ते, किन्तु लज्जया
परिलघुमिश्रामपि वाचं न मिश्रयन्ति । किञ्च—(शा. ३.१९ रू)</p>
<b><lg>
<l>अप्यौत्सुक्ये महति दयितप्रार्थनाभिः प्रयाताः
काङ्क्षन्त्योऽपि व्यतिकरसुखं कातराः स्वाङ्गदाने ।</l>
<l>आबध्यन्ते न खलु मदनेनैव लब्धास्पदत्वा—
दाबाधन्ते	मनसिजमपि	क्षिप्‍तकालाः	कुमार्यः ॥ ९ ॥</l>
</lg></b>
<p>तत्र च—</p>
<b><lg>
<l>हरति	रुचिरं	गाढाश्लेषे	यदङ्गकमाकुला
स्थगयति तथा यत् पाणिभ्यां मुखं परिचुम्बितम् ।</l>
<l>यदपि	बहुशः	पृष्टा	किञ्चिद्	ब्रवीत्यपरिस्फुटं
रमयति	रतान्तेनैवासौ मनोऽभिनवा वधूः ॥ १० ॥</l>
</lg></b>
<pb n="1516"/>
<p><b>मानान्तरे भुजिः कौटिल्यार्थः तद्विशेषकः समुपसर्गः सङ्करार्थः ।</b> तत्र हि
प्रणिपातोपसान्त्वनादिहृदयाकर्षणप्रकारकौशलोद्‌ग्रथिते बलवदुत्कण्ठावेशवशविसूत्रिते वा
मानग्रन्थावमन्थमुन्मिषन्ती		तत्तद्‌वासनाविशेषशेषानुवृत्त्युपजनितैर्व्यलीकविप्रियादि—
स्मरणैः सपत्‍नीनामग्रहणगोत्रस्खलनादिभिश्च प्रतिहता रतिः पुनःपुनः कुटिलतामापद्यते ।
यदाह, <b>'श्वसितकम्पितपयोधरा सकषायैरेव वाक्यैर्नायिका नायकं निस्तुदन्ती शयनीयं
गच्छेत् । तत्र चालिङ्गनादीनामुपालम्भादिभिः सङ्कीर्णः प्रयोगो भवति ।'</b> यथा—</p>
<b><lg>
<l>मुहुरविशदा विस्त्रम्भार्द्राः मुहुर्मुहुरस्थिराः
मुहुरसरलाः प्रेमप्रह्वा मुहुः स्मृतमन्यवः ।</l>
<l>वितथशपथोपालम्भाङ्का मुहुः कृतसन्धयः
परिववृधिरे निष्पर्यन्ता मिथो मिथुनोक्तयः ॥ ११ ॥</l>
</lg></b>
<p>यदापि कार्यगौरवाद् व्यलीकमप्युपलभ्य नोपालभते तदापि सुप्रकाश—
माशयकालुष्योद‍्भूतनूतनाकृतिभाजा	सव्याजाकारगूहनोपगूहनादयः	सङ्कीर्यन्ते ।
रतिश्चान्तरतिशयेन कुटलीभवति ।</p>
<b><lg>
<l>कथमपि कृतप्रत्यापत्तौ प्रिये स्खलितोत्तरे
विरहकृशया कृत्वा व्याजं प्रकल्पितमश्रुतम् ।</l>
<l>असहनसखीश्रोत्रप्राप्‍तिप्रमोदससम्भ्रमं
विवलितदृशा शून्ये गेहे समुच्छ्‌वसितं ततः ॥ १२ ॥ (अमरु. ७५)</l>
</lg></b>
<p><b>प्रवासानन्तरे भुजिरभ्यवहारार्थ उपसर्गः सम्पूर्णार्थः</b> । तत्र हि
चिरकालमनुभोगादत्यन्तमुपचिते प्रेमराशौ च चक्षुरादीनां स्वेषु स्वेषु विषयेषु
गर्धातिशयात् सम्पूर्ण एवाभ्यवहारो भवति, समुच्‍चयेन चालिङ्गनादयः प्रयुज्यन्ते ।</p>
<b><lg>
<l>वसिष्ठधेनोरनुयायिनं तमावर्तमानं वनिता वनान्तात् ।</l>
<l>पपौ निमेषालसपक्ष्मपङ्क्तिरुपोषिताभ्यामिव लोचनाभ्याम् ॥ १३ ॥ (रघु. २.१९ )</l>
</lg></b>
<p>यथा च—(मेघ. १०९ )</p>
<b><lg>
<l>शापान्तो मे भुजगशयनादुत्थिते शार्ङ्गपाणौ़
मासानन्यान् गमय चतुरो लोचने मीलयित्वा ।</l>
<l>पश्चादावां विरहगुणितं तं तमात्माभिलाषं
निर्वेक्ष्यावः परिणतशरच्‍चन्द्रिकासु क्षपासु ॥ १४ ॥</l>
</lg></b>
<pb n="1517"/>
<p><b>करुणानन्तरो धातुरनुभवार्थः उपसर्गश्च सम्यक्त्वार्थः</b> । तत्र हि तैस्तैर्व्यतीत—
संविधानकविशेषैस्समुत्पन्नपरमविस्त्रम्भत्वान्निष्प्रकम्पा रतिः परं प्रकर्षमारोहन्ती
सम्यगनुभूयते, यथा—</p>
<b><lg>
<l>मृतेति प्रेत्य सङ्गं तु यथा मे मरणं मतम् ।</l>
<l>सैषावन्ती मया लब्धा कथमत्रैव जन्मनि ॥ १५ ॥ (काव्याद. २.२८०)</l>
</lg></b>
<p>यथा च—(नागा. २.१२)</p>
<b><lg>
<l>कण्ठे हारलतायोग्ये येन पाशस्तवार्पितः ।</l>
<l>गृहीतः सापराधोऽयं मुच्यते स कथं करः ॥ १६ ॥</l>
</lg></b>
<p>ननु चाऽवस्थावशादेकैकस्यापि प्रथमानुरागानन्तरादेः सम्भोगस्यायमर्थों भवति ।
प्रथमानन्तरो हि प्रथमं रतिरुत्पद्यते । उत्पन्ना च नायकाभ्यां प्रियाचरणविप्रियाकरणाभ्यां
पाल्यते । तत्र च संक्षिप्‍तानामेवालिङ्गनादीनां विकल्पतः प्रयोगो भवति । ततः प्रेमगतेः
स्वभाकुटिलत्वाद् द्वितीयवस्थायां रतिः कुटिलतामालम्बते । सङ्कीर्णाश्चानुभावा भवन्ति ।
तत्रोद्भूतायां कामवामतायां सुलभामवमन्यते दुर्लभामाकाङ्गक्षतीति प्रायोवादात् परं
प्रकर्षमारोहन्ती रतिस्तृतीयावस्थायामभ्यवह्रियते समुच्‍चयेन चालिङ्गनादयः प्रयुज्यन्ते,
एवं	च	सा	सम्पूर्णत्वमासादयति । चतुर्थावस्थायां तु विस्त्रम्भोत्पत्तेः परं
प्रकर्षमापन्नानुभूयत एव । न तत्रोपचारः कश्चिदप्याद्रियते । एवमस्याः सम्यक्त्वं भवति ।</p>
<p>एवं मानानन्तरादिष्वपि संक्षिप्‍ता पाल्यते । सङ्कीर्णा कुटिलीभवति ।
सम्पूर्णाभ्यवह्रियते; सम्यग्भूतानुभूयत इति । ततः कथमुच्यते, संक्षेपपालनानुप—
सर्गधातुप्रथमानुरागानन्तरे, सङ्करकौटिल्यार्थौ मानानन्तरे, सम्यक्त्वानुभवार्थौ करुणानन्तरे
इति ?</p>
<p>उच्यते । यद्यपि संक्षेपतः पालनमन्यत्रापि भवति, तथापि यया प्रथमानुरागानन्तरे
मुग्धावधूविस्त्रम्भणादौ एतदुपयुज्यते नैवमन्येषु । यद्यपि च वारितवामत्वात् कामस्य
कैटिल्यमन्यत्रापि जायते, तथापि यथा व्यलीकप्रियादिस्मरणैर्मानानन्तरे नैवमन्येषु,
अभ्यवहारोऽपि यथास्वमिन्द्रियाणामुभयेषामपि विषयेषु गर्धातिशयात् प्रवृत्तिः, स यथा
परस्परमुत्कण्ठितयोः प्रवासानन्तरे सम्पूर्णो भवति नैवमन्येषु । अभ्यवहारस्यैव तु
मनसानुसन्धानमनुभवः, यथा— 'समुत्पन्नपरमविस्त्रम्भयोः करुणानन्तरे सम्यग्भवति ।'
नैवमन्येष्वित्यभिप्रायेणोक्तम् — यथाक्रमं चतुर्णामपि धात्वर्थानां चतुर्णामपि
चोपसर्गार्थानां चतुर्ष्वपि प्रथमानुरागानन्तरादिषु सम्भोगेषु सर्वैरपि प्रत्ययार्थैः
<pb n="1518"/>
सार्वकालिकः सम्बन्धो भवतीति । किञ्च,</p>
<b><lg>
<l>बहूनां सम्भवेऽर्थानां सर्व एवोपकारिणः ।</l>
<l>संसर्गे कश्चिदेषां तु प्राधान्येन प्रतीयते ॥ १७ ॥</l>
</lg></b>
<p>तेन प्रथमानुरागानन्तरादिषु धातुपसर्गार्थसम्प्लवस्तद्‌व्यवस्थाया न विरुध्यत इति ।</p>
<p>ननु च भुज पालनाभ्यवहारयोः, भुजि कौटिल्य इति त्रिष्वेवार्थेषु भुजिः स्मर्यते ।
स कथमनुभवार्थोऽपि भवतीति ज्ञायेत ?</p>
<p>आचार्यप्रवृत्तिर्ज्ञापयति, यदयं 'भुजोऽनवन' (अष्टा. १.३.६६) इत्यनवनार्थे
वृत्तेरस्यात्मनेपदं निवर्त्यानवनार्थवृत्तेर्यथाप्राप्‍तमुभयपदमेवाभ्यनुजानाति । तेन मन्यामहे,
सर्वेष्वयमवत्यर्थेषु वर्तत इति ।</p>
<p><b>के पुनरवत्यर्थाः?</b></p>
<p>येष्वतं गण(धातु?)काराः पठन्ति, <b>'अव रक्षणगतिकान्तिप्रीतितृप्‍त्यवगमनप्रवेश—
श्रवणस्वाम्यर्थयाचनक्रियेच्छादीप्‍त्यवाप्‍त्यालिङ्गनहिंसादानभागवृद्धिषु'</b> (१.३.६६ असू.) इति,
स एवमपि <b>भुजेरनुभवार्थ</b> इति ।</p>
<p>कुत एतदुच्यते ?</p>
<p>य एव ते षोडशात्यर्थरक्षणादयः तेषां <b>चत्वारः पालनं, चत्वारः कौटिल्यं,
चत्वारोऽभ्यवहारं, चत्वारोनुभवम</b>भिनिविशन्ति । तत्र—</p>
<p>रक्षणं क्रियेच्छास्वाम्यर्थः प्रार्थनमिति <b>पालने,</b></p>
<p>हिंसादीप्‍तिनहनं भाववृद्ध इति <b>कौटिल्ये,</b></p>
<p>श्रवणमालिङ्गनं प्रीतिस्तृप्‍तिरिति <b>अभ्यवहारे,</b></p>
<p>अवगमः प्रवेशो गतिरवाप्‍त <b>इत्यनुभवेऽन्तः षोडशाप्यवत्यर्थाश्चतुर्ष्वपि भुज्यर्थेषु
पालनादिषु समाविशन्ति ।</b> तथाहि—</p>
<p><b>लब्धपरिरक्षणं, रक्षितविवर्धनं, विवृद्धोपयोगः, अलब्धप्रतीक्षा</b> चेति <b>पालनानि</b> ।</p>
<p>यथा— पृथिवीं पालयति, प्रजाः परिपालयति, राज्यमनुपालयति, फलं
प्रतिपालयतीति । तानि च 'रक्षणं क्रियेच्छा स्वाम्यर्थः प्रार्थनमित्येव भवन्ति । तथा
हि—'लब्धाऽविनाशार्थी रक्षति, रक्षितोपचयार्थी कर्तुमभिलषति, यथावदुपयोगार्थी
स्वीकरोति, अलब्धलाभार्थी याचत' इति ।</p>
<p><b>वैपरीत्यं, वैयात्यं, वैदग्ध्यं, वैचित्र्यं</b> चेति <b>कौटिल्यानि</b> ।</p>
<pb n="1519"/>
<p>यथा— 'कुटिलं दैवं, कुटिला दासी, कुटिल आलापः, कुटिलं पत्रमिति । एतानि
च हिंसा, दीप्‍तिः, नहनं, भाववृद्धिरित्येव भवन्ति । तथाहि— 'वैपरीत्येन हिनस्ति,
वैयान्येन दीप्यते, वैदग्ध्येन दहति, वैचित्र्येण भावं वर्धयतीति ।</p>
<p><b>श्रद्धान्वितयोर्नितान्तमासक्तिरपर्याप्‍तता कृतार्थत्वमित्यभ्यवहारार्थाः ।</b></p>
<p>यथा— सतृणमभ्यवहरति, प्रस्थमपहरति, सैन्यान्यपहरति । एते च श्रवणमालिङ्गनं
प्रीतिस्तृप्‍तिरित्येव भवन्ति । तथा हि— 'श्रद्धालु श्रृणोति, आसक्तिमानालिङ्गति,
अपर्याप्‍तः प्रीयते, कृतार्थस्तृप्यतीति ।</p>
<p><b>सम्यग्ज्ञानं, क्रियाध्यवसायः, कार्यानुष्ठानं; फलाधिगमश्चेत्यनुभावाः ।</b></p>
<p>यथा— प्रियमनुभवति, प्रियार्थमनुभवति, प्रेमानुभवति, प्रेमार्थमनुभवतीति । एते
चावगमप्रवेशगत्यव्याप्‍तय एव भवन्ति । तथा हि— 'सम्यग्जिज्ञासुरवगच्छति,
अध्यवसायार्थी प्रविशति, अनुतिष्ठासुः क्रमते, फलाधिगमार्थी तमवाप्‍नोतीति ।</p>
<p>चतुर्षु वा रक्षणादिषु अवत्यर्थेषु क्रमेण वर्तमानाः पालनादयो वर्तन्ते ।</p>
<p><b>ननु रक्षणं तावत्पालनमेव</b> 'रक्ष पालन' इति वचनात् । <b>क्रियेच्छा कौटिल्यं</b>
कुटिलं हि कृतमिदं . . . ते यथा— कृती कृतहस्तः कृतास्त्रः कृतान्नमिति ।
<b>स्वाम्यर्थोऽभ्यवहारः</b> यतो यद्ददाति तदेवास्य स्वमिष्यते । <b>याचितमनुभवः</b> याचितं
ह्यनु पश्चाद्भवतीति प्रथमा आवृत्तिः ।</p>
<p>एवं <b>हिंसा पालनं, दीप्‍तिः, कौटिल्यं, दहनमभ्यवहारः, भाववृद्धिरनुभव</b> इति ।</p>
<p>कथं हिंसा पालनम् ?</p>
<p>वामत्वात्कामस्य, कलहरूपं सुरतमाचक्षते ।</p>
<p>कथं दीप्‍तिः कौटिल्यम् ? कुटिलो लोके दीप्‍त इत्युच्यते, ऋतुः प्रशान्त इति ।
कथं दहनमभ्यवहारः ?</p>
<p>दहन् लोकेऽभ्यवहरतीत्युच्यते, यथा <b>'जगज्जिघत्सन्तमिवान्तवह्नि'</b>—मिति (माघ.) ।</p>
<p>कथं वा वृद्धिरनुभवः? साक्षादनुभूयमानत्वादिति द्वितीया आवृत्तिः ।</p>
<p>एव श्रवणं पालनमालिङ्गनं के . . प्रीतिरभ्यवहारस्तृप्‍तिरनुभव इति । पालयिता
हि शुश्रूषते, कुटिल आसङ्गं करोति । अभ्यवजिहीर्षुः प्रीयते, अनुबुभूषुस्तृप्यतीति तृतीया
आवृत्तिः ।</p>
<pb n="1520"/>
<p>एवमवगमः <b>पालनं, प्रवेशः, कौटिल्यं, गतिरभ्यवहार</b> इति । यतोऽवगच्छेत्
पालयति, प्रवेशकामो कुब्जीभवति, अन्तराक्रामन्नभ्यवहरतीति, अवाप्‍नुवन्ननुभवतीति
चतुर्थ्यावृत्तिः । यथा— चैतद्रक्षणादयः पालनादीनां विशेषास्तथा रक्षणादीनामपि
निरोधादयः सम्भवन्ति । यथाग्‍नेर्माणवकं रक्षतीति संक्षेपसङ्करादयश्चोपसर्गार्थाः सर्वेष्वपि
प्रत्येकमवगन्तव्या इति । एवं च पालनादिवदनुभवार्थोऽपि भुजेः सिद्धो भवति ।</p>
<p><b>बह्वर्था अपि च धातवो भवन्ति ।</b> तद्यथा—</p>
<p><b>धृ</b> अनवस्थाने दृष्टः, अवस्थानेऽपि दृष्ट . . . . . . . . १ 'ध्रियते यावदेकोऽपि
रिपुस्तावत्कुतः सुखमि'ति (माघे. २.३५)।</p>
<p><b>'यु'</b> मिश्रणे दृष्टः, अमिश्रणेऽपि दृश्‍यते । अयुतसिद्धानामाधार्याधारभूतानां यः
सम्बन्ध इह प्रत्ययहेतुः स समवाय इति ।</p>
<p><b>जॄष्</b> वयोहानौ दृष्टः, स्तुतावपि दृश्‍यते, 'मूलाजरित्रे रुद्रस्तवान' इति ।</p>
<p><b>वपिः</b> करणे दृष्टः, छेदनेऽपि दृश्‍यते । 'अन्यन्तेऽस्मिन्निवपन्तु सेना' इति ।</p>
<p><b>ईड</b> स्तुतौ दृष्टः, प्रेरणेऽपि दृश्‍यते । 'वायुर्वा इति वर्षमीड' इति ।</p>
<p><b>करोति</b>भूतप्रादुर्भावे दृष्टः । ततोऽन्यत्रापि दृश्‍यते । 'घटे कुरु कटे कुरु अश्‍मानमितः</p>
<p>कुरु पादौ कुरु पृष्ठं कुरु मा कुरु उदरं स्‍नेहो हीयत' इति । एवं
<b>भुजिर</b>नुभवार्थोऽपि भविष्यति ।</p>
<p>को वा न धातुरनुभवार्थः, यतो व्रजति पचत्यास्ते शेत इत्यप्युक्त—
व्रज्यादयोऽनुभूयन्त इति प्रतीयन्ते ।</p>
<p>कथं भुजिरवत्यर्थ इत्येव नोक्तम्, यथोक्तः परस्मैपदात्मनेपदविप्रभागो यथा स्यात्,
अवनातिरिक्ताश्चार्था यथा प्रतीयेरन् ।</p>
<p>के पुनस्ते ? पालनं यतः <b>पातेर्णिचि लुगागमे</b> च पालनमिति भवति ।
अवनमित्यवतेः अण्यन्तस्य ।</p>
<p>कथं तर्हि 'त्रैड् पालने' 'रक्ष पालने' इति ?</p>
<p>क्‍वचिदयं विवक्षितण्यर्थो 'नियच्छति, नियमयती'तिवत् कर्तृव्यापारमात्रं भूते ।
तत्र हेतुव्यापारविवक्षायां भुजिः पालनार्थो भवति । रक्षणाद्यवस्थाविशेषेण
कर्तृव्यापारविवक्षायामपि पालनार्थ एव । यदा तु रक्षणक्रियेच्छा स्वाम्यर्थः प्रार्थनेषु
रक्षणादिविशेषेण वर्तते, तदा कर्तृव्यापारमात्रविवक्षायामवनार्थो भवति ।</p>
<pb n="1521"/>
<p>एवं मूर्तिमतां दिङ्‌निमित्तकः संस्थानविशेषः कौटिल्यं, तदुपचारादमूर्तेष्वपि
व्यवह्रियते । तत्र यथोभयरूपे भुजिर्वर्तते तदा कौटिल्यार्थः । यदापि हिंसादिष्वपि
विशेषेण तदापि कौटिल्यार्थ एव । यदा तु हिंसादीप्‍तिदहनभाववृद्धिषु तद्‌विशेषेषु
पात्यपहरणातिप्ररोचनादिषु विशेषेण वर्तते, तदा अवनार्थो भवति । मुखेन खाद्यादेः
कोष्ठान्तःप्रवेशनमभ्यवहारः । स उपचाराच्‍चक्षुरादीनां रूपादिग्रहणेऽपि वर्तते । तत्र यत्र
भुजेरशितखादितेषु	वृत्तिस्तदायमंभ्यवहारार्थो भवति । <b>इन्द्रियार्थसन्निकर्षोत्पन्नस्य
ज्ञानसुखदुःखादेः संवित्तिरनुभवः</b> । स उपचारादर्थज्ञानादपि	व्यपदिश्‍यते । तत्र
यदोभयरूपेऽपि भुजेर्वृत्तिस्तदायमनुभवार्थो भवति । यदाप्यवगमादिष्वविशेषेण वर्तते
तदाप्यनुभवार्थ एव । यदा त्ववगमप्रवेशगत्यवाप्‍तिषु तद्‌विशेषेषु वापि परामर्शादिषु
विशेषेणास्य प्रवृत्तिस्तदावनार्थो भवति ।</p>
<p>कथं तर्हि भुजिः पालनकौटिल्याभ्यवहारानुभवेष्विति पठ्यते ?</p>
<p>भुज्यर्थस्य तन्त्रावापः <b>पत्रविभागो</b> न स्यात् । द्विविधं हि सम्भोगशास्त्रं
तन्त्रमावापश्च ।	तन्त्र्यन्ते	जन्यन्ते	रतिप्रीतिविशेषा	येन	तत्	<b>तन्त्रम</b>भ्यवहारः ।
आसमन्तादवाप्यन्ते लभ्यन्ते रतिप्रीतिप्रकर्षहेतव आलिङ्गनादयो येन स <b>आवापः</b> ।
पालनमनुभवकौटिल्ये ।	(ते)	त्वनिष्पादितत्वादेतयोरेवानुप्रविशतः । अभ्यवहरतो
ह्यवश्‍यमनुभवो भवति । पाल्यमानस्य तु कौटिल्यं यदा अनुभवोऽप्यभ्यवहार एव ।
यदाहाराभ्यवहारस्यैव मनसानुसन्धानमनुभवः ।</p>
<p>कथं तर्ह्यसौ फलभूतो रतिप्रीतिविशेषाणामुत्पत्तिहेतुर्भवति ?</p>
<p>लब्धास्वादस्य प्रीतिहेतावनेनैव प्रवर्त्यमानत्वात् । पारम्पर्येणापि च कारणं
कारणमेव । उक्तं च—(वायुपुराणे उत्तरखण्डे ३१.९४)</p>
<b><lg>
<l>न जातु कामः कामानामुपभोगेन शाम्यति ।</l>
<l>हविषा कृष्णवर्त्मेव भूय एवाभिवर्धते ॥ १८ ॥</l>
</lg></b>
<p>एवं कौटिल्यमपि पालनमेव ।</p>
<p>कथं पुनः कौटिल्यं पालनं भवति ?</p>
<p>यतो <b>वैपरीत्यं, वैपात्यं, वैदग्ध्यं, वैचित्र्यं</b> चेति कौटिल्यानि । तत्र—</p>
<p>वामशीलत्वात् कामस्य <b>वैपरीत्येनैव</b> वर्धते । तथा हि—'सुलभामवमन्यते
दुर्लभामाकाङ्क्षति' (कामसू. ५.१) इति प्रायोवादः । कलहरूपं च सुरतमाचक्षते ।</p>
<p><b>वैयात्यमपि</b> वर्धयत्येव । यदाह—(माघ. २.४४)</p>
<pb n="1522"/>
<b><lg>
<l>अन्यदा भूषणं पुंसां शमो लज्जेव योषिताम् ।</l>
<l>पराक्रमः	परिभवे	वैयात्यं	सुरतेष्विव ॥ १९ ॥</l>
</lg></b>
<p><b>वैदग्ध्यात्तु</b> रागवृद्धेर्हेतुरेव, यदाह—'वैचक्षण्ययुक्तश्च	गणिकास्तत्कामिनश्च
परस्परस्य प्रार्थनीया भवन्ति । तेन <b>वैचित्र्यमपि</b> व्याख्यातम् । आह च—भवति हि
रागेऽपि वैचित्र्यापेक्षा, वैचित्र्येण च परस्परस्य रागो जनयितव्यः । . . . अन्येष्वपि
धनुर्वेदादिषु वैचित्र्यमपेक्षते, किं पुनरिहे'ति (कामसू.) । तदेवं 'भुज पालनाभ्यवहारयोः
॰ ॰ ॰ अनेनैव सिद्धे भुजेः कौटिल्य इत्यपि विकरणानुबन्धोपग्रहादिप्रयोजनार्थमेवेति
प्रतिपत्तव्यम् ।</p>
<p><b>किं पुनरमीषु सर्वेष्वप्यर्थेषु भुजेः प्रयोगो दृश्‍यते</b> ? बाढम्, तत्र—
<b>हेतुव्यापारपालने</b> भुजिर्यथा—</p>
<b><lg>
<l>शत्रुषड्वर्गमुत्सृज्य	जामदग्न्यो जितेन्द्रियः ।</l>
<l>अम्बरीषश्च नाभागो बुभुजाते चिरं महीम् ॥ २० ॥</l>
</lg></b>
<p><b>रक्षणाद्यविशेषेणे कर्तृव्यापारो</b> यथा—(रघु. १८.४)</p>
<b><lg>
<l>पौत्रः कुशस्यापि कुशेशयाक्षः ससागरां सागरधीरचित्तः ।</l>
<l>एकातपत्रां	भुवमेकवीरः	पुरार्गलादीर्घभुजो	बुभोज ॥ २१ ॥</l>
</lg></b>
<p><b>अवनविशेषेषु रक्षणं</b> यथा—(शाकु. २.१६)</p>
<b><lg>
<l>नैतच्‍चित्रं	यदयमुदधिश्‍यामसीमां	धरित्री—
मेकः	कृत्स्‍नां	नगरपरिघप्रांशुबाहुर्भुनक्ति ।</l>
<l>आशंसन्ते सुरयुवतयः सक्तवैरा हि दैत्यै—
रस्याधिज्ये धनुषि विजयं पौरुहूते च वज्रे ॥ २२ ॥</l>
</lg></b>
<p><b>क्रियेच्छायां</b> यथा—(शाकु. ५.१९)</p>
<b><lg>
<l>इदमुपनतमेवं	रूपमक्लिष्टकान्ति
प्रथमपरिगृहीतं	स्यान्नवेत्यव्यवस्यन् ।</l>
<l>भ्रमर	इव	विभाते	कुन्दमन्तस्तुषारं—
न	च	खलु	परिभोक्तुं	नैव	शक्‍नोमि हातुम् ॥ २३ ॥</l>
</lg></b>
<p><b>स्वाम्यर्थे</b> यथा—</p>
<b><lg>
<l>विपुलमतिभिः	कैरप्येतज्जगज्जनितं	पुरा
विधृतमपरैर्दत्तं	चान्यैर्विजित्य	तृणं	यथा ।</l>
<l>इह	हि	भुवनान्यन्ये	धीराश्चतुर्दश	भुञ्जते
कतिपयपुरस्वाम्ये	पुंसां	क	एष	मदज्वरः ॥ २४ ॥</l>
</lg></b>
<pb n="1523"/>
<p><b>याचने</b> यथा—(रघु. १९.३)</p>
<b><lg>
<l>लब्धपालनविधौ न तत्सुतः खेदमाप गुरुणा हि मेदिनी ।</l>
<l>भोक्तुमेव भुजनिर्जितश्रिया न प्रसाधयितुमस्य कल्पिता ॥ २५ ॥</l>
</lg></b>
<p><b>कौटिल्ये</b> यथा—(सक. १.७५)</p>
<b><lg>
<l>अस्मिन्नीषद्‌वलितविषमस्तोकविच्छिन्नभुग्‍नः
किञ्चिल्लीनोपचितविनतः	पुञ्जितश्चोत्थितश्च ।</l>
<l>धूमोद्गारस्तरुणमहिषस्कन्धनीलो	दवाग्‍नेः
स्वैरं सर्पन् सृजति गगने गत्वरान् पत्रभङ्गान् ॥ २६ ॥</l>
</lg></b>
<p><b>हिंसाद्यविशेषे</b> यथा—</p>
<b><lg>
<l>श्लिष्टचन्दनविशेषकभक्तिर्भ्रष्टभूषणकदर्थितमाल्यः ।</l>
<l>सापराध इव मुण्डनमासीदात्मनैव सृदृशामुपभोगः ॥ २७ ॥</l>
</lg></b>
<p><b>अवनार्थेषु हिंसायां</b> यथा—(रघु. १९.२१)</p>
<b><lg>
<l>प्रातरेत्य	परिभोगशोभिना	दर्शनेन	कृतखण्डनव्यथः ।</l>
<l>प्राञ्जलिः प्रणयिनीं प्रसादयन् सोऽधुनोद् ग्रहणमन्थरः पुनः ॥ २८ ॥</l>
</lg></b>
<p><b>दीप्‍तौ</b> यथा—(रघु. १९.३०)</p>
<b><lg>
<l>प्रेक्ष्य	दर्पणतलस्थमात्मनो	राजवेषमतिशक्रशोभिनम् ।</l>
<l>विप्रियेण/पिप्रिये न स तथा यथा युवा व्यक्तलक्ष्म परिभोगमण्डनम् ॥ २९ ॥</l>
</lg></b>
<p><b>दहने</b> यथा—</p>
<b><lg>
<l>आबद्धव्रणमिन्दुबिम्बविशदे	राधाकपोलोदरे
दंशः कृष्णमहाभुजङ्गजनितो दीर्घां मुदं वः क्रियात् ।</l>
<l>यं	दृष्ट‍्वैव	विसूत्रसन्धिभिरभिग्लनैः	क्षणादङ्गकै—
रामुह्यन् विषवैशसीव ददृशे सर्वोऽपि गोपीजनः ॥ ३० ॥</l>
</lg></b>
<p><b>भाववृद्धौ</b> यथा—</p>
<b><lg>
<l>मुग्धेऽस्मिन् परिणाहिनि स्तनयुगे मुक्ताकलापो वशां/अवशो
दिष्ट्या न स्मरति स्म जन्मवसतिं कुम्भस्थली—लालनः ।</l>
<l>इत्थं	केलिभुजङ्गनर्मवचसा	साचिस्मितज्योत्स्‍नया
सव्रीडं	मुखमावृणोति	सुतनुश्चीनांशुकस्वच्छया ॥ ३१ ॥</l>
</lg></b>
<pb n="1524"/>
<p><b>अभ्यवहारे</b> यथा—</p>
<b><lg>
<l>किं	मौर्ख्यमश्रेयसि	कार्यबुद्धिर्ज्ञानस्य	किं	लक्षणमप्रमादः ।</l>
<l>कोऽत्यन्तबन्धुः पुरुषस्य बन्धुः किं स्वादु भुङ्क्ते सह यत् सुहृद्भिः ॥ ३२ ॥</l>
</lg></b>
<p><b>श्रवणाद्यविशेषे</b> यथा—(शाकु. २.११)</p>
<b><lg>
<l>अनघ्रातं	पुष्पं	किसलयमलूनं	कररुहै—
रनाविद्धं	रत्‍नं	मधु	नवमनास्वादितरसम् ।</l>
<l>अखण्डं	पुण्यानां	फलमिव	च	तद्रूपमनघं
न जाने भोक्तारं कमिह समुपस्थास्यति विधिः ॥ ३३ ॥</l>
</lg></b>
<p><b>अवनार्थेषु श्रवणो</b> यथा—</p>
<b><lg>
<l>वीणया न निनदेन च वेणोः केकया च कलकण्ठगिरा च ।</l>
<l>सीत्कुतैश्च	भणितैश्च	वधूनां	भुञ्जते	श्रुतिसुखानि युवानः ॥ ३४ ॥</l>
</lg></b>
<p><b>आलिङ्गने</b> यथा—</p>
<b><lg>
<l>तत्तस्य रेजेऽरिगदासहिष्णु वक्षः प्रियारत्युपभोगसाक्षि ।</l>
<l>शिलातलं श्रीमदिव द्विपेन्द्रदत्ताभिघातोल्लिखितं महान्द्रेः ॥ ३५ ॥</l>
</lg></b>
<p><b>प्रीतौ</b> यथा—</p>
<b><lg>
<l>दिग्दन्तिनः शैलतटायतेषु येषां प्रियालिङ्गनलालितेषु ।</l>
<l>युद्धापदेशेन भवन्ति वक्षस्ववाप्‍तवप्रप्रणयोपभोगाः ॥ ३६ ॥</l>
</lg></b>
<p><b>तृप्‍तौ</b> यथा—</p>
<b><lg>
<l>जयति	यदुपतेरनेककान्तास्तनपरिभोगरसज्ञकण्ठमालम् ।</l>
<l>मुरनरकगदाभिघातबन्धु प्रविसृतकौस्तुभरश्मिशोभि वक्षः ॥ ३७ ॥</l>
</lg></b>
<p><b>अनुभवे</b> यथा—</p>
<b><lg>
<l>गुणेषु रागो व्यसनेष्वनादरो, रतिः सुनीतेषु च यस्य भूपतेः ।</l>
<l>चिरं स भुङ्क्ते चलचामरांशुकां सितातपत्राभरणां नृपश्रियम् ॥ ३८ ॥</l>
</lg></b>
<p><b>अवगमाद्यविशेषे</b> यथा—</p>
<b><lg>
<l>अन्यां युवतिमगत्वा सुभग! न विज्ञायते विशेषोऽस्याः ।</l>
<l>येन न भुक्तं निम्बं द्राक्षागुणवित् कथं स स्यात् ॥ ३९ ॥</l>
</lg></b>
<pb n="1525"/>
<p><b>अवनार्थेष्ववगमे</b> यथा—(रघु. ६.३४)</p>
<b><lg>
<l>असौ महाकालनिकेतनस्य वसन्नदूरे किल चन्द्रमौलेः ।</l>
<l>दिवापि जालान्तरचन्द्रिकाणां नारीसखः स्पर्शसुखानि भुङ्क्ते१ ॥ ४० ॥</l>
</lg></b>
<p><b>प्रवेशे</b> यथा—(रघु. १८.१८)</p>
<b><lg>
<l>तमात्मसम्पन्नमनिन्दितात्मा	कृत्वा	युवानं	युवराजमेव ।</l>
<l>सुखानि सोऽभुङ्क्त सुखोपरोधि वार्तं हि राज्ञामवरुद्धवृत्तम् ॥ ४१ ॥</l>
</lg></b>
<p><b>गतौ</b> यथा—(कुसं. ७.५)</p>
<b><lg>
<l>अङ्काद् ययावङ्कमुदीरिताशीस्सा मण्डनान्मण्डनमन्वभुङ्क्त ।</l>
<l>सम्बन्धभिन्नोऽपि गिरेः कुलस्य स्‍नेहस्तदेकायतनं जगाम ॥ ४२ ॥</l>
</lg></b>
<p><b>अप्राप्‍तौ</b> यथा—(कुसं. १.४३)</p>
<b><lg>
<l>चन्द्रं गता पद्मगुणान्न भुङ्क्ते पद्माश्रिता चान्द्रमसीमभिख्याम् ।</l>
<l>उमामुखं तु प्रतिपद्य लोला द्विसंश्रया प्रीतिमवाप लक्ष्मीः ॥ ४३ ॥</l>
</lg></b>
<p>एवं पालनादिविशेषेष्वपि । तत्र—</p>
<p><b>हेतुपालनविशेषोपेक्षणं</b> यथा—(रघु. १२.१८)</p>
<b><lg>
<l>स विसृष्टस्तथेत्युक्त्वा भ्राता(त्रा) नैवाविशत् पुरम् ।</l>
<l>नन्दिग्रामगतस्तस्य	राज्यं	न्यासमिवाभुनक् ॥ ४४ ॥</l>
</lg></b>
<p><b>रक्षणाद्यविशेषविशेषे करग्रहणं</b> यथा—(रघु. ४.७)</p>
<b><lg>
<l>मनुप्रभृतिभिर्मान्यैक्तार्भुक्ता	यद्यपि	राजभिः ।</l>
<l>तथाप्यनन्यपूर्वेव तस्मिन्नासीद् वसुन्धरा ॥ ४५ ॥</l>
</lg></b>
<p><b>रक्षणविशेषे निरोधो</b> यथा—</p>
<b><lg>
<l>अकालसन्ध्यापरिभोगपाण्डुरः	क्षपाक्षयक्षामकपोलचन्द्रमाः ।</l>
<l>रतोत्सवायासविशेषशोभिनो वधूमुखस्यानुचकार विभ्रमम् ॥ ४६ ॥</l>
</lg></b>
<p><b>क्रियेच्छाविशेषेऽध्यासनं</b> यथा—(कुसं. १.२०)</p>
<b><lg>
<l>असूत सा नागवधूपभोग्यं मैनाकमम्भोनिधिबद्धसरख्यम् ।</l>
<l>क्रुद्धेऽपि पक्षच्छिदि	गोत्रशत्राववेदनाज्ञं	कुलिशक्षतानाम् ॥ ४७ ॥</l>
</lg></b>
<!-- NOTES pg=1525!-->
१. प्रसिद्धस्तु पाठः 'तमिस्रपक्षेऽपि सह प्रियाभिर्ज्योत्स्‍नावतो निर्विशति प्रदोषान्' इति । उपर्युक्तस्तु पाठः
कालिदासग्रन्थावली (१९८६) पादटिप्पणे । 'सखः—खानि' = 'सुखस्पर्शनखानि' —जो.रा.
<pb n="1526"/>
<p><b>स्वाम्यर्थविशेषे दास्यं</b> यथा—(रघु. ६.५३)</p>
<b><lg>
<l>अथाङ्गदाश्लिष्टभुजं भुजिष्या हेमाङ्गदं नाम कलिङ्गनाथम् ।</l>
<l>आसेदुषीं	सा	जितशत्रुपक्षं	बालामबालेन्दुमुखी	बभाषे ॥ ४८ ॥</l>
</lg></b>
<p><b>याचनविशेषेऽभिलक्षणं</b> यथा—(रघु. १८.१९)</p>
<b><lg>
<l>तं रागबन्धेष्ववितृष्णमेव भोगेषु सौभाग्यविशेषभोग्यम् ।</l>
<l>विलासिनीनामरतिक्षमापि जरा वृथामत्सरिणी जहार ॥ ४९ ॥</l>
</lg></b>
<p><b>प्रकटकौटिल्यविशेषे वलनं</b> यथा—(विक्र. ४.३१)</p>
<b><lg>
<l>अस्यान्तिकमुपयान्ती शिशुना स्तनपायिना मृगी रुद्धा ।</l>
<l>तामयमनन्यदृष्टिर्भुग्‍नग्रीवो	विलोकयति ॥ ५० ॥१</l>
</lg></b>
<p><b>गौणकौटिल्यविशेषे विश्वसनं</b> यथा—(सक. ५.४९९)</p>
<b><lg>
<l>पद्‌भ्यामूरुयुगं	विभज्य	भुजयोर्मध्यं	निपीड्योरसा
पार्श्ववभ्यधिकं	विदार्य	नखरैर्दन्तैर्विलूयाधरम् ।</l>
<l>सुप्‍तानप्यवबोध्य	युष्मदहिता	भूयोऽपि	भुङ्क्ते	वने
किं कान्ता सुरतैषिणी, न हि न हि व्याघ्री करालानना ॥ ५१ ॥</l>
</lg></b>
<p><b>हिंसाविशेषे वैपरीत्यं</b> यथा—</p>
<b><lg>
<l>दशनपदमतिस्फुटं विभाति स्फुरति तनुः श्रमवारिसिक्तमास्यम् ।</l>
<l>अवितथमभिधत्स्व कामिनि! त्वां कुटिलगतिर्ननु दष्टवान् भुजङ्गः ॥ ५२ ॥</l>
</lg></b>
<p><b>दीप्‍तिविशेषे वैयात्यं</b> यथा—</p>
<b><lg>
<l>महाभुजङ्गश्चैवैष	शेषादिभ्यो	विशिष्यते ।</l>
<l>पश्‍यत्यन्यान् दशत्यन्यानन्यान् जीवाद् विमुञ्चति ॥ ५३ ॥</l>
</lg></b>
<p><b>दहनविशेषे वैदग्ध्यं</b> यथा—(कुसं. ८.१२)</p>
<b><lg>
<l>नीलकण्ठपरिभुक्तयौवनां तां विलोक्य जननी समाश्वसीत् ।</l>
<l>भर्तृवल्लभतया हि मानसीं मातुरस्यति शुचं वधूजनः ॥ ५४ ॥</l>
</lg></b>
<p><b>भाववृत्तिविशेषे वैचित्र्यं</b> यथा—(माघ. ११.५)</p>
<b><lg>
<l>विपुलतरनितम्बाभोगरुद्धे रमण्याः शयितुमनधिगच्छन् जीवितेशोऽवकाशम् ।</l>
<l>रतिपरिचयनश्‍यन्नैद्रतन्त्र/न्द्रः कथचिद् गमयति शयनीये शर्वरी किं करोतु ॥ ५५ ॥</l>
</lg></b>
<!-- NOTES pg=1526!-->
१. अत्र राघवः 'आकरो मृग्यः' इति ।
<pb n="1527"/>
<p><b>अभ्यवहारविशेषे फलवैयधिकरण्यं</b> यथा—(माघ. २.५९)</p>
<b><lg>
<l>विजयस्त्वयि	सेनायाः	साक्षीभूते	च	दिश्‍यताम् ।</l>
<l>फलभाजि समक्षोक्ते/समीक्ष्योक्‍ते बुद्धेर्भोग इवात्मनि ॥ ५६ ॥</l>
</lg></b>
<p><b>गौणोऽभ्यवहारविशेषे निधुवनं</b> यथा—(रघु. १९.१६)</p>
<b><lg>
<l>तस्य सावरणदृष्टसन्धयः काम्यवस्तुषु नवेषु सङ्गिनः ।</l>
<l>वल्लभाभिरुपसृत्य चक्रिरे सामिमुक्तविषयाः समागमाः ॥ ५७ ॥</l>
</lg></b>
<p><b>श्रवणविषये घ्राणदर्शनं</b> यथा—(माघ. ११.२७)</p>
<b><lg>
<l>मुदितयुवमनस्कास्तुल्यमेव प्रदोषे मुदमदधुरहर्यः/ धुरुभय्यः कल्पिता भूषिताश्च ।</l>
<l>परिमलरुचिराभिर्न्यक्कृतास्तु प्रभाते युवतिभिरुपभोगान्नीरुचः पुष्पमालाः ॥ ५८ ॥</l>
</lg></b>
<p><b>आलिङ्गनविशेषे चुम्बनं</b> यथा—</p>
<b><lg>
<l>ताम्बूलबहलरक्तः प्रियभुक्तो धूसरः सपर्यन्तः ।</l>
<l>बालाधरोऽधिरोहति कुसुमरुचं काञ्चनारस्य ॥ ५९ ॥</l>
</lg></b>
<p><b>प्रीतिविशेषे प्रकाराभिलषणं</b> यथा—</p>
<b><lg>
<l>जननयनमधुव्रतोपभोग्या भवतु विलासिनि! ते मुखाम्बुलक्ष्मीः (जश्रीः) ।</l>
<l>इदमिह	दयितद्विजद्वयाहं	दशनरुचाधरपल्लवं	पिधेहि ॥ ६० ॥</l>
</lg></b>
<p><b>प्रीतिविशेषे सर्वेन्द्रियाप्यायनं</b> यथा—</p>
<b><lg>
<l>कान्ताजनं सुरतखेदनिमीलिताक्षं संवाहितुं समुपयानिव मन्दमन्दम् ।</l>
<l>हर्म्येषु माल्यमदिरापरिभोगगन्धानाविश्चकार रजनीपरिवृत्तिवायुः ॥ ६१ ॥</l>
</lg></b>
<p><b>अनुभवविशेषे दृष्टिविषयज्ञानं</b> यथा—(रघु. ६.२७)</p>
<b><lg>
<l>जगाद	चैनामयमङ्गनाथः	सुराङ्गनाप्रार्थितयौवनश्रीः ।</l>
<l>विनीतनागः किल सूत्रकारैरैन्द्रं पदं भूमिगतो नियुङ्क्ते ॥ ६२ ॥</l>
</lg></b>
<p><b>गौणानुभवविशेषे प्रमाणान्तरग्रहणं</b> यथा—(कुसं. ८.११)</p>
<b><lg>
<l>दर्पणे	च	परिभोगदर्शिनी	पृष्ठतः	प्रणयिनो	निपेदुषः ।</l>
<l>वीक्ष्य बिम्बमनुबिम्बमात्मनः कानि कानि न चकार लज्जया ॥ ६३ ॥</l>
</lg></b>
<p><b>अवगमविशेषेऽपि परामर्शो</b> यथा—(जाह. १६.४२)</p>
<b><lg>
<l>मधुकुसुमविलेपनादिभागग्रहणनिदर्शितसौहृदस्य वृत्त्या ।</l>
<l>अयमपि सखि किं स्वयं वृतस्ते प्रियपरिभोगसुखस्य संविभागः ॥ ६४ ॥</l>
</lg></b>
<pb n="1528"/>
<p><b>प्रवेशविशेषे धर्षणं</b> यथा—(किराता. ८.५७)</p>
<b><lg>
<l>सङ्क्रान्तचन्दनरसाहितवर्णभेदं	विच्छिन्नभूषणमणिप्रकरांशुचित्रम् ।</l>
<l>बद्धोर्मि नाकवनितापरिभुक्तमुक्तं सिन्धोर्बभार सलिलं शयनीयलक्ष्मीम् ॥ ६५ ॥</l>
</lg></b>
<p><b>गतिविशेषे निषेवणं</b> यथा—(मेघ. १९)</p>
<b><lg>
<l>स्थित्वा	तस्मिन्	वनचरवधूभुक्तकुञ्जे	मुहुर्तं
तोयोत्सर्गाद् द्रुततरगतिस्तत्परं वर्त्म तीर्णः ।</l>
<l>रेवां	द्रक्ष्यस्युपलविषमे	विन्ध्यपादे	विशीर्णां
भक्तिच्छेदैरिव	विरचितां	भूतिमङ्गे गजस्य ॥ ६६ ॥</l>
</lg></b>
<p><b>अवाप्‍तिविशेषे फलाधिगमो</b> यथा—(किराता. ७.२७)</p>
<b><lg>
<l>सामोदाः कुसुमतरुश्रियो विविक्ता सम्पत्तिः किसलयशालिनी—लतानाम् ।</l>
<l>साफल्यं ययुरमराङ्ग्नोपभुक्ताः सा लक्ष्मीरुपकुरुते यया परेषाम् ॥ ६७ ॥</l>
</lg></b>
<p>(<b>उपसर्गार्थविशिष्टः</b> प्रकृत्यर्थः)</p>
<p><b>अथेहोपसर्गार्थाः संक्षेपादय</b> उदाह्रियन्ते । तेषु—</p>
<p>१. <b>पालनसंक्षेपो</b> यथा—</p>
<b><lg>
<l>अनिर्दयोपभोग्यस्य रूपस्य मृदुनः कथम् ।</l>
<l>दारुणं सखि! ते चेतः शिरीषस्येव बन्धनम् ॥ ६८ ॥</l>
</lg></b>
<p><b>पालनसङ्करो</b> यथा—(रघु. १५.१)</p>
<b><lg>
<l>कृतसीतापरित्यागः	स	रत्‍नाकरमेखलाम् ।</l>
<l>बुभुजे पृथिवीपालः पृथिवीमेव केवलाम् ॥ ६९ ॥</l>
</lg></b>
<p><b>पालने सम्पूर्णत्वं</b> यथा—(उराच. २.१)</p>
<b><lg>
<l>यथेच्छाभोग्यं	वो	वनमिदमयं	मे	सुदिवसः
सतां	सद्भिः	सङ्गः	कथमपि	हि	पुण्येन	भवति ।</l>
<l>तरुच्छाया	तोयं	यदपि	तपसां	योग्यमशनं
फलं	वा	मूलं	वा	तदपि	न	पराधीनमिह	वः ॥ ७० ॥</l>
</lg></b>
<p><b>पालने सम्यक्त्वं</b> यथा—(रघु. १४.२४)</p>
<b><lg>
<l>स पौरकार्याणि विचिन्त्य काले रेमे विदेहाधिपतेर्दुहित्रा ।</l>
<l>उपस्थितः चारु वपुस्तदीयं कृतोपभोगोत्सुकयेव लक्ष्म्या ॥ ७१ ॥</l>
</lg></b>
<pb n="1529"/>
<p><b>२. कौटिल्यसंक्षेपो</b> यथा—(सूमु. २४०)</p>
<b><lg>
<l>लोलां दृष्टिमितस्ततोऽपि भजते सभ्रूलताविभ्रमा—
माभुग्‍नेन विचेष्टते वलिमता मध्येन कम्पस्तनी ।</l>
<l>हस्ताग्रं	विधुनोति	पल्लवनिभं	किङ्कारभिन्नाधरा
जातेयं भ्रमराभिलङ्घनभयाद् वाद्यं विना नर्तकी ॥ ७२ ॥</l>
</lg></b>
<p><b>कौटिल्यसङ्कीर्णत्वं</b> यथा—</p>
<b><lg>
<l>आतङ्कश्रमसाध्वसव्यतिकरोत्कम्पः कथं सह्यता—
मङ्गैर्मुग्धमधूकपुष्परुचिभिर्लावण्यसारैरयम्	।</l>
<l>उन्नद्धस्तनकुम्भकुड्‍मलगुरुग्रासावभुग्‍नस्य	ते
मध्यस्य त्रिवलीतरङ्गकजुषो भङ्गः प्रिये मा च भूत् ॥ ७३ ॥</l>
</lg></b>
<p><b>कौटिल्ये सम्पूर्णत्वं</b> यथा—(माघ. १०.५७)</p>
<b><lg>
<l>कामिनामसकलानि विभुग्‍नैः स्वेदवारिमृदुभिः करजाग्रैः ।</l>
<l>अक्रियन्त कठिनेषु कथञ्चित् कामिनीकुचतटेषु पदानि ॥ ७४ ॥</l>
</lg></b>
<p><b>कौटिल्ये सम्यकत्वं</b> यथा—(कुसं. ८.४९)</p>
<b><lg>
<l>निर्विभुज्य दशनच्छदं ततो वाचि भर्तुरवधीरतापरा ।</l>
<l>शैलराजतनया समीपगामाललाप विजयामहेतुकम् ॥ ७५ ॥</l>
</lg></b>
<p>३. <b>अभ्यवहारे संक्षेपो</b> यथा—(किराता. १०.२२)</p>
<b><lg>
<l>व्यथितमपि भृशं मनो हरन्ती परिणतजम्बुरसोपभोगहृष्टा ।</l>
<l>परभृतयुवतिः स्वनं विचक्रे नवनवयोजितकण्ठरागरम्यम् ॥ ७६ ॥</l>
</lg></b>
<p><b>अभ्यवहारे सङ्करो</b> यथा—(माघ. ५.२८)</p>
<b><lg>
<l>सस्‍नुः पयः पपुरनेनिजुरम्बराणि जक्षुर्बिसं धृतविकासिविसप्रसूनाः ।</l>
<l>सैन्या	श्रियामनुपभोगनिरर्थकत्वदोषप्रवादममृजन्	वननिम्‍नगानाम् ॥ ७७ ॥</l>
</lg></b>
<p><b>अभ्यवहारे सम्पूर्णत्वं</b> यथा—(कुसं. ८.६४)</p>
<b><lg>
<l>पश्‍य पार्वति! नवेन्दुरश्‍मिभिः सामिभिन्नतिमिरं नभस्स्थलम् ।</l>
<l>लक्ष्यते	द्विरदभोगदूषितं	सम्प्रसन्नमिव	मानसं	सरः ॥ ७८ ॥</l>
</lg></b>
<p><b>अभ्यवहारे सम्यक्त्वं</b> यथा—</p>
<b><lg>
<l>शिरसि द्विषतां निवेश्‍य पादं यदनायासितकार्मुकं नरेन्द्रः ।</l>
<l>इदमेकपदेन भुज्यते	श्रीरतिदारिद्रयमिदं तदाश्रितानाम् ॥ ७९ ॥</l>
</lg></b>
<pb n="1530"/>
<p><b>४. अनुभवे संक्षेपो</b> यथा—(माघ. २.८५)</p>
<b><lg>
<l>मृदु व्यवहितं तेजो भोक्तुमर्थान् प्रकल्पते ।</l>
<l>प्रदीपः	स्‍नेहमादत्ते	दशयाभ्यन्तरस्थया ॥ ८० ॥</l>
</lg></b>
<p><b>अनुभवे सङ्कीर्णत्वं</b> यथा—(माघ. ५.३९)</p>
<b><lg>
<l>संसर्पिभिः पयसि गैरिकरेणुजालैरम्भोजरेणु रजसाङ्गनिषङ्गिणा च ।</l>
<l>कामोपभोगमनुभूय सरिन्महेभावन्योन्यवस्तुपरिवर्तमिव व्यधत्त ॥ ८१ ॥</l>
</lg></b>
<p><b>अनुभवे सम्पूर्णत्वं</b> यथा—(रघु. १९.२८)</p>
<b><lg>
<l>दर्पणेषु	परिभोगदर्शिनीं	नर्मपूर्वमनुपृष्ठसंश्रयः ।</l>
<l>छायया स्मितमनोज्ञया वधूं ह्रिनिमीलितमुखीं चकार सः ॥ ८२ ॥</l>
</lg></b>
<p><b>अनुभवे सम्यक्त्वं</b> यथा—(रघु. १९.३९)</p>
<b><lg>
<l>कार्तिके/कीषु सवितानहर्म्यभाग् यामिनीषु ललिताङ्गनासखः ।</l>
<l>अन्वभुङ्क्त सुरतश्रमापहा मेघमुक्तविशदाश्च चन्द्रिकाः ॥ ८३ ॥</l>
</lg></b>
<p><b>साक्षादुपसर्गयोगे संक्षेपार्थो</b> यथा—</p>
<b><lg>
<l>शिरस्यहो जाम्बवतीकरग्रहः प्रकारसम्भोगसुखामृतद्रवे ।</l>
<l>मया विसृष्टानुभवत्ववारिता विधूननादुर्ललितोत्सवङ्गमाः ॥ ८४ ॥</l>
</lg></b>
<p><b>सङ्करार्थो</b> यथा—(किराता. ७.२६)</p>
<b><lg>
<l>संक्षोभक्षमगहनामथोपगङ्गं विभ्राणां ज्वलितमणीनि सैकतानि ।</l>
<l>अध्यूषुश्‍च्युतकुसुमाचितां सहायाः वृत्रारेरविरलशाद‍्वलां धरित्रीम् ॥ ८५ ॥</l>
</lg></b>
<p><b>सम्पूर्णतार्थो</b> यथा—(मेघ. ९५)</p>
<b><lg>
<l>वामश्चास्याः	कररुहपदैर्मुच्यमानो	मदीयैः
क्रीडायोगश्चिरपरिचितं	त्याजितो	दैवगत्या ।</l>
<l>सम्भोगान्ते	मम	समुचितो	हस्तसंवाहनानां
यास्यत्यूरुः	सरसकदलीस्तम्भगौरश्चलत्वम् ॥ ८६ ॥</l>
</lg></b>
<p><b>सम्यक्त्वार्थो</b> यथा—(किराता. ९.७८)</p>
<b><lg>
<l>गतवति	नखरेखालक्ष्यमातङ्गरागे	समददयितपीताताम्रबिम्बाधरोष्ठ्याः ।</l>
<l>विरहविधुरमिष्टा सत्सखीवाङ्गनाया हृदयमवललम्बे रात्रिसम्भोगलक्ष्मीः ॥ ८७ ॥</l>
</lg></b>
<pb n="1531"/>
<p><b>अधिकारार्थयोगो सम्बन्धार्थो</b> यथा—</p>
<b><lg><l>अकार्योच्चारणे	मूकाः	पैशुन्यपरिपन्थिनि ।</l>
<l>विनिवृत्तानृतप्रेमां	सत्यसम्भोगलालिताम् ॥ ८८ ॥</l></lg></b>
<p><b>सङ्गतार्थो</b> यथा—</p>
<b><lg><l>किमव्याप्‍तं	लक्ष्म्या	किमशुचि	किमाश्चर्यरहितं
किमस्वच्छं वाब्धेः किमथ न हितं वास्य जगतः ।</l>
<l>अहो	नष्‍टौपम्या	गुणकुसुमसम्भोगसुभगा
भ्रमत्यन्या सिद्धा दिवि भुवि च कीर्तिर्जलनिधेः ॥ ८९ ॥</l></lg></b>
<p><b>मर्योदार्थो</b> यथा—</p>
<b><lg><l>रेवतीस्तनसम्भोगलालिते	यस्य	वक्षसि ।</l>
<l>मुक्‍तामालापदेशेन	देव्या	स्थानमथाश्रिता ॥ ९० ॥</l></lg></b>
<p><b>अभिविध्यर्थो</b> यथा—</p>
<b><lg><l>भुजमुद्यम्य दृप्‍तारिवधविद्यासु पण्डितम् ।</l>
<l>कान्ताकचग्रहामन्दप्रीतिसम्भोगलालितम् ॥ ९१ ॥</l></lg></b> इति।
<p>एवं रक्षणनिरोधादिषु पालनानि चोपसर्गार्थो यथालक्षणमुदाहर्तव्य इति।
सोऽय<b>मुपसर्गार्थविशिष्‍टः प्रकृत्यर्थ उक्तः ।</b></p>
<p>(<b>उपसर्गार्थविशिष्‍टः प्रत्ययार्थः</b>)</p>
<p><b>अथोपसर्गार्थविशिष्‍ट एव प्रत्ययार्थ</b> उच्यते ।</p>
<p>(<b>नायकभेदाः —१६</b>)</p>
<p>तत्र <b>संक्षेपाद्यर्थभेदतः</b> कनिष्‍ठादयो <b>नायकभेदा</b> भवन्ति। तत्र—</p>
<p><b>संक्षेपतः</b> कनिष्‍ठस्तामसः शठो धीरप्रशान्त इति। तेषु—</p>
<p><b>१. अर्थगुणसम्पद्योगात् कनिष्‍ठः,</b> स यथा—(गास. ३.३८)</p>
<b><lg><l>विक्किणइ माहमासम्मि पामरो पारङि वइल्लेण ।</l>
<l>णिद्‌धूममुम्मुरे सामलीआ थणए णिअच्छंतो ॥ ९२ ॥</l></lg></b>
<lg><l>(विक्रीणीते माघमासे पामरः प्रावरकं बलीवर्देन ।</l>
<l>निर्धूममुमुर्मुरे	श्यामल्याः	स्तनके	पश्यन् ॥)</l></lg>
<pb n="1532"/>
<p><b>२. मोहादिप्रधानस्तामसः,</b> स यथा—(गास. ९५०वे.)</p>
<b><lg><l>पुप्फवइअम्हि बालअ मा धिवसु अदीहराउसो होसि ।</l>
<l>अज्जं चेअ मरिज्जउ मिअच्छि किं कालहरणेण ॥ ९३ ॥</l></lg></b>
<lg><l>(पुष्पवत्यरिम बालक मा स्पृशादीर्घतरायुष्यो भवसि ।</l>
<l>अद्यैव	म्रियतां	मृगाक्षि	किं	कालहरणेन ॥)</l></lg>
<p><b>३. प्रतिकूलवृत्तिः शठः,</b> स यथा—</p>
<b><lg><l>घरसामिअस्म वंच्चिअ—पिआणणा पडइ सहिमुहे दिट्ठी ।</l>
<l>लीलं	बहुप्पआरं	सा	हु	विआरेइ	कामस्स ॥ १४ ॥</l></lg></b>
<lg><l>(गृहस्वामिनो	वञ्चितप्रियानना	पतति	सखीमुखे	दृष्‍टिः ।</l>
<l>लीलां	बहुप्रकारां	को	विचारयति	कामस्य ॥)</l></lg>
<p><b>४. सत्त्वोद्रेकादुपशमादिप्रधानो धीरप्रशन्तः,</b> यथा—</p>
<b><lg><l>अतिथिभिर्गतमेव दिवागतैरपथिकागमना च निशीथिनी ।</l>
<l>तदधुना प्रतिजागृहि पुत्रकान्प्रविश वेश्म कुटुम्बिनि शेमहे ॥ ९५ ॥</l></lg></b>
<p>एतेषां च प्रयोजनानि वैदग्ध्यासहिष्णुत्वादनार्जवानतिरागाच्च <b>संक्षिप्‍त एव
रत्युपचारो</b> भवति ।</p>
<p><b>सङ्करान</b> मध्यमः साधारणो धृष्‍टो धीरोदात्त इति। तेषु—</p>
<p><b>५. पादोनगुणसम्पद्योगान्मध्यमः,</b> यथा—</p>
<b><lg><l>व्रीहिः	स्तम्बकरः	प्रभूतपयसः	प्रत्यागता	धेनवः
प्रत्युज्जीवितमिक्षुणा भृशमिति ध्यायन्नयेत् तानधीः/अपेतान्यधीः ।</l>
<l>सान्द्रो	शीरकुटुम्बिनीस्तनभरव्यालुप्‍तघर्मक्लमो
देवे	नीरमुदारमुज्झति	सुखं	शेते	निशि	ग्रामणीः ॥ ९६ ॥</l></lg></b>
<p><b>६. अनेकजातिसाधारणं</b> यथा—(माघ. ३.१६)</p>
<b><lg><l>यां यां प्रियः प्रैक्षत कातराक्षीं सा सा ह्रिया नम्रमुखी बभूव ।</l>
<l>निश्शङ्कमन्यास्सममाहितेर्ष्यास्तत्रान्तरे	जघ्नुरमुं	कटाक्षैः ॥ ९७ ॥</l></lg></b>
<p><b>७. प्रकाशविप्रियोऽप्यविलक्षो धृष्‍टः,</b> यथा—(सक. ४.१८०, ५.३७२)</p>
<b><lg><l>शतं वारानुक्तः प्रियसखि! वचोभिस्सुपरुषैः
सहसस्रं निर्धूतः पदनिपतितः पार्ष्णिहतिभिः।</l>
<l>कियत्कृत्वो बद्धाः पुनरिह न वेद्मि भ्रुकुटयः
तथापि क्लिश्नन्मां क्षणमपि न धृष्‍टो विरमति ॥ ९८ ॥</l></lg></b>
<pb n="1533"/>
<p><b>८. अहङ्कारप्रधानो धीरोद्धतो</b> यथा—(रघु. ७.६७)</p>
<b><lg><l>इतिः परानर्भकहार्यशस्त्रान् वैदेहि पश्यानुमता मयासि ।</l>
<l>एवंविधेनाहवचेष्‍टितेन त्वं प्रार्थ्यसे हस्तगता ममैभिः ॥ ९९ ॥</l></lg></b>
<p>तेषां च प्रायः प्रयोजनान्तरव्यासङ्गादन्यत्रापि चासक्‍तेर्व्यलीकापह्रवसदहङ्कारित्वाच्च
<b>सङ्कीर्ण एव रत्युपचारो</b> भवति ।</p>
<p><b>सम्पूर्णत्वाद्</b> असाधारणः धीरललित इति। तेषु—</p>
<p><b>९. अनन्यजानिरसाधारणः,</b> यथा—(उराच. १.३७)</p>
<b><lg><l>आविवाहसमयाद् गृहे वने शैशवे तदनु यौवने पुनः ।</l>
<l>स्वापहेतुरनुपासितोऽन्यथा	रामबाहुरुपधानमेष ते ॥ १०० ॥</l></lg></b>
<p><b>१०. रजःप्रधानो राजसः</b> यथा—(विक्र. ३.१९)</p>
<b><lg><l>सामन्तमौलिमणिरञ्जितशासनाङ्कमेकातपत्रमवनेर्न तथा प्रभुत्वम् ।</l>
<l>अस्यास्सखे! चरणयोरधिगम्य सम्यगाज्ञाकरत्वमहमद्य यथा कृतार्थः ॥ १०१ ॥</l></lg></b>
<p><b>११. अन्यमना अपि गौरवादेरनपहारी दक्षिणो</b> यथा—(सक. ५.४४९)</p>
<b><lg><l>प्रत्यग्रोज्झितगोकुलस्य	शयनादुत्स्वप्नमूढस्य	मा
मा गोत्रस्खलनादुपैतु यदि वा राधेति भीरोरिति ।</l>
<l>रात्रावस्वपतो दिने च विजने लक्ष्मीति चाभ्यस्यतो
राधां संस्मरतः कथं रमयतः खेदो हरेः पातु वः ॥ १०२ ॥</l></lg></b>
<p><b>१२. विलासप्रधानो धीरललितो</b> यथा—</p>
<b><lg><l>मधु च विकसितोत्पलावतंसं शशिकरपल्लवितं च हर्म्यपृष्‍ठम् ।</l>
<l>मदनजनितविभ्रमा च कान्ता सुखमिदमर्थवतां विभूतयोऽन्याः ॥ १०३ ॥</l></lg></b>
<p>एतेषां च प्रायोऽनन्यचितत्वेन रागभूयिष्‍ठतया स्थित्यनतिक्रमेण विलासितया च
<b>सम्पूर्ण एव रत्युपचारो</b> भवति ।</p>
<p><b>सम्यक्त्वाद्</b> उत्तमः—'स सात्त्विकोऽनुकूलो धीरोदात्त' इति। तेषु</p>
<p><b>१३. सर्वगुणसम्पद्योगादुत्तमो</b> यथा—(कुसं. ५.८४)</p>
<b><lg><l>इतो गमिष्याम्यथवेति वादिनी चचाल सा च स्तनभिन्नवल्कला ।</l>
<l>स्वरूपमास्थाय च तां कृतस्मितः समाललम्बे वृषराजकेतनः ॥ १०४ ॥</l></lg></b>
<pb n="1534"/>
<p><b>१४. सत्वप्रधानः सात्त्विको</b> यथा—(रघु. १३. २८)</p>
<b><lg><l>पूर्वानुभूतं स्मरता च रात्रौ कम्पोत्तरं भीरु! तवोपगूढम् ।</l>
<l>गुहाविसारीण्यतिवाहितानि मया कथञ्चिद् घनगर्जितानि ॥ १०४ ॥</l></lg></b>
<p><b>१५. वशंवदोऽनुकूलो</b> यथा—(कुसं. ८.५१)</p>
<b><lg><l>मुञ्च कोपमनिमित्तकोपने! सन्ध्यया प्रणमितोऽहमन्यथा ।</l>
<l>किं न वेत्सि सहधर्मचारिणश्‍चक्रवाकसमवृत्तिमात्मनः ॥ १०६ ॥</l></lg></b>
<p><b>१६. उदारचरितो धीरोदात्तो</b> यथा—(हनूमन्नाटके १.१९)</p>
<b><lg><l>कपोले	जानक्याः	करिकलभदन्तद्युतिमुषि
स्मरस्मेरं	गण्डोड्डमरुपुलकं	वक्त्रकमलम् ।</l>
<l>मुहः	पश्यञ्छृण्वन्	रजनिचरसेनाकलकलं
जटाजूटग्रन्थिं	द्रढयति	रघूणां	परिवृढः ॥ १०७ ॥</l></lg></b>
<p>एतेषां च प्रायः समस्तगुणसम्पद्योगेन महासत्त्वतया वशंवदत्वेन अत्युदारतया
च सम्यगेव रत्युपचारो भवति। तेऽमी सङ्क्षेपसङ्करसम्पूर्णत्वसम्यक्त्वैः प्रत्ययार्थविशेषणे
<b>षोडशनायकविशेषा</b> भवन्ति ।</p>
<p>(<b>उपसर्गार्थभेदेषु नायिकाभेदाः —३२</b>)</p>
<p>तथैवमेव <b>सङ्क्षेपादिषूपसर्गार्थभेदेषु नायिकाभेदाः</b> कनिष्‍ठादयो गीयन्ते। तत्र—
<b>सङ्क्षेपे</b> कनिष्‍ठा, मुग्धा(अप्रलग्भा), अधीरा, शान्ता, अनूढा, परकीया,
अभिसारिका, कलहान्तरितेति। तासु —</p>
<p><b>१. अर्थगुणसम्पद्योगिनी कनिष्‍ठा</b> यथा—(सक. ५.३७७)</p>
<b><lg><l>तं किर खणा विरज्जसि तं किर उवहसासि सअलमहिलाओ ।</l>
<l>एहेहि	वारवालिइ	अंसू—मइलं	तो	समुप्पुसिमो ॥ १०५ ॥</l></lg></b>
<lg><l>(त्वं किल क्षणाद् विरज्यसे त्वं किलोपहसासि सकलमहिलाः ।</l>
<l>एह्येहि वारपालिके! अश्रु मलिनं तत् समुत्प्रोञ्च्छामः ॥)</l></lg>
<p><b>२. अप्रगल्भा</b>(मुग्धा) यथा—(रघु. १९.२७)</p>
<b><lg><l>चुम्बनेऽपि परिवर्तिताधरं हस्तरोधि रशनाविघट्टने ।</l>
<l>विघ्नितेच्छमपि तस्य सर्वतो मन्मथेन्धनमभूद् वधूरतम् ॥ १०९ ॥</l></lg></b>
<pb n="1535"/>
<p><b>३. कालहरणासहिष्णुरधीरा</b> यथा—(गास. ५.६५)</p>
<b><lg><l>पाअपडणाणं	मुद्‌धे!	रहसबलामोडिचुंबिअव्वाणं ।</l>
<l>दंसणमेत्तपसिज्जिरि चुक्कासि बहुआणं सोक्खाणं ॥ ११० ॥</l></lg></b>
<lg><l>(पादपतनानां	मुग्धे!	रभसबलात्कारचुम्बितव्यानाम् ।</l>
<l>दर्शनमात्रप्रसादशीले! च्युतासि बहुकानां सुखानाम् ॥)</l></lg>
<p><b>४. निरङ्कारा शान्ता</b> यथा—(विक्र. ३.१२)</p>
<b><lg><l>सितांशुका मङ्गलमात्रभूषणा विविक्तदूर्वाङ्कुरलाञ्छितालका ।</l>
<l>व्रतोपवासोज्झितगर्ववृत्तिना	मम	प्रसन्ना	वपुषैव	लक्ष्यते ॥ १११ ॥</l></lg></b>
<p><b>५. कुमार्यनूढा</b> यथा—(रघु. ६.८०)</p>
<b><lg><l>ततः सुनन्दावचनावसाने लज्जां मृदूकृत्य नरेन्द्रकन्या ।</l>
<l>दृष्‍ट्या प्रसादामलया कुमारं पर्यंग्रहीत् संवरणस्रजेव ॥ ११२ ॥</l></lg></b>
<p><b>६. अन्यपरिग्रहः परकीया</b> यथा—(गास. ४.३३)</p>
<b><lg><l>मुहविज्झविअपईवं णिरुद्धसासं ससङ्किओल्लावं ।</l>
<l>सवह—सअ—रक्खिओठ्ठं चोरिअरमिअं सुहावेइ ॥ ११३ ॥</l></lg></b>
<lg>
<l>(मुखाविघ्मापितप्रदीपं निरुद्धश्वासं सशङ्कितोल्लापम् ।</l>
<l>शपथशतरक्षितोष्‍ठं	चोरितरमितं	सुखयति ॥)</l></lg>
<p><b>७. स्वयमुपगताभिसारिका</b> यथा—(गास. १.२०)</p>
<b><lg><l>अलिअ—पसुत्तअ विणिमीलिअच्छ दे सुहअ मज्झ ओआसं ।</l>
<l>गंडपरिउंबणपुलइअंग	ण	पुणो	चिराइस्सं ॥ ११४ ॥</l></lg></b>
<lg><l>(अलीकप्रसुप्‍तविनिमीलिताक्ष ददस्व सुभग ममावकाशम् ।</l>
<l>गण्डपरिचुम्बनपुलकिताङ्ग!	न	पुनः	चिरयिष्यामि ॥)</l></lg>
<p><b>८. पश्वात्तापवती कलहान्तरिता</b> यथा—(किराता. ९.४५)</p>
<b><lg><l>सव्यलीकमवधीरीतखिन्नप्रस्थितं	सपदि	कोपप|?|न ।</l>
<l>योषितः सुहृदिव स्म रुणद्धि प्राणनाथमभि बाष्पनिपातः ॥ ११५ ॥</l></lg></b>
<p>एतासु हि प्रायेणाप्रतिष्‍ठितत्वादप्रागल्भ्यादधैर्यादुपशमाल्लज्जातो भयादौत्सु—
क्यादतिशयरागवृद्धेश्व <b>सक्षिप्‍तासंक्षिप्‍तां विकल्पेन चालिङ्गनादय उपचारा भवन्ति ।</b></p>
<p><b>सङ्करे</b> मध्यमा, मध्या, उद्धता, पुनर्भूः, वेश्या, सामान्या, खण्डिता,
विप्रलब्धेति। तासु —</p>
<pb n="1536"/>
<p>९. या <b>दानगुणसम्पद्युक्ता सा मध्यमा</b> यथा—(सक. ५.२३८)</p>
<b><lg>
<l>हुंहुं दे भणसु पुणो ण सुअं ति करेइ कालविक्खेवं ।</l>
<l>घरिणी	हिअअसुहाइं	पइणो	कण्णे	भणंतस्स ॥ ११६ ॥</l>
</lg></b>
<lg>
<l>(हुंहुं तावद् भण पुनर्न श्रुतमिति करोति कालविक्षेपम् ।</l>
<l>गृहिणी	हृदयसुखानि	पत्युः	कर्णे	भणतः ॥)</l>
</lg>
<p><b>१०. किञ्चिदुपारूढयौवना मध्या</b> यथा—(माघ. १०.४१)</p>
<b><lg>
<l>सङ्गमेच्छुरभिधातुमरीशा सम्मुखी न च बभूव दिदृक्षुः ।</l>
<l>स्पर्शने	च	दयितस्य	नतभ्रूरङ्गसङ्गचपलापि	चकम्पे ॥ ११७ ॥</l>
</lg></b>
<p><b>११. अहङ्कारवत्युद्धता</b> यथा—(गास. १.७१)</p>
<b><lg>
<l>हल्लप्फल—ण्हाण—पसाहिआणं छणवासरे सवत्तीणं ।</l>
<l>अज्जाएँ	मज्जणाणाअरेण	कहिअं	व	सोहग्गं ॥ ११८ ॥</l>
</lg></b>
<lg>
<l>(शीघ्रस्नानप्रसाधितानां	क्षणवासरे	सपत्‍नीनाम् ।</l>
<l>आर्यया	मज्जनानादरेण कथितमिव	सौभाग्यम् ॥)</l>
</lg>
<p><b>१२. पुरुषात् पुरुषान्तरं प्राप्‍ता पुनर्भू</b>र्यथा—(माघ. १६.८१)</p>
<b><lg>
<l>यामूढवानूढवराहमूर्तिः	मुहुर्त्तमादौ	पुरुषः	पुराणः ।</l>
<l>तेनोह्यते साम्प्रतमक्षतैव क्षतारिणा सम्यगसौ पुनर्भूः ॥ ११९ ॥</l>
</lg></b>
<p><b>१३. पण्याङ्गना वेश्या</b> यथा—(गास. ८९१वे.)</p>
<b><lg>
<l>सामण्णसुंदरीणं विब्भममावहइ अविणओ च्चेअ ।</l>
<l>धूमो च्चिअ पज्जलिआहिं बहुमओ सुरहिदारूणं ॥ १२० ॥</l>
</lg></b>
<lg>
<l>(सामान्यसुन्दरीणां	विभ्रममावहत्यविनय	एव ।</l>
<l>धूम एव प्रज्वलितानां बहुमतः सुरभिदारूणाम् ॥)</l>
</lg>
<p><b>१४. अनेकपतिका सामान्या</b> यथा—(गास. ८७२वे.)</p>
<b><lg>
<l>पइपुरओ च्चिअ रहसेण चुंबिओ देअरो अडअणाए ।</l>
<l>मह वअणं मदिरागंधिअं ति भाआ तुहँ भणइ ॥ १२१ ॥</l>
</lg></b>
<lg>
<l>(पतिपुरत एव रभसेन चुम्बितो देवरोऽसत्या ।</l>
<l>मे वदनं मदिरागन्धितमिति भ्राता तव भणति ॥)</l>
</lg>
<pb n="1537"/>
<p><b>१५. खण्डितप्रथमप्रेमा खण्डिता</b> यथा—(गास. ७.५३)</p>
<b><lg>
<l>पच्चूसागअ!	नवराअरत्त!	कअ—लोअणाणंद ।</l>
<l>अण्णत्तखविअसव्वरिअ	णहहूसण	दिणवइ	णमो	दे ॥ १२२ ॥</l>
</lg></b>
<lg>
<l>(प्रत्यूषागत	नवरागरक्‍त!	कृतलोचनानन्द ।</l>
<l>अन्यत्रक्षपितशर्वरीक! नभो/खोभूषण! दिनपते! नमस्ते ॥)</l>
</lg>
<p><b>१६. सङ्केतभ्रष्‍टा विप्रलब्धा</b> यथा—(रघु. १९.१७)</p>
<b><lg>
<l>अङ्गुलीकिसलयाग्रतर्जनं भ्रूविभङ्गकुटिलं च वीक्षितम् ।</l>
<l>मेखलाभिरसकृच्च बन्धनं वञ्चयन् प्रणयिनीरवाप सः ॥ १२३ ॥</l>
</lg></b>
<p>एतासु हि प्रायेण नात्युत्कर्षान्नातिप्रगल्भान्नात्यादरान्नातिविस्रम्भादतिकौटिल्या—
दनत्यासङ्गादत्यवज्ञातोऽतिरोषाच्च <b>सङ्कीर्णा</b> एव <b>विकल्पसमुच्चयाभ्यामालिङ्गनादय
उपचारा भवन्ति ।</b></p>
<p><b>सम्पूर्णत्वे</b> ज्येष्‍ठा, प्रगल्भा, अधीरा, धीरललिता, स्वैरिणी, गणिका,
वासकसज्जा, विरहोत्कण्ठितेति । तासु—</p>
<p><b>१७. प्रथमोढा ज्येष्‍ठा</b> यथा—(रत्‍ना. ३.१४)</p>
<b><lg>
<l>आताम्रतामपनयामि	विलक्ष	एव
लाक्षाकृतां	चरणयोस्तव	देवि!	मूर्ध्ना ।</l>
<l>कोपोपरागजनितां	तु	मुखेन्दुबिम्बे
हर्तुं	क्षमा	यदिपरं	करुणा	मयि	स्यात् ॥ १२४ ॥</l>
</lg></b>
<p><b>१८. रत्युपचारचतुरा प्रगल्भा</b> यथा—(गास. ३.९९)</p>
<b><lg>
<l>खिण्णस्स इरे/उरे पइणो विइल/ठवेइ गिंहावरण्हे रमिअस्स ।</l>
<l>ओल्लं		गलंतकुसुमं	ण्हाणसुअन्धं	चिउरभारं ॥ १२५ ॥</l>
</lg></b>
<lg>
<l>(खिन्नस्य उरसि पत्युः स्थापयति ग्रीष्मापराह्‍णरतस्य ।</l>
<l>आर्द्रं	गलत्कुसुमं	स्नानसुगन्धं	चिकुरभारम् ॥)</l>
</lg>
<p><b>१९. कालासहिष्णुरधीरा</b> यथा—</p>
<b><lg>
<l>चुंबसु	सहस्सहुत्तं	मुह	हारिअं	मए	जूए ।</l>
<l>माणो	उण	मुच्चइ	सामलंग	कह	माणइत्तीए ॥ १२६ ॥</l>
</lg></b>
<lg>
<l>(चुम्ब सहस्रकृत्वः मुखमिदं हारितं मया द्यूते ।</l>
<l>मानः पुनर्मुच्यते श्यामलाङ्ग! कथं मानवत्याः ॥)</l>
</lg>
<pb n="1538"/>
<p><b>२०. नातिचिरमन्युर्ललिता</b> यथा—(गास. ४.६८)</p>
<b><lg>
<l>म्हरिमो से सअण—परंमुहीए विअलंत—माणपसराए ।</l>
<l>कइअव—सुत्तु—वत्तण—थण—कलसप्पेल्लण—सुहेल्लिं ॥ १२७ ॥</l>
</lg></b>
<lg>
<l>(स्मरामोऽस्याः	शयनपराङ्रमुख्या	विगलन्मानप्रसरायाः ।</l>
<l>कैतवसुप्‍तोद्वर्तनस्तनकलशप्रेरणसुखकेलिम्	॥)</l>
</lg>
<p><b>२१. आत्मच्छन्दा स्वैरिणी</b> यथा—(सक. ५.३९५)</p>
<b><lg>
<l>तह	सा	जाणइ	पावा	लीए	पच्छण्णमविणअं	काउं ।</l>
<l>जह	पढमं	चिअ	स	च्चिअ	लिक्खइ	मज्झे	चारित्तइत्तीणं ॥ १२८ ॥</l>
</lg></b>
<lg>
<l>{तथा	सा	जानाति	जारालोए	प्रच्छन्नमविनयं	कर्तुम् ।</l>
<l>यथा	प्रथममेव	सैव	लेख्यते	मध्ये	चारित्रवतीनाम् ॥}</l>
</lg>
<p><b>२२. कलाचतुष्षष्‍टिर्गणिका</b> यथा—(गास. ८९०वे.)</p>
<b><lg>
<l>सच्छंद—रमण—दंसण—संवड्ढिअ—गरुअ—वम्मह—विलासं ।</l>
<l>सुविअड्ढ—वेस—वनिआरमिअं	को	वण्णिउ	तरइ ॥ १२९ ॥</l>
</lg></b>
<lg>
<l>(स्वच्छन्द—रमणदर्शनसंवर्धितगुरुकमन्मथविलासम्	।</l>
<l>सुविदग्धवेशवनितारतं	को	वर्णयितुं	शक्नोति ॥)</l>
</lg>
<p><b>२३. गृह एव प्रगुणितोपकरणा वासकसज्जा</b> यथा—(किराता. ९.३४)</p>
<b><lg>
<l>सद्मनां	विरचनाहितशोभैरागतप्रियकथैरपि	दौत्यम् ।</l>
<l>सन्निकृष्‍टरतिभिः	सुरदरैर्भूषितैरपि	विभूषणमीषे ॥ १३० ॥</l>
</lg></b>
<p><b>२४. वियोगादौत्सुक्यवती विरहोत्कण्ठिता</b> यथा—(सूमु. १०)</p>
<b><lg>
<l>केयूरीकृतकङ्कणावलिरसौ	कर्णावतंसीकृत—
व्यालोलालकपद्धतिः	पतिपुरो	बद्धा़ञ्जलिः	पृच्छति ।</l>
<l>यावत्	किश्चिदुदन्तमात्मकमितुस्तावत् स एवेत्यथ
व्रीडावक्रितकण्ठनालमबला कैः कैर्न भित्रा रसैः ॥ १३१ ॥</l>
</lg></b>
<p>एतासु हि प्रायः प्रणयवृद्धेः सुरतचातुर्यात् कालयापनाद् रागबाहुल्यादभि—
प्रायसिद्धेः कलाकौशलाद् उपकरणसत्रिधेरभीष्‍टसङ्गमावाप्‍तेश्च <b>सम्पूर्णाः समुच्चयेन
चालिङ्गनादय उपचारा</b> भवन्ति ।</p>
<p><b>सम्यक्त्वे</b> उत्तमा, उदात्ता, ऊढा, स्वकीया, कनिष्‍ठा,	रूपाजीवा,
स्वाधीनपतिका, प्रोषितभर्तृकेति । तासु—</p>
<pb n="1539"/>
<p><b>२५. सर्वगुणसम्पद्योगिनी उत्तमा</b> यथा—(सक. ५.३७५)</p>
<b><lg>
<l>हसिआइं	समालसकोमलाइ वीसंभकोमलं भणिअं ।</l>
<l>सब्भावकोमलं पुलइअं व/च णमिमो सुमहिलाणं ॥ १३२ ॥</l>
</lg></b>
<lg>
<l>(हसितानि समालसकोमलानि विस्रम्भकोमलं भमितम् ।</l>
<l>सद्भावकोमलं पुसकितं च नमामः सुमहिलानाम् ॥)</l>
</lg>
<p><b>२६. उदारचेष्‍टा उदात्ता</b> यथा—(कुसं. ६.१)</p>
<b><lg>
<l>अथ विश्वात्मने गौरी सन्दिदेश मिथः सखीम् ।</l>
<l>पिता मे भूभृतां नाथः प्रमाणीक्रियतामिति ॥ १३३ ॥</l>
</lg></b>
<p><b>२७. पाणिगृहीती</b> ऊढा—(कुसं. ७.८५)</p>
<b><lg>
<l>ध्रुवेण	भर्त्रा	ध्रुवदर्शनाय	प्रयुज्यमाना	प्रियदर्शनेन ।</l>
<l>सा दृष्‍ट इत्याननमुन्नमय्य ह्रीसन्नकण्ठं कथमप्युवाच ॥ १३४ ॥</l>
</lg></b>
<p><b>२८. अनन्यपरिग्रहा स्वकीया</b> यथा—(गास. ७७२वे.)</p>
<b><lg>
<l>किं तस्स पारएणं किमग्गिणा किं व गब्भहरएण ।</l>
<l>जस्स	उरम्मि	णिसज्जइ	उम्हाअंतत्थणी	जाआ ॥ १३५ ॥</l>
</lg></b>
<lg>
<l>(किं तस्य प्रावरणेन किमग्‍निना किं वा गर्भगृहेण ।</l>
<l>यस्योरसि	निषीदति	ऊष्मायमाणस्तनी	जाया ॥)</l>
</lg>
<p><b>२९. पश्चादूढा कनिष्‍ठा</b> यथा—(सक. ५.३८७)</p>
<b><lg>
<l>पणअं पढमपिआए रक्खिउकामो वि महुरमहुरेहिं ।</l>
<l>छेअवरो	णिणदिज्जइ	अहिणववहुआविलासेहिं ॥ १३६ ॥</l>
</lg></b>
<lg>
<l>(प्रणयं प्रथमप्रियायाः रक्षितुकामोऽपि मधुरमधुरैः ।</l>
<l>उपधवः	सुखायते	अभिनववधूविलासैः ॥)</l>
</lg>
<p><b>३०. रूपातिशायिनी रूपाजीवा</b> यथा—(कुट्टनीम. ४४)</p>
<b><lg>
<l>अयमेव	दह्यमानस्मरनिर्गतधूमवर्तिकाकारः ।</l>
<l>चिकुरभरस्तव सुन्दरि! कामिजनं किङ्करीकुरुते ॥ १३७ ॥</l>
</lg></b>
<p><b>३१. आयत्तभर्तृका स्वाधीनपतिका</b> यथा—(गास. २.३०)</p>
<b><lg>
<l>सालोए च्चिअ सूरे घरिणी घरसामिअस्स घेत्तूण ।</l>
<l>णेच्छन्तस्स वि वाए धुअइ हसंती हसंतस्स ॥ १३८ ॥</l>
</lg></b>
<lg>
<l>(सालोकेऽपि सूर्ये गृहिणी गृहस्वामिनो गृहीत्वा ।</l>
<l>अनिच्छतोऽपि पादौ धावति हसतीं हसतः ॥)</l>
</lg>
<pb n="1540"/>
<p><b>३२. प्रियवियोगवती प्रोषितभर्तृका</b> यथा—</p>
<b><lg>
<l>विलुलितमतिदूरैर्बाष्पमानन्दशोकप्रभवमवसृजन्ती	पक्ष्मलोत्तानदीर्घा ।</l>
<l>स्नपयति हृदयेशं स्नेहनिष्यन्दिनी ते मधुरधवलमुग्धा दुग्धकुल्येव दृष्‍टिः ॥ १३९ ॥</l>
</lg></b>
<p>एतासु हि प्रायो गुणोत्कर्षादौदार्यादुपयमादात्मीयबुद्धेर्वयोविशेषाद् रूपातिशयाद्
वश्यत्वादुत्कण्ठितत्वाच्च <b>सम्यगेव विकल्पसमुच्चयाभ्यामालिङ्गनादय उपचारा</b> भवन्ति ।
तेऽमी संक्षेपसङ्करसम्पूर्णत्वसम्यक्त्वैः प्रत्ययार्थविशेषणे <!--<hi>-->द्वात्रिंशत्रायिकाविशेषा<!--</hi>--> भवन्ति ।</p>
<p>यदा तूपसर्गः प्रकृतिप्रत्ययार्थौ विशेषयति तदा प्रकृतिप्रत्ययौ प्रत्ययार्थं सह
ब्रूत इति न्यायादेतेषामपि <b>नायकः, प्रतिनायकः, उपनायक</b> इति, <b>नायिका, प्रतिनायिका,
उपनायिका, अनुनायिकेति</b> च प्रत्येकं विशेषाः सम्भवन्ति ।</p>
<p>उपसर्गस्य चान्येऽपि सम्बन्धादयोऽधिकार्था विद्यन्ते । तद्योगादमीषां <b>सम्बन्धः,
संसिद्धः, सन्निभः, संक्षिप्‍त(/संक्लृप्‍ताः)</b> इति प्रत्येकं विशेषा जायन्ते । तत्र—</p>
<p>(<b>सम्बन्धार्थे—८</b>)</p>
<p><b>इतिहासपुराणादिसम्बन्धिनः सम्बन्धाः ।</b> तेषु—</p>
<p>कथाशरीरव्यापी <b>नायको</b> यथा—(रघु. ६.६८)</p>
<b><lg>
<l>तस्यां रघोः सूनुरुपस्थितायां वृणीत वा नेति समाकुलोऽभूत् ।</l>
<l>वामेतरः	संशयमस्य	बाहुः	केयूरबन्धोच्छ्‌वसितैर्नुनोद ॥ १४० ॥</l>
</lg></b>
<p>तत्प्रतियोगी <b>प्रतिनायको</b> यथा—(रघु. ६.६७)</p>
<b><lg>
<l>सञ्चारिणी दीपशिखेव रात्रौ यं यं व्यतीयाय पतिंवरा सा ।</l>
<l>नरेन्द्रमार्गाट्ट इव प्रपेदे विवर्णभावं स स भूमिपालः ॥ १४१ ॥</l>
</lg></b>
<p>नायकात् किञ्चिदूनः समो वा गौरवायतन<b>मुपनायको</b> यथा—(किराता. २.१)</p>
<b><lg>
<l>विहितां प्रियया मनःप्रियामथ निश्चित्य गिरं गरीयसीम् ।</l>
<l>उपपत्तिमदूर्जिताश्रयं	नृपमूचे	वचनं	वृकोदरः ॥ १४२ ॥</l>
</lg></b>
<p>एवंविध एव तन्निदेशवर्ती <b>उपनायको</b> यथा—(मामा. ८.११)</p>
<b><lg>
<l>कथयति त्वयि सस्मितमालतीवलितलोलकटाक्षपराहतम् ।</l>
<l>नयनपङ्कजमुल्लसितत्रपाविधुरदृष्‍टि	सखी	नमयिष्यति ॥ १४३ ॥</l>
</lg></b>
<pb n="1541"/>
<p>एवं कथाशरीरव्यापिका <b>नायिका</b> यथा—</p>
<b><lg>
<l>तासां	माधवपत्‍नीनां	सर्वासां	बद्धवर्चसाम् ।</l>
<l>शब्दविद्येव विद्यानां मध्ये जज्वाल रुक्मिणी ॥ १४४ ॥</l>
</lg></b>
<p>तत्प्रतियोगिनी <b>प्रतिनायिका</b> यथा—(हरिवि. अत्रैव ७.१२, ९५)</p>
<b><lg>
<l>कुविआ अ सच्‍चभामा . . . मंतू ॥ १४५ ॥ (पृ. १३३०)</l>
</lg></b>
<p>नायिकायाः किञ्चिदूना समा वा गौरवायत<b>नमुपनायिका</b> यथा—(सक. ५.३५३)</p>
<b><lg>
<l>देवीस्वीकृतमानसस्य	नियतं	स्वप्‍नायमानस्य	मे
तद्गोत्रग्रहणादियं सुवदना यायात् कथं न व्यथाम् ।</l>
<l>इत्थं यन्त्रणया कथं कथमपि क्षीणां निशां जाग्रतो
दाक्षिण्योपहतेन सा प्रियतमा स्वप्‍नेऽपि नासादिता ॥१४६ ॥</l>
</lg></b>
<p>नायिकायाः कनीय<b>स्यनुनायिका</b> यथा—(सुमु. ४३)</p>
<b><lg>
<l>हेलोदस्तमहीधरस्य	तनुतामालोक्य	दोष्णो	हरेः
स्‍नेहादंसतटेऽवलम्ब्य	चरणावारोप्य	तत्पादयोः ।</l>
<l>शैलोद्धारसहायतां	जिगमिषोरप्राप्‍तगोवर्धना
राधायाः सुचिरं जयन्ति गगने वन्ध्याः करभ्रान्तयः ॥ १४७ ॥</l>
</lg></b>
<p>(<b>संसिद्धार्थे —८</b>)</p>
<p><b>लोके प्रतीतवृद्धयः संसिद्धाः</b> । तत्र —</p>
<p>सार्ववर्णिकः कनिष्‍ठादि<b>र्नायकः,</b> स यथा—(गास. ५.९८)</p>
<b><lg>
<l>जं वहइ पीअ/वीअं खं/कंडं मज्झ सुओ एकपहरविणिवाई ।</l>
<l>तं	कुलदूसणिसुण्हाथणाण	तुह	मट्ठए	पडउ ॥ १४८ ॥</l>
</lg></b>
<lg>
<l>(यद् वहति द्वितीयं का/खण्डं मम सुत एकप्रहारविनिपाती ।</l>
<l>तत्	कुलदूषणीस्‍नुषास्तनयोः	तव	मस्तके	पततु ॥)</l>
</lg>
<p>नायकोपगामिफलविशेषोऽर्थि<b>प्रतिनायको</b> यथा—(गास. ३.४९)</p>
<b><lg>
<l>जह जह वड्‍ढंति थणा तह तह झिज्जंति पंच वाहिए ।</l>
<l>मज्झं	पिओ	कुदंडो	पल्लिजुआणो	सवत्तीओ ॥ १४९ ॥</l>
</lg></b>
<lg>
<l>(यथा यथा वर्धेते स्तनौ तथा तथा क्षीयन्ते पञ्च व्याधयः ।</l>
<l>मध्यः	प्रियः	कोदण्डः	पल्लियुवानः सपत्‍न्यश्च ॥)</l>
</lg>
<pb n="1542"/>
<p>उपपति<b>रुपनायको</b> यथा—(गास. ३.४९)</p>
<b><lg>
<l>अज्जा मए गंतव्वं घणंधआरे वि तस्स सुहअस्स ।</l>
<l>अज्जा	णिमीलिअच्छी	पअपरिवाडिं	घरे	आइ ॥ १५० ॥</l>
</lg></b>
<lg>
<l>(अद्य मया गन्तव्यं घनान्धकारेऽपि तस्य सुभगस्य ।</l>
<l>आर्या	निमीलताक्षी	पदपरिपाटीं	गृहे	करोति ॥)</l>
</lg>
<p>पत्युः कनीया<b>ननुनायको</b> यथा—(गास. ८७६वे.)</p>
<b><lg>
<l>ठाणे ठाणे वलिआ वलणे वलणे वलणे सु/सवेअसकुडुङ्गा ।</l>
<l>ण गओसि अंह गामं दिअर ण दिट्ठा तुए मुरला ॥ १५१ ॥</l>
</lg></b>
<lg>
<l>(स्थाने स्थाने वलिताः वलने वलने स/सवेतसनिकुञ्जाः ।</l>
<l>न गतोऽसि अस्माकं ग्रामं देवर! न दृष्‍टा त्वया मुरला ॥)</l>
</lg>
<p>एवं सार्वलौकि<b>क्युत्तमादिनायिका</b> यथा—(गास. १.१३)</p>
<b><lg>
<l>घरिणीए महाणस-कम्म-लग्ग-मसि-मइलिएण हत्थेण ।</l>
<l>छित्तं	मुहं	हसिज्जइ	चंदावत्थं	गअं	पइणा ॥ १५२ ॥</l>
</lg></b>
<lg>
<l>(गृहिण्या महानस—कर्मलग्‍न—मसी—मलिनितेन हस्तेन ।</l>
<l>स्पृष्‍टं	मुखं	हस्यते	चन्द्रावस्थां	गतं	पत्या ॥)</l>
</lg>
<p>नायिकाप्रतिपक्षः <b>प्रतिनायिका</b> यथा—(गास. २.७३)</p>
<b><lg>
<l>सिहिपिंछकण्णऊरा वहुआ वाहस्स वाहस्स गव्विरी भमइ ।</l>
<l>गअ—मोत्तिअ—रइअ—पसाहणाणं	मज्झे	सवत्तीणं ॥ १५३ ॥</l>
</lg></b>
<lg>
<l>(शिखिपिञ्छकर्णपूरा वधूर्व्याधस्य गर्विता भ्रमति ।</l>
<l>गजमौक्तिकरचितप्रसाधनानां मध्ये सपत्‍नीनाम् ॥)</l>
</lg>
<p><b>नायिकायास्समीपमुपनायिका</b> यथा—(गास. ९५७वे.)</p>
<b><lg>
<l>णिअ—दइअ—दंसणु—क्खित्त पहिअ अण्णेण वच्‍चसु पहेण ।</l>
<l>गह—वइ—धुआ	दुल्लंघवाउरा	इअ	हअगामे ॥ १५४ ॥</l>
</lg></b>
<lg>
<l>(निजदयितादर्शनक्षिप्‍त पथिक! अन्येन व्रज यथा ।</l>
<l>गृहपतिदुहिता	दुर्लङ्घवागुरा	इह	हतग्रामे ॥)</l>
</lg>
<p>नायिकायाः कनीय<b>स्यनुनायिका</b> यथा—(पृ. १६९१)</p>
<b><lg>
<l>घरसामिअस्स	वंच्‍चि—पिआणणा	पडइ	सहिमुहे	दिट्ठी ।</l>
<l>लीलं	बहुप्पआरं	सा	हु	को	विआरेइ कामस्स ॥ १५५ ॥</l>
</lg></b>
<pb n="1543"/>
<lg>
<l>(गृहस्वामिनः वञ्चितप्रियानना पतति सखीमुखे दृष्‍टिः ।</l>
<l>लीलां बहुप्रकारां सा खलु विचारयति कामस्य ॥)</l>
</lg>
<p>(<b>सन्निभार्थे —८</b>)</p>
<p><b>एत एवोपचरितवृत्तयः सन्निभाः</b> । तेषु —</p>
<p><b>नायको</b> यथा—(कुसं. ८.६३)</p>
<b><lg>
<l>अङ्गुलीभिरिव केशसञ्चयं सन्निगृह्य तिमिरं मरीचिभिः ।</l>
<l>कुड्‍मलीकृतसरोजलोचनं चुम्बतीव रजनीमुखं शशी ॥ १५६ ॥</l>
</lg></b>
<p><b>प्रतिनायको</b> यथा—(सेब. ११.२६)</p>
<b><lg>
<l>कह विरहप्पडिऊला होहिइ समुहठ्ठिआ पइम्मि उपगए ।</l>
<l>णेच्छइ इअरावि ससिं किं उण दिट्ठम्मि दिणअरम्मि कमलिणी ॥ १५७ ॥</l>
</lg></b>
<lg>
<l>(कथं विरहप्रतिकूला भविष्यति सम्मुखस्थिता पत्यौ उपगते ।</l>
<l>नेच्छति इतरथापि शशिनं किं पुनः दृष्‍टे दिनकरे कमलिनी ॥)</l>
</lg>
<p><b>उपनायको</b> यथा—(सेब. १०.४१)</p>
<b><lg>
<l>वहलम्मि वि तमणिवहे णिव्वालेउण सच्‍चविअरूवाओ ।</l>
<l>अणुबंधंति ससि—अरा घेत्तुं ण चअंति पाअवच्छाआओ ॥ १५८ ॥</l>
</lg></b>
<lg>
<l>(बहुलेऽपि	तमोनिवहे	पृथक्कृत्वा	सत्यापितरूपाः ।</l>
<l>अनुबध्‍नन्ति शशिकराः ग्रहीतुं न शक्‍नुवन्ति पादपच्छायाः ॥)</l>
</lg>
<p><b>अनुनायको</b> यथा—</p>
<b><lg>
<l>विअसंतेण मुणिज्जइ सिसिरोअग्ग-णवउत्थ-णिअअच्छाआओ ।</l>
<l>कमलमुहेण सुरभिणा आसादिअ-महमास-संगमंति कमलिणीण ॥ १५९ ॥</l>
</lg></b>
<lg>
<l>(विकसता	ज्ञायते	शिशिरोदग्र—नवोत्थनिजकच्छायम् ।</l>
<l>कमलमुखेन सुरभिणा आसादितमधुमाससंगमितं कमलिनीनाम् ॥)</l>
</lg>
<p><b>नायिका</b> यथा—(सक. ५.३५७)</p>
<b><lg>
<l>अवऊहिअपुव्वदिसे	समअं	जोण्हाए	सेविअपओसमुखे ।</l>
<l>माइ ण झिज्झइ रअणी अवर-दिसा-हुत्त-पत्थिअम्मि मिअंके ॥ १६० ॥</l>
</lg></b>
<lg>
<l>अवगूहितपूर्वदिशे सम्कं ज्योत्स्‍नया सेवितप्रदोषमुखे ।</l>
<l>मातः न क्षीयते रजनी अपरदिशाभुक्तप्रस्थिते मृगाङ्के ॥)</l>
</lg>
<pb n="1544"/>
<p><b>प्रतिनायिका</b> यथा—(सक. ४.८६)</p>
<b><lg>
<l>दूरपडिबद्धराए	आलिंगंतम्मि	दिणअरे	अवरदिसं ।</l>
<l>असहंति व्व किलम्मइ पिअअमपच्‍चक्खदूसणं दिणलच्छी ॥ १६१ ॥</l>
</lg></b>
<lg>
<l>(दूरप्रतिबद्धरागे	आलिङ्गति	दिनकरे	अपरदिशाम् ।</l>
<l>असहमानेव क्लाम्यति प्रियतमंप्रत्यक्षदूषणं दिनलक्ष्मीः ॥)</l>
</lg>
<p><b>उपनायिका</b> यथा—(सक. ५.३५८)</p>
<b><lg>
<l>ओरत्तपंकअमुहिं वम्मह—णडिअं व सलिलसअणणिसण्णं ।</l>
<l>अल्लिअइ तीर-णलिणीं वाआए गमेइ सहअरिं चक्काओ ॥ १६२ ॥</l>
</lg></b>
<lg>
<l>(उपरक्‍तपङ्कजमुखीं मन्मथ-नटितामिव सलिलशयननिषण्णाम् ।</l>
<l>आलीयते तीरनलिनीं वाचा गमयति सहचरीं चक्रवाकः ॥)</l>
</lg>
<p><b>अनुनायिका</b> यथा—(माघ. ११.२२)</p>
<b><lg>
<l>नवकुमुदवनश्रीहासकेलिप्रसङ्गादधिकरुचिरशेषामप्युषां	जागरित्वा ।</l>
<l>अयमपरदिशोऽङे्क मुञ्चति स्रस्तहस्तः शिशयिषुरिव पाण्डुग्लानमात्मानमिन्दुः ॥ १६३ ॥</l>
</lg></b>
<p>(<b>सङ्क्लृप्‍तार्थे—८</b>)</p>
<p><b>शब्दस्य सामर्थ्योपजातता गुणसङ्क्रान्तयः सङ्क्लृप्‍ताः</b> । तेषु—</p>
<p><b>नायको</b> यथा—(गास. ३.११)</p>
<b><lg>
<l>इअरो जणो ण पावइ तुह जहणारुहणसंगमसुहेल्लिम् ।</l>
<l>अणुहवउ	कणअडोरो	हुअवहवरुणाण	माहप्पं ॥ १६४ ॥</l>
</lg></b>
<lg>
<l>(इतरो जनो न प्राप्‍नोतु तव जघनारोहणसंगमसुखकेलिम् ।</l>
<l>अनुभवतु	कनकदोरः	हुतवहवरुणयोर्माहात्म्यम् ॥)</l>
</lg>
<p><b>अतिनायको</b> यथा—(माघ. ९.६३)</p>
<b><lg>
<l>मम	रूपकीर्तिमहरद्	भुवि	यस्तदनुप्रसक्‍तहृदयेयमिति ।</l>
<l>त्वयि मत्सरादिव निरस्तदयः सुतरां क्षिणोति खलु तां मदनः ॥ १६५ ॥</l>
</lg></b>
<p><b>उपनायको</b> यथा—(गास. २.४४)</p>
<b><lg>
<l>जो कह वि सहीहिं मह छिद्दं लहिऊण पेसिओ हिअए ।</l>
<l>सो माणो चोरिअकामुअ व्व दिठ्ठे पिए णट्ठो ॥ १६६ ॥</l>
</lg></b>
<lg>
<l>(यः कथमपि सखीभिः मम च्छिद्रं लब्ध्वा प्रेषितो हृदये ।</l>
<l>स	मानः	चोरकामुक	इव	दृष्‍टे	प्रिये	नष्‍टः ॥)</l>
</lg>
<pb n="1545"/>
<p><b>अनुनायको</b> यथा—(सक. ४.१५५)</p>
<b><lg>
<l>कह मा झिज्झउ मज्झो इमीए कंदोठ्ठदलसरिच्छेहिं ।</l>
<l>अछीहि	जो	ण	दीसइ	घणथणहररुद्धपसरेहिं ॥ १६७ ॥</l>
</lg></b>
<lg>
<l>(कथं मा क्षीयतां मध्योऽस्या उत्पलदलसदृक्षाभ्याम् ।</l>
<l>अक्षिभ्यां यो न दृश्यते घनस्तनभररुद्धप्रसराभ्याम् ॥)</l>
</lg>
<p><b>नायिकाया</b> यथा—(किराता. ३.४०)</p>
<b><lg>
<l>यशोऽधिगन्तुं सुखलिप्सया वा मनुष्यसङ्ख्यामतिवर्तितुं वा ।</l>
<l>अनुत्सुकानामभियोगभाजां	समुत्सुकेवाङ्कमुपैति	लक्ष्मीः ॥ १६८ ॥</l>
</lg></b>
<p><b>प्रतिनायिकाया</b> यथा—</p>
<b><lg>
<l>दिने दिने गाढमुपोढरागा यथा यथा श्रीरुपगाहते त्वाम् ।</l>
<l>महीपते! नूनमुपाहितेर्ष्या तथा तथा दूरमुपैति कीर्तिः ॥ १६९ ॥</l>
</lg></b>
<p><b>उपनायिकाया</b> यथा—</p>
<b><lg>
<l>(दिनान्तकालावधि भुक्तभुक्ता निशामुखे पाश्य)१व बद्धभावा ।</l>
<l>चलस्वभावा दयितेव युनः सन्तापमिन्द्रस्य करोति लक्ष्मीः ॥ १७० ॥</l>
</lg></b>
<p><b>अनुनायिका</b> यथा—(रघु. १५.१)</p>
<b><lg>
<l>कृतसीतापरित्यागः	स	रत्‍नाकरमेखलाम् ।</l>
<l>बुभुजे	पृथिवीपालः	पृथिवीमेव	केवलाम् ॥ १७१ ॥</l>
</lg></b>
<p>॰ ॰ ॰ विशेषो विवक्षावशाद् भावहेतुकर्त्रादिरूपप्रत्ययार्थतां प्रतिपद्यते । तत्र—</p>
<p><b>नायिकाया भावरूपता</b> यथा—(शाकु. ३.१७)</p>
<b><lg>
<l>परिग्रहबहुत्वेऽपि द्वे प्रतिष्‍ठे कुलस्य मे ।</l>
<l>समुद्ररशना चोर्वी सखी च युवयोरियम् ॥ १७२ ॥</l>
</lg></b>
<p><b>तासामेव हेतुत्वं</b> यथा—</p>
<b><lg>
<l>शिञ्जानमञ्जुमञ्जीरकाञ्चीसञ्चारचारवः	।</l>
<l>रमयन्ति मनः कान्ता नितान्तं योगिनामपि ॥ १७३ ॥</l>
</lg></b>
<b><lg>
<l>अथ यन्तारमादिश्य धुर्यान् विश्रामयेति सः ।</l>
<l>तामवारोहयत्	पत्‍नीं	रथादवततार	च ॥ १७४ ॥</l></lg></b> (रघु. १.५४)
<!-- NOTES pg=1545!-->
१. कोष्‍ठकगतोंऽशोऽस्मत्परिकल्पिता खण्डितांशपूर्त्तिः । पाशिनि वरुणे ।
<pb n="1546"/>
<p><b>कर्तृत्वं</b> यथा—(विक्र. ३.११)</p>
<b><lg>
<l>अयं	तस्या	रथक्षोभादंसादंसो	निपीडितः ।</l>
<l>एकः कृती शरीरेऽस्मिञ् शेषमङ्गं भुवो भरः ॥ १७५ ॥</l>
</lg></b>
<b><lg>
<l>कलत्रवन्तमात्मानमवरोधे	महत्यपि ।</l>
<l>तया मेने मनस्विन्या लक्ष्म्या च वसुधाधिपः ॥ १७६ ॥</l></lg></b> (रघु. १.३२)
<p><b>सम्प्रदातृत्वं</b> यथा—(रघु. १.४७)</p>
<b><lg>
<l>तत्तद् भूमिपतिः पत्‍न्यै दर्शयन् प्रियदर्शनः ।</l>
<l>अपि लङ्घितमध्वानं बुबुधे न बुधोपमः ॥ १७७ ॥</l>
</lg></b>
<p><b>अपादानत्वं</b> यथा—(कुसं. ३.९)</p>
<b><lg>
<l>प्रसीद विश्राम्यतु वीर! वज्रं शरैर्मदीयैः कतमः सुरारिः ।</l>
<l>बिभेतु मोघीकृतबाहुवीर्यः स्त्रीभ्योऽपि कोपस्फुरिताधराभ्यः ॥ १७८ ॥</l>
</lg></b>
<b><lg>
<l>तस्मिन् विधानातिशये विधातुः कन्यामये नेत्रशतैकलक्ष्ये ।</l>
<l>निपेतुरन्तःकरणैर्नरेन्द्राः	देहैः	स्थिताः	केवलमासनेषु ॥ १७९ ॥</l></lg></b> (रघु.६११)
<p>एते च नायकस्यापि ज्ञातव्याः । तत्रास्य . . . (कुसं. ७.९५)</p>
<b><lg>
<l>नवपरिणयलज्जाभूषणां तत्र गौरीं वदनमपहरन्तीं तत्कृताक्षेपमीशः ।</l>
<l>अपि शयनसखीभ्यो दत्तवाचं कथञ्चित् प्रमथमुखविकारैर्हासयामास गूढम् ॥ १८० ॥</l>
</lg></b>
<p><b>कर्तृत्वं</b> यथा—(माघ. ९.८२)</p>
<b><lg>
<l>इति	गन्तुमिच्छुमभिधाय पुरः क्षणदृष्‍टिपातविकसद्‌वदनाम् ।</l>
<l>स्वकरावलम्बनविमुक्‍तगलत्‌कलकाञ्चि काञ्चिदरुणत् तरुणः ॥ १८१ ॥</l>
</lg></b>
<p>उभयोः <b>कर्तृत्वं</b> यथा—कुसं. ७.७९, रघु. ७.२४)</p>
<b><lg>
<l>प्रदक्षिणप्रक्रमणात् कृशानोरुदर्चिषस्तन्मिथुनं चकाशे ।</l>
<l>मेरोरुपान्तेष्विव वर्तमानमन्योन्यसंसक्‍तमहस्रियामम् ॥ १८२ ॥</l>
</lg></b>
<p>उभयोः <b>कर्मत्वं</b> यथा—(कुसं. ८.८६), (रघु ७.२२)</p>
<b><lg>
<l>तौ क्षणं शिथिलितोपगूहनौ दम्पती रचितमानसोर्मयः ।</l>
<l>पद्मभेदपिशुनाः सिषेविरे गन्धमादनवनान्तमारुताः१ ॥ १८३ ॥</l>
</lg></b>
<!-- NOTES pg=1546!-->
१. त्रुटिशंसिनो राघवस्य तु 'वनान्तमद्‌भुतमि'—त्यद्‌भुता पूर्त्तिः ।
<pb n="1547"/>
<b><lg>
<l>अभूद् वरः कण्टकितप्रकोष्‍ठः स्विन्नाङ्गुलिस्संववृते कुमारी ।</l>
<l>तस्मिन् द्वये तत्क्षणमात्मवृत्तिस्समं विभक्तेव मनोभवस्य ॥ १८४ ॥</l>
</lg></b>
<p>द्वयोः <b>प्रकृतिसम्बन्धित्वं</b> यथा—(कुसं. ७.६६, रघु. ७.१४)</p>
<b><lg>
<l>परस्परेण	स्पृहणीयशोभं	न	चेदिदं	द्वन्द्वमयोजयिष्यत् ।</l>
<l>अस्मिन् द्वये रूपविधानयत्‍नः पत्युः प्रजानां विफलोऽभविष्यत् ॥ १८५ ॥</l>
</lg></b>
<p>द्वयो<b>र्भावसम्बन्धित्वं</b> यथा—(रघु. १.४६)</p>
<b><lg>
<l>काप्यभिख्या तयोरासीद् व्रजतोश्शुद्धवेषयोः ।</l>
<l>हिमनिर्मुक्तयोर्योगे	चित्राचन्द्रमसोरिव ॥ १८६ ॥</l>
</lg></b>
<p>द्वयो<b>र्द्रव्यसम्बन्धित्वं</b> यथा—(कुसं. ७.७५)</p>
<b><lg>
<l>तयोस्समापत्तिषु	कातराणि	किञ्चिद्‌व्यवस्थापितसंहृतानि ।</l>
<l>ह्रीयन्त्रणां	तत्क्षणमन्वभूवन्नन्योन्यलोलानि	विलोचनानि ॥ १८७ ॥</l>
</lg></b>
<p>कुतः पुनरेतद् यदेकदा द्वित्वकर्तृत्वादयः पुरुषे समवयन्ति; अन्यदा तु योषिति;
कदाचित्पुनरुभयोरपीति—</p>
<b><lg>
<l>उक्‍तमत्रोपसर्गार्थप्रत्ययार्थोपकल्पितः ।</l>
<l>उक्तस्सम्भोगशब्दार्थो व्यक्तकालश्च तद्गतः ॥ १८८ ॥</l>
</lg></b>
<b><lg>
<l>सामान्यविषयो	यश्च	विशेषविषयश्च यः ।</l>
<l>सोऽयं सम्भोगशृङ्गारः प्राणितं पुष्पधन्वनः ॥ १८९ ॥</l>
</lg></b>
<b><lg>
<l>अथोच्यते साम्प्रतमानुपूर्व्या पूर्वानुरागादिविशेषितानाम् ।</l>
<l>अनन्तराणामखिलस्वरूपं	विस्रम्भणादिप्रतिपादनेन ॥ १९० ॥</l>
</lg></b>
<p><b>इति श्रीमहाराजाधिराजश्रीभोजदेवविरचिते शृङ्गारप्रकाशे
सम्भोगशब्दार्थप्रकाशो नाम
॥ त्रयस्रिंशः प्रकाशः ॥ ३३ ॥</b></p>
<lg>
<l>ग्रन्थमेतमधिकृत्य वतीर्णः काशिकापुरि तु सम्प्रति भोजः ।</l>
<l>उत्तरेषु यदि वाऽत्र	विकासं	प्राप	भोजसुरपापद एषः ॥</l>
</lg>
<pb n="1548"/>
<p>अथ</p>
<p><b>शृङ्गारप्रकाशे चतुस्त्रिंशः प्रकाशः</b></p>
<p>आनन्तर्यप्रकाशः</p>
<p>अथानन्तर्यार्थः आनन्तर्यार्थविशेषणं च उच्यते । तत्रानन्तरः प्रथमानुरागादिः ।
पश्चात्कालभाविनश्चत्वारः <b>प्रथमानुरागानन्तरादयः सम्भोगा अनन्तरा</b> एव ।</p>
<p>आनन्तर्यं यथा— षडेव गुणाः षाड्गुण्यं, चत्वार एव वर्णाः चातुर्वर्ण्यम् इति ।</p>
<p>तस्य चार्थो हेतुफलभावेनावतिष्‍ठमानो रतिप्रकर्षणपर्यन्तः कान्ताविस्रम्भण—
मानशैथिल्यप्रियागमनवार्ताप्रियसंदर्शनादिर्वक्ष्यमाणलक्षणः क्रियाकलापः ।</p>
<p>कथं पुनः क्रियायाः साध्यैकस्वभावायाः साधनत्वम?</p>
<p>नेह तीर्थान्तरदर्शनानुरोधी पारमार्थिकभावः ।</p>
<p>साध्यसाधनव्यवहारोऽपि पारमार्थिको लोकव्यवस्थानुविधायी । लोकश्च क्रियामपि
पदार्थान्तरोपजनने व्यापारवतीं करोति । क्रिया हि द्रव्यं विनयति नाद्रव्यमिति
(कौटिल्यः) । पूर्वा च क्रिया उत्तरस्याः साधनं; तथा चैतन्यं सन्दर्शनस्य, दर्शनं
प्रार्थनायाः, प्रार्थना अध्यवसायस्य, अध्यवसायः प्रारम्भस्य, प्रारम्भः समागमस्य,
समागमः सम्भोगस्य, सम्भोगः सुखावाप्‍तेरिति ।</p>
<p>किं	विशेषणम्	अव्युच्छिन्नरत्युत्पत्तिसन्तानावच्छेदे	हेतुविस्रम्भवत्
विस्रम्भणादिशब्दाभिधेय	एव	प्रारब्धसाध्यसिद्ध‍यवसानः कालविशेषः, तस्य च
क्रियात्मनोऽपि क्रियावच्छेदकत्वं, क्रियावच्छेद्यत्वं च दर्शितम्, पुरस्तात् 'क्रियावच्छेदहेतुं
वा क्रियावच्छेद्यमेव वा कालात्‍मानमनाश्रित्य व्यवहर्तुं न शक्यत' इति ।</p>
<p>तत्र <b>प्रथमानुरागानन्तरे</b> रतिप्रकर्षनिमित्ताभिलक्षणीयाद्यालिङ्गनान्यवाप्‍तिहेतवो
विस्रम्भशयनोपक्रमादयः समाननायकयोः परिजनादेश्च चेष्‍टाविशेषाः सम्भोगवाच्या भवन्ति ।</p>
<p>कः पुनरत्र समासः?</p>
<p>षष्‍ठीलक्षणस्तत्पुरुषः <b>'प्रथमानुरागस्यानन्तरः	प्रथमानुरागानन्तर'</b> इति;
कालवृत्तिरनुत्सृष्‍टस्वार्था; न ह्यत्र नायकौ मिथः सङ्गतावपि प्रथमानुरागमुत्सृजतः । युक्तं
पुनर्यदनुत्सृष्‍टस्वार्थपरार्थाभिधानरूपा वृत्तिः स्यात् । अवश्यं ह्यनेन परस्यार्थमभिदधता
स्वार्थ उत्स्रष्‍टव्यः ।</p>
<pb n="1549"/>
<p>बाढं युक्तम् । एवं हि दृश्यते लोके भिक्षुको यद्‌द्वितीयां भिक्षामासाद्य पूर्वां नोत्सृजति ।
सञ्चयायैव यतते । एवं तर्हि द्वयोर्द्विवचनं प्राप्‍नोति ।</p>
<p>कस्या विभक्तेः? षष्‍ठ्याः ।</p>
<p>न षष्‍ठीसमर्थो नान्तरः । तर्हि प्रथमायाः ।</p>
<p>न प्रथमासमर्थः प्रथमानुरागः, सम्बन्धाधिक्यात् । अभिहितः सोऽर्थोऽन्तर्भूतः
प्रातिपदिकार्थः सम्पन्न इति सामर्थ्यं भविष्यति ।</p>
<p>नैवम्— <b>प्रथमानुरागानन्तर</b> इत्येतस्मात् सर्वदा यद्‌विभक्त्योत्पत्तव्यं, तेन च
समुदायेनैकोऽर्थपिण्डो मृत्पिण्ड इवाविभागापन्ना पांसूदकविभागोऽवयवार्थशक्त्यनुगृहीतं
(/हीतः)	पृथग्व्यपदेश्यावयवशक्तिरभिधीयते ।	तस्मिंश्च	समुदायार्थे	एकत्वं
समवेततोऽविद्यमानायामप्यवयवसङ्ख्यायां तदाश्रया सुबुत्पत्तिर्न भवति ।</p>
<p><b>के पुनर्विस्रम्भणादयः?</b></p>
<p>((१). विस्रम्भणम्, (२) उपक्रमः), (३) विस्रम्भः, (४) प्रेक्षोदीक्षणं, (५) परिहारः,
(६) परिहारविलासाः, (७) कन्दुकक्रीडा, (८) केलीद्यूतानि, (९) ऋतूपयमः,
(१०) ॰ ॰ ॰ चारः, (११) समायातं२, (१२) कालावस्थानुभवः, (१३) पूर्वाह्‍िणकं,
(१४) माध्याह्निकं, (१५) आपराह्‍िणकम्, (१६) अस्तमयः(अस्तः), (१७) सन्ध्या, (१८) तमः,
(१९) चन्द्रोदयः, (२०) ज्योत्स्‍ना, (२१) प्रादोषिकं, (२२) निशीथः, (२३) रात्रिपरावृत्तिः,
(२४) प्रभातिकं, (२५) वनविहारगमनं, (२६) वनविहारः, (२७) पुष्पापचयः, (२८) श्रमानुभवः,
(२९)	प्रच्छायादिसेवा,	(३०)	जलक्रीडा,	(३१)	नेपथ्ययोगाः(नैपथ्यप्रयोगाः),
(३२) क्रीडापर्वतविहारः, (३३) एकशाल्मली, (३४) नवलतिका, (३५) पाञ्चालानुयानं(/तं),
(३६) नवपत्रिका,	(३७)	कदम्बयुद्धानि,	(३८)	विसखादिका(अभ्यूषखादिकेक्षुभक्षिका)३,
(३९) इन्द्रोत्सवः, (४०)कौमुदीप्रचारः, (४१) यक्षरात्रिः, (४२) अष्‍टमीचन्द्रकः, (४३) कुन्दचतुर्थी,
(४४)	सुवसन्तः (/सुवसन्तकः), (४५)	सहकारभञ्जिका,	(४६)	दोलाविलासः,
(४७) उदकक्ष्वेलिका, (४८) मदनोत्सवः, (४९) गृहप्रत्यागमनं, (५०) सहायव्यापारः,
(५१) प्रसाधनग्रहणं, (५२) गोष्‍ठीविहारः, (५३) वासगृहोपगमनम्, (५४) अभिसारिकाप्रतीक्षणं,
(५५) दूतीविसर्जनं, (५६) स्वयं वा गमनम्, (५७) आगतोपचारः, (५८) परिचरणं, (५९) विसर्जनं,
(६०) कञ्जुकादिमोक्षः, (६१) रतारम्भः, (६२) रतं, (६३) रतावसानं, (६४) निद्रानुभव इति
<b>चतुष्षष्‍टिः</b> । तत्र—</p>
<!-- NOTES pg=1549!-->
१. द्र. पृ. १५५०	।	२. 'कन्दुकक्रीडा, केलीद्यूतानि, ऋतूपयमः॰॰॰चारः, समायातम्'
इत्येतेषामुदाहरणानि नोपलभ्यन्ते । ३. द्र. पृ. १५६७	।
<pb n="1550"/>
<p>(१) समागतायाः सम्प्रयोगार्थः प्रश्वासनापूर्वरङ्गो <b>विस्रम्भणं</b> यथा—(सक. ५.९०)</p>
<b><lg>
<l>कस्य नो कुरुते बाले पिपासाकुलितं मनः ।</l>
<l>अयं ते विद्रुमच्छायो मरुमार्ग इवाधरः ॥ १ ॥</l>
</lg></b>
<b><lg>
<l>अक्षि ते पुष्परजसा वातोद्ध‍ूतेन दूषितम् ।</l>
<l>मुखानिलस्य	मे	तन्वि! तदर्पयितुमर्हसि ॥ २ ॥</l>
</lg></b>
<b><lg>
<l>निश्‍च्योतन्ते सुतनु! कबरीबिन्दवो यावदेते
यावन्मध्यस्स्तनमुकुलयोरार्द्रभावं	जहाति ।</l>
<l>यावत्	सान्द्रस्वतनुपुलकोद्भेदवत्यङ्गयष्‍टिः
तावद्	गाढं	वितर	सकृदप्यङ्कपालिं	प्रसीद ॥ ३ ॥</l></lg></b> (मामा.८.२)
<b><lg>
<l>दग्धं	चिराय	मलयानिलचन्द्रपाते
सन्तर्पितं तु परिरभ्य वपुस्त्वया मे ।</l>
<l>आमत्तकोकिलरुतव्यथिता	तु हृद्याम्
अद्य श्रुतिः पिबतु किन्नरकण्ठि! वाचम् ॥ ४ ॥</l></lg></b> (मामा. ८.४)
<p>(२) विस्रब्धायाः सम्प्रयोगार्थमभियोगातिशयत <b>उपक्रमो</b> यथा— (उराच. १.३४)१</p>
<b><lg>
<l>जीवयन्निव समूढसाध्वसस्वेदबिन्दुरधिकण्ठमर्प्यताम् ।</l>
<l>बाहुरैन्दवमयूखचुम्बितस्यन्दिचन्द्रमणिहारविभ्रमः ॥ ५ ॥</l>
</lg></b>
<b><lg>
<l>अपरिक्षतकोमलस्य यावत् कमलस्येव नवस्य षट्पदेन ।</l>
<l>अधरस्य पिपासता मया ते सदयं सुन्दरि! गृह्यते रसोऽस्य ॥ ६ ॥</l></lg></b>
(शाकु. ३.१२)
<b><lg>
<l>नाभिदेशनिहितः सकम्पया शङ्करस्य रुरुधे तया करः ।</l>
<l>तद्‌दुकूलमथ चाभवत् स्वयं दूरनिःश्वसितनीविबन्धनम् ॥ ७ ॥</l></lg></b>
(कुसं. ८.४)
<b><lg>
<l>शिष्यतां निधुवनोपदेशिनः शङ्करस्य रहसि प्रपन्नया ।</l>
<l>शिक्षितं युवतिनैपुणं तया यत् तदेव गुरुदक्षिणीकृतम् ॥ ८ ॥</l></lg></b>
(कुसं. ८.१७)
<!-- NOTES pg=1550!-->
१. 'आकरो मृग्य' इति रा., पृ. १७११
<pb n="1551"/>
<p>(३) परिचयाभ्यासात् साध्वसाद्यपगमो विस्त्रम्भो यथा— (कुसं. ८.१३,१४)</p>
<b><lg><l>वासराणि कतिचित् कथंचन स्थाणुना पदमकार्यत प्रिया ।</l>
<l>जातमन्मथरसा शनैः शनैः सा मुमोच रतिदुःखशीलताम् ॥ ९ ॥</l></lg></b>
<b><lg><l>सस्वजे प्रियमुरोजपीडिता प्रार्थितं मुखमनेन नाहरत् ।</l>
<l>मेखलाप्रणयलोलतां गतं हस्तमस्य शिथिलं रुरोध सा ॥ १० ॥</l></lg></b>
<b><lg><l>रात्रिवृत्तमनुयोक्तुमुद्यतं सा विभातसमये सखीजनम् ।</l>
<l>नाकरोदपकुतूहलं ह्रिया शंसितुं च हृदयेन तत्वरे ॥ ११ ॥</l></lg></b> (कुसं. ८.१०)
<b><lg><l>भावसूचितरहस्यविक्रियं चाटुमत् क्षणवियोगकातरम् ।</l>
<l>कैश्चिदेव दिवसैस्तयोस्तदा प्रेम रूढमितरेतराश्रयम् ॥ १२ ॥</l></lg></b> (कुसं. ८.१५)
<p>(४) विस्त्रम्भानुरागयोर्दाढर्यार्थं रमणीयपदार्थानां प्रदर्शनमवलोकनं वा <b>प्रेक्षोदीक्षणम् ।</b> यथा—</p>
<b><lg><l>तत्र काञ्चनशिलातलाश्रयो नेत्रगम्यमवलोक्य भास्करम् ।</l>
<l>दक्षिणेतरभुजव्यपाश्रयां	व्याजहार	सहधर्मचारिणीम् ॥ १३ ॥</l></lg></b>
<p>(कुसं. ८.२९)</p>
<b><lg><l>नीलपीतकपिशाः पयोमुचां कोटयः कुटिलकेशि! भान्त्यमूः ।</l>
<l>द्रक्ष्यसि त्वमिति सान्ध्यवेलया वर्तिकाभिरिव साधु वर्तिताः ॥ १४ ॥</l></lg></b>
<p>(कुसं. ८.४५)</p>
<b><lg><l>दर्पणे	च	परिभोगदर्शिनी	पृष्ठतः	प्रणयिनो	निषेदुषः ।</l>
<l>वीक्ष्य बिम्बमनुबिम्बमात्मनः कानि कानि न चकार लज्जया ॥ १५ ॥</l></lg></b>
<p>(कुसं. ८.११)</p>
<b><lg><l>तौ सन्धिषु व्यञ्जितवृत्तिभेदं रसान्तरेषु प्रतिभिन्नरागम् ।</l>
<l>अपश्यतामप्‍सरसां मुहूर्तं प्रयोगमाद्यं वनिताङ्गहारम् ॥ १६ ॥</l></lg></b>(कुसं. ७.९१)
<p>(५) नवोढायाः कामप्रौढिपिशुनमार्तवदर्शनं <b>परिहारः,</b> यथा—</p>
<b><lg><l>सोहइ	विसुद्धसिद्धत्थको	अदंतुरविसुद्धसीमंतो ।</l>
<l>गुप्फिअ-सिणिद्ध-दंरप्पसिढिलालअ-केसविण्णासो ॥ १७ ॥</l></lg></b>
<lg><l>(शोभते विशुद्धसिद्धार्थकोऽदन्तुरविशुद्धसीमन्तः ।</l>
<l>गुम्फितस्निग्धदरप्रशिथिलालकः केशविन्यासः ॥)</l></lg>
<pb n="1552"/>
<b><lg><l>बुधुरिअदुद्धविहअंदमंदसी/अदुदिअहाससुहिआइ ।</l>
<l>सहिअणमुहेसु लज्जाकसाइं घोलंत्ति अच्छीइं ॥ १८ ॥</l></lg></b>
<lg><l>(बन्धुरितदुग्धविघटमानमन्दसीददुदितहासशोभितानि ।</l>
<l>सखीजनमुखेषु लज्जाकषायितानि घूर्णन्ति अक्षीणि ॥)</l></lg>
<b><lg><l>मज्झिमरेहागअगाढससुरसीमंतिओ	सुहावेइ ।</l>
<l>उग्गीणहासथोओ हरेअहरोइअ सोहइ विअसं ॥ १९ ॥</l></lg></b>
<lg><l>(मध्यमरेखागतगाढश्वशुर सीमन्तितः सुखयति ।</l>
<l>उद्गीर्णहासस्तोको हरेहरोइअ(?) शोभते विवशम् ॥)</l></lg>
<b><lg><l>देसविसमणामित्तविरइअविणेओ ॰ ॰ ॰ ।</l>
<l>आरूढपढमपरिहारमंगलो	णववहूसद्धो ॥ २० ॥</l></lg></b>
<lg><l>(देशविषममात्रविरचितविनेयो ॰ ॰ ॰ ।</l>
<l>आरूढप्रथमपरिहारमङ्गलो		नववधूसार्थः ॥)</l></lg>
<p>(६) ऋतुमतीनामनुरागातिशयशंसिनश्चेष्टाविशेषवेषादयः <b>परिहारविलासाः,</b> यथा—</p>
<b><lg><l>रेहइ	पिअपरिरंभणपसारिअं	सुरअमंदिरद्दारे ।</l>
<l>हेला-हल्लाविअ-थोर-थण-हरं भुअलआजुअलं ॥ २१ ॥</l></lg></b>
<lg><l>(राजते प्रियपरिरम्भणप्रसारितं सुरतमन्दिरद्वारे ।</l>
<l>हेलात्वरितस्थूलस्तनभरं	भुजलतायुगलम् ॥) (सक. ५.१६४)</l></lg>
<b><lg><l>जइ ण च्छिवसि पुप्फवइं पुरओ ता किंस वारिओ ठासि ।</l>
<l>छिक्कोसि	चुलुचुलुंतेहिं	पहाविऊण	म्ह	हत्थेहिं ॥ २२ ॥</l></lg></b>
<lg><l>(यदे- न स्पृशसि पुष्पवतीं पुरतस्तावत् किमिति वारितस्तिष्ठसि ।</l>
<l>स्पृष्टोऽसि चुलुचुलायमानैः प्रधाव्य अस्माकं हस्तैः ॥) (गास. ५.८१)</l></lg>
<b><lg><l>पसिअ सअणक्कवासे तुह पअंते वासि सुवामि अछिवंती ।</l>
<l>पुप्फवइआण	पत्तिअ,	रअणीसु	ण	होइ	परिहारो ॥ २३ ॥</l></lg></b>
<lg><l>(प्रसीद शयनैकपार्श्वे तव पदान्ते स्वपिमि अस्पृशन्ती ।</l>
<l>पुष्पवतीनां प्रतीहि रजनीषु न भवति परिहारः ॥)</l></lg>
<pb n="1553"/>
<p>मलिण......(ग्रन्थपातः)......लइअंपडिचक्खिएक्किअकअचसएसधअसरं अणगेणधणु
गधणिमिअंकचकणो आसावअविदत्तवीअवअणिक्खेओ ॥ २४ ॥१</p>
<b><lg><l>आरूढो अ अज्ज णंसो वाणोहिं वसुरागुणेहि अणंगो ।</l>
<l>मउअच्छिअ उललावा पिआण इहरावित्थरं चिअ गमणं ॥ २५ ॥</l></lg></b>
<b><lg><l>णवर मए ण अ ॰ ॰ ॰ ॰ ।</l>
<l>॰ ॰ ॰ धवलाण लोअणाण वलइओ ॥ २६ ॥</l></lg></b>
<lg><l>(केवलं मया न च ॰ ॰ ॰ ॰ ।</l>
<l>॰ ॰ ॰ धवलानां लोचनानां वलयितः ॥)</l></lg>
<p>(१२) मध्याह्नादिकृतदुःखोपलब्धिः <b>कालावस्थानुभवः,</b> यथा२ —(विक्र. २.२२)</p>
<b><lg><l>उष्णालुः शिशिरे निषीदति तरोर्मूलालवाले शिखी
निर्भिद्योपरि	कर्णिकारमुकुलान्यालीयते	षट्पदः ।</l>
<l>तप्‍तं वारि विहाय तीरनलिनीं कारण्डवः सेवते
क्रीडावेश्मनि चैष पञ्जरशुकः क्लान्तो जलं याचते ॥ २७ ॥</l></lg></b>
<b><lg><l>काश्मर्याः	कृतमालमुद्गतदलत्कोयष्टिकष्टीकते,
तीराश्मन्तकचिम्बिचुम्बनमुचो	धावन्त्यपः	पूर्णकाः ।</l>
<l>दात्यूहैस्तिमिशस्य कोटरवति स्कन्धे निलीय स्थितं
वीरुन्नीडकपोतकूजितमनुक्रन्दन्त्यतः	कुक्कुटाः ॥ २८ ॥</l></lg></b>
<p>(१३) कामिना पूर्वाह्‍णकरणीयं <b>पौर्वाह्‍िणकं</b> यथा—</p>
<b><lg><l>अह सुअइ दिण्णपडिवक्खवेअणं पसिढिलेहिं अंगेहिं ।</l>
<l>णिव्वत्तिअसुरअरसाणुबंधसुहणिब्भरं	सुण्हा ॥ २९ ॥</l></lg></b>
<lg><l>(असौ स्वपिति दत्तप्रतिपक्षवेदनं प्रशिथिलैरङ्गैः ।</l>
<l>निर्वर्तितसुरतरसानुबन्धसुखनिर्भरं	स्नुषा ॥) (सक. ५.६४)</l></lg>
<b><lg><l>सहिआहिं भण्णमाणा, थणए लग्गं कुसुंभपुप्फं ति ।</l>
<l>मुद्धवहुआ	हसिज्जइ	पप्फोडंती	णहपआइं ॥ ३० ॥</l></lg></b>(गास. २.४५)
<lg><l>(सखीभिर्भण्यमाना स्तने लग्नं कुसुम्भपुष्पमिति ।</l>
<l>मुग्धवधूर्हस्यते	प्रस्फोटयन्ती	नखपदानि ॥)</l></lg>
<!-- NOTES pg=1553!-->
१. पाण्डुग्रन्थः ३२५२, पृ. ८४०	
२. सु.र.भा.पु. ३३७ इति राघवः ।
<pb n="1554"/>
<b><lg><l>प्रेम्णा भावपरिग्रहेण गुरुणा दत्तोपदेशापि सा
नाधातुं वदनं प्रियस्य वदने ह्रीसाध्वसेन क्षमा ।</l>
<l>सुप्राते विहितस्य मण्डनविधेरालोकनच्छद्मना
बाला स्वाननमेव दर्पणतले तं चुम्बितुं चुम्बति ॥ ३१ ॥</l></lg></b>
<b><lg><l>दम्पत्योर्निशि जल्पतोर्गृहशुकेनाकर्णितं यद् वचः—
स्तत्प्रातर्गुरुसन्निधौ	निगदतस्तस्यातिमात्रं	वधूः ।</l>
<l>कर्णालम्बितपद्मरागशकलं	विन्यस्य	चञ्चूपुटे
व्रीडार्ता विदधाति दाडिमफलव्याजेन वाग्बन्धनम् ॥ ३२ ॥</l></lg></b> (अमरु. १६)
<p>(१४) मध्याह्नकरणीयं <b>माध्याह्निकं</b> यथा—</p>
<b><lg><l>णीसेस—पसुत्त—जणम्मि	अद्धरत्ते	व	गिम्ह—मज्झण्हे ।</l>
<l>अहिसारेसि	सअण्णं	कुमारि	कं	गामतरुणाण ॥ ३३ ॥</l></lg></b>
<lg><l>(निःशेषप्रसुप्‍तजने	अर्धरात्रे	इव	ग्रीष्ममध्याह्ने ।</l>
<l>अभिसारयसे सपुण्यं कुमारि! कं ग्रामतरुणानाम् ॥)</l></lg>
<b><lg><l>दइअस्स	गिम्हवम्महसंदावं	दो	वि	झत्ति	अवणेइ ।</l>
<l>मज्जण—जलद्द—चंदण—सिसिरा	आलिंगणेण	वहू ॥ ३४ ॥</l></lg></b>
<lg><l>(दयितस्य ग्रीष्ममन्मथसन्तापौ द्वावपि/झटिति अपनयति ।</l>
<l>मज्जनजलार्द्रचन्दनशिशिरा	आलिङ्गनेन	वधूः ॥)</l></lg>
<b><lg><l>थोअं पि ण णीसरइ मज्झण्णे उअ सिरीसतललुक्का ।</l>
<l>आअवभएण छाही वि पहिअ ता किं ण वीसमसि ॥ ३५ ॥</l></lg></b>
<lg><l>(स्तोकमपि न निस्सरति मध्याह्ने पश्य शिरीषतललीना ।</l>
<l>आतपभयेन छायापि पथिक तत् किं न विश्राम्यसि ॥) (गास.१.४९)</l></lg>
<b><lg><l>खुज्जंबएण कह आ हत्थाहत्थि व उवणिआ तस्स ।</l>
<l>मज्झण्हे	मूललग्गत्थोअं—च्छाहिं	कुणंतेण ॥ ३६ ॥</l></lg></b>
<lg><l>(कुब्जाम्रेण कथमाः हस्ताहस्तिमिवोपनीता तस्य ।</l>
<l>मध्याह्ने	मूल—लग्न—स्तोकच्छायां	कुर्वता ॥)</l></lg>
<pb n="1555"/>
<p>(१५) (अपराह‌्णकरणीयम् <b>आपराह‌्‌णिकम्</b>)</p>
<b><lg><l>आअंबलोअणाणं ओल्लंसुअपाअडोरुजहणाणं ।</l>
<l>अवरण्हमज्जरीणं कएण कामो वहइ तावं! ॥ ३७ ॥</l></lg></b> (गास. ५.७३)
<lg><l>(आताम्रलोचनानां	आर्द्रांशुकप्रकटितोरुयुगलानाम् ।</l>
<l>अपराह्‍णमज्जनशीलानां कृते न कामो धनुर्वहति ॥)</l></lg>
<b><lg><l>अवरण्हागअजामाउअस्स विउणेइ मोहणुक्कंठं ।</l>
<l>वहुआएँ घरपरोहुडमज्जणमुहलो वलअसद्दो ॥ ३८ ॥</l></lg></b> (गास. ७.८३)
<lg><l>(अपराह्‍णागतजामातुर्द्विगुणयति मोहनोत्कण्ठाम् ।</l>
<l>वध्वा गृहपश्चाद्‍भागमज्जनमुखरो वलयशब्दः॥)</l></lg>
<b><lg><l>खिण्णस्स उरे पइणो ठवेइ गिम्हावरण्हरमिअस्स ।</l>
<l>ओल्लं	गलंतपुप्फं	ण्हाणसुअंधं	चिहुरहारं ॥ ३९ ॥</l></lg></b>(गास. ३.९९)
<lg><l>(खिन्नस्य स्थापयति उरसि पत्युः ग्रीष्मापराह्‍णरमितस्य ।</l>
<l>आर्द्रं	गलत्पुष्पं	स्नानसुगन्धं	चिकुरभारम् ॥)</l></lg>
<b><lg><l>सालोए च्चिअ सूरे घरिणी घरसामिअस्स घेत्तूण ।</l>
<l>णेच्छंतस्स वि पाए धुअइ हसंती हसंतस्स ॥ ४० ॥</l></lg></b>(गास. २.३०)
<lg><l>(सालोक एव सूर्ये गृहिणी गृहस्वामिनो गृहीत्वा ।</l>
<l>अनिच्छतोऽपि पादौ धावति हसन्ती हसतः ॥)</l></lg>
<p>(१६) सवितुरस्ताचलोपगमनम् <b>अस्तः</b> यथा—</p>
<b><lg><l>गवां	गच्छन्तीनां	प्रतिवसतिपूतेन		रजसा
दिशः	श्यामायन्ते	तनुतिमिरपीतातपतृषः ।</l>
<l>निरस्तं	तेजोभिर्जरठकमठक्रोडकपिलं
गिरेरस्तस्याङ्के	पतति	सवितुर्बिम्बवलयम् ॥ ४१ ॥</l></lg></b>
<b><lg><l>इदं	भासां	भर्तुर्द्रुतकनकगोलप्रतिकृति
क्रमान्मन्दज्योतिर्गलति	नभसो	बिम्बवलयम् ।</l>
<l>अथैनं	प्राचीनः	सरति	मुरलीगण्डमलिन—
स्तरुच्छायाचक्रैस्स्तबकित	इव	ध्वान्तनिचयः ॥ ४२ ॥</l></lg></b>
<pb n="1556"/>
<p>(१७) अहर्विभावर्योः <b>सन्धि</b>, सन्ध्या, यथा—(विक्र. ३.२)</p>
<b><lg>
<l>उत्कीर्णा	इव	वासयष्टिषु निशानिद्रालसा बर्हिणो
धूमैर्जालविनिस्सृतैर्वलभयस्सन्दिग्धपारावताः	।</l>
<l>आचारप्रयतः	सपुष्पबलिषु	स्थानेषु	चार्चिष्मतीः
सन्ध्यामङ्गलवर्तिका विभजते शुद्धान्तवृद्धो जनः ॥ ४३ ॥</l>
</lg></b>
<b><lg>
<l>सन्ध्याकान्तिकषायितेन	नभसा	प्रत्यक्षसन्दर्शनै—
र्लीलावेश्मनि दीपरश्मिजटिलं नीलं तमो जृम्भते ।</l>
<l>वेल्लद्‍बाहुलताविलोलवलयं	स्वानैरितः	सूचित—
व्यापाराः प्रतियोजयन्ति विविधान् वाराङ्गना वर्णकान् ॥ ४४ ॥</l>
</lg></b>
<p>(१८) निशागमान्धकार<b>स्तमो</b> यथा—(सेब. १०.२५)</p>
<b><lg>
<l>ताव अ तमालकसणो कंचणकडअं व बहलसंझाराअं ।</l>
<l>पडिपेल्लिऊण अ तमो हिअकद्दमसुरगइंदणिहसो व्व ठिओ ॥ ४५ ॥</l>
</lg></b>
<lg>
<l>(तावच्च तमालकृष्णः काञ्चनकटकमिव बहलसन्ध्यारागम् ।</l>
<l>प्रतिप्रेर्य एव तमः हृतकर्दमसुरगजेन्द्रनिकष इव स्थितः ॥)</l>
</lg>
<b><lg>
<l>आसण्णम्मि पविरलं बहलं थोअंतरम्मि दूरम्मि घणं ।</l>
<l>ओभग्गदिट्ठिपसरं	सव्वत्थ	समट्ठिअं	पि	दीसइ	तिमिरं ॥ ४६ ॥</l>
</lg></b>
<lg>
<l>(आसन्ने	प्रविरलं	बहलं	स्तोकान्तरे	दूरे	घनम् ।</l>
<l>अवभुग्‍नदृष्टिप्रसरं सर्वत्र समस्थितमपि दृश्यते तिमिरम् ॥)</l> (सेब. १०.२६)
</lg>
<b><lg>
<l>घउइगाअणंमि महीमहिवग्गम्मि वणिसम्मलणहाहोलो ।</l>
<l>घडिअणहमेलइणिआलेअच्छाअग्गहलंबआरंमि	जअं ॥ ४७ ॥</l>
</lg></b>
<b><lg>
<l>कुवलअ—दलउत्तंसिहिं	णीसहिसअंसणिहिं
मरगअगेज्जाकंतिहिं	लसिदसअणीहिं ।</l>
<l>तिमिरुग्गमभरे	मिगमअ—मंडण—धारिअहिं
पंगणे	ताव	गआगम	किअ	अभिसारिआहिं ॥ ४८ ॥</l>
</lg></b>
<lg>
<l>(कुवलयदल—अवतंसाभिरसितनिवसनाभिः
मरकत—ग्रैवेयक—कान्तिभिर्लसितनिवसनाभिः ।</l>
<l>तिमिरोद्गमभरे	मृगमदमंण्डनधारिणीभिः
प्राङ्गणे तावद् गतागतानि कृतानि अभिसारिकाभिः ॥)</l>
</lg>
<pb n="1557"/>
<p>(१९) इन्दोरुद्गमः <b>चन्द्रः</b> यथा—</p>
<b><lg>
<l>तावअ	सुवेल-धराहर-कडअ-तडंतरिअ-ससि-अर-परिगहिआ ।</l>
<l>दीसइ	थोअत्थिता	अंसमारुहंति	व्व	णहअलं	पुव्वदिसा ॥ ४९ ॥</l>
</lg></b>
<lg>
<l>(तावच्च सुवेलधराधरकटकतटान्तरितशशिकरपरिगृहीता ।</l>
<l>दृश्यते स्तोकस्थिता अंसमारोहन्तीव नभस्तलं पूर्वदिशा ॥)</l>
</lg>
<b><lg>
<l>विद्‍दुम-वलअद्ध-णिहाराहिरोग्गआ अवरा णु दाढा सुहआ ।</l>
<l>सोहइ	असोअ-णिम्मिअ-वम्मह-चाव-तणुई	मिअंकस्स	कला ॥ ५० ॥</l>
</lg></b>
<lg>
<l>(विद्रुमवलयार्ध-नीहार-हीरोद्गतापरा	दंष्ट्रा-सुभगा ।</l>
<l>शोभते अशोकनिर्मितमन्मथचापतन्वी मृगाङ्कस्य कला ॥)</l>
</lg>
<b><lg>
<l>जोण्हारस-चुण्णइअं	कर-विच्छूढ-तिमिराअ-परिक्खेवं ।</l>
<l>रइअ-मअ-पत्तलेहं मुहं व रअआणीए दाविअं ससिबिंबं ॥ ५१ ॥</l>
</lg></b>
<lg>
<l>(ज्योत्स्नारसचूर्णायितं	करविक्षिप्‍त—तिमिरायितपरिक्षेपम् ।</l>
<l>रचित-मद-पत्रलेखं मुखमिव रजन्या दर्शितं शशिबिम्बम् ॥)</l>
</lg>
<b><lg>
<l>पढमं	विद्‍दुमअप्पो	पच्छा	होहि	सविसेसधवलच्छाओ ।</l>
<l>मअ-पल्लविअ-विलासिणि-मुह-पडिमा-मुक्कदप्पणो व्व मिअंको ॥ ५२ ॥</l>
</lg></b>
<lg>
<l>(प्रथमं विद्रुमकल्पः पश्चाद् भवति सविशेषधवलच्छायः ।</l>
<l>मदपल्लवितविलासिनीमुखप्रतिमामुक्तदर्पण इव मृगाङ्कः ॥)</l>
</lg>
<p>(२०) चन्द्रातपो <b>ज्योत्स्ना</b> यथा—</p>
<b><lg>
<l>चंदाअवंमि जाअइ मारुअविहुअविडप्पंतरसामोवइए ।</l>
<l>कुमुउप्पलवापीणं प्ररूढ धवलकसणं दुमच्छाआणं ॥ ५३ ॥</l>
</lg></b>
<lg>
<l>(चन्द्रातपे	जाते	मारुतविधुतविसर्पमाणरसामोदयुते ।</l>
<l>कुमुदोत्पलवापीनां प्ररूढं धवलकृष्णं द्रुमच्छायाणाम् ॥)</l>
</lg>
<b><lg>
<l>भिण्णतम-दुद्दिणाइं	विडवंतर-विरल-पडिअ-चंदकराइं ।</l>
<l>थोअ-सुहालोआइं	पअडंति	व	मुद्धपल्लवाइं वणाइं ॥ ५४ ॥</l>
</lg></b>
<p>(सेब. १०.४४)</p>
<lg>
<l>(भिन्नतमोदुर्दिनानि	विटपान्तरविरलपतितचन्द्रकराणि ।</l>
<l>धौतसुखालोकानि	प्रगलन्तीव	मुग्धपल्लवानि	वनानि ॥)</l>
</lg>
<pb n="1558"/>
<b><lg>
<l>दीपाअवपिंजरिआ	कामिणिहसिअव्वआ	परिग्गहसुआ ।</l>
<l>होंति गवक्खोवगआ कालाअरु-दद्ध-धूसरा ससिकिरणा ॥ ५५ ॥</l>
</lg></b>
<lg>
<l>(दीपातपपिञ्जरिता	कामिनीहसितव्याः	परिग्रहसुखाः ।</l>
<l>भवन्ति गवाक्षोपगताः कालागरुदग्धधूसराः शशिकिरणाः ॥)</l>
</lg>
<b><lg>
<l>गोरंगउ	तरुणीअणो	जोण्हाइं	अहिसरइ
सिअ-णेवच्छ-पडिच्छेओ	वल्लह-बद्ध-रइ ।</l>
<l>तच्छाअहिं	पुणु	चलिअउ	सामलगत्तिअहिं
णीलउ	वेसु	वहंतिहिं	मअणुम्मतिअहिं ॥ ५६ ॥</l>
</lg></b>
<lg>
<l>(गौराङ्गस्तरुणीजनो	ज्योत्स्नायामभिसरति
सितनेपथ्यपरिच्छदो	वल्लभबद्धरतिः ।</l>
<l>तच्छायासु	पुनश्‍चलितं	श्यामलगात्राभिः
नीलं	वेशं	वहन्तीभिर्मदनोन्मत्ताभिः ॥) (सक. ३.१३१)</l>
</lg>
<p>(२१) निशाप्रथमयामकर्म <b>प्रादोषिकं</b> यथा—</p>
<b><lg>
<l>सज्जिज्जइ उवआरो अहो रइअंपि पुणो रइज्जइ सअणं ।</l>
<l>संभरिअ वाणि-अत्था अप्पाहिअ-पत्थिआ वि रुब्भइ दूई ॥ ५७ ॥</l>
</lg></b>
<lg>
<l>(सज्जीक्रियते उपचारः अहो रचितमपि पुना रच्यते शयनम् ।</l>
<l>संस्मृत्य	वाण्यर्थान्,	सन्दिष्टप्रस्थितापि रुध्यते	दूती ॥)</l>
</lg>
<b><lg>
<l>पिज्जइ पीअं पि महु दीसइ दिट्ठो वि दप्पणे अप्पाणो ।</l>
<l>अणुआण रागपसरा पुच्छिज्जइ पुच्छिआ पुणो वि पिअकहा ॥ ५८ ॥</l>
</lg></b>
<lg>
<l>(पीयते पीतमपि मुधु दृश्यंते दृष्टोऽपि दर्पणे आत्मा ।</l>
<l>अनुजानां रागप्रसरा पृच्छ्यते पृष्टा पुनरपि प्रियकथा ॥)</l>
</lg>
<b><lg>
<l>अज्जेइ	लोअणाइं	बंधइ	रसणं	रएइ	तिलआलेक्खं ।</l>
<l>जाओ होंत-समागम-सुहेक्क-रसिओ वि वाउलो जुअइजणो ॥ ५९ ॥</l>
</lg></b>
<lg>
<l>(अनक्‍ति	लोचने	वध्नाति	रशनां	रचयति	तिलकालेख्यम् ।</l>
<l>जातो भविष्यत्समागम—सुखैक—रसिकोऽपि व्याकुलो युवतिजनः ॥)</l>
</lg>
<pb n="1559"/>
<b><lg>
<l>एत्तहे	उत्तहे	जंतहि	तोरणवंतिअहिं
दूइत्तणु	वेसंतिहि	पंथुणिअंति	अहिं ।</l>
<l>वेसविसेसु	लयंत	मुअंतिहिं	वालिअहिं
परिअणु	किउ	विहडप्फडमुत्तालिअहिं ॥ ६० ॥</l>
</lg></b>
<lg>
<l>(अत्र	तत्र	यान्तीभिस्तोरणवतीभि—
र्दौत्यं	प्रेषयन्तीभिः	पन्थानमीक्षमाणाभिः ।</l>
<l>वेषविशेषं	गृह्‌न्मुञ्चन्तीभिर्बालाभिः
परिजनः कृतो व्याकुलः स्फुटमु‌त्तालाभिः ॥)</l>
</lg>
<p>(२२) अर्धरात्रं <b>निशीथः</b> यथा—</p>
<b><lg>
<l>क्व प्रस्थितासि करभोरु! घने निशीथे
प्राणेश्वरो	वसति यत्र	जनः प्रियो मे ।</l>
<l>एकाकिनी वद कथं न	बिभेषि बाले!
नन्वस्ति पुङ्खितशरो मदनः सहायः ॥ ६१ ॥</l></lg></b> (अमरु. ७१)
<b><lg>
<l>सखि! स विजितो वीणाद्युते कयापि परस्त्रिया
पणितमभवत् ताभ्यां तस्मिन्निशाललितं ध्रुवम् ।</l>
<l>कथमितरथा	शोफालीषु	स्खलत्कुसुमास्वपि
स्थितवति नभोमध्येऽपीन्दौ प्रियेण विलम्ब्यते ॥ ६२ ॥</l></lg></b> (दशरू. २.२५)
<p>(२३) अपररात्रं <b>रात्रिपरावृत्ति</b>र्यथा—(किराता. ९.७४, ७६)</p>
<b><lg>
<l>अन्योन्यरक्तमनसामथ बिभ्रतीनां चेतोभुवः सुरसखाप्सरसां निदेशम् ।</l>
<l>वैबोधिकध्वनिविभावितपश्चिमार्धा सा संहृतेव परिवृत्तिमियाय रात्रिः ॥ ६३ ॥</l>
</lg></b>
<b><lg>
<l>कान्ताजनं सुरतखेदनिमीलिताक्षं संवाहितुं समुपयानिव मदमन्दम् ।</l>
<l>हर्म्येषु	माल्यमदिरापरिभोगगन्धानाविश्चकार	रजनीपरिवृत्तिवायुः ॥ ६४ ॥</l>
</lg></b>
<b><lg><l>प्रातः प्रियेषु सुरतश्रमगाढनिद्रासीदुद्‍भुजोच्छ्वसितपीनपयोधराणि ।
आलिङ्गनानि घटयन्ति विलासिनीनां प्रत्यग्रबोधबहुलाः कृकवाकुवाचः ॥६४॥</l></lg></b>
<pb n="1560"/>
<b><lg>
<l>नाधन्यैः क्षणदाविराममधुराः किञ्चिद्‍विनिद्रालस—
श्रोत्रैः	सव्रणमुग्धचारणवधूदन्तच्छदायासिनः ।</l>
<l>श्रूयन्ते	मृदुपीतभुक्तमरुतः	पौराणरीतिक्रम—
व्यालोलाङ्गुलिरुद्धमुक्तसुषिरश्रेणीरवा	वेणवः ॥ ६६ ॥</l>
</lg></b>
<p>(२४) प्रत्युषकालकर्म <b>प्राभातिकं</b>, यथा—</p>
<b><lg>
<l>ताव अ रअणिवहूए परिअत्तंतीए मलिअ-ताराकुसुमो ।</l>
<l>जाओ परिमलपिसुणो उअ णच्चंतो व्व पाअडो पच्चूसो ॥ ६७ ॥</l>
</lg></b>
<lg>
<l>(तावच्च रजनीवध्वां परिवर्तमानायां मृदितताराकुसुमः ।</l>
<l>जातः परिमलपिशुनः पश्य नृत्यन्निव प्रकटः प्रत्यूषः ॥)</l>
</lg>
<b><lg>
<l>भूमि—णिमिएक्कचलणं	पिअअमहुत्त—परिअत्तिआणण—कमलं ।</l>
<l>सोहइ	पेम्मणिअलिअं	णअणद्धंत	दरपेच्छिअं ॥ ६८ ॥</l>
</lg></b>
<lg>
<l>(भूमिनिभृताङ्कचरणं	प्रियाऽप्राप्‍तपरिवर्तिताननकमलम् ।</l>
<l>शोभते प्रेम निगलितं शयनार्धान्तदरप्रेक्षितं युवतीनाम् ॥)</l>
</lg>
<b><lg>
<l>गतवति नखलेखालक्ष्यतामङ्गरागे	समददयितपीताताम्रबिम्बाधरोष्ठयाः ।</l>
<l>विरहविधुरमिष्टा सत्सखीवाङ्गनाया हृदयमवललम्बे रात्रिसम्भोगलक्ष्मीः ॥ ६९ ॥</l>
</lg></b>
<p>(किराता. ९.७८)</p>
<b><lg>
<l>एताश्‍चूर्णितचूर्णकुन्तलभृतः	क्षुण्णस्त्रगामोदिनी—
र्बिभ्राणाः	कबरीः	कुरङ्गकदृशो	विस्त्रंसिबन्धाकुलाः ।</l>
<l>केलिप्रौढिविलुप्‍तवर्णकतया	बिम्बैकशेषैः	पुरो
पत्रालीतिलकैर्दिशन्ति	विजयं	सौभाग्यवैदग्ध्ययोः ॥ ७० ॥</l>
</lg></b>
<p>(२५) क्रीडार्थं <b>काननविहारागमनं</b> यथा— (माघ. ७.१,३,४,१५,४४,४५,५०,४६)</p>
<b><lg>
<l>अनुगिरमृतुभिर्वितायमानामथ स विलोकयितुं वनान्तलक्ष्मीम् ।</l>
<l>निरगमदभिरोद्धुमादृतानां भवति महत्सु न निष्फलः प्रयासः ॥ ७१ ॥</l>
</lg></b>
<b><lg>
<l>अवसरमधिगम्य	तं	हरन्त्यो	हृदयमयत्‍नकृतोज्ज्वलस्वरूपाः ।</l>
<l>अवनिषु	पदमङ्गनास्तदानीं	व्यदधत	विभ्रमसम्पदोऽङ्गनासु ॥ ७२ ॥</l>
</lg></b>
<pb n="1561"/>
<b><lg>
<l>नखरुचिरचितेषु चापलीनं ललितगतेषु गतागतं दधाना ।</l>
<l>मुखरितवलयं पृथौ नितम्बे भुजलतिका मुहुरस्खलत्तरुण्याः ॥ ७३ ॥</l>
</lg></b>
<b><lg>
<l>अविरलपुलस्सह व्रजन्त्याः प्रतिपदमेकतरः स्तनस्तरुण्याः ।</l>
<l>घटितविघटितः प्रियस्य वक्षस्तटभुवि कन्दुकविभ्रमं बभार ॥ ७४ ॥</l>
</lg></b>
<p>(२६) वने विविक्तालोकजनः कामिनां चेष्टाविशेषो <b>वनविहारः</b> (यथा)—</p>
<b><lg>
<l>व्रततिविततिभिस्तिरोहितायां प्रतियुवतौ वदनं प्रियः प्रियायाः ।</l>
<l>यदधयदधरावलोपनृत्यत्करवलयस्वनितेन	तद्	विवव्रे	॥ ७५ ॥</l>
</lg></b>
<b><lg>
<l>मुखकमलकमुन्नमय्य	यूना	यदभिनवोढवधूर्बलादचुम्बि ।</l>
<l>तदपि न किल बालपल्लवाग्रग्रहपरया विविदे विदग्धसख्या ॥ ७६ ॥</l>
</lg></b>
<b><lg>
<l>इदमिदमिति भूरुहां प्रसूनैर्मुहुरभिलोभयता पुरः प्रकोष्ठ्या ।</l>
<l>अनुरहसमनायि वल्लभेन त्वरयति रन्तुमहो जनं मनोभूः ॥ ७७ ॥</l>
</lg></b>
<b><lg>
<l>विलसितमनुकुर्वती पुरस्ताद् धरणिरुहाधिरुहो वधूर्लतायाः ।</l>
<l>रमणमृजुतया	पुरस्सखीनामकलितचापलदोषमालिलिङ्ग ॥ ७८ ॥</l>
</lg></b>
<p>(२७) कामिनामन्योन्यानुरागहेतुः कुसुमपल्लवादिग्रहणविभ्रमः <b>पुष्पापचयः</b>, यथा—
(किराता—८.१५, १८, १९, १६)</p>
<b><lg>
<l>प्रियेऽपरा यच्छति वाचमुन्मुखी निबद्धदृष्टिः शिथिलाकुलोच्‍चया ।</l>
<l>समादधे नांशुकमाहितं वृथा विवेद पुष्पेषु न पाणिपल्लवम् ॥ ७९ ॥</l>
</lg></b>
<b><lg>
<l>विलम्बमानाकुलकेशशपाशया कयाचिदाविष्कृतबाहुमूलया ।</l>
<l>तरुप्रसूनान्यपदिश्य सादरं मनोऽधिनाथस्य मनः समाददे ॥ ८० ॥</l>
</lg></b>
<b><lg>
<l>व्यपोहितुं लोचनतो मुखानिलैरपारयन्तं किल पुष्पजं रजः ।</l>
<l>पयोधरेणोरसि काचिदुन्मनाः प्रियं जघानोन्नतपीबरस्तनी ॥ ८१ ॥</l>
</lg></b>
<b><lg>
<l>सलीलमामुक्तलतान्तभूषणं समासजन्त्या कुसुमावतंसकम् ।</l>
<l>स्तनोपपीडं नुनुदे नितम्बिना घनेन कश्चिज्जघनेन कान्तया ॥ ८२ ॥</l>
</lg></b>
<pb n="1562"/>
<p>(२८) वनविहारायाससूचकोऽवस्थाविशेषः <b>श्रमानुभवः</b>, यथा— (माघ. ७.३९७१—७३)</p>
<b><lg>
<l>प्रथममलघुमौक्तिकाभमासीच्छ्रमजलमुज्ज्वलगण्डमण्डलेखम् ।</l>
<l>कठिनकुचतटाग्रपाति पश्चादथ शतशर्करतां जगाम तासाम् ॥ ८३ ॥</l>
</lg></b>
<b><lg>
<l>अविरतकुसुमापचायखेदान्निहितभुजालतयैकयोपकण्ठम् ।</l>
<l>विपुलतरनिरन्तरावलग्‍नस्तननिहितप्रियवक्षसाललम्बे ॥ ८४ ॥</l>
</lg></b>
<b><lg>
<l>अभिमतमभितः कृताङ्गभङ्गा कुचयुगमुन्नतिवित्तमुन्नमय्य ।</l>
<l>तनुरभिलषितुं क्लच्छलेन व्यवृणुत वेल्लितवाहुवल्लरीकाः ॥ ८५ ॥</l>
</lg></b>
<b><lg>
<l>हिमलवसदृशश्रमोदबिन्दूनपनयता किल नूतनोढवध्वाः ।</l>
<l>कुचकलशकिशोरके कथंचित्तरलतया तरुणेन पस्पृशाते ॥ ८६ ॥</l>
</lg></b>
<p>(२९) श्रमातपादिविगमहेतुर्लतागृहातपत्राद्याश्रयः <b>प्रच्छायादिकसेवा</b>, यथा—(माघ.८.३—५)</p>
<b><lg>
<l>नीरन्ध्रद्रुमशिशिरां भुवं वहन्ती साशङ्कं मुहुरिव कौतुकात् करैस्ताः ।</l>
<l>पस्पर्श क्षणमनिलाकुलीकृतानां शाखानामतुहिनरश्मिरन्तरालैः ॥ ८७ ॥</l>
</lg></b>
<b><lg>
<l>एकस्यास्तपनकरैः करालिताया बिभ्राणाः सपदि सितोष्णवारणत्वम् ।</l>
<l>सेवायै वदनसरोजनिर्जितश्रीरागस्य प्रियमिव चन्द्रमाश्चकार ॥ ८८ ॥</l>
</lg></b>
<b><lg>
<l>स्वं रागाविपरिवितन्वतोत्तरीयं कान्तेन प्रतिपथवारितातपायाः ।</l>
<l>सच्छत्रादपरविलासिनीसमूहाच्छायासीदधिकतरा	तदापरस्याः ॥ ८९ ॥</l>
</lg></b>
<b><lg>
<l>संक्षोभक्षमगहनामथापगङ्गं बिभ्राणं ज्वलितमणीनि सैकतानि ।</l>
<l>अध्यूषुश्‍च्युतकुसुमाचितां सहाया वृत्रारेरविरलशाद्वलां धरित्रीम् ॥ ९० ॥</l>
</lg></b>
<p>(३०) नद्यादौ मज्जनविलासो <b>जलक्रीडा</b> यथा—(किराता. ८.४२,४९,४३,४४)</p>
<b><lg>
<l>शुभाननाः साम्बुरुहेषु भीरवो विलोलहाराश्चलफेनपङ्‌क्तिषु ।</l>
<l>नितान्तगौर्यो हृतकुङ्कुमेष्वलं न लेभिरे ताः परभागमूर्मिषु ॥ ९१ ॥</l>
</lg></b>
<b><lg>
<l>प्रियैस्सलीलं करवारिवारितः प्रवृद्धनिःश्वासविकम्पितस्तनः ।</l>
<l>सविभ्रमाधूतकराग्रपल्लवो यथार्थतामाप विलासिनीजनः ॥ ९२ ॥</l>
</lg></b>
<pb n="1563"/>
<b><lg>
<l>ह्रदाम्भसि न्यस्तवधूकराहते रवं मृदङ्गध्वनिधीरमुज्झति ।</l>
<l>मुहुः स्तनैस्तालसमं समाददे मनोरमं नृत्तमिव प्रवेपितम् ॥ ९३ ॥</l>
</lg></b>
<b><lg>
<l>श्रिया हसद्भिः कमलानि सस्मितैरलङ्कृताम्बुप्रतिमागतैर्मुखैः ।</l>
<l>कृतानुकूला सुरराजयोषितां प्रसादसाफल्यमवाप जाह्नवी ॥ ९४ ॥</l>
</lg></b>
<p>(३१) स्‍नानाद्यनन्तरं वस्त्राभरणमाल्यानुलेपनादिग्रहणं <b>नैपथ्यप्रयोगो</b> यथा—</p>
<b><lg>
<l>किं भूषणैस्तव विभूषितमात्मनैव दिग्धं रुचैव मलिनैरलमङ्गरागैः ।</l>
<l>स्वच्छाम्बरं वपुरुपाहितरूपगर्वं स्त्रानार्द्रमेव सुभगे! मुदमादधाति ॥ ९५ ॥</l>
</lg></b>
<b><lg>
<l>आलिख्य पत्रमसिताऽगुरुणाभिरामं रामामुखे क्षणविभासितचन्द्रबिम्बे ।</l>
<l>जातश्चिराद् विकसनाऽ१ वसरोऽयमस्येत्युक्त्वा सखी कुवलयं श्रवणे चकार ॥ ९६ ॥</l>
</lg></b>
<b><lg>
<l>दोलायमानपटुकान्तिलतं ललाटपट्टं ललामललितश्रियमुद्‍वहन्त्या ।</l>
<l>एकीभवत्सुरशरासनशीतरश्मिखण्डाहतामनुचकार दिवं नभःश्रीः ॥ ९७ ॥</l>
</lg></b>
<b><lg>
<l>श्लाघ्यात्मना दशनकोटिकृतच्छदेन सम्प्राप्य चुम्बनसुखानुभवं तदानीम् ।</l>
<l>रागात् कुशेशयदृशामधरेषु नागवल्लीदलेन यदकारि किमद्भ‍ुतं तत् ॥ ९८ ॥</l>
</lg></b>
<p>(३२) सम्भोगविशेषार्थमाक्रीडशैलसेवा <b>क्रीडापर्वतविहारः</b>, यथा—(कुसं. ८.२२–२५)</p>
<b><lg>
<l>मेरुमेत्य मरुदाशुवाहनः पार्वतीस्तनपुरस्कृतः कृती ।</l>
<l>हेमपल्लवविभङ्गसंस्तरानन्वभूत्	सुरतमर्दनक्षमान् ॥ ९९ ॥</l>
</lg></b>
<b><lg>
<l>पद्मनाभवलयाङ्किताश्मसु प्राप्‍तवत्स्वमृतविप्रुषों नवाः ।</l>
<l>मन्दरस्य कटकेषु चावसत् स प्रियावदनपद्मषट्पदः ॥ १०० ॥</l>
</lg></b>
<b><lg>
<l>वारणध्वनितभीतया तया कण्ठसक्तमृदुबाहुबन्धनः ।</l>
<l>एकपिङ्गलगिरौ जगद्‍गुरुर्निर्विवेश विशदाः शशिप्रभाः ॥ १०१ ॥</l>
</lg></b>
<b><lg>
<l>तस्य जातमलयस्थलीरते धूतचन्दनलतः प्रियाक्लमम् ।</l>
<l>आचचाम सलवङ्गकेसरश्चाटुकार इव दक्षिणानिलः ॥ १०२ ॥</l>
</lg></b>
<!-- NOTES pg=1563!-->
१. 'कसनाऽवसरोऽयम'='कसनाद्वसरो(?)यम' राघवः ।
<pb n="1564"/>
<p>(३३) समारूढप्रौढविस्त्रम्भानुरागोद्दीपनाय देश्या महिम्‍निदेश्याश्च माहिमान्यश्च
<b>विविधक्रीडाः</b> प्रवर्तयेत् । तास्वेकमेव कुसुमनिर्भरं शाल्मलीवृक्षमाश्रित्य
सुनिमीलितकादिभिः खेलनं क्रीडा <b>एकशाल्मली</b> (कामसू. जयमं. १.४) यथा—</p>
<b><lg>
<l>को एसोत्ति पलोत्तुं सामलीजाणिअं पियं परिक्खसइ ।</l>
<l>हलिअसुअं	मुद्धवहू सेअजलोल्लेण	हत्थेण ॥ १०३ ॥</l>
</lg></b>
<lg>
<l>(क एष इति प्रत्यावर्तितुं शाल्मलिज्ञातं प्रियं परिपातयति ।</l>
<l>हालिकसुतं	मुग्धवधूः स्वेदजलार्द्रेण हस्तेन ॥) (सक. ५.३०३)</l>
</lg>
<b><lg>
<l>जो वि ण पुच्छइ तस्स वि कहेइ भंगाइं तेण वलआइ ।</l>
<l>अइउज्जुआ हआसा अहव पिओ से वराईए ॥ १०४ ॥</l>
</lg></b>
<lg>
<l>(योऽपि न पृच्छति तस्यापि कथयति भग्‍नानि तेन वलयानि ।</l>
<l>अतिऋजुका हता अथ वा प्रियः तस्याः वराक्याः ॥)</l>
</lg>
<p>(गास. ५.३८)</p>
<p>(३४) यत्र कस्ते प्रिय इति पृच्छद्भिः पलाशादिनवलताभिः प्रियजनो हन्यते सा
<b>नवलतिका,</b> यथा—</p>
<b><lg>
<l>वाडेइ विदिअं गम्मिज्जं मिविदिण ॰ ॰ ए वलइअं ।</l>
<l>सअलावअबाइ	समुच्‍चलंतिसेतम्मि	आवसिओ ॥ १०५ ॥</l>
</lg></b>
<b><lg>
<l>णवलअप्पहरमङ्गे जहिं जहिं महइ देअरो दाउं ।</l>
<l>रोमंचदंडराई तहिं तहिं दीसइ बहुए ॥ १०६ ॥</l>
</lg></b>
<lg>
<l>(नवलताप्रहारमङ्गे यत्र यत्रेच्छति देवरो दातुम् ।</l>
<l>रोमाञ्चदण्डराजिस्तत्र तत्र दृश्यते वध्वाः ॥) (गास. १.२८)</l>
</lg>
<b><lg>
<l>तेण इर णवलआए दिण्णो पहरो इमीअ थणवट्ठे ।</l>
<l>गामतरुणीहिं अज्ज वि दिअहं परिआलिआ भमइ ॥ १०७ ॥</l>
</lg></b>
<lg>
<l>(तेन किल नवलतया दत्तः प्रहार एतस्याः स्तनपृष्ठे ।</l>
<l>ग्रामतरुणीभिरद्यापि दिवसे प्रतिपालिता भ्रमति ॥) (सक. ५.२२९)</l>
</lg>
<b><lg>
<l>णवलअपहरुत्तत्थाए तं कअं किं वि सुण्हाए ।</l>
<l>जं अज्जवि जुअइजणो घरे घरे सिक्खिउं महइ ॥ १०८ ॥</l>
</lg></b>
<lg>
<l>(नवलताप्रहारोत्त्रस्तया तत्कृतं किमपि स्‍नुषया ।</l>
<l>यदद्यापि युवतिजनो गृहे गृहे शिक्षितुं भ्रमति ॥) (गास. ८६२वे.)</l>
</lg>
<pb n="1565"/>
<p>(३५) पाञ्चालमुनिप्रवर्तिता भिन्नभाषावेषचेष्टितैः प्रहासक्रीडा <b>पाञ्चालानुयातम्</b>, यस्या
भूतमात्रे प्रसिद्धिः, यथा—(कर्पूरमञ्जरी ४.१३,१४,१५,१७)</p>
<b><lg>
<l>हत्थे	महामंसवलीधराओ	हुंक्कार—फेक्काररवा	रउद्दा ।</l>
<l>णिसाअरीणं पडिसीसएहिं अण्णा मसाणाभिणअं कुणन्ति ॥ १०९ ॥</l>
</lg></b>
<lg>
<l>(हस्ते	महामांसबलिधारिण्यो	हुङ्कारफेत्काररवा रौद्राः ।</l>
<l>निशाचरीणां प्रतिशीर्षकैरन्या महाश्मशानाभिनयं कुर्वन्ति ॥)</l>
</lg>
<b><lg>
<l>इमा मसी कज्जलकालकाआ तिक्कण्डचावाओ विलासिणीओ ।</l>
<l>पुलिंदरूवेण जणस्स हासं स—मोरपिंछाभरणा	कुणंति ॥ ११० ॥</l>
</lg></b>
<lg>
<l>(इमा मषीकज्जलकालकायाः त्रिकाण्डचापाः विलासिन्यः ।</l>
<l>पुलिन्दरूपेण जनस्य हासं समयूरपिञ्छाभरणाः कुर्वन्ति ॥)</l>
</lg>
<b><lg>
<l>कोउहल्लवस—जंगमवेसा वेणुवादणपरा अवराओ ।</l>
<l>कालवेसवसहासिअलोआ ओसरंति पणवंति हसंति ॥ १११ ॥</l>
</lg></b>
<lg>
<l>(कौतूहलजननाङ्गनिवेशाः	वेणुवादनपराः	अपराः ।</l>
<l>कालवेशवशहासितलोका अपसरन्ति प्रणमन्ति हसन्ति ॥)</l>
</lg>
<b><lg>
<l>कावि वाइअकरालहुहुक्का मढ्‌ढमद्दललएण मअच्छी ।</l>
<l>भूलदाहिं परिवाडिचलाहिं चल्लिकम्मकरणंमि पअठ्ठा ॥ ११२ ॥</l>
</lg></b>
<lg>
<l>(कापि वादितकरालहुहुक्का मत्तमर्दललयेन मृगाक्षी ।</l>
<l>भ्रूलताभ्या परिपाटीचलाभ्यां चेदिकर्मकरणे प्रवृत्ता ॥)</l>
</lg>
<p>(३६) प्रथमवर्षणप्ररूढनवतृणाङ्कुरासु स्थलीषु शाद्‍वलमभ्यर्च्य भुक्तपीतानां कृत्रिमविवाहा—
दिक्रीडा <b>नवपत्रिका ।</b> तत्र च वरणविधानादौ तेषामेवंविधाः परिहासा भवन्ति, यथा—</p>
<b><lg>
<l>आसण्णकुडुंगे जुण्णदेउले बहु—जुआण—संकिण्णे ।</l>
<l>थेरो त्ति पइ मा रुअसु पुत्ति! दिण्णासि सुग्गामे ॥ ११३ ॥</l>
</lg></b>
<lg>
<l>(आसन्ननिकुञ्जे जीर्णदेवकुले बहुयुवसङ्कीर्णे ।</l>
<l>स्थविर इति पतिः मा रुदिहि पुत्रि दत्तासि सुग्रामे ॥)</l>
</lg>
<b><lg>
<l>ता कुणह कालहरणं तुवरंतम्मि वि वरे विवाहस्स ।</l>
<l>जा पंडु—णहपआइं होंति कुमारीए अंगाइं ॥ ११४ ॥</l>
</lg></b>
<lg>
<l>(तावत् कुरुत कालहरणं त्वरमाणेऽपि वरे विवाहस्य ।</l>
<l>यावत् पुनः (अ)नखपदानि भवन्ति कुमार्या अङ्गानि ॥) (सक. ५.३१२)</l>
</lg>
<pb n="1566"/>
<b><lg>
<l>कइआ जाआ कइआ णु सिक्खिआ माउआ हइकुमारी ।</l>
<l>तं तं जाणइ सव्वं जं जं महिलाजो जाणंति ॥ ११५ ॥</l>
</lg></b>
<lg>
<l>(कदा जाता कदा नु शिक्षिता मातर्हतकुमारी ।</l>
<l>तत्तज्जानाति सर्वं यद्यन्महिला जानन्ति ॥)</l></lg> (गास.८२५वे.)
<b><lg>
<l>तत्थ वि होंति सहीओ पुत्तिइ मा रुअसु जत्थ दिण्णासि ।</l>
<l>वंजुलणिउंजलीला तत्थ वि गिरिवाहिणी गोला ॥ ११६ ॥</l>
</lg></b>
<lg>
<l>(तत्रापि भवन्ति सख्यः पुत्रिके! मा रोदीः यत्र दत्तासि ।</l>
<l>वञ्जुलनिकुञ्जलीला तत्रापि गिरिवाहिनी गोदा ॥)</l></lg> (गास.८८५वे.)
<p>(३७) वर्षासु कदम्बनीपहरिद्रुमादिकुसुमैः प्रहरणभूतैर्द्विधा बलं विभज्य कामिनां क्रीडाः
<b>कदम्बयुद्धानि</b> यथा—</p>
<b><lg>
<l>सहिआहिं पिअ-विसज्जिअ-कलंब-रअ-भरिअ-णिब्भरू-स्‍‌सिओ/रुच्छसिओ ।</l>
<l>दीसइ	कदंबधवओ	व्व	थणहरो	हलिअसुह्‍णाए ॥ ११७ ॥</l>
</lg></b>
<lg>
<l>(सखीभिः प्रियविसर्जितकदम्बरजोभरितनिर्भरोच्छ्‌वसितः ।</l>
<l>दृश्यते कदम्बस्तबक इव स्तनभरो हालिकस्‍नुषायाः ॥)</l></lg>(सक. ५.३११)
<b><lg>
<l>थणवट्ठु ‍च्‍चिअ कलंवरेणुणिब्भरणिमीलिअच्छीए ।</l>
<l>भहम्मइ सेसो वि जणो कलंबकुसुमोमेहिं सुह्‍णाए ॥ ११८ ॥</l>
</lg></b>
<lg>
<l>(स्तनपृष्ठमेव कदम्बरेणुनिर्भरनिमीलिताक्ष्याः ।</l>
<l>हन्यते शेषोऽपि जनः कदम्बकुसुमैः स्‍नुषायाः ॥)</l>
</lg>
<b><lg>
<l>हम्मइ पिआए दइओकलंबगुच्छेण मुच्छइ दिअरो ।</l>
<l>हम्मइ दइएण पिआ पीडा उण से सवत्तीणं ॥ ११९ ॥</l>
</lg></b>
<lg>
<l>(हन्यते प्रियया दयितः कदम्बगुच्छेन मूर्च्छति देवरः ।</l>
<l>हन्यते दयितेन प्रिया पीडा पुनस्तस्याः सपत्‍नीनाम् ॥)</l>
</lg>
<b><lg>
<l>धण्णो सि रे हविदुअं/हलिद्दअ हलिअसुआपपीणत्थणहरुच्छंगे ।</l>
<l>पेच्छंतस्स वि पइणो जं तुह कुसुमाइ णिपडंति ॥ १२० ॥</l>
</lg></b>
<lg>
<l>(धन्योऽसि रे हरिद्रक हलिकसुतापीनस्तनभरोत्सङ्गे ।</l>
<l>प्रेक्षमाणस्यापि पत्युः यत् तव कुसुमानि निपतन्ति ॥)</l></lg>(गास. ८६३वे.)
<pb n="1567"/>
<p>(३८) अभिनवविसाङ्कुरोद्भेदसमये सरस्समाश्रित्य कामिमिथुनानां क्रीडा <b>विसखादिका</b>, यथा—</p>
<b><lg>
<l>गेण्हंति पिअअमा पिअअमाण वअणाहि विसलअद्धाइं ।</l>
<l>हिअआइं	व	कुसुमाउह—बाण—कआणेअ—रंधाइं ॥ १२१ ॥</l>
</lg></b>
<lg>
<l>(गृह्‍णन्ति प्रियतमाः प्रियतमानां वदनाद् विसलतार्धानि ।</l>
<l>हृदयानीव	कुमुमायुधवाणकृतानेकरन्ध्राणि ॥)</l></lg> (सक. ५.३१३)
<b><lg>
<l>दिअरो वहुण्णिआए पुणो पुणो मुह—मुणाल—संकाए ।</l>
<l>दंतप्पहं	विअत्थइ विहसिज्जंतो	पिअअमाए ॥ १२२ ॥</l>
</lg></b>
<lg>
<l>(देवरो भ्रातृजायायाः पुनः पुनः मुखमृणालशङ्कया ।</l>
<l>दन्तप्रभां सविकर्षति विहस्यमानः प्रियतमया ॥)</l>
</lg>
<p>एतेना<b>भ्यूषखादिकेक्षुभक्षिका</b> च व्याख्याता । यथा—(सक. ५.३१७)</p>
<b><lg>
<l>मअणग्गिणा करो मे दड्‌ढो त्ति पुणो पुणो च्‍चिअ कहेइ ।</l>
<l>हलिअसुआ	मलिअब्भूसदोहली	पामरजुआणे ॥ १२३ ॥</l>
</lg></b>
<lg>
<l>(मथ/मदनाग्‍निना करो मे दग्ध इति पुनः पुनरेव कथयति ।</l>
<l>हलिकसुता	मृदिताभ्यूषदोहदिनी	पामरयूनि ॥)</l>
</lg>
<b><lg>
<l>दिअरस्स	सरस—मउअं अंसूमइलेण देइ हत्थेण ।</l>
<l>पढमं हिअअं वहुआ पच्छा गंडं सदंतवणं ॥ १२४ ॥</l>
</lg></b>
<lg>
<l>(देवरस्य सरसमृदुकमश्रुमलिनेन ददाति हस्तेन ।</l>
<l>प्रथमं हृदयं वधुका पश्‍चाद् गंडं सदन्तव्रणम् ॥)</l></lg> (सक. ५.३१८)
<p>(३९) शक्रमह <b>इन्द्रोत्सवः,</b> यथा—(सक. ५.३१४)</p>
<b><lg>
<l>सच्‍चं चिअ कट्ठमओ सुरणाहो जेण हलिअधूआए ।</l>
<l>हत्थेहिं कमलदलकोमलेहिं चिक्को ण पल्लविओ ॥ १२५ ॥</l>
</lg></b>
<lg>
<l>(सत्यमेव काष्ठमयस्स सुरनाथो येन हालिकदुहित्रा ।</l>
<l>हस्तैः कमलदलकोमलैः स्पृष्टो न पल्लवितः ॥)</l>
</lg>
<b><lg>
<l>इंदमहं दट्ठुमणो संकोइअ—दड्‌ढ—णाम—रच्छाए ।</l>
<l>मोत्तूण तं णिसंको अज्ज जणो कहं णु बोलीणो ॥ १२६ ॥</l>
</lg></b>
<lg>
<l>(इन्द्रमहं	द्रष्टुमनाः	सङ्कोचितदग्धनामरथ्यया ।</l>
<l>मुक्त्वा तं निश्शङ्कः अद्य जनः कथं न्वतिक्रान्तः ॥)</l>
</lg>
<pb n="1568"/>
<p>(४०) आश्विनपौर्णमासीविलासः <b>कौमुदीप्रचारः</b>, यथा—(सक. ५.३१५)</p>
<b><lg>
<l>अह तुएँ सहत्थदिण्णो कह कह वि खलंत-मत्त-जणमज्झे ।</l>
<l>तिस्सा	थणेसु	जाओ	विलेवणं	कोमुई-वासो ॥ १२७ ॥</l>
</lg></b>
<lg>
<l>(अथ त्वया स्वहस्तदत्तं कथंकथमिव स्खलन्मत्तजनमध्ये ।</l>
<l>तस्याः	स्तनेषु	जातं	विलेपनं	कौमुदीवासः ॥)</l>
</lg>
<b><lg>
<l>घेत्तूण चुण्णमुट्‌ठ्ठिं हरिसूससिआइँ	वेपमाणीए ।</l>
<l>भिसुणेमि	त्ति	पिअअमहत्थे	गंदोअअं	जाअं ॥ १२८ ॥</l>
</lg></b>
<lg>
<l>(गृहीत्वा चूर्णमुष्टिं अश्रुमलिनेन वेपमानायाः ।</l>
<l>अवकिरामीति प्रियतमहस्ते गन्धोदकं जातम् ॥)</l></lg> (गास. ४.१२)
<b><lg>
<l>दिअरेण पिआथणए कोमुइवासेण कद्दमिज्जंते ।</l>
<l>हसइ परिओससुण्णं उव्वत्तमुहं हलिअवुत्तो ॥ १२९ ॥</l>
</lg></b>
<lg>
<l>(देवरेण प्रियास्तने कौमुदीवासेन कर्दमीकृते ।</l>
<l>हसति परितोषशून्यमुद्‍वृत्तमुखं हलिकपुत्रः ॥)</l>
</lg>
<p>(४१) दीपोत्सवो <b>यक्षरात्रि</b>र्यथा—(सक. ५.३१६)</p>
<b><lg>
<l>अण्णे वि हु होंति छणा ण उणो दीवालिआसरिच्छा ते ।</l>
<l>जत्थ जहिच्छं गम्मइ पिअवसई दीवअ—मिसेण ॥ १३० ॥</l>
</lg></b>
<lg>
<l>(अन्येऽपि खलु भवन्ति क्षणा न पुनर्दीपालिकायाः सदृक्षाः ।</l>
<l>यत्र	यथेच्छं	गम्यते	प्रियवसतिर्दीपकमिषेण ॥)</l>
</lg>
<b><lg>
<l>सुण्हाए हिअअगुणिअं सीसइ दिअरस्स छण—पईवेण ।</l>
<l>सज्झस—पअंपिअ—त्थण—णीसासंदोलिअ—सिहेण ॥ १३१ ॥</l>
</lg></b>
<lg>
<l>(स्‍नुषायाः हृदयगुणितं शिष्यते देवरस्य क्षणप्रदीपेन ।</l>
<l>साध्वस—प्रकम्पित—स्तन—निःश्वासान्दोलित—शिखेन ॥)</l>
</lg>
<p>(४२) <b>स्पृहयन्तीव्रतमष्टमीचन्द्रकः</b>, स हि चैत्रचतुर्थीतोऽष्टमचतुर्थ्यामुदीयमानः
कामिनीभिराप्यते, यथा—</p>
<b><lg>
<l>अवस-हअ-पव्व-चरणेण पुत्ति मा खेअअसु सुअणुं ।</l>
<l>उग्गमिहमाणससी तुह वअणसिरीएँ हि जुअसोहो ॥ १३२ ॥</l>
</lg></b>
<lg>
<l>(अवश—हत—पर्वचरणेन पुत्रि! मा खेदयस्व स्वतनुम् ।</l>
<l>उद्गमिष्यमाणशशी तव वदनश्रिया युतशोभः ॥)</l>
</lg>
<pb n="1569"/>
<b><lg>
<l>अवसहिअजणो पइणा सलाहमाणेण एच्‍चिरं हसिओ ।</l>
<l>चंद त्ति तुज्झ मुह-संमुह-दिण्ण-कुसुमंजलि-विलक्खो ॥ १३३ ॥</l>
</lg></b>
<lg>
<l>{अवशह(हृ)तजनः पत्या श्लाघ्यमानेनेयच्‍चिरं हसितः ।</l>
<l>चन्द्र इति तव मुख-सम्मुख-दत्त-कुसुमाञ्जलि-विलक्षः ॥}</l></lg> (सक. ५.२११)
<p>(४३) यस्यां यवस्त्रस्तरेष्वबला लोलंति सा <b>कुन्दचतुर्थी,</b> यथा—</p>
<b><lg>
<l>जहिं तुमं सच्‍चिविआ विणिअंसण—लोलिरी जुआणेहिं ।</l>
<l>ते तत्थ च्छिअ छेत्ते मअउलउब्भेसआ जाआ ॥ १३४ ॥</l>
</lg></b>
<lg>
<l>(यत्र त्वं दृष्टा विनिवसनलोलनशीला युवभिः ।</l>
<l>ते तत्रैव क्षेत्रे मृगकुलोद्भेषका जाताः ॥)</l>
</lg>
<b><lg>
<l>लुलिआ गहवइधूआ दिण्णं व फलं जवेहिं सविसेसं ।</l>
<l>एण्हिं अणिवारिअं व गोहणं चरउ छेत्तंमि ॥ १३५ ॥</l>
</lg></b>
<lg>
<l>(लुलिता गृहपतिदुहिता दत्तमिव फलं यवैः सविशेषम् ।</l>
<l>इदानीमनिवारितमेव	गोधनं	चरतु	क्षेत्रे ॥)</l></lg> (सक. ५.३००)
<p>(४४) वसन्तावतारदिवसः <b>सुवसन्तकः</b>, यथा—(गास. ४.६९)</p>
<b><lg>
<l>फंगुच्छवणिद्दोसं केण वि कद्दमपसाहणं दिण्णं ।</l>
<l>थणअलसमुहपलोड्‍ढंतसेअधोअं	किणो	धुअसि ॥ १३६ ॥</l>
</lg></b>
<lg>
<l>(फाल्गुनोत्सवनिर्दोषं केनापि कर्दमप्रसाधनं दत्तम् ।</l>
<l>स्तनकलशमुखप्रलुठत्स्वेदधौतं किमिति धावयसि ॥)</l>
</lg>
<b><lg>
<l>छणपिट्ठधूसरत्थणि महुमअतंबच्छि कुवलआहरणे ।</l>
<l>कण्णगअचूअमंजरि पुत्ति! तए मंडिओ गामो ॥ १३७ ॥</l>
</lg></b>
<lg>
<l>(क्षणपिष्टधूसरस्तनि मधुमदताम्राक्षि कुवलयाभरणे ।</l>
<l>कर्णगतचूतमञ्जरि! पुत्रि! त्वया मण्डितो ग्रामः ॥)</l></lg> (गास. ८२६वे.)
<p>(४५) सहकारकुसुमपल्लवादिभञ्जनं <b>सहकारभञ्जिका</b>, यथा— (शाकु. ६.३)</p>
<b><lg>
<l>तुं सि मए चूअंकुर! दिण्णो कामस्स गहिअधणुहस्स ।</l>
<l>कामिअण—हिअअ—दलणे पंचब्भहिओ सरो होहि ॥ १३८ ॥</l>
</lg></b>
<lg>
<l>(त्वमसि मया चूताङ्कुर दत्तः कामस्य गृहीतधनुषः ।</l>
<l>कामिजनहृदयदलने	पञ्चाभ्यधिकश्शरो	भव ॥)</l>
</lg>
<pb n="1570"/>
<b><lg>
<l>रइअं पि ता ण सोहइ रइजोग्गं कामिणीण छणणेवच्छं ।</l>
<l>कण्णे जाइ ण रइज्जइ कओलघोलंतपल्लवं सहआरं ॥ १३९ ॥</l>
</lg></b>
<lg>
<l>(रचितमपि तावन्न शोभते रतियोग्यं कामिनीनां क्षणनेपथ्यम् ।</l>
<l>कर्णे यावन्न रच्यते कपोलघूर्णमानपल्लवं सहकारम् ॥)</l></lg> (सक. ५.३०७)
<p>(४६) आन्दोलनक्रीडा <b>दोलाविलासः</b>, यथा—(सक. ५.३०२)</p>
<b><lg>
<l>अंदोलणलंघिअतट्टिआएँ दिट्ठे तुमम्मि मुद्धाए ।</l>
<l>आसंघिज्जइ काउं कर—पेल्लण—णिच्‍चला दोला ॥ १४० ॥</l>
</lg></b>
<lg><l>(आन्दोलनलङ्घिततट्टिकपा दृष्टे त्वयि मुग्धया ।</l>
<l>आशास्यते कर्तुं करप्रेरणनिश्‍चला दोला ॥)</l>
</lg>
<b><lg>
<l>उच्‍चवसहित्तणं ते अवरज्झइ चंद मंदसुहस्स ।</l>
<l>पाएहिं जं ण छिव्वसि बहूए अंदोलमाणीए ॥ १४१ ॥</l>
</lg></b>
<lg>
<l>(उच्‍चवसतित्वं तवापराध्यति चन्द्र! मन्दसुखस्य ।</l>
<l>पादाभ्यां यन्न स्पृश्यसे वध्वा दोलमानया ॥)</l>
</lg>
<p>(४७) उदकपूर्णा क्ष्वेला वंशनाडी यस्यां क्रीडायां सा <b>उदकक्ष्वेलिका</b>, यथा(रत्‍ना. १.१२)</p>
<b><lg>
<l>अस्मिन् प्रकीर्णपटवासकृतेऽन्धकारे दृष्टो मनाङ्‍मणिविभूषणरश्मिजालैः ।</l>
<l>पातालमुद्यतफणाकृतिश्रृङ्गकोऽयं मामद्य संस्मरयतीव भुजङ्गलोकः ॥ १४२ ॥</l>
</lg></b>
<b><lg>
<l>श्रृङ्गाणि द्रुतकनकोज्ज्वलानि गन्धाः कौसुम्भं पृथुकुचकुम्भसङ्गि वासः ।</l>
<l>माध्वीकप्रियतमसन्निधानमासां नारीणामिति जलकेलिसाधनानि ॥ १४३ ॥</l>
</lg></b>
<p>(माघ. ८.३०)</p>
<p>(४८) मदनत्रयोदश्यां कामदेवादिपूजा <b>मदनोत्सवः,</b> यथा—(रत्‍ना. १.१९)</p>
<b><lg>
<l>कुसुमसुकुमारमूर्तिर्दधती नियमेन तनुतरं मध्यम् ।</l>
<l>आभाति मकरकेतोः पार्श्वस्था चापयष्टिरिव ॥ १४४ ॥</l>
</lg></b>
<b><lg>
<l>प्रत्यग्रमज्जनविशेषविविक्तमूर्तिः
कौसुम्भरागरुचिरस्फुरदंशुकान्ता ।</l>
<l>विभ्राजसे मकरकेतनमर्चयन्ती
बालप्रवालविटपप्रभवा	लतेव ॥ १४५ ॥</l></lg></b> (रत्‍ना. १.२०)
<pb n="1571"/>
<p>(४९) क्रीडान्ते गृहागमनं <b>गृहप्रत्यागमः,</b> यथा—</p>
<b><lg><l>कंठावलंबिअपिओ	पिअअमकंठाबलंबिओ	गेहं ।</l>
<l>अणुसरइ खेअ—पसिढिल—गुरुआवअवो पिआसत्थो ॥ १४६ ॥</l></lg></b>
<lg><l>(कण्ठावलम्बिताप्रियः प्रियतमकण्ठाबलम्बितो गेहम् ।</l>
<l>अनुसरति खेदप्रशिथिलगुरुकावयवः प्रियासार्थः ॥)</l></lg>
<b><lg><l>हंहो कण्णुल्लीणा भणामि रे सुहअ किं पि मा तूर ।</l>
<l>णिज्जण—पाणद्धीसु	कहि	पि	पुण्णेहिं	लद्धोसि ॥ १४७ ॥</l></lg></b>
<lg><l>(हंहो कर्णोल्लीना भणामि रे सुभग! किमपि मा त्वरस्व ।</l>
<l>निर्जनरथ्यासु	कथमपि	पुण्यैः	लब्धोऽसि ॥)</l></lg>
<b><lg><l>बालअ! दूरे गामो पत्तलबहुला इमा अ वणराई ।</l>
<l>मा वच्च तुमं मं उज्झिऊण सहि—सत्थ—विच्छुडिअं ॥ १४८ ॥</l></lg></b>
<lg><l>(बालक दूरे ग्रामः पत्रबहुला इयं च वनराजी ।</l>
<l>मा	व्रज	त्वं	मामुज्झित्वा	सखीसार्थवियुक्ताम् ॥) (सक. ५. २२५)</l></lg>
<b><lg><l>सा तुइ सहत्थदिण्णं कण्णे काऊण बोरसंघाढं ।</l>
<l>लज्जालुइणी वहुआ घरं गआ गामरच्छाए ॥ १४९ ॥</l></lg></b> (गास. ५.१९)
<lg><l>(मा त्वया स्वहस्तदत्तं कर्णे कृत्वा बदश्रृङ्गाणम् ।</l>
<l>लज्जावती		वधूः	गृहं	गता	ग्रामरथ्यया ॥)</l></lg>
<p>(५०) सख्यादीनां कर्माणि <b>सहायव्यापारः,</b> यथा—(गास. ७. २)</p>
<b><lg><l>ए एहि किं पिं तिस्सा कएण णिक्किव भणामि, अलमहवा ।</l>
<l>अविआरिअकज्जारंभआरिणी	मरउ	ण	भणिस्सं ॥ १५० ॥</l></lg></b>
<lg><l>(ए एहि किमपि तस्याः कृतेन निष्कृप! भणाम्यलमथवा ।</l>
<l>अविचारितकार्यारम्भकारिणी म्रियतां न भणिष्यामि ॥)</l></lg>
<b><lg><l>सच्चं जाणइ दट्ठुं सरिसम्मि जणम्मि जुज्जए राओ ।</l>
<l>मरउ, ण तुमं भणिस्सं, मरणं पि सहाहणिज्जं से ॥ १५१ ॥</l></lg></b>
<lg><l>(सत्यं जानाति द्रष्टुं सदृशे जने युज्यते रागः ।</l>
<l>म्रियतां न त्वां भणिष्यामि मरणमपि श्लाघनीयं तस्याः ॥) (गास. १. १२)</l></lg>
<pb n="1572"/>
<b><lg><l>ता किं करेउ जइ तं सि तीए वइ-वेढ-पेल्लिअ-थणीए ।</l>
<l>पाअंगुट्ठद्‌धक्खित्त—णीसहंगीएँ	वि	ण	दिट्ठो ॥ १५२ ॥</l></lg></b>
<lg><l>(तत्किं करोतु यदि त्वमसि तया वृतिवेष्टनपीडित—स्तनया ।</l>
<l>पादाङ्गुष्ठार्धोत्क्षिप्‍तनिस्सहाङ्गयापि	न	दृष्टः ॥) (गास. ३. २१)</l></lg>
<b><lg><l>अप्पाहिआइ तुह तेण जाइताए मए ण मुणिआइं ।</l>
<l>अच्चुण्ह—सास—परिक्खलंत—विसमक्खर—पआइं	॥ १५३ ॥</l></lg></b>
<lg><l>(व्याहृतानि तव तया यानि मया न ज्ञातानि ।</l>
<l>अत्युच्छ्‌वासपरिस्खलद्विषमाक्षरपदानि	॥) (गास. ८५९ वे.)</l></lg>
<p>(५१) सम्भोगार्थं शरीरप्रतिकर्म <b>प्रसाधनम्</b> यथा—</p>
<b><lg><l>दिण्ण—तणु—अंजणाइं	जुअइ—अणस्स	दर—रत्त—तंबोठ्ठाइं ।</l>
<l>आसण्ण—रह—सुहाइं	अहिवासिज्जंति	वम्महेण	मुहाइं ॥ १५४ ॥</l></lg></b>
<lg><l>(दत्ततनुकाञ्जनानि युवतिजनस्य दर रक्तताम्रोष्ठानि ।</l>
<l>आसन्नरतिसुखानि अधिवास्यन्ते मन्मथेन मुखानि ॥)</l></lg>
<b><lg><l>परिउंबणेण अहरो अग्घइ हिअअहरिसेण णअणच्छाआ ।</l>
<l>सोहं कुणइ पिओ च्चिअ विरएइ मुहा पसाहणं जुअइअणो ॥ १५५ ॥</l></lg></b>
<lg><l>(परिचुम्बनेनाधरोऽर्धति	हृदयहर्षेण	नयनच्छाया ।</l>
<l>शोभां करोति प्रिय एव विरचयति मुधा प्रसाधनं युवतिजनः ॥)</l></lg>
<b><lg><l>दरमत्तपत्तलेहो महग्घविअ—पिअअमो—वऊअण—सुहिओ ।</l>
<l>पट्ठिमुहट्ठिअहिअओ जाअइ पज्जंतमंडणो जुअइजणो ॥ १५६ ॥</l></lg></b>
<lg><l>(दररचितपत्रलेखः	महार्घप्रियतमोपगूहनसुखितः ।</l>
<l>पृष्ठमुखस्थितहृदयो जायते पर्याप्‍तमण्डनो युवतिजनः ॥)</l></lg>
<b><lg><l>णिम्मविअमंडणाण वि सोहा वासअविमाणिआण विमलिआ ।</l>
<l>मोहं णेवच्छमिणं पिअओसो च्चिअ पसाहणं जुअईणं ॥ १५७ ॥</l></lg></b>
<lg><l>(निर्मितमण्डनानामपि शोभा वासकविमानितानां विगलिता ।</l>
<l>मोघं नेपथ्यमेतत् प्रियतोष एव प्रसाधनं युवतीनाम् ॥)</l></lg>
<pb n="1573"/>
<p>(५२) समानलीलाविद्यावित्तवयसानुरूपालापैरासनबन्धो	गोष्ठी।	तस्यां	विहरणं
<b>गोष्ठीविहारः</b>। तत्र च—</p>
<b><lg><l>पुष्पोपहाराज—विजृम्भित—पिण्ड—धूपे
दीपांशुभिः	कपिशिते	धृतदाम्नि	हर्म्ये ।</l>
<l>कान्तासखः	सहचरानुगतश्च	कामी
श्‍यामामुखे स्मितमुखो विदधीत गोष्ठीम् ॥ १५८ ॥</l></lg></b>
<b><lg><l>सङ्गीतमत्र कलयेन्मृदुकाकलीभिः गाथाः पठेच्च मसृणमदनाग्रदूतीः ।</l>
<l>द्वयर्थैः पदैः पिशुनयेच्च रहस्यवस्तु हृद्यं हसेच्च दशनांशुभिरुल्लसद्भिः ॥ १५९ ॥</l></lg></b>
<p>तत्र <b>गाथा</b> यथा—(सक. ५. २२४, ३.५७)</p>
<b><lg><l>पोढमहिलाणं जं जं सुठ्ठु सिक्खिअं तं रए सुहावेइ ।</l>
<l>जं जं असिक्खिअं णववहूण तं रइं देइ ॥ १६० ॥</l></lg></b>
<lg><l>(प्रौढमहिलानां यद्यत् सुष्ठु शिक्षितं तत्तद् रते सुखयति ।</l>
<l>यद्यदशिक्षितं	नववधूनां	तत्तद्	धृतिं	ददाति ॥)</l></lg>
<p><b>द्वयर्थपदप्रयोगो</b> यथा—(वल. ५३८)</p>
<b><lg><l>चंदणवलिअं दिढकंचिबंधणं दीहरं सुपरिणाहं ।</l>
<l>होइ घरे साहीणं मुसलं धण्णाण महिलाण ॥ १६१ ॥</l></lg></b>
<lg><l>(चन्दनवलितं	दृढकाञ्चीबन्धनं	दीर्घं	सुपरिणाहम् ।</l>
<l>भवति गृहे स्वाधीनं मुसलं धन्यानां महिलानाम् ॥)</l></lg>
<p>(५३) रत्यावासप्रवेशो <b>वासगृहोपगमनम्,</b> यथा—(सेब. १०.५९)</p>
<b><lg><l>वेवइ ससिइ किलम्मइ सअणे आमुअइ णीसहो अंगाइं ।</l>
<l>ण विणज्जइ किं भीओ ओ मअपरव्वसो विलासिणीसत्थो ॥ १६२ ॥</l></lg></b>
<lg><l>(वेपते श्वसिति क्लाम्यति शयने आमुञ्चति निस्सहोऽङ्गानि ।</l>
<l>न विज्ञायते किं भीत उत मदपरवशो विलासिनीसार्थः ॥)</l></lg>
<b><lg><l>णेवच्छ—दिण्ण—हिअओ ओसारिअ—सहीअणो—अंतट्ठिओं णिहुअं ।</l>
<l>पेच्छइ	आइत्तपहं	पिअ—पडिवत्ति—रसिओ विलासिणीसत्थो ॥ १६३ ॥</l></lg></b>
<lg><l>(नेपथ्यदत्तहृदयोऽपसारितसखीजनोऽन्तःस्थितो	निभृतम् ।</l>
<l>प्रेक्षते आदीप्‍तपथं प्रियप्रतिपत्तिरसिको विलासिनीसार्थः ॥)</l></lg>
<pb n="1574"/>
<b><lg><l>आलिहदि पिअअमा आसण्णविओअं वम्महआउर—हिअअं ।</l>
<l>पुलउग्गमेण पिसुणिअकेअवमाणविमुहं विलासिणिसत्थं ॥ १६४ ॥</l></lg></b>
<lg><l>(आलिखति प्रियतमा आसन्नवियोगं मन्मथातुरहृदयम् ।</l>
<l>पुलकोद्गमेन पिशुनितकैतवमानविमुख विलासिनीसार्थम् ॥)</l></lg>
<b><lg><l>अप्पेइ अ जुवइजणो ताविअदइआए सम्मुहादंस—दिण्णं ।</l>
<l>हिअअप्पहुत्तमहिअं मअण—वहुप्पंत—लोअणो परिओसं ॥ १६५ ॥</l></lg></b>
<lg><l>(अर्पयति च युवतिजनः तापितदयितायाः सम्मुखादर्शदत्तम् ।</l>
<l>हृदयप्रभूतमहितं	मदनप्रभवल्लोचनः	परितोषम् ॥)</l></lg>
<p>(५४) मदनार्तागामिकामीनीप्रतिपालन<b>मभिसारिकाप्रतीक्षणं</b>, यथा—(सेब. १०.६५)</p>
<b><lg><l>अहिसारणं ण गेण्हइ ण संठवेइ अलअं ण पुच्छइ आईं दूइं ।</l>
<l>चंदालोअपडिहओ	वेवइ	मूढहिअओ	विलासिणिसत्थो ॥ १६६ ॥</l></lg></b>
<lg><l>(अभिसारणं न गृह्णाति न संस्थापयति अलकं न पृच्छति आलीम् ।</l>
<l>चन्द्रालोकप्रतिहतो	वेपते	मूढहृदयो	विलासिनीसार्थः ॥)</l>
</lg>
<b><lg><l>अहिसारणट्ठपत्थे चिर—गमणुव्वाअ—णीसहाणं समअणं ।</l>
<l>वीसमंउं पढमगअं ण देइ जुबरीण सुरअतुरिअं हिअअं ॥ १६७ ॥</l></lg></b>
<lg><l>(अभिसारणार्थप्रस्थिते	चिरगमनखिन्ननिस्सहानां	समदनम् ।</l>
<l>विश्रमितुं प्रथमगतं न ददाति युवतीनां सुरतत्वरितं हृदयम् ॥)</l></lg>
<b><lg><l>असमत्तमंडण च्चिअ वच्च घरं से सकोउहल्लस्स ।</l>
<l>वोलाविअ—हलहलअस्स पुत्ति चित्ते ण लग्गिहिसि ॥ १६८ ॥</l></lg></b>
<lg><l>(असमाप्‍तमण्डनैव व्रज गृहं तय सकौतूहलस्य ।</l>
<l>व्यतिक्रान्तौत्सुक्यस्य पुत्रि चित्ते न लगिष्यसि ॥) (गास. १. २१)</l></lg>
<b><lg><l>अलिअपसुत्तअ	विणिमीलिअच्छ	दे	सुहअ	मज्झ	ओआसं ।</l>
<l>गंड—परिउंबणा—पुलइअंग	ण	उणो	चिराइहस्सं ॥ १६९ ॥</l></lg></b>
<lg><l>(अलीकप्रसुप्‍तक विनिमिलीताक्ष ददस्व सुभग ममावकाशम् ।</l>
<l>गण्ड—परिचुम्बना—पुलिकिताङ्ग!	न	पुनश्चिरयिष्यामि ॥ ) (गास. १.२०)</l></lg>
<pb n="1575"/>
<p>(५५) प्रियजनाह्वानाय सख्यादिसम्प्रेषणं <b>दूतीविसर्जनं,</b> यथा—(गास. २.८१)</p>
<b><lg><l>दूइ तुमं विअ णिउणा कक्खड—मउआइ जाणसे बोल्लुं ।</l>
<l>कंडूइअपुंडुरं जह ण होइ तह तं कुणिज्जासु ॥ १७० ॥</l></lg></b>
<lg><l>(दूति त्वमेव निपुणा कर्कशमृदुकानि जानीषे वक्तुम् ।</l>
<l>कण्डूयितपाण्डुरं यथा न भवति तथा तत् करिष्यसि ॥)</l></lg>
<b><lg><l>णिवससि दुक्खसहाआ मह हिअए सो पिओ तहिं चेअ ।</l>
<l>सहि सुणह दो वि तुम्हे परमत्थं व संदिसिमो ॥ १७१ ॥</l></lg></b>
<lg><l>(निवससि दुःखसहाया मम हृदये स प्रियस्तत्रैव ।</l>
<l>सखि! श्रृणुत द्वावपि युवां परमार्थमेव सन्दिशामः ॥)</l></lg>
<b><lg><l>सुरअ—सुह—लालसाहिं पिअअम—रत्थंतरेसु पुणरुत्तं ।</l>
<l>पेसिज्जंति		सरहसं	समअं	दूर्हहि दिट्ठीओ ॥ १७२ ॥</l></lg></b>
<lg><l>(सुरतसुखलालसाभिः	प्रियतमपथान्तरेषु	पुनरुक्तम् ।</l>
<l>प्रेष्यन्ते	सरभसं	समकं	दूतीभिर्दुष्टयः ॥)</l></lg>
<b><lg><l>अहिअं समागमाहिं वि पिअअमसंदेसिआहिं दूईहिं ।</l>
<l>सोक्खं	धूणंदअरा	सीसंता	देत्ति	संदेसा ॥ १७३ ॥</l></lg></b>
<lg><l>(अधिकं समागमैरपि प्रियतमसन्दिष्टाभिः आलीभिः ।</l>
<l>सौख्यं धूयमानकराः शिष्यमाणाः ददति सन्देशाः ॥)</l></lg>
<p>(५६) निमित्तविशेषात् प्रियाणां गमने स्वयं ता तत्र गच्छेदिति <b>स्वयं वा गमनं</b> यथा—</p>
<b><lg><l>विच्छिंदिज्जइ धीरं दारगआ पडिवहं ण णिज्जइ दिट्ठी ।</l>
<l>गम्मइ हिअअम्मि गए पिआणं गअदूइमग्गउ च्चिअ वसहिं ॥ १७४ ॥</l></lg></b>
<lg><l>(विच्छिद्यते धैर्यं द्वारगता प्रतिपथं न नीयते दृष्टिः ।</l>
<l>गम्यते हृदये गते प्रियाणां गतदूतीमार्गत एव वसतिम ॥)</l></lg>
<b><lg><l>पढमपहाए पुहिक्किओ पओस—काल—पडिसिद्धवीराभे ।</l>
<l>पेच्छइ गमणेद्धवहे चंदकराअप्पिए पिए जुअइजणो ॥ १७५ ॥</l></lg></b>
<lg><l>(प्रथमप्रभया	पृथक्कृतः	प्रदोषकालप्रतिषिद्धवीराभे ।</l>
<l>प्रेक्षते गमनार्धपथे चन्द्रकरार्पितान् प्रियान् युवतिजनः ॥)</l></lg>
<pb n="1576"/>
<b><lg>
<l>सेउल्लिअसव्वंगी गोत्तग्गहणेण तस्स सुहअस्स ।</l>
<l>दूइं	अप्पाएंती	तस्सेअ	घरंगणं	पत्ता ॥ १७६ ॥</l>
</lg></b>
<lg>
<l>(स्वेदार्द्रितसर्वाङ्गी नामग्रहणेन तस्य सुभगस्य ।</l>
<l>दूतीं प्रत्याययन्ती तस्यैव गृहाङ्गणं प्राप्‍ता ॥)</l></lg> (गास. ५.४०)
<b><lg>
<l>सुहउच्छअं जणं दुल्लहं पि दूराहि अम्ह आणेंत ।</l>
<l>उअवआरअ जर जीअं पि णेंत ण कआवराहो सि ॥ १७७ ॥</l>
</lg></b>
<lg>
<l>(सुखपृच्छकं जनं दुर्लभमपि विदूरादस्माकमानयन् ।</l>
<l>उपकारक ज्वरक जीवमपि नयन्न कृतापराधोऽसि ॥)</l></lg> (गास. १.५०)
<p>(५७) प्राप्‍तस्याभ्युत्थानादिप्रतिपत्ति<b>रागतोपचारः,</b> यथा—</p>
<b><lg>
<l>जणिअहरिसाण तक्खणहिअआपडिअं पि पिअअमब्भुट्ठाणं ।</l>
<l>अंगेहि कामिणीणं संभावेउं मआलसेहिं ण चअइ ॥ १७८ ॥</l>
</lg></b>
<lg>
<l>(जनितहर्षाणां तत्क्षणहृदयापतितमपि प्रियतमाभ्युत्थानम् ।</l>
<l>अङ्गेः कामिनीनां सम्भावयितुं मदालसैः न शक्यते ॥)</l>
</lg>
<b><lg>
<l>कामिणीजणस्स सहसा पिअदंसणवित्थरंतहरिसविमुहिआ ।</l>
<l>दिवसगुणिआ वि हिअएण होंति पडिवत्तिभरसहा उल्लावा ॥ १७९ ॥</l>
</lg></b>
<lg>
<l>(कामिनीजनस्य सहसा प्रियदर्शनविस्तृण्वद्‍धर्षविमुग्धाः ।</l>
<l>दिवसगुणिता अपि हृदये न भवन्ति प्रतिपत्तिभरसहा उल्लापाः ॥)</l>
</lg>
<b><lg>
<l>तामरसकोमलाओ पिअकंठालिंगणे समुक्खित्ताओ ।</l>
<l>परिअंमावेलमओ जुअईणं धरेइ वम्महो बाहाओ ॥ १८० ॥</l>
</lg></b>
<lg>
<l>(तामरसकोमलान् प्रियकण्ठालिङ्गने समुत्क्षिप्‍तान् ।</l>
<l>परिम्भापीडमयान् युवतीनां धारयति मन्मथो बाहान् ॥)</l>
</lg>
<b><lg>
<l>परिमन्थराभिरलघूरुभरादधिवेश्‍म	पत्युरुपचारविधौ ।</l>
<l>स्कलिताभिरप्यनुपदं प्रमदाः प्रणयातिभूमिमगमन् गतिभिः ॥ १८१ ॥</l>
</lg></b>
<p>(माघ. ९.७८)</p>
<p>(५८)आगतानामनुरागवृद्धये प्रसाधनसंवाहनादिविधिः <b>परिचरणम्,</b> यथा—(कुसं. ८.२७)</p>
<b><lg>
<l>तां पुलोमतनयालकोचितैः पारिजातकुसुमैः प्रसाधयन् ।</l>
<l>नन्दने	चिरमयुग्मलोचनस्सस्पृहं	सुरवधूभिरीडितः ॥ १८२ ॥</l>
</lg></b>
<pb n="1577"/>
<b><lg>
<l>आविवाहसमयाद् गृहे वने शैशवे तदनु यौवने पुनः ।</l>
<l>स्वापहेतुरनुपाश्रितोऽन्यया रामबाहुरुपधानमेष ते ॥ १८३ ॥ (उराच. १.३७)</l>
</lg></b>
<b><lg>
<l>लोलांशुकस्य	पवनाकुलितांशुकान्तं
त्वद्दृष्टिबहारि मम लोचनबान्धवस्य ।</l>
<l>अध्यासितुं तव चिरं जघनस्थलस्य
पर्याप्‍तमेव करभोरु! ममोरुयुग्मम् ॥ १८४ ॥(वेसं. २.२३)</l>
</lg></b>
<b><lg>
<l>किं शीतलैः क्लमविनोदिभिरार्द्रवातान्
सञ्चारयामि	नलिनीदलतालवृन्तैः ।</l>
<l>अङ्के निधाय करभोरु! यथासुखं ते
संवाहयामि	चरणावुत	पद्मताम्रौ ॥ १८५ ॥</l></lg></b> (शाकु. ३.१८)
<p>(५९) रिरंसातिशयान् सख्यादीनामनवेक्षणादिभिरुत्थापनं <b>विसर्जनम्,</b> यथा—(किराता. ९.६६)</p>
<b><lg>
<l>भर्तृषूपसखि निक्षिपतीनामात्मनः स्फुटमदोद्यमितानाम् ।</l>
<l>व्रीडया विफलया वनितानां न स्थितं न विगतं हृदयेभ्यः ॥ १८६ ॥</l>
</lg></b>
<b><lg>
<l>मिथ्यामीलदरालपक्ष्मणि	वलत्यन्तः	कुरङ्गीदृशो
दीर्घापाङ्गसरित्तरङ्गसरले	तल्पोन्मुखे	चक्षुषि ।</l>
<l>पत्युः केलिमतः कथा विरमयन्नन्योन्यकण्डूयनैः
को मां व्याहरतीत्युदीर्य निरगात् सव्याजमालीजनः ॥ १८७ ॥</l>
</lg></b>
<b><lg>
<l>मधुमदपरिपाटलप्रकोपद्विगुणतरारुणितेक्षणं	मृगाक्ष्या ।</l>
<l>रतिरसमनया घनापराधं प्रियामिव सेर्ष्यदृशा व्यलोकि दीपः ॥ १८८ ॥</l>
</lg></b>
<b><lg>
<l>अथ रतिरभसादलीकनिद्रामधुरविघूर्णितलोचनोत्पलाभिः ।</l>
<l>शयनतलमशिश्रयन् वधूभिः सहमदमन्मथमन्थरा युवानः ॥ १८९ ॥</l>
</lg></b>
<p>(६०) कूर्पासकविभूषणादित्यागः <b>कञ्चुकादिमोक्षः,</b> यथा—</p>
<b><lg>
<l>सव्वंगत्ता (सव्वंगाओ) हिअकंचुअम्मि मणिवलअणिबिडपरिच्‍चते ।</l>
<l>दे रइ—लालस—लीला—विसूरिअं सहउ मिहुणस्स ॥ १९० ॥</l>
</lg></b>
<lg>
<l>(सर्वाङ्गाद् हृतकञ्चुके मणिमलयनिबिडपरित्यक्‍ते ।</l>
<l>तावत् रतिलालसलीलाखिन्नं राजतु मिथुनस्य ॥)</l>
</lg>
<pb n="1578"/>
<b><lg>
<l>खिप्पइ	हारो	थणमंडलाहि	तरुणीहिं	रमणपरिरंभे ।</l>
<l>अग्घिअगुणा वि गुणिनो लहन्ति लहुअत्तणं काले ॥ १९१ ॥</l>
</lg></b>
<lg>
<l>(क्षिप्यते हारः स्तनमण्डलात् तरुणीभी रमणपरिरम्भे ।</l>
<l>अर्चितगुणा अपि गुणिनो लभन्ते लघुत्वं काले ॥)</l> (गास. ५.२९)</lg>
<b><lg>
<l>वीसंतस्स	विलासिणिहिए कुसुमाउहस्स रसणाए ।</l>
<l>पुण्णाहमंगलं	विअ	गिज्जउ	मुच्‍चंतबंधाए ॥ १९२ ॥</l>
</lg></b>
<lg>
<l>(विश्राम्यतो विलासिनीहृदये कुसुमायुधस्य रशनया ।</l>
<l>पुण्याहमङ्गलमिव	गीयते	मुच्यमानबन्धया ॥)</l>
</lg>
<b><lg>
<l>उत्तारिअ—णेउर—हार—तिलअ—ताडंक—वलअ—रसणंमि ।</l>
<l>अविहअपसरो	मअणो	धावइ	अंगम्मि	तरुणीणं ॥ १९३ ॥</l>
</lg></b>
<lg>
<l>(उत्तारित—नूपुर—हार—तिलक—ताटङ्क—वलय—रशने ।</l>
<l>अविहतप्रसरो	मदनो	धावत्यङ्गे	तरुणीनाम् ॥)</l>
</lg>
<p>(६१) (सुरतो) पक्रमो <b>रतारम्भः</b> यथा—(कुसं. ८.७९, ८०.४)</p>
<b><lg>
<l>तत्क्षणं विपरिवर्तिताह्रियोर्निष्य/ च्छतोः शयनमिद्धरागयोः ।</l>
<l>सा बभूव वशवर्तिनी द्वयोः शूलिनः सुवदना मदस्य च१ ॥ १९४ ॥</l>
</lg></b>
<b><lg>
<l>घूर्णमाननयनं स्खलत्कथं/चं स्वेदबिन्दुमद—कारणस्मितम् ।</l>
<l>आननेन	न	तु	तावदीश्वरश्चक्षुषा	चिरमुमामुखं पपौ ॥ १९५ ॥</l>
</lg></b>
<b><lg>
<l>नाभिदेशनिहितः सकम्पया शङ्करस्य रुरुधे तया करः ।</l>
<l>तद्दुकूलमथ चाभवत् स्वयं दूरमुच्छ्‌वसितनीविबन्धनम् ॥ १९६ ॥</l>
</lg></b>
<b><lg>
<l>घोलइ तहिं तहिं चिअ ण तरइ तरुणीए लंघउं मज्झ ।</l>
<l>णाभिमहावत्तभमाडिओ	व्व	हत्थो	पिअअमस्स ॥ १९७ ॥</l>
</lg></b>
<lg>
<l>(घूर्णति तत्र तत्रैव न शक्‍नोति तरुण्या लङ्घितुं मध्यम् ।</l>
<l>नाभिमहावर्तभ्रान्त	इव	हस्तः	प्रियतमस्य ॥)</l>
</lg>
<!-- NOTES pg=1578!-->
१. मदस्य च = मदनस्येति राघवः, मदनस्य चेति जोशेरः ।
<pb n="1579"/>
<p>(६२) आलिङ्गनादिप्रयोगो <b>रतम्,</b> यथा—(माघ. १०.४२)</p>
<b><lg>
<l>उत्तरीयविनयात् त्रपमाणा रुन्धती किल तदीक्षणमार्गम् ।</l>
<l>आवरिष्ट विकटेन विवोढुर्वक्षसैव कुचमण्डलमन्या ॥ १९८ ॥</l>
</lg></b>
<b><lg>
<l>लोलदृष्टिवदनं दयितायाश्‍चुम्बति प्रियतमे रभसेन ।</l>
<l>व्रीडया सह विनीवि नितम्बादंशुकं शिथिलतामुपपेदे ॥ १९९ ॥</l>
</lg></b>
(किराता. ९. ४७)
<b><lg>
<l>सीत्कृतानि मणितं करुणोक्तिः स्‍निग्धमुक्तमलमर्थवचांसि ।</l>
<l>हासभूषणरवाश्च	रमण्याः	कामसूत्रपदतामुपजग्मुः ॥ २०० ॥</l>
</lg></b>
(माघ. १०.७५)
<b><lg>
<l>नान्दीपदानि रतिनाटकविघ्‍नशान्तावाज्ञाक्षराणि परमाण्यथवा स्मरस्य ।</l>
<l>दष्टेऽधरे प्रणयिना विधुताग्रपाणेस्सीत्कारशुष्करुदितानि जयन्ति नार्याः ॥ २०१ ॥</l>
</lg></b>
<p>(६३) सम्प्रयोगविरामो <b>रतावसानं</b> यथा— (माघ. १०.८०,८८,८२,८४)</p>
<b><lg>
<l>प्राप्य मन्मथमदादतिभूमिं दुर्वहस्तनभराः सुरतस्य ।</l>
<l>शश्रमुः श्रमजलार्द्रललाटश्लिष्टकेशमसितायतकेश्‍यः ॥ २०२ ॥</l>
</lg></b>
<b><lg>
<l>विश्रमार्थमुपगूढमजस्रं यत् प्रियैः प्रथमरत्यवसाने ।</l>
<l>योषितामुदितमन्मथमादौ तद् द्वितीयसुरतस्य बभूव ॥ २०३ ॥</l>
</lg></b>
<b><lg>
<l>प्रेक्षणीयकमिवेक्षणमासां ह्रीविभङ्गुरविलोचनपाताः ।</l>
<l>सम्भ्रमद्रुतगृहीतदुकूलच्छाद्यमानवपुषः	सुरतान्ताः ॥ २०४ ॥</l>
</lg></b>
<b><lg>
<l>श्लिष्टचन्दनविशेषकभक्तिभ्रष्टभूषणकदर्थितमाल्यः ।</l>
<l>सापराध	इव	मण्डनमासीदात्मनैव सृदृशामुपभोगः ॥ २०५ ॥</l>
</lg></b>
<p>(६४) रतावसाने सुखस्वापो <b>निद्रानुभवः,</b> यथा—(सक. ५.४७०)</p>
<b><lg>
<l>आश्लेषिणः पृथुतरक्लमशीतपीतमायामिनीर्घनमुदो रजनीर्युवानः ।</l>
<l>ऊर्वोर्मुहुर्वलयबन्धनसन्धिलोलपादान्तसंवलिततूलपटाः स्वपन्ति ॥ २०६ ॥</l>
</lg></b>
<b><lg>
<l>लघुनि तृणकुटीरे क्षेत्रकोणे यवानां नवकलम-१ पलालस्रस्तरे सोपधाने ।</l>
<l>परिहरति सुषुप्‍तं हालिकद्वन्द्वमारात् कुचकलशमहोष्माबद्धरेखस्तुषाऱः ॥ २०७ ॥</l>
</lg></b>
<!-- NOTES pg=1579!-->
१. कलम = कमल राघवः ।
<pb n="1580"/>
<b><lg>
<l>व्रीहिः स्तम्बकरिः, प्रभूतपयसः प्रत्यागता धेनवः,
प्रत्युज्जीवितभिक्षुणा	भृशमिति	ध्यायन्नपेतान्यधीः ।</l>
<l>सान्द्रोशीरकुटुम्बिनीस्तनभरव्यालुप्‍तघर्मक्लमो
देवे नीरमुदारमुज्झति सुखं शेते निशि ग्रामणीः ॥ २०८ ॥</l>
</lg></b>
<b><lg>
<l>चिरतररतिखेदप्राप्‍तनिद्रासुखानां चरममपि शयित्वा पूर्वमेव प्रबुद्धाः ।</l>
<l>अपरिचलितगात्राः कुर्वते न प्रियाणामशिथिलभुजचक्रश्लेषभेदं तरुण्यः ॥ २०९ ॥</l>
</lg></b>
(माघ. ११. १३)
<b><lg>
<l>क्रियात्मनोऽमी कालस्य भेदाद् विस्रम्भणादयः ।</l>
<l>विस्रम्भणादिसम्भोगभेदावच्छेदहेतवः	॥ २१० ॥</l>
</lg></b>
<b><lg>
<l>चतुष्षष्टिरतोऽत्रैव केचिद् विस्रम्भणादयः ।</l>
<l>मानाद्यनन्तरेऽपि स्युः केचिच्‍चन्द्रोदयादयः ॥ २११ ॥</l>
</lg></b>
<b><lg>
<l>सम्भोग	उक्तः	प्रथमानुरागादनन्तरस्सोऽयमनेकभेदः ।</l>
<l>मानात् प्रवासात् करुणाच्‍च सम्प्रत्यनन्तराः किञ्चिदुदाह्रियन्ते ॥ २१२ ॥</l>
</lg></b>
<p><b>इति श्रीमहाराजाधिराजश्रीभोजदेवविरचिते शृङ्गारप्रकाशे
प्रथमानुरागप्रकाशो नाम
॥ चतुस्त्रिंशः प्रकाशः ॥ ३४ ॥</b></p>
<lg>
<l>अयतिष्ट सनातनः प्रकाशे यदयं निर्व्यवधानमेव काश्‍याम् ।</l>
<l>फलमेतदुदीतिमाप नूनं प्रथमः कल्पतरुस्तपो हि भूमौ ॥</l>
</lg>
<pb n="1581"/>
<p>अथ</p>
<p><b>श्रृङ्गारप्रकाशे पञ्चत्रिंशः प्रकाशः</b></p>
<p>मानानन्तरप्रकाशः</p>
<p>अथ <b>मानानन्तरः ।</b></p>
<p>तत्र रतिप्रकर्षनिमित्ताभिलषणीयालिङ्गनाद्यनवाप्‍तिहेतवः मानागमप्ररोदनादयः
सम्भोगशब्दवाच्याः भवन्ति ।</p>
<p>कः पुनरत्र समासः ? षष्ठीतत्पुरुष एव ।</p>
<p>का वृत्तिः? प्रथमानुरागादनन्तरवदनुत्सृष्टस्वार्थैवेत्यत्र युक्तम् ।</p>
<p>तत्र विस्त्रम्भणादीनां प्रथमानुरागस्य विद्यमानत्वात् । इह तु माननिवृत्तौ
मानाव/पगमादयः जायन्ते । अन्वयाद् विशेषणं भविष्यति । तद्यथा— घृतघटः, तैलघटः
इति । निषिक्तेऽपि घृते तैले वा (तत्र घटो) विशेषणं भविष्यति ।</p>
<p>तद्यथा—(अयं) घृतघटः, अयं तैलघटः इति । भवति हि तत्र या च यावती
वा अर्थमात्रा इहापि सर्वं तत्तुल्यमेव, सकषायैरेव वाक्यैर्नायकति (रस्काराँ)स्तृदन्ती(ती)
(नायिका) शयनीयं गच्छेत् । किञ्च—</p>
<b><lg>
<l>उन्नमय्य सकचग्रहमास्यं चुम्बति प्रियतमे हठवृत्त्या ।</l>
<l>हुंहु मुञ्च मम मामिति मन्दं जल्पितं जयति मानवतीनाम ॥ १ ॥</l>
</lg></b>
<p>इति मानान्वयः दृश्‍यते ।</p>
<p>ननु	च	अन्वयग्रहणेनान्वयव्यतिरेकयोः	स्मारितोऽस्ति । ततश्च
निश्चितमेभिर्मानापगमादिभिर्मानशब्दार्थैरेव भवितव्यम् । तथा हि— प्रथमानुरागानन्तर
इत्युक्ते कश्चित् शब्दश्श्रूयते । प्रथमानुरागेत्यनन्तरेति च प्रतीयमानविभागः । अर्थोऽपि
कश्चिद् गम्यते । विस्त्रम्भणादिरवधिमत्त्वं च ।</p>
<p><b>मानानन्तर</b> इत्युक्ते कश्चिच्छब्दभागो हीयते कश्चिदुपजायते । कश्चिदन्वयी
प्रथमानुरागो हीयते, मानेत्युपजायते, अनन्तरेत्यन्वयी । तेन मन्यामहे यच्छब्दयोगो१
हीयते तस्यासावर्थो, योऽर्थो हीयते य उपजायते तस्यासावर्थोऽर्थ उपजायते, योऽन्वयी
तस्यासावर्थो योऽर्थोऽन्वयी ।</p>
<!-- NOTES pg=1581!-->
१. 'यच्छन्दगो' इति राघवः, यच्छब्दयोगो जो.
<pb n="1582"/>
<p>नैवं, यतोऽनन्यथासिद्धाभ्यामेवान्वयव्यतिरेकाभ्यां शब्दार्थयोः सम्बन्धा—
वधारणम्, अनन्यथासिद्धौ चेमौ । तथा हि यत्र बृंहितं हीयते, हेषितमुपजायते
रेणुचक्रमन्वयि तत्र हस्तिनो हीयन्ते पिपीलिकान्वयिन्यः; न चैतावता रेणुचक्रस्य
पिपिलिका अन्वयिन्यो भवन्ति, यत्र वा क्षीरं हीयते दध्युपजायते पात्रमन्वयि तत्र
माधुर्यं हीयते अम्लतोपजायते तृप्‍तिरन्वयिनी । न चैतावता पात्रस्य तृप्‍तिः कार्या भवति ।
अवधृतं हि सामर्थ्यमन्वयव्यतिरेकाभ्यां प्रविभज्यते । यथा लोकेऽवधि (बधिरोऽ)पि
चक्षुष्मानालोकयति, सत्यपि श्रोत्रे उपहतचक्षुर्नालोकयति रूपमित्यन्वयव्यतिरेकाभ्यां
चक्षुः—श्रोत्रसन्निधाने रूपालोकनं चक्षुष एव व्यवस्थाप्यते न श्रोत्रस्य । यस्य च केवलस्य
योऽर्थोऽवधृतः पदान्तरसन्निधानेऽपि स एव । न हि रसनमसन्निधौ दर्शनस्य,
मधुरादिव्यञ्जकं दर्शनसन्निधौ नीलादिव्यक्तिसामर्थ्यं प्रतिलभते । प्रथमानुरागशब्दस्य च
केवलस्योत्कण्ठादिषु मानशब्दस्येर्ष्यायितादिषु अनन्तरशब्दस्य पुनरवधिमत्स्वेव
सामर्थ्यमवधृतम् । तेषां तावानेवार्थो भवति, यः पुनः पदयोरितरेतरोपश्लेषात्
विस्त्रम्भणादिर्मानशैथिल्यादिर्वा अवधिमद्‌विशेषोऽभ्यधिकः प्रतीयते वाक्यार्थः स
भवतीति ।</p>
<p>(<b>१</b>)</p>
<p><b>के पुनर्मानशैथिल्यादयः ?</b></p>
<p>(१)मानशैथिल्यं,	(२)मानापगमलिङ्गानि,	(३)मानापह्नवः,	(४)मानापगमः,</p>
<p>(५)प्ररोदनं,	 (६)प्रियाभ्युपपत्तिः,	(७)मुधाप्रतिषेधः,	(८)परिसान्त्वनानि,	(९)चित्रचाटूक्तयः</p>
<p>(/चाटुक्‍तयः),	(१०)	स्खलितगोपनानि,	(११)प्रणिपातः,	(१२)प्रियोत्थापनानि,</p>
<p>(१३)अश्रुप्रमार्जनं,	(१४)मानशेषः,	(१५)अपराधस्मरणं,	(१६)प्रेमवैमनस्यं(मानवैमनस्यानि),</p>
<p>(१७)स्तनोत्कम्पः,	(१८)निःश्वसितानि,	(१९)स्वेदरोमाञ्चौ,	(२०)कपोलोष्ठस्पन्दनानि,</p>
<p>(२१)मुखप्रसादः,	(२२)व्याजशपथाः,	(२३)वक्रवीक्षितानि,	(२४)उपालम्भः,</p>
<p>(२५)प्रत्युत्तराणि,	(२६)अवज्ञाभ्रंशः,	(२७)प्रेमाविर्भावः,	(२८)प्रेमालिङ्गनानि,	(२९)प्रियोपरोधः,</p>
<p>(३०)श्रृङ्गारवृद्धिः,	(३१)हठकचग्रहः,	(३२)प्रसह्याश्लेषः,	(३३)पाणिताडनं,</p>
<p>(३४)पादाभिघातः,	(३५)दयितयातना,	(३६)प्रत्यनुनयः(/प्रत्यायनम्),	(३७)प्रेमवैकृतानि,</p>
<p>(३८)लज्जागमः,	(३९)मानरामणीयकानि,	(४०)विस्त्रम्भसम्भाषा,	(४१)मानासक्तिः</p>
<p>(/मानशक्‍तिः),	(४२)मानप्रतिपादनं,	(४३)सखीपरिहासः,	(४४)मानानुशयः,</p>
<p>(४५)माननिन्दा,	(४५)मानानुचिन्तनं,	(४७)मानप्रध्वंसः,	(४८)मानपुनर्भाव' इति । तेषु—</p>
<pb n="1583"/>
<p>(१) देशकालोत्कण्ठादिभिर्मानापचयो <b>मानशैथिल्यम्,</b> यथा—(गास. १.७४)</p>
<b><lg>
<l>पुदृढमण्णुदूमिआएँ	वि	गहिओ	दयिअम्मि	पेच्छह इमाए ।</l>
<l>ओसरइ	वालुआमुट्ठिउ	व्व	माणो	सुरसुरंतो ॥ २ ॥</l>
</lg></b>
<lg>
<l>(प्रौढ/ दृढमन्युदूनयापि गाढं गृहितेऽ नया पश्‍यत दयिते ।</l>
<l>अपसरति वालुकामुष्टिरिव मानः सुरुसुरायमाणः ॥)</l>
</lg>
<b><lg>
<l>अ/उव्वहइ दइअगइ/हिआहरोज्ज/ट्ठज्झिज्जंतरोसपडिराअं/ यं ।</l>
<l>पाणोसरंतमइरं	व	पलिह/ फलिअचसअं	महुं	बाला ॥ ३ ॥</l>
</lg></b>
<lg>
<l>(उद्वहति दयितगृहीताधरोष्ठक्षीयमाणरोषप्रतिरागम् ।</l>
<l>पानापसरन्मदिरमिव स्फटिकचषकं मुखं बाला ॥)</l> (गौड. ६९०)
</lg>
<p>(२) गच्छतो मानस्य चिह्नानि <b>मानापगमनलिङ्गानि,</b> यथा—(गास. २.८८)</p>
<b><lg>
<l>णेउरकोडिविलग्गं	चिहुरं	दइअस्स	पआपडिअस्स ।</l>
<l>हिअअं	पउत्थमाणं	उम्मोअंति	च्चिअ	कहेइ ॥ ४ ॥</l>
</lg></b>
<lg>
<l>(नूपुरकोटिविलग्‍‍नं चिकुरं दयितस्य पादपतितस्य ।</l>
<l>हृदयं	मानप्रवृत्तमुन्मो‌चयन्त्येव	कथयति ॥)</l>
</lg>
<b><lg>
<l>आलोक्य प्रियतमंशुके विनीवौ यत्तस्थे नमितमुखेन्दु मानवत्या ।</l>
<l>तन्नूनं	पदमवलोकयाम्बभूव	मानस्य	द्रूतमपयानमास्थितस्य ॥ ५ ॥</l>
</lg></b>
<p>(माघ. ९.८४)</p>
<p>(३) मानगोपनं <b>मानापह्नवो</b> यथा—</p>
<b><lg>
<l>दत्ता वाचः प्रकृतिमधुराः पूर्ववत् प्रीतिरम्या
न्यस्ता दृष्टिर्वदनशशिनो दर्शितश्च प्रसादः ।</l>
<l>मुग्धे मुग्धस्मितमविकृतं सर्वमेतद् वृथा ते
नन्वाख्यातो	रहसि	विनयेनैव	कोपानुबन्धः ॥ ६ ॥</l>
</lg></b>
<b><lg>
<l>भ्रूकुटिरारचिता	गतमग्रतो	हृतमथाननमुक्तमसाधु	वा ।</l>
<l>इयमतिप्रभुता क्रियते बलादकुपितोऽपि हि यत्कुपितो जनः ॥ ७ ॥ (सक. ४.१५६)</l>
</lg></b>
<p>(४) मानस्यापसरणं <b>मानापगमः,</b> यथाmdash;</p>
<b><lg>
<l>दृष्टे लोचनवर्त्मना मुकुलितं पार्श्वस्थिते चक्रव—
न्न्यग्भूतं	बहिरासितं	पुलकवत्	स्पर्शं	समातन्वति ।</l>
</lg></b>
<pb n="1584"/>
<b><lg>
<l>नीवीबन्धवदागतं	शिथिलतां	सम्भाषमाणे	प्रिये
मानेनापसृतं	ह्नियेव	सुदृशः	पादस्पृशि	प्रेयसि ॥ ८ ॥</l>
</lg></b>
<b><lg>
<l>विहायैतन्मानव्यसनमनयोरुच्चकुचयो—
र्निधेयः	प्रेयांस्ते	यदि	वयमनुल्लङ्गघ्यवचसः ।</l>
<l>सखीभ्यः स्निग्धाभ्यो गिरमिति निशम्यैणनयना
निवापाम्भो	दत्ते	नयनसलिलैर्मानसुहृदे ॥ ९ ॥</l></lg></b> (सक. ५.२८६)
<p>(५) बाष्पमोक्षः <b>प्ररोदनं,</b> यथा—(किराता. ९.४५)</p>
<b><lg>
<l>सव्यलीकमवधीरिखिन्नं	प्रस्थितं	सपदि	कोपपदेन ।</l>
<l>योषितः सुहृदिव स्म रुणद्धि प्राणनाथमभिबाष्पनिपातः ॥ १० ॥</l>
</lg></b>
<b><lg>
<l>न	स्पृष्टोऽपि	त्रिदशसरितो	दूरमीर्ष्यानुबन्धां
नाप्युत्सृष्टो	भुजगपतिना	तर्जनाभिर्जयायाः ।</l>
<l>मानस्यान्ते	नयनसलिलैः	क्षालितः शैलपुञ्या
पत्युर्मौलौ	नतिजुषि	जयत्यात्मनः पादपांसुः ॥ ११ ॥</l></lg></b> (सक. ५.२८५)
<p>(६) प्रियेण मानवैमलस्थादिपृच्छा <b>प्रियाभ्युपपत्तिः,</b> यथा—</p>
<b><lg>
<l>कीस	मलिआवअंसं	वअण्ण—णीसास—पंडुराहरराअं ।</l>
<l>वअणं वहसि किसोअरि! कर—संकामिअ—कओल—पत्तालेक्खं ॥ १२ ॥</l>
</lg></b>
<lg>
<l>(कस्माद्	मलिनावतंसं प्रपन्ननिःश्वासप्रगुणिताधररागम् ।</l>
<l>वदनं वहसि कृशोदरि करसङ्गक्रामितकपोलपत्रालेख्यम् ॥)</l>
</lg>
<b><lg>
<l>कीस अ इमेसु बहुसो विसम—प्पत—तलिणंजणच्छवि—कलुसा ।</l>
<l>दीहावंगेसु	तुज्झ	परिघोलंति	णअणेसु	बाहुप्पीडा ॥ १३ ॥</l>
</lg></b>
<lg>
<l>(कस्माच्च अनयोः बहुशः विषमप्रान्ततलिनाञ्जनच्छविकलुषाः ।</l>
<l>दीर्घापाङ्गयोस्तव	परिगलन्ति	नयनयोः	बाष्पोत्पीडाः ॥)</l>
</lg><p>
(७) मृषानिषेधो <b>मुधाप्रतिषेधः,</b> यथा—</p>
<b><lg>
<l>उन्नमय्य सकचग्रहमास्यं चुम्बति प्रियतमे हठवृत्त्या ।</l>
<l>हुंहु मुञ्च मम चेति च मन्दं जल्पितं जयति मानवतीनाम् ॥ १४ ॥</l>
</lg></b>
<pb n="1585"/>
<b><lg>
<l>रुद्धं	बाष्पजलेन	लोचनयुगं	त्वद्दर्शनानिच्छया
गात्रं	त्वत्परिरम्भमन्तरयितुं	रोमोद्रमेनावृतम् ।</l>
<l>वक्तुं त्वां परुषा गिरः स्फुरति मे दन्तच्छदः किं मुधा
मामाश्र्लिष्यसि निस्त्रपोऽसि शठ! हे नैव प्रसन्नास्मि ते ॥ १५ ॥</l>
</lg></b>
<p>(८) सामवाक्यानि <b>परिसान्त्वनानि,</b> यथा—(सक. ५.३६८)</p>
<b><lg>
<l>आधातुं	विनयं निरागसि जने कुप्यन्तु नामेश्वरा—
स्तेन	स्वाशयशुद्धिरेव	सुकरा	प्रायः	प्रभूणां	पुरः ।</l>
</lg></b>
<b><lg>
<l>मिथ्यामानिनि!	मन्यसे यदि तथा नित्यं मनोवर्तिनी
वाच्या तामरसाक्ष्यवीक्षि सुभगे!१ का वा त्वदन्या मया ॥ १६ ॥</l>
</lg></b>
<b><lg>
<l>अवहारेऊण चिरं भणसु तुमं चिअ अमुक्करोसा वि फुडं ।</l>
<l>किं अगणेऊण इमं होज्जा तुमंमि मज्झ प्पमाअ-क्खलणं ॥ १७ ॥</l>
</lg></b>
<lg>
<l>(अवधार्य	चिरं	भण	त्वमेवामुक्‍तरोषापि	स्फुटम् ।</l>
<l>किं चिन्तयित्वेदं भवेत् त्वयि मम प्रमाददस्खलनम् ॥)</l>
</lg>
<p>(९) नानाविधवर्णनावाक्यानि <b>(चित्रचाटूक्तयः/) चाटुक्तयः,</b> यथा—(अमरु. ८१)</p>
<b><lg>
<l>कपोले	पत्राली	करतलनिरोधेन	मृदिता
निपीतो	निःश्वासैरयममृतहृद्योऽधररसः ।</l>
<l>मुहुर्लग्‍न: कण्ठे तरलयति बाष्पः स्तनतटीं
प्रियो मन्युर्जातस्तव निरनुरोधे! न तु वयम् ॥ १८ ॥</l>
</lg></b>
<b><lg>
<l>कृतप्राया रात्रिः कृशतनु शनैर्येन विनमन्
प्रदीपोऽयं	निद्रावशमुपगतो	घूर्णत	इव ।</l>
<l>प्रणामान्तो मानस्त्यजसि न तथापि क्रुधमहो
कुचप्रत्यासत्त्या हृदयमपि ते चण्डि! कठिनम् ॥ १९ ॥</l>
</lg></b>
<!-- NOTES pg=1585!-->
१. क्ष्ववीक्षि सुभगे = क्षि साक्षिवदके(ने)—राघवः, क्षि चित्रिपटके—जोशे., मूलमस्मदुपकल्पितं
पूर्वार्धगतं वस्तु समाश्रित्य ।
<pb n="1586"/>
<p>(१०) विप्रियेषु काऱणान्तरोपन्यासः <b>स्खलितगोपनानि,</b> यथा—</p>
<b><lg>
<l>जं पि अलिओपआरं वरस्स दक्खिण्णआए घेप्पइ हिअअं ।</l>
<l>जइ सो वि सिणेहो च्चिअ ण णाम संभाव-कइअवाणं विसेसो ॥ २० ॥</l>
</lg></b>
<lg>
<l>(यदपि अलीकोपचारं वरस्य दक्षणपादे क्षिप्यते हृदयम् ।</l>
<l>यदि सोऽपि स्नेह एव, न नाम सम्भावकैतवानां विशेषः ॥)</l>
</lg>
<b><lg>
<l>अक्खंडिए वि पणए अकअंमि वि विप्पए अकज्जे वि मज्झ ।</l>
<l>जाअं चिअ वअणिज्जं तुह रोसंमि दहइ णिमित्तं पि पिअं ॥ २१ ॥</l>
</lg></b>
<lg>
<l>(अखण्डितेऽपि प्रणये अकृतेऽपि विप्रिये अकार्येऽपि मम ।</l>
<l>जातमेव वचनीयं तव रोषे वदने निमित्तमपि प्रियम् ॥)</l> (हरिवि.)
</lg>
<p>(११) पादपतनं <b>प्रणिपातः,</b> यथा—(हरिवि.)</p>
<b><lg>
<l>तो इअ सुरअरु-कारण-मउलिअ-हिअआए सावसेस-लहुओ ।</l>
<l>संभाविअ च्चिअ हिओ हरिणा पाअपडणाम्मि तीए अमरिसो ॥ २२ ॥</l>
</lg></b>
<lg>
<l>(तत इति सुरतकारणमुकुलितहृदयायाः सावशेषः अथ लधुकः ।</l>
<l>सम्भावित एव हृतो हरिणा पादपतने तस्या अमर्षः ॥)</l>
</lg>
<b><lg>
<l>तीए	हिअआणुचिंतिअमणोरहब्भहिअ—संगमसुहाए	हरी ।</l>
<l>पहसि रो वि दोहि करेहि पडिरुब्भंत्तमउडो गओ च्चिअ चलणे ॥ २३ ॥</l>
</lg></b>
<lg>
<l>(तस्याः हृदयानुचिन्तितमनोरथाभ्यधिकं	सङ्गमसुखाय हरिः ।</l>
<l>प्रहसनशील एव द्वाभ्यां कराभ्यां प्रतिरुध्यामानमकुटो गत एव चरणयोः ॥)</l>(हरिवि.)
</lg>
<p>(१२) प्रियप्रणामविगमनहेतवः <b>प्रियोत्थापनानि,</b> यथा—(हरिवि.)</p>
<b><lg>
<l>तो	से	रुब्भंत	च्चिअ	हिअअविअंभंतहरिसवेउच्छलिआ ।</l>
<l>पाअपडिअस्स	हरिणो	पडिआ	पुट्ठीएँ	वाहसलिलत्थेवा ॥ २४ ॥</l>
</lg></b>
<lg>
<l>(ततस्तया रुध्यमाना एव हृदयविजृम्भमाणहर्षवेगोच्छलिताः ।</l>
<l>पादपतितस्य	हरेः	पतिताः	पृष्ठे	बाष्पसलिलबिन्दवः ॥)</l>
</lg>
<b><lg>
<l>तीए	अणुरआ-पसरिअ-सुहपठिवज्झंत-वहल-पुलउब्भेओ ।</l>
<l>उव्वासिअ-सहरिसुग्गारो	दूरोणमिअ-सवत्तिहिआए ॥ २५ ॥</l>
</lg></b>
<pb n="1587"/>
<p>(१३) बाष्पापनयनम् <b>अश्रुप्रमार्जनं,</b> यथा—(गास. ७०६ वे.)</p>
<b><lg>
<l>अवसर रोत्तुं चिअ णिम्मिआइँ मा पुससु मे हअच्छीइं ।</l>
<l>दंसणमेत्तुम्मइएहिं	जेहिं	सीलं	तुह	ण	णाअं ॥ २६ ॥</l>
</lg></b>
<lg>
<l>(अपसर! रोदितुमेव निर्मिते मोत्पुंसय मे हताक्षिणी ।</l>
<l>दर्शनमात्रोन्मत्ताभ्यां याभ्यां शीलं तव न ज्ञातम् ॥)</l>
</lg>
<b><lg>
<l>जह जह से परिउंबइ मण्णुब्भरिआइं णिहुवणे दइओ ।</l>
<l>अच्छीइं उवरि उवरि तह तह भिण्णाइं विगलंति ॥ २७ ॥</l>
</lg></b>
<lg>
<l>(यथा यथास्याः परिचुम्बति मन्युभरितानि निधुवने दयितः ।</l>
<l>अक्षीणि उपर्युपरि तथा तथा भिन्नानि विगलन्ति ॥ )</l> (सक. ५. २१५)
</lg>
<p>(१४) उद्धृतमानलेशो <b>मानशेषः,</b> यथा—(माघ. १०.३६)</p>
<b><lg>
<l>आननैर्विचकसे हृषिताभिः वल्लभनाभि तनूभिरभावि ।</l>
<l>आर्द्रतां हृदयमाप च रोषो लोलति स्म वदनेषु वधूनाम् ॥ २८ ॥</l>
</lg></b>
<b><lg>
<l>माने म्लायति रक्ततां विरलयत्यच्छे कपोलस्थले
याते बाष्पभरोपरोधसुभगे किञ्चन्मुखे स्मेरताम् ।</l>
</lg></b>
<b><lg>
<l>पत्युः	पादनतस्य	कोमलकरेणाकर्षतः	सस्पृहं
मानिन्या	करुणस्पृहेऽप्यनुनये	नाकुञ्चितो	नार्पितः ॥ २९ ॥</l>
</lg></b>
<p>(१५) व्यलीकानुचिन्तनम् <b>अपराधस्मरणं,</b> यथा—(द्र. ३०.७५ अपि पृ. १३३३)</p>
<b><lg>
<l>तक्खणअणइअपहरिससंभरिअवरोह संगलत्ताणं सअंतीए ।</l>
<l>गरुअंणि संमलगओ(णि)अत्तं पिअमरिस च्चिअ हिअअं ॥ ३० ॥</l>
</lg></b>
<b><lg>
<l>उग्गाहिअ—पम्मट्ठं	खणसंभरिआवराह—लब्भिअलज्जं ।</l>
<l>खलंत-महु-मअ-सुहअं	अपरिप्फु़ड-जंपिअं	विलासवईणं ॥ ३१ ॥</l>
</lg></b>
<lg>
<l>(उदग्राहितहृदयप्रस्मृतं	क्षणसंस्मृतापराधलब्धलज्जंम ।</l>
<l>स्खलन्मधुमदसुभगमपरिस्फुटजल्पितं	विलासवतीनाम् ॥)</l>
</lg>
<p>(१६) मानविमनस्कता <b>(प्रेमवैमनस्यं /) मानवैमनस्यानि</b> यथा—</p>
<b><lg>
<l>दूसहकआवराहं	अवराहे	वि	गरुए	पसाहाहिमुहं ।</l>
<l>अप्पच्छंदपअत्तं पिअं च पेम्मं च दोण्णि वि हु उच्चंति ॥ ३२ ॥</l>
</lg></b>
<pb n="1588"/>
<lg>
<l>(दुस्सहकृतापराधं	अपराधेऽपि	गुरुके	प्रसादाभिमुखम् ।</l>
<l>आत्मच्छन्दःप्रवृत्तं प्रियं च प्रेम च द्वयोरपि जुगुप्सन्ते ॥)</l>
</lg>
<b><lg>
<l>दुरगअम्मि णिअत्तइ दुरणिवुत्तं पुणो पअत्तइ पेम्मं ।</l>
<l>कह होइ परिणामो माणस्स णमो महंति विमुहिज्जंति ॥ ३३ ॥</l>
</lg></b>
<lg>
<l>{दूरगते	निवर्तते	दूरनिवृत्तं	पुनः	प्रवर्तयति	माम् ।</l>
<l>कथं भवति परिणामो मानस्य णमो ममेति विमुह्यन्ति ॥}</l>
</lg>
<p>(१७) कचुप्रकम्पनं <b>स्तनाकम्पः,</b> यथा—</p>
<b><lg>
<l>कृशासि त्वं कस्मात् प्रकृतिरियमङ्गस्य ननु मे
किमङ्गे सूत्रत्वं गुरुजनकृतो पाव/ सकतया ।</l>
<l>न मे दोषः कश्चिन्नहि नहि नहीत्येवमुदिता
स्तनोत्कम्पं बाला प्रियहृदि निपत्य प्ररुदिता ॥ ३४ ॥</l>
</lg></b>
<b><lg>
<l>परावृत्त्या शेते कलयति च कम्पस्स्तनतटीं
न सन्धत्ते वाचः स्फुरति च वरं वक्तुमधरः ।</l>
<l>विरुद्धान्यङ्गानि श्लथकरणमास्तेऽथ च वपुः
सकोपस्तन्वङ्गग्या मनसिजविलासो विजयते ॥ ३५ ॥</l>
</lg></b>
<p>(१८) मानहानौ निःश्वसितानि <b>माननिःश्वसितानि,</b> यथा—</p>
<b><lg>
<l>तीए विअलंतधीरं अब्भुट्ठंतीए खण-पहोलिर-वाहं ।</l>
<l>दूरोसरंत-सरणं	दूरअर-वलग्ग-वेअणं	णीससिअं ॥ ३६ ॥</l>
</lg></b>
<lg>
<l>(तया विगलद्धैर्यमभ्युत्तिष्ठन्त्या क्षणप्रघूर्णनशीलबाष्पम् ।</l>
<l>दूरापसरत्स्स्मरणं	दूरतरावलग्‍नवेदनं	निःश्वसितम् ॥)</l>
</lg>
<b><lg>
<l>मणंसिणीए	अहिणवमइरामोअ—पडिवद्धवम्महपसरं ।</l>
<l>दइअ-जण-दिण्ण-णअणं विअलिअ-धीरलहुअं चिरं णीससिअं ॥ ३७ ॥</l>
</lg></b>
<lg>
<l>(मनस्विन्या	अभिनवमदिरामोदप्रतिबद्धमन्मथप्रसरम् ।</l>
<l>दयितजनदत्तनयनं विगलितधैर्यलघुकं चिरं निःश्वसितम् ॥)</l>
</lg>
<p>(१९) मानापगमादनुरागवृद्धौ <b>(स्वेदरोमाञ्चौ/) सात्त्विकाविर्भावः,</b> यथा—</p>
<b><lg>
<l>णवविरअ-करावलंबण-सुह-पठिवज्जंत-स्सेअ-पुलउग्गमो ।</l>
<l>सच्चा/ भामा ता च्चिअ अकिअउब्बरिअं पि पिअअमं अल्लीणा ॥ ३८ ॥</l>
</lg></b>
<pb n="1589"/>
<lg>
<l>(अनन्तरं च करावलम्बनसुख-प्रतिपद्यमानः स्वेदपुलकोद्‌गमः ।</l>
<l>सत्या/ भामा तावदेव च अलीकोद्भूतमपि प्रियतममालीना ॥)</l>
</lg>
<b><lg>
<l>ग्रन्थिमुद्‌ग्रथयितुं हृदयेशे वाससः स्पृशति मानधनायाः ।</l>
<l>भ्रूयुगेन	सपदि	प्रतिपेदे	रोमभिश्च	सममेव	विभेदः ॥ ३९ ॥</l>
</lg></b>
<p>(माघ. १०.६३)</p>
<p>(२०) तद्वदेव कपोलोष्ठस्फुरणानि <b>कपोलोष्ठस्पन्दनानि,</b> यथा—(गास. ६.१८)</p>
<b><lg>
<l>बाहोल्लफुरिअ—गंडाहराएँ भणिअं विलक्खहसिरीए ।</l>
<l>अज्ज वि किं रूसिज्जइ सवहावत्थं गए पेम्मे ॥ ४० ॥</l>
</lg></b>
<lg>
<l>(बाष्पार्द्रस्फुरितगण्डाधरया भणितं विलक्षहसनशीलया ।</l>
<l>अद्यापि	किं	रुष्यते	शपथावस्थां	गते	प्रेम्णि ॥)</l>
</lg>
<b><lg>
<l>आअंबंतकवोलं	खलिअक्खरजंपिरिं	फुरोतट्ठिं ।</l>
<l>मा छिवसु त्ति सरोसं समोसरंतिं पिअं भरिमो ॥ ४१ ॥</l>
</lg></b>
<lg>
<l>(आताम्रान्तः कपोलां स्खलिताक्षरजल्पनशीलां स्फुरदोष्ठीम् ।</l>
<l>मा	स्पृशेति	सरोषं	समपसरन्तीं	प्रियां	स्मरामः ॥)</l>
</lg>
<p>(गास. २.९२)</p>
<p>(२१) मुखस्य मानकालुष्यापगमो <b>मुखप्रसादः,</b> यथा—</p>
<b><lg>
<l>आलोइअ च्चिअ पिए ठविओ तीए मअणेण मोहणसुहओ ।</l>
<l>कुसुमधणुम्मि वि बाणो वलइअ-विब्भमगुणे मुहम्मि पहरिसो ॥ ४२ ॥</l>
</lg></b>
<lg>
<l>{आलोकित एव प्रिये स्थापितः तस्या मदनेन मोहनसुभगः ।</l>
<l>कुसुमधनुष्यपि बाणो (व)लयितविभ्रमगुणे मुखे प्रहर्षः ॥}</l>
</lg>
<b><lg>
<l>थोओसरंतरोसं	थोअत्थोअपरिवड्ढमाण-पहरिसं ।</l>
<l>होइ	अ	दूरपसाअं उहअ-रसाअत्तविब्भमं तीएँ मुहं ॥ ४३ ॥</l>
</lg></b>
<lg>
<l>(स्तोकापसरद्रोषं	स्तोकमुखस्तोकपरिवर्धमानप्रहर्षम् ।</l>
<l>भवति च दूरप्रसादं उभयसायत्तविभ्रमं तस्या मुखम् ॥)</l> (हरिवि.)
</lg>
<p>(२२) तत्प्रत्यायनानि <b>व्याजशपथाः,</b> यथा—(रत्‍‍ना. ४.१)</p>
<b><lg>
<l>सव्याजैर्वचनैः	प्रियेण	वचसा	चित्तानुवृत्त्याधिकं
वैलक्ष्येण	परेण	पादपतनैर्वाक्यैः	सखीनां	मुहुः ।</l>
</lg></b>
<pb n="1590"/>
<b><lg>
<l>प्रत्यापत्तिमुपागता	मयि	तया	देवी	रुदत्या	यदा
प्रक्षाल्यैव	तयैव	 बाष्पसलिलै	कोपऽपनीतः	स्वयम् ॥ ४४ ॥</l>
</lg></b>
<b><lg>
<l>मुहुरविशदाः	प्रेमप्रह्वा	मुहुर्मुहुरस्थिराः
मुहुरसरला	विस्त्रम्भार्द्रा	मुहुः	स्मृतमन्यवः ।</l>
<l>वितथशपथोपालम्भाङ्का	मुहुः	कृतसन्धयः
परिववृधिरे	निष्पर्यन्ता	मिथो	मिथुनोक्तयः ॥ ४५ ॥</l>
</lg></b>
<p>(२३) प्रेमार्द्रकोपवज्ञालोका <b>वक्रवीक्षितानि,</b> यथा—(अमरु. ४९)</p>
<b><lg>
<l>दूरादुत्सुकमागते	विवलितं	सम्भाषिणि	स्फारितं
संश्लिष्यत्यरुणं	गृहीतवसने	कोपाञ्चितभ्रूलतम् ।</l>
<l>मानिन्याश्र्चरणानतिव्यतिकरे	बाष्पाम्बुपूर्णेक्षणा—
च्चक्षुर्जातमहो	प्रपञ्चमधुरं	जातागसि	प्रेयसि ॥ ४६ ॥</l>
</lg></b>
<b><lg>
<l>माने	मानमुपेयुषि	स्वभवनं	द्वारावसक्ताङ्गया
किञ्चित्कम्पितमन्थरोरुयुगया	व्रीडावनम्रभ्रुवा ।</l>
<l>बाष्पाम्भः कणपूरपूरितदृशा	गच्छत्पुरोरथ्यया
मानिन्या कृतविप्रियः प्रियतमस्तिर्यक्छनैरीक्षितः ॥ ४७ ॥</l>
</lg></b>
<p>(२४) व्यलीकोद्‌घट्टन<b>मुपालम्भः</b>, यथा—(हरिवि.)</p>
<b><lg>
<l>सा कुसुमेहिं गरुइआ मह वि कओ सुहअ दंसणेण पसाओ ।</l>
<l>कहअण पसाअसद्दो लगउ पिआहिअअस्स इमस्स तुहं ॥ ४८ ॥</l>
</lg></b>
<lg>
<l>{सा कुसुमैः गुरूकृता ममापि कृतः सुभग दर्शनेन प्रसादः ।</l>
<l>कथंचन	प्रसादशब्दः	लगतु	प्रियाहृदयस्य	चास्य	तव ॥}</l>
</lg>
<b><lg>
<l>सहिअं माणक्खलणं णाओ पडिपक्ख—विहाअस्सव्वणरसो ।</l>
<l>सहिओ तुह (तुह) विओओ मा लज्जसु सुहअ लज्जिअव्वम्मि मए ॥ ४९ ॥</l>
</lg></b>
<lg>
<l>(सोढं	मानस्खलनं	ज्ञातः	प्रतिपक्षविभातस्सव्रणरसः ।</l>
<l>सोढस्तव वियोगो मा लज्जस्व सुभग! लज्जितव्यं हि मया ॥)</l>
</lg>
<pb n="1591"/>
<p>(२५) वचनस्य प्रतिवचनानि <b>प्रत्युत्तराणि,</b> यथा—</p>
<b><lg>
<l>कान्ते! नाथ! विमुञ्च मानिनि! रुषं रोषान्मया किं कृतं,
खेदोऽस्मासु, न मेऽपराध्यति भवान् सर्वेऽपराधा मयि ।</l>
<l>तत्किं रोदिषि गद्गदेन वचसा, कस्याग्रतो रुद्यते,
नन्वेतन्मम, का तवास्मि, दयिता, नास्मीत्यतो रुद्यते ॥ ५० ॥</l>
</lg></b>
<b><lg>
<l>किं गौरि मां प्रति रुषा, ननु गौरहं किं,
कुप्यामि	कां	प्रति	ममेत्यनुमानतोऽहम् ।</l>
<l>जानाम्यतस्त्वमनुमानत	एव	सत्य
इत्थं	गिरो	गिरिभुवः	कुटिला	जयन्ति ॥ ५१ ॥</l></lg></b> (रुद्रटका. २.१५)
<p>(२६) मानशल्योद्धरण<b>मवज्ञाभ्रंशः</b>, यथा—</p>
<b><lg>
<l>हरिस—विअसंत—वअणं कवोल—अल—संगलंत—पुलउब्भेअं ।</l>
<l>अप्पसाहिअं पि जाअं पसाहिअब्भहिअ—मणहरं तीए मुहं ॥ ५२ ॥</l>
</lg></b>
<lg>
<l>(हर्षविकसद्‌वदनं	कपोलतलसङ्कलत्पुलकोद्भेदम् ।</l>
<l>अप्रसाधितमपि जातं प्रसाधिताभ्यधिकमनोहरं तस्या मुखम् ॥)</l></lg> (हरिवि.)
<b><lg>
<l>णिम्मविअसंधिअम्मा ताव अ दूरपदिबद्ध—वम्महप्पसरा ।</l>
<l>गरुअं सुरउच्छाअं दाऊण सहि व्व ज्जामिणीं तीएँ गआ ॥ ५३ ॥</l>
</lg></b>
<lg>
<l>(निर्मापितसन्धिकर्मा तावच्‍च दूरप्रतिबद्धमन्मथप्रसरा ।</l>
<l>गुरुकं सुरतोत्साहं दत्वा सखीव यामिनी तस्या गता ॥) (हरिवि.)</l>
</lg>
<p>(२७) गाढानुरागप्रकाशः१ <b>प्रेमाविर्भावः,</b> यथा—</p>
<b><lg>
<l>सोत्कण्ठं सरसागति प्रियतमे पादानतिं वाञ्छति
स्मृत्वा मन्युविनिर्गताश्रुचरणे क्लिष्टे तदभ्युद्‌गमात् ।</l>
<l>तं चाधूनति मर्मणा विदधते दृष्ट‍्वा पुनः कान्तया
प्रेमच्छेदभिया	कृतः	प्रणतये	पादार्पणानुग्रहः ॥ ५४ ॥</l>
</lg></b>
<b><lg>
<l>अपयाति सरोषया निरस्ते कृतकं कामिनि चुक्षुभे मृगाक्ष्या ।</l>
<l>कलयन्नपि सव्यथोऽवतस्थेऽशकुनेन स्खलितः किलेतरोऽपि ॥ ५५ ॥</l>
</lg></b>
<p>(माघ. ९.८३)</p>
<!-- NOTES pg=1591!-->
१. 'प्रकाशः = प्रणाश' इति रा.
<pb n="1592"/>
<p>(२८) प्रियानुगमनचिह्नानि <b>प्रेमालिङ्गनानि,</b> यथा—(गास. १.८७)</p>
<b><lg>
<l>अवलंबिअ—माण—परंमुहीए एंत्तस्स माणिणि पिअस्स ।</l>
<l>पुट्ठिपुउलउग्गमो से/तुह कहेइ संमुहठ्ठिअं हिअअं ॥ ५६ ॥</l>
</lg></b>
<lg>
<l>(अवलम्बितमानपराङ्मुख्या प्राप्‍तस्य मानिनी प्रियस्य ।</l>
<l>वर्धितपुलकोद्गमा हे कथयति सम्मुखस्थितं हृदयम् ॥)</l>
</lg>
<b><lg>
<l>विविधविलसद्भावाकूता	तनुस्मरघूर्णिता
निबिडपुलका गाढाश्लेषं बलादभिवाञ्छति ।</l>
<l>नयनविषयं याते तस्मिन् विचारविधिक्रियां
त्यजति हृदयं कोपस्तस्मिन् जने सखि! कीदृशः ॥ ५७ ॥</l>
</lg></b>
<p>(२९. <b>प्रियोपरोधः</b>)</p>
<b><lg>
<l>प्राणोशश्चरणानतो दयितया नोपेक्षितो नेक्षितः ।</l>
<l>( ॰ ॰ ॰ ॰ ॰ ॰ ॰ ॰ ॰ ॰ ॰) ॥ ५८ ॥</l>
</lg></b>
<b><lg>
<l>तीए विअलंतधीरं अब्भुट्‌ठंतीए खणपहोलिबाहं ।</l>
<l>दूरोसरंतसरणं दूरअरवलग्गवेअणं णीससिअं ॥ ५९ ॥</l></lg></b>(द्र.पृ. १२०७)
<lg>
<l>(तया विगलद्धैर्यमभ्युत्तिष्ठन्त्या क्षणप्रघूर्णनशीलबाष्पम् ।</l>
<l>दूरापसरत्स्मरणं दूरतरवलग्‍नवेदनं	निःश्वसितम् ॥)</l>
</lg>
<p>(३०) रतेरतिप्रकर्षः <b>श्रृङ्गारवृद्धिः,</b> यथा—(हरिवि.)</p>
<b><lg>
<l>घेप्पंति अप्पण च्‍चिअ कआवराहाहिं कामिणीहिं पिअअमा ।</l>
<l>किं इअ सिक्खावेंतो अवरिज्झइ पिअं करोइ महुमओ ॥ ६० ॥</l>
</lg></b>
<lg>
<l>(गृह्यन्त आत्मनैव कृतापराधाभिः कामिनीभिः प्रियतमाः ।</l>
<l>किमिति शिक्षयन् अपराध्यति? प्रियं करोति मधुमदः ॥)</l>
</lg>
<b><lg>
<l>आयातः कृतविप्रियः प्रियसखीदत्तापजापश्चिरात्
स्मृत्वा चाटु ससाध्वसं निपतितः प्राप्‍तान्तरः पादयोः ।</l>
<l>न श्लिष्टः स रुषा न चापि विरहक्लिष्टात्मना भर्त्सितो
मानिन्या नयनाम्भसेव पतता किं नाम नोक्तः प्रियः ॥ ६१ ॥</l>
</lg></b>
<p>(३१) बलात् केशग्रहणं <b>हठकचग्रहः,</b> यथा—</p>
<b><lg>
<l>उग्गाहिअं ण भणिअं हिअए चिरचिंतिअं पि राअपरिणामं ।</l>
<l>माणंसिणीए पिअअम—सरहस—कअ—ग्गहिअंमि माणग्गहणे ॥ ६२ ॥</l>
</lg></b>
<pb n="1593"/>
<lg>
<l>(उद्‍ग्राहितं न भणितं हृदये चिरचिन्तितमपि रागपरिणामम् ।</l>
<l>मनस्विन्या	प्रियतमरभसकचगृहीते	मान—ग्रहणे ॥)</l>
</lg>
<b><lg>
<l>सकअग्गहरहसुत्ताणिआणणा पिअइ पिअमुह—विइण्णं ।</l>
<l>थोअं थोअं रोसोसहं व माणंसिणी मइरं ॥ ६३ ॥</l>
</lg></b>
<lg>
<l>(सकचग्रहरभसोत्तानितानना पिबति प्रियतमवितीर्णाम् ।</l>
<l>>स्तोकं स्तोकं मानौषधमिव मनस्विनी मदिराम् ॥)</l></lg> (गास. ६. ५०)
<p>(३२) बलादालिङ्गनं <b>प्रसह्याश्लेषः,</b> यथा—</p>
<b><lg>
<l>लंभ/रोसपुसिआवराहो	रहसालिंगण-विइण्ण-वम्मइ-प्पसरो ।</l>
<l>होइ रमिअव्वजोग्गो दइअ-बलामोडि-चुंबिओ	जुअइजणो ॥ ६४ ॥</l>
</lg></b>
<lg>
<l>(लम्भप्रोञ्छितापराधो	रभसालिङ्गनवितीर्णमन्मथप्रसरः ।</l>
<l>भवति रमितव्ययोग्यो दयितबलात्कारचुम्बितो युवतिजनः ॥)</l>
</lg>
<b><lg>
<l>अग्घइ वलंतधीरं दइअहठालिंगआण णअणचुंबिअं ।</l>
<l>विसमपरिअट्टिअमुहं समुहवलंतहिअअं विलासवईणं ॥ ६५ ॥</l>
</lg></b>
<lg>
<l>(अ/र्घति वलमानधैर्यं दयितहठालिङ्गितानां नयनचुम्बितम् ।</l>
<l>विषमपरिवर्धितमुखं संमुखवलद्ध‍ृदयं विलासवतीनाम् ॥)</l>
</lg>
<p>(३३) हस्तेनाभिघातः <b>पाणिताडनम्,</b> यथा—(लीलावती)</p>
<b><lg>
<l>मुधे	वपवेविरंगुलि-णह-मुह-सिप्पंत-सेय-सलिलेण ।</l>
<l>हत्थुल्लएण हत्थअलेणं माणिणि मा हणसु पिअं तुलिज्जिहिसि ॥ ६६ ॥</l>
</lg></b>
<lg>
<l>(मुग्धे!	प्रवेपनशीलाङ्गुलिनखमुखसिच्यमानस्वेदसलिलेन ।</l>
<l>हस्तार्द्रेण हस्ततलेन मानिनि! मा जहि प्रियं तुलयिष्यसि ॥)</l>
</lg>
<b><lg>
<l>एक्कं पहरुगव्विण्णंअं हत्थं मुहमारुएण वीअंतो ।</l>
<l>सो वि हसंतीए मए गहिओ वीएण कंठम्मि ॥ ६७ ॥</l></lg></b> (गास. १.८६)
<lg>
<l>(एकं प्रहारोद्विग्‍नं हस्तं मुखमारुतेन वीजयन् ।</l>
<l>सोऽपि हसन्त्या मया गृहीतः द्वितीयेन कण्ठे ॥)</l>
</lg>
<p>(३४) चरणाहतिः <b>पादाभिघातः,</b> यथा—</p>
<b><lg>
<l>चरणाहअस्स पइणो पुलइअ मत्थालअं पुलोअंती ।</l>
<l>सवइ सकज्जल-बाह-च्छलेण माणंसिणी माणं ॥ ६८ ॥</l>
</lg></b>
<pb n="1594"/>
<lg><l>(चरणाहतस्य पत्युः पुलकितमस्तालकं प्रलोकयन्ती ।</l>
<l>स्रवति सकज्जलवाष्पच्छलेन मनस्विनी मानम् ॥)</l>
</lg>
<b><lg>
<l>मनसिजसरसीविकासिपद्मः	प्रियतमौलिविलोलनैकदक्षः ।</l>
<l>प्रणयज-कलहेषु वामपादो जयति रणन्मणिनूपुरः प्रियायाः ॥ ६९ ॥</l>
</lg></b>
<p>(३५) प्रियकदर्थनं <b>दयितयातना,</b> यथा—(रघु. १९.१७)</p>
<b><lg>
<l>अङ्गुलीकिसलयाग्रतर्जनं भ्रूविभङ्गकुटिलं च वीक्षितम् ।</l>
<l>मेखलाभिरसकृच्‍च बन्धनं वञ्चयन् प्रणयिनीरवाप सः ॥ ७० ॥</l>
</lg></b>
<b><lg>
<l>कोपात् कोमललोलबाहुलतिकापाशेन बद्ध्वा दृढं
नीत्वा वासनिकेतनं दयितया सायं सखीनां पुरः ।</l>
<l>भूयो नैवमिति स्खलत्कलगिरा संसूच्य दुश्चेष्टितं
धन्यो हन्यत एव निह्नुतिपरः प्रेयान् रुदत्या हसन् ॥ ७१ ॥ (अमरु. ९)</l>
</lg></b>
<p>(३६) अनुनयावधीरितकान्तोपच्छन्दनं <b>(प्रत्यनुनयः/)प्रत्यायनम्,</b> यथा—</p>
<b><lg>
<l>प्रेयान् सोऽयमपाकृतस्सशपथं पादानतः कान्तया
द्वित्राण्येव पदानि वासभवनाद् यावन्न यात्युन्मनाः ।</l>
<l>तावत्	पाणिसरोजसम्पुटलसन्नीवीनिबद्धं	धृतो
धावित्वैव कृतप्रणामकमहो प्रेम्णो विचित्रा गतिः ॥ ७२ ॥</l>
</lg></b>
<b><lg>
<l>कोपवत्यनुनयानगृहीत्वा प्रागथो मधुमदाहितमोहा ।</l>
<l>कोपितं विरहखेदितचेतो कान्तमेव कलयत्यनुनिन्ये ॥ ७३ ॥</l></lg></b> (माघ. १०.२९)
<p>(३७) स्‍नेहवामता <b>प्रेमवैकृकतानि,</b> यथा—(गास. ७.७५)</p>
<b><lg>
<l>अत्थक्‍करूसणं खण-पसिज्जणं अलिअ-वअण-णिब्बंधो ।</l>
<l>उम्मच्छरसंतावो	पुत्तअ!	पअई	सिणेहस्स ॥ ७४ ॥</l>
</lg></b>
<lg>
<l>(आकस्मिकरोषणं क्षणप्रसादनमलीकवचननिर्बन्धः ।</l>
<l>उन्मत्सरसंतापः पुत्रक! पदवी स्‍नेहस्य ॥)</l>
</lg>
<b><lg>
<l>कथमपि सखि! क्रीडायोगाद् व्रजेति मयोदितः
कठिनहृदयः शय्यां त्यक्त्वा बलाद् गत एव सः ।</l>
<l>इति सरभसग्रस्तप्रेम्णि व्यपेतदये स्पृहां
पुनरपि हतव्रीडं चेतः करोति करोमि किम् ॥ ७५ ॥</l></lg></b> (अमरु. १५)

<pb n="1595"/>
<p>(३८) मानापगमाद् व्रीडायोगो <b>लज्जागमः,</b> यथा—(सक. ५.३२२)</p>
<b><lg>
<l>थोआरूढमहुमआ	खणपम्हट्ठावराह—दिण्णुल्लावा ।</l>
<l>हसिऊण संठविज्जइ पिएण संभरिअलज्जिआ का वि पिआ ॥ ७६ ॥</l>
</lg></b>
<lg>
<l>(स्तोकारूढमधुमदा	क्षणप्रस्मृतापराधदत्तोल्लापा ।</l>
<l>हसित्वा संस्थाप्यते प्रियेण संस्मृतलज्जिता कापि प्रिया ॥)</l>
</lg>
<b><lg>
<l>करजदशनचिह्नं नैशमङ्गेऽन्यनारीजनितमिति सरोषादीर्ष्यया शङ्कमानाम् ।</l>
<l>स्मरसि न खलु दत्तं मत्तयैतत् त्वयैवेत्यनुनयति नवोढां लज्जमानां विलासी ॥ ७७ ॥</l>
</lg></b>
<p>(माघ. ११.३७)</p>
<p>(३९) मानवति शोभा <b>मानरामणीयकानि,</b> यथा—</p>
<b><lg>
<l>भवतु रुषि कठोरा किन्तु रम्या मृगाक्षी
निरुपधिमधुराणां स्वादवोऽमी	विकाराः ।</l>
<l>श्रयति	कठिनभागश्शुक्तिपात्रेष्वपो		याः
क इव न बहुमानस्तासु मुक्ताः फलान्ताः ॥ ७८ ॥</l>
</lg></b>
<b><lg>
<l>सोद्योगस्य स्खलितवचसो यत्‍नसंस्तम्भिता श्रीः
सावेगस्य श्रमजलभृतो	निर्णिमित्तस्मितस्य ।</l>
<l>भूयो	भूयः	कृतकघटितभ्रूलताभङ्गकेतो—
र्मानस्यास्या रहसि कथितापह्नुतस्यास्ति नार्घः ॥ ७९ ॥</l>
</lg></b>
<p>(४०) सखीरहोवृत्तान्तवर्णनं <b>विस्त्रम्भसम्भाषा,</b> यथा—(अमरु. १५५)</p>
<b><lg>
<l>सख्यास्तानि वचांसि यानि बहुशोऽधीतानि युष्मन्मुखाद्
वक्ष्येऽहं बहुशिक्षिता क्षणमिति ध्यात्वास्मि मानं गता ।</l>
<l>धूर्तेनेत्यथ मण्डलीकृतकुचं गाढं समालिङ्ग्य मां
पीतान्येव सहाधरेण हसता चक्षुः/वक्त्र—स्थितान्येव मे ॥ ८० ॥</l>
</lg></b>
<b><lg>
<l>कोपानिर्वहणात् तथैव शयने पर्यस्य मौनव्रतै—
र्न स्थातुं क्षमया बलाद् विवलनप्रत्युत्सुके चेतसि ।</l>
<l>मिथ्यामीलितलोचनं सरभसव्यावृत्तमुक्ता (ऽलकं
निर्नि)द्रोऽचलना१ किल प्रियतमो रात्रौ मयालिङ्गितः ॥ ८१ ॥</l>
</lg></b>
<!-- NOTES pg=1595!-->
१. ॰ ॰ द्रावलयेति रा. जो. । मूलमस्मदुकल्पितम् ।
<pb n="1596"/>
<p>(४१) मानधारणसामर्थ्यं <b>(मानासक्‍तिः/) मानशक्तिः,</b> यथा—(गास. २.९५)</p>
<b><lg>
<l>केलिए वि रूसेउँ ण तीरएँ तस्मि चुक्‍कविणअम्मि ।</l>
<l>माए	जाइअएहिं	व	इमेहिं	अवसेहिं	अंगेहिं ॥ ८२ ॥</l>
</lg></b>
<lg>
<l>(केल्यापि रुषितं न शक्यते तस्मिन् च्युतविनये ।</l>
<l>मातः!	याचितकैरिवैभिरवशैरङ्गैः ॥)</l>
</lg>
<b><lg>
<l>अच्छीइँ ता थइस्सं दोहि वि हत्थेहि तस्मि दिट्ठम्मि ।</l>
<l>अंगं कलंब/ कुसुमं व पुलइअं कहं णु ढक्‍किस्सं ॥ ८३ ॥</l>
</lg></b>
<lg>
<l>(अक्षिणी तावत् स्थगयिष्यामि द्वाभ्यामपि हस्ताभ्यां तस्मिन् दृष्टे ।</l>
<l>अङ्गं कदम्ब/कुसुममिव पुलकितं कथं नु च्छादयिष्यामि ॥)</l>
</lg>
(गास. ४.१४)
<p>(४२) मानापगमेऽपि मानलिङ्गाविष्करणं <b>मानप्रतिपादनम्,</b> यथा—</p>
<b><lg>
<l>स्फुटो वाच्यो रोषः स्फुरति परितोषो नयनयो—
र्विभुग्‍ने	भ्रूलेखे	विकसति	कपोलस्थलमिदम् ।</l>
<l>मुखं	तिर्यक्प्रीतिं	गमयति	च	रोमाञ्चनिचयः
प्रिये	दुस्सम्पादा	कृतककुपितस्य	स्थितिरियम् ॥ ८४ ॥</l>
</lg></b>
<b><lg>
<l>सा	यावन्ति	पदान्यलीकपिशुनैरालीजनैः	पाठिता
तावन्त्येव कृतागसो द्रुततरं संलप्य पत्युः पुरः ।</l>
<l>प्रारब्धा परितो यथा मनसिजस्येच्छा तथा वर्तितुं
प्रेम्णो मौग्ध्यविभूषणस्य सहजः कोऽप्येष कान्तः क्रमः ॥ ८५ ॥</l>
</lg></b>
<p>(४३) मानहानौ वयस्या नर्म <b>सखीपरिहासः,</b> यथा—</p>
<b><lg>
<l>॰ ॰ ॰ चेतसि वर्तते स्तनचक्रं ॰ ॰ ॰ ।</l>
<l>विशालाक्ष ॰ ॰ ॰ ते (स्) सखि पदाङ्कितम् ॥ ८६ ॥</l>
</lg></b>
<b><lg>
<l>इदमम्लानमालाया लग्‍नं स्तनतटे तव ।</l>
<l>छाद्यतामुत्तरीयेण नवं नखपदं सखि ॥ ८७ ॥</l></lg></b> (काव्याद. २.२८९)
<p>(४४) मानपश्चात्तापो <b>मानानुशयः,</b> यथा—</p>
<b><lg>
<l>अगहिअदइआणुणओ पच्छआणुणेइ अणुसअवीसंवलिओ ।</l>
<l>कइअवणिरूविअमअणलहुइओ	जुअइजणो ॥ ८८ ॥</l>
</lg></b>
<pb n="1597"/>
<lg>
<l>(अगृहीतदयितानुनयः पश्‍चादनुननयति अनुशयविसंवलितः ।</l>
<l>कैतवनिरूपितमदनलघूकृतो	युवतिजनः ॥)</l>
</lg>
<b><lg>
<l>पाअपडिओ ण गणिओ पिअं भणंतो वि अप्पिअं भणिओ ।</l>
<l>गच्छंतो वि ण णिरुद्धो भण कस्स कए कओ माणो ॥ ८९ ॥</l></lg></b> (गास. ५.३२)
<lg>
<l>(पादपतितो न गणितः प्रियं भणन्नप्यप्रियं भणितः ।</l>
<l>गच्छन्नपि न निरुद्धो भण कस्य कृते कृतो मानः ॥)</l>
</lg>
<p>(४५) मानजुगुप्सा <b>माननिन्दा,</b> यथा—</p>
<b><lg>
<l>उत्क्षेपो हृदये, स्खलन्ति वचनान्यावेगलोलं मनो
गात्रं	सीदति	चक्षुरश्रुकलुषं	कण्ठोऽवरुद्धस्वरः ।</l>
<l>यस्यैषा सखि! पूर्वरङ्गरचना मानः स मुक्तो मया
वन्द्यास्ता अपि योषितः क्षितितले यासामसौ सम्मतः ॥ ९० ॥</l>
</lg></b>
<b><lg>
<l>णइपूरसच्छहे	जोव्वणम्मि	दिअहेसु	णिच्चपहिएसु ।</l>
<l>अणिअत्तासु अ राईसु पुत्ति किं दड्ढमाणेण ॥ ९१ ॥</l>
</lg></b>
<lg>
<l>(नदीपूरसदृक्षे	यौवने	दिवसेषु	नियतिप्रहितेषु ।</l>
<l>अनिर्वृतासु च रात्रिषु पुत्रि! किं दग्धमानेन ॥ )</l> (गास. १.४५)
</lg>
<p>(४६) मानस्यानुस्मरणं <b>मानानुचिन्तनं,</b> यथा—(गास. २.८)</p>
<b><lg>
<l>चलणोआस—णिसण्णस्स तस्स भरिमो अणालवंतस्स ।</l>
<l>पाअंगुट्ठावेढिअकेसदिढाअड्‍ढणसुहेल्लिं ॥ ९२ ॥</l>
</lg></b>
<lg>
<l>(चरणावकाशनिषण्णस्य तस्य स्मरामोऽनालपतः ।</l>
<l>पादाङ्गुष्ठावेष्टितकेशदृढाकर्षणसुखकेलिम् ॥)</l>
</lg>
<b><lg>
<l>भरिमो से सअण-परम्मुहीए विअलंत-माण-पसराए ।</l>
<l>कइअव-सुत्तुव्वण-थण-कलस-प्पेल्लिण-सुहेल्लिं ॥ ९३ ॥</l></lg></b> (गास. ४.६८)
<lg>
<l>(स्मरामस्तस्याः शयनपराङ्गमुख्या विगलन्मानप्रसरायाः ।</l>
<l>कैतवसुप्‍तोद्वृत्तस्तनभरोत्प्रेरणसुखकेलिम् ॥)</l>
</lg>
<pb n="1598"/>
<p>(४७) मानभङ्गो <b>मानप्रध्वंसः,</b> यथा—(अमरु. २३)</p>
<b><lg>
<l>एकस्मिञ्छयने	पराङमुखतया वीतोत्तरं ताम्यतो—
रन्योन्यं	हृदयेप्सितेऽप्यनुनये	संरक्षतोर्गौरवम् ।</l>
<l>पश्चादाकुलयोरपाङ्गवलनान्मिश्रीभवच्चक्षुषो—
र्भग्‍ना मानकलिः सहास—रभस—व्यासक्त—कण्ठग्रहैः ॥ ९४ ॥</l>
</lg></b>
<b><lg>
<l>अण्णोण्ण-च्छल-पेसिअ-तुलग्ग-मेलीण-दिठ्ठि-पसराइं ।</l>
<l>दों वि वणे तह कअभंडणाइ समअं पहसिआइं ॥ ९५ ॥</l>
</lg></b>
<lg>
<l>(अन्योन्यच्छलप्रेषित—तुलाग्रमिलितदृष्टिप्रसरौ ।</l>
<l>द्वावपि वने तथा कृतकलहौ समकं प्रहसितौ ॥) (गास. ७.९९)</l>
</lg>
<p>(४८) प्रध्वस्तमानस्य पुनरदुद्‍गमो <b>मानपुनर्भावः,</b> यथा—</p>
<b><lg>
<l>माननिरोधाधार त्वं गच्छ शिवास्ते भवन्तु पन्थानः ।</l>
<l>अमुना	बद्धाञ्जलिना	हृदयमशेषं	निपीतं	मे ॥ ९६ ॥</l>
</lg></b>
<b><lg>
<l>चूए	चडेविणु	क्काइलइं	पउं	पि	उग्गुटअं ।</l>
<l>(तं तहा पतिअं) तरुणीअणे जं जंमे वि पम्मुत्ता ॥ ९७ ॥</l>
</lg></b>
<lg>
<l>(चूते	आरुह्य	कोकिलया	एवमपि	उदघुष्टम् ।</l>
<l>तत् तथा पतितं तरुणीजने यद् जन्मन्यपि प्रमुक्‍ता ॥)</l>
</lg>
<b><lg>
<l>मानानन्तर इत्येष सम्भोगस्य च वर्णितः ।</l>
<l>प्रवासानन्तरस्यास्य	स्वरूपमुपवर्ण्यते ॥ ९८ ॥</l>
</lg></b>
<p>(२)</p>
<p>तत्र	रतिप्रकर्षनिमित्ताभिलषणीयालिङ्गनाद्यवाप्‍तिहेतवः	प्रियागमनवार्ताप्रिय—
सखीवाक्यादयः <b>सम्भोगशब्दवाच्या</b> भवन्ति ।</p>
<p>कः पुनरत्र समासः ? षष्ठीतत्पुरुष एव ।</p>
<p>का वृत्तिः ? न तावदनुत्सृष्टस्वार्था ।</p>
<p>तर्हिं भवतु युक्तं पुनर्यदुत्सृष्टस्वार्था नाम वृत्तिः स्यात् ?</p>
<p>बाढं, युक्तम् । एवं हि दृश्‍यते लोके पुरुषोऽयं परकर्मणि प्रवर्तमानः
स्वकर्मोत्सृजति, तद्यथा—'तक्षा राजकर्मणि प्रवर्तमानस्तत्कर्मोत्सृजति' ।</p>
<p>नन्वेवं सति राजपुरुषमानयेत्युक्ते पुरुषमात्रस्य आनयनं प्राप्‍नोति ।</p>
<pb n="1599"/>
<p>नैव दोषः। उत्सुजन्नप्यसौ स्वार्थं नात्यन्तायोत्सृजति । यः परार्थविरोधी
स्वार्थस्तमेवोत्सृजति । तदयथा—तक्षा राजकर्मणि प्रवर्तमानस्तक्षकर्मोत्सृजति, न
हीक्षितहसितकण्डूयितानि । न चायमर्थः परमार्थविरोधी । विशेषणं नाम (तत्)
तस्मान्नोत्सृजति । अस्तु वा स्वार्थस्यात्यन्तमुत्सर्गः समर्थधिकारो वृत्तौ क्रियते तत्र
राज्ञ इत्युक्ते सर्वस्वं प्रसक्तं, पुरुष इत्युक्ते सर्वस्वामी प्रसक्तः ।</p>
<p>इहेदानीं राजपुरुषमानयेत्युक्ते राजा पुरुषं निवर्तयत्यन्येभ्यः स्वामिभ्यः पुरुषोऽपि
राजानमन्येभ्यः स्वेभ्यः ।</p>
<p>एवमेतस्मिन्नुभयतो व्यवच्छिन्ने यदि राजार्थो निवर्तते कामं निवर्ततां न जातुचित्
पुरुषमात्रस्यानयनं भविष्यति, प्राक्प्रवृतेरकृतार्थस्य निवृत्तौ वृत्तिरेव न स्यात्, वृत्तिनिमित्ता
च निवृत्तिस्तस्माद्दोष इति ।</p>
<p>किं पुनरिदं <b>सामर्थ्यं</b> नाम ? <b>भेदः</b>, <b>संसर्ग उभयं</b> वा । तत्र राज्ञः पुरुष इत्यत्र
यदा तावदेतदवधृतं परायत्तवृत्तिरयं पुरुषो न स्वतन्त्रस्तदा स्वामिसंसर्गस्यावगतत्वात्
स्वामिविशेषज्ञानायोपादीयमानो राजशब्दः स्वाम्यन्तरेभ्यः पुरुषं स्वावर्तयति, सोऽयं
स्वाम्यन्तरव्यवच्छेदो <b>भेद</b> इत्युच्यते । यदा पुनरनवगतपरायत्तभावस्य पुरुषस्य
स्वामिसम्बन्धद्योतनाय राजशब्दः प्रयुज्यते तदा विशेषसंसर्गस्य शब्दोपादानत्वादन—
वकाशो	विशेषान्तरे	सम्पात	इत्यशब्दास्वाम्यन्तरनिवृत्तिरर्थादवसीयते,	यदा
त्वर्थान्तरानिवृत्तिः स्वार्थासंसर्गं चाक्षिसन्धाय उपसर्जनपदप्रयुज्य . . . . . . शब्दार्थसामर्थ्ययोः
प्रतिपत्तिनिबन्धनयोरभेदापेक्षायां <b>भेदसंसर्गसमुदायः सामर्थ्यं</b> भवति ।</p>
<p>तत्रेह <b>भेद एव सामर्थ्यं</b> यतोऽनन्तर इत्युक्ते अवधृतमिदं कस्याप्यवधेरनन्तरं,
न स्वतन्त्र इति समस्तो विधिप्रसक्तः प्रवासस्येत्युक्ते सर्वः सम्बन्धप्रयुक्त इहेदानीं
<b>प्रवासानन्तरं	इत्युक्ते	प्रवासोऽनन्तरं</b> निवर्तयत्यन्येभ्योऽप्यवधिभ्यः	अनन्तरं
प्रवासयन्निवर्तत्यन्येभ्यः सम्बन्धिभ्यः, तत्र योऽसौ भेद: तत्सामर्थ्यं, तन्निवृत्ता च
वृत्तिः । भेदानिमित्तायां च वृत्तौ सत्यां प्रत्यभिमुखस्य भेदमुपजनयन्नुपसर्जनस्यार्थो
निवर्तते, यस्यापि प्रधानस्यान्तरावधिमतो निवर्तते सोऽपि अवधिमवच्छिनन्ति ।
एवमुभयतोऽप्यवच्छेदेन निर्ज्ञातेऽनन्तरविशेषे समुदायार्थे वान्यस्मिन् प्रादुर्भूते यदि
प्रवासार्थो निवर्तते, कामं निवर्ततां, न जातु (तदवच्छिन्न) अवधिमात्रस्य सम्प्रत्ययो
भविष्यति ।</p>
<pb n="1600"/>
<p><b>के पुनः प्रियागमनवार्तादयः?</b></p>
<p>(१) प्रियागमनवार्ता, (२) प्रियसथीवाक्यानि, (३) दिष्ट्या वृद्धयः, (४) प्रीत्यादयः,
(५) सम्भ्रमः, (६) अभ्युत्थानं, (७) प्रियाभ्यागमः, (८) सन्दर्शनं( / शः), (९) प्रियाभ्युपपत्तिः,
(१० ) परिजनप्रमोदः,	(११) मङ्गलसंविधानं,	(१२) मनःप्रहर्षः,	(१३) उत्सवः,
(१४) भवनप्रतिसंस्कारः, (१५) कार्श्याद्युपलम्भः (/ लब्धिः), ( १६) प्रहर्षोपचयः, (१७) प्रेमपुष्टिः,
(१८) प्रसाधनग्रहणं, (१९) वृत्तानुस्मरणम्, (२० ) अवस्थानिवेदनं, (२१) दुःखादिपरिप्रश्र्न ,
(२२) देशसम्पदुपवर्णनं, (२३. स्वदुःखसङ्कीर्तनम्), (२४) श्रृङ्गारवृद्धिरिति । तेषु—</p>
<p>(१) प्रियागमोद्‌घोषणं <b>प्रियागमनवार्ता,</b> यथा—(हरिवि.)</p>
<b><lg>
<l>अह आगओ त्ति णवरिअ अच्चासण्णो वि सच्चभामाएँ हरी ।</l>
<l>परिअणमुह च्चिअ सुओ बाहजलंतरिअलोअणाएँ ण दिट्ठो ॥ ९९ ॥</l>
</lg></b>
<lg>
<l>(अथ आगत इति नवरमत्यासन्नोऽपि सत्यभामया हरिः ।</l>
<l>परिजनमुखादेव श्रुतो बाष्पजलान्तरितलोचनया न दृष्टिः ॥)</l>
</lg>
<b><lg>
<l>कुड्डम्मि	ओहि-वासर-रेहा-संगणण-मेत्त-वावारो ।</l>
<l>विमणमुहीए णिअच्छसु को अणुवद्धिअस्स जणो मुच्चइ ॥ १०० ॥</l>
</lg></b>
<lg>
<l>(कुड्‌येऽवधिवासररेखासङ्गणनमात्रव्यापारः	।</l>
<l>विमनस्कमुखि!	पश्‍य	कोऽनुपस्थितस्य मुच्यते ॥)</l>
</lg>
<p>(२) इष्टवयस्यानां मिथोव्यवहारः <b>प्रियसथीवाक्यानि,</b> यथा—</p>
<b><lg>
<l>अच्चा/ त्तासमुग्घोसिअ-दइआगमणे णवबहूएँ इमीए ।</l>
<l>पहरिस—णिरुद्धकंठत्थणिएणं	गाढमुवगूढा ॥ १०१ ॥</l>
</lg></b>
<b><lg>
<l>सहसा मा साहिज्जउ पिआगमो तीएँ विरहकिसिआए ।</l>
<l>अच्चंतपहरिसेण वि जा मआ सा मअ च्चेअ ॥ १०२ ॥</l></lg></b> (पृ. ४४७)
<lg>
<l>(सहसा मा कथ्यतां प्रियागमस्तस्याः विरहकृशायाः ।</l>
<l>अत्यन्तप्रहर्षेणापि	या	मृता	सा	मृतैव ॥)</l> (सक. ५.५४)
</lg>
<p>(३) प्रियागमपरितोषिकमङ्गलानि <b>दिष्टया वृद्धयः,</b> यथा—</p>
<b><lg>
<l>घरकज्जेण वि जो चलइ जत्थ धावइ तहिं तहिं चेअ ।</l>
<l>घरणीए	ओहिदिअहे	पद्धावइ	संकिअं	हिअअं ॥ १०३ ॥</l></lg></b> (पृ. १४५७)
<pb n="1601"/>
<lg>
<l>(गृहकार्येणापि यः चलति यत्र धावति तत्र तत्रैव ।</l>
<l>वध्वा	अवधिदिवसे प्रधावति शङ्कितं हृदयम् ॥</l>
</lg>
<b><lg>
<l>अज्ज मह इमं सहि दाहिणेअरं पिअअमागमण-दूअं ।</l>
<l>अवणिअखेअं	बद्धाविआसि पप्फंदर	अच्छी ॥ १०४ ॥</l></lg></b>(पृ. १४६२)
<lg>
<l>(अद्य ममेदं सखि दक्षिणेतरं प्रियतमागमनदूतम् ।</l>
<l>अपनीतखेदं वर्धापितासि प्रस्पन्दते अक्षि ॥)</l>
</lg>
<p>(४) पूर्णपात्रादिहरणं <b>प्रीत्यादयः,</b> यथा—</p>
<b><lg>
<l>कइआतम्मिअइते सह सच्‍चिअपुल्लवल्हारिलसं ।</l>
<l>घासअमिलिआओअणहोरणि	अह्य	कहिंति ॥ १०५ ॥</l>
</lg></b>
<b><lg>
<l>को मं बद्धावेहिइ जस्स तुमं हरिस—विअसिअ—कओला ।</l>
<l>तस्स तमं किं दाहिसि भणिऊण पिएण अवऊढा ॥ १०६ ॥</l>
</lg></b>
<lg>
<l>(को मां वर्धापयिष्यति यस्य त्वं हर्ष—विकसितकपोला ।</l>
<l>तस्य त्वं किं दास्यसि भणित्वा प्रियेणोपगूढा ॥)</l>
</lg>
<p>(५) समादरातिशय<b>स्सम्भ्रमः</b>, यथा—</p>
<b><lg>
<l>आनन्दोद्‌गमबाष्पपूरपिहितं	चक्षुः	क्षमं	नेक्षितुं
बाहू सीदत एव कम्पविधुरौ	शक्तौ	न	 कण्ठग्रहे ।</l>
<l>वाणी	साध्वसगद्गदाक्षरपदा	संक्षोभलोलं	मनो
यत्सत्यं प्रियसङ्गमोऽपि सुचिरादादौ	वियोगायते ॥ १०७ ॥</l>
</lg></b>
<b><lg>
<l>सहसा पत्तम्मि पिए समुग्गआणंद-वाह-पिहिअच्छी ।</l>
<l>अज्झा सज्झसबहुला पअं पि दाउं ण पारेइ ॥ १०८ ॥</l>
</lg></b>
<lg>
<l>(सहसा प्राप्‍ते प्रिये समुत्‍थितानन्दबाष्पपिहिताक्षी ।</l>
<l>आर्या साध्वसबहुला पदमपि दातुं न पारयति ॥)</l>
</lg>
<p>(६) प्रत्युद्गमोऽ<b>भ्युत्थानम्,</b> यथा—</p>
<b><lg>
<l>प्रत्युद्गम्य	तनूरुहोद्गतिवशात्	खेदस्खलच्‍चेष्टया
दत्वा स्वेदलवैः स्वहस्तपतितैः प्रक्षालनं पादयोः ।</l>
<l>किञ्चित्स्मेरमुखप्रकीर्णदशनस्वच्छांशुपुष्पोज्ज्वलै—
रानन्दाश्रुभिरर्घितो	दयितया	पान्थश्चिरादागतः ॥ १०९ ॥</l>
</lg></b>
<pb n="1602"/>
<b><lg>
<l>बाहजलोल्लिअलोअण	थणय	ण	उप्पुसिअ ।</l>
<l>ण	वि	दहि-अक्खअलइअ ण वंदणमाल किअ ॥ ११० ॥</l>
</lg></b>
<b><lg>
<l>हरिसारंभविअमिअपुलउक्कंपभर	।</l>
<l>पेक्खेवि कंतु पहुत्तउ लग्गी कंठे पर ॥ १११ ॥</l>
</lg></b>
<lg>
<l>(बाष्पजलार्द्रिततलोचने स्तनौ न परिमार्जितौ ।</l>
<l>नापि दध्यक्षताः गृहीताः न वन्दनमाला कृता ॥</l>
</lg>
<lg>
<l>हर्षारम्भविजृम्भितपुलकोत्कम्पभरा		</l>
<l>प्रेक्ष्य कान्तं प्राप्‍तं लग्‍ना कण्ठे पुनः ॥)</l>
</lg>
<p>(७) कमितुरागमनं <b>प्रियाभ्यागमः,</b> यथा—(हरिवि.)</p>
<b><lg>
<l>उअ जाव सा किलम्मइ अप्प-क्कअ-विरह-वित्थरंतानुणुसआ ।</l>
<l>ता पत्तो जह इच्छा तह णिव्वत्तिअमणोरहो महुमहणो ॥ ११२ ॥</l>
</lg></b>
<lg>
<l>(पश्‍य यावत् सा क्लाम्यति आत्मकृतविरहविस्तीर्यमाणानुशया ।</l>
<l>तावत् प्राप्‍तो यथेच्छा तथा निर्वर्तितमनोरथो मधुमथनः ॥)</l>
</lg>
<b><lg>
<l>न खलु दूरगतोऽप्यतिवर्तते महमसाविति बन्धुतयोदितैः ।</l>
<l>प्रणयिनो निशमय्य वधूर्बहिः स्वरमृतैरमृतैरिव निर्ववौ ॥ ११३ ॥</l>
</lg></b>
<p>(माघ. ६.१९)</p>
<p>(८) प्रियावलोकनं <b>सन्दर्शः (संदर्शनम्),</b> यथा—</p>
<b><lg>
<l>आणिअपुलउब्भेओ सअत्ति—पणअ—पडिधूसरंमि वि गरुए ।</l>
<l>पिअदंसणे पवड्‍ढइ मण्णुट्ठाणे वि रुप्पिणीएँ पहरिसो ॥ ११४ ॥</l>
</lg></b>
<lg>
<l>(आनीतपुलकोद्भेदः सपत्‍नीप्रणयप्रतिपूरितेऽपि गुरुके ।</l>
<l>प्रियदर्शने प्रवर्धते मन्युस्थानेऽपि रुक्मिण्याः प्रहर्षः ॥)</l></lg> (हरिवि.)
<b><lg>
<l>अस्सिअ-सोहाइसओ सच्‍चाए वि भोइ-देवदंसण-जणिओ ।</l>
<l>जह हिअअस्स पहरिसो तह हरिसविसंठुलाण अच्छीणसुहं ॥ ११५ ॥</l>
</lg></b>
<lg>
<l>(आश्रितशोभातिशयः सत्याया अपि भोगिदेवदर्शनजनितः ।</l>
<l>यथा हृदयस्य प्रहर्षः तथा हर्षविसंष्ठुलयोरक्ष्णोः	सुखम् ॥)</l>
</lg>
<pb n="1603"/>
<p>(९) तत्कालचेष्टा <b>प्रियाभ्युपपत्तिः,</b> यथा—(अमरु. ७७)</p>
<b><lg>
<l>आयाते दयिते मरुस्थलभुवामालोक्य दुर्लङ्घ्यतां
गेहिन्या	परितोबाष्पतरलामसज्य	दृष्टिं	मुखे ।</l>
<l>दत्वा	पीलुशमीकरीरशबलां स्वेनाञ्चलेनादरा—
दुन्मृष्टं कलभस्य केसरसटाभाराग्रलग्‍नं	रजः ॥ ११६ ॥</l>
</lg></b>
<b><lg>
<l>तह	सोहइ	पिअआगमे	पुलउव्वेल्लिअउ
सिअवलअउ	जु	महीअले दलिअविरल्लिअउ ।</l>
<l>उणमुहं दे दोहहेएण(?)	सनमप्पिअउ
च्‍चदु(?) जि विरहिवइरिउ कलकलकंठिअउ ॥ ११७ ॥</l>
</lg></b>
<lg>
<l>(तथा	शोभते	प्रियागमे	पुलकोत्सारितः
सितवलयः	यो	महीतले	दलितविप्रकीर्णः ।</l>
<l>उन्मुखं	तस्य	दोहददानेन	समर्पितो	मम
प्रियस्य	उपजापैर्निर्वारिण्यः कलकलकण्ठ्योऽपि ॥)</l>
</lg>
<p>(१०) सख्यादिसम्पदः <b>परिजनप्रमादः,</b> यथा—(हरिवि.)</p>
<b><lg>
<l>दारट्ठविअसुरदुमं दतं चिअ संगम/ सग्गकुसुमोपआरग्घविअं ।</l>
<l>अण्णं वि सच्‍चविज्जइ	परिओसपरित्तग्घणं तीए घरं ॥ ११८ ॥</l>
</lg></b>
<lg>
<l>(द्वारस्थापितसुरद्रुमं तदेव स्वर्गकुसुमोपहारार्घितम् ।</l>
<l>अन्यच्‍च दृश्‍यते परितोषपरीतजनं तस्या गृहम् ॥)</l>
</lg>
<b><lg>
<l>वासठ्ठिअम्मि सोहा—परिओस—पसाहिआणणाए मणहरो ।</l>
<l>अप्पुट्ठसोअ—विमले सहिसत्थो दीए दप्पणम्मि वि दिट्ठो ॥ ११९ ॥</l>
</lg></b>
<lg>
<l>(वासस्थिते	सोभापरितोषप्रसाधिताननया मनोहरः ।</l>
<l>अप्सृष्टशोकविमलः सखीसार्थस्तया दर्पणेऽपि दृष्टः ॥)</l></lg> (हरिवि.)
<p>(११) दधिदूर्वाङ्कुरादिप्रयोजनं <b>मङ्गलसंविधानम्,</b> यथा— (अपभ्रंश— पृ॰३४ कु.)</p>
<b><lg>
<l>(कु.) ....वलउ....सिद्धत्थउ हासुग्गमु दहि उ पुलअउ दुव्वाकंदलु आ...सहिउ ।</l>
<l>पासेउ णिसेविअ(?) रोअणु तक्खणेण कलिअ(?) वअणु जि मंगलभाअणु पेक्खेवि एंतु पिउ ॥</l>
</lg></b>
<b><lg>
<l>लोण—छलेण भमाडिवि घल्लिउ रणरणउ पुणुजलमिसिण वअंसिहिं वाहुक्‍करु घणउ ।</l>
<l>विरहाणलु णिट्‌ठाविउ आरित्तिअ—णिहेण मुद्धए मंगलु(?) पअडिउ दइआगम—सुहेण ॥</l>
</lg></b>
<pb n="1604"/>
<b><lg>
<l>(रा॰) पुलइसिद्धथउ हासुग्गमु दहिउ भूलअदुव्वाकंदलु णआ ..............................सहिउ ।</l>
<l>वासे णिसेविअ रोअणु तक्खणेण लकिउवअणु जि मंगलभाअण पेक्खेवि एंतु पिह्यउ ॥ १२० ॥</l>
</lg></b>
<lg>
<l>(पुलकितसिद्धार्थः हासोद्गमः दधि पुलकः दुर्वाकन्दला नवाः सख्यः ।</l>
<l>प्रस्वेदः निषेवितरोचनं तत्क्षणेन कलितं वदनमेव मङ्गलभाजनं प्रेक्ष्य आयान्तं प्रियम् ॥)</l>
</lg>
<b><lg>
<l>(रा.) लोणछलेण भमाडिवि घल्लिउ रणरणउ
पुणु जणमिसिण वअंसिहिं वाहुक्करु घणउ ।</l>
<l>विरहाणलु णिट्ठाविउ	आरत्तिअ—णिहेण
मुद्धए मं गलु(?) पअडित दइआगमसुहेण ॥ १२१ ॥</l>
</lg></b>
<lg>
<l>(लवणच्छलेन भ्रामयित्वा क्षिप्‍ता विरहोकण्ठा
पुनर्जलमिषेण वयस्यानां बाष्पोत्करः प्रभूतः ।</l>
<l>विरहानलः	निष्ठापित	आरात्रिकनिभेन
मुग्धया मंगलु(?) तदानीं प्रतिगृहीतं दयितागमसुखेन ॥)</l>
</lg>
<p>(१२) चित्तसन्तोषो <b>मनःप्रहर्षः,</b> यथा—</p>
<b><lg>
<l>दूरविअंभिअपसरो कअ—कज्ज—णिअत्त—दइअ—दंसणजणिओ ।</l>
<l>हिअए ण माइ लक्खिअ—रेइअसोअ—विअडे वि से परिओसो ॥ १२२ ॥</l>
</lg></b>
<lg>
<l>(दूरविजृम्भितप्रसरः	कृतकार्यनिजदयितदर्शनजनितः ।</l>
<l>हृदये न माति लक्षिताऽशोकविटपेऽपि तस्याः परितोषः ॥)</l>
</lg>
<b><lg>
<l>पणअपरिपूरणेण विअअभूसिअ—पिअ—आगमेण अ गरुओ ।</l>
<l>पसरइ	लद्धत्थामो	अण्णुण्णरसंतरेहिं	तीए	पहरिसो ॥ १२३ ॥</l>
</lg></b>
<lg>
<l>(प्रणयपरिपूरणेन विरहोत्सुकप्रियतमागमेन च गुरुकः ।</l>
<l>प्रसरति लब्धस्थामा अन्यूनरसान्तरैस्तस्याः प्रहर्षः ॥)</l>
</lg>
<p>(१३) आभ्युपयिक<b>मुत्सवः,</b> यथा—</p>
<b><lg>
<l>पर्युत्सुकं पुरमिदं सकलं निरीक्ष्य दूरोज्झितध्वजसहस्त्रहतार्कतापम् ।</l>
<l>अन्योत्सवेन महताकुलितान्तरात्मा रामाभिषेकदिवसस्य पुनः स्मरामि ॥ १२४ ॥</l>
</lg></b>
<b><lg>
<l>एष प्रासादमालं धवलयति सितैरंशुकै राजलोकः,
सम्मर्दं वेत्रहस्तैस्ति/रयति भरतो लक्ष्मणेनानुयातः ।</l>
<l>सानन्दा स्‍नानभूमौ तरलितनयना हर्षबाष्पेण चाम्बा
सीता स्‍नेहावकृष्टा लिखति विकसितं पद्ममातर्पणेन ॥ १२५ ॥</l>
</lg></b>
<pb n="1605"/>
<p>(१४) पुनर्गृहमण्डनं <b>भवनप्रतिसंस्कारः,</b> यथा—</p>
<b><lg>
<l>तुह सुंदरि घरकुड्‌डं दूरोग्गअबाहुअं दुमंतीए ।</l>
<l>मज्झ णिरअवलिअं वलेइ पडवक्ख—हिअआइं ॥ १२६ ॥</l>
</lg></b>
<lg>
<l>(तव सुन्दरि! गृहकुड्‌यं दूरोद्गतवाटकं धवलयन्त्याः ।</l>
<l>मध्यं	प्रकटवलिं	वलते	प्रतिपक्षहृदयानि ॥)</l>
</lg>
<b><lg>
<l>तुह क्खा/च्छामोअरि दूमिअदूरच्छित्तेण होइ हत्थेण ।</l>
<l>आलिहिअ—मुद्ध—कंकेल्लि—पल्लवं	वि	कुड्डमिणं ॥ १२७ ॥</l>
</lg></b>
<lg>
<l>(तव क्षामोदरि धवलितदूरक्षिप्‍तेन भवति हस्तेन ।</l>
<l>आलिखितमुग्धकङ्केलिपल्लवमिव कुड्‌यमिदम् ॥)</l>
</lg>
<p>(१५) विरहकृतदौर्बल्यादिदर्शनं <b>कार्श्‍याद्युपलब्धिः(/द्युपलम्भः),</b> यथा—(शाकु. ७.२१)</p>
<b><lg>
<l>वसने परिधूसरे वासना नियमक्षामतनुः क्षतैकवेणिः ।</l>
<l>अतिनिष्करुणस्य शुद्धशीला मम दीर्घां विरहव्यथां बिभर्ति ॥ १२८ ॥</l>
</lg></b>
<b><lg>
<l>केयूरीकृतकङ्कणावलिरसौ	कर्णावतंसीकृत—
व्यालोलालकपद्धतिः पतिपुरो बद्धाञ्जलिः पृच्छति ।</l>
<l>यावत् किञ्चिदुदन्तमात्मकमितुस्तावत् स एवेत्यथ
व्रीडावक्रितकण्ठनालमबला कैस्कैर्न भिन्ना रसैः ॥ १२९ ॥(सूमु.१९३)</l>
</lg></b>
<p>(१६) आनन्दात् कार्श्‍यमोक्षः <b>प्रहर्षोपचयः</b>, यथा—</p>
<b><lg>
<l>वाअसु—उड्‌डावंतिअए पिउ पत्तउ सहसत्ति ।</l>
<l>अद्धा उद्धा वलअ गअ अद्धा फुट्‌ट तडत्ति ॥ १३० ॥</l>
</lg></b>
<lg>
<l>(वायसमुड्डापयन्त्याः	प्रियः	प्राप्‍तः	सहसा ।</l>
<l>अर्धा ऊर्ध्वाः	वलयाः	गता	अर्धाः	स्फुटितास्त्रडिति ॥)</l>
</lg>
<b><lg>
<l>पिए सहसत्ति पहुत्तए विहडिअ तहे वलअं ।</l>
<l>पुलउत्तंभिअगत्तहे	सोहहिं	महिहिं	गअं ॥ १३१ ॥</l>
</lg></b>
<b><lg>
<l>तक्खणमुक्कहो सोअहो णं बंधणंकडअ ।</l>
<l>णाइ पणट्‌ठहो विरहहो तरलतुरंगअपअ ॥ १३२ ॥</l>
</lg></b>
<lg>
<l>(प्रिये सहसा प्राप्‍ते वघटितानि तस्याः वलयानि ।</l>
<l>पुलकोत्तम्भितगात्र्‌याः शोभन्ते मह्यां गतानि ॥</l>
</lg>
<pb n="1606"/>
<p>तत्क्षणमुक्‍तस्य शोकस्य ननु बन्धनकटकानि ।</p>
<p>ननु	प्रणष्टस्य	विरहस्य	तरलतुरङ्गपदानि ॥)</p>
<p>(१७) स हारेकः <b>प्रेमपुष्टिः,</b> यथा—(हरिवि.)</p>
<b><lg>
<l>णिम्महिअ-कुसुम-परिमल-हिअहिअआए वि महुअरावलि-चडुला ।</l>
<l>पढमं पिअम्मि ढ्ठ्ठी पच्छा तीए वि सुरपाअवम्मि णिसण्णा ॥ १३३ ॥</l>
</lg></b>
<lg>
<l>(निर्मथितकुसुमपरिमलहृतहृदयाया	अपि	मधुकरावलिचटुला ।</l>
<l>प्रथमं प्रिये दृष्टिः पश्‍चात्तस्या अपि सुरपादपे निषण्णा ॥)</l>
</lg>
<b><lg>
<l>ता/ तो से पिअम्मि रसिआ ता / तो दुमरअणम्मि विअसिअउप्पलसुहआ ।</l>
<l>परिओस-रसुव्वेल-अणुराअ-अंदोलिआ	णिसम्मइ	दिट्ठी ॥ १३४ ॥</l>
</lg></b>
<lg>
<l>(तत्तस्याः प्रिये रसिता ततो द्रुमरत्‍ने विकसितोत्पलसुभगा ।</l>
<l>परितोषरसोद्‌वेलितानुरागान्दोलिता	निषीदति	दृष्टिः ॥)</l> (हरिवि.)
</lg>
<p>(१८) भूषणदियोगः <b>प्रसाधनग्रहणम्,</b> यथा—(माघ. ९.४३)</p>
<b><lg>
<l>इति निश्चितप्रियतमागतयः सितदीधितावुदितवत्यबलाः ।</l>
<l>प्रतिकर्म कर्तुमुपचक्रमिरे समये हि सर्वमुपकारि कृतम् ॥ १३५ ॥</l>
</lg></b>
<b><lg>
<l>पुलउब्बेउपसाहइ	दरकुम्माण	थण ।</l>
<l>पहरिसु	बाहु	विहुसइ	णिक्कज्जल	णअण ॥ १३६ ॥</l>
</lg></b>
<b><lg>
<l>अंसुजलोहु	वि	सोहइ	खामकवोलमुहे ।</l>
<l>मुद्धहे	काइं	ण	मंडणु	दइआगमणसुहे ॥ १३७ ॥</l>
</lg></b>
<lg>
<l>(पुलकोद्भेदः	प्रसाधयति	ईषन्म्लानौ	स्तनौ ।</l>
<l>प्रहर्षः	बाहू	विभूषयति	निष्कज्जले	नयने ॥</l>
<l>अश्रुजलौघोऽपि	शोभते	क्षामकपोलमुखे ।</l>
<l>मुग्धाया	किं	न	मण्डनं	दयितागमनसुखे ॥ )</l>
</lg>
<p>(१९) व्यतीतचेष्टानुचिन्तनं <b>वृत्तानुस्मरणं,</b> यथा—(शाकु. ७.२५)</p>
<b><lg>
<l>मोहान्मया सुतनु पूर्मुपेक्षितस्ते यो बद्ध (बाष्प) बिन्दुरधरं परिबाधमानः ।</l>
<l>तं तावदाकुटिलपक्ष्मविलग्‍नमद्य	बाष्पं	प्रमृज्य	विगतानुशयो	भवामि ॥ १३८ ॥</l>
</lg></b>
<pb n="1607"/>
<b><lg>
<l>अत्रानुगोदं	मृगयानिवृत्तस्तरङ्गवातेन	विनीतखेदः ।</l>
<l>अहं त्वदुत्सङ्गनिषण्णमूर्धा स्मरामि वानीरगृहेषु सुप्तिम् ॥ १३९ ॥</l>
</lg></b>
<p>(रघु. १३.३५)</p>
<p>(२०) स्वाकल्यकादिप्रतिपादनम<b>वस्थानिवेदनम्</b> यथा—(विक्र. ४.४१)</p>
<b><lg>
<l>त्वद्‌‌वियोगभवे चण्डि! मया तमसि मज्जता ।</l>
<l>दिष्ट्‌या	प्रत्युपलब्घासि चेतनेव गतासुना ॥ १४० ॥</l>
</lg></b>
<b><lg>
<l>स्मृतिभिन्नमोहतमसो दिष्ट्या प्रमुखे स्थितासि मे सुमुखि! ।</l>
<l>उपरागान्ते	शशिनस्समुपगता	रोहिणी	योगम् ॥ १४१ ॥</l>
</lg></b>
<p>(शाकु. ७.२२)</p>
<p>(२१) विरहवेदनादिपर्यनुयोगो <b>दुःखादिपरिप्रश्र्न:,</b> यथा—(विक्र. ४.४१)</p>
<b><lg>
<l>रतिखेदसुप्‍तमपि मां शयने या मन्यसे प्रवासगतम् ।</l>
<l>सा त्वमबले! सहेथाः कथं मदीयं विरहयोगम् ॥ १४२ ॥</l>
</lg></b>
<b><lg>
<l>चिरविरहिणोरुत्कण्ठाभ्यां श्लथीमिव गात्रयो—
र्नवमिव	जगज्जातं	भूयश्चिरादभिनन्दतोः ।</l>
<l>कथमपि	दिने	दीर्घं याते	निशामविरूढये:
प्रसरति बह्नी यूनोर्यथा न तथा रतिः ॥ १४३ ॥ (अमरु. ४४)</l>
</lg></b>
<p>(२२) गिर्यादिरमणीयाख्यानं <b>देशसम्पदुपवर्णनम्,</b> यथा—(रघु. १३. २६, २७)</p>
<b><lg>
<l>एतद्गिरेर्माल्यवतः	पुरस्तादाविर्भवत्यम्बरलेखि	श्रृङ्गम् ।</l>
<l>नवं पयो यत्र घनैर्मया च त्वदविप्रयोगाश्रु समं विसृष्टम् ॥ १४४ ॥</l>
</lg></b>
<b><lg>
<l>गन्धश्च	धाराहतपल्वलानां	कदम्बमर्धोद्गतकेसरं	च ।</l>
<l>स्निग्धाश्च केकाः शिखिनां बभूवुर्यस्मिन्नसह्यानि विना त्वया मे ॥ १४५ ॥</l>
</lg></b>
<p>(२३) स्वोत्कण्ठाद्यार्तिनिवेदनं <b>स्वदुःखसङ्कीर्तनम्,</b> यथा—</p>
<b><lg>
<l>पूर्वानुभूतं स्मरता च यत्र कम्पोत्तरं भीरु! तवोपगूढम् ।</l>
<l>गुहातिसारीण्यतिवाहितानि मया कथंचिद् घनगर्जितानि ॥ १४६ ॥</l>
</lg></b>
<p>(रघु. १३.२८)</p>
<b><lg>
<l>इमां	नवाशोकलतां च तन्वीं स्तनाभिरामस्तबकावनम्राम् ।</l>
<l>त्वत्प्राप्‍तिबुद्धया परिरिप्समाणः सौमित्रिणा सास्त्रमहं निरुद्धः ॥ १४७ ॥</l>
</lg></b>
<p>(रघु. १३.३२)</p>
<pb n="1608"/>
<p>(२४) <b>रतिप्रकर्षोदयः श्रृङ्गारवृद्धिः,</b> यथा—</p>
<b><lg>
<l>उअ णिअ—पाअव—रअणे इअ अणुराअपिसुणं पिअम्मि भणंते ।</l>
<l>सविसेसलद्धपसरो	आढत्तो	तीए	पसरउं	परिओसो ॥ १४८ ॥</l>
</lg></b>
<lg>
<l>(पश्‍य निजपादपरत्‍ने इति अनुरागपिशुनं प्रिये भणति ।</l>
<l>सविशेषलब्धाप्रसरः आरब्धस्तस्याः प्रसर्तुं परितोषः ॥)</l></lg> (हरिवि.)
<b><lg>
<l>तीए सविसेसदूमिअसवत्तिहिअआए णिव्वलंतसिणेहं ।</l>
<l>पिअगरुइआए णिमिअं सोहग्गगुणाण अगंभूमीए पअं ॥ १४९ ॥</l>
</lg></b>
<lg>
<l>(तया	सविशेषदूनसपत्‍नीहृदयया	निर्वध्यमानस्‍नेहम् ।</l>
<l>प्रियगुरूकृतया न्यस्तं सौभाग्यगुणानामग्रभूम्यां पदम् ॥)</l></lg>(सक.५.३५१,हरिवि.)
<b><lg>
<l>प्रवासानन्तरोऽप्येष	सम्भोगः	समुदाहृतः ।</l>
<l>करुणानन्तरस्याथ	प्रपञ्चः	परिकीर्त्यते ॥ १५० ॥</l>
</lg></b>
<p>(<b>३</b>)</p>
<p>तत्र रतिप्रकर्षनिमित्ताभिलषणीयालिङ्गनाद्यवाप्‍तिहेतवः, प्रियसन्दर्शनप्रमोद—
वृद्ध्यादयः <b>सम्भोगशब्दवाच्या</b> भवन्ति ।</p>
<p>कः पुनरत्र समासः? षष्ठीतत्पुरुष एव ।</p>
<p>का वृत्तिः ? प्रवासानन्तरवदनत्यन्तमुत्सृष्टस्वार्थैव ।</p>
<p>विषम उपन्यासः । तत्र हि प्रवासकार्याणि कार्श्यादीन्युत्कण्ठदयो वा
मात्रयानुवर्तन्ते । इह तु सर्वथा <b>करुणस्य</b> वार्तापि नास्ति ।</p>
<p>तथा	तर्हि	मल्लिकापुटश्चम्पकपुट	इति	निष्कीर्णास्वपि	सुमनस्सु
मल्लिकादिवासनावशाद् विशेषणं भवति, अयं मल्लिकापुटोऽयं चम्पकपुट इति । एवं
निवृत्तेऽपि स्वार्थे वासनावशात् करुणोऽनन्तरस्य विशेषणं भविष्यति ।</p>
<p>यदि वा यथानपेक्षितावयवार्था वृक्षश्रोत्रियशक्रगोपादयः स्वसामर्थ्यनियत—
मर्थमाचक्षते, तथा सङ्घात एवैते प्रथमानुरागानन्तरादयो राजपुरुषादयश्चानपेक्षितावयवार्था
एव यथासामर्थ्यमर्थेषु निविशन्ते ।</p>
<p>ननु चाव्यपदेश्‍यपूर्वापरविभागा अभिन्नार्थाभिधायिनो वृक्षादयः, प्रतीयमान—
भागभेदानुयाताः	सम्बन्धिपदार्थो	पहितभेदवृत्त्यर्थाभिधायिनः पुनरिमे । तत्कथं
प्रथमानुरागानन्तरादयो वृक्षादिवद् रूढिशब्दा भवितुमर्हन्ति ?</p>
<pb n="1609"/>
<p>तदसत् रूढिशब्दा यौगिका इति हि विभागो भेददर्शनाभ्यासादभिनिविष्टबुद्धेः
प्रतिपादनोपाय एव, अपथाभिनिविष्टो ह्ययं क्रमेण, तस्मादपथाद् व्यावर्तयितव्यः ।
ततोऽस्याः प्रत्यभिज्ञायमानप्रकृतयः श्रोत्रियक्षत्रियादयोऽन्ते१, न ह्यत्र प्रकृतिरूपमवसीयते,
यतः प्रकृत्यर्थावच्छिनः प्रत्ययार्थोऽभिधीयते । ततोऽवसीयमानावयविभागा रूढयः
काश्चिदुपन्यस्यन्ते, यत्रात्यन्तस्सम्भवोऽवयवार्थस्य, यथा शक्रगोपस्तैलपायिकेति । पुनः
कदाचित् सन्निहिता अवयवार्था जातिविशेषाभिधायिनः सप्‍तपर्णकृतमालादय उदाह्नियन्ते,
यतः प्रपलाशोऽप्यनुद्भिन्नपलाशोऽपि च वनस्पतिः सप्‍तपर्णः, न यस्य पर्वणि पर्वणि
सप्‍तपर्णानीति सप्‍तपर्ण इत्याख्यायते । तथा निष्कीर्णकुसुमस्तरुरनालब्ध—
कलिकाजालकोऽपि कृता माला अनेनेति कृतमाल इत्यभिधीयते ।</p>
<p>अत पञ्चाङ्गुलमिवाश्वकर्ण इव पर्णमस्येत्युपचरितार्थावयवा जातिवाचिन एव
पञ्चाङ्गुलाश्वकर्णादयो वर्ण्यन्ते, तेषु हि पञ्चाङ्गुलादिव्यपदेशः प्रोद्भिद्यमानप्रवालमपि
यावदनुवर्तते । तत्सन्निधानेऽप्या ॰ ॰ ॰ श्रीयमाणवर्तिपदार्था लौहितशालिगोखर
इत्यादयो निगद्यन्ते ।</p>
<p>अत्र सन्नपि वर्णविशेषः समुदायस्य जातिवचनत्वाच्छब्दार्थत्वेन नाश्रीयते,
तदेवमयं शकलीकृतवर्तिपदार्थाभिनिवेशः प्रथमानुरागानन्तरादाविव राजपुरुषादावप्य—
वयवार्थाभिनिवेशः शक्यते त्याजयितुमत एव प्रथमानुरागादीनां विप्रलम्भसम्भोगादीनां
च पारिभाषिक्योऽपि संज्ञाः संविधीयन्त इति ।</p>
<p><b>के पुनः प्रियसन्दर्शनादयः ?</b></p>
<p>(१)प्रियसन्दर्शनं, (२)सम्भ्रमाकुलता, (३)प्रमोदवृद्धिः, (४)चित्तविस्मयः
(५)प्रियाभिभाषणं, (६)जीवितेति लज्जा, (७)प्रियोपच्छन्दनं, (८)सुहृदपेक्षा,
(९)वृत्तान्तकथनं, (१०)विस्त्रम्भोत्पत्तिः, (११)इतिकर्तव्ययोगः, (१२)बान्धवागमः,
(१३)गुरुजनाभ्युपपत्तिः, (१४)गुरुजने स्‍नेहः(गुरुजनस्‍नेहा), (१५)ज्ञात्यभिनन्दनं,
(१६)भाग्यप्रशंसा, (१७)नैपथ्यादिग्रहणं, (१८)पुरप्रवेशः, (१९)नागरिकाक्षोभः,
(२०)गृहोपगमनं, (२१)उत्सवानुभवः, (२२)दयितसाहाय्यं(/साहचर्यम्), (२३)श्रृङ्गारपुष्टिः,
(२४)सौख्यपरम्परा' इति ।</p>
<!-- NOTES pg=1609!-->
१. दयोऽन्ते = दयोदन्ते (?) रा.पृ. १७७१ HOS.
<pb n="1610"/>
<p>(१) (प्रियस्य) <b>आलोकः प्रियसन्दर्शनम्,</b> यथा—(कादकसा.)</p>
<b><lg>
<l>स दृष्ट‍्वा तां तदा तन्वीं जगाद नृपनन्दनः ।</l>
<l>मम प्रियेयं सैवेति तत्क्षणं विगतव्यथः ॥ १५१ ॥</l>
</lg></b>
<b><lg>
<l>अथ सा पितृनाथसद्मतः प्रतियाता वनमेव भामिनी ।</l>
<l>दयितं शयितं महीतले दधतं प्राणकलामलोकयत् ॥ १५२ ॥</l>
</lg></b>
<p>(२) किमेतदित्याद्याकस्मिकाकूतं <b>सम्भ्रमाकुलता,</b> यथा—</p>
<b><lg>
<l>न ज्वाला न च दहनो न धूमजालं
क्‍वाकस्मात् सिकतिलवेदिकानिपातः ।</l>
<l>स्वप्‍नोऽयं		किमुत	महेन्द्रजालमाहो
माया१	तत्किमिदमहो महाविचित्रम् ॥ १५३ ॥</l>
</lg></b>
<b><lg>
<l>प्रिया तावन्नेयं कथमपि मनो मे स्फुटमिदं
तदाकारौत्सुक्यादपथनयने	नाद्य	विषये ।</l>
<l>प्रकारेणानेन	प्रियजनमृषाभ्रान्तमथवा
विधिर्मां क्रीडावान् सुखयति शठो दुःखयति च ॥ १५४ ॥</l></lg></b> (ताव. ३.१५)
<p>(३) हर्षोंदयः <b>प्रमोदवृद्धिः,</b> यथा—(कादकसा. ८.८०)</p>
<b><lg>
<l>चन्द्रापीडं सा च जग्राह कण्ठे कण्ठस्थानं जीवितं च प्रपेदे ।</l>
<l>तेनापूर्वां सा समुल्लास लक्ष्मीमिन्दुस्पृष्टा सिन्धुवेलेव भेजे ॥ १५५ ॥</l>
</lg></b>
<b><lg>
<l>दिष्ट्‍यार्धश्रुतविप्रलम्भदहनं	क्रोधादहं	नो	गतो
दिष्ट्‌या	नो	परुषं	रुषार्धकथिते कञ्चिन्मया व्याहृतम् ।</l>
<l>मां प्रत्याययितुं विमूढहृदयं दिष्ट्‌या कथान्तं गता
मिथ्यादूषितयाऽनया विरहितं दिष्ट्‌या न जातं जगत् ॥ १५६ ॥२(वेसं. २.१३)</l>
</lg></b>
<p>(४) मन आश्चर्यं <b>चित्तविस्मयः,</b> यथा—(काव्याद. २.२८०)</p>
<b><lg>
<l>मृतेति प्रेत्य सङ्गन्तुं यया मे मरणं मतम् ।</l>
<l>सैषावन्ती मया लब्धा कथमत्रैव जन्मनि ॥ १५७ ॥</l>
</lg></b>
<!-- NOTES pg=1610!-->
१. मायापदं राघवस्त्यजति । २. निर्णयसागर प्रेस, १९४० । अत्र ३२५२, पाण्डुग्रन्थस्य ८९३पृष्ठे
अन्य एव पाठः स एव HOS पाठः पृ. १७७३ ॥
<pb n="1611"/>
<b><lg>
<l>किमिन्द्रजालं किं स्वप्‍नः किं माया किं मनोभ्रमः ।</l>
<l>यत् पश्यामि विशालाक्षीं साक्षादेतां मदालसाम् ॥ १५८ ॥</l>
</lg></b>
<p>(५) कान्ताव्याहारः <b>प्रियाभिभाषणम्,</b> यथा—(कादकसा. ८.८१,८२)</p>
<b><lg>
<l>शिलाशय्यां त्यक्त्वा तदनु चिरसुप्‍तोत्थित इव
क्षणं स्थित्वा जृम्भालसवदनमुन्मील्य नयने ।</l>
<l>ततश्चन्द्रापीडः	प्रहतमुरजध्वानपटुना
स्वरेण स्वेनैव स्मितमधुरमाह प्रियतमाम् ॥ १५९ ॥</l>
</lg></b>
<b><lg>
<l>तदमृतप्रभवेऽप्सरसां कुले सुतनु! जन्म समुत्थितवत्यसि ।</l>
<l>यदमुना परिरम्भलवेन ते सपदि जीवितमापदयं जनः ॥ १६० ॥</l>
</lg></b>
<p>(६) प्रियोपरमेऽपि प्राणाविगमक्रीडा <b>जीवितेति लज्जा,</b> यथा—(रघु. १२.७५)</p>
<b><lg>
<l>कामं जीवति मे नाथ इति सा विजहौ शुचम् ।</l>
<l>प्राङ्‍मत्वा सत्यमस्यान्तं जीवितास्मीति लज्जिता ॥ १६१ ॥</l>
</lg></b>
<b><lg>
<l>दग्धैष दयिते पूर्वं न मृषास्मीति लज्जया ।</l>
<l>अद्यापि कामिनां चित्ते रतिर्वहति जिह्मताम् ॥ १६२ ॥</l>
</lg></b>
<p>(७) कान्तानुवृत्तिः <b>प्रियोपच्छन्दनं,</b> यथा—(ताव. ५.२७)</p>
<b><lg>
<l>किं प्राणा न मया तवानुगमनं कर्तुं समुत्साहिता,
बद्धाः किं नु जटा न वा प्रतितरू भ्रान्तं१ वने निर्जने ।</l>
<l>त्वत्सम्प्राप्‍तिविलोभनेन पुनरप्यूढं न पापेन किं
किं कृत्वा कुपिता यदद्य न वचस्त्वं मे ददासि प्रिये! ॥ १६३ ॥</l>
</lg></b>
<b><lg>
<l>विकिर	धवलदीर्घापाङ्गसंसर्पि	चक्षुः
परिजनपथवर्तिन्यत्र	किं	सम्भ्रमेण ।</l>
<l>स्मितमधुरमुदारं देवि! मामालपोच्चैः
प्रभवति मम पाण्योरञ्जलिस्त्वं स्पृशास्मान् ॥ १६४ ॥</l></lg></b>(वेसं. २.१७)
<!-- NOTES pg=1611!-->
१. तरु भ्रा = तरुर्भ्रा राघवः, तनुर्भ्रा — जोशेरः
<pb n="1612"/>
<p>(८) मित्रावलोकनादिकं <b>सुहृदपेक्षा,</b> यथा—(कादकसा. ८.८५,८६)</p>
<b><lg>
<l>सख्याः प्रियं पितृतपोभिरिवाप्‍तजीवं भूयः कपिञ्जलकरार्पितपाणिपद्मम् ।</l>
<l>मन्मण्डलादवतरन्तमखण्डकान्तिमा पाण्डुगण्डमवलोकय पुण्डरीकम् ॥ १६५ ॥</l>
</lg></b>
<b><lg>
<l>कौतूहलात् सह मयैव गतेन्दुलोकमालोकयिष्यति कदाचन पत्रलेखाम् ।</l>
<l>काचित् प्रिये सहचरी मम सातिभव्या मातेत्यभूत्तदनवाप्‍तिकृतो विषादः ॥ १६६ ॥</l>
</lg></b>
<p>(९) अनुभूतार्थनिवेदनं <b>वृत्तान्तकथनम्</b>, यथा—(कादकसा. ८.८३, ८४)</p>
<b><lg>
<l>मामन्वबीभवदिमामियतीमवस्थां शापः कलङ्क इव कान्तिहरो द्वितीयः ।</l>
<l>तद्‌विप्रयोगकृत एव बभूव तापस्तन्वङ्गि! शूद्रकतनोरपि मृत्यवे मे ॥ १६७ ॥</l>
</lg></b>
<b><lg>
<l>संरक्षिता तनुरियं नु तव प्रियेति शापः कृशोदरि! विराममवाप पापः ।</l>
<l>अद्यप्रभृत्यखिलमेव हि चन्द्रलोकं शाधि स्वपादकृतमुद्रमिदं महच्‍च ॥ १६८ ॥</l>
</lg></b>
<p>(१०) विश्वासोपजनः <b>विस्रम्भोत्पत्तिः,</b> यथा—(कादकसा. ८.८७)</p>
<b><lg>
<l>श्रुत्वेति तस्य गिरमुत्सुकतां गतासौ रोमाञ्चकञ्चुकमकृत्रिममुद्‌वहन्ती ।</l>
<l>कादम्बरी	चरणयोर्निपपात पत्युरानन्दबाष्पकणशीकरितेक्षणश्रीः ॥ १६९ ॥</l>
</lg></b>
<b><lg>
<l>माआ१ मोहम्मि गए सुए अ पवआणं समरसण्णाहरवे ।</l>
<l>जणअतणआए णाअं/दिद्‌ठं तिअडा-णेहाणुराअभणिअस्स फलं ॥ १७० ॥</l>
</lg></b>
<lg>
<l>(मायामोहे गते श्रुते च प्लवगानां समरसन्नाहरवे ।</l>
<l>जनकतनयया ज्ञातं त्रिजटास्‍नेहानुरागभणितस्य फलम् ॥)</l>
</lg>
<p>(सेब. ११.१३५)</p>
<p>(११) यथोचितं विधायानुष्‍ठानम् <b>इतिकर्तव्ययोगः,</b> यथा—(कादकसा. ८.८८)</p>
<b><lg>
<l>उत्थाय त्वरितोपसृत्य च महश्वेतां परिष्वज्य सा
प्रत्यक्षीकृतपुण्डरीकपदवीं कृत्वा च लब्धोत्सवाम् ।</l>
<l>दिष्‍ट्‍या वर्धयितुं न्ययुङ्क्त रभसेनाहूय केयूरकं
तारापीडतपोवने	परिजनं	पित्रोर्गृहे	चापरम् ॥ १७१ ॥</l>
</lg></b>
<b><lg>
<l>मुनेरवभृथावधिः पितुरमुष्य सिद्धेः कृता
कृतस्त्वमपि सस्मृतस्वतनुरद्य तच्छासनात् ।</l>
<!-- NOTES pg=1612!-->
१. 'पलधणुर(खण्डितम्) माआ' —राघवः
<pb n="1613"/>
<l>तदुज्झितमलीमसेदृशशरीरयोगौ	युवां
निजेन	वपुषाधुनानुभवतं	प्रियासङ्गमम् ॥ १७२ ॥</l></lg></b>(कादकसा. ८.६८)
<p>(१२) स्वजनोपगमो <b>बान्धवागमः,</b> यथा—(कादकसा. ८.८९, ९६)</p>
<b><lg>
<l>तारापीडः	परिणतिकृशोऽप्याययौ	तत्र	तूर्णं
सानन्दान्तःपुरपरिजनामात्यवर्गानुयातः		।</l>
<l>अस्मिन्काले सखिसहचरः पुण्डरीकोऽपि नाकात्
किञ्चिल्लज्जाविनमितमुखो	वल्लभाभ्याशमभ्यैत् ॥ १७३ ॥</l>
</lg></b>
<b><lg>
<l>आजग्मुस्तत्र	वल्गत्तुरगखुरपुटोद्ध‍ूतधूलीकडारै—
श्‍चूडारत्‍नप्रतानोज्ज्वलरुचिरैश्शोभमानाः शिरोभिः ।</l>
<l>चन्द्रापीडेन्दुसन्दर्शनरभससमुत्फुल्ललोलेक्षणाब्जा
निर्व्याजौत्सुक्यसज्जीकृतनिरतिशयोपायनाः पार्थिवेन्द्राः ॥ १७४ ॥</l>
</lg></b>
<p>(१३) पूज्यपूजनं <b>गुरुजनाभ्युपपत्तिः,</b> यथा—(कादकसा. ८.९०, ९२)</p>
<b><lg>
<l>चन्द्रापीडः स्वामथ जानन्नापि मूर्तिं तारपीडं पुत्रवदेव प्रणनाम ।</l>
<l>तद्वत्पूर्वं प्रश्रयशीलः शुकनासं दत्तानन्दोऽवन्दत सर्वाः स्वजनित्रीः ॥ १७५ ॥</l>
</lg></b>
<b><lg>
<l>सपुण्डरीको	मुनिरप्यपश्यदात्मानमन्तश्शुकनासपुत्रम् ।</l>
<l>प्रणम्य भूपं पितरं क्रमेण मनोरमाद्या जननीर्ववन्दे ॥ १७६ ॥</l>
</lg></b>
<p>(१४) पित्रादिवात्सल्यं <b>गुरुजनस्‍नेहा,</b> यथा—(कादकसा. ८.९३, ९४)</p>
<b><lg>
<l>अथ विलासवती समनोरमा स्रुतपयोधरदुग्धकणावली ।</l>
<l>सुतवपुःपरिरम्भमहोत्सवं	फलितसर्वमनोरथमन्वभूत् ॥ १७७ ॥</l>
</lg></b>
<b><lg>
<l>तारापीडोऽथ	पादानतमनवरतप्रस्रुतानन्दबाष्प—
श्चन्द्रापीडं भुजाभ्यां कथमपि सहसोत्थाप्य कण्ठे गृहीत्वा ।</l>
<l>शापेनात्रावतीर्णो यदि तदपि भवानुत्तमो लोकपालः
प्रख्याप्येति प्रतीपं प्रणततनुरसावस्य पादौ ववन्दे ॥ १७८ ॥</l>
</lg></b>
<p>(१५) गुर्वादिप्रशंसा <b>ज्ञात्यभिनन्दनम्,</b> यथा—(रघु. १४.६)</p>
<b><lg>
<l>उत्तिष्‍ठ वत्से! ननु सानुजोऽसौ वृत्तेन भर्त्रा शुचिना तवैव ।</l>
<l>कृच्छ्रं महत् तीर्ण इति प्रियार्हां तामूचतुस्ते प्रियमप्यमिथ्या ॥ १७९ ॥</l>
</lg></b>
<pb n="1614"/>
<b><lg>
<l>शापादसि प्रतिहता स्मृतिलोपरूक्षे
भर्तर्यपेततमसि	प्रभुता	तवैव ।</l>
<l>छाया	न	मूर्च्छति	मलोपहतप्रसादे
शुद्धे तु दर्पणतले सुलभावकाशा ॥ १८० ॥</l></lg></b>(शाकु. ७.३२)
<p>(१६) दैवसम्पदुपवर्णनं <b>भाग्यप्रशंसा,</b> यथा—</p>
<b><lg>
<l>दग्धैकेन हनूमता सखि! यथा लङ्का यथाम्भोनिधौ
शैलैः सेतुरकारि भस्मनि हुतं नागास्रबन्धो यथा ।</l>
<l>द्वीपादद्य यथाऽन्यतोऽपि निशया नीता विशल्यौषधि—
र्दिष्‍ट्‌या जानकि! वर्धसे तव तथा जातोऽनुकूलो विधिः ॥ १८१ ॥</l>
</lg></b>
<b><lg>
<l>उदेति पूर्वं कुसुमं ततः फलं घनोदयः प्राक् तदनन्तरं पयः ।</l>
<l>निमित्तनैमित्तिकयोरयं क्रमस्तव प्रसादस्य पुरस्तु सम्पदः ॥ १८२ ॥</l>
</lg></b>
<p>(शाकु. ७.३०)</p>
<p>(१७) वेषभूषाद्यवाप्‍ति<b>र्नैपथ्यादिग्रहणम्,</b> यथा—(कादकसा. ८.९८)</p>
<b><lg>
<l>ताभ्यामेव निरस्य तापसतनुच्छायां दुहित्रोः कृते
भास्वत्कौतुकमङ्गले	नववधूवेषे	मनोहारिणि ।</l>
<l>निर्वृत्ते	च	समन्त्रहोमसुभगारम्भे	विवाहोत्सवे
तत्रान्योन्यसमागमे प्रमुदिताः सर्वेऽपि ते रेमिरे ॥ १८३ ॥</l>
</lg></b>
<b><lg>
<l>अग्रेसरीभवति/तु काञ्चनचक्रमेतदेष द्विपश्च धवलो दशनैश्चतुर्भिः ।</l>
<l>श्यामो हयो मलयवत्यपि वल्लभा ते रत्‍नान्यमूनि परिभावय चक्रवर्त्ती ॥ १८४ ॥</l>
</lg></b>
<p>(नागा. ५.३८)</p>
<p>(१८) स्थानीयासादनं <b>पुरप्रवेशः,</b> यथा—</p>
<b><lg>
<l>ततः प्रहृष्‍टः प्रतिलभ्य कान्तां प्रणम्य नागान्निजमाजगाम ।</l>
<l>स शोभमानः स्वपुरं तमश्वमारुह्य सञ्चि ॰ ॰ ॰ तमभ्युपेतम् ॥ १८५ ॥</l>
</lg></b>
<b><lg>
<l>समू/मौलरक्षोहरिमिश्रसैन्यस्तूर्यस्वनानन्दितपौरवर्गाम् ।</l>
<l>विवेश सौधोद्गतलाजवर्षामुत्तोरणामन्वयराजधानीम् ॥ १८६ ॥</l></lg></b> (रघु. १४.१०)
<p>(१९) पुरस्रीसम्भ्रमो <b>नागरिकाक्षोभः,</b> यथा—</p>
<b><lg>
<l>संभरिअं पि ण गण्हइ गहिअं पि ण संठवेइ अंगम्मि ।</l>
<l>ठविअं पि अंसुअं ण अ धरेइ रहसेण जुअइजणो ॥ १८७ ॥</l>
</lg></b>
<pb n="1615"/>
<lg>
<l>(संस्मृतमपि न गृह्‍णाति गृहीतमपि न संस्थापयत्यङ्गे ।</l>
<l>स्थापितमपि अंशुकं न च धारयति रभसेन युवतिजनः ॥)</l>
</lg>
<b><lg>
<l>सोवाणक्कमणसगूससत्तमज्जक्कवासमारुहइ ।</l>
<l>कमिवसविहउंतबलिइअं कामिणीसत्थो ॥ १८८ ॥</l>
</lg></b>
<p>(२०) भवनप्रवेशो <b>गृहोपगमनं,</b> यथा—</p>
<b><lg>
<l>अथाजगाम सावित्री सत्त्वसम्पत्समन्विता ।</l>
<l>वरेण धर्मराजस्य सह पत्या स्वमन्दिरम् ॥ १८९ ॥</l>
</lg></b>
<b><lg>
<l>हेमासिंहासनासीनो मुनिः स्रीभिः प्रकल्पितम् ।</l>
<l>अन्वतीतां महाभाग्यौ दम्पती तत्र मङ्गलम् ॥ १९० ॥</l>
</lg></b>
<p>(२१) अभ्युदयसेवा <b>उत्सवानुभवः,</b> यथा—</p>
<b><lg>
<l>ततो महोत्सवो जज्ञे राज्ञः सान्तःपुरे पुरे ।</l>
<l>सभाजनागतामात्यपौरलोकसमाकुले	॥ १९१ ॥</l>
</lg></b>
<b><lg>
<l>सङ्कल्पाधिकहर्षलाभरभसोज्जृम्भाविलोलीभवद्—
गान्धर्वप्रमदाकदम्बककृतक्रीडाशतास्फालनाम् ।</l>
<l>साकं चित्ररथस्ततो मदिरया हंसश्च गौर्या सह
द्रष्‍टुं नुत्तमयीमिव व्यवसितावाजग्मतुर्मेदिनीम् ॥ १९२ ॥</l>
</lg></b>
<p>(कादकसा. ८.९७)</p>
<p>(२२) पत्युरवियोगो <b>दयितसाहचर्यम्,</b> यथा—</p>
<b><lg>
<l>ऋतध्वजश्च सुचिरं तया रेमे सुमध्यया ।</l>
<l>नितम्बेषु च शैलानां निम्‍नगापुलिनेषु च ॥ १९३ ॥</l>
</lg></b>
<b><lg>
<l>कामिनीसहचरस्य कामिनस्तस्य वेश्मसु मृदङ्गनादिषु ।</l>
<l>ऋद्धिमन्तमधिकर्द्धिरुत्तमः	पूर्वमुत्सवमपोहदुत्सवः ॥ १९४ ॥</l>
</lg></b>
<p>(रघु. १९.५)</p>
<p>(२३) प्रेमाभिमानवृद्धिः <b>श्रृङ्गारपुष्‍टिः,</b> यथा—(कादकसा. ८.१९)</p>
<b><lg>
<l>इति विततविलासः पुण्डरीकेण सार्धं
दिवि भुवि च विचित्रोद्यानलीलाविहारः ।</l>
<l>अभिनवफलसम्पद्‌वर्धमानाऽभिनन्द—
श्रियमभजत	चन्द्रापीडमूर्तिर्मृगाङ्कः ॥ १९५ ॥</l>
</lg></b>
<pb n="1616"/>
<b><lg>
<l>तीर्थे तोयव्यतिकरभवे जह्रुकन्यासरय्वोः
देहत्यागादमरगणनालोख्यमासाद्य सद्यः।
पूर्वाकाराधिकतररुचा सङ्गतः कान्तयासौ
लीलागारेष्वरमत पुनर्नन्दनाभ्यन्तरेषु॥१९६॥ (रघु. ८.९५)</l></lg></b>
<p>(२४) कल्याणान्तरावतंसा <b>कल्याणसम्पत् सौख्यपरम्परा,</b> यथा— (नागा. ५.३७, ३९)</p>
<b><lg>
<l>हंसैराहतहेमपङ्कजरजस्सम्पर्कपङ्कोज्झितै—
रुत्पत्रैर्मम मानसादविरतैस्तोयैर्महापावनैः।
स्वेच्छानिर्मितरत्‍नकुम्भनिहितैरैषाभिषिच्य स्वयं
त्वां विद्याधरचक्रवर्तिनमहं प्रीता करोमि क्षणात्॥१९७॥</l></lg></b>
<b><lg>
<l>निष्क्रान्तश्शङ्खचूडः पतगपतिमुखाद् वैनतेयो विनीत—
स्तेन प्राग्भक्षिता ये विषधरपतयो जीवितास्तेऽपि सर्वे।
मत्प्राणाप्‍त्या विमुक्ता न गुरुभिरसवश्चक्रवर्तित्वमाप्‍तं
साक्षात्त्वं देवि दृष्‍टा प्रियमपरमतः किं मया प्रार्थनीयम्॥१९८॥ (नागा. ५.३९)</l></lg></b>
<b><lg>
<l>करुणानन्तरस्येयमुदाहरणपद्धतिः।
प्रतर्शितानयैवासां समानन्यायमूह्यताम्॥१९९॥</l></lg></b>
<b><lg>
<l>अनन्तराणां सर्वेषामयमेकः प्रकृष्यते।
रतिर्विस्रम्भचास्मिन् हि निष्कम्पत्वं प्रपद्यते॥२००॥</l></lg></b>
<b><lg>
<l>इति गदितमशेष विप्रलम्भस्वरूपोपहितनिजसमुत्थे श्लाघ्यश्रृङ्गारनाम्नः।
रतिसमुदयरूपं जीवितं पुष्पकेतोर्निवसतु सुकवीनां सर्वदा मानसेषु॥२०१॥</l></lg></b>
<p><b>इति श्रीमहाराजाधिरजश्रीभोजदेवविरचिते श्रृङ्गारप्रकाशे
मानानन्तरादिप्रकाशो नाम
॥पञ्चत्रिंशः प्रकाशः॥३५॥</b></p>
<lg>
<l>अभिनवमिदमुक्तं भोजराजेन शास्त्रं भजति हृदयकोषो विस्मयं येन गाढम्।
अभिनव इति शब्दः सार्थकत्वेन युक्तोऽनुभवपथमुपेतः केवले भोजराजे॥</l></lg>
﻿<pb n="1617"/>
<p>अथ</p>‍
<p><b>श्रृङ्गारप्रकाशे	षट्‌त्रिंश:	प्रकाशः</b></p>
<p>सम्भोगावस्थाप्रकाशः</p>
<p>अथानन्तर्यार्थतद्‌विशेषणविशेषभूता एव क्रियाकालरूपविशेषान्तःपातिन्यः
सत्ताभिव्यक्त्यनुबन्धप्रकर्षसांज्ञिकाः	चतुर्णामपि	सम्भोगानां	अवस्थाः	चतस्र
उपवर्ण्यन्ते । तत्र</p>
<p>१. नायकयोः प्रागसङ्गतयोः सङ्गतवियुक्तयोर्वा मिथस्समागमे प्रागुत्पन्न‌: तदानीन्तनो
रत्याख्यः स्थायी भाव इति रतेः <b>सत्तासंज्ञा प्रथमावस्था,</b></p>
<p>२. अभिलषणीयालिङ्गनादीनामवाप्‍तौ सत्यां समुपजायमानैः हर्षधृतिस्मृति—
भिर्व्यभिचारिभावैः संसृज्यमानः, ऋतूद्यानोपगमनजलक्रीडापर्वतोपवेशप्रसाधन—
ग्रहणमधुपानेन्दूदयादिभिरुद्दीपनविभावैरुद्दीप्यमानः, सविभ्रमभ्रूकटाक्षविक्षेपालाप—
सम्भ्रमस्मितादिभिरनुभावैरभिव्यज्यमानः इति <b>अभिव्यक्तिसंज्ञाका द्वितीयावस्था ।</b></p>
<p>३. ईप्सितमासादयन् जिहासितं जिहासानः <b>इति अनुबन्धसंज्ञाका रतेः तृतीयावस्था ।</b></p>
<p>४. प्राप्‍तप्राप्यप्रकर्षावस्थः सम्भोगः श्रृङ्गाराख्यां लभत इति <b>प्रकर्षसंज्ञाका रतेः
तुरीयावस्था ।</b></p>
<p>तासु च यथाक्रमं संक्षेपादयः समुपसर्गार्थाः भोगशब्दार्थेन संबध्यन्ते ।</p>
<p>१. <b>संक्षिप्‍तो भोगः</b> सत्तावस्थायां,</p>
<p>२. <b>सङ्कीर्णो भोगः</b> अभिव्यक्तावस्थायां,</p>
<p>३. <b>सम्पूर्णो भोगः</b> अनुबन्धावस्थायां,</p>
<p>४. <b>सम्यग्भोगः</b> प्रकर्षावस्थायामिति ।</p>
<p>स सर्वोऽपि द्विधा— <b>सामान्यरूपो विशेषरूपश्च ।</b></p>
<p><b>१. सामान्यरूपः</b> पशुमृगादीनाम् ।</p>
<p><b>२. विशेषरूपो</b> नागरकनायकादीनाम् ।</p>
﻿<pb n="1618"/>
<p>(<b>१. सामान्यरूपः पशुमृगादीनाम्</b>)</p>
<p>तयोराद्या यथा—(कुसं. ३.३६—३९)</p>
<b><lg>
<l>मधु द्विरेफः कुसुमैकपात्रे पपौ प्रियां स्वामनुवर्तमानः ।</l>
<l>श्रृङ्गेण संस्पर्शनिमीलिताक्षीं मृगीमकण्डूयत कृष्णसारः ॥ १ ॥</l>
</lg></b>
<b><lg>
<l>ददौ सरःपङ्कजरेणुगन्धि गजाय गण्डूषजलं करेणुः ।</l>
<l>अर्धोपभुक्तेन बिसेन जायां सम्भावयामास रथाङ्गनामा ॥ २ ॥</l>
</lg></b>
<b><lg>
<l>गीतान्तरेषु	श्रमवारिलेशैरीषत्समुच्छ्‌वासितपत्रशोभम् ।</l>
<l>पुष्पा‍सवाघूर्णितनेत्रशोभि	प्रियामुखं	किम्पुरुषश्‍चुचुम्ब ॥ ३ ॥</l>
</lg></b>
<b><lg>
<l>सम्प्राप्‍तपुष्पस्तबकस्तनीभ्यः	स्फुरत्प्रवालोष्‍ठमनोहराभ्यः ।</l>
<l>लतावधूभ्यस्तरवोऽप्यवापुर्	विनम्रशाखाभुजबन्धनानि ॥ ४ ॥</l>
</lg></b>
<p>अत्र च सरीसृपमृगपशुपक्षिपुरुषाभासतस्थिवद्‌विशेषाणां निसर्गसिद्धयैव रतोत्सवो
दीयते, यथोच्यते—</p>
<b><lg>
<l>वृथोपदेशस्सिद्धो हि कामोऽनाख्यातशिक्षितः ।</l>
<l>स्वकान्तारमणोपाये	को	गुरुर्मृगपक्षिणाम् ॥ ५ ॥</l>
</lg></b>
<b><lg>
<l>कमलिनीनलिनी दयितं विना न सहते सह तेन निषेविताम् ।</l>
<l>तमधुना मधुना निहितं हृदि स्मरति सा रतिसारमहर्निशम् ॥ ६ ॥</l>
</lg></b>
<p>(रुद्रटस्य काव्यालङ्कारे ३.५७)</p>
<b><lg>
<l>दन्तच्छदारुणिमरञ्जितकान्तदन्त—
मुन्नम्य चुम्बति हसद्‌वदनः प्रियायाः ।</l>
<l>काम्पिल्यकप्रसवपाटलगण्डपालि—
पाकारुणस्फुरितदाडिमकान्ति वक्त्रम् ॥ ७ ॥</l>
</lg></b>(मामा. ९.३१)
<b><lg>
<l>पादाहतः	प्रमदया	विकसत्यशोकः
शोकं	जहाति	बकुलो	मुखसीधुसिक्तः ।</l>
<l>गर्वायते	कुरबकोऽभिहतः	कुचाभ्या—
मालोकितस्तिलक	उत्कलिको	विभाति ॥ ८ ॥</l>
</lg></b>
<p>सा च रतेः सत्ता अभिलषणीयालिङ्गनादिसत्यां समुपजायमानैर्हर्षधृतिस्मृति
व्यभिचारिभावैः संसृज्यते । तदिह <b>'सम्प्राप्‍तपुष्पस्तबकस्तनीभ्य'</b> (कुसं. ३ गतेन) इत्यादिना
प्रतिपादयन्ति, तत्र हि वयस्सन्धौ हर्षादयो जायन्ते । यदाह—(मामा. ९.२९वत्)</p>
﻿<pb n="1619"/>
<b><lg>
<l>तदा किञ्चित्किञ्चित् कृतपदमहोभिः कतिपयै—
रथाग्रे	विस्तारिस्तनमुकुलमासीन्मृगदृशः ।</l>
<l>वयस्स्‍नेहाकूतव्यतिकरघनो	यत्र	मदनः
प्रगल्भव्यापारश्चलति	हृदि	मुग्धश्च	वपुषि ॥ ९ ॥</l>
</lg></b>
<p>जाताश्च तेऽधरस्फुरणादिभिर्ज्ञायन्ते, तथा हि—(मामा. २.५)</p>
<b><lg>
<l>नीवीबन्धोच्छ्‌वसनमधरस्पन्दनं	दोर्विषादः
स्वेदश्चक्षुर्मसृणमधुराकेकरस्स्‍निग्धमुग्धम्	।</l>
<l>गात्रस्तम्भः स्तनमुकुलयोरुत्प्रबन्धः प्रकम्पो
गण्डाभोगे पुलकपटलं मूर्च्छना चेतना च ॥ १० ॥</l>
</lg></b>
<p>रतिप्रकर्षादीन्यालिङ्गनानि । तदिह <b>'स्फुरत्प्रवालोष्‍ठमनोहराभ्य'</b> (कुसं. ३. गतेन)
इत्यनेन दर्शयति । अभिज्ञाता ऋतूद्यानोपगमनजलक्रीडाक्रीडापर्वतप्रवेशमधुपानेन्दू—
दयादिभिरुद्दीप्यते ।</p>
<p>तत्रेह <b>ऋतुः</b> प्रकरणाद् गम्यते तद्यथा— (कुसं. ३.२४,२६,२९,३२,३३)</p>
<b><lg>
<l>तस्मिन् वने संयमिनां मुनीनां तपस्समाधिप्रतिकूलवर्ती ।</l>
<l>सङ्कल्पयोनेरभिमानभूतमात्मानमाधाय	मधुर्जजृम्भे ॥ ११ ॥</l>
</lg></b>
<b><lg>
<l>असूत सद्यः कुसुमान्यशोकः स्कन्धात् प्रभृत्येव सपल्लवानि ।</l>
<l>पादेन	नापैक्षत	सुन्दरीणां	सम्पर्कमाशिञ्जितनूपुरेण ॥ १२ ॥</l>
</lg></b>
<b><lg>
<l>बालेन्दुवक्राण्यविकासभावाद् बभुः पलाशान्यतिलोहितानि ।</l>
<l>सद्यो वसन्तेन समागतानां नखक्षतानीव वनस्थलीनाम् ॥ १३ ॥</l>
</lg></b>
<b><lg>
<l>चूताङ्कुरास्वादकषायकण्ठः पुंस्कोकिलो यन्मधुरं चुकूज ।</l>
<l>मनस्विनीमानविघातदक्षं	तदेव जातं वचनं स्मरस्य ॥ १४ ॥</l>
</lg></b>
<b><lg>
<l>हिमव्यपायाद्	विशदाधराणामापाण्डरीभूतमुखच्छवीनाम् ।</l>
<l>स्वेदोद्‍गमः किम्पुरुषाङ्गनानां चक्रे पदं पत्रविशेषकेषु ॥ १५ ॥</l>
</lg></b>
<p>उद्यानोपगमनं मधुपानादयः प्रतिपादयन्ति, जलक्रीडां करि ॰ ॰
क्रौञ्चचक्रवाकमिथुनं	चाभिधत्ते । क्रोडापर्वतप्रवेशं प्रसाधनग्रहणं, मधुपानं
किन्नरद्विरेफवृत्तान्तः सूत्रयति, इन्दूदयो दिवासम्भोगे न विद्यते, आदिग्रहाणात्तु—
(कुसं. १.९, १५, १०, १४; ३.३५)</p>
﻿<pb n="1620"/>
<b><lg>
<l>कपोलकण्डूः करिभिर्विनेतुं विद्यट्टितानां सरलद्रुमाणाम् ।</l>
<l>यत्र स्रुतक्षीरतया प्रसूतः सानूनि गन्धः सुरभीकरोति ॥ १६ ॥</l>
</lg></b>
<b><lg>
<l>भागीरथीनिर्झरशीकराणां वोढा मुहुः कम्पितदेवदारुः ।</l>
<l>यद्‌वायुरन्विष्‍टमृगैः किरातैरासेव्यते भिन्नशिखण्डिबर्हः ॥ १७ ॥</l>
</lg></b>
<b><lg>
<l>वनेचराणां	वनितासखानां	दरीगृहोत्सङ्गनिषिक्तभासः ।</l>
<l>भवन्ति	यत्रौषधयो	रजन्यामतैलपूराः	सुरतप्रदीपाः ॥ १८ ॥</l>
</lg></b>
<b><lg>
<l>यत्रांशुकाक्षेपविलज्जितानां यत्रेच्छया किम्पुरुषाङ्गनानाम् ।</l>
<l>दरीगृहद्वारि विलम्बिबिम्बास्तिरस्करिण्यो जलदा भवन्ति ॥ १९ ॥</l>
</lg></b>
<b><lg>
<l>तस्मिन् समारोपितपुष्पचापे रतिद्वितीये मदने प्रविष्‍टे ।</l>
<l>काष्‍ठागतस्‍नेहरसानुविद्धं द्वन्द्वानि भावं क्रियया विवव्रुः ॥ २० ॥</l></lg></b> इति ।
<p><b>देशविशेषस्योद्दीपनविभावतां प्रतिपादयति ।</b> उद्दीपिताश्च ते सविभ्रमभ्रूकटाक्ष—
विक्षेपालापसम्भृतस्मितानि विभावानुभावैरभिव्यज्यन्ते । तेऽपि किन्नरीमुखे यथोक्तगुणयुक्ते
युक्तितो भवन्त्येवेति । रत्युपचारश्चेह सर्वोऽपि सर्वोपकरणप्रगुणयैव
विशिष्‍टदेशकालोपकल्पितः प्रतीयते । तथाहि—</p>
<b><lg>
<l>रम्या	नवद्युतिरपैति	न	शाद्‌वलेभ्यः
श्यामीभवन्त्यनुदिनं	नलिनीवनानि ।</l>
<l>अस्मिन्	विचित्रकुसुमस्तबकाचितानां
शाखाभृतां परिणमन्ति न पल्लवानि ॥ २१ ॥</l></lg></b> (किराता. ५.३७)
<b><lg>
<l>त्वक्साररन्ध्रपरिपूरणरक्तगीति—
रस्मिन्	मुहुर्मृदितपक्ष्मलरल्लकाङ्गः ।</l>
<l>कस्तूरिकामृगविमर्दसुगन्धिरेति
रागीव सक्तिमधिकां विषयेषु वायुः ॥ २२ ॥</l></lg></b> (माघ. ४.६१)
<b><lg>
<l>सम्मूर्च्छतां	रजतभित्तिमयूखजालै—
रालोलपादपलतान्तरनिर्गतानाम् ।</l>
<l>घर्मद्युतेरिह	मुहुः	पटलानि	धाम्‍ना—
मादर्शमण्डलनिभानि	समुल्लसन्ति ॥ २३ ॥</l></lg></b> (किराता. ५.४१)
﻿<pb n="1621"/>
<b><lg>
<l>श्रीमल्लता	भवनमोषधयः	प्रदीपाः
शय्या	नवानि	हरिचन्दनपल्लवानि ।</l>
<l>अस्मिन्	रतिश्रमजितश्च	सरोजवाताः
स्मर्तुं	दिशन्ति	न	दिवः	सुरसुन्दरीभ्यः ॥ २४ ॥</l></lg></b> (किराता. ५.२८)
<p>सेयं रतेर<b>भिव्यक्त्यवस्था </b>।</p>
<p>अत उत्तरं प्रियाचरणविप्रियाकरणाभ्यां प्रवर्धमाना रतिः प्रागुक्तैरेव विभावानुभाव—
व्यभिचारिभिरनुबध्यते। तच्च तदोपपद्यते यदेप्सितमासाद्यते अनीप्सितं च न स्य॰॰॰
पराधीनवृत्तीनां मुनिवननिवासनिर्भयानां भयाहारमैथुनमात्रवेदिनामुपनतमनोऽभिलषितां
पुष्पशष्पसल्लकीमृणालतरुतोयवर्षनिर्वृतानामलिमृगमातङ्गरथाङ्गकिन्नरोर्वीरुहमिथुनानाम—
मिथ्यैव भवन्ति । सैषा <b>रतेरनुबन्धसंज्ञाका तृतीयावस्था ।</b></p>
<p><b>चतुर्थ्यपि प्रकर्षसंज्ञिका</b> विद्यते (सा) तु यद्यपि मुख्यवृत्त्येह नोपदिष्टा, तथापि
चात्र विशेषोपदर्शनैरुपदिष्टेव भवति । तद्यथा—<b>'मधु द्विरेफ'</b> इत्यादि । तत्र विदग्ध
कामिनामन्योक्तिषु भ्रमर एव प्रकृष्यते, तत्र <b>शठधृष्टदक्षिणानुकूलनायकधर्माः</b>
कविभिरारोप्यमाणा उपलभ्यन्ते । तेषु —</p>
<p><b>शठधर्मो</b> यथा—</p>
<b><lg>
<l>पिबन्मधु	यथाकामं	भ्रमरः	फुल्लपङ्कजे ।</l>
<l>अप्यसन्नद्धसौरभ्यं पश्य चुम्बति कुट्मलम् ॥ २५ ॥</l></lg></b> (काव्याद. २.२०६)
<p><b>धृष्टधर्मो</b> यथा—(किराता. १०.३४)</p>
<b><lg>
<l>श्वसनचलितपल्लवाधरोष्ठी	नवनिहितेर्ष्यमिवावधूनयन्ती ।</l>
<l>मधुसुरभिणि षट्पदेन पुष्पे मुख इव साललतावधूश्‍चुचुम्बे ॥ २६ ॥</l>
</lg></b>
<p><b>दक्षिणधर्मो</b> यथा—</p>
<b><lg>
<l>भ्रमराः	कुन्दलतायां	चिररूढप्रणयभङ्गभीरुतया ।</l>
<l>दयिततमामपि विपिने चूतलतां निभृतमभिलषन्ति ॥ २७ ॥</l>
</lg></b>
<p><b>अनुकूलधर्मो</b> यथा—</p>
<b><lg>
<l>मुग्धामजातरजसं	कलिकामकाले
बालां कदर्थयसि किं नवमालिकायाः ।</l>
<l>अन्यासु	तावदुपभोगसहासु	भृङ्ग!
लोलं	विनोदय	मनः	सुमनोलतासु ॥ २८ ॥</l>
</lg></b>
﻿<pb n="1622"/>
<p>तस्य च परवति तत्सङ्गमसुभगंमानिनः स्वयोषिति रतिस्तथा न स्वदते यथा
मिथोविप्रयुक्तमृगयूनोरिति तदुत्तरार्धेन प्रतिपादयति, प्रकृष्टश्च मृगस्‍‍नेह इति सार्वलौकिकी
गाथा— (गास. ३.८७)</p>
<b><lg>
<l>रण्णम्मि तणं रण्णम्मि पाणिअं सव्वदो सअंगाहं ।</l>
<l>तह वि मिआण मईणं अ आमरणंताइं पेम्माइं ॥ २९ ॥</l>
</lg></b>
<lg>
<l>(अरण्यं तृणमरण्ये पानीयं सर्वतः स्वयंग्राह्यम् ।</l>
<l>तथापि मृगाणां मृगीणां चामरणान्तानि प्रेमाणि ॥)</l>
</lg>
<p>मृगस्‍नेहाद् गजस्‍नेह इति प्रकृष्टमन्यदपि विलोकितम् । यथोच्यते—</p>
<b><lg>
<l>रेवापयः	किसलयानि	च	सल्लकीनां
विन्ध्योपकण्ठविपिनं	विपुलं	विहाय ।</l>
<l>किं शोचसे गज! गतोऽसि वशं करिण्याः
स्‍नेहो	हि	कारणमनर्थपरम्परायाः ॥ ३० ॥</l>
</lg></b>
<p>गजस्‍नेहाच्चक्रस्‍नेहो विशिष्यत इत्यपि विलोकितम् । स हि प्रियतमया
वियुज्यमानः किलैवमाह, यथा—(सूमु. २५०)</p>
<b><lg>
<l>आपृष्टाऽसि व्यथयसि मनो दुर्बला वासरश्री—
रेह्यालिङ्ग	क्षपय	रजनीमेकिका	चक्रवाकि!।
नान्यासक्तो	न खलु कुपितो नानुरागच्युतो वा
दैवाधीनस्तदिह	भवतीमस्वतन्त्रस्त्यजामि ॥ ३१ ॥</l>
</lg></b>
<p>तदुभयमपि	द्वितीयश्लोकेनाचष्टे,	चक्रवाकस्‍नेहादपि	किन्नरमिथुनस्‍नेहः
प्रकृष्यते, तद्धि मिथो वियुक्तं क्षणमपि न जीवति, तत् तृतीयश्लोकेनाभिधत्ते ।
ततोऽपि वृक्षवल्लीप्रेम प्रकृष्टम्, ते तथा मिथो व्यतिषज्येते यथा यावज्जीवं
तथैवार्धनारीश्वरवदवतिष्ठेते, तच्चतुर्थश्लोकेनाह । सोऽयं चतुरवस्थोऽपि सम्भोगश्रृङ्गारः
सामान्यरूप उक्तः।</p>
<p>(<b>२. विशेषरूपो नागरकनायकादीनाम्</b>)</p>
<p>अथैव विशिष्टनायकविषयो <b>विशेषरूप</b> उच्यते । स च सात्त्विकादिनायकभेदात्
स्थिरास्थिरत्वादितारतम्यात् प्रबन्धेनोपपद्यमानो <b>द्वादशप्रकार</b> उत्पद्यते ।</p>
﻿<pb n="1623"/>
<p>१. प्रथमसन्दर्शनक्षण एव संक्षेपेणोत्पन्न <b>संक्षिप्‍त</b> इत्युच्यते ।</p>
<p>२. अथैष द्वितीयावस्थायां विभावानुभावव्यभिचारिसंयोगैरभिव्यज्यमानः स्वभाव—
कुटिलत्वाद् व्यञ्जनसम्बन्ध ॰ ॰ ॰ स्सोऽपि द्वादशप्रकार एव विप्रथते ।
सङ्कीर्यमाणत्वाच्च <b>सङ्कीर्ण</b> इत्युच्यते ।</p>
<p>३. अथायमेव ईप्सितमासादयञ् जिहासितं जिहानः परप्रकर्षोन्मुखस्तृतीयावस्थायां
धर्मार्थकामाननुबध्‍नाति । तद्‍वशाच्च द्वादशप्रकारो जायते । सम्पूर्णरूपत्वात् <b>सम्पूर्ण</b>
इत्युच्यते ।</p>
<p>४. अथ चतुर्थावस्थायामयमेव प्राप्‍तप्राप्यप्रकर्षितभूतकरणसामग्र्यतो द्वादशप्रकारः । यथा
पाकाच्च सम्यमास्वाद्यत्वमुपगतः <b>सम्यगि</b>त्युच्यते । तत्र —</p>
<p>(<b>१. संक्षेपपक्षे —१२</b>)</p>
<p><b>संक्षेपपक्षे</b> रागोपाधिः प्रेमापि द्वादशप्रकारं भवति । तत्र</p>
<p>१—४ हरिद्रारागं, रोचनरागं, काम्पिल्यरागं, रीतिरागमिति <b>सात्त्विकस्य,</b>
५—८ कुसुम्भरागं, लाक्षारागम्, अक्षीबरागं, मञ्जिष्ठारागमिति <b>राजसस्य,</b>
९—१२ कर्दमरागं, कषायरागं, सकलरागं, नीलीरागमिति <b>तामसस्य ।</b></p>
<p>तत्प्रायेण पुरुषाणां विशेष उपजायते । तत्र—</p>
<p>(<b>सात्त्विकस्य</b>)</p>
<p>१. अल्पकारणापनेयः <b>हरिद्रारागः</b>, तदतिसत्त्वोद्रेकस्य, स हि तथा न कामेन
बाध्यते । यथा सत्त्वोद्रेकात् करुणादिभिस्तेनासौ नातितरामतिचिरं वा रज्यते । अतो
हरिद्राराग इति, <b>नागानन्दे</b> जीमूतवाहनः — (४.२२)</p>
<b><lg>
<l>न तथा सुखयति मन्ये मलयवती मलयचन्दनरसार्द्रा ।</l>
<l>अभिवाञ्छितार्थसिद्‍ध्यै वध्यशिलेयं यथाऽऽश्लिष्टा ॥ ३२ ॥</l>
</lg></b>
<p>२. अनल्पकारणापनेयो <b>रोचनारागः</b>, तन्महासत्त्वस्य, स हि कामेनाबाध्यमानः
धर्मादिप्रवृत्तिरेव स्वकारणसामग्र्यतो जायते । तेनास्य नातिदुरपनेया नातिरक्ता वा
रोचनाया इव रागलेखा भवति । यथा <b>शाकुन्तले</b> दुर्वाससः शापेनापनीत
स्मृतेर्दुष्यन्तस्य— (७.२४)</p>
﻿<pb n="1624"/>
<b><lg>
<l>सुतनु!	हृदयात्	प्रत्यादेशव्यलीकमपैतु	ते
किमपि	मनसः	सम्मोहो	मे	तदा	बलवानभूत् ।</l>
<l>प्रबलतमसामेवंप्रायाः	शुभेषु हि वृत्तयः
स्‍त्रजमपि शिरस्यन्धः क्षिप्‍तां धुनोत्यहिशङ्कया ॥ ३३ ॥</l>
</lg></b>
<p>३. अनल्पकारणोपनिपातेऽपि प्रयत्‍नापनेयं <b>काम्पिल्यरागं</b> तदतिसात्त्विकस्य, यथा
<b>हरिश्चन्द्रचरिते</b> विश्वामित्रमोचनाय दारविक्रयिणो हरिश्चन्द्रस्य—</p>
<b><lg>
<l>हे धन्याः श्रृणुतावधत्त धनिनः! सेयं मया प्रेयसी
मत्पाणिग्रहदूषणादिति	दशां याता	जगत्पावनी ।</l>
<l>दुर्वृत्तेन	दुरन्तपातकशतध्वस्ते	हितः	पौरुषे
स्वामित्वैकसभाजितापि	सुदती	विक्रीयते	क्रीयताम् ॥ ३४ ॥</l>
</lg></b>
<p>४. कारणोपनिपाते यन्महतापि स्वयत्‍नेनापनेतुं शक्यते, तद् <b>रीतिरागम् ।</b>
तदतिमहासत्त्वस्य, यथा जनापवादभीरुतया निर्वासितायामपि सीतायां <b>रामायणे</b>
रामस्य—</p>
<b><lg>
<l>ततः	कैरप्युक्ते	परिणयविधौ	काष्ठमुनिभिः
पुराणैरातङ्कग्लपितहृदयेन	क्षितिभृता ।</l>
<l>विना वाचं नैतत् क्षममिति निधायाननमधः-
पतद्‍बाष्पाम्भोभिर्लिखितमिव	दत्तं	प्रतिवचः ॥ ३५ ॥</l>
</lg></b>
<p>एतेषु च सत्त्वच्छायाधिक्यान्न तथाविधा रागच्छायानुवृत्तिरि<b>त्यापीत</b> एव रागवर्णो
भवति । स हि तथा न धर्मार्थयोरनुषज्यते यथा कामे तेनातितरां रज्यते, गुणेषु च
यथोत्तरेच्छत्वात् कामिनामनुरागेऽपि शीघ्रमेव विरज्यते । यथा <b>हरिवंशे</b> (उच्यतां)
वासुदेवः—</p>
<b><lg>
<l>पान्थ! द्वारवतीं प्रयासि यदि हे तद्देवकीनन्दनो
वक्तव्यः, स्मरमन्त्रमोहविवशा गोप्यो न नामोज्झिताः ।</l>
<l>एताः	केतकपुष्पधूलिपटलैरालोक्य	रम्या	दिशः
कालिन्दीतटभूमयोऽपि तव रे नायान्ति चिन्तास्पदम् ॥ ३६ ॥</l>
</lg></b>
﻿<pb n="1625"/>
<p>(<b>राजसस्य</b>)</p>
<p>६. १अनल्पकारणेनापनेयं <b>लाक्षारागम्</b>, तदपि रजोबहुलस्यैव जायते, यथा
<b>विक्रमोर्वश्याम्</b> ऊर्वशीविलोकनापहृतमहादेवीप्रेमसम्पदः पुरूरवसः—(विक्र. ३.१७)</p>
<b><lg>
<l>देव्या दत्त इति यदि व्यापारं व्रजसि मे शरीरेऽस्मिन् ।</l>
<l>प्रथमं कस्यानुमते चोरि ! हृतं मे त्वया हृदयम् ॥ ३७ ॥</l>
</lg></b>
<p>७. कारणोपनिपाते महाप्रयत्‍नापनेय<b>मक्षीबरागम्,</b> यथा यौगन्धरायणदिप्रयत्‍नतो
राज्यलाभाय <b>तापसवत्सराजे</b> वासवदत्तायां वत्सराजस्य—</p>
<b><lg>
<l>चक्षुर्यस्य तवाननादुपगतं नाभूत् क्‍वचिन्निर्वृतं
येनैषा सततं त्वदेकशयनं वक्षस्स्थली कल्पिता ।</l>
<l>येनोक्तासि विना त्वया मम जगच्छून्यं क्षणाज्जायते
सोऽयं दम्भधृतव्रतः प्रियतमे ! कर्तुं किमप्युद्यतः ॥ ३८ ॥</l></lg></b> (ताप.४१३)
<p>८. महाप्रयत्‍नेनापनेतुमशक्यं <b>मञ्जिष्ठारागम्</b>, यथा <b>मदालसोपाख्याने</b> मदालसायामेव
कुवलयाश्वस्य—</p>
<b><lg>
<l>श्रेणीभूतामिवाशासु निखातामिव चेतसि ।</l>
<l>प्रोतामिव विकल्पेषु राजसूनुरमंस्त ताम् ॥ ३९ ॥</l>
</lg></b>
<p><b>इदं</b> चाह—</p>
<b><lg>
<l>यदि सा मम तन्वङ्गी न स्याद् भार्या मदालसा ।</l>
<l>अस्मिञ्जन्मनि सत्यस्य सावित्री सहचारिणी ॥ ४० ॥</l>
</lg></b>
<p>एतेषु च रजोभूयिष्ठत्वाद् रागभूयिष्ठेषु रागान्तरोपनिपातात् स्क्ततायमेष
वर्णोत्कर्षो भवति ।</p>
<p>(<b>तामसस्य</b>)</p>
<p>९. अथाल्पकारणापनेयमेव तामसस्य <b>कर्दमरागं</b> यथा <b>मालविकाग्‍निमित्रे ।</b>
मालविकाविलोकनापहृतचेतसो	महादेव्यां	धारिण्यामिरावत्यां	च
प्रणयवत्यामग्‍निमित्रस्य— (मालविका.३.२३)</p>
<b><lg>
<l>मन्ये प्रियाहितमनास्तस्याः प्रणिपातलङ्घनं सेवाम् ।</l>
<l>एवं हि प्रणयवती सा शक्यमुपेक्षितुं कुपिता ॥ ४१ ॥</l>
</lg></b>
<!-- NOTES pg=1625!-->
१. राजसस्य कुसुम्भरागमिति नोपलभ्यते भेदः ।
﻿<pb n="1626"/>
<p>१०. कारणापनेयं तामसस्यैव <b>कषायरागं</b>, यथा <b>विक्रान्तशूद्रके</b> शिवगणस्य—</p>
<b><lg>
<l>सा वक्षःपरिवर्तनैकललिता विश्वासभूमिः प्रिया
बाला निष्करुणेन मुग्धतपसा दग्धा वराकी मया ।</l>
<l>भर्त्तुर्भक्तिरपेक्षिता ननु पुनः स्त्रीदाहदोषो महाञ्
जातं सच्‍चरितैषिणो मम पुनर्म्लेच्छस्य यन्नोचितम् ॥ ४२ ॥</l>
</lg></b>
<p>११. कारणोपनिपाते महाप्रयत्‍नतोऽपि सर्वथा दुरपनेयं <b>सकलरागम्</b>, तदपि तामसस्यैव
यथा <b>रघुवंशे</b> अजस्य इन्दुमत्यां प्रमादमृतायामपि वर्षकतिपयजीविनोऽजस्य ।
(रघु. ८.९२)</p>
<b><lg>
<l>तेनाष्टौ परिगमिताः समाः कथंचिद् बालत्वादवितथसूनृतेन सूनोः ।</l>
<l>सादृश्यप्रतिकृतिदर्शनैः प्रियायाः स्वप्‍नेषु क्षणिकसमागमोत्सवैश्च ॥ ४३ ॥</l>
</lg></b>
<p>१२. सर्वथैवापनेतुमशक्यं <b>नीलीरागम्</b>, तदतितामसस्य, यथा <b>कादम्बरीकथायां</b>
महाश्वेताविषये वैशम्पायनस्य— (कादम्बरीकथामुखे)</p>
<b><lg>
<l>दूरं मुक्तालतया विससितया विप्रलोभ्यमानो मे ।</l>
<l>हंस इव दर्शिताशो मानसजन्मा त्वया नीतः ॥ ४ ॥</l>
</lg></b>
<p>एषां च तामसानां तमोऽतिरेकाद् रागयोस्स्वकीयवर्णतिरस्कारे वर्णान्तरमुत्पद्यते
सोऽयमुपसर्गार्थः ।</p>
<p>(<b>२. सङ्करार्थपक्षे —१२</b>)</p>
<p>अथ <b>सङ्करार्थपक्षे</b> प्रेम द्वादशप्रकारं भवति —</p>
<p>आवृत्तव्याजम्, अनुवृत्तव्याजं, परिणतव्याजम्, अध्याहृतव्याजं, कृत्रिमव्याजम्,
अपेक्षितव्याजम्, अन्तर्व्याजम्, बहिर्व्याजं, एकव्याजम्, बहुव्याजं, सर्वव्याजं,
निर्व्याजमिति । सर्वव्याजमिह स्त्रीणां विशेषत इव जायते । तत्र—</p>
<p>१. <b>आवृत्तव्याजं</b> यथा—</p>
<b><lg>
<l>चतुरचटुभिर्गाढाश्लेषैर्हठात्	परिचुम्बनै—
रलकललिते वारं वारं गतोऽप्यतिमन्दताम् ।</l>
<l>अपरवनितासङ्गाल्लग्‍न . . . . .
. . . . . . . . र्नवतां गतः ॥ ४५ ॥</l>
</lg></b>
﻿<pb n="1627"/>
<p>२. <b>अनुवृत्तव्याजं</b> यथा—(किराता. ९.६८)</p>
<b><lg>
<l>येषिदुद्धतमनोभवभावा मानवत्यपि ययौ दयिताङ्कम् ।</l>
<l>कारयत्यनिभृता हुणदोषे वारुणी खलु रहस्यविभेदम् ॥ ४६ ॥</l>
</lg></b>
<p>३. <b>परिणतव्याजं</b> यथा—(गास. ४.६)</p>
<b><lg>
<l>अव्वो अणुणअसुहकंखिरीअ अकअं कअं कुणंतीए ।</l>
<l>सरलसहावे वि पिओ अविणअमग्गं बला णीणो ॥ ४७ ॥</l>
</lg></b>
<lg>
<l>(कष्टमनुननयसुखकाङ्क्षणशीलयाऽकृतकृतं कुर्वत्या ।</l>
<l>सरलस्वभावोऽपि प्रियोऽविनयमार्गं बलान्नीतः ॥)</l>
</lg>
<p>४. <b>अध्याहृतव्याजं</b> यथा—(गास. १.४८)</p>
<b><lg>
<l>अण्णमहिलापसंगं दे देव्व करेसु अम्ह दइअस्स ।</l>
<l>पुरिसा एक्‍कंतरसा ण हु दोसगुणे विआणंति ॥ ४८ ॥</l>
</lg></b>
<lg>
<l>(अन्यदयिताप्रसङ्गं हे देव कुरु मे दयितस्य ।</l>
<l>पुरुषा एकान्तरसा न खलु दोषगुणो विजानन्ति ॥)</l>
</lg>
<p>५. <b>कृत्रिमव्याजं</b> यथा—(काव्याद. २.२४३)</p>
<b><lg>
<l>मानयोग्यां करोमीति प्रियस्थाने स्थितां सखीम् ।</l>
<l>बाला भ्रूभङ्गजिह्माक्षी पश्यति स्फुरिताधरा ॥ ४९ ॥</l>
</lg></b>
<p>६. <b>अपेक्षितव्याजं</b> यथा—(कुसं. ६.४५)</p>
<b><lg>
<l>भ्रूभङ्गिभिः	सकम्पोष्ठैर्ललिताङ्गुलितर्जनैः ।</l>
<l>यत्र कोपैः कृताः स्त्रीणामप्रसादार्थिनः प्रियाः ॥ ५० ॥</l>
</lg></b>
<p>७. <b>अन्तर्व्याजं</b> यथा—(माघ. १०.२८)</p>
<b><lg>
<l>अन्ययान्यवनितागतचित्तं चित्तनाथमभिशङ्कितवत्या ।</l>
<l>पीतभूरिसुरयापि न भेदे निर्वृतिर्हि मनसो मदहेतुः ॥ ५१ ॥</l>
</lg></b>
<p>८. <b>बहिर्व्याजं</b> यथा—(माघ. १०.३६)</p>
<b><lg>
<l>आननैर्विचकसे	हृषिताभिर्वल्लभानभितनूभिरभावि ।</l>
<l>आर्द्रतां हृदयमाप च रोषो लोलति स्म वचनेषु वधूनाम् ॥ ५२ ॥</l>
</lg></b>
<p>९. <b>एकव्याजं</b> यथा—(माघ. १०.३५)</p>
<b><lg>
<l>शङ्कयान्ययुवतौ वनिताभिः प्रत्यभेदि दयितः स्फुटमेव ।</l>
<l>न क्षमं भवति तत्त्वविचारे मत्सरेण हतसंवृति चेतः ॥ ५३ ॥</l>
</lg></b>
﻿<pb n="1628"/>
<p>१०. <b>बहुव्याजं</b> यथा—(अमरु. ७५)</p>
<b><lg>
<l>कथमपि	कृतप्रत्यापत्तौ प्रिये स्खलितोत्तरे
विरहकृशया कृत्वा व्याजं प्रकल्पितमश्रुतम् ।</l>
<l>असहनसखीश्रोत्रप्राप्‍तिप्रमादस/मसम्भ्रमं
विचलितदृशा शून्ये गेहे समुच्छ्‌वसितं पुरः ॥ ५४ ॥</l>
</lg></b>
<p>११. <b>सर्वव्याजं</b> यथा—(किराता. ९.६०)</p>
<b><lg>
<l>मा गमन्मदविमूढधियो नः प्रोज्झ्य रन्तुमिति शङ्कितनाथाः ।</l>
<l>योषितो न मदिरां भृशमीषुः प्रेम पश्यति भयान्यपदेऽपि ॥ ५५ ॥</l>
</lg></b>
<p>१२. <b>निर्व्याजं</b> यथा—(किराता. ९.४३)</p>
<b><lg>
<l>द्वारि चक्षुरधिपाणि कपोल(लौ) जीवितं त्वयि कुतः कलहोऽस्याः ।</l>
<l>योषितामिति वचः पुनरुक्तं प्रीतये नवनवत्वमियाय ॥ ५६ ॥</l>
</lg></b>
<p>सोऽयमुपसर्गस्य <b>सङ्करार्थम् ।</b></p>
<p>(<b>३. सम्पूर्णतापक्षे</b>)</p>
<p>अथ <b>सम्पूर्णतापक्षे</b> अनुबन्धोपाये प्रेम द्वादशप्रकारंभवति— धर्मानुबन्धम् ,
अर्थानुबन्धं, धर्मार्थानुबन्धम्, अधर्माऽर्थानुबन्धम् इत्यादि ।</p>
<b><lg>
<l>. . अस्सपत . . सं अंलस्स विरसो रसो होइ ।</l>
<l>आद . . . . . . . . . . . . . . . . . . ॥ ५७ ॥</l>
</lg></b>
<b><lg>
<l>१(यद् वाच्यं यद्‍वाच्यमप्युभयमप्येतेन सर्वंसहा
त्वं सख्याः प्रमुखे प्रगल्भवचसा) प्रोक्ता वटुच्छद्मना ।</l>
<l>तत्सर्वं प्रणतस्य मेऽद्य दयिते दाक्षायणि क्षम्यता—
मित्युक्त्वा २(स्वकपर्ददिव्यसरितो धौते पदे नारिणा) ॥ ५८ ॥</l>
</lg></b>
<b><lg>
<l>शापादसि प्रतिहता स्मृतिरोधरूक्षे
भर्तर्यपेततमसि प्रभुता तवैव ।</l>
<l>छाया न मूर्च्छति मलोपहतप्रसादे
शुद्धे तु दर्पणतले सुलभावकाशा ॥ ५९ ॥</l></lg></b> (शाकु. ७.३२)
<p>आद्यन्तयोरस्वादु <b>पिचुमन्दपाकं</b> यथा— (गास. ८४४वे.)</p>
<b><lg>
<l>जइ देव्व तुं पसण्णो मा कारिहि मज्झ माणुसं जम्मं ।</l>
<l>ता पेम्मं अह पेम्मं तामा जणे दुल्लहे ॥ ६० ॥</l>
</lg></b>
<!-- NOTES pg=1628!-->
१–२. इदं द्वयमस्माभिरपूरि ।
﻿<pb n="1629"/>
<lg>
<l>(यदि देव त्वं प्रसन्नो मा कार्षीः मम मानुषं जन्म ।</l>
<l>तत् प्रेम, अथ प्रेम तज्जने दुर्लभे ॥)</l>
</lg>
<p>अनवरतपाकं <b>कपित्थपाकं</b>, यथा—(गास. ९१०वे.)</p>
<b><lg>
<l>सोत्तुं सुहं ण लंभइ अंबो पेम्मेण पेम्मस्य वंकविसमस्स ।</l>
<l>दुग्घडिअ—मंचअस्स व खणे खणे पाअपडणेण ॥ ६१ ॥</l>
</lg></b>
<lg>
<l>(स्वप्‍तुं सुखं न लभ्यते अहो प्रेम्णा वक्रविषमस्य ।</l>
<l>दुर्घटितमञ्चकस्येव	क्षणे	क्षणे	पादपतनेन ॥)</l>
</lg>
<p>यथोत्तरस्वादु <b>क्रमुकपाकं</b>, यथा—</p>
<b><lg>
<l>वोदलंति हिअअं चिरआल—परूढ—गरुअ—वीसंभा ।</l>
<l>तमसोसरंत	सब्भावदारुणा	पेम्मपरिणामा ॥ ६२ ॥</l>
</lg></b>
<lg>
<l>(विदलन्ति हृदयं चिरकालप्ररूढगुरुकविस्रम्भाः ।</l>
<l>॰ ॰ ॰ ॰ स्वभावदारुणाः प्रेमपरिणामाः ॥)</l>
</lg>
<p>यथोत्तरस्वादु <b>खर्जूरपाकं</b> यथा—(उराच. १.३९)</p>
<b><lg>
<l>अद्वैतं	सुखदुःखयोरनुगतं सर्वास्ववस्थासु यद्
विस्रम्भो हृदयस्य यन्न रजसा यस्मिन्नहार्यो रसः ।</l>
<l>कालेनावरणात्ययात् परिणते यत् स्‍नेहसारोत्थितं
भद्रं तस्य सुमानुषस्य कथमप्येकं हि तत् प्राप्यते ॥ ६३ ॥</l>
</lg></b>
<b><lg>
<l>तदेतत् कामसर्वस्वं तदेतत् काव्यजीवितम् ।</l>
<l>य एष द्विप्रकारोऽपि रसः श्रृङ्गारसंज्ञकः ॥ ६४ ॥</l>
</lg></b>
<b><lg>
<l>(यथा विपद्मा सरसी यथा रात्रिर)१-तारका	।</l>
<l>अविदग्धा यथा गोष्ठी निश्श्रृङ्गारा तथाङ्गना ॥ ६५ ॥</l>
</lg></b>
<b><lg><l>यथांशुमाली पी/वीतांशुर्यथानर्चिर्हुताशनः ।</l>
<l>यथाऽप्रतापो नृपतिरश्रृङ्गारस्तथा	पुमान् ॥ ६६ ॥</l>
</lg></b>
<b><lg>
<l>यथेन्दुना निशा भाति निशाभिश्च यथा शशी ।</l>
<l>अङ्गनाभिश्च श्रृङ्गारः श्रृङ्गारेण तथाङ्गना ॥ ६७ ॥</l>
</lg></b>
<b><lg>
<l>यथा तडिदनम्भोदा पयोदस्तडितं विना ।</l>
<l>अहंकृतिरश्रृङ्गारा श्रृङ्गाराच्चा/रश्चानहङ्कृतिः ॥ ६८ ॥</l>
</lg></b>
<!-- NOTES pg=1629!-->
१. इदमस्माभिरपूरि ।
﻿<pb n="1630"/>
<b><lg>
<l>रसः श्रङ्गार एवैको भावा रत्यादयो मताः ।</l>
<l>प्रकर्षगामिनोऽपीह	प्रेमग्लानिश्रमादिवत् ॥ ६९ ॥</l>
</lg></b>
<b><lg>
<l>इति निगदित—भङ्ग्याऽनङ्ग—सर्वस्वमेतद्
द्विविधमपि	मनोभिर्भावयन्तोऽस्य भेदम् ।</l>
<l>तदनुभव—समुत्थानन्द—संमीलिताक्षाः
परिषदि परितोषं हन्त सन्तः प्रयान्तु ॥ ७० ॥</l>
</lg></b>
<b><lg>
<l>यावन्मूर्ध्‍नि हिमांशुकन्दलभृति स्वर्वहिनी धूर्जटे—
र्यावद् वक्षसि कौस्तुभस्तबकिते पद्मा मुरद्वेषिणः ।</l>
<l>यावच्‍चित्तभुवस्त्रिलोकविजयप्रौढं धनुः कौसुमं
भूयात् तावदियं कृतिः कृतधियां कर्णावतंसोत्पलम् ॥ ७१ ॥</l>
</lg></b>
<p><b>इति श्रीमहाराजाधिराजश्रीभोजदेवविरचिते श्रृङ्गारप्रकशे
सम्भोगावस्थाप्रकाशोनाम</b></p>
<p><b>॥ षट्‌त्रिंशः प्रकाशः ॥ ३६ ॥</b></p>
<p><b>इति सनातनकविश्रीरेवाप्रसादद्विवेदिसम्पादितः
श्रृङ्गारप्रकाशो नाम साहित्यप्रकाशः पूर्णः ।</b></p>
<p><b>॥ ऊँ तत् सत् ॥</b></p>
<p>श्रावणपूर्णिमा सम्वत् २०६२</p>
<p>१९.०८.२००५</p>
<lg>
<l>कर्णावतंसोत्पलतां जगाहे साहित्यशास्त्रेऽत्र धिगन्य एव ।</l>
<l>प्रकाश एषोऽद्य वगाहतां तच्‍चित्कोष—श्रृङ्गारसमाधि—योगम् ॥</l>
</lg>
<lg>
<l>सनातनो वस्तुनि केवलेऽस्ति श्राद्धोऽसकौ, भावकपिब्दतासु ।</l>
<l>धत्ते धियं श्रीजुषि विश्‍वनाथे वाराङ्गनाचामर—वीजनस्य ॥</l>
</lg>
<lg>
<l>श्रीराघवो गिलतु काममिमाँस्तिमीन्द्रान् येष्वासते चपलतापरितापनानि ।</l>
<l>भोजः समुद्रति, न पारममुष्य लब्धुं काचित् क्षमाऽस्य नभसो नु गरुत्मतोऽपि ॥</l>
</lg>


</body>
</text>
</TEI>
