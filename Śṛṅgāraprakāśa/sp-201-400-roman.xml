<?xml version="1.0" encoding="utf-8"?><?xml-stylesheet type="text/css" href="prākṛta.css"?><TEI>
<teiHeader>
  <fileDesc>
    <titleStmt>
      <title/>
      <author/>
    </titleStmt>
    <publicationStmt>
    </publicationStmt>
    <sourceDesc>
    </sourceDesc>
  </fileDesc>
  <encodingDesc>
  </encodingDesc>
  <revisionDesc>
  </revisionDesc>
</teiHeader>
<text>
<front>
</front>
<body>

<pb n="201"/>
<p><b>(kriyāyā ekatvam)</b></p>
<p><b>1.</b> ekā kriyā sattvabhāvāpattau, praviveke ekatvenābhidhānāt | iha kriyā sattvabhāvaṃ
pratipannā yadā sādhanebhyaḥ pravivicyate, na bhavati tadā dvivacanādiyogaḥ, brāhmaṇairāsyata
iti; tasmādekā | nanu ca sattvabhāve 'pyetadupalabhyate yathā guḍatilaudanānāṃ pākaḥ
'tāmraḥ palāśeṣu babhūva rāgaḥ' iti; tanna; tasyāpi vyabhicārāt, yathā—</p>
<b><lg>
<l>tāṃ pratyabhivyaktamanorathānāṃ tato nṛpāṇāṃ praṇayāgradūtyaḥ |</l>
<l>pravālaceṣṭā iva pādapānāṃ vilāsaceṣṭā vividhā babhūvaḥ || 1 ||</l></lg></b> (raghu. 6.12)
<p>vyabhicāre kinnimittamiti cet, kṛdabhidhānameva; kṛdabhihito bhāvo dravyavat prakāśate |
dravyasya ca satyapi nānātve saṃbandhibhedādeva bhedāvagatau k‍vacidabhedābhidhānam | yathā—</p>
<b><lg>
<l>ūrumūlacapalekṣaṇamagh‍nan yairvataṃsakusumaiḥ priyametāḥ |</l>
<l>cakrire sapadi tāni yathārthaṃ manmathasya kusumāyudhanāma || 2 ||</l></lg></b> (māgha. 10.67)
<p>yathā ca vedavākyam— (taisaṃ. 3.14.3)</p>
<p><b>'yatpaśurmāyumakṛtoro vā padbhirāhate |'</b> iti || 3 ||</p>
<p>k‍vacit punastada‌‌vivakṣāyāṃ bhedenaiva yathā— (raghu. 7.11, kusaṃ. 7.62)</p>
<p><b>tāsāṃ mukhairāsavagandhagarbhaivyarvyāptāntarāssāndrakutūhalānām</b> || iti || 4 ||</p>
<p>brāhmaṇairāsyata iti sarvadaikavacanameveti viśeṣaḥ, sādhyatvāt | siddhasyaiva
vastunassaṃkhyāyogo yujyate, na sādhyasya, apariniṣpannatvenāśrayatvānupapatteḥ | sādhyā
ca kriyā prādhānyataḥ tiṅbhirabhidhīyate; tasmānna bhedasaṃkhye ityekā |</p>
<p><b>2. ekaśeṣāt</b> | iha yeṣāṃ sarūpaśabdābhidheyānāmanekatvaṃ dṛṣṭaṃ, tadabhidhānānāmekaśeṣo
dṛṣṭaḥ | tadyathā vyaktipakṣe brāhmaṇāḥ, puruṣā iti | na ca brāhmaṇairāsyate, puruṣairgīyata iti
kriyābhidhānānāmekaśeṣo dṛśyate | sa cāyamekaśeṣo vyāvartamānastvavyāp‍tamanekatvamapi
gṛhītvā vyāvartata iti ekā kriyā (mabhā. 1.2.64) |</p>
<p>nanu ca kathamekaśeṣābhāvaḥ ?</p>
<p>na tiṅantānyekaśeṣaṃ prayojayantīti (mabhā. 5.3.66) |</p>
<p>kā punaratropapattiḥ ? kriṃyāpradhānatvamākhyātānām (mabhā. 3.1.66) | tadeva cintyate |
iha khalu kriyākārakayoḥ prādhānopasarjanabhāvena vṛttisaṃsargeṇa catuṣṭayī gatiḥ |
kriyā vā kriyāyāṃ nyagbhavati yathā cikīrṣati, adhyāpayatīti; kārakaṃ vā kārake yathā

<pb n="202"/>
ākṣikaḥ, niṣkauśāmbiḥ; kārake vā kriyā yathā pācakaḥ, pacanīyam; kriyāyāṃ vā
kārakaṃ yathā putrīyati, upaś‍lokayati | ākhyāteṣu caiṣāmanyatamo 'pi na prakāraḥ; tatra
hi sādhyā kriyā viprakṛtā kramavatī sādhanatantrā savyāpārasādhanā aparisamāptā
pacādibhirucyate, siddhāni ca sādhanāni tibādibhirabhidhīyanta iti na kasyacit
prādhānyamaprādhānyaṃ vā | pratyuta prakṛtipratyayau pratyayārthaṃ saha brūtaḥ | prādhānyeneti, pratyayārthasya
prādhānyaṃ syāt; evaṃ ca dvivacanabahuvacane api tannibandhane upapadyete |</p>
<p>tanna; siddhaṃ sādhyāyopādīyate; siddhāni ca sādhanāni ca, tāni parārthamupādīyamanāni
śeṣatāṃ labhante | sādhyaṃ tu paropakāreṣu asamarthamātmasiddhaye 'rthāntaramapekṣamāṇaṃ tad‌vaidharmyāt
pradhānabhāvamanubhavati |</p>
<p>nanvevaṃ hyekaśeṣābhāvo na sidhyati; na hyekaśeṣābhāve prādhānyena guṇabhāvena vā
kiñcidāśrīyate | pacādayo hi kriyāvacanāḥ, teṣāmeka evānekasādhanasamavetānekatvena vivakṣitāṃ
kriyāmabhidhāsyati |</p>
<p>tanna; yadyapyeko dhātuḥ yathā uktāṃ kriyāṃ bravīti tathā lakārasyānekakarmakartṛviṣayatvāt
pratisādhanamupapattāvanekatvaṃ prāp‍noti, tadanurodhāc‍cārthāḥ pradhānāḥ (varttanta) vyāvartanta
ityekaśeṣārambhaḥ syāt | kriyāprādhānyena tu guṇabhūtayoḥ kartṛkarmaṇā(kṛti 2.3.65) ssupta
iti(?) | evaṃ tarhi bhinnasādhanamabhinnamarthaṃ vakṣyāmīti ekaśabdatvaṃ, sādhānabhedāttu
dvivacanabahuvacanayogaḥ |</p>
<p>anye bruvate— yadyekasyāḥ prakṛtessādhānabhede bhinnā lakārāḥ prasajyeran, tathāpi
yathaikasthāne ekavacanameva dvayordvivacanaṃ bahūnāṃ (bahuvacanaṃ) bhaviṣyantīti | idameva hi
dvivacanabahuvacanayoḥ dvivacanabahuvacanatvaṃ, yattadekaśabdarūpamekaśeṣaśabdavadanekārthābhidhāne
samarthamiti vyākhyāyate | itaś‍ca kriyāpradhānamākhyātaṃ, karotinā praś‍ne nirṇayārthatvāt | kiṃ
devadattaḥ karotīti praś‍ne pacati, āsta ityuttaraṃ bhavati, na tvāsakaḥ pācaka iti
(1.3.66 kāśikā) |</p>
<p>na cāyaṃ kartṛpraś‍naḥ, kiṃ devadatta iti, viśeṣasyābhyantarīkṛtatvād bhinnaliṅgatvāc‍ca |
nāpi karmapraś‍naḥ, anirjñāte vyāpāre karmapraś‍nāsaṃbhavāt; pacati paṭhatīti kartṛviśeṣamantareṇa
prativacane praṣṭuḥ kṛtārthatvāt; pacati paṭhatīti cākhyātasya ākhyātenāyogāt | yadi
sādhanaṃ pradhānaṃ syāt, yathā pācakaḥ pacatīti, sāmānādhikaraṇyena na yogo bhavati, yathā

<pb n="203"/>
pacati paṭhatītyatrāpi syāt | na caitadastyataḥ kriyāpradhānatvamevākhyātānāṃ, kriyāpradhānatvāc‍ca
na ekaśeṣārambhaḥ | tadanārambhādekatvam, ekatvena vīpsābhāvaḥ, vīpsābhāvac‍ca gantā gantā
gacchati gacchatīti śabdāvṛttiḥ, śabdāvṛtterbuddhibhedaḥ, buddhibhedāc‍ca kriyāyāḥ kārakebhyo
vyatireka iti |</p>
<p>nanu ca pacati pacataḥ pacantīti dhātvartha evāyaṃ, na kriyā |</p>
<p>tanna; dhātvarthasya pratyayārthasyaivāvacchedakatvād‍dhātvarthāt tu kriyāyāḥ pṛthak‍tvaṃ sādha
yamānamapradhānavyapadeś‍yatāyāmevaṃ saṃtiṣṭhate | yathaiva tarhi kārakabhede 'pyabhedaḥ kriyāyāḥ, tathā
dhātvarthabhede 'pyabheda evāstu; satyametat | kiṃtu vastunaḥ sarvathaikatvamanekatvaṃ vocyamānaṃ
bhedābhedanibandhanaṃ lokavyavahāraṃ sarvamatikrāmati | tasmād bhedamabhedaṃ vā abhyupagacchatā
vyavahāraprasiddhyarthamabhedo bhedaś‍cābhyupagantavyaḥ | kasyacit kiñcinmukhyaṃ kiñcidaupacārikam |
sarvo hi bhedavādī nirupakāreṣvayaḥ śalākāvadasaṃbandheṣvanyonyavyāvṛtteṣu bhedeṣu tadevedamiti
pratyayasya abhedādekatvamāśritya laukikaṃ vyavahāramanugacchati | ekatvavādī ca
bhedādhiṣṭhānāmiva bhavatāṃ sarvāṃ vṛttiṃ sarvaṃ ca viśeṣaśabdavyavahāraṃ dharmāntarasaṃsargapūrvakaṃ
loke vyavasthitaṃ manyamāno lokamanugacchan abhinnamapi bhedaireva nidarśayati | tasmād
bhinnadhātvarthāvacchinnā bhinnāpi kriyā abhinnaiveti | etenaitadapi saṃgṛhītam—</p>
<p>1. bhavati vrajati pacatyasti śvetata ityādau pratyayārthadhātvarthayorudvāpāvāpābhyāmanya—
tvenāvadhārito dhātvarthāvacchinnaḥ, paricchinnakālaḥ kālaparicchinno vā, upasargā—
dibhirupaskṛtaḥ, kṛtapratyayārthopakāraḥ kārakairasaṃkhyaśaktibhissaṃkhyopādhyupakṛtairupakriyamāṇa
upakramaprabhṛtyapavarga paryantamantaḥ pratibhayā sākalyenollikhya sādhyatvenādhyavasitaḥ tathā
sūbhṛto (?) bahirniṣpannaḥ prakrāntakramarūpāvayaṃvasamudāyātmā anapekṣitāntarāla—
kriyāntaropanipātaḥ, tathāvidhāvayavo vā puruṣavyāpāraḥ kriyā |</p>
<p>2. yathoktaviśeṣaṇotpannadhātvartho vā,</p>
<p>3. sādhyaphalaniṣpattipūrvakṣaṇopalabhyamānatadavayavo vā</p>
<p>4. avayavasamūhopalabhyamānaikākārapratyayanimittajāti viśeṣo vā,</p>
<p>5. pūrvāvayavopakṛtānyāvayavapratīyamānajātiprādurbhāvo vā,</p>
<p>6. dhātvarthavyāpriyamāṇakartṛkarmaṇoḥ svavyapadeśanimittasattāsaṃbandho vā, vyāpriyamāṇeṣu
svaparātmanoḥ pūrvasvarūpavilakṣaṇarūpāntarābhimāno vā,</p>

<pb n="204"/>
<p>7. tatraiva ca tayostathāvidhābhinnasvakāraṇasattāsaṃbandho vā,</p>
<p>8. buddhisattābhāveṣu pratyastamitarūpamanekabuddhyanusyūtaṃ buddhisāmānyaṃ vā kriyāśabde—
nābhidhīyate | api ca—</p>
<b><lg>
<l>yāvat siddhamasiddhaṃ vā sādhyatvena vivakṣitam |</l>
<l>āśritakramarūpatvāt tat kriyetyabhidhīyate || 5 ||</l></lg></b> (vāpa. 3.1)
<p><b>(kriyāyāḥ parokṣatvam)</b></p>
<p>sā ca kāryānumeyatvāt parokṣetyeke | gacchatipacatyādipratyayeṣu pratyakṣeṇa,
devadattādisvarūpe 'tiriktakriyātattvānupalabdheḥ | tathā hi—</p>
<b><lg>
<l>ya eva devadattātmā tiṣṭhatpratyayagocaraḥ |</l>
<l>calatītyapi saṃvittau sa eva pratibhāsate || 6 ||</l></lg></b> (nyāyamaṃ.)
<p>kiṃtu calatīti pratītiḥ saṃyogavibhāgamālambate, saṃyogavibhāgaḥ kadācidevotpadyamānaḥ
paridṛś‍yamānapadārthasvarūpātiriktaṃ kāraṇamanumāpayati, yac‍ca kāraṇaṃ sa parispandaprayat‍nādirūpaḥ
puruṣavyāpāro 'tīndriyaḥ kriyeti |</p>
<p>tadanupapannamityanye | calatītyādipratyayānāṃ pratyakṣa kriyā 'valambanatvāt | tathā ca
na calatīti pratītessaṃyogavibhāga ālambanamavyāp‍tyādiprasaṅgāt | tatra ākāśe vihaṅgamo
gacchatīti pratītirna syāt, saṃyogavibhāgayoragrahaṇāt | na ca dvayorvihaṅgamavihāyasoḥ
saṃyogavibhāgau pratyakṣau, pratyakṣetaravṛttitvāt, vāyuvanaspatisaṃyogavibhāgavat |</p>
<p>atha vitatālokāvayavī ākāśaḥ, tatsaṃyogavibhāgau ca pakṣiṇaḥ pratyakṣau;
tanna; santamase 'pi khadyotavidyutoḥ kriyābuddheḥ |</p>
<p>na ca tamo nāma vasturūpamasti, bhūkampe ca kampate vasundhareti ca jñānamasti | na
ca saṃyogavibhāgagrahaṇamastītyavyāptiḥ | saṃyogavibhāgopajanaprabandhe 'pi tayorvartamānayoreva
grahaṇam; tau ca gatvāpi sthite gavādau sta iti | tatrāpi gacchatīti jñānaprasaṅgaḥ;
niś‍cale ca ś‍yenasamavāyāpāyaparamparāvati vadhyaśūle, pravāhajalāś‍leṣamālahāriṇi
saritkūle, raṅgaturaṅgamasaṃyogavibhāgaśreṇimati ca vāhyālīmahītale calatīti pratyayaḥ
prāp‍noti | atha kriyājanyatvaṃ saṃyogavibhāgajānāṃ, tatraiva calatīti ś‍yenādau, calatīti

<pb n="205"/>
pratyayo na niṣkriye śūlādāviti; tarhi kriyāvayavānvayavyatirekānuvidhānāt kriyālamban
evāyaṃ pratyayo, na saṃyogaviyogālambanaḥ |</p>
<p>kiñca nityaparokṣāyāṃ kriyāyāmidamapi na jñāyate— 'kiṃ śūlakūlamahītalakriyājanyatvaṃ
saṃyogavibhāgānāṃ, kiṃ vā ś‍yenajalaturagakriyājanyatvami<b>tyativyāptiḥ</b>; saṃyogavibhāgālambanatve
ca saṃyujyate viyujyata iti ca pratītiḥ syāt, na calatīti, yathāviṣayaṃ pratyayotpādād,
anirjñāne jalasya anirjñātalakṣaṇasya ālambanatā syāt | calatīti ca vartamānābhāsaḥ
pratyayaḥ saṃyogavibhāgānumeyatvena saṃbhavati | tathā hi— 'saṃyogāntaṃ karme'—ti nyāyāt | na
ca saṃyogo vartamānāṃ kriyāmanumāpayati; vibhāgo 'pi kāryatvādātmanaḥ prākkālīnameva kāraṇaṃ
gamayati | kāraṇasya hi sattvaṃ prākkalīnameva kāryopayogi, na tulyakālaṃ, tadānīṃ tasya
asiddhatvāt | ataḥ kāryāt kāraṇabhūtāṃ kriyāmanumimāno, bhūtāmevānumimīte, na vartamānām |
tasmāt saṃyogavibhāgābhyāṃ kriyānumāne vartamānābhāsaś‍calatīti pratyayo na saṃbhavatī<b>tyasaṃbhavaḥ</b> |
na ca nityaparokṣakriyānumānamapi śakyaṃ, kāryaṃ kāraṇapūrvakamiti saṃbandhagrahaṇānupapatteḥ | na
hi dravyamātraṃ kāraṇam, api tu kriyāviśiṣṭaṃ, kriyāyāś‍ca parokṣatvānna tadānīṃ
viśiṣṭadravyakāraṇagrahaṇaṃ sughaṭamiti ghaṭādāvapi durghaṃṭā vyāp‍tipratīti | tasmānna kāryānumeyā
kriyā | api tu utkṣepaṇādibhedavataḥ parispandarūpasya karmaṇaḥ pratyakṣeṇopalambhāt pratyakṣaiveti |
etena pacatīti pratītirapi pratyakṣakriyālambanaiveti vyākhyātam | tatra hi pacatyādikriyā
bahvyaḥ pratīyante 'devadattaś‍calati, cullī jvalati, sthālī ūṣmāyate, payaḥ k‍vathayati,
pidhānamapidhatte, taṇḍulāni vik‍lidyanti, darvyapavidhyati, odanassidhyati' iti |</p>
<p>nanu ca pāko nāma dhātvarthaḥ paridṛś‍yamānadevadattādivyāpāravyatirikta eṣitavyaḥ,
tamantareṇa phalanirvṛterabhāvāt; tadabhāve ca kimadhikṛtya kārakāṇi saṃsṛjyeran ?</p>
<p>atrocyate—yaṃ tamekaṃ pākaṃ nāma dhātvarthaṃ calanādibhyo 'tiriktaṃ kriyeti manyase, sa
kiṃ vastudharmaḥ, tatkārya vā ? tatra vastudharmatve rūpavajjātivad vābhyupagamyamāne yāvadvastu
sarvakālaṃ vā phalaniṣpattiprasaṅgaḥ | tatkāryatve sati sa kiṃ sakalakārakaniṣpādyaḥ,
ekaikakārakanirvartyo vā ? tatrādyapakṣe ekaikaṃ bhavet kārakamakriyam; ekaikaniṣkriyatve tu
sākalye 'pi kāryatvād vyāpārāntarakalpanāyāmanavasthā | pakṣāntare tu kriyāmiva phalamapi
niṣkriyāṇyeva kārakāṇi kuryuriti kiṃ kriyayā ?</p>

<pb n="206"/>
<p>nanu karotīti kārakam ?</p>
<p>satyam; karoti phalaṃ na tu kriyām |</p>
<p>nanu karotīti yad brūṣe seyamuktaiva kriyā | caitraḥ kaṭaṃ karotīti caitrasyaiva kaṭasyaiva
karoterapyartho vācya eva |</p>
<p>ucyate— parissanda eva bhautiko vyāpāraḥ karotyarthaḥ | na hi vayaṃ paridṛśyamānaṃ
parispandātmakaṃ vyāpāramapahnumahe, pratikārakaṃ vicitrasya calanādervyāpārasya pratyakṣeṇopalambhāt |
atīndriyastu tadatiriktaḥ karotyartho nāstīti brūmahe | kriyātīndriyatve hi tadyogakṛtaṃ
kārakatvamadhigacchantaḥ phalārthinastadupādadīran |</p>
<b><lg>
<l>tāvadeva viniś‍citya tadupādīyate 'rthibhiḥ |</l>
<l>tadevopādadānaiś‍ca phalamapyadhigamyate || 7 ||</l>
</lg></b>
<b><lg>
<l>kārakatvaṃ ca pakṣe 'smin‍nāsti kiñ‍cidatīndriyam |</l>
<l>kārakatvaṃ svarūpasya sahakāryādisannidhiḥ || 8 ||</l>
</lg></b>
<b><lg>
<l>nirvyāpārasya nanvasya ko guṇassahakāribhiḥ |</l>
<l>vyāpārayogino 'pyasya ko guṇassahakāribhiḥ || 9 ||</l>
</lg></b>
<b><lg>
<l>atha vyāpāra evaiṣa sarvaiḥ saṃbhūya sādhyate |</l>
<l>kiṃ phalenāparāddhaṃ vastaddhi saṃbhūya sādhyatām || 10 ||</l>
</lg></b>
<b><lg>
<l>tasmāt kārakacakreṇa calatā janyate phalam |</l>
<l>na punaś‍calanādanyo vyāpāra upalabhyate || 11 ||</l>
</lg></b>
<b><lg>
<l>calanto devadattādyāstadanantaramodanaḥ |</l>
<l>etāvad‌dṛś‍yate tatra na tvanyā kācana kriyā || 12 ||</l>
</lg></b>
<b><lg>
<l>kriyānimittasaṃsargavādino 'pi dvayī gatiḥ |</l>
<l>satyāṃ kriyāyāṃ saṃsargassaṃsarge sati vā kriyā || 13 ||</l>
</lg></b>
<b><lg>
<l>atrāpi pakṣe pūrvasmin saṃsargaḥ k‍vopayujyate |</l>
<l>tathā sati phalaṃ sidhyet kāṣṭhādeḥ kevalādapi || 14 ||</l>
</lg></b>

<pb n="207"/>
<b><lg>
<l>saṃsargāt tu kriyā siddhā punarekaikamakriyam |</l>
<l>tathā ca sati naidhāṃsi jvaleyuḥ piṭharād vinā || 15 ||</l></lg></b> (nyāyamaṃ)
<b><lg>
<l>1. jvalantyedhāṃsi na punaḥ pacanti piṭharānvitāḥ |</l>
<l>piṭhare satyapīmāni jvalantītyeva me matiḥ || 16 ||</l>
</lg></b>
<b><lg>
<l>2. tasmāt kriyāntarābhāvāt kāṣṭhāmbupiṭharādayaḥ |</l>
<l>saṃsṛjyantāṃ phalāyaiva kimadṛṣṭena karmaṇā || 17 ||</l>
</lg></b>
<p>nanu ca phalaṃ siddhaṃ sādhyaṃ vā ?</p>
<p>kiñcātaḥ ?</p>
<p>siddhaṃ cet kārakāntarāṇyapi siddhānīti saṃsargābhāvaḥ | atha sādhyaṃ, saiva
kārakavyāpāravyatiriktā kriyeti |</p>
<p>tan‍na, phalasya kriyātvānupapatteḥ | odano hi phalaṃ, na kriyā; kriyānāmni tu
kriyamāṇe na vipratipattiḥ |</p>
<p>pākastarhi kaḥ ? (na ca) pacervācyaśūnyataiva yuktā; ucyate— samuditadevadattādikāraka—
nikaraparispanda eva viśiṣṭaphalāvacchinnaḥ pākaḥ | sa eva ca pacerarthaḥ; devadattādikriyā hi
calanajvalanādirūpāḥ pṛthak‍tayaivāvabhāsante, samuditāstu satyaḥ phalāntarāvacchedād rūpāntareṇa
pākādinā parisphuranti, vyapadiś‍yante ca; tathā devadattaḥ pacatītivat kāṣṭhāni pacanti,
sthālī pacatītyapi vyapadeśo bhavati | nanu ca yathā sthālī pacati kāṣṭhāni pacantīti
dṛś‍yate, naivam odanaḥ | pacati, taṇḍulāḥ pacantīti |</p>
<p>satyametat, kāraṇaṃ tu vācyam |</p>
<p>kiṃ taditi cet pacerakarmakakriyātvameva |</p>
<p>nanvodanasya taṇḍulānāṃ vā kartṛtvaṃ, na tūbhayossaṃbhavati |</p>
<p>naivam, taṇḍulānodanaṃ pacatītyapi vyapadiś‍yate |</p>
<p>na ca karmavad‌bhāvāt na kartṛpratyayaḥ | nanvevaṃ sati, odanataṇḍulānāṃ nirvṛtti—
vikārayossvātantryāt sidhyati odano 'pi k‍lidyanti, taṇḍulā ityapi na syāt | tanna;</p>
<b><lg>
<l>nirvartyādiṣu tatpūrvamanubhūya svatantratām |</l>
<l>kartrantarāṇāṃ vyāpāre karma saṃpadyata punaḥ || 18 ||</l></lg></b> (vāpa. 3.7.54)
<p>bhavatu nāma taṇḍulānāṃ siddhānāṃ kathañcidetat, odanasya tu sādhyasya nopapadyate |</p>

<pb n="208"/>
<p>naivam, bhavatyarthe sarvasya kartṛtvāt bhavatyarthaś‍ca sidhyatīti na doṣaḥ | kathaṃ na doṣaḥ ?</p>
<b><lg>
<l>3. yadyodano na paktavyaḥ paktavyo yadi nodanaḥ |</l>
</lg></b>
<p>yathā—</p>
<b><lg>
<l>4. śāṭakaś‍cenna vātavyo vātavyaś‍cenna śāṭakaḥ || 19 ||</l>
</lg></b>
<p>atrocyate |</p>
<b><lg>
<l>5. antastattvaṃ bahistattvaṃ niṣpattau dvayamiṣyate |</l>
<l>antastattvaṃ puraskṛtya bahistattvaṃ prakāśate || 20 ||</l>
</lg></b>
<b><lg>
<l>6. dvayī sattā padārthānāṃ bāhyā cābhyantarīti ca |</l>
<l>āntarī vyavahārārthā bāhyā tvarthakriyāṃ prati || 21 ||</l>
</lg></b>
<p>anyathā hyaṅ‌kuro jāyata ityapi na syāt | ata idamuktamaṃ upakramaprabhṛtya—
pavargaparyantamantaḥ pratibhayā sākalyenollikhya sādhyatvenādhyavasitaḥ puruṣavyāpāraḥ kriyeti |
na ca puruṣavyāpārasya kriyātvam; ratho gacchati, kūlaṃ patatītyādiprayogābhāvaḥ upacāro
vā | puruṣaśabdeneha prathamamadhyamottamalādeśatrikābhidheyayoḥ kartṛkarmaṇorabhidhānāt |</p>
<p>na caivametad vyāpārayoreva kriyātvaṃ, phalābhidheyatvena prādhānyataḥ kārakopalakṣaṇatvāt |</p>
<b><lg>
<l>yathā ca bhāgāḥ pacateś‍calanajvalanādayaḥ |</l>
<l>calanajvalanādīnāṃ jñeyā bhāgāstathā 'pare || 22 ||</l></lg></b> (vāpa. 3.8.9)
<p>tathāhi — devadattaś‍calatītyatra kiṃ pratīyate ? yugīmādatte, ā XXX udakamāsiñcati,
taṇḍulānāvapatīti | evaṃ kārakāntaravyāpāreṣvapi draṣṭavyam |</p>
<p>nanu devadattāderbhautiko vyāpāraḥ ātmavyāpārapūrvako bhavitumarhati |</p>
<p>naitadevam, na hyātmano vyāpāraḥ kaś‍cidasti, icchādveṣapūrvakaprayat‍naśādeva sa
bhautikavyāpārakāraṇatāṃ pratipadyate | calatīti pratītivat pacatīti pratītirapi pratyakṣa—
kriyālambanaiveti |</p>
<p>atrānumeyakriyāvādinassamādadhate—</p>
<p>astu nāma devadattādikārakanikaraparispandasamudāyaḥ kriyā | kintu pacatītyādā—
vadhiśrayaṇāvacapanavicaṭanādīnāṃ samudāyaṃ kimāyuṣmān kriyeti manyate |</p>
<p>omiti brumaḥ |</p>
<p>kimarthaṁ sarvāṇyeveti ?</p>

<pb n="209"/>
<p>pṛcchāmi cāyuṣmantaṃ kimadhiśrayaṇādayaḥ kriyāvyapadeśamekaśo vā lakṣeran ? na
tāvadekaśaḥ, kramarūpābhāvāt | etacca tatkriyāyāḥ kriyātvaṃ yaduta sādhenaissādhyamānatā
kramarūpopādānaṃ ca | na caikasya kramassaṃbhavati, avaś‍yābhidheyaś‍cetadupāttakramassādhya—
tayā 'bhidhīyamānapadārthaḥ kriyeti | anyathā hi pākadīnāmupasaṃhṛtakramāṇāmapi kriyātvaprasaṅgaḥ |
te hi paryavasitāḥ svarūpatayopasaṃhṛtakramā eva svaśabdairabhidhīyante | teṣāṃ pūrvāparībhāvavirahānna
kriyātvam | ata eva te sādhanabhāvena taiśśabdairupādīyante, na sādhyabhāvena | pākaṃ karotītyādau
hi sādhanaviśeṣanibandhanā vibhaktirupalabhyate, dvitīyānirvṛttirūpaṃ ca sādhananamupapadyate |</p>
<p>nanvevam asti vidyate tiṣṭhatītyādīnāmapi na kriyātvaṃ prasajet, yāvatā nehāpi
krama upalabhyate |</p>
<p>naivam, atrāpi kramasya pratīyamānatvāt | tathā hi—</p>
<b><lg>
<l>kālānupāti yadrūpaṃ tadastītyapadiśyate |</l>
<l>paritastu paricchinnaṃ bhāva ityeva kathyate || 23 ||</l></lg></b> (vāpa. 3.8.12)
<p>evaṃ vidyate tiṣṭhatītyatrāpi draṣṭavyam; kālādhikāre caitad viśeṣato varṇayiṣyāmaḥ |
nāpi kṣaṇaśaḥ kramajanmatā adhiśrayaṇādīnām, utpannamātrapradhvaṃsitvād, ayaugapadye
samūhānupapatteḥ | tadabhāve ca kathamiva abhinneṣu bhinnaśabdo vartatāṃ pacatīti |</p>
<p>ucyate—kramopajātāvayavaparicchedaprāpta—saṃskārāntaṃ yadā sakalaṃ kriyākalāpatteḥ
(kalāpaṃ) kalayati, tadā pratyayaḥ parivarti samudāya ekakāryatvādapihitabhedaḥ pacatītyā—
diśabdavyapadeśanimittaṃ bhavati | tathā odanādikāryakriyākalāpastirodhāya bhedamabhedena
vyapadiś‍yate | pacatīti phalasya ca sakasakriyāvayavasādhyatvāt sādhanabhāvenāpi sa
evāpekṣyate | tadananta(tadanta ?)rgatāstvadhiśrayaṇādayaḥ pratyekaṃ phalamabhinirvartayitumaparyāp‍tāḥ
paryāp‍tasya samudāyasya rūpasampādanārthatvāt samudāyaṃ prati guṇabhūtā vijñāyante | tadāha—</p>
<b><lg>
<l>guṇabhūtairavayavaissamūhaḥ kramajanmanām |</l>
<l>buddhyā prakalpitābhedaḥ kriyeti vyapadiś‍yate || 24 ||</l></lg></b> (vāpa. 3.8.4)
<p>yadyevaṃ pacatīti vyapadeśo nopapadyate, dhātūpādānā kriyā yadā nātītā na cānāgatā,
tadā vartamānakālavihitaḥ pratyayaḥ prayujyate | na cāsya kriyāpratānasyeyaṃ vyavasthā saṃbhavati,
adhiśrayaṇādīnāṃ pūrvāparībhāvaniyamāt | na caikaḥ kriyābhāgaḥ pacatiśabdanibandhanaṃ,
śabdaśaktisvabhāvāt | na hyupāttakriyāvayavārthapratyāyakaśśabdo yathābhūtamarthaṃ pratyāyayati;

<pb n="210"/>
tataś‍ca kathamekasya vartamānakālatāṃ pratyayo 'nurudhyeta ?</p>
<p>naitadasti; śabdaśaktayo hi bhinnarūpāmabhinnāmarthavyaktimupāttabhedāṃ darśayanti; yataḥ
pūrvāparībhūtāvayavasamudāyāvagraharūpā buddhiryathā 'vagṛhītaṃ samudāyākāramavayaveṣu pratyasyati;
te 'vayavāḥ pratyayena samāropitasamudāyarūpāḥ pacatiśabdavācyāssantaḥ svarūpasannidhānāt
taṃvartamānādivyapadeśamanubhūya pratyayaviśoṣotpattinimittaṃ bhavanti | tathā hi—abhisamīhitaphaḷaḥ
kriyāyāṃ phalopajananasādhanabhūtāyāṃ pravartamānaḥ pumān samudāyamevādhāya cetasi
tāsvavayavakriyāsu pravartate | tato hyasya samudāyābhisandhisamutthāpitāḥ kriyābhāgāḥ
samudāyasaṃpādanārthatvāt samudāyarūpeṇādhyavasīyante | tathādhyavasitakriyārūpaistu tasya
kriyākṣaṇasya sannidhānād‌vartamānakālavihitaḥ pratyayaḥ prayujyate pacatīti | atra cotpannāmātra—
pradhvaṃsitvāt sarve kriyāvayavā vartamānā ca saṃbhavantīti sphuṭamevāvasīyate; kintu pratyekaṃ
samudāyiṣu samudāyādhyāsena prayujyate pacatīti | adhiśrayaṇādyavayavakriyāsamudāyavacaneṣu
pacādiṣu yasminnavayave 'dhyāropya samudāyo 'dhiśrayaṇādiḥ vilkittyantaḥ pratyāyyate,
tatkālapratyayo 'nuvartate | tatra tadā vartamānāvayave samudāyādhyāsastadā pacatīti bhavati |
yadā tu bhūtabhaviṣyayossamūhāropaṇe tadā 'pākṣīt pakṣyatīti | yaduktam—</p>
<b><lg>
<l>samūhassa tathābhūtaḥ pratibhedaṃ samūhiṣu |</l>
<l>samāpyate tato bhede kālabhedasya saṃbhavaḥ || 25 ||</l></lg></b> (vāpa. 3.8.5)
<p>samudāyasya ca samudāyiṣu pratyekaparisamāp‍tau nidarśanaṃ grāmo dagdhaḥ, paṭo dagdha
iti | yadi hyekasminnaṃśe samudāyo na syāt, pāṇimātrasyāṅgulimātrasya vā caṇḍālatvavirahāt
caṇḍālapāṇyaṅgulisparśe naivocyeta caṇḍālaḥ spṛṣṭa iti, na cāṅgavikāreṇāṅgino
vikṛtirlakṣyate, akṣṇā kāṇa iti |</p>
<p>taduktam 'avayave hi spṛṣṭe samudāyo 'pi spṛṣṭo bhavati; avayave hi kṛtaṃ liṅgaṃ
samudāyasyāpi viśeṣakaṃ bhavati (mabhā. 1.3.62); yaś‍ca samudāyaḥ so 'vayavānna vyabhicarita |
tasya viśeṣakaṃ yathā 'gossak‍thani kaṇṭhe 'pi kṛtaṃ liṅgaṃ goreva viśeṣakaṃ na gomaṇḍalasya'
iti | tadevamukte kimuktaṃ bhavati upāttakramādhiśrayaṇādivik‍lityantānāmavavānāṃ samudāyaḥ
pacatikriyeti ? tarhi ciraṃ jīvatu bhavān; bhavataiva pratijñātā naiva kriyā pratyakṣeti |
tasmādupāttakriyā kramāḥ kriyāvayavāḥ; tadasya kriyāsaṅghātasya kecidavayavā nivṛttāḥ,
kecidanivṛttāḥ, kaś‍cideva pratyupasthitaḥ | pratyupasthitaviṣayāḥ cakṣurādayaḥ; tato 'tha

<pb n="211"/>
kriyākalāpāḥ pratyakṣayitum, cakṣurādibhiranabhisaṃbandhāt; na vyatītānāgatarūpasyāsataḥ
kriyāvayavasya sadasadanupātinā karaṇagrāmeṇa saṃbandhaḥ, na vā 'nadhigatendriyasaṃbandhasya padārthasya
darśanaparicchedyatā saṃbhavati | taduktam—</p>
<b><lg>
<l>kramāt sadasatāṃ teṣāmātmāno na samūhinām |</l>
<l>sad‌vastuviṣayairyānti saṃbandhaṃ cakṣurādibhiḥ || 26 ||</l></lg></b> (vāpa. 3.8.6)
<p>darśanābhimānaḥ kathamiti cet, yathā gauraśva ityevamādiṣu padeṣu gakārādayo varṇabhāgāḥ
kramarūpānuvidhāyino vyaktāvupajane vā prāptayaugapadyāḥ saṅghātarūpeṇa na pāryante 'vadhārayitum
indriyāyattayā buddhyā, tasyāḥ pratyupasthitākṣarāvasāyaśakteḥ pūrvottarabhāgayorasaṃsparśāt |
samabhihitāvayavaparicchedaprāpitātiśayāstu buddhayaḥ svānurūpaṃ saṃskāraparamparāyāmante
samālocitaviśeṣavarṇabhāgāmupajanayanti buddhiṃ tasyāmuttīrṇamiva tatpadaṃ samudāyātmanā
nirūpyate | tadāha—</p>
<b><lg>
<l>yathā gauriti saṅghātassarvo nendriyagocaraḥ |</l>
<l>bhāgaśastūlapalabdhasya buddhau rūpaṃ nirūpyate || 27 ||</l></lg></b> (vāpa. 3.8.7)
<p>kālpanikastu yugapad‌grahaṇābhimānaḥ pratyakṣabhramanibandhanam | yathā 'lātasya
āviddhaviṣvaggate deśe nairantaryeṃṇa parivṛttirūpamavirāmeṇāvadhārayannana(vasitakālabhedo
yugapatsakaladeśavyāpi a) paricchindannadhyavasyati cakramiti; yathā kramavantaḥ kriyābhāgāḥ
krameṇaivāvasitā laghutaraṃ parivartitvādanavadhṛtakālabhedairyugapadevādhyavasīyante; yathādhyavasāyaṃ
ca darśanābhimānamutpādayantaḥ pratyakṣavyavahāraṃ vartayanti | yaduktam—</p>
<b><lg>
<l>indriyairanyathāprāptau bhedāṃśopanipātibhiḥ |</l>
<l>alātacakravad rūpaṃ kriyāṇāṃ parivartate || 28 ||</l></lg></b> (vāpa. 3.8.9)
<p>(<b>kriyāyā apratyakṣatvam</b>)</p>
<p><b>apratyakṣaiva tu kriyā</b> | yadāha mahābhāṣyakāraḥ—kriyā nāmeyamatyantāparidṛṣṭā aśak‍yā
piṇḍībhūtā nidarśayituṃ, yathā garbho nirluṭhitaḥ sā 'sāvanumānagamyeti | nanu pratyakṣāpravṛttau
saṃbandhagrahaṇābhāvāt kathaṃ kriyāviṣaye 'numānaṃ pravartate ?</p>
<p>naiṣa doṣaḥ; dhātuvācyasya samūhasya yugapadasannidhānādapratyakṣatvam; ekaikasya tu
kṣaṇasya pratyakṣatve buddhyā saṅkalayya pacatīti prayujyate; yadāpyekasmin kṣaṇe pacatīti
prayogastadā tatra samūhāropaṇam | yadāha—</p>

<pb n="212"/>
<b><lg>
<l>pūrvottarairyadā bhāgaissamavasthāpitakramaḥ |</l>
<l>ekasso 'pyasadadhyāsādākhyātairabhidhīyate || 29 ||</l></lg></b> (vāpa. 3.8.11)
<b><lg>
<l>yaś‍cāpakarṣaparyantamanuprāptaḥ pratīyate |</l>
<l>tatraikasmin kriyāśabdaḥ kevale na prayujyate || 30 ||</l></lg></b> (vāpa. 3.8.10)
<p>na tvevam; indrayairabhisaṃbandhāt sarūpasannidhānāya vartamānavyapadeśāc‍ca kathamapratyakṣatvaṃ
kriyāyāḥ ?</p>
<p>ucyate; neha vastvartho nirūpyate, api tu śabdārthaḥ tatra cānvayavyatirekābhyāṃ yaḥ
prakṛtyartho 'vasthāpyate, yā kriyāvacanasya dhātusaṃjñā, nāsau śak‍yā sākṣādupalabdhum | tatra hi
ācāryāṇāṃ matabhedaḥ |</p>
<p>eke manyante— adhiśrayaṇādīnāṃ samudāyo buddhyā nigṛhītaḥ, ekatvena sa pacatītyādīnāṃ
vācya iti | na ca samudāyaṃ pacatīti prayuñjānaḥ pratyekamadhiśrayaṇādiṣu pratyasyati, pratyayāś‍ca
na samudāya ityevaṃrūpaṃ pratyasyanti | nāpi 'ayaṃ ca ayaṃ ca' iti saṃbandhino buddhyāvagṛh‍ṇāti |
kiṃ tarhyāśritakramarūpamiva pratyekamavayaveṣu pratyasya pacatīti prayuṅkte, tadā tasyaiva
samīhitaṃ bhavati, adhiśrayaṇādyānupūrvyā phalamodanādi nirvartayitavyamiti | yathā
prathamakriyāsaṃbhāge pacirityevādhyavasyati nādhiśrayaṇamiti | itarathā hyevaṃ prayogaḥ
tasyādhiśrayatīti; yadā cādhiśrayaṇe nirvṛtte nāgate vā bhūtabhaviṣyatkālābhidhāyinaṃ śabdaṃ
prayuṅkte, tadā samudāyarūpapratyāsenaiva tamavayavabuddhyā nigṛhya prayuṅkte apākṣīt, pakṣyatīti |
na tvadhiśrayaṇarūpeṇa, anyathā hyevaṃ prayogassyāt adhyaśiśrayat, adhiśrayiṣyatīti |
evamāvapane vicaṭane vā samūhini samudāyarūpapratyāsādeva dhātutāvyapadeśāt, pacatyapākṣīt
pakṣyati | evaṃbhūtaś‍cārthātmā 'dhikṛtaḥ sādhanatantrasādhyāvasthaḥ śabdena prakrānto 'śak‍ya
upalabdhum; yathā gauriti gakāraukāravisarjanīyā evopalabhyante, samudāyastu buddhinirgrāhya
eva, tathā pacatītyādiṣvevādhiśrayatītyādiṣu avayavā eva hastaprasaraṇasthālī—
vinyāsādayo 'śabdavācyā, apratyakṣā eva | yāvadapakarṣaparyantaprāp‍tā kriyeti sāpi nāpratyaste
kramarūpe samudāye ākhyātaśabdenābhidhīyate | apakarṣaparyantā cet kramarūpeṇa na avagṛh‍ṇāditi
avācaka evākhyātaśabdaḥ | yathā ś‍lokaśabdaṃ prayuñjānaṃ ādyaṃ padaṃ padarūpeṇāvagṛh‍ṇāti na
tadā ślokassamuc‍cāryata iti prayuṅkte yadā vāśritottaraprabandhamavagṛh‍ṇāti tadā ślokaśabdaṃ
prayuṅ‌kte | evaṃ kṛtvā <b>nirukte</b> 'pyuktaṃ 'pūrvāparībhūtaṃ bhāvamākhyātenācaṣṭa' iti |</p>

<pb n="213"/>
<p>anyeṣāṃ darśanaṃ(vāpa. 3 kriyā) yad vicaṭanaṃ taṇḍulāvayavānāṃ taṇḍulāvayavebhyo vibhāgaḥ,
yadanantaraṃ mārdavādayo niṣpadyante, tadyadā 'dhiśrayaṇādiṣu pratyastarūpaṃ bhavati tadā ' 'khyātenā—
bhidhīyate | tatra yadupalabhyate 'dhiśrayaṇaṃ tadaśabdavācyam; kārakanirākāṅkṣaṃ yacchabdenābhidhīyate
tadaniṣpannaṃ sādhanatantramapratyakṣam; niṣpannāniṣpannayoś‍caikātmyāpattau pacatyādiśabdaprayogaḥ | sa
cāyamevaṃrūpo 'rthātmā guṇakriyāṇāṃ paurvāparyātmanāṃ na pūrvo na paraś‍ca pūrvāparībhūto vyapadiś‍yate |</p>
<p>anye tu vicaṭanamevādhiśrayaṇādirūpaṃ pratipannāḥ, na rūpaśūnyānadhiśrayaṇādīn
apratyastavicaṭanarūpān; āhuś‍ca kaḥ punaḥ paceḥ pradhānārthaḥ? yā 'sau taṇḍulānāṃ vik‍littiḥ |
(mabhā. 3.1.26) |</p>
<p>athavā yadabhisaṃdhipūrvakaṃ preṣaṇamadhyeṣaṇaṃ vā sa sarvaḥ pacyartha iti | sarvasminnapi
darśane yathābhūtākhyātaśabdena kriyā prakramyate, tathābhūtāyāḥ siddhamapratyakṣatvamiti phalenaiva
samādhigamo yuktaḥ | sa kathamiti cet, iha sarveṣu sādhaneṣu sannihiteṣu kadācit pacatītyetad
bhavati, kadācinna bhavati, yasminnimitte sannihite pacatītyetad, bhavati sā nūnaṃ kriyā,
'yathā devadatta iha bhūtvā pāṭaliputre bhavati, sā nūnaṃ kriyā' iti (mabhā. 1. 3. 1) |
dvitīyahetuśak‍tyā so 'pyartha iti cennaivam; iha kasyacideṣā buddhiḥ syāt; asatyevāsminnimitte
pacatyādibuddhayaḥ prabartante, yathā mṛgatṛṣṇikādiṣviti tadanena nirvartayati (vāpa. 3 kriyā) |
mṛgatṛṣṇikādibhyo hi tṛp‍timalāpakarṣaṇagharmāpanodanādi na phalaṃ nirvartate | asarvagatayorhi
devaṃdattapāṭaliputrayorgamanakriyāntaranairantaryeṇāvasthānarūpaṃ phalamupalabhyate |</p>
<p>athavā etadayaṃ pratipadyeta, śaktikṛtāḥ pacatyādayo viśeṣoḥ sapratyayāś‍ca syuḥ, na
kriyākṛtā iti, tadanena nirvartayati, yayā devadatta iha bhūtvā pāṭaliputre bhavati sā nūnaṃ
kriyeti | yadi hyete śaktikṛtāssyuḥ śak‍tyanantarameva pāṭaliputreṇa prāptiḥ syāt | na ca
bhavati, tasmād bhavitavyaṃ śaktikṛtenānyena dharmeṇa, yasya phalaṃ deśāntaraprāptiriti |</p>
<b><lg>
<l>kriyāmanye tu manyante k‍vacidapyanapāśritām |</l>
<l>sādhanekārthakāritve pravṛttimanapāyinīm || 31 ||</l></lg></b> (vāpa. 3.8.37)
<b><lg>
<l>sāmānyabhūtā dhātvarthaissā punaḥ pravibhajyate |</l>
<l>tato vyāpārarūpeṇa sādhye paryavatiṣṭhate || 32 ||</l></lg></b> (vāpa. 3.8.38)
<b><lg>
<l>prakṛtissādhanānāṃ sā prathamaṃ tac‍ca kārakam |</l>
<l>śaktirekādhikaraṇe strotovadapakarṣati || 33 ||</l></lg></b> (vāpa. 3.8.39)

<pb n="214"/>
<b><lg>
<l>apūrvaṃ kālaśaktiṃ vā kriyāṃ vā kālameva vā |</l>
<l>tamevaṃlakṣaṇaṃ bhāvaṃ kecidāhuḥ kathañcana || 34 ||</l></lg></b> (vāpa. 3.7.34)
<p>sā tu yathā asti bhavati karotītyādyacchede bhedādabhinnāpi bhinneva prakāśate, tathā
kramarūpopādānānnityameva kālasaṃbandhopādhibhūta—bhūta—bhaviṣyadādivyapadeśamāsādayati ||</p>
<p>(<b>2. kālaḥ</b>)</p>
<p>kaḥ punarayaṃ <b>kālo</b> nāma ?</p>
<p><b>kriyaiva, kriyāntarāvadhṛtaparimāṇavyavacchinnā vā kriyāparicchedahetuḥ kālaḥ |</b></p>
<p>kathaṃ punaḥ kriyayaiva kriyāparicchitti ?</p>
<p>śrūyatām iha tu kriyāḥ kāś‍citkriyāntaraiḥ kaiś‍cid buddhyaiva parimīyante | yathā
arkādīnāṃ gatayaḥ, yathā ca godohādayaḥ, yathā 'smadādivyāpārāḥ, yathā puruṣāyuṣādayasta—
trāvadhṛtaparimāṇābhiritarāḥ paricchidyante; yathā divisaṃ gacchati, varṣaśataṃ jīva, odanapākamāste,
godāhaṃ svapiti; tatra paricchedakālavyavahāraṃ vartayanti; yathā 'saviturudayādirastamayaparyantaḥ
kriyāprabandho divasaḥ, sa evāstamayādiḥ punarudayāvasāno niśā, sarvarkṣāṇāṃ sakṛtparivṛtti—
rahorātraḥ, kālabhirindorāpyāyanaṃ parikṣayo vā pakṣaḥ, candrasya sakalanakṣatrātikramo māsaḥ,
sūryācandramasorgati vibhāgādekāhorātrakṣayaḥ ṛtuḥ, raverdakṣiṇata uttarato vā gamanamayanam,
bṛhaspaterekārāśya tikramassaṃvatsara iti | tena coktānuktakriyayā kālo 'vacchidyate | yathā
divā divasaḥ, divaso niśā cāhorātraḥ, pañcadaśāhorātraḥ pakṣaḥ, pakṣadvayaṃ māsaḥ, māsadvayamṛtuḥ,
ṛtutrayamayanaṃ, ayanadvayaṃ saṃvatsaraḥ, pañca saṃvatsarā yugam, yugāni dvādaśa kalpaḥ, kalpaśatāni
dvādaśa mahākalpaḥ, mahākalpaṣaṣṭiś‍caturyugam, caturyugāni dvisaptatirmanvantaram, manvantarāṇi
caturdaśa brahmadivasaḥ, tāvatyeva tanniśā pralayaḥ, tanmānena varṣaśatānte brahmaṇo 'pavargo
mahāpralayaḥ | yathā vā sūryasya bhagaṇabhogo varṣaṃ, rāśibhogo māsaḥ, māsatriṃśāṃśo dinaṃ,
dinaṣaṣṭyaṃśaḥ kalā, kalāṣaṣṭyaṃśo vikalā, vikalāṣaṣṭyaṃśaḥ tatpareti | tatra 'yathā
rajatādyadhikaraṇagauravamavadhṛtaparimāṇadravyāntarasaṃbandhasamutkīrṇarekhastulādaṇḍaḥ rekhāsūtrāvasthānaḥ
palaśaḥ karṣaśo bhāgaśo paricchinatti, tathā kalādivyavasthānavaśena bhāgaśaḥ kālāntaraṃ
paricchinatti | parimāṇaṃ parimimītekriyāniyamaiḥ kālāvacchedaniyamaḥ, yathā paramāṇoḥ
svāvaṣṭabdhapradeśa kramalakṣaṇaḥ kālaḥ kṣaṇaḥ, pakṣmasaṃpāto nimeṣaḥ, iyatkṣaṇā iyannimeṣā vā
nāḍikā, dvināḍiko muhūrtaḥ, pādonacaturmuhūrto yāmaḥ, yāmāṣṭakamahorātra iti | buddhyavacchedena

<pb n="215"/>
vā kālaparicchedaḥ, yathā arkasya udayāvidūratā pratyūṣaḥ, (virāṭ)puruṣabhrūpradeśagatā dīrghatā
pūrvāh‍ṇaḥ, tapamā madhyāhnaḥ, parāvṛtya darśanamaparāh‍ṇaḥ, astamayāsannatābhisandhiḥ sandhyeti |
rātreḥ prārambho niśāmukham, niśāmukhād rātresturyāṃśaḥ pradoṣaḥ, ardharātramubhayato niśāṣṭamo
niśīthaḥ, niśīthāt tāvanmātramapararātraḥ, parato niśāvaśeṣaḥ prabhāvamiti kriyāviśeṣaiḥ
kālaviśeṣāvagamaḥ | tathā hi—</p>
<b><lg>
<l>śayāne śorate rātrau divā jāgrati jāgrati |</l>
<l>jagatpradīpe padmāni kalatrāṇīva bhartari || 35 ||</l>
</lg></b>
<b><lg>
<l>ratāntakālakāntastrīdṛgvilāsaikasākṣiṇī |</l>
<l>niśā nīlotpalānīke nimīlati nimīlati || 36 ||</l>
</lg></b>
<b><lg>
<l>cañcvagracumbitā ' 'tāmracūtāṅ‌kurakadambakaiḥ |</l>
<l>kathyate kokilaireva madhurmadhurakūjitaiḥ || 37 ||</l>
</lg></b>
<b><lg>
<l>divākarakarālātapatānirdagdhavīrudhaḥ |</l>
<l>mārgāssamallikāmodā bhāvigrīṣmasya śaṃsinaḥ || 38 ||</l>
</lg></b>
<b><lg>
<l>śikhaṇḍimaṇḍalārabdhacaṇḍatāṇḍavaḍambaraiḥ |</l>
<l>prāvṛḍākhyāyate meghamedurairmedinīdharai || 39 ||</l>
</lg></b>
<b><lg>
<l>mauktikākāravistāri tārānikaracitritam |</l>
<l>śarat piśunatāṃ yāti yāmunāmbhonibhaṃ nabhaḥ || 40 ||</l>
</lg></b>
<b><lg>
<l>āyāmiyāminībhogasaphalābhogavibhramāḥ |</l>
<l>hemantamabhinandanti soṣmāṇastaruṇīstanāḥ || 41 ||</l>
</lg></b>
<b><lg>
<l>āskandana—dalatkundakalikotkaradanturāḥ |</l>
<l>vadanti śiśiraṃ vātāstuṣārakaṇakarkaśāḥ || 42 ||</l>
</lg></b>
<p>bālyakaumārayauvanādayo maugdhyamādhyaprāgalbhyādayaś‍ca kriyāviśeṣavyaṅgyāḥ
kālaviśeṣā eva | vayo hi dehināṃ vatsarādibhiḥ kālabhedaḥ; vayonimittāś‍ca teṣāṃ
maugdhyādaya iti | ucyate—</p>
﻿
<pb n="216"/>
<b><lg>
<l>uttālālakabhañjanāni kabarībhāreṣu śikṣāraso
dantānāṃ parikarma nīvinahanaṃ bhrūlāsyayogyāgrahaḥ |</l>
<l>tiryaglocanaval‍gitāni vacasāṃ chekoktisaṅkrāntayaḥ
strīṇāṃ mlāyati śaiśave pratikalaṃ ko 'pyeṣa kelikramaḥ || 43 ||</l>
</lg></b>
<p>(bārā. 3.23)</p>
<p>vyasanotsavanityanaimittikakṣaṇaprakīrṇacandrodayacandrāstamayaprabhṛtayaś‍ca kālavyapadeśa—
bhājo godohādivad veditavyāḥ | api ca</p>
<b><lg>
<l>parāva/para—cirakṣipra—kramotkrama—vibhāgavān |</l>
<l>kālakriyāviśeṣābhivyaṅgyayarītiḥ pratīyatām || 44 ||</l>
</lg></b>
<p>tathā hi— utpattyādikriyāṇāṃ prathamatve paraḥ; yatheyaṃ bālā jyeṣ‍ṭhā ca; vaiparītye
punaraparaḥ, yathaiṣā pragalbhā kaniṣ‍ṭhā ca | sādhanānāṃ mandasaṃpātitve ciraḥ, yathā vatsyati
kālaḥ pakṣyate tālaḥ, bhokṣyate tālaphalam; tadanyathātve kṣipraḥ, yathodbhinnaś‍ca vaṃśakarīraḥ
śirāgataś‍ca pramāṇam | kriyāṇāmapaurvāparye yugapat, yathā kapitthayoḥ pratibhedaḥ, meṣayorabhighātaḥ |
paurvāparye tvayugapat, yathā divasāgrato niśā, niśāgrato divasa iti | seyaṃ vastunaśśaktiḥ
pākaprabhavā svābhāvikī kriyaiva; kriyāparicchedahetuḥ kālaḥ; kriyāś‍ca bhūtā bhaviṣyanti,	
vartamānāḥ avyaktāś‍ca | tatra vyatipatitasādhanabhūtā yathā 'pākṣīditi; anāgatā 'sannihita—
sādhanā ca bhaviṣyati yathā pakṣyatīti; āvāp‍tā apracyutasvarūpā vartamānā yathā pacatīti;
anirdhāritaviśeṣā avyaktā yathā pacedayamiti | tannibandhanaśca loke adya, śvaḥ, paraśvaḥ,
paredyuḥ, anyedyuḥ, ubhayedyuḥ, idānīm, etarhi, aiṣamaḥ, parūt, parāri, śaśvat, svaḥ, bhūḥ,
sadyuḥ, purā, ha, sma, yāvat, tadā, yadā, anyadā, ekadā, sadeti vyavahāraḥ luṅādīnāṃ
bhūtādiṣu smaraṇamiti |</p>
<p>anye punaḥ kriyāvyatiriktamanudayāstamayamabhinnamanavacchinnadeśaṃ ca dravyaṃ
pṛthagvidhānekaśaktiśatasahastrapākāyatanaṃ jagatpravṛttiniyamakāraṇaṃ kriyāparicchedahetumadṛṣ‍ṭādyapekṣaṃ
kālamācakṣate | sa ca kriyāparicchedyaḥ kileti kecit; āhuś‍ca "nityo vyāpī
saṃpratibhūtabhaviṣyatkriyāsamāveśāt ākāśakalpa eko dravyātmā bhidyate kālaḥ ||"
tac‍cāsamīcīnameveti brūmaḥ | kriyā hi sādhyatvāt sādhanamevāpekṣate | na ca kriyāviśiṣ‍ṭasyāpi
dravyātmanaḥ kālakārakeṇa saṃbandho ghaṭate, dvayorapi siddhatvāt | tasmād dravyarūpe kriyārūpe
﻿
<pb n="217"/>
vā kālaḥ kriyāmeva viśeṣayati | sā ca tadviśiṣ‍ṭā kārakaviśeṣamupatiṣṭhate | yadāha—</p>
<b><lg>
<l>guṇaḥ kṛtātmasaṃskāraḥ pradhānaṃ pratipadyate |</l>
<l>pradhānasyopakāritve tathā bhūyasi vartate || 45 ||</l>
</lg></b>
<b><lg>
<l>kalābhiḥ pṛthagarthābhiḥ pravibhaktaṃ svabhāvataḥ |</l>
<l>kecid‍buddhyanusaṃdhānalakṣaṇaṃ taṃ pracakṣate || 46 ||</l></lg></b>(vāpa.3.9.57)
<b><lg>
<l>sattālakṣaṇamanye tu kṣaṇarūpaṃ tathā 'pare |</l>
<l>devatāvastuśak‍tyātmasvarūpamapare viduḥ || 47 ||</l>
</lg></b>
<b><lg>
<l>tamasya lokayantrasya sūtradhāraṃ pracakṣate |</l>
<l>pratibandhābhyanujñābhyāṃ tena viśvaṃ vibhajyate || 48 ||</l>
</lg></b>
<b><lg>
<l>pratibaddhāś‍ca yāstena citrā viśvasya śak‍tayaḥ |</l>
<l>tāssa evānujānāti yathā tantraśakuntikāḥ || 49 ||</l></lg></b>(vāpa.3.9.15)
<b><lg>
<l>pratibandhābhyanujñābhyāṃ vṛttiryā tasya śāśvatī |</l>
<l>tayā vibhajyamāno 'sau labhate kramarūpatām || 50 ||</l></lg></b>(vāpa. 3.9.70)
<b><lg>
<l>tṛṇarājasya yā vṛddhistavacisārasya va dadhat |</l>
<l>cirakṣiprādibhede ca kālatattvaṃ vikalpate || 51 ||</l>
</lg></b>
<b><lg>
<l>vyatikrame 'pi mātrāṇāṃ na tasyāsti vyatikramaḥ |</l>
<l>na gantṛgatibhedena mārgabhedo 'sti kaś‍cana || 52 ||</l></lg></b>(vāpa.3.9.74)
<b><lg>
<l>dūrāntikavyavasthānamadhvādi karaṇaṃ yathā |</l>
<l>cirakṣipravyavasthānaṃ kālo 'dhikaraṇaṃ tathā || 53 ||</l></lg></b>(vāpa.3.9.47)
<b><lg>
<l>kriyopādhissa yā bhūtabhaviṣyad‍vartamānatāḥ |</l>
<l>parāvaravibhāgārthe sa śaktīḥ pratipadyate || 54 ||</l></lg></b>(vāpa.3.9.37)
<b><lg>
<l>bhūtānāṃ caiva yad rūpaṃ rūpaṃ yad bhāvināmapi |</l>
<l>sudurdarśa ivādarśe kāla evopalabhyate || 55 ||</l>
</lg></b>
﻿
<pb n="218"/>
<b><lg>
<l>kriyābhedād yathaikasmiṃstakṣādyākhyā pravartate |</l>
<l>kriyābhedāt tathaikasmin nṛtvākhyā copajāyate || 56 ||</l></lg></b>(vāpa. 3.9.32)
<b><lg>
<l>viśiṣ‍ṭamavadhiṃ taṃ tamupādāyāvakalpate |</l>
<l>kālaḥ kālavidāmekaḥ kalādipravibhaktaye || 57 ||</l></lg></b>(vāpa. 3.9.68)
<b><lg>
<l>tṛṇaparṇalatādīni yathā stroto 'vakarṣati |</l>
<l>pravartayati kālo 'pi mātrā mātrāvatāṃ tathā || 58 ||</l></lg></b>(vāpa. 3.9.41)
<b><lg>
<l>prārambhāveśaniṣ‍ṭhāsu sthitivipratipattiṣu |</l>
<l>sāmyotkarṣāpakarṣeṣu nimittaṃ kāla iṣyate || 59 ||</l>
</lg></b>
<b><lg>
<l>saṃsargiṇāṃ tu ye bhedā viśeṣāstasya te matāḥ |</l>
<l>saṃbhinnastairvyavasthānāṃ kālo bhedāya kalpate || 60 ||</l></lg></b>(vāpa. 3.9.8)
<b><lg>
<l>prativyavasthaṃ kālasya vyāpāro 'tra vyavasthitaḥ |</l>
<l>kālo vā viśvarūpātmā vyāpāra iti kathyate || 61 ||</l></lg></b>(vāpa. 3.9.12)
<b><lg>
<l>kriyāvacchedahetuṃ vā kriyāvacchedyameva vā |</l>
<l>kālatmānamanāśritya vyavahartuṃ na śakyate || 62 ||</l>
</lg></b>
<b><lg>
<l>tasyāvyaktasvarūpasya vyavahāre kriyākṛtāḥ |</l>
<l>bhūtādayo mahābhedā yān loko nātivartate || 63 ||</l></lg></b>(vāpa.3.9)
<p>ke punaste? yān bhūta upādhau (bhūtādyupādhau) luṅādiviṣayānudāhariṣyāmaḥ ||</p>
<p>tadetad dravyātmanaḥ kriyātmano vā kriyāparicchedinaḥ kālasya svarūpamabhihitam |</p>
<p>athāparamaparimeyātmano devatādirūpasya svaśaktinimittaviśvapravṛttiparicchedyasya tasya
paricchedino vā kriyāhetuśak‍tyāyatanabhūtaṃ dravyarūpapariṇataṃ vivṛttaṃ vā, yat samastavivṛtta—
saṃgrahānugrahādinityanaimittikādirūpaṃ svarūpamastiḥ tat purastāt pratipāditaṃ, agrataś‍ca
viśeṣataḥ pratipādayiṣyata iti neha pratanyate, saṃbandhāvacchedārthaṃ tu leśato '—
bhidhīyata iti | tatprabhedād dravyarūpo 'pi kālaś‍caturdhā— <b>nityo, naimittikaḥ, svābhāviko,
vaiparāmārśika</b> iti | teṣu —</p>
﻿
<pb n="219"/>
<p><b>1. nityaḥ</b> śāśvatiko, vaikalpikaḥ naiyogikaś‍ca tridhā |</p>
<p><b>2. naimittiko</b> 'pi audyogikaḥ, aupabhogikaḥ prāyogikaś‍ceti trividhaḥ | evaṃ</p>
<p><b>3. svābhāviko</b> 'pi āgantukaḥ, naisargikaḥ, sāṃsargika iti tridhā |</p>
<p><b>4. vaiparāmārśiko</b> 'pi saṅkīrṇaḥ, prakīrṇo, viprakīrṇa iti tridhaiva |</p>
<p>(<b>1. nityaḥ</b>)</p>
<p>(<b>śāśvatikaḥ</b>) teṣu kṣaṇanimeṣanāḍikāmuhūrtapraharāhorātrasvarūpa<b>śśāśvatikaḥ</b> |</p>
<p>ayaṃ hi śaśvatpravartamāno nāvadhiviśeṣamapekṣate | yathā—</p>
<b><lg>
<l>kṣaṇe nimeṣe nāṅyā vā muhūrte prahare 'hni vā |</l>
<l>gate tvameṣyasītyukte rūrodha pathikaṃ priyā || 64 ||</l>
</lg></b>
<p>(<b>vaikalpikaḥ</b>) dinarātripakṣamāsartvayanarūpo <b>vaikalpikaḥ</b> |</p>
<p>ayaṃ hi suryodayādiviśiṣ‍ṭamavadhimapekṣamāṇo vikalpāya prabhavati | yathā—</p>
<b><lg>
<l>dināni rātrayaḥ pakṣamāsāvṛturathāyanam |</l>
<l>jarā vai yadyadaṅgānāṃ tat tatpremṇo rasāyanam || 65 ||</l>
</lg></b>
<p>(<b>naiyogikaḥ</b>) saṃvatsarayugakalpamanvantarapralayamahāpralayarūpo <b>naiyogikaḥ</b> |</p>
<p>ayaṃ hi bṛhaspatinārāyaṇapuramathanabrahmaṇāṃ rāśyādipravṛttiśeṣaviśiṣ‍ṭamevāvadhimapekṣamāṇaḥ
prāṇino viśiṣ‍ṭāsu pravṛttiṣu niyuṅkte | yathā—</p>
<b><lg>
<l>saṃvatsarairyugaiḥ kalpairmanubhiḥ pralayaiḥ kṣayaiḥ |</l>
<l>hīyate hi jagat sarvamekaḥ kāmo na hīyate || 66 ||</l>
</lg></b>
<p>te 'mī śāśvatikavaikalpikanaiyogikāsrayo 'pi kālabhedā nityā ucyante,
nityarūpeṇaivānivāritapravṛttitvāt |</p>
<p>(<b>2. naimittikaḥ</b>)</p>
<p>(<b>audyogikaḥ</b>) prātaḥpratyūṣaprāha‌ṇamadhyāhnasandhyārūpa <b>audyogikaḥ</b> |</p>
<p>ayaṃ hyapekṣitāharbhāgapaurvāparyāvadhiḥ prāṇināṃ prabodhotthānas‍nānabhojanaprasādhana—
vihārāderūdyogasya nimittaṃ bhavati | yathā—</p>
<b><lg>
<l>prātaḥpratyūṣayoss‍nāti bhuṅkte sandhyāparāhaṇayoḥ |</l>
<l>prāhaṇamadhyāhnayoryūnāṃ śete manasi manmathaḥ || 67 ||</l>
</lg></b>
﻿
<pb n="220"/>
<p>ayaṃ hyapekṣitarātrivibhāgāpaurvāparyāvadhiḥ kāmināṃ dūtīsaṃpreṣaṇaprekṣānidrāsukha—
madhupānābhisaraṇāderūpabhogasya nimittaṃ bhavati | yathā—</p>
<b><lg>
<l>niśāmukhe pradoṣe ca niśīthāpararāratrayoḥ |</l>
<l>indoḥ prakaśe nāśe va sup‍taḥ kāmo vibudhyate || 68 ||</l>
</lg></b>
<p>(<b>prāyogikaḥ</b>) śaraddhemantaśiśiravasantagrīṣmavarṣārūpaḥ <b>prāyogikaḥ</b> |</p>
<p>ayaṃ hyapekṣitasaṃvatsaraviṣu— paurvāparyāvadhiṃ prāṇināṃ kāmakṛtacittavaikṛtānāṃ prayoganimittaṃ
bhavati | yathā—</p>
<b><lg>
<l>śaraddhemantayoranyadanyad varṣāvasantayoḥ |</l>
<l>himartugrīṣmayoranyat kāmāvasthā pravartate || 69 ||</l>
</lg></b>
<p>te 'mī trayo 'pyaudyogikaupayogikaprāyogikāḥ kālabhedā <b>naimittikā</b> ucyante |
nityatve 'pyeṣāmudyogādernimittatvāt |</p>
<p>(<b>3. svābhāvikaḥ</b>)</p>
<p>(<b>āgantukaḥ</b>) madapramadābhyudayotsavavyasanaparihāsābhirūpa <b>āgantukaḥ</b> |</p>
<p>sa hi viśiṣ‍ṭakriyopanipatādikamavadhimapekṣamāṇaḥ prāṇināṃ madapramadādirūpeṇaivāgacchati |
</p>
<p>yathā—</p>
<b><lg>
<l>madapramadaharṣeṣu vyasaneṣūtsaveṣu ca |</l>
<l>parihāseṣu ca prāyaḥ kāmassaṃmānamarhati || 70 ||</l>
</lg></b>
<p>(<b>naisargikaḥ</b>) bālyakaumārayauvanamaugdhyamādhyasthyaprāgalbhyādirūpo <b>naisargikaḥ</b> |</p>
<p>ayaṃ hi vayovibhāgādikaṃ viśiṣ‍ṭamevāvadhimapekṣamāṇaḥ prāṇināṃ nisargata eva bhavati |</p>
<p>yathā—</p> 
<b><lg>
<l>maugdhyaprāgalbhyamādhyasthyabālyakaumārayauvanaiḥ |</l>
<l>ātiṣ‍ṭhati padaiṣṣaḍ‌bhiḥ s‍trījātiṃ kāmaṣaṭpadaḥ || 71 ||</l>
</lg></b>
<p>(<b>sāṃsargikaḥ</b>) parāparayaugapadyacirakṣiprarūpa<b>ssāṃsargikaḥ</b> |</p>
<p>ayaṃ hi pravṛttisādhanānāṃ pūrvāparatve sahaikatve mandaśīghrasamapātitve ca kriyāsvapekṣamāṇo
mithaḥ saṃsargāya prabhavati | yathā—</p>
<b><lg>
<l>krameṇa yugapat pūrvamagrato drāk cireṇa vā |</l>
<l>samāsajantyaḥ cetāṃsi na jñāyante smarārtayaḥ || 72 ||</l>
</lg></b>
<p>te 'mī āgantukanaisargikasāṃsargikās‍trayo 'pi kālabhedāḥ <b>svābhāvikā</b> ucyante, svabhāvata
eva pravartamānatvāt |</p>

<pb n="221"/>
<p>(<b>4. vaiparāmarśikaḥ</b>)</p>
<p>(<b>saṅkīrṇaḥ</b>) deśyakrīḍākelikelidyūtavratagoṣṭhīprekṣādirūpa<b>ssaṅkīrṇaḥ</b> | sa hi viśiṣṭaṃ taṃ
tamavadhimapekṣamāṇassaṃbhūya pravartitassaṅkīrṇa eva bhavati | yathā—</p>
<b><lg>
<l>vrateṣu goṣṭhīprekṣāsu kelidyūteṣu keliṣu |</l>
<l>deśyakrīḍāsu cānaṅgaḥ punaraṅgena yujyate || 73 ||</l>
</lg></b>
<p>(<b>prakīrṇaḥ</b>) viviktadīrghikodyānasaudhakrīḍādidarśanādirūpaḥ <b>prakīrṇaḥ</b> | sa hyekasya vā
parimitaparivārasya vā viśiṣṭāvadhika eva prakīrṇakanyāyena yadākadācidutpadyate |</p>
<p>yathā—</p>
<b><lg>
<l>vivikta—dīrghikodyāna—saudha—krīḍādi—darśane |</l>
<l>latāveśmopaveśe ca kāmaḥ kāmena yujyate || 74 ||</l>
</lg></b>
<p>(<b>viprakīrṇaḥ</b>) aṣṭamīcandrakendrītsavayakṣarātrikundacaturthīsuvasantakamadanatrayodaśyādirūpo
<b>viprakīrṇakaḥ</b> | sa hi viśiṣṭamaṣṭamyādikālabhedāvadhimapekṣamāṇaḥ kāmibhirnirvartyate |
samasteṣvapi deśeṣu viprakīrṇa iva dṛśyate iti | yathā—</p>
<b><lg>
<l>aṣṭamīcandrake kundacaturthyoṃ suvasantake |</l>
<l>smarassmarārcā—śakrārcā—yakṣarātriṣu vardhate || 75 ||</l>
</lg></b>
<b><lg>
<l>sa eva kālaḥ kārtsnyena dvirūpa iva darśitaḥ |</l>
<l>kriyāpadaikavācyo yaḥ kriyāyāssādhanaṃ ca yaḥ || 76 ||</l>
</lg></b>
<p>(<b>3. kārakam</b> /dravyam (sādhanapadārthaḥ))</p>
<p>kiṃ <b>punassādhanam</b>? svaparāśritakriyābhinirvṛttihetuśśaktima<b>d‍dravyaṃ</b>, yat <b>kārakam</b>
ityācakṣate | kārakaśabdaś‍cāyamavyutpannaḥ <b>kriyānimittavacano lokatassiddhaḥ karotīti
vā kārakaśabdena śaktimad dravyamucyate</b> | tathā hi—</p>
<b><lg>
<l>niṣpannamātre kartṛtvaṃ sarvatraivāsti kārake |</l>
<l>vyāpārabhedāpekṣāyāṃ karaṇāditvasaṃbhavaḥ || 77 ||</l>
</lg></b>
<b><lg>
<l>putrasya janmani yathā pitroḥ kartṛtvamucyate |</l>
<l>ayamasmādiyaṃ tvasmāditi bhedavivakṣayā || 78 ||</l>
</lg></b>
<b><lg>
<l>śaktimātrāsamūhasya viśvasyānekadharmiṇaḥ |</l>
<l>sarvathā sarvadā bhāvāt kvacit kiñcid vivakṣyate || 79 ||</l>
</lg></b>

<pb n="222"/>
<b><lg>
<l>sarvatra sahajā śaktiryāvad‍dravyamavasthitā |</l>
<l>kriyākāle tvabhivyaktirāśrayaḥ parakāriṇī || 80 ||</l>
</lg></b>
<b><lg>
<l>svāṅgasaṃyoginaḥ pāśā daityānāṃ vāruṇā yathā |</l>
<l>vyajyante vijigīṣūṇāṃ dravyāṇāṃ śaktayastathā || 81 ||</l></lg></b>(vāpa. 3.7.30)
<b><lg>
<l>taikṣṇyagauravakāṭhinyasaṃsthānaiḥ svairasiryadā |</l>
<l>bhedyaṃ prati vyāpriyate śaktimān gṛhyate tadā || 82 ||</l></lg></b>(vāpa. 3.7.31)
<b><lg>
<l>svāśraye samavetānāṃ tadvadevāśrayāntare |</l>
<l>kriyāṇāmabhiniṣpatternimittaṃ śaktiriṣyate || 83 ||</l>
</lg></b>
<b><lg>
<l>tattve vā vyatireke vā vyatirik‍taiva socyate |</l>
<l>śabdapramāṇako lokassa śāstreṇānugamyate || 84 ||</l></lg></b>(vāpa. 3.7.38)
<p>tatra śaktimato <b>dravyasya</b> kārakākhyāyāmavāntaravyāpāranibandhanāḥ <b>ṣaḍupākhyā</b> bhavanti,
<b>1. kartā, 2. karma, 3. karaṇam, 4. saṃpradānam, 5. apādānam, 6. adhikaraṇam</b>
ceti | teṣu—</p>
<p><b>svatantraḥ kartā</b> |</p>
<p>kiṃ punastasya svātantryam, yat karaṇādīni prayuṅkte, na taiḥ prayujyate, tāni
nyakkaroti, na tairnyakkriyate, na tairnirvartyate, tāni nirvartayati, tāni pratinidhatte, na taiḥ
pratinidhīyate; tebhyassaḥ prathamamātmānaṃ labhate, na tāni | tasmāt sa tairvinā 'pi dṛśyate,
na tāni teneti | tadāha—</p>
<b><lg>
<l>prāganyataśśaktilābhānnyagbhāvāpādanādapi |</l>
<l>tadadhīnapravṛttitvāt pravṛttānāṃ nivartanāt || 85 ||</l></lg></b>(vāpa. 3.7.101)
<b><lg>
<l>adṛṣṭatvāt pratinidheḥ praviveke ca darśanāt |</l>
<l>ārādapyupakāritve prādhānyaṃ kartturucyate || 86 ||</l></lg></b>(vāpa. 3.7.102)
<p>kathaṃ tarhi kartṛśaktyā nyakkṛteṣu karaṇādiṣu kārakatvam, svavyāpāre pradhānavyāpāre
ca svātantryāt | taduktam—</p>
<b><lg>
<l>guṇakriyāṇāṃ kartāraḥ kartrā nyakkṛtaśaktayaḥ |</l>
<l>karaṇatvādibharjātāḥ kriyābhedānuvādibhiḥ || 87 ||1</l>
</lg></b>
<!-- NOTES pg=222!-->
1. vākyapadīye 3.7.20—3.7.21 iti kārikayoḥ pūrvārddhe |

<pb n="223"/>
<b><lg>
<l>vyastā(nyak‍tā)yāmapi saṃpūrṇaissvavyāpāraissamanvitāḥ |</l>
<l>svātantryamuttaraṃ labdhvā pradhāne yānti kartṛtām || 88 ||1</l>
</lg></b>
<b><lg>
<l>yathā rājño niyukteṣu yoddha‍ṛtvaṃ yod‍dhṛṣu sthitam |</l>
<l>teṣu vṛttau tu labhate rājā jayaparājayau || 89 ||</l></lg></b>(vāpa. 3.7.22)
<b><lg>
<l>tathā kartrā niyukteṣu sarveṣvekārthakāriṣu |</l>
<l>kartṛtvaṃ karaṇāditvairuttaraṃ na virudhyate || 90 ||</l></lg></b>(vāpa. 3.7.23)
<p>kartrādīnāṃ ca ṣaṇṇāmapi pratyekaṃ triprakāratvā<b>daṣṭādaśaprabhedā</b> bhavanti | tatra —</p>
<p><b>kartā</b> svatantraḥ, hetuḥ, karmakartā ca |</p>
<p><b>karma</b> nirvartyaṃ, vikāryaṃ prāpyaṃ ca |</p>
<p><b>karaṇaṃ</b> bāhyamābhyantaraṃ bāhyābhyantaraṃ ca |</p>
<p><b>saṃpradānaṃ</b> dadātikarmāpyaṃ, karmamātrāpyaṃ kriyāpyaṃ ca |</p>
<p><b>apādānaṃ</b> nirdiṣṭaviṣayamanirdiṣṭaviṣayamupāttaviṣayamapekṣitakriyaṃ ca |</p>
<p><b>adhikaraṇaṃ</b> vaiṣayikamaupaśleṣikaṃ naimiktikaṃ ceti |</p>
<p>(<b>1. kartā</b>)</p>
<p>(<b>svatantraḥ —6</b>) tacca(tra)kartṛbhedeṣu <b>svatantraḥ</b> samartho 'samarthassamarthāsamarthaḥ, saṃbandho 'saṃbandha—
ssaṃbandhāsaṃbandhaś‍ca | teṣu—</p>
<p><b>samartho</b> yathā— vrajati, pacati, asti, śvetate |</p>
<p><b>asamartho</b> yathā— jāyate, viramati, naśyati, vikaroti |</p>
<p><b>samarthāsamartho</b> yathā— caitrasya rujati, caitrasyāmayati, coraṃ jvarayati, coraṃ saṃtāpayati |</p>
<p><b>saṃbandho</b> yathā priyaṃ dṛṣṭvā sukhaṃ bhavati, ripuṃ dṛṣṭvā duḥkhamutpadyate, ramyaṃ śrutvā
didṛkṣā jāyate, rahaḥ prāpya ratirnirvartate |</p>
<p><b>asaṃbandho</b> yathā— merau dogdhari dharitrīmadrayo duduhuḥ, pañcabhirhalaiḥ kṣetraṃ grāmaṇīḥ
karṣati, śailairvālmīkirammodhiṃ bandhayati, ujjaninyāḥ prasthito māhiṣmatyāṃ
sūryamudgamayati |</p>
<p><b>saṃbandhāsaṃbandho</b> yathā— bhavati pacati, bhavati pakṣyati, bhavatyapākṣīt, bhavedapi
bhavet, syādapi syāt |</p>
<!-- NOTES pg=223!-->
1. vākyapadīya 3.7.20—3.7.21 iti kārikayoḥ uttarārddhe |

<pb n="224"/>
<p>(<b>hetuḥ —6</b>) karmaprayojakaḥ, kartṛprayojakaḥ, karmakartṛprayojakaḥ, hetuprayojakaḥ, ahetuprayojakaḥ
hetvahetuprayojakaś‍ca | teṣu—</p>
<p><b>karmaprayojako</b> yathā— gāṃ dogdhi payaḥ, pauravaṃ gāṃ yācate, gargāñchataṃ daṇḍayati,
kāśān kaṭaṃ karoti |</p>
<p><b>kartṛprayojako</b> yathā— yajñadattaḥ pācayati, māṭharaḥ pāṭhayati, bhikṣā vāsayati,
kārīṣo 'gniḥ adhyāpayati |</p>
<p><b>karmakartṛprayojako</b> yathā— ārohayati hastitaṃ hastipakaḥ, ārohayate hastinaṃ hastipakaḥ,
ārohayate hastī, niṣādayati kramelakamauṣṭrikaḥ, śrapayati yavāgūṃ yajñadattaḥ,
sādhayati odanaṃ sūpakāra iti | kathaṃ punaḥ śrāyati—siyati—kartroryavāgvodanayoḥ
karmakartṛtvaṃ ghaṭate?</p>
<p>śrātisidhyatī akarmakau karmakartṛviṣayasya pacerarthe vartete | etau punaḥ prākṛtaṃ
pacyarthamāhaturiti |</p>
<p><b>hetuprayojako</b> yathā—avīvadat pravīṇo vīṇāṃ parivādakena, apīpaṭhat kaṭho māṇavakaṃ
māṭhareṇa, ajighrapat priyaḥ kusumaṃ kāntayā, adūduhad gāṃ vallavo gopālakena |
kathaṃ punaḥ duhikartuḥ kartṛprayojakasya hetutvam?</p>
<p>duherantarbhūtaṇijarthatvāt | vakṣyati hi—</p>
<b><lg>
<l>antarbhūtaṇijarthānāṃ duhādīnāṃ ṇijantavat |</l>
<l>siddhaṃ pūrveṇa karmatvam (ṇijantaṃ niyamastathā) || 91 ||</l></lg></b> iti (vāpa. 3.7.73) |
<p><b>ahetuprayojako</b> yathā— saṃvarmayati, atihastayati, abhiṣeṇayati, upaślokayati |</p>
<p><b>hetvahetuprayojako</b> yathā— putra upādhyāyamadhyāpayati, kanyā nadau na (?) vartayati,
yājyayājakau yājayati, kanyāvarau vivāhayati |</p>
<p>(<b>karmakartā —6</b>) vikarmakartā, prayojyakartā, karmaprayojyakartā, prakṛtikartā, vikārakartā
prakṛtivikārakartā ca | teṣu—</p>
<p><b>vikarmakartā</b> yathā— avakirate hastī, grathate mālā, prasnute gauḥ, cikīrṣate kaṭaḥ |</p>
<p><b>prayojyakartā</b> yathā— pācayati devadattena, pāṭhayati viṣṇumitreṇa, bhārayati bhāraṃ
vāhakena, kārayati kaṭaṃ varuṭena |</p>

<pb n="225"/>
<p><b>karmaprayojyakartā</b> yathā— ārohayate niṣādinaṃ kareṇuḥ, lāvayate pāmaraṃ kedāraḥ,
darśayate rājā bhṛtyaiḥ, abhivādayate gururdevadattena |</p>
<p><b>prakṛtikartā</b> yathā—kāṣṭhāni bhasma bhavanti, mahadbhūtaś‍candramāḥ, tvad bhavanti jñātayaḥ,
mad bhavanti dāyādāḥ |</p>
<p><b>vikārakartā</b> yathā—mūtrāya saṃpadyate yavāgūḥ, abhyūṣāya kalpate yavānī, ghaṭāya
kapālau bhavataḥ; suvarṇapiṇḍaṃ kuṇḍale bhavataḥ |</p>
<p><b>prakṛtivikārakartā</b> yathā—saṅghībhavanti brāhmaṇāḥ, vargībhavanti gāvaḥ vatso vṛṣassaṃpadyate,
bālā pragalbhā bhavati |</p>
<p>sa eṣo 'ṣṭādaśaprakāro 'pi abhihitānabhihitaprayujyamānā 'prayujyamānaprasiddhaprakṛtā—
pekṣitaupacārikaprakalpitavikalpitānusyūtasāmānyādibhedādanekadhā kartṛbhedassaṃbhavati | tatra—</p>
<p><b>abhihito</b> yathā— sa āste, bhavān karoti |</p>
<p><b>anabhihito</b> yathā— bhavatā kṛtaṃ, tena supyate |</p>
<p><b>prayujyamāno</b> yathā— tvaṃ pacasi, ahaṃ pacāmi |</p>
<p><b>aprayujyamāno</b> yathā— pacasi, pacāmi |</p>
<p><b>prasiddho</b> yathā— varṣati, heṣate |</p>
<p><b>prakṛto</b> yathā— bhremuḥ, vavalguḥ |</p>
<p><b>apekṣito</b> yathā— ityācakṣate, yamayuṅkta |</p>
<p><b>upacarito</b> yathā— dhunarvidhyati, mañcāḥ krośanti |</p>
<p><b>prakalpito</b> yathā— ātmano 'pi nātmāno jāyante, ātmaivātmānaṃ jānāti |</p>
<p><b>vikalpito</b> yathā— ahamanyo vā gacchatu, anyo 'haṃ vā gacchāmi |</p>
<p><b>anusyūto</b> yathā— sa ca tvaṃ ca pacathaḥ, tvaṃ cāhaṃ ca pacāvaḥ |</p>
<p><b>sāmānyo</b> yathā— pacati paṭhati ceti | ete ca bhedāḥ karmādiṣvapi yathāsaṃbhavamūhanīyā
iti vibhaktaḥ kartā ||</p>
<p>(<b>2. karma</b>)</p>
<p>kriyāpyaṃ <b>karma</b>; yadāha 'karturīpsitatamaṃ karma' (1.4.49) iti |</p>
<p>tattu trividhaṃ. <b>nirvartyaṃ, vikāryaṃ prāpyamiti</b> |</p>
<p>tatra yadavidyamānamutpādyate vidyamānaṃ vā janmādinā prakāśyate <b>tannirvartyaṃ,</b>

<pb n="226"/>
yadabhinirvṛttameva prakṛtyucchedena guṇāntarādhānena vā vikāramāpadyate tad <b>vikāryaṃ</b>,
yasya kriyākṛtānāṃ viśeṣāṇāṃ sarvathānupalabdhistat <b>prāpyam</b> | taduktam—</p>
<b><lg>
<l>yadasajjāyate sad‌vā janmanā yat prakāśate |</l>
<l>tannirvartya vikāryaṃ tu karma dvedhā vyavasthitam || 92 ||</l></lg></b>(vāpa. 3.7.49)
<b><lg>
<l>prakṛtyucchedasaṃbhūtaṃ kiñcit‌kāṣṭhādibhasmavat |</l>
<l>kiñcid guṇāntarāpattyā suvarṇādivikāravat || 93 ||</l></lg></b>(vāpa. 3.7.50)
<b><lg>
<l>kriyāgata/kṛtaviśeṣāṇāṃ siddhiryatra na gamyate |</l>
<l>darśanādanumānād‌vā tat prāpyamiti kathyate || 94 ||</l></lg></b> (vāpa. 3.7.51)
<p>tatra nirvartye vikāryaḥ prāpyadharmassvadharmaś‍ca vikārye prāpyadharmassvadharmaś‍ca, prāpye tu
svadharma eva | kaḥ punarasau— (vāpa. 3.7.53)</p>
<b><lg>
<l>ābhāsopa/so 'vagamo vyaktissoḍhatvamiti karmaṇaḥ |</l>
<l>viśeṣāḥ prāpyamāṇasya kriyāsiddhau vyavasthitāḥ || 95 ||</l>
</lg></b>
<p>nirvartyavikāryayostu nirvṛttivikāryāveva | yathocyate—</p>
<b><lg>
<l>nirvartyādiṣu tat pūrvamanubhūya svatantratām |</l>
<l>kartrantarāṇāṃ vyāpāre karma saṃpadyate punaḥ || 96 || (vāpa. 3.7.54)</l>
</lg></b>
<p>(<b>nirvartyam—6</b>)</p>
<p>tatra <b>nirvartyam</b> 'utpādyaṃ' prakāś‍yamupasarjanaṃ viśeṣaṇaṃ vyavahitamaprāpyaṃ' ca | teṣu—
yadasadutpādyate <b>tadutpādyam</b>, yathā saṃyogaṃ vidhatte, sukhamutpādayati, vibhāgaṃ kurvate,
duḥkhaṃ janayati | vidyamānameva yadāvaraṇāpāyādāvirbhavati tat <b>prakāś‍yam</b>, yathā śabdaṃ
janayati, putraṃ sūyate, tailaṃ kurute, payo dogdhi | apradhānabhūta<b>mupasarjanam</b>, yathā kaṭaṃ
kartumārabhate, grāmo vāsayitumiṣyate, pak‍tvodano bhujyate, paktumodanaś‍cintyate |
svānuraktapratyayajanakaṃ <b>viśeṣaṇam</b>, yathā bhīṣmamudāraṃ kaṭaṃ karoti, mahāntamavyaktaṃ
śabdamuccārayati, dīrghāyuṣaṃ guṇinamātmajaṃ prasūte, citramacchapaṭaṃ vayati | kriyāntareṇa
vyavadhānavad <b>vyavahitam</b>, yathā māsamāste, godohaṃ pacati, krośamadhīte, kurūn (gacchan)
svapiti |</p>
<b><lg>
<l>kālādhvabhāvadeśānāmantarbhūta— kriyāntaraiḥ |</l>
<l>sarvairakarmakairyoge karmatvamupajāyate || 97 ||</l></lg></b> (vāpa. 3.7.67)

<pb n="227"/>
<p>sakarmikāpi kriyā dravyādikarmaṇyeva niviśate, na kālādikarmaṇi, yathā māsamodanaṃ
pacati, krośamanuvākamadhīte |</p>
<b><lg>
<l>ādhāratvamiva prāptāste punardravyakarmasu |</l>
<l>kālādayo bhinnakakṣyā/kakṣyaṃ yānti karmatvamuttaram || 98 ||</l></lg></b> (vāpa. 3.7.68)
<p>kriyāviśeṣaṇam <b>aprāpyam</b>, yathā sukhamabhidhatte, duḥkhaṃ nirvartayati, mandaṃ gacchati,
śīghramāyāti |</p>
<p>kathaṃ punarupasarjanādīnāṃ nirvartyamānatā ? yathā nirvartyamānasya 'yathā hyasau kaṭaṃ
nirvartayati, evaṃ tad‍gatabhīṣmodārādikaṃ taddharmamapi iti | evaṃ śabde 'pi | pakvaudano bhujyata
iti | atra tu pākenaudano nirvartyate; kevalaṃ sāsya śaktiḥ; pradhānabhujikriyāviṣayakarma—
śaktisannidhau pak‍tyupasarjanībhūtākhyātena pradhānaśak‍tyabhidhāne 'bhihitavat prakāśate |
paktumodanaś‍cintyata ityatra pacyarthatvāt cintāyāḥ yadyapi pākasya vāstavaṃ pradhānatvaṃ
tathā 'pyākhyātapratyayena prādhānyataś‍cintābhidhānāt pacikriyopasarjanaṃ bhavati | atastadviṣayā
karmaśaktiḥ pradhānaśak‍tyabhidhāne 'bhihitavad bhavati | etena kaṭaḥ kartumārabhyate, grāmo gantumiṣyate
ityapi vyākhyātam |</p>
<p>nanu gamergrāmaḥ, iṣerubhe karmaṇī, tat kasyātropasarjanatā ? naivam; iṣerubhe karmaṇī
iti yaducyate tatsāmarthyapradarśanaparamavagantavyam | iṣyate grāmaḥ kiṃ kartum? gantum, grāmo
grāmamiti vā | na punariṣeḥ yugapadubhe karmaṇī saṃbhavataḥ | evamahite 'pi kaṭādivadeva
māsādīnāmāsanādibhirabhinirvartyamānatā pratīyate | tathā hi vaktāro bhavanti iha sthito 'yaṃ
māsaṃ nirvartayatīti | evaṃ pacan godoham, adhīyānaḥ krośaṃ, svapan kurun iti kālabhāva
gantavyānāmeva kurukrośādīnāṃ karmatvam | yadāha—</p>
<p><b>kālabhāvādhvagantavyāḥ karmasaṃjñā hyakarmaṇām || 99 ||</b> (mabhā. 1.4.41) iti |</p>
<p><b>aprāpyam</b>— yatkriyāviśeṣaṇatvāt kriyāvadeva nirvartyamānam | tatkriyāyāḥ kathamiti
cet, puruṣavyāpārasāmānyāśrayaṇāt | aprāpyatvaṃ punastasya dhātvarthābhiprāyeṇa | na hyasau
dhātvarthena prāpyate; api tu puruṣavyāpāreṇa | dhātvarthasya tu tatra karaṇatvam | viśvajitā
yajetetyādau dhātvarthanāmadheyebhyo viśvajidādibhyaḥ karaṇavibhaktidarśanādagniṣṭomayājī—
tyādisiddhyartha 'karaṇe yajaḥ' (3.2.85) iti ca sūtrārambhāt | agniṣṭomādayo hi
svargādiphalabhāvanāyāṃ karaṇam |</p>

<pb n="228"/>
<p>(<b>vikāryaṃ—6</b>)</p>
<p><b>vikāryam</b>— avināś‍yaṃ vināś‍yamīpsitamanīpsitamāsthitaṃ kartṛkarma ca | tatra—</p>
<p><b>avināś‍yaṃ</b> yathā— suvarṇaṃ kuṇḍalīkaroti, kāṇḍaṃ lunāti, kāntāṃ kopayati,
priyaṃ prasādayati |</p>
<p><b>vināś‍yaṃ</b> yathā— kusūlaṃ bhinatti, kāṣṭhaṃ dahati, dhānāḥ pibati, udapeṣaṃ pinaṣṭi |</p>
<p><b>īpsitaṃ</b> yathā— striyaṃ gacchati, payaḥ pibati |</p>
<p><b>anīpsitaṃ</b> yathā— corān paś‍yati, dhanaṃ tyajati, viṣaṃ bhakṣayati, ahiṃ laṅghayati |
kaḥ punareṣāṃ vikāraḥ? prakṛteranyathātvam; na hi corādayo darśanādiviṣayā
bhavanti |</p>
<p><b>āsthitaṃ</b> yathā— panthānaṃ gacchati, nadīṃ tarati, parvatamārohati, gartamuttarati | kaḥ
punaranyato 'sya bhedaḥ ? | ucyate—</p>
<b><lg>
<l>tyāgarūpaṃ prahātavye prāpye saṃdarśanādike/saṃsargadarśanam |</l>
<l>āsthitaṃ karma yat tatra dvairūpyaṃ bhajate kriyā || 100 ||</l></lg></b> (vāpa. 3.7.135)
<p><b>kartṛkarma</b> yathā— lūyate kedārassvayameva, pacyata odanassvayameva, bhidyate
kusūlassvayameva, bhajyate kāṣṭhaḥ svayameveti |</p>
<p>(<b>prāpyam—6</b>)</p>
<p><b>prāpyamapi</b> prāpyaṃ, prayojyaṃ, aparihāryamabhihitamanabhihitamakathitaṃ ca | tatra
<b>prāpyaṃ</b> yathā— ādityaṃ paś‍yati, himavantaṃ śrṛṇoti, vedamadhīte, carcāḥ pārayati |</p>
<p><b>prayojyaṃ</b> yathā— māṇavakaṃ gamayati, śiṣyaṃ bodhayati, brāhmaṇamāsādayati, patiṃ
śāyayati | nanu ca vikāryametat; tanna, prayojakavyāpāramātrasya
vivakṣitatvāt | vikāraś‍caiṣāṃ svakriyānibandhana iti |</p>
<p><b>aparihāryaṃ</b> yathā— vibhāgaṃ janayan saṃyogamucchinatti, kaṭaṃ kurvan kāśānāharati,
grāmaṃ gacchan vṛkṣamūlānyupasarpati, āmikṣāṃ bhāvayan vājinamāpnoti |</p>
<p><b>abhihitaṃ</b> yathā yathā— uṣṭrāsikāḥ āsyante, hataśāyikāśśayyante, raipoṣaṃ
puṣyati, udapeṣaṃ pinaṣṭi |</p>
<p><b>anabhihitaṃ</b> yathā— 'paś‍ya mṛgo' dhāvati, smarasi devadatta kāś‍mīreṣu vatsyāmaḥ, na
marṣayāmi yat tatra bhavān vṛṣalaṃ yājayet |</p>

<pb n="229"/>
<b><lg>
<l>bhāvarūpaṃ tu yat karma tadihābhihitaṃ viduḥ|
kriyārūpaṃ tu manyante karmā 'nabhihitaṃ budhāḥ || 101 ||</l>
</lg></b>
<p>atha <b>akathitam,</b> tadyathā— gāṃ dogdhi payaḥ, pauravaṃ gāṃ yācate, vrajaṃ gāmavaruṇaddhi,
māṇavakaṃ panthānaṃ pṛcchati, pauravaṃ gāṃ bhikṣate, vṛkṣamapacinute phalāni,
māṇavakaṃ dharmaṃ brūte, māṇavakaṃ dharmamanuśāsti, śatānīkaṃ śataṃ jayati,
gargāñchataṃ daṇḍayati, upasaramaśvaṃ muṣṇāti, ambunidhimamṛtaṃ manthāti,
śākhāṃ grāmaṃ karṣati, ajāṃ grāmaṃ nayati, edhān grāmaṃ harati, bhāraṃ grāmaṃ
vahati, evaṃ nagaraṃ harati bhāram, samāhartāramayutaṃ gṛh‍ṇāti, kāśān kaṭaṃ
karoti |</p>
<p>kiṃ punarihākathitam?</p>
<p>payaḥprabhṛti |</p>
<p>kenākathitam?</p>
<p>lakṛtyaktakhalarthādibhiriti | na hi payaḥprabhṛtayo lādibhiḥ kathyante, api tu
gavādayaḥ; yathā duhyate gauḥ payaḥ, dogdhavyā gauḥ payaḥ, suduhā gauḥ paya iti | yattu
tairākhyāyate tadīpsitatamaṃ pradhānakarma, prāgeva kriyāsaṃbandhāt | taduktam—</p>
<b><lg>
<l>tasmācchuddhasya duherbhavati gavā pūrvameva saṃbandhaḥ |</l>
<l>gorduhinā payasastu prāk tasmāllādayastasmin || 102 ||1</l>
</lg></b>
<p>evaṃ grāmā diṣvapi ānayanādibhyaḥ prāgeva nayatyādisabaṃndhāt lādibhirabhidhāne
taddhitotpattiravagantavyā | taccākhyānataḥ kathitamucyate, tad‍ivaparītaṃ tvakathitamiti ||
<b>'duhiyācirudhipracchibhikṣiciyām'</b> (mabhā. 1.4.51) ityādi,</p>
<b><lg>
<l>jidaṇḍimuṣimanthānāṃ gatyarthānāmakīrtite |</l>
<l>nīhṛñvahigrahādīnāmupasaṃkhyānamiṣyate || 103 ||</l></lg></b> (mabhā. 1.4.51)
<p>asyārthaḥ duhyādīnāṃ ya upayogaḥ prapūraṇādistasya yannimittaṃ payaḥprabhṛti, yacca bruviśāsyoḥ
kriyā(kriyayā) dharmādikaṃ(ka)samavāyena saṃbadhyate tadapādānādisaṃjñānāmavidhāne dvitīyā—
vācyamapradhānakarmākathitam ucyate | jiprabhṛtīnāṃ cāpradhānakarmaṇastatraivopasaṃkhyānamiti |</p>
<!-- NOTES pg=229!-->
1. tasmācchuddha = ya(ta)smācchabdasya śuddha rāghavaḥ

<pb n="230"/>
<p>anye tūpayujyata ityupayogaḥ payaḥprabhṛti, tasya yannimittaṃ gavādi |
bruviśāsiguṇena ca pradhānena dharmādikarmaṇā māṇavakādi yat saṃbadhyate
tadakathitamityācakṣate | tatpakṣe lādivācyānāṃ gavādīnāṃ prādhānyaṃ (na) vyāhanyeta,
akathitasaṃjñā ca nārthā syāt | lādayaś‍ca teṣāmapi mate pradhānakarmaṇyeva, yathā ajā
nīyate grāmamiti | yathoktam—</p>
<b><lg>
<l>pradhānakarmaṇyākhyeye lādīnāhurdvikarmaṇām |</l>
<l>apradhāne duhādīnāṃ ṇyante kartuś‍ca karmaṇaḥ || 104 ||</l></lg></b> (mabhā. 1.4.41) iti
<p>tanmitho viruddhārthatvādeṣāmevāvimṛś‍yavāditāmāpādayati | kathaṃ samāna eva
yogakṣeme gavādīnāmaprādhānyam, ajādīnāṃ ca prādhānyam, kathaṃ vā pradhānaṃ gavādi
lādibhirajādivadevābhidhīyate? kiṃ ca—</p>
<b><lg>
<l>antarbhūtaṇijarthānāṃ duhyādīnāṃ ṇijantavat |</l>
<l>siddhaṃ pūrveṇa karmatvaṃ ṇijantaniyamastathā || 105 ||</l></lg></b> (vāpa. 3.7.73)
<p>asmin pakṣe gavādīnāṃ vyaktameva prayojyatvāt prāk‍sūtreṇaiva pradhānakarmatvam | tathā
ca gāṃ dogdhi paya ityatra gāṃ payaḥ kṣārayatītyarthaḥ | yato duhiḥ prapūraṇārthaḥ,
pūraṇamāpyāyanaṃ, prapūraṇaṃ tu virecanaṃ, preraṇaprasthānādāvivārthavaiparītyādhānāt | yastu
ṇijantādīnāmapi 'gatibuddhi'(1.4.52) ityādinā karmasaṃjñārambhaḥ, sa pācayati
devadattenetyādau prayojyasya kartuḥ karmasaṃjñā nirvartayanniyamārtho bhaviṣyatīti vibhaktaṃ karma ||</p>
<p>(<b>3. karaṇam</b>)</p>
<p>karaṇamucyate; tatra kriyāṃ pratyupāttavyāpāreṣu karmādiṣu yad‍vyāpārānantaraṃ
kriyāsiddhivivakṣā tatkārakaṃ sādhakatamaṃ <b>karaṇamiti</b> | yadāha—</p>
<b><lg>
<l>kriyāyāḥ pariniṣpattiḥ yad‍vyāpārādanantaram |</l>
<l>yadā vivakṣyate tasya karaṇatvaṃ tadā smṛtam || 106 ||</l></lg></b>(vāpa. 3.7.90)
<p>tadapi tredhā <b>bāhyamābhyantaraṃ bāhyābhyantaraṃ</b> ca | teṣu—</p>
<p>(<b>bāhyam—6</b>)</p>
<p><b>bāhyaṃ</b> kartṛrūpaṃ, kartrāśritaṃ, karmarūpaṃ, karmāśritaṃ, kriyāśritamanāśritaṃ ceti | tatra—
<b>kartṛrūpaṃ</b> yathā— edhaiḥ pacati, senayā jayati, aśvena gacchati, nāvā tarati |</p>
<p><b>kartrāśritaṃ</b> yathā—akṣairdīvyati, dātreṇa lunāti, dhanuṣā vidhyati, paraśunā chinatti |</p>

<pb n="231"/>
<p><b>karmarūpaṃ</b> yathā— pathā gacchati, antikena yāti, payasā bhuṅkte, yavāgvā juhoti |</p>
<p><b>karmāśritaṃ</b> yathā— payasā odanaṃ bhuṅkte, pathā grāmaṃ gacchati, dvidroṇena
dhānyaṃ krīṇāti, pañcakena, paśūn badhnāti |</p>
<p><b>kriyāśritaṃ</b> yathā— māsenādhīte, krośenādhīte, viśvajitā yajate, vidhinā vidadhāti |</p>
<p><b>anāśritaṃ</b> yathā— stokena muktaḥ, kṛccheṇa labdhaḥ ālokena paśyati, dīpikayā yāti |</p>
<p>(<b>ābhyantaram—7</b>)</p>
<p><b>ābhyantaramapi</b> āntaram, avāntaram, ābhyantaram, anantaraṃ, samanantaraṃ, pratyanantaraṃ,
bāhyābhyantaramiti | tatra—</p>
<p><b>āntaraṃ</b> yathā— ātmanā budhyate, svayamupakramate, svataḥ prakāśate, anyonyato
jānāti |</p>
<p><b>avāntaraṃ</b> yathā— jātyā durjanaḥ, prakṛtyā abhirūpaḥ, nisargeṇāryaḥ, svabhāvena
subhagaḥ |</p>
<p><b>ābhyantaraṃ</b> yathā— ahaṅkāreṇa katthate, sattvena sahate, rajasā 'nurajyate, tamasā muhyati |</p>
<p><b>anantaraṃ</b> yathā— manasā modate, antareṇācarati, pratibhayā paś‍yati, saṃskāreṇa smarati |</p>
<p><b>samanantaraṃ</b> yathā— prayatnenārabhate, buddhyā jānāti, sukhena śete, duḥkhena paṭhati |</p>
<p><b>pratyanantaraṃ</b> yathā— dharmeṇa vardhate, adharmeṇa patati, avidyayā mṛtyuṃ tarati,
vidyayā 'mṛtaṃ prāpnoti |</p>
<p><b>bāhyābhyantaraṃ</b> yathā— cakṣuṣā paś‍yati, vācā vadati, iṅgitena kathayati,
ākāreṇa jñāpayati |</p>
<p>(<b>bāhyābhyantaram —6</b>)</p>
<p><b>bāhyābhyantaramapi</b> bahirmukhamantarmukhaṃ, nirmukhaṃ, bahirudrekamantarudrekaṃ, nirudrekaṃ ca | teṣu
<b>bahirmukhaṃ</b> yathā— vidyayā 'mṛtamāpnoti |</p>
<p><b>antarmukhaṃ</b> yathā— ghrāṇena jighrati, jihvayā svādayati, sparśena budhyate, śrotreṇa
śrṛṇoti |</p>
<p><b>nirmukhaṃ</b> yathā— niśśaṅkatvena yātaḥ, nirbhayatvena āyātaḥ, niṣkiñcanatvena
muktam(ktaḥ), nirāyudhatvena hataḥ |</p>
<p><b>bahirudrekaṃ</b> yathā— padbha‍yāṃ ya‍ gacchati, pāṇibhyāṃ spṛśati, saṃjñayā gamayati, pauṃsnena
prīṇāti |</p>

<pb n="232"/>
<p><b>antarudrekaṃ</b> yathā— balena varṣati, kauśalena rañjayati, abhiyogenādhīte,
abhyāsena dhārayati |</p>
<p><b>nirudrekaṃ</b> yathā— prāyeṇa yājñikaḥ, gotreṇa gārgyaḥ, abhijanena sauhmaḥ, śākhayā
cchandoga iti |</p>
<p>niṣkiñcanatvastokatvādīnāṃ sadabhāvāsattvarūpatvādasādhakatvamiti cet tanna |</p>
<b><lg>
<l>yathaiva sannidhau tasya tathaivāsannidhāvapi |</l>
<l>bhāvasya karaṇatvena kriyāsiddhiḥ pratīyate || 107 ||1</l></lg></b> (vāpa. 3.7.98)
<b><lg>
<l>stokatvasyābhinirvṛtteranirvṛtteś‍ca tasya vā |</l>
<l>prasiddhiṃ karaṇatvasya stokādīnāṃ pracakṣate || 108 ||</l></lg></b> (vāpa. 3.7.99)
<p>na ca karaṇasya vāstavaṃ rūpamasti vivakṣānibandhanatvāt | taduktam—</p>
<b><lg>
<l>vastutastadanirdeś‍yaṃ na hi tad vastuni sthitam |</l>
<l>sthālyā pacyata eṣāpi vivakṣā dṛś‍yate yataḥ || 109 ||</l></lg></b>(vāpa.3.7.91)
<p>na ca bhavati edhāḥ pacanti, dhanurvidhyati, cakṣuḥ paś‍yati, mano jānāti iti ||
karaṇamuktam |</p>
<p>(<b>4. saṃpradānam</b>)</p>
<p><b>saṃpradāna</b>mucyate; tattrividham— <b>dadātikarmāpyaṃ, karmamātrāpyaṃ kriyāpyaṃ</b> ceti | tatra
(<b>dadātikarmāpyam —6</b>)</p>
<p>saṃpradānamiti mahatyāḥ saṃjñāyāḥ karaṇāt | samyagasmai pradīyate tad‍gavādinā <b>dadātikarmaṇā</b>
prāpyamupādhyāyādikaṃ saṃpradānasaṃjñaṃ bhavati | tat svatvanivṛttau, parasvatvāpattau,
ubhayayoge, svopayoge, paropayogo, ubhayopayoge ceti <b>ṣọdhā</b> viprathate |</p>
<p><b>svatvanivṛttau</b> yathā— śiṣyāya vidyāṃ prayacchati, varāya kanyāṃ viśrāṇayati,
āp‍tāyopadeśaṃ dadāti, gurubhya ātmānaṃ nivedayati |</p>
<p><b>parasvatvāpattau</b> yathā— ripubhyo bhayaṃ dadāti, śatrave prahāraṃ prayacchati, vādine
uttaraṃ dadāti, dayitāyai vācaṃ prayacchati |</p>
<p><b>ubhayayoge</b> yathā— karmakarāya chatramarpayati, mūkāya hitamupadiśati, saṃvāhakāya
kāyaṃ vitarati, priyatamāya śarīraṃ dadāti |</p>
<!-- NOTES pg=232!-->
1. kārikāyā asyā vāk‍yapadīyasya mūle bhinna eva pāṭhaḥ, pṛ. 86, pūnāsaṃskaraṇam |

<pb n="233"/>
<p><b>svopayoge</b> yathā— vātāya cakṣurdadāti, pṛṣṭhamātapāya sparśayati, gītāya karṇaṃ
dadāti, śrutāya ceto vitarati |</p>
<p><b>paropayoge</b> yathā— putrāyāśiṣaṃ prayacchati, chātrāya capeṭāṃ dadāti, bhītāyābhayaṃ
prayacchati, ārtāyauṣadhaṃ dadāti |</p>
<p><b>ubhayopayoge</b> yathā— nāpitāya kṣuraṃ prayacchati, maitrāvaruṇāya daṇḍaṃ dadāti,
priyatamāyādharaṃ prayacchati, priyāyā aṅkapālīṃ dadāti |</p>
<p>'karmaṇā yamabhipraiti sa saṃpradānam' (1.4.32) iti paribhāṣayā lakṣyamāṇaṃ</p>
<p>(<b>karmamātrāpyam —6</b>)</p>
<p><b>karmamātrāpyam</b> tadapi <b>ṣọdhā</b> prerakamanumantu, nirākartṛ, anirākartṛ, pratyarpakaṃ,
apratigrāhakamiti (vāpa. 3.7.129) | teṣu —</p>
<p><b>prerakaṃ</b> yathā— yācakāyānnaṃ dadāti, vṛddhimuttamarṇāya prayacchati, dvāḥsthāyopacāraṃ
kalpayati, dāyādāya bhāgaṃ nirdiśati |</p>
<p><b>anumantṛ</b> yathā— gāmupādhyāya nivedayati, sevakāya grāmaṃ nirdiśati, patiṃvarāyai
varaṃ darśayati, dāsyai vastramatisṛjati |</p>
<p><b>anirākartṛ</b> yathā— devāya puṣpaṃ kṣipati, kuberāya balimupaharati, rudrāya
paśumālabhate, somāyārghyaṃ dadāti |</p>
<p><b>nirākartṛ</b> yathā— unmattāyauṣadhaṃ nirdiśati, vādine dūṣaṇaṃ dadāti, ṭaṅkāya daṇḍaṃ
karoti, śāk‍yāyāmiṣaṃ preṣayati |</p>
<p><b>pratyarpakaṃ</b> yathā— sādine 'śvaṃ nirdiśati, sannidhātre kośamarpayati, samāhartre rāṣṭraṃ
nivedayati, amātyāya mudrāmupanayati |</p>
<p><b>apratigrāhakaṃ</b> yathā— devebhya uṣitānnaṃ dadāti, pitṛbhyo bhuktaśeṣaṃ prayacchati,
andhāya rūpaṃ darśayati, badhirāya śāstramupadiśati |</p>
<p>(<b>kriyāpyam —6</b>)</p>
<p>karmagrahaṇena kriyāyā api saṅgrahāt kriyayā yadāpyate tadapi saṃpradānaṃ, <b>kriyāvyāpyamiti</b>
ca bhavati | karmaṇo 'smāt ko viśeṣa iti cedīpsitatamatvaṃ nāmaṃ tadapi <b>ṣọdhā</b> śeṣaḥ,
karmaśeṣaḥ, karma, vyavahitakarma, hetuḥ, nimittaheturiti ca | yadāha— (vāpa. 3.7.130)</p>
<b><lg>
<l>hetutve karmasaṃjñāyāṃ śeṣatve vā 'pi kārakam |</l>
<l>rucyarthādiṣu śāstreṇa saṃpradānākhyamucyate || 110 ||</l></lg></b> tatra—

<pb n="234"/>
<p><b>śeṣo</b> yathā— devadattāya rocate, devadattāya svadate, devadattāya tiṣṭhate, devadattāya namate |</p>
<p><b>karmaśeṣo</b> yathā— devadettāya gāṃ pratiśrṛṇoti, devadattāya grāmaśrṛṇoti, devadattāya
śataṃ dhārayati, devadattāya daivamīkṣate |</p>
<p><b>karma</b> yathā— devattāya rādhyati, puṣpāya spṛhayati, grāmāya gacchati, devebhyo
namati |</p>
<p><b>vyavahitakarma</b> yathā— chātrāya ślāghate, caitrāya śapate, hotre pratigṛṇāti, potre
anugṛṇāti |</p>
<p><b>hetu</b>ryathā— devadattāya krudhyati, devadattāya druhyati, devadattāyerṣyati,
devadattāyāsūyati |</p>
<p><b>nimittahetu</b>ryathā— edhebhyo vrajati, śrāddhāya nigarhate, yuddhāya sannahyati, patye śete
iti | etena 'ruccarthānāṃ prīyamāṇaḥ' (1.4.33), 'ślāghahnuṅsthāśapāṃ
jñīpsyamānaḥ' (1.4.34), 'dhāreruttamarṇaḥ' (1.4.35) 'spṛherīpsitaḥ'
(1.4.36), 'krudhadruherṣyāsūyārthānāṃ yaṃ prati kopaḥ' (1.4.37),
'rādhīkṣyoryasya vipraś‍naḥ' (1.4.38), 'pratyāṅbhyāṃ śruvaḥ pūrvasya kartā'
(1.4.40), 'anupratigṛṇaś‍ca' (1.4.41) 'gatyarthakarmaṇi dvitīyācaturthyau
ceṣṭāyāmanadhvani' (2.2.12) 'kriyārthopapadasya karmaṇi sthāninaḥ'
(2.3.14) ityādivacana 'karmaṇā yamabhipraiti sa saṃpradānam' (1.4.32)
ityādyayogasyaiva prapañcārtham ityuktaṃ bhavatītyavasitaṃ saṃpradānam ||</p>
<p>(<b>5. apādānam</b>)</p>
<p><b>apādāna</b>mucyate, 'dhruvamapāye 'pādānam' (1.4.24); kāyasaṃsargapūrvake buddhisaṃsargapūrvake
vā apāye yaddhruvamavadhibhūtaṃ vivakṣitaṃ tasyāpādānamiti saṃjñā | yathocyate—</p>
<b><lg>
<l>apāye yadudāsīnaṃ tadrūpaṃ yadi vā calam |</l>
<l>dhruvameva tadāveśāt tadapādānamucyate || 111 ||</l></lg></b> (pama.1.4.24)
<p>tadapi trividhaṃ <b>nirdiṣṭaviṣayamupāttaviṣayamapekṣitakriyaṃ</b> ceti | taduktam—</p>
<b><lg>
<l>nirdiṣṭaviṣayaṃ kiñcidupāttaviṣayaṃ tathā |</l>
<l>apekṣitakriyaṃ ceti tridhā 'pādānamucyate || 112 ||</l></lg></b> (vāpa. 3.7.136)

<pb n="235"/>
<p>(<b>nirdiṣṭaviṣayam —6</b>)</p>
<p>teṣu yatropāttakriyopādānenāpāyaḥ pratīyate, <b>tannirdiṣṭaviṣayam</b> |</p>
<p>tat ṣọdhā— ujjhitamanujjhitamīpsitaṃ jihāsitaṃ pariṇataṃ nivṛttamiti | tatra—
<b>ujjhitaṃ</b> yathā— grāmādāgacchati, vṛkṣāt parṇaṃ patati, meṣāde(nme)ṣo 'pasarpati,
dhāvato 'śvāt patitaḥ |</p>
<p><b>anujjhitaṃ</b> yathā—śrṛṅgāccharo jāyate, himavato gaṅgā prabhavati, vaṭāt praroho
lambate, agnerdhūma uccarati |</p>
<p><b>īpsitaṃ</b> yathā— yavebhyo gāṃ niṣedhati, māṣebhyo mahiṣān ruṇaddhi, kūpādandhaṃ
vārayati, agnermāṇavakamapasārayati |</p>
<p><b>jihāsitaṃ</b> yathā— araṇyānniṣkrāmati, gartāduttarati, parvatādavarohati, ākāśāt
patati |</p>
<p><b>pariṇataṃ</b> yathā— gomayāt vṛś‍ciko jāyate, golomāvilomabhyo dūrvā bhavanti,
suvarṇāt kuṇḍalamutpadyate, kāśebhyaḥ kaṭo bhavati |</p>
<p><b>nivṛttaṃ</b> yathā— prabhāvāddhīyate, prajñāyāḥ prabhraś‍yate, nyāyādapaiti, svarūpāt
pracyavate |</p>
<p>kathaṃ prabhāvādīnāṃ dhrauvyamiti cet śabdavyāpārato 'pāyābhiniveśaḥ |</p>
<p>(<b>upāttaviṣayam —6</b>)</p>
<p>audāsīnyād yatropāttakriyāsāmarthyādavagamyamānakriyāpadenāpāyapratītistad
<b>upāttaviṣayam</b> | tadapi <b>ṣọdhā</b>— siddharūpaṃ, sādhyarūpaṃ, prāpyarūpamaprāpyarūpaṃ, parihartavyaṃ,
nirhartavyamiti | teṣu —</p>
<p><b>siddharūpaṃ</b> yathā— kūlāt patati, kusūlāt pacati, kāṃsyapātrato bhuṅkte,
brāhmaṇācchaṃsati, upādhyāyādadhīte |</p>
<p><b>sādhyarūpaṃ</b> yathā— adhyayanāt parājayate, dharmāt pramādyati, adharmājugupsate,
akṛtyād viramati |</p>
<p><b>prāpyarūpaṃ</b> yathā— āsanāt prekṣate, prāsādādavalokayati, balāhakād vidyotate,
yauvanato vikurute |</p>
<p><b>aprāpyarūpaṃ</b> yathā— dvayahādannaṃ bhokṣyate, āmṛtyoḥ śriyāmākāṅkṣet, krośāllakṣyaṃ
vidhyati, āpāṭaliputrād vṛṣṭo devaḥ |</p>
﻿
<pb n="236"/>
<p><b>parihartavyaṃ</b> yathā— corebhyo bibheti, durjanebhya udvijate, upādhyāyādantardhartta,
sahādhyāyibhyo nilīyate |</p>
<p><b>nirhartavyaṃ</b> yathā— corebhyo guhyaṃ trāyate, rogebhya āturaṃ rakṣati, kākebhyo
dadhyavati, asatyādātmānaṃ pāti |</p>
<p>(<b>apekṣitakriyam —6</b>)</p>
<p>yatrārthaprakaraṇādibhyo gamyamānāt kriyāpadādapāyabuddhista<b>dapekṣitakriyam</b> |</p>
<p>tadapi <b>ṣọdhā</b>— sāmānyakriyāpekṣaṃ viśeṣakriyāpekṣaṃ sattvabhūtāpekṣamasattvabhūtāpekṣaṃ
niyatarūpāpāyam aniyatarūpāpāyamiti | teṣu—</p>
<p><b>sāmānyakriyāpekṣaṃ</b> yathā— dānavebhyo devā buddhimantaḥ, surebhyo 'surā yoddhāraḥ,
suhyā brahyottarebhya ạ̄dhyatarāḥ, pāṭaliputrebhyaḥ sukumāratarāḥ |</p>
<p><b>viśeṣakriyāpekṣaṃ</b> yathā— rohaṇād rat‍nam, payo vāridharāt, kuto bhavān?
pāṭaliputrāt |</p>
<p><b>sattvabhūtāpekṣaṃ</b> yathā— anyo devadattāt, itaro devadattāt, pṛthak devadattāt,
nānā devadattāt |</p>
<p><b>asattvabhūtāpekṣaṃ</b> yathā— ṛte devadattāt, vinā devadattāt, ārād devadattāt,
dūrād devadattāt |</p>
<p><b>niyatarūpāpāyaṃ</b> yathā— kaumudyā yakṣarātriḥ pakṣe, kārtikyā āgrahāyaṇī māse,
gavīthumataḥ sāṃkāśyaṃ caturṣu yojaneṣu, pāṭaliputrād rājagṛhaṃ
sap‍tayojanāni |</p>
<p><b>aniyatarūpāpāyaṃ</b> yathā— prāggrāmātṛ, dakṣiṇā grāmāt, tata upariṣ‍ṭāt |</p>
<p>anye tu 'dhruvamapāye 'pādānam' (1.4.24) iti nirdiṣ‍ṭaviṣayam; 'bhītrārthānāṃ
bhayahetuḥ' (1.4.24), 'parājerasoḍhaḥ' (1.4.26) 'vāraṇārthānāmīpsitaḥ' (1.4.27),
'antardhau yenādarśanamicchati' (1.4.28), 'ākhyātopayoge' (1.4.29), 'janikartuḥ
prakṛtiḥ' (1.4.30), 'bhuvaḥ prabhavaḥ' (1.4.31), 'lyablope karmaṇa upasaṃkhyānam'
(1.4.31, vā), 'sap‍tamīpañcamyau kārakamadhye' (2.3.7), ityādiyogoktamupāttaviṣayam;
'pañcamī vibhattke' (2.3.42), 'anyārāditarartedikśabdāñcūttarapadājāhiyukte' (2.3.29),
'pratiḥpatinidhipratidānayoḥ' (1.4.92), 'pratinidhipratidāne ca yasmāt' (2.3.11)
ityādikaṃ tvavadhibhāvādapekṣitakriyamiti tridhā 'pādānaṃ manyante | āhuś‍ca—</p>
﻿
<pb n="237"/>
<b><lg>
<l>nirdhāraṇe vibhakte yo bhītrādīnāṃ ca yo vidhiḥ |</l>
<l>upāttāpekṣitāpāyaḥ so 'budhapratipattaye || 113 ||</l></lg></b>(vāpa.3.7.147)
<p>uktamapādānam |</p>
<p>(<b>6. adhikaraṇam</b>)</p>
<p><b>adhikaraṇa</b>mucyate, 'ādhāro 'dhikaraṇam'(1.4.45); karttuḥ karmaṇo vā
kriyāśrayasya kriyāṃ prati ya ādhārastadadhikaraṇam (kāśikā 1.4.45) taduktam—</p>
<b><lg>
<l>kartṛkarmavyavahitāmasākṣād dhārayat kriyām |</l>
<l>upakurvat kriyāsiddhau śāstre 'dhikaraṇaṃ smṛtam || 114 ||</l></lg></b> (vāpa. 3.7.148)
<p>tat tredhā— <b>vaiṣayikamaupaśleṣikaṃ naimittikaṃ</b> ceti | tattrividhamāpi anekaprakāram |</p>
<p>(<b>vaiṣayikam —3</b>)</p>
<p>visinotīti viṣayo jātiguṇakriyādīnāmāśrayaḥ, viṣaya eva vaiṣayikamiti;
'vinayādibhyaṣ‍ṭhak' (5.4.34) | tat <b>ṣọdhā</b>— jātivaiṣayikaṃ guṇavaiṣayikaṃ kriyāvaiṣayikaṃ
dravyavaiṣayikaṃ saṃjñāvaiṣayikaṃ saṃketavaiṣayikamiti | teṣu</p>
<p><b>jātivaiṣayikaṃ</b> yathā— divi devāḥ, bhuvi manuṣyāḥ, jale matsyāḥ, pātāle
pannagāḥ |</p>
<p><b>guṇavaiṣayikaṃ</b> yathā— āyuktaḥ kaṭakaraṇe kuśalaḥ, kaṭakaraṇe sādhuḥ, mātari
nipuṇaḥ, pitari pravīṇaḥ |</p>
<p><b>kriyāvaiṣayikaṃ</b> yathā— prācyāmāditya udeti, dakṣiṇasyāmagastyo dṛśyate,
ākāśe śakuntāḥ patanti, śabdādiṣu śrotrādayo 'bhiniviśante |</p>
<p><b>dravyavaiṣayikaṃ</b> yathā— goṣu svāmī, goṣu dāyādaḥ, adhi brahmadatte pañcālāḥ,
adhi pañcāleṣu brahmadattaḥ |</p>
<p><b>saṃjñāvaiṣayikaṃ</b> yathā— brahmaṇi pitāmahaḥ, viṣṇau puruṣottamaḥ, rudre maheśvaraḥ, indre śakraḥ |</p>
<p><b>saṅketavaiṣayikaṃ</b> yathā— tarjanīmadhye udāttaḥ, kaniṣ‍ṭhikāmadhye 'nudāttaḥ,
anāmikāmadhye svaritaḥ, madhyamāmadhye pracaya iti |</p>
<p>(<b>aupaśleṣikam —6</b>)</p>
<p>upaśleṣo 'vaṣ‍ṭambhaḥ tasmai prabhava<b>tyaupaśleṣikam</b>; tadapi <b>ṣọdhā</b>— <b>ekadeśikamabhi</b>—
<b>vyāpakaṃ sāmīpyakamaupaśleṣikamaupaśalyakamaupacārikaṃ</b> ceti | teṣu—</p>
﻿
<pb n="238"/>
<p><b>ekadeśikaṃ</b> yathā— gṛhe tiṣ‍ṭhati, sthālyāṃ pacati, paryaṅke śete, śākhāyāṃ
lambate |</p>
<p><b>abhivyāpakaṃ</b> yathā— tileṣu tailam, śaileṣu rāgaḥ, gavi gotvaṃ, tantuṣu paṭaḥ |</p>
<p><b>sāmīpyakaṃ</b> yathā— gurau vasati, tīrthe vasati, gaṅgāyāṃ ghoṣaḥ, kūpe gargakulam |</p>
<p><b>aupaśleṣikaṃ</b> yathā—dva‍yahe bhoktā, kārtikyā āgrahāyaṇī māse,
ihastho 'yamiṣvāsaḥ krośe lakṣyaṃ vidhyati, pāṭaliputrād rājagṛhaṃ
sap‍tasu yojaneṣu |</p>
<p><b>aupaśalyakaṃ</b> yathā— upa khāryāṃ droṇaḥ, upa niṣke kārṣāpaṇam, upa vyāme
vitastiḥ, upa śate pañcāśat |</p>
<p><b>aupacārikaṃ</b> yathā— yo yasya priyassa tasya hadaye vasati, yo yasya dveṣyassa
tasyākṣṇoḥ prativasati, samaḥ samagro muṣ‍ṭimadhye tiṣ‍ṭhati,
aṅgulyagre hastiyūthaśatamāsta iti |</p>
<p>(<b>naimittikam —6</b>)</p>
<p>nimittameva <b>naimittikam</b>; tadapi ṣọdhaiva— deśanaimittikaṃ kālanaimittikaṃ
bhāvanaimittikaṃ vastunaimittikaṃ karmanaimittikaṃ karmayoganaimittikamiti | teṣu —</p>
<p><b>deśanaimittikaṃ</b> yathā—gehe modate, araṇye bibheti, jale majjati, śvabhre patati |</p>
<p><b>kālanaimittikaṃ</b> yathā—</p>
<b><lg>
<l>kāśāḥ puṣpyanti meghānte madhau mādyanti kokilāḥ |</l>
<l>puṣye pāyasamaśnīyānmaghāsu palalodanam || 115 ||</l>
</lg></b>
<p><b>bhāvanaimittikaṃ</b> yathā— darśane prasīdati, virahe viṣīdati, arthalābhe hṛṣyati,
arivināśe tuṣyati |</p>
<p><b>vastunaimittikaṃ</b> yathā— ātape klāmyati, chāyāyāmāśvasiti, doṣeṣūdvijate,
guṇeṣu rajyata iti |</p>
<p><b>karmanaimittikaṃ</b> yathā— iṣ‍ṭī yajñe, parigaṇitī yājñikye, āmnātī chandasi,
adhītī vyākaraṇe |</p>
<p><b>karmayoganaimittikaṃ</b> yathā—</p>
<b><lg>
<l>carmaṇi dvīpinaṃ hanti dantayorhanti kuñjaram |</l>
<l>vāleṣu camarīṃ hanti sīmni puṣkalako hataḥ || 116 ||</l></lg></b> (mabhā. 3.2.36)
﻿
<pb n="239"/>
<p>nanu ca nimittahetoḥ kārakatvāt kārakasya ca prayojakaparatantratvādiha kathaṃ
kārakatvamiti |</p>
<p>ucyate, dvividhaḥ kārakahetuḥ <b>pravṛttaprerakaḥ apravṛttapreraka</b>ś‍ca | tatrādyo ṇijviṣayaḥ,
itarastu vidhyādyātmako nimittātmakaś‍ca | tayoś‍ca <b>prathamo</b> liṅloṭtavyādivācyaḥ |</p>
<p>taduktam—</p>
<b><lg>
<l>dravyamātrasya tu praiṣe pṛcchyāderloḍ vidhīyate |</l>
<l>sakriyasya prayogastu yadā sa viṣayo ṇicaḥ || 117 ||</l></lg></b>(vāpa. 3.7.126)
<p>(<b>adhikaraṇam</b>) <b>nimittātmakastu</b> kriyāśrayatvāt sap‍tamīvācyo naimittikamadhikaraṇamiti
vibhaktama<b>dhikaraṇam</b> |</p>
<p>nanu ca upa khāryāṃ droṇaḥ, adhi pāñcāleṣu brahmadatta ityādau yadyadhikaraṇa eva
sap‍tamī adhikaṃ kimartham ucyate 'yasmādadhikaṃ yasya ceśvaravacanaṃ tatra sap‍tamī'
(2.3.9) iti | ucyate 'karmapravacanīyayukte dvitīyā (2.3.8) mā bādhiṣ‍ṭa' iti |</p>
<p>nanu ca 'upapadavibhakteḥ kārakavibhaktirbalīyasī' (mabhā. 2.3.4) iti dvitīyā
na bhaviṣyati, yathā goḥ svāmī vrajati, devān namaskarotīti |</p>
<p>naivam; neyamupapadavibhaktiḥ, api tvantarbhūtakriyāntarasaṃbandhā karmavibhaktiḥ |</p>
<p>tadyathā śākalyasya saṃhitāmanu prāvarṣat, saṃhitāmanu niśamya ityarthaḥ |</p>
<p>tarhi kimarthaṃ vidhīyate?</p>
<p>kārakāntare 'pi yathā syāt | tena upārjunaṃ yoddhāra ityapādāne 'pi pañcamī
bādhate | ata eva 'pañcamyapāṅpari' (2.3.10) ityapādāne 'pyārabhyata iti |
etenādhītī vyākaraṇe, edhebhyo vrajatītyādayaḥ kārakavibhaktiviṣaye, goṣu svāmī,
prāggrāmādityādayaḥ saṃbandhavibhaktiviṣaye kārakavibhaktisamāveśāt prakāśitā bhavanti |</p>
<p>nanu ca śaktissādhanaṃ, tad‍vaśena dravyasya kriyāsu yogitvāt | kiṃca dravyamapi
sādhanam, kalpayitvā sādhanabhedā(n), na punarāśrayitavyāḥ śaktayaḥ | saṃnyastā veti
(santyak‍taiveti) śaktiḥ |</p>
<p>satyam, (śak‍ti—)bhedāssādhanamiti kalpitam | na ca tāmāmadhikaraṇaṃ dravyameveti
dravyānapekṣasādhanatvam, dravyasyāpi svakarmāyattajanmanastadapekṣayā tulyadoṣatvāt;
śaktīnāmeva ca sādhanatve pratyayābhihitāsu śaktiṣu dravyavacanānāmanuprayogo yujyate
'vardhate devadattaḥ, parigatamarthatattvam' iti | dravye tu sādhane tasyābhihitatvādanuprayogo na
prāpnoti | śaktīnāmeva ca sādhanatve 'adya bhuktvā devadatto dva‍yahe dva‍yahāda vā bhoktā'
﻿
<pb n="240"/>
iti śaktimadhyavartini kāle sap‍tamī vā kārakamadhye (2.3.7) labhyate |
dravyasya devadattāderekatvānmadhye dva‍yahādikālo na saṃbhavati | śaktīnāmeva ca sādhanatve
'prāsāde asti' iti ghañādiviṣayamadhikaraṇamabhihitaṃ, na tvāsiviṣayamityanabhihita—
viṣayalakṣaṇā sap‍tamī labhyate; dravye satyabhihitatvād iti | śaktīnāmeva sādhanatve
yo 'yamekadravyādhikaraṇaḥ sādhanabhedaḥ śrūyate, sa upapanno bhavati, 'vegena patito rūgṇaḥ',
'sphurato dhvanirudita' iti dravye tu tasyaikatvānna saṃbhavati | kriyābhedanibandhano
bhaviṣyatīti cet karmādiniyamo bādhyeta; pratītibhedaś‍ca na syāt |</p>
<p>tanna, kriyāyā arthāntaratvāt na hyanyasya bhedaḥ, anyad bhidyate | api ca
dravyasyaikatve kutaḥ kriyābhedakāraṇabhedaḥ, kāryasyābhedāt | śaktīnāmeva ca sādhanatve
prātipadikād vibhaktayo yujyante | dravyasya tu prātipadikenābhihitatvād anarthakā notpadyeran |</p>
<p>vacanāt svārthikā iti cet, karmādiḥ niyamo bādhyeta, pratītibhedaś‍ca na syāt
vṛkṣe vṛkṣeṇeti | asti cāsāvabhinne 'pi prātipadikārthe tasmādarthāntaraṃ prātipadikārthād
vibhakta‍yarthaḥ kārakamiti |</p>
<p>naivam; śakta‍yapekṣā tasya sādhanatvaṃ vihanti; śakterapi dravyāpekṣatve
tulyadoṣatvāt | na cānyāpekṣā kārakāṇāṃ kārakatvaṃ viruṇaddhi; kāryata
evānvayavyatirekābhyāṃ kārakatvāvagateḥ | kāryaṃ hi kasyacit saṃbhave 'pyanavāp‍tasattākaḥ
punaravāpnuvan sattāntarasya bhāva eva parigṛhītātiśayāntarasya kāraṇatāṃ sūcayati; na
tvakāraṇatāmeva | viśeṣaśālini tasminneva punarbhāvāt tadabhāve cābhāvāt | na khalu
kusūlādau bījasamavadhāne 'pyalabdhopalabdheraṅkurasya kṣityādisahakārigrāmabījasya
samavadhānasadṛśyamānamūrtteranvayakāryaṃ na pratīyate, api tu tadeva bījaṃ samavahita—
kṣityādisahakāripratyayamasya janakamitaratheti gamyate |</p>
<p>dravyasyaikatvāt sādhanabhedaḥ kathamiti cet ekadravyādhikaraṇāśśaktayo bhinnarūpāḥ
svarūpabhedenāśrayabhedamupadadhatyo 'bhedamadhikaraṇasya darśayanti | ekasyāpi devadattādeḥ
śilpabhedāt takṣāyaskārādisasamākhyā arthabhedanibandhanāḥ saṃdṛśyante | śakta‍yastu
bhinnarūpā iti śaktisādhaniko 'pi manyate | tāsāṃ ca vaśena tad‍dravyamāhitabhedaṃ
dravyasādhanikasyāpi sādhanabhedavyavasthāṃ racayati iti |</p>
<p>yattūktam dravye sādhane pratyayābhihitatvāt tadanuprayogo na syāt, tatra
sāmānyamabhihitaṃ, viśeṣo na prayokṣyate iti;</p>

<pb n="241"/>
<p>na (tad) vaktavyama; sādhane vidhīyamānapratyayaḥ kathaṃ sādhanaṃ sāmānyama—
bhidadhīta ? sāmānyasya viśeṣāśrayatvād viśeṣa eva vā pratyayenaikarūpatvādanu—
prayogāpekṣiṇā 'bhidhīyate gośabdenaiva prakaraṇādyapekṣiṇā gavādirartha iti |</p>
<p>nanu cānyāpekṣayā viśeṣamabhidadhataḥ sāmānyasādhanaśaktīnāṃ viśeṣe śabdasyā—
bhidhānaśaktipratighāta iti |</p>
<p>naivaṃ, śaktirviśeṣa evocyate | dhātoḥ kriyāviśeṣavacanādeva pratyayotpatteḥ | sa ca
kāryaviśeṣāśrayabhedābhyāmavadhāryate | tatra kāryabhedo dhātunaivābhihitaḥ; āśrayabhedaḥ punarapratītaḥ
padāntareṇaivocyate caitro maitra iti | tathāpyanyāpekṣā tulyaiva | na cāśritāśrayayossāmānā—
dhikaraṇyam | ataś‍caitro vartate iti na syāt, api tu caitro vardhata iti | api ca
dhātuḥ kriyāviśeṣavacana eveti kuta etad vardhate, yāvadanena vardhitavyam | idaṃ karma kuryāḥ,
'nāgarakavṛttaṃ' varteta, samān poṣān apuṣyat' ityādau sāmānyasya viśeṣaḥ pratīyate |</p>
<p>yattu devadattāderdravyasyaikatvānmadhye dvyahādiḥ kālo na sambhavatītyuc‍yate, tadapi na
samyak; āśritopādhinimittasya bhedasyopapatteḥ | tathā hi vaktāro bhavanti, parud‌bhavān,
paṭurāsīt, paṭutaś‍caiṣamaḥ, adyānya evāsi saṃpanna (mabhā. 5.3.57) iti | tadevaṃ
sāmarthyabhedādāhitavibhāgamadhikaraṇaṃ bhāgaśo 'vacchidya sādhanabhedaḥ prakalpyamāno
madhyamapyupakalpayati |</p>
<p>na ca śaktipakṣe 'pi sākṣānmadhyasambhavaḥ | pūrvaśaktikāle parasyāḥ, parakāle ca
pūrvasyā abhāvāt |</p>
<p>athavā dvyahe bhoktetyavadhisap‍tamī dvyahād vā bhoktetyavadhereva pañcamī, sa
cāntyamojanenāvacchidyate | yadi tu madhyasiddhaye dravyabhedaḥ śaktibhedaś‍ca kal‍pyate, tadā
kartṛbhedād bhuk‍tveti k‍tvāpratyayaḥ 'samānakartṛkayoḥ pūrvakāle' (3.4.21) iti na syāt |</p>
<p>upacaritābhedāśrayassa iti ced, madhyaṃ na sidhyati | athaikatvād bhuktikriyāyāṃ
kārakaikatvakālabhedāśrayaś‍ca kārakabhedaḥ, s‍nātvā vrajatīti na syāt;
s‍nānavrajikriyayoś‍ca bhedāt tannimittayoḥ kartṛśak‍tyorapi bhede samānakartṛkatvābhāvāt |
nanu ca yasyāpi dravyamāśritaśaktibhedasaṃpāditanānātvaṃ sādhanaṃ tasyāpyeṣa doṣaḥ |
a(nā)pi ca bhinnādhāravartitayā sāmarthyayorabhedamādheyaśaktivādinā śak‍yate vaktuṃ samānaḥ
karteti | yasya tu śaktibhedopanītastadādhārasya bhedaḥ, tasya nibandhanamupacaritamapyekatvaṃ
na vidyate, apekṣaṇīyaś‍cādhārabheda, kriyābhedasya paurvāparyavataḥ apekṣitatvāt |</p>

<pb n="242"/>
<p>atrocyate—dravyasyaikatvena śaktyorekatvamucyate | śaktinānātvena ca dravyasyāpi
nānātvaṃ kariṣyate dravyasya tu pāramārthikamapyekatvaṃ na mṛṣyata ityaho kāmacāraḥ | api
tu śaktau sādhane paśau kartari hastikavāṭayoḥ kartroḥ iti (pamaḥ nyāsa. 3.2.54)
kathaṃ śaktirekādhārāvacchinnā pratipadyate ? pratipadyatām, sāmānādhikaraṇyaṃ pṛcchāmi; paśau
dravye yaḥ karteti cet, upamānāt karturiti na prāp‍noti |</p>
<p>atha śaktibhedopakaraṇāḥ kartrādiśrutayaḥ tadadhikaraṇaṃ kāryayogitayā 'vagamayanti,
śulkādaya iva rūpaviśeṣāśrayamiti sāmānādhikaraṇyopapatteḥ | jitaṃ tarhi bhavatā,
siddhaśśaktisādhanabhedaḥ, kartrādiśrutibhirāśrayasya śaktimato 'bhidhānāt |</p>
<p>kiñca śaktikārakapakṣe karmaṇa ekatve, karmaṇo dvitve, karmaṇo bahutve
vibhaktivacanādi na syāt; na hi guṇasya saṃkhyā saṃbandho 'pi; dravye tu yujyate| yataḥ
karmādiśabdāḥ śaktimad‌dravyamaviruddhasaṃkhyāsambandhaṃ bodhayanti |</p>
<p>nanu guṇasyāpi saṃkhyāsambandho dṛś‍yate pañca karmāṇi, catvāro 'bhāvā—
strayassaṃyogā dve sāmānye ekassamavāya iti | na cāyamupacāraḥ pratyayāviśeṣāt evaṃ
śaktayo 'pi kāryabhedabhinnāssaṅkhyābhedamanubhaviṣyanti |</p>
<p>satyam,asti śaktīnāṃ bhedaḥ, na tu tatrāpi te vacanabhedaḥ, yasmādādityaṃ
paś‍yati stautīti darśanādikriyābhedād bhinnāsvapi śaktiṣu na bahavacanaṃ dṛś‍yate | na
paryāyoktau śaktayaḥ kriyābhirabhisaṃbadhyanta iti cet, tanna | pratyekasamāp‍tā api
kriyābhedāssamasyābhidhāneṣu vacanabhedaṃ prayuñjate | yathā pañca śarānasyati,
savyāpasavyābhyāṃ vidhyati, dvayoḥ paryaṅkyośśete iti |</p>
<p>na ca paryāyeṇaiva darśanādayaḥ syuḥ, yaugapadyenāpi bhāvāt | tasmāt sāmarthyā—
dhāranibandhano vacanabhedo na śak‍tyāśraya iti | ata eva svātantryād vibhakta‌‍yā 'pi
śaktirnābhidhīyate | yadi hi svatantrāṃ śaktiṃ vibhaktirabhidadhyāt tadā tad‌gatāmeva saṃkhyāṃ
vibhaktirabhidadhīta, samānaśabdopādānāt; na caitadasti | tasmād yasya saṃkhyāṃ
vibhaktirupādatte tadeva śaktimat kārakamiti |</p>
<p>yattu śaktāveva vibhakta‍yarthe vartamānamavyayaṃ samasyate ityucyate tacchaktimatyapi
kārake avyayānāmapi sattvavacanāt tanmātrābhidhānamiti kathaṃ sattvabhūtaṃ
dravyamasattvārthenāvyayenābhidhīyeta ? yastu prāsāda āsta ityanabhihitalakṣaṇā sap‍tamī na
lakṣyata iti tatra yathā ghañādiviṣaye śaktimad‌dravyamabhihitaṃ, na tvāsiviṣayaśaktimaditi,

<pb n="243"/>
tatra kena sap‍tamī vāryate ? yadi ca ghañādayaḥ śaktimabhidadhīran tadā
śakterasiśabdābhihitāyāḥ śakta‍yantarāyogādāstāṃ, sap‍tamīdvitīyādayo 'pi notpadyeran |</p>
<p>kathaṃ caivamāha adhikaraṇādivacāni prāsādādayaḥ |</p>
<p>te hi saṃjñāśabdā vṛkṣādivadeva keṣucidarthaviśeṣeṣu rụ̄dhāḥ kevalamamīṣāṃ
dharmaniyamā vā yathākathañcidutpattiṃ gamayanti | etena ca 'vegena patata' ityādau
yeyamekadravyādhikaraṇā sādhanabhedaśrutiḥ sāpi prativihitaiva bhavati |</p>
<p>na caitāvad vācyaṃ, dravye kārake prātipadikādayo notpadyeran | dravyaṃ hi
vibhaktiliṅgaśaktisaṃkhyāsvarthaparimāṇavat sāmānyamātrayā prātipadikamātreṇābhidhīyate,
śaktisaṃkhyāliṅgavac‍ca vibhaktivacanasaṃskāro labhyata ityataḥ sthitametacchaktimad dravyaṃ
kārakamiti |</p>
<p>(<b>4. puruṣaḥ</b>)</p>
<p>ākhyātapratyayābhidheyaḥ kārakaviśeṣaḥ <b>puruṣaḥ</b> |</p>
<p>sa tridhā— <b>prathamo, madhyama uttamaś‍ca</b> | tatra parasmaipadātmanepadayoḥ prathamatrikā—
bhidheyaḥ <b>prathamaḥ</b>, madhyamatrikābhidheyo <b>madhyamaḥ</b>, antyatrikābhidheya <b>uttamaḥ</b> | tatra ca—</p>
<b><lg>
<l>pratyu/tyaktāparabhāvaś‍cedupādhiḥ/dhī kartṛkarmaṇoḥ |</l>
<l>tayoḥ śrutiviśeṣeṇa vācakau madhyamottamau || 118 ||</l></lg></b>(vāpa. 3.10.1)
<p>tadāha— yuṣmadi madhyamaḥ, asmadyuttamaḥ, śeṣe prathama (1.4.105, 107, 108)
iti | tatra kartari puruṣatrayaprayoge yathā—(kusaṃ. 5.65)</p>
<b><lg>
<l>athāha varṇī vidito maheśvarastadarthinī tvaṃ punareva vartase |</l>
<l>amaṅgalābhyāsaratiṃ vicintya taṃ tavābhyanujñā na tu kartumutsahe || 119 ||</l>
</lg></b>
<p>karmaṇi yathā—</p>
<b><lg>
<l>yadi tvaṃ manyase tena tvayā sa yadi toṣyate |</l>
<l>tat kimasthānakopena dūti! dahyāmahe vayam || 120 ||</l>
</lg></b>
<p>athaiṣāṃ k‍vacit prathama eva yathā— bhāvaprayogeṣu yuvābhyāmāsyate, asmābhirgaṇyate
iti k‍vacinmadhyama eva yathā kriyāsamābhihāre hisvābhyāṃ samuc‍cayeṣu lunīhi
lunīhityevāyaṃ lunāti, alāvīt laviṣyati vā, adhīṣvādhīṣvetyevamadhīyāte, adhyaiṣātāṃ
adhīṣyete vā, rāṣṭramaṭa, maṭhamaṭa khadūramaṭetyevāvāmaṭāvaḥ, aṭiṣva aṭiṣyāvo vā,
chando 'dhīṣva vyākaraṇamadhīṣva, niruktamadhīṣvetyeva vayamadhīmahe, adhyagīṣmahi adhyeṣyāmahe
vā, saktūn piba, dhānāḥ, khādata, odanaṃ bhuṅkṣvaṃ ityevaṃ yūyamabhyavaharatha abhyavāhārṣṭa

<pb n="244"/>
abhyavahariṣyatha vā | k‍vaciduttama eva yathā prahāse manyate ehi manye rathena yāsyasi,
na hi yāsyasi, yātaste pitā; ehi manye odanaṃ bhokṣyase, na hi bhokṣyase,
bhuktasso 'tithibhiriti | manyatestu uttamaviṣaye 'pi madhyama eva;tatra hyayamarthaḥehi manyase rathena
yāsyāmi, ehi manyasa odanaṃ bhokṣyatha iti | yugapad‌vacane punaḥ puruṣāṇāṃ paro bhavati yathā
sa ca tvaṃ ca pacathaḥ, tvaṃ cāhaṃ ca pacāvaḥ, sa ca tvaṃ cāhaṃ caṃ pacāma iti | yugapadavacanatā
caikaśeṣasya dvandvasamānārthatvāc‍ca arthaviṣayaiva gṛhyate; na cārthaviṣayā (vāpa.—3) tena</p>
<b><lg>
<l>ahaṃ vā kumbhakarṇo vā tvaṃ vā rākṣasapuṅgava |</l>
<l>indnajid‌‍vā nikumbho vā bhareyurbhāramīdṛśam || 121 ||</l></lg></b>(rāmā.6.7.6) iti |
<p>śeṣe prathama eva bhavati, yathā tvamahamanyo vā gacchatviti |</p>
<p>evaṃ tarhi cārthe yugapad‌vacanatāyāmabhāvāt vaheyuriti bahuvacanaṃ na prāp‍noti |</p>
<p>naivam; vārtheṣu k‍vacidyugapad‌vacanatā dṛś‍yate, dvau vā trayo vā dvitrā iti |
āha ca <b>mahābhāṣyakāraḥ</b>, 'dvau vetyukte trayo veti gamyate, trayo vetyukte dvau veti
gamyate | saiṣā pañcadhiṣṭhānā vāk | tatra yuktaṃ bahuvacanam | sāmānyāśrayaṃ vā bahuvacanam,
yathā kati bhavataḥ putrāḥ kati bhavato bhāryā iti |</p>
<b><lg>
<l>atvaṃ saṃpadyate yasminna tasmin yuṣmadāśrayā |</l>
<l>pravṛttiḥ puruṣasyāsti prakṛtessā vidhīyate || 122 ||</l></lg></b>(vāpa.3.7.117)
<p>yathā atvaṃ tvaṃ saṃpadyate tvad‌bhavati, ayūyaṃ yūyaṃ saṃpadyate yuṣmadbhavantīti |
upalakṣaṇaṃ caitat | prakṛtivikṛtyāśrayapuruṣasaṃpradhāraṇāyāṃ prakṛtyāśraya eva puruṣo bhavati,
na vikṛtyāśraya iti | tena anahamahaṃ saṃpadyate mad‌bhavati, avayaṃ vayaṃ saṃpadyante
asmad‌bhavanti, asassa saṃpadyate tad‌bhavati, anahamahaṃ saṃpadyase madbhavasītyādyapi siddhaṃ
bhavati | kā punaratropapattiḥ ? abhūtatadbhāve prakṛtivikṛtyoḥ kartṛtvavivakṣāyāṃ kāmacāraḥ |
tathā hi—k‍vacid‍‌vikṛteḥ kartṛtvaṃ vivakṣyate, yathā mūtrāya saṃpadyate yavāgūḥ, yathā ca
suvarṇapiṇḍaḥ punaraparayā ākṛtyā saṃvṛttaḥ khadirāṅgārasavarṇe kuṇḍale bhavata iti |</p>
<p>tathā hi—</p>
<b><lg>
<l>k‍lṛpi saṃpadyamāne yā caturthī sā vikārataḥ |</l>
<l>suvarṇapiṇḍe prakṛtau vacanaṃ kuṇḍalāśrayam || 123 ||</l></lg></b>(vāpa.3.7.115)
<p>k‍vacittu prakṛteḥ; yathā saghṅībhavanti brāhmaṇāḥ, mahadbhūtaś‍candramā (mabhā. 6.3.46) iti |
atra yadi prakṛteḥ kartṛtvaṃ na vivakṣyate tadā vikṛtessaṅghasyaiva kartṛtvād‌bhavantīti

<pb n="245"/>
bahuvacanaṃ na prāp‍noti | mahad‌bhūtaḥ ityatra mahacchabdasya ca mukhyārthatvād
'ānmahatassamānādhikaraṇajātīyayoḥ' (6.3.46) ityātvaṃ syāt | prakṛtirhi
kācidupacaritavikārarūpā, yathā indraḥ sthūṇā, upendro grāva iti; kācit pariṇāminī
yathā dugdhaṃ dadhi bhavati, hema kuṇḍalībhavati | tatra vipariṇāminīṣu prakṛtiṣu
saṅghamahattvādibhirmukhyairapi yoge pūrvasyā avasthāyāḥ pracyutasyottarāmavasthāṃ prāp‍tasya
pūrvottarayoravasthayorāśritayosavyāpāratvāt pūrvasyāmavasthāyāṃ kartṛtvavivakṣāyāḥ
saṅghamahadādervikāraśabdasya prakṛtyupagrāhiṇo gauṇatvaṃ vijñāyate | taduktam— (vāpa.2.280)</p>
<b><lg>
<l>mahattvaṃ saṅghabhāvaṃ ca prakṛtiḥ pratipadyate |</l>
<l>bhede nāpekṣitā sā tu gauṇatvasya prasādhikā || 124 ||</l></lg></b> iti |
<p>yadyevam, atimahatī mahatī saṃpannā mahadbhūtā brāhmaṇīti puṃvadbhāvo na prāp‍noti |
arthāśrayaḥ etadevaṃ bhavati (mabhā. 6.3.46); śabdāśrayaś‍ca puṃvadbhāvaḥ; 'goto ṇit'
(7.1.90), 'autoṃśasoḥ' iti (6.2.93) vāhīke vartamānasya gośabdasya
gaustiṣṭhati gāmanayeti vṛddhirātvaṃ ca bhavati (mabhā. 6.3.46) ||</p>
<b><lg>
<l>te 'mī kriyā ca kālaś‍ca kārakaṃ puruṣastathā |</l>
<l>uktāḥ padārthāś‍catvārassvaissvairbhedaissamanvitāḥ || 125 ||</l>
</lg></b>
<b><lg>
<l>dravyātmā cāpi kālo yaḥ prasaṅgāt so 'pi kīrtitaḥ |</l>
<l>sa hi prāyaḥ prabandheṣu tatra tatropayujyate || 126 ||</l>
</lg></b>
<b><lg>
<l>kriyāyāṃ kālo 'ntarbhavati puruṣaḥ kārakapade
pradhāne sopādhidvayamapi tadetanniviśate |</l>
<l>pradhānaṃ taṃ prāhuryamabhidadhate ghañprabhṛtayaḥ
sahopaskārārthorniviśati sa tu prātipadike || 127 ||</l>
</lg></b>
<p><b>iti mahārājādhirājaśrībhojadevaviracite śrṛṅgāraprakāśe
kriyādyarthacatuṣṭayaprakāśo nāma
|| caturthaḥ prakāśaḥ || 4 ||</b></p>
<lg>
<l>revāprasādasya sanātanasya prakāśasaṃśodhanakāryametat |</l>
<l>prakāśametaṃ tu turīyamāp‍taṃ prasīdatādatra mahān sa devaḥ ||</l>
</lg>

<pb n="246"/>
<p>atha</p>
<p><b>śrṛṅgāraprakāśe pañcamaḥ prakāśaḥ</b></p>
<p>upādhyādyarthacatuṣṭayaprakāśo nāma</p>
<p>(<b>5. upādhiḥ</b>)</p>
<p>(<b>kriyopādhiḥ—12</b>)</p>
<p>prakṛtyarthapratyayārthabhedeṣu kārakāṇāṃ pravṛttiviśeṣaḥ <b>kriyāḥ</b> tāmanupahitāṃ
kṛbhvastayo vadanti | teṣāṃ parasparamasaṃbhedasaṃbhedābhyāṃ sāmyotkarṣāpakarṣajanmāno dvādaśa
<b>dhātvarthabhedāḥ kriyā</b> bhavanti | tadyathā —</p>
<p><b>akarmakāḥ antaḥkarmakāḥ, arthāntarakarmakāḥ, avivakṣitakarmakāḥ,
prasiddhakarmakāḥ, dvikarmakāḥ, prasiddhakartṛkāḥ, bhāvakartṛkāḥ, karmakartṛkāḥ,
kartṛsthakriyāḥ, karmasthakriyāḥ, ubhayasthakriyāś‍ceti |</b></p>
<p>te <b>cāparispandasaparispandabhedāt</b> pratyekaṃ dvidhā bhūtvā caturviṃśatirjāyante |</p>
<p>tatra svabhāvato 'stistu udāsīnakartṛkatvād <b>aparispandaḥ</b> |</p>
<p>karotiḥ prayuñjānakartṛkatvāt <b>saparispandaḥ |</b></p>
<p>bhavatiḥ vikurvāṇakartṛkatvāt <b>saparispandāparispanda</b> iti sthitam |</p>
<p>(<b>1. akarmakāḥ</b>) ato 'styarthā bhavatyarthāś‍ca nyagbhavatayo nyagatayaś‍cākarmakā bhavanti | teṣu—</p>
<p>pūrve aparispandā yathā— bhidyate, svadate, vartate, prīyata iti |</p>
<p>uttare saparispandā yathā— jāyate, vivardhate, X X X X X X te, sphuratīti |</p>
<p>(<b>2. antaḥ karmakāḥ</b>) ta eva nyakkarotayo 'ntaḥ karmakāḥ; teṣu —</p>
<p>pūrve aparispandā yathā— jīvati, mriyate, putrīyati, prāṇitīti |
uttare saparispandā yathā— nṛtyati, śvasiti, bāṣpāyate, roditīti |</p>
<p>(<b>3. arthāntarakarmakāḥ</b>) astikarotyarthāḥ karotibhavatyarthāś‍cārthāntarakarmakāḥ | teṣu —</p>
<p>pūrve aparispandā yathā— tarati kāṣṭhaṃ, tarati vipadaṃ, viparyasyati matiṃ,
viparyasyati hastamiti |</p>
<p>uttare saparispandā yathā— vahati nadī, vahati bhāraṃ, patati parṇaṃ, patatyadhvānamiti |</p>

<pb n="247"/>
<p>(<b>4. avivakṣitakarmakāḥ</b>) ta evānutkarotayo 'pi avivakṣitakarmakāḥ | teṣu —</p>
<p>pūrve aparispandā yathā— saṃjñā saṃjñinyabhiniviśate, buddhistattvamabhiniviśate,
tīrtha upavisati, trirātramupavasatīti |</p>
<p>uttare saparispapandā yathā— caitro hasati, maitraṃ hasati, cakraṃ bhramati, deśān bhramatīti |</p>
<p>(<b>5. prasiddhakarmakāḥ</b>) utkarotayastu ta eva prasiddhakarmakāḥ | teṣu—</p>
<p>pūrve aparispandā yathā— vapatītyukte bījamiti gamyate, prasūta ityukte
garbhamiti gamyata iti |</p>
<p>uttare saparispandā yathā— kṛṣatītyukte kṣetramiti gamyate, pariṇayatītyukte
kanyāmiti gamyata iti |</p>
<p>(<b>6. dvikarmakāḥ</b>) satyevotkarotitve nyagastayo nyagbhavatayaś‍ca ta eva dvikarmakāḥ | teṣu—</p>
<p>pūrve aparispandā yathā— liṅgaṃ liṅginamavagamayati jñātāraṃ, jayati
śatamaśvānaśvasenamiti |</p>
<p>uttare saparispandā yathā— gāṃ dogdhi payaḥ, vṛkṣamapacinoti phalānīti | evamete
ṣaṭ dviyogavikalpāḥ | paraṃ triyogavikalpāḥ ṣaḍbhavanti |</p>
<p>(<b>7. prasiddhakartṛtāḥ</b>) tatrodastaya udbhavatayo vā prasiddhakartṛkāḥ | teṣu—</p>
<p>pūrve aparispandā yathā— dahatītyuttke vahniriti gamyate |</p>
<p>uttare saparispandā yathā— kūjatītyukte (pika iti gamyate), (heṣata ityukte)
aś‍va iti gamyata iti |</p>
<p>(<b>8. bhāvakartṛkāḥ</b>) nyagbhavatikarotayo nyagastikarotayo vā bhāvakartṛkāḥ | teṣu—
pūrve aparispandā yathā —corasya rujati, corasyāmayati, coraṃ jvarayati, coraṃ
saṃtāpayatīti |</p>
<p>uttare saparispandā yathā— bhavati pakṣyati, bhavatyapākṣīt, bhavedapi bhavet,
syādapi syāditi |</p>
<p>(<b>9. karmakartṛkāḥ</b>) udastinyakkarotaya udbhavatinyakkarotayo vā karmakartṛkāḥ | teṣu—</p>
<p>pūrve aparispandā yathā— dugdhe gaussvayameva, pras‍nute gaussvayameva, bhūṣayate
kanyā svayameveti |</p>
<p>uttare saparispandā yathā—avakirate hastī svayameva, namate daṇḍaḥ svayameva,
ucchrayate daṇḍassvayameva, ārohayate hastī svayameveti |</p>

<pb n="248"/>
<p>(<b>10. kartṛsthakriyāḥ</b>) udastikarotayaḥ udbhavatikarotayo vā kartṛsthakriyāḥ | teṣu—</p>
<p>pūrve aparispandā yathā—arhati pūjāṃ, jānāti varṇaṃ, paś‍yati rūpaṃ, śṛṇoti śabdamiti |
uttare saparispandā yathā— gacchati, grāmam, ārohayatyaśvam iti |</p>
<p>(<b>11. karmasthakriyāḥ</b>) nyagbhavatyutkarotayo nyagastyutkarotayo vā karmasthakriyāḥ | teṣu—</p>
<p>pūrve aparispandā yathā— dunoti śatruṃ, dhinoti mitraṃ, madayati suhṛdaṃ, sukhayati
sakhāyamiti |</p>
<p>uttare saparispandā yathā— pacatyodanaṃ, bhinatti kusūlaṃ, saṃkṣṇute śastraṃ, takṣṇoti yūpamiti |</p>
<p>(<b>12. ubhayasthakriyāḥ</b>) nyagbhavatyudastikarotayo nyagastyudbhavatikarotayo vā ubhayasthakriyāḥ | teṣu—</p>
<p>pūrve aparispandā yathā— labhate pūjāṃ, prāp‍noti dharmam . . . . . . . . . |</p>
<p>uttare saparispandā yathā— bhuṅkta odanam, adhīte svādhyāyaṃ, tapyate tapaḥ,
sādhayati svargamiti |</p>
<p>nanu ca bhavati pakṣyati, bhavatyapākṣīt, bhavedapi bhavet, syādapi syāditi
naitāvastibhavatyarthau, api tu sākṣādastibhavatī | tau cānupahitakriyābhidhāyakāviti
nopādhī bhavitumarhataḥ | ucyate— 'asa bhuvi', 'bhū sattāyām' iti dhātupāṭhādanu—
prayogavarjamārdhadhātuke 'sterbhūvidhānāt saṅkara eveti vijñāyate | evamapi karotyarthānupraveśo
durupapādaḥ | so 'pi kartṛtvānyathānupapatterupapatsyate |</p>
<p>nanu ca bhavati pakṣyati, bhavatyapākṣīdityayaṃ laṭ‌prayoga eva | asti gacchāmo
vayamiti ca astiprayogo 'pi bhāvakartṛkeṣu dṛś‍yate |</p>
<p>naivam; nāsmābhirastibhavati bhāvakartṛkāvevocyete, api tu astibhavati—
kartāro 'styādayaḥ pacatyādayaś‍ca | te hi rujatyādivadupādhiparā api astau kartāro
bhavanti | etāvāṁstu viśeṣaḥ, rujādīnāṃ kartṛtvaṃ tatpareṇaiva lakāreṇocyate, pacādīnāṃ
ca bhavatyastipareṇeti |</p>
<p>(<b>kālopādhiḥ—12</b>)</p>
<p>yathā ca dhātvarthaḥ kriyopādhirevaṃ kālo 'pi | yaduktam—</p>
<b><lg>
<l>kriyopādhiś‍ca san bhūtabhaviṣyad‌vartamānatāḥ |1</l>
<l>parāparavibhāgārthāssa śaktīḥ pratipadyate || 1 ||</l>
</lg></b>
<!-- NOTES pg=248!-->
1. vāk‍yapadīye 3.9.37 iti karikāyā pūrvārddham |

<pb n="249"/>
<p>sa bhūtādibhedā dvādaśadhā | tadyathā—</p>
<p><b>bhūtaḥ, bhūtānadyatanaḥ, bhaviṣyat, bhaviṣyadanadyatanaḥ, vartamānaḥ, vartamānānadyatanaḥ,
parokṣaḥ, atipannaḥ, avyaktaḥ, saṅkīrṇaḥ, prakīrṇaḥ, viprakīrṇa</b> iti |</p>
<p>(<b>1. bhūtaḥ—6</b>) luṅādiviṣayo 'pyatītamātraṃ <b>bhūtaḥ</b> |</p>
<p>sa ṣọdhā— bhūtaḥ, prakarṣabhūtaḥ, bhūtānadyatanaḥ, abhimānādyatanaḥ, prabandhādyatanaḥ,
sāmīpyādyatana iti |</p>
<p>teṣvanirdhāritaviśeṣo <b>bhūtaḥ</b>, yathā— akārṣīt, niṣasāda, uvāsa, śuśrāva,
apakta, paktavāniti |</p>
<p>śabdāntarāvagataprakarṣādanavekṣitānadyatanaparokṣādipratyayaḥ <b>prakarṣabhūtaḥ</b>, yathā—
avātsuriha purā chātrāḥ |</p>
<p>vivakṣitānyāvadhiḥ <b>bhūtānadyatanaḥ</b>, yathā— agamāna ghoṣāt |</p>
<p>rātriśeṣe jāgaraṇasaṃtatau <b>abhimānānadyatanaḥ</b>, yathā amutrāvātsam, sakalāṃ rātriṃ
jāgaritaḥ rātreraprabhātatvādadyatanimaṃ kālaṃ manyate |</p>
<p>avivakṣitakriyāvirāmaḥ <b>prabandhādyatanaḥ</b>, yathā yāvajjīvaṃ bhṛśamannamadāt |</p>
<p>vivakṣitakriyānantaryaḥ <b>sāmīpyādyatanaḥ</b>, yathā— yeyaṃ gatā paurṇamāsī
asyāmupādhyāyo 'g‍nīnādhita | atrānantarayoḥ 'nānadyatanavat kriyāprabandha—
sāmīpyayoḥ' iti smaryate |</p>
<p>(<b>2. bhūtānadyatanaḥ —6</b>) evaṃ laṅ‌nimittamavidyamānādyatano <b>bhūtānadyatanaḥ</b> |</p>
<p>sa ṣọdhā— sāmānyānadyatanaḥ, viśeṣānadyatanaḥ, abhijñānadyatanaḥ, prasiddha‍yaparokṣaḥ,
praś‍nāparokṣaḥ, ha—śaśvadaparokṣa iti | teṣu—</p>
<p>avivakṣitaparokṣatvādiḥ <b>sāmānyānadyatanaḥ</b> yathā— akarot, aśṛṇot, nyaṣīdat,
amutrāvasam, 'āsīdidaṃ tamobhūtam' rāmo vanamagacchaditi |</p>
<p>padāntarāvagataparokṣatvādiviśoṣo <b>viśeṣānadyatanaḥ</b>, yathā— avasanniha purā chātrāḥ |</p>
<p>'na yadi' ityabhijñāvacanaṃ lṛṅapavādo<b> 'bhijñānadyatanaḥ</b>, yathā— smarasi devadatta
kāśmīreṣu yavadasāma |</p>
<p>lokaprasiddherāropitāparokṣābhimānaḥ <b>prasiddha‍yaparokṣaḥ</b>, yathā—ajayajjayanto hūṇān |</p>
<p>praś‍nopabhuktaparokṣatvaṃ <b>praś‍nāparokṣaḥ</b>, yathā— kimagacchad‌devadattaḥ |</p>
<p>ha—śaśvadarthopakṣīṇaparokṣatvo <b>ha—śaśvadaparokṣaḥ,</b> yathā—iti ha akarot, śaśvadakaroditi |</p>

<pb n="250"/>
<p>(<b>3. bhaviṣyat —6</b>) anāgatāmātraṃ lṛḍādiviśeṣo <b>bhaviṣyat</b> |</p>
<p>sa ṣọdhā— sāmānyabhaviṣyat, viśeṣabhaviṣyat, lipsābhaviṣyat, prabandhādyatanaḥ,
sāmīpyadyatanaḥ pravibhāgādyatana iti | teṣu —</p>
<p>anirdhāritānadyatanādiḥ <b>sāmānyabhaviṣyat</b>, yathā— kariṣyati, balirindro bhaviṣyati,
kadā gamiṣyasi, eṣa gamiṣyāmi, pakṣyan vrajati, pācakā vrajatīti |</p>
<p>nirdhāritādyatvaviśeṣo <b>viśeṣabhaviṣyat</b>, yathā— adya gamiṣyāmīti |</p>
<p>lipsopādhiko <b>lipsābhaviṣyat</b>, yathā— yo me bhikṣāṃ dāsyati sa svargaṃ lokaṃ
yāsyatīti |</p>
<p>avivakṣitakriyāvirāmaḥ <b>prabandhādyatanaḥ</b>, yathā— yāvajjīvaṃ bhṛśamannaṃ dāsyatīti |</p>
<p>vivakṣitakriyānantarya<b>ssāmīpyādyatanaḥ</b>, yathā— yeyamāgāminī paurṇamāsī
asyāmupādhyāyo 'g‍nīnādhāsyatīti |</p>
<p>'bhaviṣyati maryādāvacane 'varasmin', 'kālavibhāge cānahorātrāṇām', 'parasminvibhāṣā'
iti <b>pravibhāgānadyatanaḥ</b>, yathā— yo 'yamadhvā gantavya āpāṭaliputrāt tasya yadavaraṃ
kauśāmbyāstatrodanaṃ bhokṣyāmahe, yo 'yamāgāmī saṃvatsarastasya yadavaramāgrahā—
yaṇyāstatra yuktā adhyeṣyāmahe, evaṃ parasminvibhāṣetyapi draṣṭavyamiti |</p>
<p>(<b>4. bhaviṣyadanadyatanaḥ —6</b>) bhaviṣyannevāvidyamānādyatano luṇṇimittaṃ <b>bhaviṣyadanadyatanaḥ</b> |</p>
<p>sa ṣọdhā— sāmānyānadyatanaḥ, lip‍sānadyatanaḥ, paridevanānadyatanaḥ, parāvaravibhāgīyaḥ,
parāpravibhāgīyaḥ, (adhvavibhāṣīya) iti | teṣu—</p>
<p>anirdhāritakriyāprabandhaḥ <b>sāmānyānadyatanaḥ</b>, yathā— kartā kartārau kartāraḥ, kāritā
kāritārau kāritāra iti |</p>
<p>śabdāntarāvagataviśoṣo <b>viśoṣānadyatanaḥ</b>, yathā— tvaṃ paktā |</p>
<p>lip‍sopādhiko <b>lipsānadyatano</b> yathā yo me bhikṣāṃ dātā sa svargaṃ lokaṃ gantā |</p>
<p>paridevanopādhikaḥ <b>paridevanānadyatanaḥ</b>, yathā— iyaṃ nu kadā gantā yaivaṃ pādau
nidadhāti, ayaṃ tu kadādhyetā ya evamanabhiyuktaḥ |</p>
<p>'kālavibhāge cānahorātrāṇām' ityahorātraviṣayaḥ <b>parāparavibhāgīyaḥ</b>, yathā—
yo 'yamāgāmī māsastasya yaḥ paraḥ pañcadaśarātrastatraudanaṃ bhoktāsmahe,
yo 'yamāgāmī triṃśadrātrastasya yo 'paraḥ pakṣastatra yuktā adhyetāsmahe |</p>
﻿
<pb n="251"/>
<p>parasminvibhāṣetyanahorātrakāladhvamaryādāviṣayaḥ <b>parapravibhāgīyaḥ</b>, yathā—
yo 'yamāgāmī saṃvatsarastasya yadavaramāgrahāyaṇyastatra pāṭaliputraṃ gantāsmaḥ |</p>
<p>sa eva adhvavibhāṣāviṣayo<b> 'dhvavibhāṣīyaḥ</b>, yathā— yo 'yamadhvā gantavya
āpāṭaliputrāt tasya yatparaṃ kauśāmbyāḥ tatra saktūn pātāsma iti |</p>
<p>(<b>5. vartamānaḥ —6</b>) avāp‍tāpracyutakriyāviṣayo laḍādinimittaṃ <b>vartamānaḥ</b> |</p>
<p>(sa) ṣọdhā— sāmānyavartamānaḥ, viśeṣavartamānaḥ, avirāmavartamānaḥ, pravṛttoparataḥ,
vṛttāvirataḥ, nitya(pra)vṛtta iti | teṣu—</p>
<p>anapekṣitavirāmādiviśeṣa<b>ssāmānya</b>vartamānaḥ, yathā— asti, bhavat, kurvāṇaḥ,
pacyamānaḥ, pavamānaḥ, kavacamudvahamāna iti |</p>
<p>parokṣādiviṣayo <b>viśeṣavartamānaḥ</b>, yathā— atra vaṭe yakṣaḥ prativasati |</p>
<p>vivakṣitakriyāprabandho<b> 'virāmavartamānaḥ</b>, yathā— prāsādaṃ karoti |</p>
<p>vivakṣitapravṛttivirāmaḥ <b>pravṛttoparataḥ,</b> yathā— jīvantaṃ mārayati |</p>
<p>avivakṣitapravṛttivirāmo <b>vṛttāvirataḥ,</b> yathā— iha kumārāḥ krīḍanti |</p>
<p>avicchinnapravṛttisaṃtāno <b>nityapravṛttaḥ,</b> yathā— tiṣ‍ṭhati parvata iti |</p>
<p>(<b>6. vartamānānadyatanaḥ—6</b>) anāgatātikrāntakriyāsvapi padāntaraprayogāpāditavartamānatvāllaṭo
nimittamavidyamānānadyatano <b>vartamānānadyatanaḥ |</b></p>
<p>sa ṣọdhā— lipsāviṣayaḥ, āśaṃsāviṣaya, purāyogīyaḥ, smayogīyaḥ, ubhayayogīyaḥ,
anubhayayogīya iti | teṣu—</p>
<p><b>lipsāviṣayo</b> yathā— yo me bhikṣāṃ dadāti sa svargaṃ lokaṃ yāti, ko me
bhikṣāṃ dadāti, kassvargaṃ lokaṃ yāti; evaṃ kataro me bhikṣāṃ dadāti,
katamo me bhikṣāṃ dadāti |</p>
<p><b>āśaṃsāviṣayo</b> yathā— devaś‍ced varṣati saṃpadyante śālayaḥ |</p>
<p><b>purāyogīyo</b> yathā— vasantīha purā chātrāḥ |</p>
<p><b>sma—yogīyo</b> yathā— iti smopādhyāyaḥ kathayati |</p>
<p><b>ubhayayogīyo</b> yathā— naḍena sma purādhīyate |</p>
<p><b>anubhayayogīyo</b> yathā— bhāṣate rāghavastadeti |</p>
﻿
<pb n="252"/>
<p>(<b>7. parokṣaḥ —6</b>) bhūta eva liḍ‌viṣayo 'kṣāṇāṃ paraḥ <b>parokṣaḥ</b> |</p>
<p>sa ṣọdhā— svaparokṣaḥ, paraparokṣaḥ, svaparaparokṣaḥ, manaḥparokṣaḥ, 1pramāṇaparokṣaḥ,
nirṇayaparokṣa iti | teṣu—</p>
<p><b>svāpekṣayā</b> parokṣo yathā— cakāra, cakāra(jahāra), cakāsāñcakāra, ūṣuriha purā
chātrā iti |</p>
<p>parāpekṣayā <b>paraparokṣo</b> yathā kaḥ kaliṅgān viveda, ko brāhmaṇān dadarśa, nāhaṃ
kaliṅgān jagāmeti |</p>
<p>ubhayāpekṣayā <b>svaparaparokṣo</b> yathā—jaghāna kaṃsaṃ vāsudevaḥ, dadāha tripuraṃ haraḥ,
mamātha vṛtraṃ maghaveti |</p>
<p>smaraṇāpekṣayā <b>manaḥparokṣo</b> yathā—iti cakāra, śaśvac‍cakāra, iti ha śaśvac‍cakāreti |2
'praś‍ne cāsannakāla' (3.2.117) iti <b>nirṇayaparokṣo</b> yathā—</p>
<b><lg>
<l>kiṃ sā jagāma tatpārś‍vaṃ kimuvāca yathocitam |</l>
<l>sa kiṃ śuśrāva tad‍vākyamiti pṛcchāmi kiṃ sakhi! || 2 ||</l></lg></b> iti |
<p>(<b>8. atipannaḥ —6</b>)</p>
<p>bhaviṣyad‍bhūtavartamānakriyātipattiviṣayo lṛṅ‌nimittama(pra)tipannaḥ (mabhā.3.3.139) |
sa ṣọdhā— bhaviṣyad‍bhūtavartamānakriyātipattīnāṃ śuddhamiśrabhedāt |</p>
<p>tatra kenacilliṅgena <b>bhaviṣyantīṃ śuddhāmeva kriyātipattimavagamya</b> prayuṅ‌kte, yathā—
api vajrāhatenāpatiṣyat, kathaṃ nāma tatrabhavān vṛṣalamayājayiṣyat, dakṣiṇena
cedayāsyat na śakaṭaṃ paryābhaviṣyat | yathā ca—</p>
<b><lg>
<l>yadi sadbhiḥ pradiṣ‍ṭena pathā samacariṣyatha |</l>
<l>na te samacariṣyanna caraṇānte vibhūtayaḥ || 3 ||</l>
</lg></b>
<p>evaṃ miśrāmapi yathā—(mavīca. 1.27)</p>
<b><lg>
<l>rāmāya puṇyamahase sadṛśāya sītā dattaiva dāśarathicandramase 'bhaviṣyat |</l>
<l>āropaṇena paṇamapratikāryamāryastraiyambakasya dhanuṣo yadi nā 'kariṣyat || 4 ||</l>
</lg></b>
<p>kenacilliṅgenānītāṃ kriyātipattiṃ śuddhāmevāvagamya prayaṅ‌kte, yathā—na śraddadhe yat tatrabhavān
vṛṣalamayājayaṣyit, na saṃbhāvayāmi tatra nāmābhokṣyata bhavān | yathā ca— (kirātā. 13.49)</p>
<!-- NOTES pg=252!-->
1–2. udāhṛteṣu 'jo. rā. ce.' ityeṃṣu vismṛtāyāsmai pramāṇaparokṣāya 'bhuk‍tā mayā hi giraya' iti
(kama.) iti bhairavānandok‍tirūpayujyeta |
﻿
<pb n="253"/>
<b><lg>
<l>durvacaṃ tadatha mā sma bhūnmṛgastvayyasau yadakariṣyadojasā |</l>
<l>nainamāśu yadi vāhinīpatiḥ pratyapatsyata sitena patriṇā || 5 ||</l>
</lg></b>
<p>evaṃ miśrāmapi— (raghu. 7.14)</p>
<b><lg>
<l>paraspareṇa spṛhaṇīyaśobhaṃ na cedidaṃ dvandvamayojayiṣyat |</l>
<l>asmin dvaye rūpavidhānayat‍naḥ patyuḥ prajānāṃ vitatho 'bhaviṣyat || 6 ||</l>
</lg></b>
<p>kenacit pramāṇena <b>vartamānāmapi kriyātipattiṃ</b> śuddhāmevāvagamya prayuṅkte, yathā
utākariṣyat, apyakariṣyat | yathā ca —</p>
<b><lg>
<l>gamadhāsyat kathaṃ nāgo mṛṇālamṛdubhiḥ phaṇaiḥ |</l>
<l>ārasātalamūlāt tvamavālambiṣyathā na cet || 7 ||</l></lg></b> (kusaṃ. 6.68)
<p>evaṃ miśrāmapi yathā—</p>
<b><lg>
<l>amaṅkṣyad vasudhā toye cyutaśailendrabandhanā |</l>
<l>nārāyaṇa iva śrīmān yadi tvaṃ nādhariṣyathāḥ || 8 ||</l></lg></b> iti |
<p>(<b>9. avyak‍taḥ —6</b>) tirobhūtabhūtabhaviṣyadādiviśeṣo<b> 'vyaktaḥ</b> | ṣọdhā—<b>liṅ‍‌viṣayaḥ,
loḍ‌viṣayaḥ, laḍ‌viviṣayaḥ, lṛḍ‌viviṣayaḥ, tavyādiviṣayaḥ, tumunādiviṣayaś‍ceti</b> | teṣu—</p>
<p><b>liṅ‌viṣayo</b> yathā kaṭaṃ kuryāt, ciraṃ jīvyāt, kathaṃ tatrabhavān vṛṣalaṃ yājayet,
api śirasā parvataṃ bhindyāt, saṃbhāvayāmi bhuñjīta bhavān, kālo yad‌bhuñjīta bhavāniti |</p>
<p><b>loḍ‌viṣayo</b> yathā—upādhyāyaś‍cedāgacchati āgantā āgamiṣyati vā atha tvaṃ
chando 'dhīṣva | ūrdhvaṃ muhūrtādupādhyāyaś‍cedāgacchet āgacchati āgantā āgamiṣyati vā
atha tvaṃ vyākaraṇamadhīṣva, kurū kaṭaṃ prāp‍taste kālaḥ alavīt laviṣyasi veti |</p>
<p><b>laḍ‌viṣayo</b> yathā— kadā bhuṅkte karhi bhuṅkte, api tatrabhavān vṛṣalaṃ
yājayati, jātu tatrabhavān vṛṣalaṃ yājayati, kac‍cijjīvati me mātā, kaṃ vā
vibhūtayo na madayantīti |</p>
<p><b>lṛḍ‍‌viṣayo</b> yathā— andho nāma parvatamārokṣyati, uta daṇḍaḥ patiṣyati, kataro
nāma vṛṣalaḥ yaṃ tatrabhavān vṛṣalaṃ yājayiṣyati, na marṣayāmi na śraddadhe nāvakalpayāmi
yat tatrabhavān vṛṣalaṃ yājayiṣyati, kiṃ kila tatrabhavān vṛṣalaṃ yājayiṣyati (iti)
'pratyekaṃ viniyuktātmā kathaṃ na jñāsyasi prabho' (kusaṃ.2.31), iti |</p>
<p><b>tavyādiviṣayo</b> yathā— svādhyāyo 'dhyetavyaḥ, brāhmaṇo na hantavyaḥ, pitaro
vandanīyāḥ, guravo mānanīyāḥ, kṛtyaṃ na bhāvayet, kāryaṃ na kuryāditi |</p>
﻿
<pb n="254"/>
<p><b>tumunādiviṣayo</b> yathā—bhoktumaicchat icchati eṣiṣyati vā, bhuktvā avrājīt
vrajati vrajiṣyati vā, adhītyās‍nāsīt s‍nāti s‍nāsyati vā, coraṅkāramākrukṣat ākrośati
ākrokṣyati vā, pāyaṃpāyamāsiṣ‍ṭa āste āsiṣyate vā, raipoṣamapuṣat puṣyati pokṣyati veti |</p>
<p>(<b>10.saṅkīrṇaḥ—6</b>) kālāntarasampṛktassaṅkīrṇaḥ; saṅkaraś‍cānekākāratvādiyattayā na śakyate
nirdeṣṭumiti bhaṅganirvāhārthaṃ tu ṣọdhaivodāhriyate | sa—</p>
<p><b>bhūtabhūtānadyatanayoḥ</b> yathā— anyebhyo vā abhuṅkṣmahi |</p>
<p><b>bhaviṣyadbhaviṣyadanadyatanayoḥ</b> yathā— adya śvo vā gamiṣyati |</p>
<p><b>bhūtabhaviṣyadanadyatanayoḥ</b> yathā— ag‍niṣ‍ṭomayājī asya putro janitā | (3.4.1)</p>
<p><b>bhūtānadyatanabhaviṣyatoḥ</b> yathā— bhāvikṛtyamāsīt |</p>
<p><b>vartamānaparokṣayoḥ</b> yathā— (kusaṃ. 3.72)</p>
<b><lg>
<l>krodhaṃ prabho saṃhara saṃhareti yāvad‌giraḥ khe marūtāṃ caranti |</l>
<l>tāvat sa vahnirbhavanetrajanmā bhasmāvaśeṣaṃ madanaṃ cakāra || 9 ||</l>
</lg></b>
<p><b>bhaviṣyad‍vartamānaparokṣāṇāṃ</b> yathā— (māgha. 3.74)</p>
<b><lg>
<l>sādopamurvīmaniśaṃ nadanto yaiḥ plāvayiṣyanti samantato 'mī |</l>
<l>tānyekadeśānnibhṛtaṃ payodhesso 'mbhāṃsi meghān pibato dadarśa || 10 ||</l>
</lg></b>
<p>(<b>11. prakīrṇaḥ</b>) vartamānasya bhaviṣyad‍bhūtayoranuveśe <b>prakīrṇaḥ</b> | sa</p>
<p><b>bhaviṣyadanupraveśe āśaṃsāyāṃ</b> yathā— upādhyāyaś‍cedāgacchati yuktā vyākaraṇamadhīmahe |</p>
<p><b>lipsāyāṃ</b> yathā— kopayato bhojayati (kaṃ bhavanto bhojayanti) |</p>
<p><b>yāvatpurāyoge</b> yathā— yāvad bhuṅkte, purā vrajati |</p>
<p><b>sāmīpye</b> yathā— kadā grāmaṃ gamiṣyasi, eṣa gacchāmi, gacchantameva māṃ
viddhi | evaṃ</p>
<p><b>bhūtānupraveśe 'pi;</b> bhūtasāmīpye yathā— ayi bhoḥ kaṭamakārṣoḥ, kaṭaṃ devadatta nanu
karomi, ayaṃ nu karomīti |</p>
<p>(<b>12. viprakīrṇaḥ</b>) bhaviṣyato bhūtānupraveśe bhūtasya bhaviṣyadanupraveśo <b>viprakīrṇaḥ |</b> sa
<b>bhaviṣyato bhūtānupraveśe</b> yathā— smarasi devadatta kāśmīreṣu vatsyāmaḥ, abhijānāsi
kaliṅgeṣu vatsyāmaḥ tatraudanaṃ bhokṣyāmahe, smarasiyat kāśmīreṣu vatsyāmaḥ yat
tatraudanaṃ bhokṣyāmaha iti | yathā vā—(māgha. 1.68)</p>
﻿
<pb n="255"/>
<b><lg>
<l>smaratyado dāśarathirbhavan bhavānamuṃ vanāntād vanitāpahāriṇam |</l>
<l>payodhimābaddhacalajjalāvilaṃ vilaṅghya laṅkāṃ nikaṣā haniṣyati || 11 ||</l></lg></b> iti |
<p>bhūtasya bhaviṣyadanupraveśe yathā— māsma kārṣīḥ, māsma karoḥ (mabhā. 3.3.176),
devaś‍ced vṛṣ‍ṭassampannāḥ śālayaḥ iti (mabhā. 3.3.133) |</p>
<p>yathā vā—</p>
<b><lg>
<l>apakartā 'hamasmīti mā te manasi bhūd bhayam || 12 ||</l></lg></b> (kāā.2.293)
<b><lg>
<l>mā sma sīmantinī kācijjanayet putramīdṛśam || 13 ||</l></lg></b> (rāmā.2.53.21)
<b><lg>
<l>jātaś‍cāyaṃ mukhenduste bhrukuṭīpraṇayī punaḥ |</l>
<l>gataṃ ca vasudevasya kulaṃ nāmāvaśeṣatām || 14 ||</l></lg></b>(hava. rāghavaḥ)iti |
<p>atha kathaṃ nityapravṛttasya vartamānaprāp‍tāvapi tasthuḥ sthāsyanti girayaḥ, mārge
kūpo 'bhūt, kūpo bhaviṣyatīti bhūtabhaviṣyatkālaviṣayaḥ prayogo bhavati |</p>
<p>ucyate hehayādivaṃśeṣu ye rājāno babhūvuḥ, teṣāṃ yāḥ kriyāḥ tāsāmatītatvāt
tatsambandhavivakṣāyāṃ bhūtakālaviṣayaṃ pratyayaṃ prayuṅkte, hehayarājye 'pi parvatā itthameva
tasthuriti | tathā āgāmimanvantareṣu ye rājāno bhaviṣyanti teṣāṃ yāḥ kriyāstāsāṃ
bhaviṣyatvāt tatsambandhavivakṣāyāṃ bhaviṣyatkālaviṣayaṃ pratyayaṃ prayuṅkte; yadā
balirindro bhaviṣyati tadāpītthameva parvatāḥ sthāsyantīti |</p>
<p>evaṃ kūpasyāpi bhūtabhaviṣyaddarśanakriyāsambandhād abhūd bhaviṣyatīti
kriyābhisambandho na vikalpyata iti ||</p>
<p>(<b>prakṛtyarthopādhiḥ = upagrahaḥ</b>)</p>
<p><b>upagraho</b> 'pi prakṛtyarthopādhireva |</p>
<p>kaḥ punarasau ?</p>
<p><b>parasmaipadātmanepadobhayapadināmātmanepadaparasmaipadayoganimittamarthaviśeṣaḥ</b> | taduktam—</p>
<b><lg>
<l>ya ātmanepadād bhedaḥ k‍vacidarthasya gamyate |</l>
<l>parasmaipadato vāpi manyante tamupagraham || 15 ||</l></lg></b> (vāpa. 3.12.1)
<p>yathā— nāthati nāthate, śapati śapate, āhvayati āhvayate, pratijānāti
pratijānīta iti | atra 'āśiṣi nāthaḥ' {3.1.21 (7)}, 'śapaḥ śapathe'
'spardhāyāmāṅaḥ' (1.3.30—31), 'sampratibhyāmanādhyāne' hvaḥ (1.3.44, 46) jñaḥ
iti ātmanepadam; śeṣe parasmaipadamityarthabhedāḥ | evaṃ —</p>

<pb n="256"/>
<p>muṇḍo bhīṣayate, kuñcikayainaṃ bhāyayati, jaṭilo vismāpayate, matyainaṃ vismāpayati |
śyeno vartikāmullāpayate, kastvāmullāpayati, saṃpravadante grāgyāḥ, saṃpravadanti śakunaya
iti | atra 'bhīsmyorhetubhaye', 'liyaḥ sammānanaśālinī— karaṇayoś‍ca', 'vyaktavācāṃ
samuc‍cāraṇe' vadaḥ (iti) ātmanepadam, śeṣe parasmaipadamityarthabhedaḥ | evamanyadapyūhanīyam |</p>
<p>nanu ca 'ya ātmanepadād bhedaḥ k‍vacidarthasya gamyata' iti, atra kavacid‍grahaṇaṃ
kimartham ?</p>
<p>ucyate parasmaipadātmanepadobhayapadināmātmanepadaparasmaipadobhayapadayogaḥ ṣaṭ‍prakāro
bhavati— <b>'prakṛtinimittaḥ, prakṛtyarthanimittaḥ, pratyayanimittaḥ, pratyayārthanimittaḥ,
upaskāranimittaḥ, upaskārārthanimitta</b>ś‍ca | tatrārthanimitteṣu yathāyogamarthāvagatihetutvaṃ
vidyate | śeṣeṣu tu na vidyate iti 'k‍vacid—'grahaṇena jñāpayati | tatra—</p>
<p>(<b>ātmanepadayoge</b>)</p>
<p><b>ātmanepadayogaḥ prakṛtinimitto</b> yathā—'anudāttaṅita ātmanepadam' (1.3.12);
'sanaḥ' 'smṛdṛśibhyām', edhate, cyavate, susmūrṣate, didṛkṣata iti |</p>
<p><b>prakṛtyarthanimitto</b> yathā— 'prakāśanastheyākhyayoś‍ca' (1.3.23), 'bhujo 'navane'
(1.3.66), 'gṛdhivañcyoḥ pralambhane' (1.3.69), 'karmavyatīhāre' (1.3.14) tiṣṭhate,
bhuṅkte, gandhayate, vyatilunīta iti |</p>
<p><b>pratyayanimitto</b> yathā—'śadeśśitaḥ' (1.3.60), 'mriyaterluṅ‍‌liṅoś‍ca'
(1.3.61), śīyate, mriyate, amṛta, mṛṣīṣṭeti |</p>
<p><b>pratyayārthanimitto</b> yathā— 'bhāvakarmaṇorātmanepadam' (1.3.13) karmakartari
phalavatkartari ca, āsyate, pacyate, vipacyate, pacata iti |</p>
<p><b>upaskāranimitto</b> yathā— 'viparābhyāṃ jeḥ' (1.3.19), 'samavapravibhyaḥ sthaḥ' (1.3.22),
'samastṛtīyāyuktāt' (1.3.54), 'mithyopapadāt tkṛño 'bhyāse' (1.3.71), vijayate,
parājayate, saṃtiṣṭhate, avatiṣṭhate, pratiṣṭhate, vitiṣṭhate, aśvena sañcarate, padaṃ mithyā kārayate |</p>
<p><b>upaskārārthanimitto</b> yathā— 'veḥ pādaviharaṇe' (1.3.41), 'āṅo jyotirudgamane',
'upānmantrakaraṇe' (1.3.25), 'dāṇaś‍ca sā cec‍caturthyarthe' (1.3.55), vikramate rājā,
ākramante jyotīṣi, sāvitryopatiṣṭhate, dāsyā saṃprayacchata iti |</p>

<pb n="257"/>
<p>(<b>parasmaipadayoge</b>)</p>
<p><b>prakṛtinimittaḥ parasmaipadayoge</b> yathā— 'śeṣātkartari parasmaipadam' (1.3.78)
bhavati, vyatihasanti, vyatiharanti parasparasya vyatilunanti |*</p>
<p><b>pratyayārthanimitto</b> yathā— 'kuṣirajoḥ prācāṃ śyan parasmaipadaṃ ca' (3.1.90)
'śeṣāt kartari parasmaipadam' | rajyati vastraṃ svayameva, kuṣyati pādassvayameva, rajati
vastram, kuṣṇāti pādamiti |</p>
<p><b>upaskāranimitto</b> yathā— 'anuparābhyāṃ kṛñaḥ' (1.3.79), 'itaretarānyonyopa—
padāc‍ca' (1.3.16), anukaroti, parākaroti, itaretarasya vyatilunanti, anyonyasya
vyatilunantīti |</p>
<p><b>upaskārārthanimitto</b> yathā— 'samo 'kūjane' (1.3.21vā.1) 'āṅo do 'nāsya—
viharaṇe' (1.3.20), 'udo 'nūrdhvakarmaṇi' (1.3.24), prāderajādyantarādyujerayajñāpātreṣu,
saṃkrīḍanti śakaṭāni, vyāghro mukhaṃ vyādadāti, āsanāduttiṣṭhati, yajñapātrāṇi prayunaktīti |</p>
<p>(<b>ubhayapadaprayoge</b>)</p>
<p><b>ubhayapadaprayoge prakṛtinimitto</b> yathā— 'vā kyaṣaḥ' (1.3.90), aprādervā,
lohitāyati lohitāyate, krāmati kramata iti |</p>
<p><b>prakṛtyarthanimitto</b> yathā—'vibhāṣākarmakāt' (1.3.85), 'vibhāṣā vipralāpe'
(1.3.50), uparamati uparamate, saṃpravadanti mauhūrtāḥ, saṃpravadante mauhūrtā iti |</p>
<p><b>pratyayanimitto</b> yathā—'dyud‌bhyo luṅi' (1.3.91), 'vṛd‍bhyaḥ syasanoḥ'
(1.3.92), adyutat adyotiṣṭa, vartsyati, vartiṣyata iti |</p>
<p><b>pratyayārthanimitto</b> yathā— rajyati rajyate, kuṣyati kuṣyate, 'kuṣirajoḥ prācāṃ
śyan', 'parasmaipadaṃ ca karmakartari' iti |</p>
<p><b>upaskāranimitto</b> yathā— 'upasargādasyatyūhyorvā' (1.3.29 vā. 3), udasyati
udasyate, samūhati samūhata iti |</p>
<p><b>upaskārārthanimitto</b> yathā 'vā lipsāyām' (1.3.25 vā. 2), 'vibhāṣopapadena
pratīyamāne' (1.3.77); bhikṣuko brāhmaṇakulamupatiṣṭhati upatiṣṭhate, brāhmaṇassvaṃ yajñaṃ
yajati, yajata iti |</p>
<!-- NOTES pg=257!-->
* parasmaipadayoge prakṛtyarthanimittaḥ pratyayanimittaś‍ceti bhedāvimau na spṛṣṭau |

<pb n="258"/>
<p>evamanye 'pi <b>hetulakṣaṇābhīkṣṇyabhṛśārthagarhākauṭilyalasākalyapūrvakālatādarthyādayaḥ
prakṛtyarthopādhiviśeṣā</b> veditavyāḥ, yathā— adhīyāno vasati, pacannāste, punaḥ punaḥ
paṭhati pāpaṭhyate, punaḥ punaḥ pacati pāpacyate, garhitaṃ dahati dandahyate, kuṭilaṃ krāmati
caṅkramyate, kanyādarśaṃ varayati, bhuktvā vrajati, bhoktuṃ vrajati iti | evamete
dhāturūpāyāḥ prakṛterarthopādhayaḥ ||</p>
<p>(<b>pratyayārthopādhiḥ</b>)</p>
<p><b>pratyayarūpāyāḥ</b> svapratyayārthopādhaya <b>evopādhayo</b> bhavanti |</p>
<p><b>prātipadikarūpāyāstu</b> svārthadravyaliṅgasaṅkhyāparimāṇakārakasaṃbandhasaṃbodhanasahārtha—
tādarthyahetulakṣaṇādaya <b>upādhayo</b> vidyante | te tu pratyayārthopaskārārthaprātipadikā—
rtheṣvanantarameva varṇayiṣyanta iti neha pratanyante |</p>
<p>atha <b>pratyayārthopādhiḥ</b> tatra kārakopādhiṣu puruṣa uktaḥ; saṅkhyā tvagrato 'bhidhāsyate |
apare 'pi cāsya vidhinimantraṇāmantraṇādhīṣṭasaṃpraś‍naprārthanapraiṣātisargaprāptakālaśaktyarha—
garhādayaḥ <b>upādhayo</b> bhavanti | tadyathā— ag‍nihotraṃ juhuyāt, iha bhavān bhuñjīta, iha
bhavānānāsīt, bhavānmāṇavakamadhyāpayet, kiṃ nu khalu vyākaraṇamadhīyīya itaḥ uta
chandaḥ, labheyāhaṃ bhikṣām; āśaṃsanamapi prārthanamevaḥ ciraṃ jīvyāḥ, grāmaṃ gaccha,
gacchānujñāto 'si, kuru kaṭaṃ prāptaste kālaḥ kaṭakaraṇe, bhavān khalu śatruṃ hanyāt,
tatrabhavān khalu bhāraṃ vahet, kathaṃ nāma tatrabhavān vṛṣalaṃ yājayediti |</p>
<p>evamanye 'pi tacchīlataddharmatatsādhukārihetvānulomyaśaktivayovacanākṛcchrānudyamana—
śilpilakṣaṇaliṅgādayo 'vagantavyāḥ | yathā— vaditā janāpavādān, muṇḍayitāraḥ śrāviṣṭhāyanāḥ
vadhūmụ̄dhām, kanyāmalaṅkariṣṇuḥ, yaśaskarī vidyā, ājñākarī bhāryā, hastigh‍no bhaṭaḥ,
kavacaharaḥ kṣatriyakumāraḥ, dhārayannupaniṣadam, aṃśaharassutaḥ, nartakī veśyā,
jāyāgh‍nastilakaḥ, vyāsasya vacanaṃ, pāṇineruktiḥ, kālidāsasya prabandha iti |</p>
<p><b>athobhayopādhiḥ</b> | so 'pi saṃjñājātiprabhāsaparimāṇadyūtābhreṣabhāṣācchandomantra—
brāhmaṇāśīrutkrośādibhedādanantaprakāraḥ | tadyathā 'kticktau ca saṃjñāyām' (3.3.174),
bhadrabhūtirdevadatta iti, hastā purọdhā (hastī puruṣaḥ?) iti | 'dvitīyā brāhmaṇe'
(2.3.60) gāmasya tadahassabhāyāṃ dīvyeyuḥ, paṣṭhauhīṃ dīvyatīti; āśiṣi vun,
jīvatāt jīvakaḥ, nandatāt nandaka iti | 'māṅ‌yākrośe' (3.2.126 vā.6),
'ākrośe nañyaniḥ' (3.3.112),</p>

<pb n="259"/>
<b><lg>
<l>mā jīvan yaḥ parāvajñāduḥkhadagdho 'pi jīvati |</l>
<l>tasyājananirevāstu jananīkleśakāriṇaḥ || 16 ||</l></lg></b> māgha.2.45 iti |
<p>evamanye 'pyasūyāsaṃmatikoṣakutsanabhartsanābādhaprakārākṛcchraparyāyārhaṇotpatti—
prabhṛtayo 'vagantavyāḥ | teṣu —</p>
<p><b>asūyā</b> yathā— māṇavaka 3 māṇavaka, abhirūpaka3 abhirūpaka, riktaṃ te ābhirūpyam |</p>
<p><b>saṃmatiḥ</b> yathā— māṇavaka 3 māṇavaka, abhirūpaka3 abhirūpaka śobhanaḥ khalvasi |</p>
<p><b>kopo</b> yathā— māṇavaka 3 māṇavaka, avinītaka3 avinītaka idānīṃ jñāsyasi jālma |</p>
<p><b>kutsanaṃ</b> yathā— śaktike 3 śaktike, yaṣṭike 3 yaṣṭike riktā te śaktiḥ |</p>
<p><b>bhartsanaṃ</b> yathā— cora 3 cora, vṛṣala 3 vṛṣala ghātayiṣyāmi tvām |</p>
<p><b>ābādho</b> yathā— gatagatā naṣṭanaṣṭā priyāyā gamanādinā |</p>
<p>pīḍyamānaḥ kaś‍cidevaṃ prayuṅkte ||</p>
<p><b>prakāro</b> yathā— paṭupaṭu, bhītabhīta, paripūrṇaguṇena nyūnaguṇasyopamāne satyevaṃ bhavati |</p>
<p><b>akṛcchraṃ</b> yathā— sukhasukhena dadāti, priyapriyeṇa dadāti, apīḍyamāno dadātītyarthaḥ |</p>
<p><b>paryāyādayo</b> yathā— bhavataśśāyikā, arhati bhavānikṣubhakṣikām, ikṣubhakṣikāṃ me
dhārayasi, udapādīkṣubhakṣikā iti |</p>
<p>sarvo 'pi cāyamupādhiprapañcastridhaivākhyāyate <b>dharmyupādhiḥ, dharmopādhiḥ, prakīrṇopādhiś‍ca</b> |</p>
<p>tatra kṛñaḥ stambaśakṛd‍bhyāṃ vrīhivatsayorin, stambakarṇayo ramijapoḥ (3.2.13)
hastisūcakayorityādi (3.2.13 vā.) <b>dharmyupādhiḥ</b> yathā—</p>
<b><lg>
<l>vrīhisstambakariḥ kṣetre gṛhe vatsaśśakṛtkariḥ |</l>
<l>janaḥ karṇejapo rājye mattasstamberamo vane || 17 ||</l></lg></b> (3.2.24)
<p>'prajane sarteḥ' ap (3.3.71), 'samudorajaḥ paśuṣu' (3.3.69) <b>dharmopādhiḥ</b> yathā—</p>
<b><lg>
<l>samajassyād gavāṃ gobhirukṣṇāmudaja ukṣabhiḥ |</l>
<l>bhavatyapasare yasyāssaiṣā me gomatallikā || 18 ||</l>
</lg></b>
<p>'manyakarmaṇyanādare vibhāṣā 'prāṇiṣu' (2.3.17), 'ṣaṣṭhī cānādare' (2.3.38),
adhike bhāvalakṣaṇe iti <b>prakīrṇopādhiḥ</b> yathā—</p>
<b><lg>
<l>manyate na tṛṇāyāpi (sarvasa)vaṃ paśyatoharaḥ |</l>
<l>miṣatsu lokapāleṣu haviḥ pibati so 'dhvare || 19 ||</l></lg></b> (hava.)

<pb n="260"/>
<p>(<b>6. pradhānam</b>)</p>
<p><b>tiṅkṛttaddhitābhidheyapratyayārthaḥ pradhānaḥ |</b>
sa tridhā— <b>(1) svārthaḥ, (2) sambandhī, (3) kārakaṃ</b> ceti | teṣu —</p>
<p>(<b>1.svārthaḥ</b>)</p>
<p><b>prakṛtyartha eva svārthaḥ</b> |</p>
<p>sa tridhā <b>(1) dhātvarthaḥ, (2) prātipadikārthaḥ, (3) śeṣaś‍ca</b> | tatra—</p>
<p><b>(1) dhātvartha</b>strividhaḥ — <b>bhāvaḥ, kriyā kārakaṃ</b> ca | teṣu—
<b>bhāvo</b> dvidhā— sattvabhūto 'sattvabhūtaś‍ca | tayoḥ
liṅgasaṅkhyāyogī <b>sattvabhūto</b> yathā—</p>
<b><lg>
<l>avacanaṃ vacanaṃ priyasannidhāvanavalokanameva vilokanam |</l>
<l>avayavāvaraṇaṃ ca yadaṃśukavyatikareṇa tadaṅgasamarpaṇam || 20 ||</l>
</lg></b>
<p>aliṅgasaṅkhyo<b> 'sattvabhūto</b> yathā—</p>
<b><lg>
<l>api prasannena maharṣiṇā tvaṃ samyagvinīyānumato gṛhāya |</l>
<l>kālo hyayaṃ saṃkramituṃ dvitīyaṃ sarvopakārakṣamamāśramaṃ te || 21 ||</l></lg></b>(raghu.5.10)
<p><b>kriyā</b> dvidhā— śuddhā saṅkīrṇā ca | tayoḥ—
kārakāsaṃpṛktā <b>śuddhā</b> yathā—</p>
<b><lg>
<l>pallavopamitisāmyasapakṣaṃ daṣṭavatyadharabimbamabhīṣṭe |</l>
<l>paryakūji sarujeva taruṇyāstāralolavalayena kareṇa || 22 ||</l></lg></b> (māgha.10.53)
<p>kartṛtvāpannasādhyarūpā <b>saṅkīrṇā</b> yathā—</p>
<b><lg>
<l>kucadvandve tanvi! dvipakalabhakumbhasthalatulāṃ
dadhāne 'smin kasyā na yuvatiṣu cittasya rujati |</l>
<l>tavorvoryugme vā hṛtaruciracāmīkararucau
vikarṣatyūṣmāṇaṃ kamiha na yuvānaṃ jvarayati || 23 ||</l>
</lg></b>
<p><b>kārakaṃ</b> dvidhā— niyatadhātuviṣayamaniyatadhātuviṣayaṃ ca |</p>
<p>tayo<b>rniyatadhātuviṣayaṃ</b> yathā— (kirātā. 3.66)</p>
<b><lg>
<l>tuṣāraleśākulitotpalābhe paryaśruṇī maṅgalabhaṅgabhīruḥ |</l>
<l>agūḍhabhāvāpi vilokane sā na locane mīlayituṃ viṣehe || 24 ||</l>
</lg></b>
﻿
<pb n="261"/>
<p><b>aniyatadhātuviṣayaṃ</b> yathā— (śāku. 2.12)</p>
<b><lg>
<l>abhimukhe mayi saṃhṛtamīkṣitaṃ hasitamanyanimittakṛtodayam |</l>
<l>vinayavāritavṛttiratastayā na vivṛto madano na ca saṃvṛtaḥ || 25 ||</l>
</lg></b>
<p>(<b>2</b>) <b>prātipadikarthaḥ</b> trividhaḥ vyakto 'vyaktassaṃdigdhaś‍ca | teṣu —</p>
<p>pratyayotpādānutpādayoraviśiṣ‍ṭo <b>vyaktaḥ</b> | sa dvidhā talliṅgo 'nyaliṅgaś‍ca | tayoḥ—</p>
<p><b>talliṅgo</b> yathā— mana eva mānasam, bandhureva bāndhavaḥ, yava eva yāvaka iti |</p>
<p><b>anyaliṅgo</b> yathā— upāya eva aupayikam, deva eva devatā, devataiva daivatamiti |</p>
<p><b>avyakto</b> dvidhā— ujjhitasvarūpo 'nujjhisvarūpaś‍ca | tatra</p>
<p><b>ujjhitasvarūpo</b> yathā—'veśśālacchaṅkaṭacau' (5.2.28), 'saṃprodaś‍ca kaṭac'
(5.2.29), 'upādhibhyāṃ tyakannāsannārūḍhayoḥ' (5.2.34) iti yathā—
viśālaṃ, viśaṅkaṭaṃ, prakaṭaṃ, vikaṭam, upatyakā, adhityakā iti |
atropasargeraśṛṅgatvādisvarūpamujjhitam |</p>
<p><b>anujjhitasvarūpo</b> yathā— 'vatsokṣaśvarṣabhebhyaś‍ca tanutve' (5.3.19),
'kāsūgoṇībhyāṃ ṣ‍ṭarac' (5.3.90), 'kimettiṅavyayaghādāmvadravyaprakarṣe'
(5.4.11) | 'vinañbhyāṃ nānāñau nasaha' (5.2.27) | yathā— vatsataraḥ,
ukṣataraḥ, nitarām, atīvatarāṃ, vinā, nāneti |</p>
<p>upacaritārthavṛttiḥ <b>sandigdhaḥ</b> | sa dvidhā— saṅkhyāvānasaṅkhyataś‍ca | tayoḥ—</p>
<p><b>tiṅantārtho</b> yathā— pacatitarāṃ, pacatakīti (5.3.74,75) |</p>
<p><b>subantārtho</b> yathā— tvayakā, uc‍cakaiḥ (5.3.74) iti |</p>
<p>(<b>3</b>) uk‍tādanyaḥ <b>śeṣaḥ</b> sa dvidhā pratyayārthaḥ samāsārthaś‍ca |</p>
<p><b>pratyayārtho</b> dvidhā, kṛdarthastaddhitārthaś‍ca | tayoḥ</p>
<p><b>kṛdartho</b> yathā— vyāvakrośī, sāṃrāviṇamiti |</p>
<p><b>taddhitārtho</b> yathā— ābhijityaḥ(5.3.118), kauñjāyanyaḥ(5.3.113) iti |</p>
<p><b>samāsārtho</b> dvidhā— samāsanimittam, samāsanimittaś‍ca | tatra</p>
<p>yamāśritya 'taddhitārtha' iti samāso bhavati (sa) <b>samāsanimittam</b> |
yathā— dvaimāturaḥ, pañcakapāla iti |</p>
<p>sambandhī yasya tu samāsanta iti samāso nimittaṃ sa <b>samāsanimittaḥ</b> |
yathā—devarājaḥ, pratyurasamiti |</p>
﻿
<pb n="262"/>
<p>(<b>2. sambandhī</b>)</p>
<p><b>sambandhī</b> nnidhā— <b>(1) kriyā, (2) dravyaṃ (3) guṇaś‍ca</b> | teṣu —</p>
<p><b>(1) kriyā</b> nnidhā— kriyāsambandhinī, kārakasambandhinī ubhayasambandhinī ca | tāsu—
<b>kriyāsambandhinī</b> dvidhā— bhinnarūpā 'bhinnarūpā ca |</p>
<p><b>bhinnarūpā</b> yathā— kartumicchati cikīrṣati, jugupsicchati jugupsiṣata' iti |</p>
<p><b>abhinnarūpā</b> yathā— atyarthaṃ pacati pāpacyate, punaḥ punaḥ paṭhati pāpaṭhyata iti |</p>
<p><b>kārakasambandhinyapi</b> dvidhā, sākāṅkṣā nirākāṅkṣā ca |</p>
<p><b>sākāṅkṣā</b> yathā— paṭamivācarati paṭīyati kambalam, prāsāda ivācarati
prāsādīyati kuṭī |</p>
<p><b>nirākāṅkṣā</b> yathā—putramicchati putrīyati, pucchamudasyatyutpucchayata iti |</p>
<p><b>ubhayasambandhinī</b> dvidhā— kriyākārakasambandhinī kārakakriyāsambandhinī ca | tayoḥ</p>
<p><b>prathamā</b> yathā— pacantaṃ prayuṅkte pācayati devadattaḥ, adhīyānaṃ prayuṅkte
adhyāpayati kārīṣo 'g‍niḥ |</p>
<p><b>dvitīyā</b> yathā— kaṃsavadhamācaṣ‍ṭe kasaṃ ghatayati, ārātri vivāsamācaṣ‍ṭe rātriṃ
vivāsayati |</p>
<p><b>(2) dravyamapi</b> tridhā— viśeṣyaṃ, viśeṣaṇaṃ, vyavahitaṃ ca | teṣu—</p>
<p><b>viśeṣyaṃ</b> dvidhā— sāpekṣamanapekṣaṃ ca |</p>
<p><b>sāpekṣaṃ</b> yathā— yuṣmākamayaṃ yauṣmāko gauḥ, vatsebhyo hito vatsīyo godhuk |</p>
<p><b>anapekṣaṃ</b> yathā— vasiṣṭhasyāpatyaṃ vāsiṣ‍ṭhaḥ, pṛthivyā īśvaraḥ pārthivaḥ |</p>
<p><b>viśeṣaṇaṃ</b> dvidhā— dharminiṣ‍ṭhaṃ dharmaniṣ‍ṭhaṃ ca |</p>
<p><b>dharminiṣ‍ṭhaṃ</b> yathā—gāvo 'sya santīti gomān, prāsādo 'sya syāt prāsādīyaṃ dārū |</p>
<p><b>dharmaniṣ‍ṭhaṃ</b> yathā— astīti matirasyāstikaḥ, nāstīti matirasya nāstika iti |</p>
<p><b>vyavahitaṃ</b> dvidhā, viśeṣyarūpaṃ viśeṣaṇarūpaṃ ca |</p>
<p><b>viśeṣyarūpaṃ</b> yathā— dvimayamudaśvid yavānām, dvimayā yavā udaśvitaḥ (kāśikā 5.2.47) |</p>
<p><b>viśeṣaṇarūpaṃ</b> yathā— 'pañcamo māso 'sya jātasya pañcamī bālakaḥ
(kāśikā 5.2.1.30), ṣaṣ‍ṭhaṃ rūpagranthagrahaṇamasya ṣaṭ‌ko vaṭuḥ |</p>
<p><b>(3) guṇo 'pi</b> tridhā— āśritaḥ pravṛttinimittamupādhiś‍ca | teṣu—</p>
<p><b>āśrito</b> dvidhā— abhinnarūpo bhinnarūpaś‍ca | tayoḥ</p>
<p><b>abhinnarūpo</b> yathā—bhikṣāṇāṃ samūho bhaikṣam, kākolūkasya vairaṃ kākolūkikā |</p>
﻿
<pb n="263"/>
<p><b>bhinnarūpo</b> yathā— ṛtvijāṃ karmārtvijyam, pīlūnāṃ pākaḥ pīlukaṇa iti |</p>
<p><b>pravṛttinimittaṃ</b> dvidhā— anurañjakamananurañjakaṃ ca | tatra</p>
<p><b>anurañjakaṃ</b> jātyādi, yathā—brāhmaṇasya bhāvaḥ brāhmaṇyam, ṛjorbhāva ārjavamiti |</p>
<p><b>ananurañjakaṃ</b> sambandhādi, yathā—daṇḍino bhāvo daṇḍitvam, pācakasya bhāvaḥ
pācakateti |</p>
<p>prakṛtyarthapratyayārthayorviśeṣaṇam <b>upādhiḥ</b> | sa dvidhā— vyastassamastaś‍ca |</p>
<p><b>vyastaḥ prakṛtyarthe</b> yathā— śivo devatā 'syeti śaivaṃ, lavaṇaṃ paṇyamasyeti lāvaṇikaḥ |</p>
<p><b>pratyayārthe</b> yathā— gārgikayā ślāghate, kāṭhikayā 'dhikṣipati | atra
devatāpaṇyaślāghādhikṣepā upādhayaḥ |</p>
<p><b>samasto</b> yathā— daṇḍaḥ praharaṇamasyāṃ krīḍāyāṃ dāṇḍā | atra daṇḍaśabdāt
'tadasyām' (4.2.57) ityadhikaraṇe pratyayo vihito daṇḍasthaṃ praharaṇatvam,
adhikaraṇatvaṃ ca krīḍātvaṃ pratyāyayati | evaṃ hyogodohasya vikāro
haiyaṅgavīnaṃ navanītam | atra hyogośabdādvikāre pratyayo vihitaḥ,
prakṛtyarthopādhiṃ dohaṃ pratyayārtho ca saṃjñāṃ pratyāyayamiti |</p>
<p>(<b>3. kārakam</b>)</p>
<p><b>kārakaṃ</b> tridhā <b>(1)sakriyaṃ, (2) bhinnākriyam (3) abhinnakriyaṃ</b> ca | teṣu—</p>
<p><b>(1) sakriyaṃ</b> tridhā— kartṛrūpaṃ, karmarūpam anusyūtaṃ ca |</p>
<p><b>kartṛrūpaṃ</b> dvidhā, kriyāviśeṣasthaṃ kārakaviśeṣasthaṃ ca | tayoḥ —</p>
<p><b>kriyāviśeṣasthaṃ</b> sus‍nātaṃ pṛcchati saus‍nātikaḥ, evaṃ saukhaśāyanikaḥ; 
prabhūtamāha prābhūtikaḥ; evaṃ māśabdikaḥ, pratīpaṃ vartate prātīpikaḥ,
pratikūlaṃ carati prātikūlika iti |</p>
<p><b>kārakaviśeṣasthaṃ</b> yathā— vyākaraṇaṃ vettyadhīte vā vaiyākaraṇaḥ, samāṃ samāṃ
vijāyate samāṃsamīnā, akṣairdīvyatyākṣikaḥ, saṃtāpāya prabhavati
sāntāpikaḥ, piturāgataṃ pitryam, samānodare śayitaḥ sodarya iti |</p>
<p><b>karmarupa</b> dvidhā, sajātīyasthamasajātīyasthaṃ ca |</p>
<p><b>sajātīyasthaṃ</b> yathā— ayānayaṃ neyaḥ ayānayīnaḥ śāraḥ, māsaṃ bhṛto māsiko
bhṛtyaḥ, varṣamadhīṣ‍ṭo vārṣika upādhyāyaḥ, pakṣaṃ lakṣaḥ(?) pākṣiko nibandhaḥ,
ṣaṇmāsaṃ krītaḥ ṣāṇmāsiko dāsaḥ, saṃvatsaraṃ kṛtassāṃvatsariko 'bhyāsa iti |</p>
﻿
<pb n="264"/>
<p><b>asajātīyasthaṃ</b> yathā— vāmadevena dṛṣ‍ṭaṃ vāmadevyaṃ sāma, lākṣayā raktaṃ vas‍traṃ
lākṣikaṃ, devāya deyaṃ daivyaṃ haviḥ, tantrādacirāpahṛtaḥ tantrakaḥ paṭaḥ, dvāre
niyukto dauvārikaḥ pumān, caturdaśyāṃ dṛśyate cāturdaśyaṃ rakṣa iti |</p>
<p><b>arthāntaranubandhamanusyūtam |</b> tadidvadhā— kriyānusyūtaṃ kārakānusyūtaṃ ca | tayoḥ—</p>
<p><b>kriyānusyūtaṃ</b> yathā— sītānveṣaṇamadhikṛtya kṛto granthaḥ 'sītānveṣaṇīyaḥ', evaṃ
'kirātārjunīyaḥ', 'vākyapadīyaḥ', pauṣī paurṇamāsī asmin māse bhavati
pauṣaḥ, evamāgrahāyaṇikaḥ, āśvatthika iti |</p>
<p><b>kārakānusyūtaṃ</b> yathā— tittiriṇā proktaṃ vedaṃ vidantyadhīyate vā taittirīyāśchātrāḥ,
evaṃ vāratantavīyāḥ, chāgaleyinaḥ, aitareyiṇaḥ, tathā pārāśariṇo bhikṣavaḥ,
śailālino naṭāḥ |</p>
<p><b>(2) bhinnakriyaṃ</b> tridhā lakṣitakriyamapekṣitakriyamanuṣaktakriyaṃ ca | teṣu—</p>
<p><b>lakṣitakriyaṃ</b> dvidhā— kartṛsthaṃ karmasthaṃ ca | tayoḥ</p>
<p><b>kartṛsthaṃ</b> yathā— mud‌gā bhavantyasmānmaudgīnaṃ kṣetram, daṇḍinaḥ santyasyāṃ
daṇḍimatī śālā, varaṇāḥ santi asmin varaṇā nagaramiti |</p>
<p><b>karmasthaṃ</b> yathā—śrāddhamanenādya bhuktaṃ śrāddhikaḥ, agrabhojanamasmai dīyate
āgrabhojanikaḥ, padamasmin dṛśyaṃ padyaḥ kardama iti |</p>
<p><b>apekṣitakriyaṃ</b> dvidhā, vyavahitamavyavahitaṃ ca | tayoḥ</p>
<p><b>vyavahitaṃ</b> yathā— grāmādāgacchati, brāhmaṇāya dadāti, paryaṅke śeta iti |</p>
<p><b>avyavahitaṃ</b> yathā— kaṭaṃ karoti, dātreṇa lunāti, devadattenāsyata iti |</p>
<p><b>anuṣaktakriyaṃ</b> dvidhā, tulyādhikaraṇamatulyādhikaraṇaṃ ca | tayoḥ</p>
<p><b>tulyādhikaraṇaṃ</b> yathā— śuklībhavati, unmanī syāt, bhasmasāt saṃpadyata iti |</p>
<p><b>atulyādhikaraṇaṃ</b> yathā— paṭapaṭākaroti, devatrāgacchati, manuṣyatrāvasati iti |</p>
<p><b>(3) abhinnakriyaṃ</b> tridhā, tiṅabhidheyaṃ, kṛdabhidheyaṃ taddhitābhidheyaṃ ca | tatra—</p>
<p><b>tiṅabhidheyaṃ</b> dvidhā kartṛrūpaṃ karmarūpaṃ ca | tayoḥ</p>
<p><b>kartṛrūpaṃ</b> yathā— pacati devadattaḥ, dugdhe gauḥ, corasya rūjati roga iti |</p>
<p><b>karmarūpaṃ</b> yathā— pacyate odanaḥ, bhidyate kusūlaḥ, uṣ‍ṭrāsikā āsyanta iti |</p>
<p><b>kṛdabhidheyaṃ</b> dvidhā, viśeṣyaṃ viśeṣaṇaṃ ca | tayoḥ</p>
<p><b>viśeṣyaṃ</b> yathā— dātraṃ, prāsādaḥ, kumbhakāra iti |</p>
﻿
<pb n="265"/>
<p><b>viśeṣaṇaṃ</b> yathā—kartavyaṃ, pācakaḥ, subodhamiti |</p>
<p><b>taddhitābhidheyaṃ</b> dvidhā— sāpekṣakriyamanapekṣitakriyaṃ ca | tayoḥ</p>
<p><b>sāpekṣakriyaṃ</b> yathā— iṣ‍ṭī yajñe, parigaṇitī yājñikye, ām‍nātī chandasi,
adhītī vyākaraṇe, kṛtapūrvī kaṭamiti |</p>
<p><b>anapekṣakriyaṃ</b> yathā— pākena nirvṛttaṃ pākimaṃ, sekena nirvṛttaṃ sekimaṃ, kuṭṭena
kuṭṭimaṃ, karaṇena kṛtrimaṃ, śyenapāto 'syāṃ kriyāyāṃ tilapāto 'syāṃ kriyāyāṃ
śyainaṃpātā tailaṃpāteti |</p>
<p>(<b>7. upaskārārthaḥ</b>)</p>
<p><b>prakṛtipratyayobhayadvārakaṃ padārthaviśeṣaṇamupaskārārthaḥ |</b></p>
<p>sa tridhā— <b>(1) prakṛtidvārakaḥ, (2) pratyayadvārakaḥ, (3) ubhayadvārakaś‍ca</b> | teṣu—</p>
<p><b>(1) prakṛtidvārakaḥ</b> ṣọdhā— lopāgamavarṇavikārādeśapratyāpattyupapadopaskārabhedāt | teṣu —
(<b>lopaḥ</b>)'rañjerṇau mṛgaramaṇe' nalopa ityādirlopopaskārārtho yathā— (kirātā. 6.24)</p>
<b><lg>
<l>dhṛtahetirapyadhṛtajihmamatiś‍caritairmunīnadharayan gurūbhiḥ |</l>
<l>rajayāñcakāra virajāḥ sa mṛgān kimiveśate ramayituṃ na guṇāḥ || 26 ||</l>
</lg></b>
<p>(<b>āgamaḥ</b>) 'aśvavṛṣayormaithunecchāyām' ityādi<b>rāgamopaskārārthaḥ</b>, yathā—</p>
<b><lg>
<l>anekayugajīvinyāstretā yasyāstrayodaśī |</l>
<l>sā kṣīrakaṇṭhakaṃ vatsaṃ vṛṣasyantī na lajjitā || 27 ||</l>
</lg></b>
<p>(<b>varṇavikāraḥ</b>) 'veś‍ca svano bhojane' mūrdhanya ityādi<b>rvarṇavikāropaskārārthaḥ</b> yathā—</p>
<b><lg>
<l>glānicche(dī) kṣutprabodhāya pītvā raktāriṣ‍ṭaṃ jhāritājīrṇaśeṣaḥ |</l>
<l>svāduṅkāraṃ kālakhaṇḍopadaṃśaṃ kroṣ‍ṭā ḍimbaṃ vyaṣvaṇad vyasvanac‍ca || 28 ||</l>
</lg></b>
<p>(<b>ādeśaḥ</b>) 'māturmātacputre ślāghya' ityādirādeśopaskārārthaḥ, yathā—</p>
<b><lg>
<l>gaurīmātasya tasyaitāḥ kārttikeyasya kīrttayaḥ |</l>
<l>kīrttitāsu na kīrttyante yāsu kasyāpi kīrttayaḥ || 29 ||</l>
</lg></b>
<p>(<b>pratyāpattiḥ</b>) 'ākhyānātkṛtastadācaṣ‍ṭe kṛlluka‍prakṛti<b>pratyāpattiḥ</b> prakṛtivac‍ca kārakam'
ityādiḥ | <b>pratyāpattyupaskārārthaḥ</b>, yathā—</p>
<b><lg>
<l>śailairbandhayati sma vānarahṛtairvālmīkirambhonidhiṃ</l>
<l>vyāsaḥ pārthaśaraistathāpi na tayoratyuktirūda‍bhāvyate || 30 ||</l></lg></b> iti |

<pb n="266"/>
<p>(<b>upapadaḥ</b>) 'apādāne parīpsāyāṃ' ṇamulityādi<b>rupapadopaskārārthaḥ</b>, yathā—</p>
<b><lg>
<l>kiñciccheṣaniśātuṣāramadhurasparśaṃ gṛhaprāṅgaṇe</l>
<l>śayyotthāyamihaṃ vrajanti halināṃ bālāḥ kukūlānalam || 31 ||</l></lg></b> iti |
<p><b>(2) pratyayadvārako 'pi</b> ṣọdhā— <b>lopāgamavarṇavikāravikaraṇādeśopagrahabhedāt</b> | teṣu—
<b>lopārthaḥ</b> 'phalakusumayorluk' (4.3.166) yathā—</p>
<b><lg>
<l>varṇaprakarṣe sati karṇikāraṃ dunoti nirgandhatayā sma cetaḥ || 32 ||</l></lg></b>(kusaṃ.3.28)
<p><b>āgamārtho</b> 'hṛṣerlomasu' (7.2.29) iṭ, yathā—</p>
<b><lg>
<l>ānanairvicakase (hṛṣitābhiḥ) vallabhānabhi tanūbhirabhāvi || 33 ||</l></lg></b> (māgha.10.36)
<p><b>varṇavikārārthaḥ</b> 'divo 'vijigīṣāyāṃ' (8.2.49) niṣṭhānatvam, yathā—</p>
<b><lg><l>ādyūnassad‍gṛhiṇyeva prāyo yaṣṭyāvalambitaḥ || 34 ||</l></lg></b> (kirātā. 11.5)
<p><b>vikaraṇārthaḥ</b>, 'śliṣa āliṅgane' (3.1.46) vasaḥ, yathā—</p>
<b><lg>
<l>āślikṣad bhayacapalekṣaṇā navọdhā</l>
<l>bhartāraṃ vipadi na dūṣitātibhūmiḥ || 35 ||</l></lg></b> (māgha. 8.20)
<p><b>ādeśārtha</b> 'āśiṣi tuhyostātaṅ' (7.1.35) yathā—</p>
<b><lg>
<l>bhavatād bhavato matiśśubhā jayatājjīva bhavāvanīśvaraḥ || 36 ||</l>
</lg></b>
<p><b>upagrahārthaḥ</b> 'adheḥ prasahane' (1.3.33) kṛteḥ ātmanepadam, yathā—</p>
<b><lg>
<l>bhavādṛśāś‍cedadhikurvate ratiṃ</l>
<l>nirāśrayā hanta hatā manasvitā || 37 ||</l></lg></b> (kirātā 1.43) iti |
<p><b>(3) ubhayadvārakaḥ</b> tu dvādaśadhā— <b>avadhi—sambodhana—kriyāviśeṣaṇa—kārakaviśeṣaṇa—
śeṣa—pariśeṣa—sahārtha—tādarthya—hetu—lakṣaṇopapada—prakīrṇabhedāt |</b> tatra—</p>
<p>(<b>1. avadhiḥ —6</b>) kriyādīnāṃ mitho <b>maryādāvadhiḥ;</b></p>
<p>sa <b>pūrvakālavyatihāraparāparayogakālādhvādibhedādanekaprakāraḥ</b> | teṣu—
<b>pūrvakālo</b> yathā—(kirātā. 4.6)</p>
<b><lg>
<l>kṛtormilekhaṃ śithilatvamāyatā śanaiśśanaiśśāntarayeṇa vāriṇā |</l>
<l>nirīkṣya reme sa samudrayoṣitāṃ taraṅgitakṣaumavipāṇḍu saikatam ||38||</l>
</lg></b>
<p><b>vyatihāro</b> yathā—</p>
<b><lg>
<l>stanopapīḍaṃ parirabhya cumbatoḥ prajalpatorapyanavasthitaṃ muhuḥ |</l>
<l>srajaś‍ca yūnorapamitya yācatoranidrayoreva jagāma śarvarī || 39 ||</l>
</lg></b>

<pb n="267"/>
<p><b>parayogo</b> yathā—</p>
<b><lg>
<l>prāleyādrerupataṭamatikramya tāṁstān viśeṣān
haṃsadvāraṃ bhṛgupatiyaśovartma yat krauñcarandhram |</l>
<l>tenodīcīṃ diśamanusarestiryagāyāmaśobhī
śyāmaḥ pādo balivimathanābhyutthitasyeva viṣṇoḥ || 40 ||</l></lg></b> (megha. 57)
<p><b>aparayogo</b> yathā—</p>
<b><lg>
<l>aprāpya parvatamimāni purovilīnanīrandhralodhravakulāni vanasthalāni |</l>
<l>āseduṣastava hariṣyati yeṣvaghaughamadhvaklamaṃ ca surasindhutaraṅgavātaḥ || 41 ||</l>
</lg></b>
<p><b>kālayogo</b> yathā—</p>
<b><lg>
<l>evamindriyasukhasya vartmanassevanādanugṛhītamanmathaḥ |</l>
<l>śailarājabhavane sahomayā māsamekamavasad vṛṣadhvajaḥ || 42 ||</l></lg></b> (kusaṃ. 8.20)
<p><b>adhvayogo</b> yathā—</p>
<b><lg>
<l>udanvacchinnā bhūḥ sa ca nidhirapāṃ yojanaśataṃ
sadā pānthaḥ pūṣā gaganaparimāṇaṃ gaṇayati |</l>
<l>iti prāyo bhāvāssphuradupadhimudrāmukulitāḥ
satāṃ prajñonmeṣā punarayamasīmā vijayate || 43 ||</l></lg></b> (bārā. 1.8)
<p>(<b>2. sambodhanam —6</b>) siddhasya kriyārthamabhimukhīkaraṇaṃ <b>sambodhanam</b> |</p>
<p>tat ṣọdhā <b>niyoganiṣedhānumatyupālambhapraś‍nākhyānārthabhedāt</b> | teṣu—
<b>niyogārthaṃ</b> yathā—(kusaṃ. 3.3)</p>
<b><lg>
<l>ājñāpaya jñātaviśeṣa! puṃsāṃ lokeṣu yat te karaṇīyamasti |</l>
<l>anugrahaṃ saṃsmaraṇapravṛddhamicchāmi saṃvardhitumājñayā te || 44 ||</l>
</lg></b>
<p><b>niṣedhārthaṃ</b> yathā—(kusaṃ. 8.76)</p>
<b><lg>
<l>ārdrakesarasugandhi te mukhaṃ mattamattanayanaṃ svabhāvataḥ |</l>
<l>atra labdhavasatirguṇāntaraṃ kiṃ vilāsini! madaḥ kariṣyati || 45 ||</l>
</lg></b>
<p><b>anumatyarthaṃ</b> yathā—(kusaṃ. 3.12)</p>
<b><lg>
<l>sarvaṃ sakhe! tvayyupapannametadubhe mamāstre kuliśaṃ bhavāṁś‍ca |</l>
<l>pūrvaṃ tapovīryamahatsu kuṇṭhaṃ tvaṃ sarvatogāmi ca sādhakaṃ ca || 46 ||</l>
</lg></b>

<pb n="268"/>
<p><b>upālambhārthaṃ</b> yathā—(kusaṃ. 5.66)</p>
<b><lg>
<l>avastunirbandhapare! kathaṃ nu te karo 'yamāmuktavivāhakautukaḥ |</l>
<l>kareṇa śambhorvalayīkṛtāhinā sahiṣyate tatprathamāvalambanam || 47 ||</l>
</lg></b>
<p><b>praś‍nārthaṃ</b> yathā—(raghu. 16.8)</p>
<b><lg>
<l>kā tvaṃ śubhe! kasya parigraho vā kiṃ vā madabhyāgamakāraṇaṃ te |</l>
<l>ācakṣva matvā vaśināṃ raghūṇāṃ manaḥ paras‍trīvimukhapravṛtti ||</l>
</lg></b>
<p><b>ākhyānārthaṃ</b> yathā—(kusaṃ. 8.58)</p>
<b><lg>
<l>nūnamunnamati yajvanāṃ patiśśārvarasya tamaso niṣiddhaye |</l>
<l>puṇḍarīkamukhi! diṅ‍mukhaṃ yataḥ kaitakairiva rajobhirāhatam || 49 ||</l>
</lg></b>
<p>(<b>3. kriyāviśeṣaṇam—6</b>)</p>
<p>prakṛtipratyayasamudāyasya prakṛtyarthabhāgamukhena bhedakaṃ <b>kriyāviśeṣaṇam;</b> bhāvotpanne hi
pratyaye kadācit samudāyaḥ pratyayamukhena viśeṣyate, kadācit prakṛtimukhena | tīvraḥ
pākaḥ, tīvraṃ pāka iti | tat ṣọdhā— <b>nāmarūpam, avyayarūpaṃ, kṛdrūpaṃ, taddhitarūpaṃ,
samāsarūpam, upasargādirūpamiti</b> | teṣu—</p>
<p><b>nāmarūpaṃ</b> yathā—</p>
<b><lg>
<l>mandaṃ mandaṃ nudati pavanaś‍cānukūlo yathā tvāṃ
vāmaś‍cāyaṃ nadati madhuraṃ cātakaste sagandhaḥ |</l>
<l>garbhādhāna—kṣaṇa—paricayānnūnamābaddhamālā—
sseviṣyante nayanasubhagaṃ khe bhavantaṃ valākāḥ || 50 ||</l></lg></b> (megha.9)
<p><b>avyayarūpaṃ</b> yathā—(kirātā. 8.28)</p>
<b><lg>
<l>praśāntadharmābhibhavaśśanairvivān vilāsinībhyaḥ parimṛṣṭapaṅkajaḥ |</l>
<l>dadau bhujālambamivāttaśīkarastaraṅgamālāntagocaro 'nilaḥ || 51 ||</l>
</lg></b>
<p><b>kṛdrūpaṃ</b> yathā—</p>
<b><lg>
<l>śayyante hataśāyikāḥ pathi tarucchāyāniṣaṇṇādhvagaiḥ
śrīkaṇṭhāyataneṣu dhārmikajanairāsyanta uṣṭrāsikāḥ |</l>
<l>śūnye tatra nikuñjaśākhini sakhi! grīṣmasya madhyandine
sajjānāṃ dayitābhisāraṇavidhau ramyaḥ kṣaṇo vartate || 52 ||</l>
</lg></b>

<pb n="269"/>
<p><b>taddhitarūpaṃ</b> yathā—</p>
<b><lg>
<l>śataṃ vārānuktaḥ priyasakhi! vacobhissuparuṣai—
ssahasraṃ nirdhūtaḥ padanipatitaḥ pārṣṇihatibhiḥ |</l>
<l>kiyatkṛtvo baddhāḥ punarapi na vedmi bhrukuṭaya—
stathāpi kliś‍nanmāṃ kṣaṇamapi na dhṛṣṭo viramati || 53 ||</l>
</lg></b>
<p><b>samāsarūpaṃ</b> yathā—(kusaṃ. 5.51)</p>
<b><lg>
<l>iti praviś‍yābhihitā dvijanmanā manogataṃ sā na śaśāka śaṃsitum |</l>
<l>atho vayasyāṃ paripārśvavartinīṃ vivartitānañjananetramaikṣata || 54 ||</l>
</lg></b>
<p><b>upasargādirūpaṃ</b> yathā—(kusaṃ. 3.9)</p>
<b><lg>
<l>prasīda viśrāmyatu vīra! vajraṃ śarairmadīyaiḥ katamastavāriḥ |</l>
<l>bibhetu moghīkṛtabāhuvīryaḥ strībhyo 'pi kopasphuritādharābhyaḥ || 55 ||</l>
</lg></b>
<p>(<b>4. kārakaviśeṣaṇam—6</b>)</p>
<p>kartrādīnāṃ svebhyaḥ paraṃ <b>kārakaviśeṣaṇam</b> | tadapi ṣọdhā—</p>
<p><b>kartṛviśeṣaṇaṃ karmaviśeṣaṇaṃ karaṇaviśeṣaṇaṃ saṃpradānaviśeṣaṇamapādānaviśeṣaṇama—
dhikaraṇaviśeṣaṇamiti</b> | teṣu —</p>
<p><b>kartṛviśeṣaṇaṃ</b> yathā—(kusaṃ. 7.11)</p>
<b><lg>
<l>sā maṅgalas‍nānaviśuddhagātrī gṛhītavatyudgamanīyavastram |</l>
<l>nivṛttaparjanyajalābhiṣekā praphullakāśā vasudheva reje || 56 ||</l>
</lg></b>
<p><b>karmaviśeṣaṇaṃ</b> yathā—(kusaṃ. 3.53)</p>
<b><lg>
<l>aśokanirbhartsitapadmarāgamākṛṣṭahemadyutikarṇikāram |</l>
<l>muktākalāpīkṛtasindhuvāraṃ vasantapuṣpābharaṇaṃ vahantī || 57 ||</l>
</lg></b>
<p><b>karaṇaviśeṣaṇaṃ</b> yathā—(kusaṃ. 5.27)</p>
<b><lg>
<l>mukhena sā padmasugandhinā niśi pravepamānādharapatraśobhinā |</l>
<l>tuṣāravṛṣṭikṣatapadmasampadāṃ sarojasantānamivākarodapām || 58 ||</l>
</lg></b>
<p><b>saṃpradānaviśeṣaṇaṃ</b> yathā—(kusaṃ. 3.16)</p>
<b><lg>
<l>tasmai himādreḥ prayatāṃ tanūjāṃ yatātmane rocayituṃ yatasva |</l>
<l>yoṣitsu tad‍vīryaniṣekabhūmissaiva kṣametyātmabhuvopadiṣṭam || 59 ||</l>
</lg></b>

<pb n="270"/>
<p><b>apādānaviśeṣaṇaṃ</b> yathā—(kusaṃ. 5.11)</p>
<b><lg>
<l>visṛṣṭarāgādadharānnivartitasstanāṅgārāgāruṇitāc‍ca kandukāt |</l>
<l>kuśāṅkurādānaparikṣatāṅguliḥ kṛto 'kṣasūtrapraṇayī tayā karaḥ || 60 ||</l>
</lg></b>
<p><b>adhikaraṇaviśeṣaṇaṃ</b> yathā—(kusaṃ. 3.27)</p>
<b><lg>
<l>sadyaḥ pravālod‍gamacārupatre nīte samāp‍tiṃ navacūtabāṇe |</l>
<l>niveśayāmāsa madhurdvirephān nāmākṣarāṇīva manobhavasya || 61 ||</l>
</lg></b>
<p>(<b>5. śeṣaḥ —6</b>)</p>
<p><b>anuprayogārthaśśeṣaḥ |</b></p>
<p>sa ṣọdhā— <b>liḍanuprayogārthaḥ, loḍanuprayogārthaḥ, kṛdanuprayogārthaḥ, yathāvi—
dhyanuprayogārthaḥ, taddhitānuprayogārthaḥ, dvirvacanānuprayogārtha</b> iti |</p>
<p><b>liḍanuprayogārtho</b> yathā—(māgha. 3.28)</p>
<b><lg>
<l>na laṅghayāmāsa mahājanānāṃ śirāṃsi naivoddhatimājagāma |</l>
<l>aceṣṭatāṣṭāpadabhūmireṇuḥ khurāhato yat sadṛśaṃ garimṇaḥ || 62 ||</l>
</lg></b>
<p><b>loḍanuprayogārtho</b> yathā—(māgha. 1.51)</p>
<b><lg>
<l>purīmavaskanda lunīhi nandanaṃ muṣāṇa rat‍nāni harāmarāṅganāḥ |</l>
<l>nigṛhya cakre namucidviṣo balī ya itthamasvāsthyamaharniśaṃ divaḥ || 63 ||</l>
</lg></b>
<p><b>kṛdanuprayogārtho</b> yathā—(kirātā 8.16)</p>
<b><lg>
<l>salīlamāsaktalatāntabhūṣaṇaṃ samāsajantyā kusumāvataṃsakam |</l>
<l>stanopapīḍaṃ nunude nitambinā ghanena kaś‍cijjaghanena kāntayā || 64 ||</l>
</lg></b>
<p><b>yathāvidhyanuprayogārtho</b> yathā—(kirātā. 8.16)</p>
<b><lg>
<l>sa te priyaś‍cet subhago 'parādhairvicintitairasya phalaṃ na kiñcit |</l>
<l>priyāparādho hi vicintyamānassamūlakāṣaṃ kaṣatīva cetaḥ || 65 ||</l>
</lg></b>
<p><b>taddhitānuprayogārtho</b> yathā—(kirātā. 16.11)</p>
<b><lg>
<l>parikṣate vakṣasi dantidantaiḥ priyāṅkaśītā nabhasaḥ patantī |</l>
<l>neha pramohaṃ priyasāhasānāṃ mandāramālā viralīkaroti || 66 ||</l>
</lg></b>
<p><b>dvirvacanānuprayogārtho</b> yathā—</p>
<b><lg>
<l>vadata vadata satyaṃ rūpamīdṛk kadācid yadi punarabalāyā dṛṣṭapūrvaṃ mukhādi |</l>
<l>jagati jitasamastārātivarge(rgairbhramadbhirbata ki-)miva na dṛṣṭaṃ matprasādād bhavadbhiḥ ||</l>
</lg></b>

<pb n="271"/>
<p>(<b>6. pariśeṣaḥ —6</b>)</p>
<p>cādinipātadyotyaḥ samuccayādiḥ padārthadharmaḥ <b>pariśeṣaḥ</b> |</p>
<p>so 'nantaprakāro 'pi ṣaḍ‌vidha ihodāhriyate — <b>samuccayaḥ, vikalpaḥ, upamā,
niyogaḥ, vinigrahaḥ, pratiṣedhaḥ</b> | teṣu—</p>
<p>samuccayo yathā—(kusaṃ. 5.84)</p>
<b><lg>
<l>ito gamiṣyāmyathaveti vādinī cacāla bālā stanabhinnavalkalā |</l>
<l>svarūpamāsthāya ca tāṃ kṛtasmitassamālalambe vṛṣarājaketanaḥ || 68 ||</l>
</lg></b>
<p><b>vikalpo</b> yathā—(kusaṃ. 5.78)</p>
<b><lg>
<l>vibhūṣaṇodbhāsi pinaddhabhogi vā gajājinālambi dukūladhāri vā |</l>
<l>kapāli vā syādathavenduśekharaṃ na viśvamūrteravadhāryata vapuḥ || 69 ||</l>
</lg></b>
<p><b>upamā</b> yathā—(raghu. 7.21)</p>
<b><lg>
<l>hastena hastaṃ parigṛhya vadhvāssa rājasūnussutarāṃ babhāse |</l>
<l>anantarāśokalatāpravālaṃ prāpyeva cūtaḥ pratipallavena || 70 ||</l>
</lg></b>
<p><b>niyogo</b> yathā—(raghu. 5.37)</p>
<b><lg>
<l>rūpaṃ tadojasvi tadunnatatvaṃ tadeva naisargikamasya tejaḥ |</l>
<l>na kāraṇāt svād vibhide kumāraḥ pravartito dīpa iva pradīpāt || 71 ||</l>
</lg></b>
<p><b>vinigraho</b> yathā—</p>
<b><lg>
<l>tvamahanīha nibarhaya māninīḥ virahiṇaḥ ku (ta—utsavinī dhṛ—) tiḥ |</l>
<l>iti niveśayati sma kalāpināmanugiraṃ nu giraṃ jaladāgamaḥ || 72 ||</l>
</lg></b>
<p><b>niṣedho</b> yathā—(kirātā. 9.25)</p>
<b><lg>
<l>na prasādamucitaṃ gamitā dyauḥ noddha‍ṛtaṃ timiramadrivanebhyaḥ |</l>
<l>diṅ‍mukheṣu na ca dhāma vikīrṇaṃ bhūṣitā ca rajanī himabhāsā || 73 ||</l>
</lg></b>
<p>(<b>7. sahārthaḥ —6</b>)</p>
<p>yadyutpattau sahakārilābhaḥ tadā <b>sahārtha</b>stridhā <b>abhidhīyamānaḥ, pratīyamānaḥ,
vyavadhīyamānaś‍ca</b> | teṣu—</p>
<p><b>abhidhīyamāno</b> dvidhā, sahena paryāyeṇa ca |</p>
<p>tayorādyo yathā—(raghu. 6.35)</p>
<b><lg>
<l>anena yūnā saha pārthivena rambhoru! kaccinmanaso ruciste |</l>
<l>śiprātaraṅgānilakampitāsu vihartumudyānaparamparāsu || 74 ||</l>
</lg></b>

<pb n="272"/>
<p><b>dvitīyo</b> yathā—(raghu. 6.57)</p>
<b><lg>
<l>anena sārdhaṃ viharāmburāśestīreṣu tālīvanamarmareṣu |</l>
<l>dvīpāntarānītalavaṅgapuṣpairapākṛtasvedalavā marudbhiḥ || 75 ||</l>
</lg></b>
<p><b>pratīyamāno 'pi</b> dvidhā, vibhaktito nipātācca |</p>
<p>tayorādyo yathā—(raghu. 14.24)</p>
<b><lg>
<l>sa paurakāryāṇi vicintya kāle reme videhādhipaterduhitrā |</l>
<l>upasthitaṃ cāru vapustadīyaṃ kṛtvopabhogotsukayeva lakṣmyā || 76 ||</l>
</lg></b>
<p><b>dvitīyo</b> yathā—(kusaṃ. 7.43)</p>
<b><lg>
<l>tamanvagacchat prathamo vidhātā śrīvatsalakṣmā puruṣaś‍ca sākṣāt |</l>
<l>jayeti vācā mahimānamasya saṃvardhayantau haviṣeva vahnim || 77 ||</l>
</lg></b>
<p><b>vyavadhīyamāno 'pi</b> dvidhā vīpsayā bhāgena ca | sahakṛtā eva hi kriyā guṇadravyaiḥ
prayoktrā yugapad‍vyāp‍tumiṣyante, sahakṛtā eva ca vibhajyante | arthaśabdastu
nivṛttivacano 'pi vidyate, yathā maśakārtho dhūma iti | tatra—</p>
<p><b>vīpsayā</b> yathā—</p>
<b><lg>
<l>sugandhiniśvāsavivṛddhatṛṣṇaṃ bimbādharāsannacaraṃ dvirepham |</l>
<l>pratikṣaṇaṃ sambhramaloladṛṣṭirlīlāravindena nivārayantī || 78 ||</l></lg></b> (kusaṃ. 3.56)
<p><b>bhāgena</b> yathā—</p>
<b><lg>
<l>alaṅkṛtāpyanvayarūpabhūṣaṇairna śobhate māṃ prati tāvadaṅganā |</l>
<l>bibharti yāvat pramadāsamāgame na śūrabhāryādṛtagarvitaṃ śiraḥ || 79 ||</l>
</lg></b>
<p>(<b>8. tādarthyam—6</b>)</p>
<p>kāryasya kāryiṇo vā kāraṇaṃ prati prayojakatvaṃ <b>tādarthyam</b> |</p>
<p>tat ṣọdhā— kriyātādarthyaṃ, dravyatādarthyaṃ, kriyādravyatādarthyaṃ, dravyakriyātādarthyaṃ,
prakṛtivikāratādarthyaṃ, kriyākārakatādarthyamiti | tatra—</p>
<p><b>kriyātādarthyaṃ</b> yathā—(kusaṃ. 5.13)</p>
<b><lg>
<l>punargrahītuṃ niyamasthayā tayā dvayīṣu nikṣepa ivārpitaṃ dvayam |</l>
<l>latāsu tanvīṣu vilāsaceṣṭitaṃ viloladṛṣṭaṃ hariṇāṅganāsu ca || 80 ||</l>
</lg></b>

<pb n="273"/>
<p><b>dravyatādarthyaṃ</b> yathā—(kusaṃ. 1.23)</p>
<b><lg>
<l>prasannadikpāṃsuviviktavātaṃ śaṅkhasvanānantarapuṣpavṛṣṭi |</l>
<l>śarīriṇāṃ sthāvarajaṅgamānāṃ sukhāya tajjanmadinaṃ babhūva || 81 ||</l>
</lg></b>
<p><b>kriyādravyatādarthyaṃ</b> yathā—(raghu. 6.44)</p>
<b><lg>
<l>tasyāḥ prakāmaṃ priyadarśano 'pi na sa kṣitīśo rucaye babhūva |</l>
<l>śaratpramṛṣṭāmbudharoparodhaśśaśīva paryāp‍takalo nalinyāḥ || 82 ||</l>
</lg></b>
<p><b>dravyakriyātādarthyaṃ</b> yathā—(kusaṃ. 5.43)</p>
<b><lg>
<l>alabhyaśokābhibhaveyamākṛtirvimānanā subhru! kutaḥ piturgṛhe |</l>
<l>parābhimarśo na tavāsti kaḥ karaṃ prasārayet pannagarat‍nasūcaye || 83 ||</l>
</lg></b>
<p><b>prakṛtivikāratādarthyaṃ</b> yathā—(raghu. 14.77)</p>
<b><lg>
<l>puṣpaṃ phalaṃ cārtavamāharantyo bījaṃ ca bāleyamakṛṣṭarohi |</l>
<l>vinodayiṣyanti navābhiṣaṅgāmudāravāco munikanyakāstvām || 84 ||</l>
</lg></b>
<p><b>kriyākārakatādarthyaṃ</b> yathā—</p>
<b><lg>
<l>gehād yātā saritamudakaṃ hārikā nājigīṣe</l>
<l>maṅkṣyāmīti śrayasi yamunātīravīrud‍gṛhāṇi |</l>
<l>gosandāyī viśasi vipinānyeva govardhanādreḥ</l>
<l>kiṃ tvaṃ rādhe! dṛśi nipatitā devakīnandanasya || 85 ||</l>
</lg></b>
<p>(<b>9. kārako hetuḥ —6</b>)</p>
<p><b>hetuviśeṣeṣu</b> prayojakaḥ kārakaś‍ca kāraka eva; akārakastu prapañcyate | tatra—
kāryaprasavayogyaḥ kārakastu ṣọdhā— <b>liṅādivācyaḥ, sad‍vācyaḥ, nipātādivācyaḥ,
tṛtīyāvācyaḥ pañcamīvācyaḥ, prathamādivācya</b> iti | teṣu—</p>
<p><b>liṅādivācyo</b> yathā—</p>
<b><lg>
<l>puṣpaṃ pravālopahitaṃ yadi syānmuktāphalaṃ vā sphuṭavidrumastham |</l>
<l>tato 'nukuryād viśadasya tasyāstāmroṣṭhaparyastarucismitasya || 86 ||</l></lg></b> (kusaṃ.1.44)
<p><b>sadvācyo</b> yathā—(kusaṃ. 7.21)</p>
<b><lg>
<l>sā saṃbhavadbhiḥ kusumairlateva jyotirbhirudyadbhiriva triyāmā |</l>
<l>sarid vihaṅgairiva līyamānairāmucyamānābharaṇā cakāśe || 87 ||</l>
</lg></b>

<pb n="274"/>
<p><b>nipātādivācyo</b> yathā—(jāha. 1.28)</p>
<b><lg>
<l>līlā gatestatra nisargasiddhā matto na hastī muṣito na haṃsaḥ |</l>
<l>itīva jaṅghāyugalaṃ tadīyaṃ cakre tulākoṭyadhirohaṇāni || 88 ||</l>
</lg></b>
<p><b>tṛtīyāvācyo</b> yathā—(kusaṃ. 1.24)</p>
<b><lg>
<l>tayā duhitrā sutarāṃ savitrī sphuratprabhāmaṇḍalayā cakāśe |</l>
<l>vidūrabhūmirnavameghaśabdādudbhinnayā rat‍naśalākayeva || 89 ||</l>
</lg></b>
<p><b>pañcamīvācyo</b> yathā—(kusaṃ. 5.40)</p>
<b><lg>
<l>ato 'tra kiñcid bhavatīṃ bahukṣamāṃ dvijātibhāvādupapannacāpalaḥ |</l>
<l>ayaṃ janaḥ praṣṭumanāstapodhane ! na ced rahasyaṃ prativak‍tumarhasi || 90 ||</l>
</lg></b>
<p><b>prathamādivācyo</b> yathā—(kusaṃ. 1.11)</p>
<b><lg>
<l>udvejayatyaṅgulipārṣṇibhāgān mārge śilībhūtahime 'pi yatra |</l>
<l>na durvahaśroṇipayodharārtā bhindanti mandāṃ gatimaśvamukhyaḥ || 91 ||</l>
</lg></b>
<p>(<b>10. lakṣaṇam —6</b>)</p>
<p>hetureva jñāpako <b>lakṣaṇam |</b></p>
<p>tat ṣọdhā — <b>dravyalakṣaṇaṃ, itthaṃbhūtalakṣaṇaṃ, vikāralakṣaṇaṃ, utpātalakṣaṇaṃ,
bhāvalakṣaṇaṃ, kriyālakṣaṇamiti |</b> teṣu—</p>
<p><b>dravyalakṣaṇaṃ</b> yathā—(raghu. 6.12)</p>
<b><lg>
<l>tāṃ pratyabhivyaktamanorathānāṃ mahīpatīnāṃ praṇayāgradūtyaḥ |</l>
<l>pravālaśobhā iva pādapānāṃ śrṛṅgāraceṣṭā vividhā babhūvuḥ || 92 ||</l>
</lg></b>
<p><b>itthaṃbhūtalakṣaṇaṃ</b> yathā—(kāvyāda. 2.10)</p>
<b><lg>
<l>kalakvaṇitagarbheṇa kaṇṭhenāghūrṇitekṣaṇaḥ |</l>
<l>pārāvataḥ parikramya riraṃsuś‍cumbati priyām || 93 ||</l>
</lg></b>
<p><b>vikāralakṣaṇaṃ</b> yathā—(māgha. 1.70)</p>
<b><lg>
<l>sa bāla āsīd vapuṣā caturbhujo mukhena pūrṇendunibhastrilocanaḥ |</l>
<l>yuvā karākrāntamahībhṛduccakairasaṃśayaṃ saṃprati tejasā raviḥ || 94 ||</l>
</lg></b>
<p><b>utpātalakṣaṇaṃ</b> yathā—(visā. 1.3)</p>
<b><lg>
<l>gonāsāya niyojitāgadarajāssarpāya baddhauṣadhiḥ</l>
<l>kaṇṭhasthāya viṣāya vīryamahataḥ pāṇau maṇīnbibhratī |</l>

<pb n="275"/>
<l>bharturbhūtagaṇāya gotrajaratīnirdiṣṭamantrākṣarā</l>
<l>rakṣatvadrisutā vivāhasamaye hrītā ca bhītā ca yā || 95 ||</l>
</lg></b>
<p><b>bhāvalakṣaṇaṃ</b> yathā—(raghu. 6.82)</p>
<b><lg>
<l>tathāgatāyāṃ parihāsapūrvaṃ sakhyāṃ sakhī vetrabhṛdābabhāṣe |</l>
<l>ārye vrajāmo 'nyata ityathaināṃ vadhūrasūyākuṭilaṃ dadarśa || 96 ||</l>
</lg></b>
<p><b>kriyālakṣaṇaṃ</b> yathā—(kāvyāda. 2.11)</p>
<b><lg>
<l>badh‍nannaṅgeṣu romāñcaṃ kurvanmanasi nirvṛtim |</l>
<l>netre cāmīlayanneṣa priyāsparśaḥ pravartate || 97 ||</l>
</lg></b>
<p>(<b>11. upapadam —6</b>)</p>
<p><b>upapadaṃ ṣọdhā— kriyārūpaṃ, nāmarūpaṃ, nāmārtharūpaṃ, pratyayarūpaṃ, nipātarūpaṃ,
karmapravacanīyarūpamiti</b> | teṣu—</p>
<p><b>kriyārūpaṃ</b> yathā—(kusaṃ. 6.59)</p>
<b><lg>
<l>bhavatsambhāvanotthāya paritoṣāya mūrcchate |</l>
<l>api vyāp‍tadigantāni nāṅgāni prabhavanti me || 98 ||</l>
</lg></b>
<p><b>nāmarūpaṃ</b> yathā—</p>
<b><lg>
<l>sukhāstebhyo vibhāvaryastebhyo hitamahassadā |</l>
<l>yeṣāmakṛtrimapremā priyā pārśvaṃ na muñcati || 99 ||</l>
</lg></b>
<p><b>nāmārtharūpaṃ</b> yathā—(raghu. 9.40)</p>
<b><lg>
<l>hutahutāśanadīp‍ti vanaśriyaḥ pratinidhiḥ kanakābharaṇasya yat |</l>
<l>yuvatayaḥ kusumaṃ dadhurāhitaṃ tadalake dalakesarapeśalam || 100 ||</l>
</lg></b>
<p><b>pratyayarūpaṃ</b> yathā—(kirātā. 10.44)</p>
<b><lg>
<l>nṛpasutamabhitassamanmathāyāḥ parijanagātratirohitāṅgayaṣṭeḥ |</l>
<l>sphuṭamabhilaṣitaṃ babhūva badhvā vadati hi saṃvṛtireva kāmitāni || 101 ||</l>
</lg></b>
<p><b>nipātarūpaṃ</b> yathā—</p>
<b><lg>
<l>yo hi dīrghāsitākṣasya vilāsavalitabhruvaḥ |</l>
<l>kāntāmukhasyāvaśagaḥ tasmai nṛpaśave namaḥ || 102 ||</l>
</lg></b>
<p><b>karmapravacanīyarūpaṃ</b> yathā—(kusaṃ. 7.84)</p>
<b><lg>
<l>ā locanāntācchravaṇe vivṛtya pītaṃ gurostad vacanaṃ bhavānyā |</l>
<l>nidāghakālolbaṇatāpayeva māhendramambhaḥ prathamaṃ pṛthivyā || 103 ||</l>
</lg></b>

<pb n="276"/>
<p>(<b>12. prakīrṇam—</b>)</p>
<p>śabdāntarasāhacaryavirodhaliṅgasvarābhinayādayaḥ <b>prakīrṇam</b> | tatra—
<b>śabdāntaraṃ</b> yathā—</p>
<b><lg>
<l>bhavatu samadanā rataye tilakavatī cārucampakacchāyā |</l>
<l>ghanacandanadhavalakucākrāntā tava vidviṣāmaṭavī || 104 ||</l>
</lg></b>
<p><b>sāhacaryaṃ</b> yathā—</p>
<b><lg>
<l>lakṣmaṇānugato bhāti śaśī rāma ivāparaḥ |</l>
<l>kausalyeva bibharti dyaurabhiṣekojjvalāṃ śriyam || 105 || (?)</l>
</lg></b>
<p><b>virodho</b> yathā—</p>
<b><lg>
<l>haribāṇāvimau roṣādubhāvapi dhṛtāyudhau |</l>
<l>prahartumudyatau vīrau raṇe rāmārjunāviva || 106 || (?)</l>
</lg></b>
<p><b>liṅgaṃ</b> yathā—</p>
<b><lg>
<l>āpyāyayati mitro yaṃ yasya mitraṃ payonidhiḥ |</l>
<l>so 'pyamitraśśaśī jātastadamaitryā 'dya me sakhi ! || 107 || (?)</l>
</lg></b>
<p><b>svaro</b> yathā—</p>
<b><lg>
<l>yadi me vallabhā dūtī tadāhamapi vallabhā |</l>
<l>yadi tasyāṃ priyā vācastanmamāpi priya priyāḥ || 108 ||</l>
</lg></b>
<p><b>abhinayo</b> yathā—(kusaṃ. 6.63)</p>
<b><lg>
<l>ete vayamamī dārāḥ kanyeyaṃ kulajīvitam |</l>
<l>brūta yenātra vaḥ kāryamanāsthā bāhyavastuṣu || 109 ||</l>
</lg></b>
<p>(<b><emph>8. prātipadikārthaḥ</emph></b>)</p>
<p><b>prātipadikārthastridhā 1. svārthaḥ, 2. dravyaṃ 3. liṅgaṃ ca | teṣu—</b></p>
<p>(<b>1. svārthaḥ</b>)</p>
<p>śabdātmaiva <b>svārthaḥ |</b> sa dvidhā— <b>svarūpamanukāryaś‍ca |</b> tayoḥ—</p>
<p><b>svarūpaṃ</b> dvidhā— sattvavacanārhamasattvavacanārhaṃ ca |</p>
<p>tatrādyaṃ yathā—</p>
<b><lg>
<l>cūḍāmaṇiśśirorat‍ne taralo hāramadhyage |</l>
<l>paryaṅkaśśayane prokta āveśaś‍cāpi veśmani || 110 ||</l>
</lg></b>

<pb n="277"/>
<p>dvitīyaṃ yathā— (kāvyāda. 2.234)</p>
<b><lg>
<l>manye śaṅke dhruvaṃ prāyo nūnamityevamādibhiḥ |</l>
<l>utprekṣā vyajyate śabdairivaśabdo 'pi tādṛśaḥ || 111 ||</l></lg></b> iti |
<p><b>anukāryo</b> dvidhā— arthavānanarthaś‍ca |</p>
<p><b>tayorarthavān</b> yathā—</p>
<b><lg>
<l>unnamayya sakacagrahamāsyaṃ cumbati priyatame haṭhavṛttyā |</l>
<l>huṃhu muñca mamameti ca mandaṃ jalpitaṃ jayati mānavatīnām || 112 ||</l>
</lg></b>
<p><b>nirarthako</b> yathā—</p>
<b><lg>
<l>agraśālamadhiruhya nagasya sphārakaṇṭhakuharo madamattaḥ |</l>
<l>hrasvadīrghasavisargaghukārāna ghoṣayatyuṣasi pāṇḍukapotaḥ || 113 ||</l>
</lg></b>
<p>(<b>2. dravyam</b>)</p>
<p>upāttanimittenānupāttanimittena vā yat śrūyate gamyate pratīyate 'bhidhīyate
tad <b>dravyam</b> | tadidvadhā— <b>āśrayarūpamanāśrayarūpaṃ ca |</b></p>
<p>tatra jātyādibhiḥ pravṛttinimittairyadāśrīyate <b>tadāśrayarūpam;</b> yathā gauḥ, aśvaḥ, śuklaḥ,
ekaḥ, prasthaṃ, palam, ṛjuḥ, pūrvaḥ, pācakaḥ, daṇḍī, rājapuruṣaḥ, caitra iti |</p>
<p>tad‍‌viparītam <b>anāśrayarūpaṃ</b> nipātāvyayopasargagatikarmapravacanīyādīnāmarthaḥ, yathā
'ahaṃ ca tvaṃ ca vṛtrahan', 'ṛte dharmaṃ kutaḥ sukham', '(lauhagha)nassumanāyate1'
'kastvāmūrīkariṣyati', 'kastaṃ prati na yāsyati', 'svayaṃ paryetumicchati' |</p>
<p>(<b>3. liṅgam</b>)</p>
<p><b>liṅgaṃ</b> dvidhā, <b>śabdaliṅgamarthaliṅgaṃ</b> ca |</p>
<p>tayoriyamayamidamityarthavyapadeśanimittaṃ śabdasaṃskāraheturayamityarthavyapadeśakāraṇaṃ <b>pumān</b>,
'napuṃsakasya jhalacaḥ' (7.1.72) iti x x x x x x</p>
<p>upaskāraheturidamityarthavyapadeśakāraṇaṃ <b>napuṃsakamiti |</b></p>
<p>tadetacchuddhamiśrādibhedāt ṣọdhā viprathate— <b>śuddhaṃ, miśraṃ, saṅkīrṇam, upasarjanam,
āviṣ‍ṭaṃ avyaktaṃ</b> ca |</p>
<p>teṣvekasaṃskārahetu<b>śśuddham</b>, khaṭvā, vṛkṣaḥ, kuṇḍaṃ, strī, pumān, napuṃsakamiti |</p>
<p>saṃskāradvayopagrāhi <b>miśram</b>, marīciḥ, ūrmiḥ, arci, chardiḥ, kaṣāyaḥ, kavāṭamiti |
<!-- NOTES pg=277!-->
1. 'ṛte dha..nāyate' iti jo. nāsti | 3252 pratau, baḍodā pratau, rāghave 'pi ca 'sukham, nassumanāyate iti pāṭhaḥ' |
koṣ‍ṭhakapūrttirasmatkṛtā

<pb n="278"/>
saṃskāratrayayogi <b>saṅkīrṇam</b>, taṭī taṭaḥ taṭaṃ, śrṛṅkhalā, śrṛṅkhalaḥ, śrṛṅkhalamiti |
viśeṣyaśabdanigh‍naviśeṣaṇarūpa<b>mupasarjanam</b>, śuklā śuklaḥ śuklaṃ, paṭvī paṭuḥ
paṭivati |</p>
<p>viśeṣaṇatve 'pi niyataśabdasaṃskārārham <b>āviṣ‍ṭam</b>, prakṛtiḥ, viṣayaḥ, pradhānaṃ,
bhāryā, dārāḥ, kalatramiti |</p>
<p>liṅganimittaśabdasaṃskārānarham <b>avyaktam</b>, pañja, ṣaṭ, kati, uccaiḥ x x x x |</p>
<p>(
<b>bhāva</b>)</p>
<p>viśeṣyate avacchidyate dravyaṃ yena tacchabdasyārthe pravṛttinimittamarthadharmo <b>viśeṣaṇaṃ
guṇo bhāva</b> iti cākhyāyate | x x x x</p>
<p>tat tridhā— <b>guṇaḥ, parimāṇaṃ, sambandha</b> iti | tatra—</p>
<p>dravye svādyukte pratyayajanako <b>guṇaḥ</b>, jātiḥ, guṇaḥ, saṅkhyā,
saṃsthānamavasthānamityādiḥ, yathā— gauḥ, brāhmaṇaḥ, paṭuḥ, gauraḥ, ekaḥ, anekaḥ,
hanumān, vāsudevaḥ, yuvā, vṛddhaḥ, ṛjuḥ, pūrva iti |</p>
<p>ananurañjakamā x x x x bhidheyamavacchedakaṃ <b>parimāṇaṃ</b>, tadadhvagauravamūlya—
saṅkhyāsaṅghātakṣetrādibhedādanekadhā | yathā yojanaṃ parvataḥ, palaṃ suvarṇaḥ, purāṇaḥ
kapardakāḥ, akṣauhiṇī balam, khārī vrīhayaḥ, nivartanaṃ bhūmiriti |</p>
<p>kṛt‍taddhitasamāsaprātipadikaviśeṣāṇāmarthaṣu pravṛttinimittaṃ <b>sambandhaḥ</b> |</p>
<p>sa tridhā— kriyāsambandho, dravyasambandhaḥ, kriyādravyasambandhaś‍ca | tatra—</p>
<p><b>kriyāsambandho</b> yathā— pācaka iti |</p>
<p><b>dravyasambandho</b> yathā— daṇḍī, rājapuruṣa iti |</p>
<p><b>kriyādravyasambandho</b> yathā— ākṣikaḥ, niṣkauśāmbiriti |</p>
<p>yadā punaḥ jātiguṇaparimāṇādayaśśabdāḥ prādhānyenābhidhīyante bhāvapratyayairvā
pratipādyante tadaiteṣāṃ dravyatvameva, na liṅgatvam | <b>bhāvapratyayo</b> hi — (5.1.119)</p>
<b><lg>
<l>jātiguṇājjātiguṇe samāsakṛt‍taddhitāt tu sambandhe |</l>
<l>ḍitthādeḥ sve rūpe dhavakhadirājjātisaṅghate || 114 ||</l></lg></b> iti ||
<p>(<b>nipātānāṃ vācakatvaṃ dyotakatvaṃ vā</b>)</p>
<p>anye tu svārtho viśeṣaṇaṃ, dravyaṃ viśeṣyaṃ, liṅgaṃ strīnapuṃsakamityācakṣate | tacca
nipātagatyupasargakarmapravacanīyādiprātipadikārthā x x x x te | na hi nipātā

<pb n="279"/>
jātyādikaṃ pravṛttinimittamupādāyedaṃ tadi'—ti vyapadeśayogyeṣu sattvabhūteṣvartheṣu vartante,
api tu pravṛttinimittānupagraheṇaivāsattvabhūtaṃ samuccayādikamarthamabhiniviśante | tadāha—</p>
<b><lg>
<l>teṣāmuccāvacārthatvāt sarvasaṃbandhadarśanāt |</l>
<l>anyatantratayod‍bhūterasattvārthatvamucyate || 115 ||</l>
</lg></b>
<p>atha kimamī vācakā uta dyotakā iti | tatraike varṇayanti—</p>
<b><lg>
<l>tatprayogāvaseyatvād vācyasteṣāṃ sa gamyate |</l>
<l>samuccayādirarthātmā yathānyeṣāṃ gavādikaḥ || 116 ||</l>
</lg></b>
<p>anvayavyatirekanibandhanā hi śabdānāmabhidheyavyavasthā | tataś‍ca anādiprayogā—
davasīyamānaḥ samuccayavicāraṇādirarthātmā kathamamīṣāṃ vācyo na bhavet? pratīyate (ca)
ca—śabdāt samuccayaḥ; 'ahaṃ ca tvaṃ ca vṛtrahan' (ṛve) iti; vicāraṇā vā—śabdāt,
'hantāhaṃ pṛthivīmimāṃ nidadhānīha veha vā' (ṛve.) iti | evamivādibhya upamānādayo
gamyanta iti tadvācyāste bhavanti |</p>
<p>anye tvāhuḥ—</p>
<b><lg>
<l>ṣaṣ‍ṭhyabhāvādasattvokterekānukteḥ parasthiteḥ |</l>
<l>guṇabhāvāt smṛteś‍caiṣāṃ dyotakatvaṃ suniś‍citam || 117 ||</l>
</lg></b>
<p>tathā hi— plakṣanyagrodhayoḥ samuccaya iti vācakapadaprayoge ṣaṣ‍ṭhī nirdiśyate,
naivaṃ plakṣanyagrodhayoś‍ca iti | yathā ca vrīhiyavayorvikalpaḥ pravartatāmiti
vācakaśabdaprayoge 'sattvabhūto vikalpaśabdārthaḥ kriyayā sambadhyate, naivaṃ vrīhiyavayorvā
iti | yathā ca vṛkṣa ityekenāpi vācakena śākhādimānarthaḥ pratīyate, naivaṃ samuccayo
vikalpo vā | yathā ca bhikṣāṃ dehi dehi bhikṣāmiti vācakapadānāṃ paurvāparyaprayoge
kāmacāraḥ, naivaṃ vṛkṣaḥ ca—vṛkṣa iti | yathā ca vṛkṣaśśobhana iti vācakasya
viśeṣaṇayogo dṛśyate, naivaṃ ca— śobhana iti | tadevaṃ vācakaśabdavaidharmyād
dyotakāś‍cādaya iti niś‍cīyate | smarati <b>sūtrakāraḥ</b> 'cādayo 'sattve' (1.4.57) iti |
niruktakāro 'pyāha 'bhāvapradhānamākhyātaṃ, sattvapradhānāni (nāmāni) (1.1.9), (nirbaddhāḥ)
upasargā arthānnirāhuḥ (1.3.3.), uccāvaceṣvartheṣu nipatantīti nipātāḥ' (1.4.2) iti |
sa caiṣāmuccāvaco 'nekaprakāro 'rthaḥ svato 'navagamyamānātmā padāntarasaṃbandhopahita—
prakaraṇādyanuvidhānenāvasīyate | tataḥ svarūpamātreṇāpyarthānavagatauitaraprayogapekṣatvād
<b>dyotakā evaite, na vācakā</b> iti |</p>

<pb n="280"/>
<p>etattu sarvaṃ savyabhicāramiti kecit | tathā hi— 'vācakenāpyākhyātena dyotitaṃ
sattvabhūtārtham, api ca vācakamākhyātam, āsyate bhavad‍‌bhiriti | vācakāvapi
prakṛtipratyayau naiva kevalau prayujyete, juhotīti | vācakamapi vartipadaṃ
paurvāparyaniyamenāvatiṣ‍ṭhate, rājapuruṣa iti | vācakānāmāpi copasarjanapadānāṃ viśeṣaṇayogo
na dṛśyate, na hi bhavati ṛddhasya rājapuruṣa iti | smṛteś‍ceti yaducyate tadapyayuktam;
na hi vyākaraṇe 'rthā ādiśyante | <b>niruktakāro</b> vācakatāṃ manyate, na tu dyotakatām;
ato vyabhicāradarśanāt kathamivaitadupapannaṃ bhavati? ucyate— vācakatvādākhyātaprayoge
śeṣavivakṣāyāṃ ṣaṣ‍ṭhyapi dṛśyate, na māṣāṇāmaśnīyāditi | cādiprayoge tu ṣaṣ‍ṭhī naiva
bhavati | na cākhyātamasattvārthavāci? kiṃ tarhi pūrvāparībhūtasādhyārthavacanam; tadāha—
'pūrvāparībhūtaṃ bhāvamākhyātenācaṣ‍ṭe' | na ca svabhāvasyāsattvarūpatā sama/?/(bhavati kṛdabhihito
bhāvo) dravyavat prakāśate | cādayaḥ punaryadatyantamasvatantraṃ, yasya na śakyate
padāntarasambandhād ṛte rūpamavagantuṃ, tadevāsattvabhūtamarthamātramavagamayanti | prakṛtipratyayābhyāṃ
ca kevalābhyāmapyartho 'bhidhīyate, dadhi madhu iyānadhuneti | cādayastu naiva
kevalāstamabhidadhate |</p>
<p>athaivamucyate śabdāntarāṇyevaitāni dadhyādīni prayogasamavāyīni (iti atra brūmaḥ) he
prakṛtipratyayāvapi na staḥ | kathamabhidhīyate prakṛtipratyayāvapi kevalau nārthaṃ brūta iti |
vartipadānāṃ punaraniyataprayogatvamapi dṛśyate, āhitāg‍niragnyāhita iti | na caivaṃ
prakāratāvādināṃ śabdāntarameva vā samāsaḥ | yaduktam— 'vāvacanānarthyaṃ ca svabhāvasiddhatvād'
iti | yadi vartipadānāṃ 'upasarjanaṃ pūrvam' (2.2.30) ityādinā prakṛtipratyayayorapi
paraś‍ceti(3.1.1,2) vacane gatyupasargāṇāṃ 'te prāgdhātoḥ' (1.4.80) ityanena prayoganiyamaḥ,
prayoganiyamānāmapi prayoganiyamo dṛśyate, tasmād vyabhicāra iti | upasarjanānāmapi ca
viśeṣaṇayogo dṛśyate, devadattasya gurukulamiti | cādīnāṃ tu naitat kadācidapyasti |
vyākaraṇe cārthāḥ kathaṃ nādiśyanta iti, yadāha—'śālīnakaupīne adhṛṣ‍ṭākāryayoḥ' (5.2.
20), 'agāraikadeśe praghaṇaḥ praghāṇaś‍ca' (3.3.79) iti | nirukte 'pyuccāvacasyārthasya
kevalānnipātādanupalabdheḥ padāntaro— pādānāttu tadarthābhivyakternipāta xxxx | ato dyotakā
eva na vācakāś‍cādaya iti |</p>

<pb n="281"/>
<p>(<b>karmapravacanīyānāṃ sambandhasaṅgatiḥ</b>)</p>
<p><b>atha gatyupasargakarmapravacanīyānāṃ kā vārtā ?</b></p>
<p>ucyate | gatīnāṃ tāvat sadasadādīnāmādarādivācyanirdeśenaiva gatisaṃjñā—
vidhānādanirdiṣṭavācyānāmapyūryādīnāṃ vācakatvameva gamyate | upasargāstu vācakāḥ
dyotakāḥ viśeṣakāssahābhidhāyakāḥ kāryārthā nirarthakāś‍ca bhavanti | <b>karmapravacanīyāḥ
punarnipātavad dyotakā eva</b> | tadāha—</p>
<b><lg>
<l>kriyāviśeṣajanyānāṃ sambandhānāṃ prakāśane |</l>
<l>karmapravacanīyāḥ syurnimittamavadhāritāḥ || 118 ||</l>
</lg></b>
<p>katham ? iha khalu sambandhāḥ kriyāpūrvakatvāt karaṇānuvidhāyitayā
kriyopadarśitaviśeṣaṃ kārakamāśrayanti | tatra ca bhinnajātīyasya yugapadekayā vibhak‍tyā
vaktuṃ śak‍yatvāt śeṣasambandhābhidhānavelāyāmaśabdopādānaḥ kriyākārakasambandhaśśabda—
vatā śeṣasaṃbandhenānumīyamānasannidhiravatiṣṭhate | tac‍cānumānaṃ śeṣasambandhasya
svarūpasāmarthyānniyatakriyāviṣayamaniyatakriyāviṣayaṃ ca |</p>
<p><b>niyatakriyāviṣayaṃ</b> yathā— X X X X nā janā (janiḥ) kartaryapekṣitakarmaviśeṣe
śeṣalakṣaṇaṃ pitāputrasambandhamutpādayatīti | seva tasmādanumīyate | tathā vṛkṣasya
śākhetyādhārādheyanibandhanā sthitirapekṣitakartṛviśeṣe 'dhikaraṇe 'vayavāvayavilakṣaṇaṃ
śeṣasambandhaṃ nibadh‍nātīti saiva pratīyate |</p>
<p><b>aniyatakriyāviṣayaṃ</b> yathā— rājñaḥ puruṣa iti svasvāmibhāvasādhano
bharaṇakrayaṇāpajayādiḥ aniyatānekakriyaḥ kartā X X X X śeṣasaṃjñakaṃ svasvāmisambandhaṃ
saṃniveśayati | sa cāniyatānekakriyāparvakatvādaparyāp‍taḥ kriyāviśeṣamanumāpayitumiti
svanimittakriyāsāmānyamevānumāpayati | evaṃvidhe viṣaye kriyāviśeṣaprakāśanāya
karmapravacanīyāḥ prayujyante | yathā śākalyasya saṃhitāmanu prāvarṣaditi saṃhitāpravarṣaṇayorhetu—
phalabhāvo niśamayatikriyāpūrvakaḥ X X X X ityetadanunā prakāś‍yate | yaḥ kriyāviśeṣa—
prakāśanaṃ vibhakteraśak‍yaṃ kalpayitum, kriyāviśeṣa prakāśanamapi kriyāpadasannidhānāyattam
asati kriyāpade na yuktam | sambandho 'pi nāsyābhidheyaḥ, tasya vibhaktipratyayanibandhanatvāt |
yadi ca karmapravacanīyastamabhidadhīta, prātipadikārthasya vyatirekopajano na syāt, yathā
rajasvāmīti | pratīyate ca loke karmapravacanīyayoge sambandhasya nimittaviśeṣāvacchedaḥ |
tasmāt sa tasya prayojaka ityavasīyate | taduktam— (vāpa.2.204)</p>

<pb n="282"/>
<b><lg>
<l>kriyāyā dyotako nāyaṃ na sambandhasya vācakaḥ |</l>
<l>nāpi kriyāpadākṣepī sambandhasya tu bhedakaḥ || 119 ||</l></lg></b> iti |
<p>nanu ca nāpratītāyāṃ niśamayati—kriyāyāṃ tayā sambandhasyāvacchedaśśak‍yate
kartum | tadayamanuḥ kriyāmapratyāyayan sambandhamavacchinattīti na yujyate | athāsya
kriyāprakāśanamanyatrādarśanānna kalpyate | sambandhāvacchedo 'pi mā prakalpi,
anyatrādarśanādeva |</p>
<p>ucyate— kriyābhedasamadhigatamātmātiśayaṃ sambandhasyāvagamayannarthasāmarthyāt
kriyāviśeṣapratyayanimittamanuḥ | ato 'sya kriyāvacanatvamanyataḥ kriyāpratīterna kalpyate |</p>
<p>yadi vā nimittabhedopādheyaviśeṣāparāmarśena rūpabhedaṃ sambandhasyāvagamayanti
karmapravacanīyāḥ | yathā adhi brahmadatte pañcālāḥ, abhimanyuḥ arjunataḥ prati iti
svasvāmibhāvassādṛś‍yaṃ ca karmapravacanīyāt pratīyate | viśiṣṭādhikaraṇavyavacchedāstu
sambandhāssvarūpātiśayena kriyābhedamadhigamayanti | yathā pañcālānāṃ paripālana—
karādānādayaḥ kāryā brahmadattena, abhimanyoḥ adhyavasāyasaṃpraharaṇādayassadṛśā arjunena
prakrāntasambandhavaśād abhipreyante | tadayamapyanuḥ saṃhitāpravarṣaṇayossambandhaṃ
hetuphalabhāvenāvacchinatti, adhyayanaviśeṣarūpatvāttu saṃhitāyāḥ | tasya ca
śabdātiśayaprakāśasāmarthyānniśamanamatrārthagṛhītaṃ na karmapravacanīyādhigamyamiti |</p>
<p>tasya tu (anyattu) darśanam— anuḥ paś‍cādbhāvābhidhāne pratītasāmarthyo yathā
anurathaṃ pādātam iti | sa ihāpi tadartha eva bhavitumarhatīti tasya hetau vidhīyamānā
karmapravacanīyasaṃjñā na prāp‍noti | sambandhāvacchede 'pyetat tulyam |</p>
<p>atha viṣayavaśāddhetau vṛttiḥ kalpyate, paś‍cādbhāve 'pi avirodhaḥ, yataḥ
paurvāparyamiha hetuphalaviṣayam | ayameva tarhi sambandhāvacchedaḥ yadaniyatādhikaraṇaṃ
paurvāparyamiha hetuphalaviṣayatayāvacchidyate | etadeva ca sambandhāvacchedahetutvaṃ
pṛthakkaraṇanimittaṃ nipātebhyaḥ karmapravacanīyasaṃjñānām |</p>
<p>kathaṃ tarhi 'adhiparī anarthakau' (1.4.13), 'suḥ pūjāyām' (1.4.94),
'atiratikrameṇa ca' (1.4.95), 'apiḥ padārthasambhāvanānvavasargagarhāsamuc‍cayeṣu'
(1.4.96) ityamīṣāṃ karmapravacanīyātvam ? kaś‍cidebhissambandho 'vacchidyate |</p>
<p>satyametat | kintu kāryārthameṣāṃ ataddharmāṇāmapi śāstre vācanika—
karmapravacanīyatvamabhihitamiti |</p>

<pb n="283"/>
<p>(<b>sāmānyavicāraḥ</b>)</p>
<p>nanu ca jātyādipravṛttinimittopagrāhiṇo vṛkṣādayaḥ sattvavacanāḥ, tadviparītāś‍cādayo
asattvavacanā ityucyate | na ca jātirnāma pratyakṣādisamadhigamyaṃ kiñcit prameyamasti |
tathā hi — asau na pratyakṣā, pratyakṣasya pūrvāparānanusyūtasvalakṣaṇatvāt, jāteś‍ca
pūrvāparānusyūtarūpatvāt tadāha—</p>
<b><lg>
<l>samānavṛttitā nāma sāmānyasya nijaṃ vapuḥ |</l>
<l>kathaṃ spṛśati sāpekṣamanapekṣākṣajāmiti || 120 ||</l>
</lg></b>
<p>tatpṛṣṭhabhāvinastu vikalpā svabhāvenāvastuviṣayatvānna sāmānyasiddha‍yai prabhavanti |
nāpyanumānaṃ śabdo vā sāmānyamavasthāpayati | tayorapi vikalpaviṣayatvena vastuvyayavasthāpaka—
tvāyogāt | vastuprāp‍tistu bhedānadhyavasāyanimittavastvadhyavasāyād bhaviṣyati |</p>
<p>itaś‍ca na vyaktivyatiriktaṃ sāmānyaṃ kuvalayāmalakabilvādivad bhedenānupalambhād,
ghaṭapaṭādivac‍ca deśabhedāgrahaṇād, vyak‍tyagrahe ghaṭapaṭādivadeva tadanupalabdheḥ |
vyaktivṛttitvāt sāmānyasya tadagrahe tadanupalabdhiriti cenna, vṛttinupapatteḥ | kiṃ pratipiṇḍaṃ
kārts‍nyena vartate jātirutaikadeśena ?</p>
<b><lg>
<l>piṇḍe sāmānyamekatra yadi kārts‍nyena vartate |</l>
<l>tatraivāsya padārthatvaṃ na syāt piṇḍāntare grahaḥ || 121 ||</l>
</lg></b>
<b><lg>
<l>ekadeśena vṛttau tu gotvajātirna kutracit |</l>
<l>samagrā 'stīti gobuddhiḥ pratipiṇḍaṃ kathaṃ bhavet || 122 ||</l></lg></b> (nyāyama.)
<p>na cāsya niravayavatvādekadeśā vidyante | na caikapiṇḍe samāp‍tyā vartamānā
piṇḍāntare 'pi samāp‍tyaiva vartitumarhati | samāp‍tasya na punarutpattiṃ vinā samāp‍tyantarānupapatteḥ |
na ca tathābhūtā kācid vṛttirupalabhyate | na ca samavāyātmikā vṛttiḥ | sa hyayutasidghānāṃ
bhavati | ayutasiddhissambandhaś‍ceti vipratiṣiddham | dravyaguṇayoḥ apṛthak‍siddhayorapi
sambandhadarśanānnaivamiti cenna | tatrāpi guṇavyatiriktasya guṇino bhedenāsiddheḥ |
avayavāvayavinorapi pṛthak‍siddherabhāvānna sambandhaḥ | nāpi rūparūpilakṣaṇassambandho
bhaviṣyatīti vaktavyam, rūpārthasya nirūpayitumaśak‍yatvāt | kimayaṃ
rūpaśabdaśśuk‍lādiguṇavacanaḥ svabhāvavacano vā | śuk‍lādivacanatve nīrūpāṇāṃ pavanamanaḥ—
prabhṛtīnāṃ dravyāṇāṃ sāmānyaśūnyatā syāt | ākāravacanatve 'pyavayavasanniveśarahitānāṃ
teṣāmeva sāmānyavattā na prāp‍noti | svabhāvavacanatve tu jātijātimatoravyatireka eva bhavet |</p>

<pb n="284"/>
<b><lg>
<l>avabhāti hi bhedena svabhāvo na svabhāvinaḥ |</l>
<l>śabdātiriktataiveyaṃ na tu vastvatiriktatā || 123 ||</l>
</lg></b>
<p>api ceyaṃ jātiḥ—</p>
<b><lg>
<l>sarvasarvagatāpi (tā vā) syāt piṇḍasarvagatāpi vā |</l>
<l>sarvasarvagatatve 'syāḥ karkādāvapi gomatiḥ || 124 ||</l>
</lg></b>
<b><lg>
<l>aśvadhīśśābaleyādāvuṣṭrabuddhirgajādiṣu |</l>
<l>padārthasaṅkaraś‍caivamatyantāya prasajyate || 125 ||</l>
</lg></b>
<b><lg>
<l>athāpi vyaktisāmarthyaniyamānnaiṣa saṅkaraḥ |</l>
<l>na hi karkādipiṇḍānāṃ gotvādivyaktikauśalam || 126 ||</l>
</lg></b>
<b><lg>
<l>maivaṃ khaṇḍādyabhivyaktamapi gotvamanaṃśakam |</l>
<l>sarvatraiva pratīyeta na vā sarvagataṃ bhavet || 127 ||</l>
</lg></b>
<b><lg>
<l>tadaṃśagrahaṇe tasya na hi kaś‍cinniyāmakaḥ |</l>
<l>dīpavad vyañjaka; piṇḍo na tu tatpiṇḍavṛtti tat || 128 ||</l>
</lg></b>
<b><lg>
<l>sarvatrāgṛhyamāṇatve sarvatrāstīti ko vadet |</l>
<l>sarvasarvagataṃ tasmāt na gotvamupapadyate || 129 ||</l>
</lg></b>
<b><lg>
<l>piṇḍasarvagatatve tu kāmametadadūṣaṇam |</l>
<l>kintu naivādya jātāyāṃ gavi gopratyayo bhavet || 130 ||</l>
</lg></b>
<b><lg>
<l>piṇḍe nāsīdasañjāte jātirjāte ca vidyate |</l>
<l>saṃkrāmati na cānyasmātpiṇḍādanyatra niṣkriyā || 131 ||</l>
</lg></b>
<b><lg>
<l>āyāntyapi na tatpiṇḍamapojjhati purātanam |</l>
<l>na cāṃśairvartate ceti keyaṃ vyasanasantatiḥ || 132 ||</l>
</lg></b>
<p>tasmādapoharūpamalīkameva sāmānyaṃ, na paramārthasaditi | tataś‍ca tadabhāvāt
tad‌vato 'nupapattiriti |</p>
<p>atrocyate—kiṃ jātyāderbāhyasya śabdārthasyābhāvādapohe pakṣapātaḥ, uta pratītibaleneti |</p>
<p>na tāvatpratītibalena, pratīteranugatākāraviṣayatvenāpohaparipanthitvāt | nāpi
jāterasattvaṃ, pratyakṣeṇa, svalakṣaṇavadāveditasvarūpatvāt |</p>

<pb n="285"/>
<b><lg>
<l>ādyameva hi vijñānamarthasaṃsparśi cākṣuṣam |</l>
<l>na taduttarabhāvīti kimidaṃ rājaśāsanam || 133 ||</l>
</lg></b>
<b><lg>
<l>tadevāstu pramāṇaṃ vā tenāpi tvadhigamyate |</l>
<l>vyāvṛttaṃ vastuno rūpaṃ nānugāmīti kā pramā || 134 ||</l>
</lg></b>
<b><lg>
<l>bhaved yadi viśeṣaikaviṣayaṃ nirvikalpakam |</l>
<l>sāmānyādhvavasāyo 'yamakasmāt kathamudbhavet || 135 ||</l>
</lg></b>
<p>na caitacchābdarūpam | yataḥ</p>
<b><lg>
<l>paś‍yatyanugataṃ rūpamavijñāte 'pi vācake |</l>
<l>dākṣiṇātya ivākasmāt paś‍yannuṣṭraparamparām || 136| |</l>
</lg></b>
<p>api ca śabaleyapiṇḍamavalokitavataḥ kālāntare bāhuleyapiṇḍaṃ paś‍yataśśābaleya—
piṇḍasmaraṇamutpadyate | tatsāmānyābhāve na ghaṭate | na hyanyasmindṛṣṭe 'nyasmaraṇanimittaṃ kiñcidasti |
tayoranugatarūpābhyupagame tadupapadyate nānyatheti | kiṃca vyak‍tyantaradarśane 'pi sa evāyaṃ gauriti
pratyabhijñāyate, tadap‍yanugatarūpāgrahaṇe na yujyate | na ca vyaktireva pratyabhijñāyate, vyaktibhedasya
pratyakṣasiddhatvāt | yatra ca laghutaparimāṇatilamudgādipracayasannidhāne 'vacchinnasvalakṣaṇe grahaṇaṃ
nāsti, tatrānuvṛttameva rūpamindriyeṇa gṛhyate | tasmād viśeṣavat sāmānyāpahnavo na yuktaḥ |</p>
<b><lg>
<l>tasmāt pūrvākṣasampāte tulyatvamabhigamyate |</l>
<l>nānātvaṃ ceti sāmānyabhedau dvāvapi vāstavau || 137 ||</l>
</lg></b>
<b><lg>
<l>sāmānyamidamityevamatha tatrānupagrahaḥ |</l>
<l>vyāvṛttamidamityevaṃ kiṃ vā buddhissvalakṣaṇā || 138 ||</l>
</lg></b>
<b><lg>
<l>samānavṛttisāpekṣaṃ na ca sāmānyavedanam |</l>
<l>tatra sannihitatvāt tu vyaktivannānupagrahaḥ || 139 ||</l>
</lg></b>
<b><lg>
<l>samānavṛttyapekṣatvāt sāmānyasyānupagrahe |</l>
<l>viśeṣo 'pi ca mā grāhi vyāvṛttiṃ sa hyapekṣate || 140 ||</l>
</lg></b>
<b><lg>
<l>anuvṛttirhi yeṣvasya kā teṣāṃ grahaṇe gatiḥ |</l>
<l>vyāvṛttirapi yebhyo 'sya kā teṣāṃ grahaṇe gatiḥ || 141 ||</l>
</lg></b>

<pb n="286"/>
<b><lg>
<l>athānuvṛttivyāvṛttinairapekṣyeṇa kevalam |</l>
<l>vastveva gṛhyate kāmaṃ kīdṛk‍taditi kathyatām || 142 ||</l>
</lg></b>
<b><lg>
<l>nirvikalpakavelāyāṃ nirdeṣṭuṃ tanna śakyate |</l>
<l>tadutthāstūbhayatrāpi sākṣyaṃ dadati niś‍cayāḥ || 143 ||</l>
</lg></b>
<b><lg>
<l>yac‍ca vṛttivikalpādidūṣaṇaṃ tatra varṇitam |</l>
<l>tat pratyakṣamahim‍naiva sarvaṃ pratihataṃ bhavet || 144 ||</l>
</lg></b>
<p>yattāvaduktaṃ kuvalayāmalakādivadanavabhāsāditi tatra pratītibhedo darśita eva | yattu
deśabhedenāgrahaṇāt, tadagrahe tad‍buddha‍yabhāvāditi tatra jātestadāśritatvaṃ, nāsattvam |
yadapyuktaṃ vṛttyanupapatteriti tatrāpyucyate, pratipiṇḍaṃ kārts‍nyenaiva jātirvartata iti
piṇḍāntare tadupalambho 'styeva | ekadeśāstu jāterna santyeva |</p>
<b><lg>
<l>k‍vedamanyatra dṛṣṭaṃ cedaho nipuṇatā tava |</l>
<l>dṛṣṭāntaṃ yācase yastvaṃ pratyakṣe 'pyanumānavat || 145 ||</l>
</lg></b>
<p>kiṃnāmadheyā vṛttiriyamiti cenna nāmadheyamasyāḥ jānīmaḥ, piṇḍasamavetā
jātirityeva pracakṣmahe |</p>
<p>(<b>samavāyavicāraḥ</b>)</p>
<p>nanvayutasiddhayossambandhaḥ samavāyaḥ, sa vipratiṣedhādeva nirastaḥ ? na śakyate
nirasitum |</p>
<b><lg>
<l>pratītibhedād bhedo 'stu deśabhedastu neṣyate |</l>
<l>tenāvakalpate vṛttissamavāyassa tūcyate || 146 ||</l>
</lg></b>
<p>avayavāyavinorguṇaguṇinoś‍ceyameva vṛttiḥ | arthāntaratvaṃ caitayorjātitulyanyāyatayā
siddhameva | deśabhedaś‍ca tayornāstīti vispaṣṭamayutasiddhatvam | yadapyucyate—</p>
<b><lg>
<l>nāniṣpannasya sambandho niṣpattau yutasiddhatā || 147 ||</l>
</lg></b>
<p>iti tadapi parihṛtamācāryaiḥ 'jātaṃ sambaddhaṃ cetyekaḥ kāla' iti vadadbhiḥ |</p>
<b><lg>
<l>yā ceha vṛttiḥ srak‌sūtrabhūtakaṇṭhaguṇādiṣu |</l>
<l>jātyādīnāmanaṅgatvāt tābhyāṃ vṛttirvilakṣaṇā || 148 ||</l>
</lg></b>
<p>tasmād‍vṛttyanupapatterityadūṣaṇam |</p>

<pb n="287"/>
<p>yadapi sarvasarvagatatvaṃ piṇḍasarvagatvaṃ ca vikalpya dūṣitaṃ tadapi yatkiñcit;
yathāpratīti tadabhyupagamāt |</p>
<b><lg>
<l>sarvasarvagatā jātiriti tāvadupeyate |</l>
<l>sarvatra grahaṇaṃ tasyā vyañjakavyaktisannidheḥ || 149 ||</l>
</lg></b>
<b><lg>
<l>vyaktirvyañjakatāmeti jāterdṛṣṭaiva nānyathā |</l>
<l>dṛṣṭiryatra yadā tvasyāstadā tatraiva tanmatiḥ || 150 ||</l>
</lg></b>
<b><lg>
<l>sarvatra vidyate jātirna tu sarvatra dṛśyate |</l>
<l>tadabhivyañjikā yatra vyaktistatraiva dṛśyate || 151 ||</l>
</lg></b>
<b><lg>
<l>vyakteranyatra sattve 'syāḥ kiṃ pramāṇaṃ taducyate |</l>
<l>ihāpyānīyamānāyāṃ gavi gotvopalambhanam || 152 ||</l>
</lg></b>
<b><lg>
<l>gopiṇḍena sahaitasyā na cāgamanasambhavaḥ |</l>
<l>dehenevātmanastasmādihāpyastitvamiṣyatām || 153 ||</l>
</lg></b>
<b><lg>
<l>abhivyaktistu tatkālā yatkālaṃ vyaktidarśanam |</l>
<l>tasmāt sakṛdabhivyaktā nānyadāpi pratīyate || 154 ||</l>
</lg></b>
<b><lg>
<l>abhivyaktiś‍ca taddeśā yaddeśā vyaktirīkṣyate |</l>
<l>tasmādasminnabhivyaktā na deśe 'nyatra dṛś‍yate || 155 ||</l>
</lg></b>
<b><lg>
<l>piṇḍasarvagatatve 'pi svayūthyaiḥ kaiś‍cidāśrite |</l>
<l>bhaviṣyatyanyajātāyāṃ gavi godhīstathāgrahāt || 156 ||</l>
</lg></b>
<b><lg>
<l>jāyamānaiva hi vyaktirjāyate jātiyoginī |</l>
<l>eka eva hi kālo 'syā jātisambandhajanmanoḥ || 157 ||</l>
</lg></b>
<b><lg>
<l>neha jāteḥ purāstitvaṃ na ca saṃkrāntiranyataḥ |</l>
<l>kiṃ tu svahetossā vyaktistādṛśaivopajāyate || 158 ||</l>
</lg></b>
<b><lg>
<l>kathametaditīdaṃ tu yena paryanuyujyate |</l>
<l>idamapyaparaṃ hanta tena paryanuyujyatām || 159 ||</l>
</lg></b>
<b><lg>
<l>vṛṣaḥ piśaṅgo gauḥ kṛṣṇā sā ca nīlatṛṇāśinī |</l>
<l>tābhyāmutpādito vatsaḥ kathaṃ bhavati pāṇḍuraḥ || 160 ||</l>
</lg></b>

<pb n="288"/>
<b><lg>
<l>yathā rūpādisambaddhā sā vyaktirupalabhyate |</l>
<l>tathaiva jātiyukteti kā te vyasanasantatiḥ || 161 ||</l>
</lg></b>
<b><lg>
<l>agovyāvṛttatāyāṃ ca naiṣa praś‍no nivartate |</l>
<l>tasmādagonivṛttaṃ tadanyajātaṃ svalakṣaṇam || 162 ||</l>
</lg></b>
<b><lg>
<l>tasmād vastusvabhāvasya viditvā 'nanuyojyatām |</l>
<l>codyacuñcutvamutsṛjya pratipattirnirūpyatām || 163 ||</l>
</lg></b>
<p>pratipattiś‍ca viśeṣeṣviva sāmānye 'pi nirapavādā darśitaiva | tasmād
viśeṣavadapratyākhyeyaṃ sāmānyam iti |</p>
<b><lg>
<l>upādhirevaṃ trividhaḥ pradhānamapi ca tridhā |</l>
<l>tridhopaskāravān prātipadikārthaś‍ca varṇitaḥ || 164 ||</l>
</lg></b>
<b><lg>
<l>vācakatvaṃ nipātānāṃ dyotakatvaṃ ca niś‍citam |</l>
<l>karmapravacanīyānāmuktā sambandhasaṅgatiḥ || 165 ||</l>
</lg></b>
<b><lg>
<l>atho vibhaktyarthavidhistridhocyate tridhaiva vṛttyarthapadārthanirṇayaḥ |</l>
<l>kriyādivākyārthanivartanāt tatastridhaiva vākyārthagatiḥ prapañcyate || 166 ||</l>
</lg></b>
<p><b>iti mahārājādhirāja—śrībhojadevaviracite śrṛṅgāraprakāśe
upādhyādyarthacatuṣṭayaprakāśo nāma
|| pañcamaḥ prakāśaḥ || 5 ||</b></p>
<b><lg>
<l>prakāśa eṣo 'stu ratipriyasya śaraḥ paraḥ pañcama eva yasmin |</l>
<l>lag‍ne smārerapi hṛṣyati svaṃ vaśaṃvadaṃ phālagataṃ ca cakṣuḥ ||</l>
</lg></b>
<b><lg>
<l>sanātanaḥ kaś‍cana bhojarājaṃ jīrṇañca śīrṇañca vibhāvya tasmai |</l>
<l>yaṣṭoyati svaṃ pratibhābhidhānaṃ lalāṭacakṣuḥ pratisaṃśrayāṇaḥ ||</l>
</lg></b>

<pb n="289"/>
<p>atha</p>
<p><b>śṛṅgāraprakāśe ṣaṣṭhaḥ prakāśaḥ</b></p>
<p>vibhaktyarthādicatuṣṭayaprakāśo nāma</p>
<p>(<b>9. vibhaktyarthaḥ</b>)</p>
<p><b>vibhaktyartha</b>stridhā 1. saṅkhayā, 2. kārakaṃ, 3. śeṣaś‍ca | teṣu—
(<b>1. saṅ‌khyā)</b> kārakasambandhigataikatvadvitvabahutvāni <b>saṅ‌khyā</b> |</p>
<p>sā ṣọdhā— ābhidhānikī, vaivakṣikī, naimittikī, pāribhāṣikī, vaibhāṣikī
pāriśeṣikī ca | tāsu—</p>
<p><b>ābhidhānikī</b> yathā— āpaḥ, dārāḥ, lājāḥ, dvayam, anekaṃ, niyutamiti |
atrābhidhānato bahuvacanaikavacane evetyābhidhānikī |</p>
<p><b>vaivakṣikī</b> yathā— rodasī rodasyau, kabarī kabaryaḥ, stanau stanāḥ, viśākhā
viśākhe viśākhāḥ, dṛk dṛśau dṛśaḥ, jagat jagatī jaganti | atra
vivakṣayaikatvadvitvabahutvānīti vaivakṣikī |</p>
<p><b>naimittikī</b> yathā— vṛkṣaḥ, śobhanaḥ, dampatī, pitarau, akṣāḥ, gabhastaya iti |
atra vastuno nimittasya sadbhāvānnaimittikī |</p>
<p><b>pāribhāṣikī</b> yathā— mārdaṅgikapāṇavikaṃ puruṣau (kāśikā 2.4.2), khalatikaṃ
vanāni (kāśikā 1.2.51), godau grāmaḥ (kāśikā 1.2.51), tiṣyapunarvasū tārakāḥ
(kāśikā 1.2.63), pañcālā janapadaḥ (kāśikā 1.2.52), sa cāhaṃ ca pacāva
iti | atra dvitvabahutvādiṣu ekatvādiparibhāṣaṇamiti pāribhāṣikī |</p>
<p><b>vaibhāṣikī</b> yathā— aśvabaḍabam aśvabaḍabau (kāśikā 2.4.12), lakṣanyagrodhaṃ
plakṣanyagrodhāḥ (kāśikā 2.4.12), pūrve phalgunyau pūrvāḥ phalgunya (kāśikā
1.2.60) iti | atra vibhāṣayaikatvadvitvabahutvānīti vaibhāṣikī |</p>
<p><b>pāriśeṣikī</b> yathā—ekaḥ dvau bahavaḥ, ubhau dvitrāḥ, ardhatṛtīyā iti |</p>
<p>atraikādyuktasaṅkhyāpariśeṣe svādaya iti pāriśeṣikī | taduktam—</p>
<b><lg>
<l>nimittamekamityatra vibhakta‍yā nābhidhīyate |</l>
<l>tadvatastu yadekatvaṃ vibhaktistatra vartate || 1 ||</l></lg></b> (vāpa. 3.11.27)

<pb n="290"/>
<p>(<b>2. kārakam</b>)</p>
<p><b>kārakaṃ</b> ṣaḍivadhamabhihitaṃ purastāt (pu. 221–245) | tad dvitīyādivācyatvena
pṛthakpṛthak ṣaṭprakāraṃ prathate | tatra—</p>
<p><b>karma</b> dvitīyāvācyaṃ, kaṭaṃ karoti; tṛtīyāvācyaṃ, mātrā sañjānīte; caturthīvācyaṃ,
na tvā śune manye; pañcamīvācyaṃ, pari trigartebhyo vṛṣṭo devaḥ; ṣaṣṭhīvācyaṃ, mātuḥ
smarati; sap‍tamīvācyam, adhītī vyākaraṇe |</p>
<p><b>kartā</b> dvitīyāvācyaḥ, gamayati grāmaṃ devadattam; tṛtīyāvācyaḥ, caitreṇa kṛtam;
caturthīvācyaḥ, mūtrāya kalpate yavāgūḥ; pañcamīvācyaḥ, upādhyāyādadhīte; ṣaṣṭhīvācyaḥ,
vyāsasya kṛtiḥ; sap‍tamīvācyaḥ, brāhmaṇeṣu bhuñjāneṣu vṛṣalā āsate |</p>
<p><b>karaṇaṃ</b> dvitīyāvācyam, akṣān dīvyati; tṛtīyāvācyaṃ, dātreṇa lunāti;
caturthīvācyaṃ, śatāya parikrītaḥ; pañcamīvācyaṃ, stokānmuktaḥ; ṣaṣṭhīvācyaṃ, sarpiṣo
jānīte; sap‍tamīvācyam akṣeṣu dīvyati |</p>
<p><b>sampradānaṃ</b> dvitīyāvācyaṃ, devadattamabhyasūyati; tṛtīyāvācyaṃ, dāsyā samprayacchate;
caturthīvācyaṃ, devāya dadāti; pañcamīvācyaṃ, gurorābhya(?) gāḥ prayacchati; ṣaṣṭhīvācyaṃ,
gh‍nataḥ pṛṣṭhaṃ dadāti; sap‍tamīvācyaṃ puṣpeṣu spṛhayati |</p>
<p><b>apādānaṃ</b> dvitīyāvācyaṃ, arjunaṃ yoddhāraḥ, tṛtīyāvācyaṃ, dhanuṣā vidhyati;
caturthīvācyaṃ, śrāddhāya nigṛhaṇate; pañcamīvācyaṃ, grāmādāgacchati; ṣaṣṭhīvācyaṃ kṛṣṇā gavāṃ
sampannakṣīratamā; sap‍tamīvācyaṃ, bhukta odanaḥ kaṃsapātryām |</p>
<p><b>adhikaraṇaṃ</b> dvitīyāvācyaṃ, grāmamadhivasati; tṛtīyāvācyaṃ, samena dhāvati;
caturthīvācyaṃ, yuddhāya sannahyati; pañcamīvācyaṃ, krośād‌vidhyati; ṣaṣṭhīvācyaṃ, gavāmīśvaraḥ;
sap‍tamīvācyaṃ, tīrthaṃ upavasatīti |</p>
<p>(<b>3. śeṣaḥ</b>) kārakātirekī kriyākārakapūrvakaḥ sambandhaviśeṣaḥ <b>śeṣaḥ</b> |</p>
<p>sa tridhā <b>uktādanyaḥ, kārakebhyo 'nyaḥ, kārakāṇāmavivakṣā ca</b> | teṣu—
<b>uktādanyatve</b> bhinnasambandhyapekṣaḥ, abhinnasambandhyapekṣaś‍ca |
tayorādyo rājñaḥ puruṣa iti yathā— (kusaṃ. 7.19)</p>
<b><lg>
<l>patyuśśiraś‍candrakalāmanena spṛśeti sakhyā parihāsapūrvam |</l>
<l>sā rañjayitvā caraṇau kṛtāśīrmālyena tāṃ nirvacanaṃ jaghāna || 2 ||</l>
</lg></b>

<pb n="291"/>
<p>dvitīyo rāhośśira iti yathā—</p>
<b><lg>
<l>śikhicchadacchatrapatatramaṇḍalībharoparūddhaṃ mukhameṇacakṣuṣaḥ |</l>
<l>mukhena rāhorabhiyok‍tumudyataṃ kalāvato bimbamiva vyarājata || 3 ||</l>
</lg></b>
<p><b>kārakebhyo 'nyatve</b> upāttakriyo 'nupāttakriyaś‍ca |</p>
<p>tayorādyo 'nnasya hetorvasatīti yathā— (raghu.2.47)</p>
<b><lg>
<l>ekātapatraṃ jagataḥ prabhutvaṃ navaṃ vayaḥ kāntamidaṃ vapuś‍ca |</l>
<l>alpasya hetorbahu hātumicchanvicāramūḍhaḥ pratibhāsi me tvam || 4 ||</l>
</lg></b>
<p>dvitīyo brāhmaṇasya tulya iti yathā— (raghu. 6.79)</p>
<b><lg>
<l>kulena kāntyā vayasā navena guṇaiś‍ca taistairvinayapradhānaiḥ |</l>
<l>tvamātmanastulyamamuṃ vṛṇīṣva rat‍naṃ samāgacchatu kāñcanena || 5 ||</l>
</lg></b>
<p><b>kārakavivakṣāyāṃ</b> dravyāpekṣaḥ kriyāpekṣaś‍ca |</p>
<p>tayorādyaḥ sādhoḥ svaṃ dhanaṃ rocata iti yathā— (māgha.10.23)</p>
<b><lg>
<l>dattamāttamadanaṃ dayitena vyāp‍tamātiśayikena rasena |</l>
<l>sasvade mukhasuraṃ pramadānāṃ nāma rūḍhamapi ca vyudapādi || 6 ||</l>
</lg></b>
<p>dvitīyo na māṣāṇāmaś‍nīyāditi yathā—(kusaṃ. 5.83)</p>
<b><lg>
<l>nivāryatāmāli! kimapyasau vaṭuḥ punarvivakṣuḥ saphuritottarādharaḥ |</l>
<l>na kevalaṃ yo mahato 'pabhāṣate śṛṇoti tasmādapi yassa pāpabhāk || 7 ||</l>
</lg></b>
<p>sahārthatādarthyahetulakṣaṇopapadasambodhanādayastu sambandhaviśeṣā upaskārādhikāre '—
bhihitā (dra.pṛ.265) iti neha pratanyate | nanu ca sambandhasya kriyākārakapūrvakatvāt
kārakeṣveva śeṣasambandhasyāpyantarbhāva iti saṅkhyā śaktiś‍ca vibhak‍tyarthaḥ |</p>
<p>tatra jātau padārthe jātyabhidhāyinaḥ prātipadikasya saṅkhyākārakābhidhāyinyā
vibhak‍tyā sambandho na ghaṭate | na hi jāteḥ saṅkhyāśaktiyogassaṃbhavati |</p>
<p>ucyate, jātyavinābhāvena lakṣitāyā vyakteḥ saṅkhyāśaktiyogādekārthasamavāya—
lakṣaṇassambandho bhaviṣyati |</p>
<p>naivam; yathānantyavyabhicārābhyāṃ bhedavatīṃ vyaktimaśaktāḥ prakṛtayo 'bhidhātumitya—
bhinnāmavyabhicāriṇīṃ ca jātimācakṣate, tathādhārabhedād‌bhinnamānantyabhicārābhyāmaśaktā
vibhaktayaḥ śaktiṃ saṅkhyāṃ cākhyātum atastadādhāraṃ śaktisaṅkhyājātimācakṣate | tataś‍ca
prakṛtyarthasambandhāyā api vyaktervibhaktyarthena śaktisaṅkhyāsāmānyenāsambandhādanupapanna eva
prakṛtipratyayayoḥ samabhivyāhāraḥ |</p>

<pb n="292"/>
<p>nānupapannaḥ, ekārthasamavetasamavāyena tadupapatteḥ |</p>
<p>kathaṃ punassāmānyābhidhānenābhidhīyamānayossaṅkhyādravyayoḥ paraspareṇa sambandhaḥ?
yathābhidhīyamānayoḥ | yathā śabdenābhihitāvarthau buddhau viparivartamānau mithassambadhyete
tathā śabdenābhihitādarthāt pratīyamānāvapi paraspareṇa sambandhamanubhaviṣyata iti |</p>
<p>kiṃ punariyaṃ saṅkhyā śaktirvā niyogato jātimavacchinatti ?</p>
<p>netyāha | na hi grahaṃ samārṣṭīti śrūyamāṇamekavacanamekatvasaṅkhyāṃ kriyāṅgabhāvena
pratipādayati | nāpi saktūn juhotīti dvitīyā śrutiḥ saktūnāṃ homakriyāyāṃ
karmaśaktimabhidhatte | api tvakṣāndīvyatītivat saṃbandhasāmānyatirohitakarmarūpān saktūn
sādhakatamatvena homakarmaṇi niyuṅkte | k‍vacittu tadrūpayaiva vibhaktiśrutyā
saṃkhyākarmādiśaktīnāṃ kriyāsvaṅgabhāvo 'vabodhyate, yathā paśumālabheta vrīhīnahantīti |</p>
<p>kutaḥ punaridaṃ śrutyupātte api k‍vacideva saṅkhyāśaktī vivakṣyate ?</p>
<p>tatra tāvat saṅkhyāṃ prati śrūyate— 1sattvabhūtam idaṃtaditi vyapadeśayogyaṃ vastu
na śakyate saṅkhyāntareṇa śabdairabhidhātum2, sasaṃkhyānāmeva śabdānāṃ sattvābhidhāyakatvāt;
ato nāntarīyakamupādānaṃ saṃkhyāyā iti |</p>
<p>sattvanirdeśe saṃkhyā na vivakṣyate, yathā brāhmaṇo na hantavya iti3 | evaṃ ca
jātyāpi vinā vastumātrasya saṃpramugdhatvād vivekenābhidhānamaśakyam | ato nāntarīyakaṃ
jātyupādānamiti jātāvapyavivakṣā prāp‍noti |</p>
<p>apara4 āha— yatra saṃkhyāpadairekādibhissaṃkhyā abhidhīyate, tatra niyogataḥ
karmāṅgabhāvena vivakṣyate, yathā ekāṃ gāṃ dadāti, dvābhyāṃ khanati (taisaṃ. 5.1.41),
trīn paśūnālabhata iti | ekādiśabdarūpād‌dhi sā pratīyamānā na śakyamavivakṣitum |
anyatra tu śabdasaṃskāramātrāparatvādekavacanāderavivakṣā, yathā gauḥ padā na spraṣ‍ṭavyā
(nyāyavā. 2.2.67) | etadapi nāsti 'yasyobhayaṃ havirārtimārched' ityevamādāvubhayādi—
śabdopādānādapyavivakṣādarśanāt (nyāyamaṃ.) |</p>
<p>anye manyante 'jātyākhyāyāmekasmin bahuvacanamanyatarasyām' (1.2.53) iti
jñāpakādekavacanaṃ, ca na vivakṣyate | vivakṣyate | dvivacanaṃ vivakṣyate, yathā 'sārasvatau bhavataḥ'
(taisaṃ. 2.4.6.1) iti |</p>
<!-- NOTES pg=292!-->
1–4. vāpa. 3 jāti |

<pb n="293"/>
<p>tadapyayuktaṃ, dvivacanasyāpi avivakṣādarśanāt | yathā— (vāpa jāti 3.1.53)</p>
<b><lg>
<l>yadyetau vyādhitau syātāṃ deyaṃ syādidamauṣadham || 8 ||</l>
</lg></b>
<p>yatastadauṣadhamekasyāpi dīyamānaṃ vātādivikāraṃ śamayituṃ śak‍noti | evaṃ tarhi
yatra parāṅgatayā jātirvidhīyate, tatra saṃkhyā vivakṣyate, yatra tu svasaṃskārapratipattaye 'nūdyate
tatra na vivakṣyate | yathā paśunā yajeta, grahaṃ saṃmārṣ‍ṭīti | tadetadubhayamapi
udāharaṇamātreṇāśakyaṃ pratipattumiti yuktirabhidhātavyā | seyamucyate—paśunā yajeteti
yāgasya phalavattayā prādhānyaṃ, tadaṅgaṃ paśuḥ, aṅgaṃ ca yatpradhānasyopakaroti | ekenaiva
paśunā kṛtaḥ pradhānasyopakāra iti dvitīyo nopādīyate | yadi hi yasya yāvantaḥ
paśavassanti sa tāvata upādatta ityāśrīyate, prakṛtasya yāgasyaikena paśunā,
samāpitatvāditaravaiyarthyaṃ mā bhūditi yāgāntarāṇi kriyante | guṇena dravyeṇa pradhānaṃ yāgaḥ
prayuktassyāt | na caiṣa nyāyo yad‍guṇaḥ pradhānaṃ prayuṅkte | kiṃca paśumālabheta, paśunā
yajetetyādau kriyāṅgabhāvenāprajñātasya paśossādhanabhāvaprakhyāpanāyedamutpattivākyam | tatra
śabdadarśanāvaseyatvādarthasya yathābhūtaṃ śabda āha tathābhūtasso 'rtho 'nugatatayā samāśrīyate |
śabde 'nvayavyatirekābhyāṃ prakṛterjātiriva vibhaktassaṃkhyābhidheyatvenāvadhāryate | yadi ca
dvitīyasya paśorūpādānamantareṇa śabdārtho na samāpyeta, kriyā vā na nivartyeta,
tadopadīyetāpi dvitīyaḥ | paśutvajāteś‍ca prativyaktyavikalpātmanaḥ
samāp‍tatvādekapaśvadānaiś‍ca yāgakriyābhinirvṛtterdvitīyo nopādīyate |</p>
<p>na ca paśunā yajetetyasyāssaṃkhyāyā virodhinī saṃkhyā utpāttivākyagatā
kācid‌vidyate yadanurodhādiyaṃ tyajyeta, yasmādidameva paśorūtpattivākyam,
ataśśabdavattvāt saṅkhyāntareṇa cāvirodhāt | paśunā yajetetyādau saṅkhyā vivakṣyate, grahaṃ
saṃmārṣ‍ṭītyatra tu na vivakṣyate | yasmāt prājāpatyā nava grahā bhavantītyādau
grahāṇāmutpattivākye yā anekatvasaṅkhyā sā pradhānaviṣayā, tatra grahāṇāṃ
viṃdhīyamānatvāt | grahaṃ saṃmārṣ‍ṭītyatra tu yā ekatvasaṃkhyā sā śeṣaviṣayā, sammārgasyaṃ
vidhīyamānatvāt, tadadhikaraṇasaṃpadanārthatvād grahaśabdasya |</p>
<p>na ca yuktaṃ yatpradhānasambandhinī saṃkhyā śeṣasaṃkhyayā bādhyate |</p>
<p>nanu cotpattivākyavaśenāneka eva graho gṛhyeta | grahamityetasmāc‍caika—
vacanādekassammṛjyeta | kimatra bādhitaṃ syāt ? evaṃ tarhi vidhānavākye pūrvameva
prajñātāṅgabhāvāḥ sammārgamapūrvaṃ vidhātuṃ kevalaṃ grahamityanena smṛtau saṃniveśyante |</p>

<pb n="294"/>
<p>grahasmṛtiś‍cānubhavasāmarthyādud‍bhavantī yathānubhūtānevārthān darśayatīti naiko grahassaṃmṛjyate |</p>
<p>nanu ca yathā pūrvānubhūtacamasādyanekapadārthasannidhau saṃmārgavidhānāya grahaśruti—
rgrahāṇāmeva smārayati na camasādīnāṃ tathaivānekagrahasaṃnnidhāvekavacanamekasyaiva smārayet |
yena hi bahavo 'nubhūtāstenaiko 'pyanubhūta eva |</p>
<p>satyametat, kintu pratīyamāno 'pyasau saṃkhyābhedaḥ kriyāṃ pratyavidhīya—
mānatvādasamarthaḥ kriyāmekasminnavasthāpayitum | avidhīyamānaś‍ca saṃkhyābhedaḥ,
yato 'traśrutyā grahasya saṃmārgo vidhīyate | tadetāvati paryavasitaṃ vākyam | na
cāparaśśabdo 'sti, yenaikasya sa vidhīyeta | na caikaśśabda ubhayaṃ śak‍noti vidhātum
aprajñātaṃ saṃmārgaṃ prajñātasya caikatvena saṃbandhamiti, pravṛttibhedāt |</p>
<p>atha grahaikatvābhyāṃ viśiṣ‍ṭassaṃmārgo vidhīyate, na bhidyeta pravṛttiḥ; arthastu naivaṃ,
yato grahārthaḥ saṃmārgastasya prayojanavattvāt |</p>
<p>vibhaktiviśeṣaś‍ca prādhānyaṃ grahasya darśayati | ato na vidhīyate saṅkhyā |</p>
<p>iha tarhi kathaṃ citragavīṃ vadh‍natīti citro guṇo vidhīyate, yato 'trāpi
gorasvatantrīkārastasyāś‍ca citrāyā iti bhidyate pravṛttiḥ; guṇadravyayogasya śrutyaivābhi—
dhīyamānatvāt, tad‍‌viṣayatvāc‍ca kriyāyā nātrāparādha iti ced, grahamityapi śrutireva
saṅkhyāyāstadadhikaraṇasya ca dravyasya kriyāṅgabhāvamabhidhatte | tathā śoṇaṃ yojayeditye—
kaśabdopādānayorjātiguṇayoraṅgīkaraṇam | evaṃ tarhi svārthāyāṃ pravṛttau saṅkhyābhedasya
vidhātumaśakyatvādavivakṣitā saṅkhyā, yathā grahaṃ saṃmārṣ‍ṭīti | atra grahārthatvāt saṃmārgasya
pradhānaṃ grahāḥ, tadaṅgaṃ saṃmārgaḥ (pama. 1.2.64) | paśunā yajeta, śoṇaṃ yojayet, citragavīṃ
badh‌nātītyādau tu yāgādikarmārthatvāt paśvādīnāmapradhānānāṃ sasaṅkhyānāṃ saguṇānāṃ ca
viśiṣ‍ṭānāmeva vidhānamiti vivakṣyate saṅkhyā guṇaś‍ceti | ācāryapravṛttirapyetadeva jñāpayati
'pradhāne saṃkhyā na vivakṣyate, guṇe tu vivakṣyata' (pama. 1.2.64) iti | tathā hi—
'sarūpāṇāmekaśeṣa' iti karmasādhane śeṣaśabde śeṣaśabdābhidheyasya dravyasya sādhutvād
vyākhyānenābhidhīyamānasaṃskāratvāt prādhānyam | ataḥ svārthe pravartamānasyāvivakṣita—
saṅkhyātvādekaśabdopādānaṃ kṛtamekaśśiṣyata iti | tadeta liṅgaṃ pradhānasyāvivakṣitā
saṃkhyeti | evaṃ subantaṃ subantena samasyata iti saṃkhyāyā aṅgīkaraṇād bahūnāṃ samāso
na bhavati, yathā mahatkaṣ‍ṭaṃ śrita (mabhā. 2.1.1) iti | atra hyevaṃprakārāvayava—

<pb n="295"/>
sanniveśāvacchinnassamudāyassādhurityanvākhyāyate | ato 'vayavaparāmarśopāyena samudāyasya
saṃskārādhānaprakrame pradhānaṃ samudāyastamuddiśya pravartamānā avayavā upāttasaṅkhyāviśeṣāṅgī—
karaṇena pravartante | yatra tu yat‍nāntaramārabhate tatra bahūnāmapi bhavati, yathā 'kālāḥ
parimāṇinā' (2.2.5) iti; bahuvacanād dva‍yahnajātaḥ (pama. 2.2.5) iti | yathā ca
bahuvrīhidvandvavidhāvanekagrahaṇānmattabahumātaṅgaṃ vanaṃ, dhavakhadirapalāśā iti | k‍vacit
punarguṇe 'pi saṅkhyā na vivakṣyate, yatra tadavivakṣayā pradhānāntarasya siddhirbhavita, yathā
'karturīpsitatamaṃ karma' (1.4.49) iti | atra hīpsitatamasya karmasaṃjñāyāṃ vidhīyamānāyām
īpsayā avacchedāyopādīyamānaḥ kartā yadyāśritaikatvasaṃkhyaḥ pratīyeta, anekasyepsitaṃ
vastu karmasaṃjñāsaṃbandhādapeyāt | ataḥ pradhānasaṃskāroparodhatiraskārāya kartānapekṣitasaṃkhyā—
viśeṣassamāśrīyate |</p>
<p>nanu ca prayojanamidaṃ pradhānāntarasiddhiḥ | tasmādavivakṣāyāmupapattirvaktavyā |</p>
<p>iyamucyate sāmānyanibandhanatvādīpsitatamaśabdasya saṃbandhināmaviśeṣeṇa prasaktau
sādhanāntarocchittaye kartṛgrahaṇaṃ kriyate | tadupāttaviparītapratiṣedhamātropakṣayamasamarthaṃ
saṃkhyābhedamaṅgīkartumiti |</p>
<p>śaktiḥ punarapradhāne pradhāne vā saṃkhyāvati vibhaktyā vidhīyamānā vivakṣāmevānurūdhyate |
evaṃ ca yathā paśvādīnāṃ sasaṃkhyānāṃ tathā grahādīnāmasaṃkhyānāmeva kriyāsu sādhanabhāvo
bhavati | kathaṃ punaḥ paśvādigatā saṃkhyā sādhanatvenāvagamyate, yāvatā prātipadikārthasya
sākṣāt pāramparyeṇa vā saṃbandhisādhanatvaṃ saṃkhyā ca vibhaktyā vidhīyate | na tu
saṃkhyāsādhanatvayoḥ paraspareṇa saṃbandho 'sti | evaṃ tarhi prathamataraṃ vyaktissaṃkhyayā saṃbadhyate |
saṃkhyā saṃsargaprāp‍tātiśayā tu sādhanabhāvena | so 'yaṃ sādhanabhāvo viśiṣ‍ṭe nipātād
viśeṣaṇamapi sādhanamityāvedayati | yathā sāyudhena jitamiti |</p>
<p>kutaḥ punarayaṃ saṃkhyāsādhanatvayorekaśabdopanibandhanayorasa1nibandhakārikālabhedena
saṃbandhaḥ ?</p>
<p>na hyetadasti | saṃkhyayā saṃsargamanavāpya na śak‍noti sādhanabhāvamāsādayitumiti |
evaṃ tarhi saṃkhyāsādhanabhāvābhyāṃ vyaktissaṃbadhyate | tābhyāmutpāditātmātiśayāmākhyāta—
vibhaktistāṃ kriyāsu viniyuṅkte | sā viśiṣ‍ṭā kriyāsaṃbandhamanubhavatīti viśeṣaṇamapi
kriyāsaṃbaddhaṃ pratīyate |</p>
<!-- NOTES pg=295!-->
1. 'asanibandha; saha nibandhaḥ sanibandhaḥ; sa na bhavatīti asanibandhaḥ' iti rāghavācāryaḥ |

<pb n="296"/>
<p>nanu ca karmakaraṇādikārakaṃ vibhak‍tyarthaḥ, tac‍ca kriyāsiddhāvupāttavyāpāra—
tvācchaktimad‌dravyameva tasmiṃś‍ca prātipadikenaivokte kiṃ vibhak‍tyocyate ?</p>
<p>(<b>śaktitattvam</b>)</p>
<p>śaktiriti brumaḥ |</p>
<p>dvidhā hi dravyaṃ sattvabhūtamasattvabhūtaṃ ca | tayośśaktisaṅkhyāśrayassattvabhūtaṃ
vṛkṣādyarthaḥ | tadanāṃśrayo 'sattvabhūtamavyayādyarthaḥ | tadubhayamapi nirupādhyeva prātipadi—
kenocyate | tadāśritāstu saśaktisaṅkhyāsaṃbandhopādhayo vibhak‍tyeti | nanu ca</p>
<b><lg>
<l>svarūpādud‌bhavat kāryaṃ sahakāryupabṛṃhitam |</l>
<l>naiva kalpayituṃ śaktaṃ śaktimanyāmatīndriyām || 9 ||</l></lg></b> (nyāyamaṃ.)
<p>śaktirhi kalpyamānā padārthasvarūpavannityā vā syāt kāryā vā ? tatra nityatve
nityameva kāryotpādaprasaṅgaḥ | sahakāryapekṣā tu svarūpasyaivāstu kiṃ śak‍tyā ? kāryatve
tu padārthasvarūpamātrakāryatāyāṃ sadā śakterutpādāt sadaiva kāryotpādaḥ | sāmagrīkāryaṃ tu
kāryamevāstu, kimantarāle śaktyā ? aśaktāt kārakāt kāryāniṣpattiriti cecchaktirapi
kāryaṃ, tadutpattau śak‍tyantarakalpanādanavasthā; anyathā 'bhyupagamavyāghātaḥ |</p>
<p>āha, dṛṣṭasiddhaye hyadṛṣṭaṃ kalpyate | śak‍tyantarakalpanāyāḥ śaktiśreṇanirmāṇa eva
kṣīṇatvāt kārakāṇāṃ mā bhūt kāryavyāghāta ityekaiva śaktiḥ kal‍pyate, tatkuto 'navasthā ?</p>
<p>naivam, anyathāpi tadupapatteḥ | yadi hyarthavyaktiḥ kriyāsu pratihanyeta tadā
tadatiriktaśaktikalpanā yukteti | apratihatāś‍ca sahakārilābhādapi kāryopajanāś‍cārtha—
vyaktayaḥ | tatkiṃ vṛthā śaktikalpanayeti |</p>
<p>nanu śaktimantareṇa kārakaṃ kārakameva na bhavet, bhāvatattvasya kriyāsu pratighātāt |
rūpameva hi dṛś‍yate na rasādi, darśanāyatanaṃ paś‍yati na rasanādi, rasa eva rasyate na rūpādi,
rasanameva rasayati na cakṣurādi, āpa eva pipāsāmapanayanti na tvag‍ni, ag‍nireva śītaṃ
śamayati na tvāpa iti | apratighāte hi vastusvarūpāviśeṣāt sarvasmāt‌sarvakāryodayaprasaṅgaḥ |
tataś‍cakṣuriva rasanamapi paś‍yet, rūpamiva raso 'pi dṛś‍yeta, rasanamiva cakṣurapi rasayet, rasa
iva rūpamapi rasyeta, āpa ivāg‍nirapi pipāsāmapanayet, ag‍nirivāpo 'pi śītaṃ śamayeyuḥ |
yathā ca tailārthinā tilā upādīyante tathā sikatā apyupādīyeran | yathā vā pādapaṃ chettumanasā

<pb n="297"/>
paraśurudyamyate tathā pādukādyapyudyamyeta | api ca viṣadahanayormāraṇe dāhe ca
śaktāvaniṣyamāṇāyāṃ mantrapratibaddhāyāṃ yattayossvakāryaudāsīnyaṃ tatra kā yuktiḥ ?</p>
<p>cakṣuḥ śrotrayorvā darśane śravaṇe ca rogādinā yat svakāryākaraṇaṃ tatra kopapattiḥ ? na
hi mantrādinā rogādinā vā tatsvarūpāṇi sahakāriṇo vā pratibadhyante, tadrūpeṇaiva
teṣāmupalambhāt | śaktayastu pratibadhyanta iti satsvapi svarūpasahakāriṣu kāryānutpādo
yuktaḥ | tasmād yathā sukhādikāryānumitamadṛṣṭaṃ, sātiśayabuddhinibandhana—
smṛtipratyayahetussaṃkāraḥ, kriyāviśeṣajanitaḥ kriyāntaraprasavopayogī vega ityādya—
paramatīndriyameva kal‍pyate bhavadbhiḥ, tathā śaktirapi kāryātiśayakāraṇamatīndriyā
kal‍pyatāmiti |</p>
<p>tadanupapannam; śaktimantareṇāpi kriyāpratighātādīnāmupapatteḥ | svakāraṇaparamparā—
yātaniyatasvabhāvatayaiva bhinnasvabhāvā rasādayo rūpādibhyaste kathaṃ rūpādisādhyā—
marthakriyāmatathābhūtāssādhayeyuḥ ? niyogataś‍cetadaṅgīkarttavyam; śaktikalpanāyāmapi
tulyānuyogitvāt | kathametāśśaktayo niyatādhārā na punaravayavena śaktīrvyāp‍nuvantīti |
padārthasvarūpātiśayāditi cetkāryabhedo 'pi tata eva setsyati | api cāśrayasya bhede kathaṃ
śaktibhedaḥ ? yato vā śaktayaḥ prāp‍tarūpabhedāstata evāśrayarūpabhedena kāryabhedasiddheḥ kiṃ
śaktibhedakalpanena ? yāstarhi tulyarūpā vyaktayaḥ kāryamatulyaṃ sādhayanti tāsu katham ? yathā
galvartāś‍candrakāntibhiḥ syandante na sūryagrāvaṇaḥ, karakā arkāṃśubhirvilīyante, na
muktāmaṇayaḥ, āntaraṃ tejaḥ paś‍yati na bāhyam, prāṇo vāyuḥ prāṇiti na vyānaḥ,
śrotrākāśaśśṛṇoti na vaktrākāśaḥ, vidvān kriyāsvadhikriyate nāvidvāniti
tulyajātīyatve 'pi teṣāmadṛṣṭapratiniyamo dravyāntarasaṃparkabhedaś‍ca kāryabhedaṃ vyavasthāpayati |
yāstarhyabhinnā bhinnamarthavyaktayaḥ kāryaṃ sādhayanti tāsu katham ? yathā— tadeva tejo dahati
prakāśayati śītaṃ cāpanudati, tā evāpaḥ plāvayanti, k‍lamaṃ cāpanayanti, tādṛśaḥ sa tejasaḥ
payaso vā rūpātiśayaḥ karmaṇa iva saṃyogāvibhāgavegānukūlatā, dharmasyeva
sukhajñānāpavargakāraṇatvamiti | upādānaniyame tu na vayamanyaṃ kaṃcidabhinavaṃ bhāvānāṃ
kāryakāraṇabhāvamutpādayāmaḥ, kiṃtu yathā prāp‍tamanusaranto vyavahārāmaḥ (nyāyamaṃ.) | tatra
tailotpādapādapacchedādāvanvayavyatirekābhyāṃ vṛddhavyavahārādvā tilaparaśvadhādereva
kāraṇatvamavagacchāma iti tadeva tadarthina upādadmahe, na sikatāpādukādīti | na ca tilādeḥ

<pb n="298"/>
paraśvādhādervā svarūpe satyapi sadā kāryodayaḥ | svarūpavat sahakārisannidherapyapekṣaṇīyasya
sarvadānupapatteḥ | sahakārivarge ca dharmādikamapi nipatati; tadapekṣe ca kāryotpāde kathaṃ
sarvasmāt sarvasambhavaḥ ? dharmādīnāṃ tu jagad‌vaicitryādikāryabalena kalpanamaparihāryam | yadyapi
viṣadahanayoḥ sannidhāne satyapi mantropayogāt‌tatkāryājananaṃ tadapi na
śaktipratibandhanibandhanam | api tu sāmagryantarānupreveśahetukam |</p>
<p>nanu mantreṇānupraviśatā kiṃ kṛtam ?</p>
<p>na kiñcitkṛtam | sāmagryantaraṃ tu sampāditam | kāciddhi sāmagrī
kasyacitkāryasya hetuḥ svarūpaṃ tadavasthameveti cedabhakṣitamapi viṣaṃ kathaṃ na hanyāt ?
tatrāsyasaṃyogādyapekṣaṇīyamasti | mantrābhāvo 'pyapekṣyatām | divyakāle dharma iva
mantro 'pyanupraviṣṭaḥ kāryaṃ pratihanti | śaktipakṣe 'pi vā mantrasya ko vyāpāraḥ ? mantreṇa
hi śakternāśo vā kriyate pratibandho vā ? na tāvannāśaḥ, mantrāpagame punaḥ kāryadarśanāt |
pratibandhastu svarūpasyaivāstu |</p>
<p>nanu svarūpasya ki jātam ?</p>
<p>śakterapi kiṃ jātam ?</p>
<p>kāryaudāsīnyamiti cettaditaratrāpi samānaṃ svarūpamastyeva, dṛś‍yamānatvāt |
śaktirapyasti punaḥ kāryadarśanānumeyatvāt | etena cakṣuḥśrotrayorapi rogādinā
darśanaśravaṇaśakternāśapratibandhavikalpo vyākhyātaḥ | api ca vyāpāro 'pi atīndriya—
śaktivadiṣyate bhavad‍‌bhiḥ; anyatarakalpanayaiva ca kāryopapatteḥ kimubhayakalpanāgauraveṇa ?</p>
<p>śaktamapyavyāpriyamāṇaṃ na kārakamiti cet śaktamiti kathaṃ jñāyeta ?</p>
<p>kāryadarśanāditi ced vyāpārādeva kāryaṃ setsyati | pādukādervyāpriyamāṇādapi na
pādapacchedaṃ paś‍yāmi | pratyakṣastarhi vyāpāro nātīndriyaḥ yataḥ kāryadarśanāt pūrvamapi
vyāpriyamāṇatvaṃ jānāsi | kāryānumeyo hi vyāpāraḥ kāryād vinā na jñāyetaiva | kāryaṃ
tvanyatarasmādapi ghaṭamānaṃ nobhayaṃ kalpayituṃ prabhavatītyasambhavaḥ | śakteriti cedatrocyate
svarūpaṃ svarūpamiti yadabrūṣe tatra kimidaṃ svarūpaṃ nāma ? na tāvad‌dravyaṃ; dravyasya svarūpamiti
bhedenābhidhānāt | kiṃ punastat ? sajātīyebhyo vijātīyebhyaś‍ca bhedako dharma iti nastarkaḥ |
taṃ hi bhavanto 'pi arthatattvaṃ bhāvatattvamiti bhāvapratyayena bhāṣante | sa ca yasya guṇasya

<pb n="299"/>
bhāvād‌dravye śabdaniveśastadabhidhāne tvatalau (5.1.119) iti guṇābhidhāne smaryate |
<b>guṇo dharmaḥ sāmarthyamarthakriyākāritvamatiśayaśśaktiriti cauko 'rthaḥ</b> |</p>
<b><lg>
<l>sa tu dravyād vibhinno vā dravyasyātmaiva vā tathā |</l>
<l>vyatirekamupāśritya sādhanatvāya kalpate || 10 ||</l></lg></b> (vāpa.3.7.15)
<p>parasparato hi vyāvartamānaśarīrāḥ karaṇādayassādhanabhedāḥ kathamekadravyātmatā—
mupayanto na saṅkīryeran ? asaṅkare vā kathamamīṣāmekadravyātmatā yujyate ? tasmādekadravyādhi
karaṇā karaṇādipratītirevāsyā dravyād bhedamāpādayati | kiñca</p>
<b><lg>
<l>vibhak‍tyarthe 'vyayībhāvavacanādavasīyatām |</l>
<l>anyo dravyād vibhak‍tyarthasso 'vyayenābhidhīyate || 11 ||</l></lg></b> (vāpa. 3.7.165)
<p>tathā hi— vibhak‍tyarthe vartamānamavyayamuttarapadena samasyate | yadi ca vibhak‍tyartha
ityanena śak‍tyāśrayassattvabhūtaṃ dravyamucyate, tadasattvavācināvyayena nābhidhīyeta | tasya
cārthasya prātipadikenaivoktatvāt tadabhidhāyyavyayamaprayohagārhameva syāt | evaṃ ca adhistri,
adhikumārīti na sidhyet | yatra hi padadvayaṃ saṅgatārthaṃ prayujyate sa viṣayassamāsasaṃjñāyāḥ |
tasmādanabhihitāmadhikaraṇaśaktimavyayamabhidadhatturapadena samāsamanubhavati | tena cāvadhāryate
dravyātiriktāṃ śaktimamabhidhatte vibhaktiriti | bhavato 'pi yuktamevocyate | svarūpādud‌bhavat
kāryaṃ tato 'nyāṃ śaktimaśaktaṃ kalpayitumiti | yataḥ śaktivādino 'pi guṇādiśabdavācyāt
kārakatvāderdravyasya svarūpānna śaktimanyāṃ manyante | kintu kāryopajanāyārthavyaktayaḥ kṣamā
iti na kṣamante; sarvasmādapi kāryodayaprasaṅgāt | svakāraṇaparamparāyātaniyatasvabhāvatāṃ tu na
vidmaḥ | kāraṇaguṇotthaḥ padārthātiśaya iti cet saiva śaktiḥ | tasyāstu
nityatvānityatvavikalpo nopayuktaḥ; yāvad‌dravyabhāvitve na dravyavadeva nityānityatvāt
sarvadā kāryotpādaḥ, kriyākāla eva śakterunmeṣāt | adṛṣṭapratiniyatasahakāryādayastu
śak‍tyunmeṣahetavo nāsmābhirapi nirākriyante | yena tūpādānaniyame anvayavyatirekau
vṛddhavyavahārādṛte 'pi kāryadarśanāvaseyaśaktimūlāveva; vṛddhairapyanvayavyatirekābhyāṃ tathaiva
kāraṇatvāvagamāt | nāśaḥ śakteḥ pratibandho vā mantrādinetyādivikalpastu svarūpasya
śaktitvasiddhau niṣiddha eva bhavati | vyāpārastu dhātuvācya evātīndriyo na vāstavaḥ | tena
kāryadarśanānyathānupapattikalpitā śaktiratīndriyopapannataraiveti |</p>

<pb n="300"/>
<p>(<b>10. vṛttyarthaḥ</b>)</p>
<p><b>vṛttyarthāsridhā — 1. apadārthaḥ, 2. ekapadārthaḥ, 3. anekapadārthaś‍ca |</b></p>
<p>(<b>1. apadārthaḥ</b>)</p>
<p>tatrā 'padārthastridhā— <b>dhātupratyayārthīyaḥ, pratyayapratyayārthīyaḥ,
prātipadikapratyayārthīyaś‍ca</b> | teṣu —</p>
<p><b>dhātupratyayārthīyo</b> dvidhā— kriyārūpaḥ, kārakarūpaś‍ca | tayoḥ—</p>
<p><b>kriyārūpo</b> yathā kartumicchati cikīrṣati, kurvantaṃ prayuṅkte kārayati, atyarthaṃ
punaḥ punaḥ pacati pāpacyate |</p>
<p><b>kārakarūpo</b> yathā pākaṃ karoti pacati, pākena kriyate pacyate, pācakaḥ
paktavyamiti |</p>
<p><b>pratyayapratyayārthīyo</b> dvidhā— nityo vaivakṣikaś‍ca | tayoḥ—</p>
<p><b>nityo</b> yathā kṛtrimaṃ, sāṃrāviṇam, vyāpakrośī, bhidā, ābhijityaḥ kauñjāyanya iti |</p>
<p><b>vaivakṣiko</b> yathā cikīrṣuḥ, kāraṇā, gārgyāyaṇaḥ, kālyāṇineyaḥ, mālāyāḥ,
kumāryā iti |</p>
<p><b>prātipadikapratyayārthīyo</b> dvidhā— vyaktirūpaḥ, śaktirūpaś‍ca | tayo—</p>
<p><b>vyaktirūpo</b> yathā ajā, kumārī, brahmabandhuḥ, vṛkṣaḥ vṛkṣau vṛkṣā iti |</p>
<p><b>śaktirūpo</b> yathā vṛkṣaṃ, vṛkṣeṇa, vṛkṣāya, vṛkṣāt, vṛkṣe, vṛkṣasyeti |</p>
<p>(<b>2. ekapadārthaḥ</b>)</p>
<p><b>ekapadārthastridhā— vasturūpaḥ, avasturūpaḥ, kriyārūpaś‍ca</b> | teṣu—</p>
<p><b>vasturūpo</b> dvidhā— sattvabhūto 'rthaḥ, asattvabhūto 'rthaś‍ca | tayo—</p>
<p><b>sattvabhūto 'rtho</b> yathā aupagavaḥ, chāndasaḥ, lākṣikaṃ, yauṣmāka iti |</p>
<p><b>asattvabhūto 'rtho</b> yathā āstikaḥ, upatyakā, prakaṭaṃ, tatratyam iti |</p>
<p><b>avasturūpo 'pi</b> pūrvavadeva dvidhā | tayoḥ—</p>
<p><b>sattvabhūto 'rtho</b> yathā ag‍nivat, pañcavat, pañcakṛtvaḥ, sarvadā, bahuśa iti |</p>
<p><b>asattvabhūto 'rtho</b> yathā natarāṃ, prāhatarāṃ, pacatitarāṃ, pacatirūpamiti |</p>
<p><b>kriyārūpo</b> 'pi dvidhā— saṃkṣip‍to, vikṣip‍taś‍ca | tayoḥ—</p>
<p><b>saṃkṣip‍to</b> yathā ātmanaḥ putramicchati putrīyati, ś‍yena ivācarati ś‍yenāyate,

<pb n="301"/>
abhṛśo bhṛśo bhavati bhṛśāyate, senayā abhiyāti abhiṣeṇayatīti |</p>
<p><b>vikṣip‍to</b> yathā kaṃsavadhamācaṣṭe kaṃsaṃ ghātayati, ārātri vivāsamācaṣṭe rātriṃ
vivāsayati, puṣyacandrayogaṃ jānāti puṣyeṇa candraṃ yojayati, ujjayinyāḥ
prasthito māhiṣmatyāṃ sūryodgamaṃ prāpnoti māhiṣmatyāṃ sūryamudgamayatīti |</p>
<p>(<b>3. anekapadārthaḥ</b>)</p>
<p>anekapadārthastridhā—<b>ekapadārthāśrayaḥ, ubhayapadārthāśrayaḥ, anyapadārthāśrayaś‍ca</b> | tatra
<b>ekapadārthāśrayo</b> dvidhā— pūrvapadārthāśrayaḥ, uttarapadārthāśrayaś‍ca | tayoḥ—</p>
<p><b>pūrvapadārthāśrayo</b> yathā upakumbhaṃ, puruṣavyāghraḥ, gomatallikā, pūrvakāyaḥ,
rājadantaḥ, prāptajīvika iti |</p>
<p><b>uttarapadārthāśrayo</b> yathā rājapuruṣaḥ, yūpadāruḥ, kaṣṭaśritaḥ, śvalehyaḥ (kāśikā
2.1.33) dva‍yahnajātaḥ aneka iti |</p>
<p><b>ubhayapadārthāśrayo</b> dvidhā— ekādhikaraṇo bhinnādhikaraṇaś‍ca | tayoḥ</p>
<p><b>ekādhikaraṇo</b> yathā nīlotpalam, agnistokaḥ (kāśikā 2.1.65), puruṣottamaḥ,
sarvaśvetaḥ (kāśikā 2.2.9), sap‍tarṣayaḥ, khañjakubja iti |</p>
<p><b>bhinnādhikaraṇo</b> yathā dhavakhadirau, aśvabaḍabau, dadhipayasī, dhavakhadirapalāśāḥ,
kākolūkaṃ, gavāśvamiti |</p>
<p><b>anyapadārthāśrayo</b> dvidhā— satad‍guṇo 'tad‍guṇaś‍ca | tayoḥ</p>
<p><b>satad‍guṇo</b> yathā unmattagaṅgaṃ, śastrīś‍yāmā, sahastrākṣaḥ, śūlapāṇiḥ, dvitrāḥ,
ardhatṛtīyā iti |</p>
<p><b>atad‍guṇo</b> yathā ūḍharathaḥ, citraguḥ, dakṣiṇapūrvā, uṣṭramukhaḥ guḍapriyaḥ, priyaguḍa
iti (mabhā. 2.2.35) |</p>
<p>(<b>vṛttiḥ— jahatsvārthā ajahatsvārthā vā</b>)</p>
<p>atha ye vṛttiṃ vartayanti kiṃ ta āhuḥ?</p>
<p><b>parārthābhidhānaṃ vṛttiriti</b> |</p>
<p>kaḥ punarasyārthaḥ?</p>
<p>kiṃ parārthasyābhidhānamāhosvitparārthamabhidhānamiti ?</p>
<p>ubhayathāpi na doṣaḥ |</p>
<p>yadā tāvadetāvaddarśanamanekamapyarthameka eva śabdaḥ pratyāyayati, tadā vāk‍yāvasthāyāṃ

<pb n="302"/>
śabdāntarābhidheyatayā pratītamarthātmānaṃ vṛttiviṣaye tadupasarjanapadamabhidheyabhāvenopādatte |
tadetadvibhaktapadāvasthāyāmabhidhānaśaktipratighātādvṛttau parārthasyābhidhānaṃ parārthābhidhāna—
mucyate | yadā punareṣa pakṣaḥ ekaśśabdo 'nekamarthaṃ na pratyāyayati tadā puropāttamevārthaṃ
vṛttiviṣaye tānyupasarjanapadāni parārthamupādadate | vyaktamevāsmindarśane parārthābhidhānam | tatra
dvayī gatiḥ— vihāya vā prasiddhamarthasambandhamupasarjanapadānyarthāntaramupādadīran, avasthita
eva vā pracyerthe 'rthāntaramabhidadhīran (vāpa. 94) | dvayamapi hīdamanyatra dṛś‍yate; tadyathā
dadhikalaśe dadhyapanīya kṣīraṃ nidhīyate, jalaṃ tu sikatākumbhe sahaivāvatiṣṭhate
sikatādibhiḥ | tadāha— teṣāṃ parārthābhidhānaṃ vṛttiriti bruvatāṃ kiṃ jahatsvārthā
vṛttirāhosvidajahatsvārtheti ? (mabhā. 2.1.1)</p>
<p>kiñcātaḥ?</p>
<p>yadi <b>jahatsvārthā</b>, rājapuruṣa ānīyatāmityukte puruṣamātrasyānayanaṃ prāpnoti,
aupagavamānayeti cāpatyamātrasya |</p>
<p><b>athājahatsvārthā</b>? ubhayorvidyamānasvārthayordvayordvivacanamiti dvivacanaṃ prāpnoti |
tadevamubhayatrāpi doṣadarśanādubhayā pratipattiḥ |</p>
<p>tatraikeṣāṃ darśanam— 'upāttārthaparityāgenārthāntaraniveśīnyupasarjanapadāni';
yato 'rthāntaraparādhīnasya śabdasya prācyamevārthamanuvidhīyamānasyārthāntarābhidhānamaśak‍yam |
tasmādarthāntaramabhidadhatā parityājyamanenopāttamarthavastu | tadāha— kā punarvṛttirnyāyyā,
jahatsvārtheti | yuktaṃ punaryajjahatsvārthā nāma vṛttiḥ syāt? bāḍhaṃ yuktam | evaṃ hi dṛś‍yate
loke— puruṣo 'yaṃ parakarmaṇi pravartamānaḥ svaṃ karma jahāti | tadyathā takṣā rājakarmaṇi
pravartamānaḥ svaṃ karma jahāti | evaṃ yuktaṃ yad‍rājā puruṣārthe upaguś‍cāpatyārthe vartamānaḥ
svamarthaṃ jahyāt |</p>
<p>nanu ca yathā takṣā kośasamāharaṇasannidhāpanādau rājakarmaṇi vyāpriyamāṇaḥ
svavyāpārāparityāgena rājakarmaṇo 'nuṣṭhātumaśak‍yatvāt svaṃ dārucchedacaturaśrīkaraṇādi—
vyāpāraṃ jahāti, tathā yadyupasarjanamapyarthāntarapratyāyanādau parārthe vyāpriyamāṇaṃ
svārthāparityāgena parārthābhidhānaṃ kartumaśakyamiti pūrvopāttamarthaṃ viśeṣaṇatvādi jahyāt |
taduktodāharaṇayoḥ puruṣamātrasyāpatyamātrasya cānayanaṃ prāpnoti |</p>
<p>naiṣa doṣaḥ | yadyapi svārthopasargeṇa arthāntaramupasarjanapadānyabhiniviśante,
tathāpyādhāya prādhāne rūpabhedamupagṛhītārthātiśayanibandhanamuttarakālaṃ svārthamujjhati |

<pb n="303"/>
atastadāhitarūpabhedānugataḥ puruṣārtho nivṛtte 'pyupasarjanapadārthe viśiṣṭa eva pratīyate |
na hyatiśayādhāyinimittasannidhānakālamātrānuvartinastadāhitaviśeṣāḥ, api tu nimitta—
vyavāye 'pyanuvartante | tatra yathā śaradarkaraś‍misaṃtāpodbhūtenāntaśśarīratejasā jvarassa—
mudīryamāṇo nātapasparśaparivarjanamātreṇa pratikriyate | yathā vā pradīp‍tatejassaṃyogaprati—
labdhajanmāno rūparasagandhasparśaviśeṣāḥ dūrotsārite 'pi tejasi yāvadādhāramavatiṣṭhante,
tathopasarjanapadārthopahitaḥ pradhānarūpātiśayaḥ tadarthāstamaye 'pi pradhānasya viśeṣā—
vacchedanimittaṃ bhavati | yadi vopasarjanaśrutimarthaviśeṣābhidhānasāmarthyavatīmavadhṛtavataḥ
tadavasāyopahitasaṃskāravṛttilābhaprāpitajanmā tadarthaparicchedaḥ parityaktārthāyāmapi śrutau
rūpasāmānyādapahṛtabuddheranavagatārthaparityāgasya pravartate | tatastadupahitaviśeṣaṃ pradhānamavaiti |</p>
<p>nanu ca yadi tasyā eva śruteḥ prayogadarśanābhyāsasāmarthyāt tamevārthaṃ pratipadyate, kaḥ
svārthaparityāgaḥ?</p>
<p>na hi śrutau tasyāṃ bhastrāyāmivopakaraṇaviśeṣāḥ kṛtasanniveśāḥ padārthāḥ |</p>
<p>kiṃ tarhi? te śabdarūpadarśanānumeyāḥ |</p>
<p>tadihāpi tathaiveti kimavahīyate svārthasya?</p>
<p>naivam; nivṛtte 'pi svārthe 'nvayād arthāḥ pratīyante, tadyathā ghṛtaghaṭastailaghaṭa iti |
niṣikte 'pi ghṛte taile vā anvayād ghṛtaṃ tailaṃ vā ghaṭaviśeṣaṇaṃ bhavati ayaṃ ghṛtaghaṭo 'yaṃ
tailaghaṭa iti (mabhā. 2.1.1) |</p>
<p>viṣama upanyāsaḥ; bhavati tatra yā ca yāvatī cārthamātrā | aṅgaṃ hi bhavānagnau
niṣṭapya tṛṇakūrcena prakṣālayatu, na gamyate sa viśeṣaḥ; yathā tarhi mallikāpuṭaś‍campakapuṭa
iti; niṣkīrṇāsvapi sumanassu tatsamparkopahitagandhaviśeṣādyanuvṛtteḥ pratīyate vyapadeśaḥ
ayaṃ mallikāpuṭo 'yaṃ campakapuṭa iti, tathehāpyanvayādupasarjanārthaḥ parityakto 'pi viśeṣaṇaṃ
bhaviṣyati |</p>
<p>athavā jahadapyasau svārthaṃ rājaśabdo nātyantāya jahāti | kaś‍cideva bhāgaḥ
svārthasyāpi hīyate |</p>
<p>katham? virodhādeṣa svārthamavajahāti | tato yāvatāsya pradhānārthopayoga—
virodhastāvantamevārthaṃ jahyāt | tadāha — yaḥ parārthavirodhī svārthaḥ taṃ jahāti | na hi
pradhānārthopayoginaḥ svārthasya atyāge nidarśanamasti? asti, rājakarmaṇi pravartamānaḥ takṣā
rājā takṣakarmaiva jahāti, na hikkitahasitakaṇḍūyitāni | na cāyamarthaḥ parārthavirodhi—
viśeṣaṇatvaṃ nāma tasmānna hāsyati |</p>

<pb n="304"/>
<p>nanu copasarjanapadāni pradhānārthāvacchedavyāpārāveśavanti pradhānopakāriṇaṃ
viśeṣaṇabhāvaṃ na jahatītyucyate | ayameva copasarjanapadānāmartho yat
pradhānamavāp‍tarūpabhedamavagamayanti | tathā hi rājñaḥ puruṣa iti svāmiviśeṣa—
sambandhopahitabhedaḥ puruṣārtho 'vagamyate rājapuruṣa iti | na cāpadārtharūpabhedaṃ pradhāna—
syādhātuṃ tadanavahīyamānasvārthamevopasarjanapadamiti kimucyate jahatsvārthā vṛttiriti?</p>
<p>evaṃ manyate — 'padasya svātiśayapatipattau svādhīnatvaṃ, tasya tyāgāt
svārthāpahānam | yadi copasarjanapadaṃ na svārthena pradhānasyopakuryāt, svarūpamevāsya hīyeta |
yataḥ paropakāritākāraṇamevopasarjanatvaṃ, prayogavaiyarthyaṃ copasarjanasya prasajyate |
pradhānasyottarapadenaiva pratītatvāt | na cānarthakāṇāṃ pareṇa sambandho ghaṭate, sāmarthyanibandhanā
samāsasaṃjñā ca nopapadyate | tasmānna sakalārthaparityāgaḥ | kiṃ tarhi? viśeṣaṇatayā
svapadopadhīyamānarūpātiśayapratipattiyogyatāmātramasyāpahīyate |</p>
<p>nanu ca parityaktāśeṣārthamapi upasarjanapadamarthaviśeṣābhidhāyinassamudāyasya
varṇavadaṅgabhāvamāpatsyate (vāpa. 3 vṛ.)?</p>
<p>naivam; evaṃ hi pratīyamānaḥ pradhānārthopayogī padārthaḥ parityakto bhāvī | na ca
parityaktasvārthebhya upasarjanapadebhyaḥ pradhānaviśeṣo viśeṣaṇaviśeṣyāvacchinnaḥ samudāyo vā
pratīyate | na cāpratīyamānaśśabdārtho nyāyyaḥ kalpayitumiti yatkiṃcidetat | yadyapi cāyaṃ
samudāyaḥ evāvyapadeś‍yapūrvāparabhāgo bhāgabhedānuyāta ivāvasīyamānaḥ saṃbandhī
padārthadvayopahitabhedaṃ hyarthamabhidhatte | tathāpi tadadhigamopāyaḥ pūrvottaravibhāgadarśanam | tatra ca
vṛttau samarthādhikāraḥ kriyate | sāmarthyaṃ nāma bhedassaṃsargo vā (mabhā. 2.1.1) |</p>
<p>apara āha — bhedasaṃsargau vā sāmarthyamiti |</p>
<p>kaḥ punaḥ bhedassaṃsargo vā? iha rājña ityukte sarvaṃ svaṃ prasaktam | puruṣa ityukte sarvaḥ
svāmī prasaktaḥ | ihedānīṃ rājapuruṣamānayetyukte rājā puruṣaṃ nivartayati anyebhyaḥ
svāmibhyaḥ | puruṣo 'pi rājānamanyebhyaḥ svebhyaḥ | evametasminnubhayato 'vacchinne yadi jahāti
kāmaṃ jahātu | na jātucit puruṣamātrasyānayanaṃ bhaviṣyati |</p>
<p>nanu ca puruṣa ityukte na strītyetāvatā saṃpratyayena bhavitavyam |</p>
<p>satyamevaitat | yadā tu puruṣa ākāraviśeṣād dravyāntarasambandhād‍vā svātantryeṇa
nirjñāta upalabdhaḥ taṃ pratyetaducyate | rājño hi anirjñātārthatvāt parārthāyāṃ pravṛttau
sāmānyasaṃsargaviṣayaḥ prātipadikārthavyatireka upajāyate | puruṣastu nirjñātārthāt

<pb n="305"/>
svāmiviśeṣasaṃbandhādavasīyamānaḥ pūrvamavyatiriktaprātipadikārthaḥ prathamāntaḥ svāmi—
viśeṣasthaṃ sambandhamanubhavati | tasmin pratilabdhavibhaktau ya uttaro vyatireka upajāyate
vāk‍yārthaḥ sa bhavati | ihedānīṃ rājā puruṣaṃ nivartayati anyebhyaḥ svāmibhyaḥ | tatra yo 'sau
bhedastatsāmarthyaṃ tannimittā ca vṛttiḥ; bhedanimittāyāṃ ca vṛttau satyāṃ vṛttyabhimukhasya
bhedamupajanasya svārtho nivartate | yasyāpi na nivartate puruṣasya so 'pi svāminaṃ bhinatti |
evametayordvayoranyonyak‍lṛp‍tau satyāmubhayato vyavacchedena nirjñāte puruṣaviṣeśe samudāyārthe
cānyasmin prādurbhūte yadi rājārtho nivartate kāmaṃ nivartatām | prāk tu vṛtterakṛtārthasya
nivṛttau vṛttireva na syāt | vṛttinimittā ca nivṛttiḥ | tasmādadoṣaḥ |</p>
<p>apara āha — puruṣa eva hi rājapuruṣo brāhmaṇādipuruṣaś‍ca | tatra rājā
svāmyantaranivṛttimātraṃ karoti, na tvasau rājārthameva nivarttayati | svāmyantaranivṛttau tu
kṛtāyāṃ puruṣa eva rājapuruṣārthamāheti |</p>
<p>athānyanmatam — nāvasthitārthaparityāgena śabdo 'rthāntaram upādatte | na
hyapauruṣeyasaṃbandhopahitaniveśamarthātmānaṃ rūpadarśanāvasīyamānaṃ śarīraṃ śabdāḥ
parityaktumutsahante | yathā hi te svarūpamasamarthāstyaktuṃ tathārthamapi naiva yogakṣemamapahātuṃ
kṣamante | na hi jalamanalasaṃsparśopacīyamānasparśātiśayamapyātmīyaṃ sneha jahāti |
nimittaviśeṣasannidhāno papādite punareṣāmarthāntarābhidhānasāmarthye kāmacāraḥ |
tasmādabhyuccaya evārthāntarasya vṛttāvupasarjanapadānāṃ pradhānopakārātiśayaḥ |
pradhānopakārastu svāmiviśeṣāvacchedaḥ puruṣārthasya | sa cāparityāgenaiva svārthasya kartuṃ
śak‍yate | na hyatyantamapākīrṇasvārthaṃ śabdaḥ rūpātiśayamarthāntare niveśāyituṃ śak‍noti |
rūpātiśayaniveśanāyāṃ padārthanibandhanatvādanaṅgīkṛtasvārthāni ca yānyupasarjanapadāni
pradhānārthaniveśīni tamevārthaṃ śabdāntareṇa pratipādayanti | na tairatiśayaḥ pradhānasya
pratipādito bhavati | tataś‍ca rājapuruṣamānayetyukte puruṣamātrasyānayanaṃ prāp‍noti,
aupagavamānayeti cāpatyamātrasyeti | tadavadhāryāha — athavā punarastvajahatsvārthā vṛttiḥ |
yuktaṃ punaḥ yadajahatsvārthā nāma vṛttiḥ syāt? bāḍhaṃ yuktaṃ; evaṃ hi dṛś‍yate loka
bhikṣuko 'yaṃ dvitīyāṃ bhikṣāmāsādya pūrvāṃ bhikṣāṃ na jahāti, sañcayāyaiva yatate |</p>
<p>nanu coktamubhayorvidyamānasvārthayoḥ dvayordvivacanamiti dvivacanaṃ prāp‍noti |</p>
<p>kasyāḥ punardvivacanaṃ prāp‍noti ?</p>
<p>prathamāyāḥ | na prathamāsamartho rājā | ṣaṣṭhyāstarhi prāp‍noti | na ṣaṣṭhīsamarthaḥ puruṣaḥ |

<pb n="306"/>
prathamāyā eva tarhi prāp‍noti |</p>
<p>nanu coktaṃ na prathamāsamartho rājābhihitaḥ, so 'rtho 'ntarbhūtaḥ prātipadi—
kārthassaṃpannaḥ | tatra prātipadikārthe prathameti prathamāyā eva dvivacanaṃ prāp‍noti | tatra yathā
dhavakhadirāviti padārthāntaropacaye saṅkhyābhedopajanakānekavacanaṃ pravartate tadvadihāpi
rājapuruṣaḥ, iti puruṣaśabdād dvivacanaṃ prāp‍noti |</p>
<p>naivam; dhavakhadirāvityavayavārtha samavetassaṅkhyāviśeṣaḥ, tato 'vayavāt parasyā
vibhakteḥ kāraṇam | iha tu eka eva puruṣārthaḥ tadekavacanameva puruṣaśabde nyāyyaḥ | na
hi rājaśabdenāsambadhyamānā vibhaktistadarthasamavetāṃ saṅkhyāmabhidheyatvena apekṣate |
dvandvapadānāṃ tu pratyavayavamanekārthābhidhānasāmarthyādanekavacanaṃ na virudhyate | anuttara—
padeṣvapi tarhi tat prāp‍noti?</p>
<p>prāp‍notu | 'supo dhātuprātipadikayoḥ' (2.4.71) iti lopo bhaviṣyati |</p>
<p>athāyamabhiprāyaḥ — samudāyāt parā vibhaktiḥ, atassamudāyārthasamavāyinīṃ
saṅkhyāmabhidhatte | samudāyassa cāvayavātmakatvādavayavabhedanibandhanassaṅkhyābhedaḥ
nimittamanekavacanasyeti | tadetat k‍va yujyate?</p>
<p>yatra padasamudāyenārthasamudāyaḥ pratyāyyate, yathā dvandvapade | yatra tu
viśeṣaṇaviśeṣyabhāvāvacchinnamarthāntaramevābhidheyamavayavaiḥ samudāyenopādīyate, yathā
bahuvrīhipade 'lohitavasanaḥ', 'citraveṣṭana' iti, tatrāvayavārthāhitabhedasya padārthasya
samudāyenābhidhīyamānatvāt tataḥ parā vibhaktissamudāyārthaniveśinīṃ saṅkhyāmupādatte |
tadāha 'saṅghātasyaikārthyānnāvayavasaṅkhyātassubutpattiḥ' (2.1.2. vā. 3) | atra hi
samudāyād rājapuruṣa ityetasmād vibhak‍tyotpattavyam | tena samudāyenaivaikārtha—
piṇḍo 'vayavārthaśak‍tyanugṛhītaḥ pṛthagavyapadeś‍yo 'vayavaśaktirabhidhīyate | tasmiṃś‍ca
saṅghātārthe svāmiviśeṣaparicchinne nivṛttasvāmyantarasaṃbandhe ekatvaṃ samavetaṃ, tena
vidyamānāyāmapyavayavasaṅkhyāyāṃ tadāśrayā subutpattirna bhaviṣyati | tadevamajahatsvārthāyāṃ
vṛttau tadupasarjanapadaṃ svārthātiśayāvacchinnaṃ pradhānārthamabhidadhāti | tato
viśeṣaṇaviśeṣyabhūtārthadvayābhidhānamupasarjanasya vṛttau bhavati | yattu pradhānārthasambhavaviśeṣaṇaṃ
pāṭaliputrakādi, tadasya nivartate, ato vṛttiviṣaye rājārthaḥ tairviśeṣaṇairnāvacchidyate |
yadā tu vāk‍yāvasthāyāmupasarjanaṃ padārthaḥ pradhānasaṃsparśavibhaktaḥ kevala eva bhavati, tadā

<pb n="307"/>
yuktameva yad‍‌viśeṣaṇabhāvamanubhavati, yathā rājñaḥ pāṭaliputrakasya puruṣa iti; yadi vā—</p>
<b><lg>
<l>upāyamātrānnānātvaṃ samūhastveka eva saḥ |</l>
<l>vikalpābhyuccayābhyāṃ tu bhedasaṃsargakalpanā || 12 ||</l></lg></b> (vāpa. 3.14.98)
<p>tatrātyanta<b>jahatsvārthāyāṃ</b> vṛttau puruṣaśabde puruṣārthābhidhāyini sarvaśabdeṣu ca
pratiniyatārthābhiniveśiṣu bheda eva sāmarthyam | <b>ajahatsvārthāyāṃ</b> tu vṛttau puruṣaśabde
puruṣamātrābhidhāyini sarvaśabdeṣu ca pratiniyatārthābhiniveśiṣu saṃsarga eva sāmarthyam |
nātyantamajahatsvārthāyāṃ vṛttau puruṣādiṣu sambandhiśabdeṣu sarvaśabdānāṃ
cāsamarthayonitvābhyupagame samāptau bhedasaṃsargau sāmarthyamityākhyāyate— (vāpa. 3.14.99)</p>
<b><lg>
<l>vṛttiṃ vartayatāmevamabudhapratipattaye |</l>
<l>bhinnāḥ sambodhanopāyāḥ puruṣeṣvanavasthitāḥ || 13 ||</l>
</lg></b>
<p>na hi paramārthataḥ parākṛtapūrvottaravibhāgasaṃsparśena saṅghātenātiśayavatyarthe '—
bhidhīyamāne bhedasaṃsargadarśanāvakāśaḥ kaś‍cidasti | tasmādasatyena bhedasaṃsargadarśanena
satyassamudāyārtho nirūpyata iti ||</p>
<p>(<b>11. <emph>padārthanirūpaṇam</emph></b>)</p>
<p>padārthastridhā— <b>1. jātiḥ, 2. vyaktiḥ, 3. ākṛtiś‍ca</b> | tatra—</p>
<p>(<b>1. jātiḥ</b>)</p>
<p><b>bhinnaṣvabhinnapratyayanimittaṃ jātiḥ</b> |</p>
<p>sā tridhā dravyajātiḥ, guṇajātiḥ, kriyājātiś‍ca | tāsu—</p>
<p><b>dravyajāti</b>rdvidhā— saṃsthādi(na)vyaṅgyā upadeśavyaṅgyā ca | tayoḥ—</p>
<p><b>ādyā</b> yathā gauḥ padā na spraṣṭavyā, sampanno vrīhiḥ subhikṣaṃ karotīti |</p>
<p><b>dvitīyā</b> yathā brāhmaṇo na hantavyaḥ,kaṭhaḥ pravaktā bhavatīti |</p>
<p><b>guṇajātiḥ</b> dvidhā— pratyakṣā anumeyā ca | tayoḥ</p>
<p><b>ādyā</b> yathā śvetaṃ chāgamālabheta, amlo rasaḥ pācano dīpana iti |</p>
<p><b>dvitīyā</b> yathā dakṣaḥ śriyamadhigacchati, kāmī maṇḍanapriyo bhavatīti |</p>
<p><b>kriyājātiḥ</b> dvidhā— sāmānyarūpā viśeṣarūpā ca | tayoḥ—</p>

<pb n="308"/>
<p><b>ādyā</b> yathā raipoṣaṃ puṣyati, nāgarakavṛttaṃ varteteti |</p>
<p><b>dvitīyā</b> yathā aṣṭakā kartavyā, viśvajitā yajeteti |</p>
<p>(<b>2. vyaktiḥ</b>)</p>
<p><b>jātyādhāro vyaktiḥ</b> |</p>
<p>sā tridhā— dravyavyaktiḥ, guṇavyakti, kriyāvyaktiś‍ca | tāsu—
<b>dravyavyaktiḥ</b> dvidhā— śuddhā miśrā ca | tayoḥ —</p>
<p><b>ādyā</b> yathā gāṃ badhāna, gāṃ dogdhi, tvaṃ pacasi, ahaṃ pacāmīti |</p>
<p><b>dvitīyā</b> yathā—</p>
<b><lg>
<l>magadheṣu stanau pīnau kaliṅgeṣvakṣiṇī śubhe |</l>
<l>bāhū pralambāvaṅgeṣu vaṅgeṣu caraṇau mṛdu || 14 ||</l></lg></b> iti |
<p><b>guṇavyaktiḥ</b> dvidhā— mukhyā gauṇī ca | tayauḥ—</p>
<p><b>ādyā</b> yathā śvetaṃ rūpaṃ paś‍yāmi, madhuraṃ rasamāsvādayāmi, sugandhiṃ gandhamājighrāmi,
śītaṃ sparśamanubhavāmīti |</p>
<p><b>dvitīyā</b> yathā— 'tīvraḥ pratāpo madhuraṃ vacaste yaśo 'vadātaṃ surabhiḥ svabhāvaḥ |' iti |</p>
<p><b>kriyāvyaktiḥ</b> dvidhā— kartrāśritā, karmāśritā ca | tayoḥ—</p>
<p><b>ādyā</b> yathā āste devadattaḥ, pras‍nute gauḥ svayameveti |</p>
<p><b>dvitīyā</b> yathā pacyate odanaḥ, lūyate kedāraḥ svayameveti |</p>
<p>(<b>3. ākṛtiḥ</b>)</p>
<p><b>vyaktipratirūpamākṛtiḥ |</b></p>
<p>sā tridhā— dravyākṛtiḥ, guṇākṛtiḥ, kriyākṛtiś‍ca | tāsu—
<b>dravyākṛtiḥ</b> dvidhā— śrutadaśā, dṛṣṭadaśā ca | tayoḥ</p>
<p><b>ādyā</b> yathā asyāṃ dṛṣadi vāsudevaḥ kriyatām, asyāṃ bhittau kāmadevo
likhyatām, atra dhvaje hanūmān badhyatāmiti |</p>
<p><b>dvitīyā</b> yathā amī piṣṭapiṇḍāḥ siṃhāḥ kriyantām (nyāyavā. 2.2.67), ayaṃ
kūpe candramāḥ, ayamākāśe devapatha iti |</p>
<p><b>guṇākṛtiḥ</b> dvidhā— pratyakṣāśrayā, anumānāśrayā ca | tayo—</p>
<p><b>ādyā</b> yathā vadhrikā darśanīyo manuṣyaḥ, cañcā ramaṇīyaḥ (mabhā. 1.2.52),

<pb n="309"/>
tadetadghuṇākṣaraṃ rūpamiti |</p>
<p><b>dvitīyā</b> yathā aho mugdhaṃ rūpamālekhyasya, vidagdha ākāraś‍citrasya, saumyā
mūrtiḥ pratimāyā iti |</p>
<p><b>kriyākṛtiḥ</b> dvidhā— kāyakriyādhārā, manaḥkriyādhārā ca | tayoḥ</p>
<p><b>ādyā</b> yathā ṛjvāga(ya)taṃ tamālekhyam (līnam), sācimukhavartakaḥ parāvartakaṃ
sthānamiti |</p>
<p><b>dvitīyā</b> yathā bhītā dṛṣṭiḥ, trasta ākāraḥ, savikāraṃ rūpamiti |</p>
<p>nanu ca jātireva śabdārtha iti jaiminīyāḥ | jaiminirhi—</p>
<b><lg>
<l>jātimevākṛtiṃ prāha vyaktirākṣipyate payā |</l>
<l>sāmānyaṃ tacca piṇḍānāmekabuddhinibandhanam || 15 ||</l></lg></b> (ś‍lovā.)
<p>nanu ca sās‍nādīnāṃ sanniveśa ākṛtiḥ | na cāsau <b>jaumini</b>mate 'pi na pṛthagasti |
yadāha <b>bhāṣyakāraḥ</b> — atha gaurityatra kaśśabdārthaḥ sās‍nādiviśiṣṭā ākṛtiriti |
tataś‍ca saiva śabdārtho bhavati | naivam; evaṃ sati saṃsthānasya prativyaktibhinnatvāt,
ānantyavyabhicārābhyāṃ sambandhasya grahītumaśak‍yatvāt | na ca vidyamānāyāmapyākṛtau
gāmānayetyuktaś‍citrapustamayīṃ kaś‍cid gāmānayati nanu jātipakṣe 'pi jātessarvagata—
tvamiti mṛdgavakānayanaṃ (nyā.sū. 2.2.63) na bhavati; sās‍nādimataḥ prāṇina eva
gotvābhivyañjakatvāt | ato nākṛtirjāteḥ pṛthakchabdārtha iti |</p>
<p>vyaktirapi na śabdārthaḥ, sā hi vyaktimātraṃ vā syād viśiṣṭā vā | na
tāvad‍vyaktimātraṃ, aśvādivyaktāvapi gauriti jñānābhidhānayoḥ prasaṅgāt | atha
gotvaviśiṣṭā?</p>
<p>tadgotvamavagatamanavagataṃ vā viśeṣaṇaṃ bhavati ?</p>
<p>nānavagatamatiprasaṅgāt; avagamastu śabdāt pramāṇāntarato vā; na pramāṇāntarataḥ,
tadasannidhānāt | śabdatastu gotvāvagame tadeva prathamataśśabdo 'bhidadhāti,
nāgṛhītaviśeṣaṇā viśeṣye buddhiriti nyāyāt | nanu jātiṃ viśeṣaṇatvena viśeṣyetvena
ca vyaktiṃ gośabdo vakṣyati; na śak‍noti vak‍tumatibhārāt tadāha—</p>
<b><lg>
<l>viśeṣyaṃ nābhidhā gacchet kṣīṇaśaktirviśeṣaṇe || 16 ||</l></lg></b> (avṛmā.) iti ||

<pb n="310"/>
<p>nanu daṇḍyādiśabdādiva viśeṣaṇaṃ jātiṃ viśeṣyāṃ ca vyaktiṃ gośabdādeva
pratipatsyāmahe; tatko 'syātibhāraḥ?</p>
<p>viṣama upanyāsaḥ | tatra hi prakṛtipratyayavibhāgena prakṛtyarthaviśiṣṭaḥ
pratyayārtho 'vagamyate | gośabdena tu naivamiti | na ca vyaktyavagatau gatiranyā nāsti,
yenobhayābhidhānaṃ kalpyate | avinābhāvabalena jātipratītāvapi tatpratītisiddheḥ | yadi ca
vyaktiśśabdārtho bhavet, vyak‍tyantare gośabdo na prayujyate | na ca na prayujyate, tasmāt
sarvavyaktisādhāraṇī jātirasyārthaḥ, na vyaktiḥ |</p>
<p>nanu ca vyak‍tyantaramapi vyaktireva | so 'yaṃ vyaktau gośabdaḥ prayukto, na sāmānye |
naivam | evaṃ sati karkādivyaktāvapi prasaṅgaḥ | yatrāsya prayogo dṛṣṭastatra prayujyata
iti cet, adya jātāyāṃ gavi mā prayoji | api ca vyaktau padārthe 'iyamiyaṃ vā
gauriti pratītiḥ syāt, na punariyamiyaṃ ceti | na ca ākṛtāviva vyaktāvapyānantya—
vyabhicārābhyāṃ sambandhagrahaṇamupapadyata iti |</p>
<p>kathaṃ punarimā jātayaḥ parasparato vyāvartamānaśarīrā bhaveyuḥ? rūpameva hyāsāṃ parasparato
vyāvarttate | viṣayarūpānurodhī ca pratyayaḥ svākārabhedena tadavacchinatti | tadanuvidhāyinaś‍ca
śabdāstathaiva tadupādadate | evaṃ tarhi nityatvādāsāṃ tadrūpāvasāyassadā prasajyeta |</p>
<p>naivam; asannihitāśrayāṇāmanabhivyakteḥ | yadyevamabhivyañjakavaśādavasāyastā—
sāmiti sopavyañjanāśśabdairabhidhīyeran |</p>
<p>tanna | yathā kācādarśodakādiṣu pratīyamānabhedo mukhādirarthaḥ kācādidarśanā 'pekṣo
na pratīyate | na ca kācādibhirupadarśitamarthamabhidadhānāḥ śabdāḥ kācādīnupādadate, tathā
vyaktibhirupadarśitarūpavibhāgā jātayastābhirasaṃspṛṣṭā eva śabdaiḥ pratyāyyante | kathaṃ
punarāśrayāśśabdena asaṃspṛś‍yamānabhedā api jātibhedāvagamāya kalpante, yathā
cakṣurādayo 'pratīyamānā api rūpādiviṣayaviśeṣapratipattaye | taduktam—</p>
<b><lg>
<l>yathā jalādibhirvyaktaṃ mukhamevābhidhīyate |</l>
<l>tathā dravyairabhivyaktā jātirevābhidhīyate || 17 ||</l>
</lg></b>
<b><lg>
<l>yathendriyagato bheda indriyagrahaṇādṛte |</l>
<l>indriyārtheṣvadṛś‍yo 'pi jñānabhedāya kalpate || 18 ||</l>
</lg></b>

<pb n="311"/>
<b><lg>
<l>vinātmarūpagrahaṇād‍vyañjikā vyaktayastathā |</l>
<l>sāmānye jñānabhedānāmupayānti nimittatām || 19 ||</l></lg></b> (vāpa.jā.29–31)
<p><b>vyaktireva śabdārtha iti vyāḍīyāḥ</b> | śabdo hi padaṃ, tacca vibhak‍tyantameva na
prātipadikamātram | vibhaktiḥ prātipadikāduccarantī prātipadikārthagatameva svārthamācaṣṭe |
yugacca tritayaṃ vibhak‍tyarthaḥ 'liṅgaṃ saṅkhyā kārakaṃ' ca | na caitat tritayaṃ prātipadikārthe
jātāvanveti; na hi jāteḥ kārakatvam, amūrtatvāt | na saṅkhyāsambandhitvam, abhedāt |
na strītvādisāmānyayogaḥ, nissāmānyatvāt |</p>
<b><lg>
<l>nanvātmanīnasāmānye kārakatvaṃ bhaviṣyati |</l>
<l>kakṣyāntaritamityeṣa yukto vaibhaktiko 'nvayaḥ || 20 ||</l></lg></b> (nyāyamaṃ.)
<p>naitatsāram | amūrtasyāpyātmano jñānaprayat‍nādiyoge kārakatvamupapadyate | jātestu na
manāgapi vyāpārasaṃsparśa iti (mabhā. 1.2.64, śā.bhā. 1.3.9.30, nyāyamaṃ.) |</p>
<p>nanu ca vyaktilakṣaṇayā sarvamupapatsyate |</p>
<p>naivam; lakṣaṇā hi tatra bhavati yatra sakṛtprayuktaṃ padaṃ kañcanārthamabhidhatte,
bhūyaś‍cānupapadyamānamarthāntaraṃ lakṣayati, lakṣite ca śaktisaṅkhyādikaṃ niveśayati | atra
tu nānyathānupapattyādi saṃvedyate | na ca vyaktipratītirvyavahiteti kecinmanyante | vyaktimeva
ca śaktisaṅkhyānurañjitāṃ kāryayoginīṃ paś‍yāmaḥ | ata eva cālambhanaprokṣaṇaviśasanādayo
jātau na vidhīyante | na ca ṣaḍ deyāḥ dvādaśa deyāḥ caturviṃśatirdeyā iti bhedasaṅkhyayā
jātiryujyate | api tu vyaktirevainaṃ bhāramudvahati | kiṃca jātau padārthe yadi paśurupākṛtaḥ
palāyetānyaṃ tadvarṇaṃ tadvayasamālabheta iti paśoranyatvaṃ na yujyate, jāterabhedāt | api ca—</p>
<b><lg>
<l>cayāpacayasaṅghātasvasvāmitvādikalpanāḥ |</l>
<l>yānti jātyabhidheyatvapakṣe sākṣānna saṅgatim || 21 ||</l></lg></b> (nyāyamaṃ.)
<p>etena tulyayogakṣematvādākṛtirapi na śabdārtha ityuktaṃ bhavati; tasyā api
prokṣaṇādikriyāsādhanatvāyogāt | na hi sanniveśaḥ prokṣyate ālabhyate viśasyate vā | ye ca
saṅkhyāyogādayaḥ cayāpacayādayo vā te jātāvākṛtāvapi na yujyante | kiṃca ākṛtivacanatve
gośabdasya śuk‍lādiguṇavācibhiḥ padāntaraismāmānādhikaraṇyaṃ na prāp‍noti | na hi śuk‍lādayo
guṇāḥ ākṛtivṛttayaḥ, api tu vyaktivṛttaya iti | na caitad vācyaṃ vyaktilakṣaṇādvārakamidaṃ

<pb n="312"/>
bhaviṣyatīti | lakṣaṇā hi mukhyābhāve pravartate | na khalu ṛjau vahati vartmanyanṛju—
radhvāśrayitavyo bhavati | na cānantyavyabhicārābhyāṃ sambandhāgrahaṇamiti vaktavyam | taddhi
jātimākṛtiṃ vopalakṣaṇamāśritya bhaviṣyati |</p>
<p>yadyevamupalakṣaṇabhūtāṃ jātimākṛtiṃ vābhidhāya śabdo vyaktimabhidhatte |</p>
<p>naivam; āstāmabhidhīyamānaṃ, vidyamānamapi pratipannamātrameva <b>upalakṣaṇaṃ</b> bhavati |
tadyathā—'katarad‍devadattagṛham? yatrāyaṃ kāka iti | atra hi na kākalakṣaṇopalakṣaṇadvāreṇa
pravṛtto devadattagṛhaśabdaḥ kākārthamabhidhatte, uparate vā kākasambandhe tad‍vyavacchinna—
vastuniveśitāṃ jahāti | evaṃ jātyupalakṣaṇadvāreṇa vyaktau pravartamānaśśabdo jātiṃ ca
(nābhidhāsyati, tadva‍yavacchinnagovyaktiviniveśaṃ ca hāsyati | etenākṛtirapi śabdenānabhidhīya—
mānaiva vyaktimupa) lakṣayatīti lakṣyate | tadyathā— katarat suvarṇaṃ, ya eṣa rucakaḥ svastiko
vardhamānaka iti; na hyatra rucakādyākāradvāreṇa pravṛttassuvarṇaśabdo rucakādyākāramabhidhatte,
uparateṣu vā rucakādyākāreṣu tad‍vyavacchinnasvarṇārthaparatāṃ parityajati | taduktam—</p>
<b><lg>
<l>adhruveṇa nimittena devadattagṛhaṃ yathā |</l>
<l>gṛhītaṃ gṛhaśabdena śuddhamevābhidhīyate || 22 ||</l>
</lg></b>
<b><lg>
<l>suvarṇādi yathā yuktaṃ svairākārairapāyibhiḥ |</l>
<l>rucakādyabhidhānānāṃ śuddhamevaiti vācyatām || 23 ||</l></lg></b> (vāpa. 3.2.4.)
<b><lg>
<l>tathopalakṣaṇe jātāvākṛtau vā samāśrite |</l>
<l>vyaktayo yānti śabdānāṃ śuddhā evābhidheyatām || 24 ||</l>
</lg></b>
<p>etena yaduktaṃ vyak‍tyabhidhānapakṣe sarve śabdāḥ sarvārthā bhaveyuriti tadapi nirastaṃ
bhavati | tathā hi— yathā cakṣurādiśabdānāmaśeṣarūpādiprakāśanasāmarthyaṃ nalikādisuṣira—
vartmani yuktaṃ darśanasya tadavakāśāvasthitarūpabhedoparuddhatayāviṣayāntareṣu na viprakīryate,
tathā jātyākṛtibhyāmavaruddhaviṣayā gavādiśabdānāmabhidhānaśaktirnāśvādiṣvatiprasajyata
iti | uktaṃ ca—</p>
<b><lg>
<l>ākāraiś‍ca vyavacchedātsārvārthyamavarudhyate |</l>
<l>yathaiva cakṣurādīnāṃ sāmarthyaṃ nalikādibhiḥ || 25 || (vāpa. 3.2.5)</l>
</lg></b>
<p>yaccoktaṃ — yathā jalādibhirādarśairabhivyaktāś‍candrādaya eva candrādiśabdaira—
bhidhīyante, yathā cendriyabhedagrahaṇamantareṇāpi rūpādiviṣayajñānabhedo bhavati, tathā
vyaktibhirupavyañjitā jātaya eva gavādiśabdairabhidhīyante, vyaktigrahaṇe ca tadupavyañjanā

<pb n="313"/>
jātirgrahīṣyati (iti), tadapi na samyak | yadā tāvat pratibimbamudakādiṣu
bhāvāntaramevopajāyata ithi darśanam, tadā tadrūpabhedānupātinaḥ śabdāḥ kimiti
udakādīnupādadīran yato nodakādayastadānīṃ candrādīnāmupavyañjanam, api tu rūpajanana—
kāraṇam; na ca kāryavacanāḥ śabdāḥ kāraṇasaṃsparśamanubhavanti | yadā tu darśanaviplavaḥ sa
tādṛśa iti pratipattiḥ, tadā dūrotsāritāvakāśo vyaṅgyavyañjakabhāvaḥ | yadā tarhi
jalādyādarśapratighātāt parāvṛtte cakṣuṣi svavaktravaccandrādayo 'pi dṛś‍yanta iti darśanaṃ
tadaitadupapatsyate | tadā hyudakādivat sannihitamupavyañjanaṃ rūpabhedena jātimabhivyaktarūpabhedāṃ
darśayati | tadeva ca śabdo 'bhidhatte | etadapyavyabhicaritopavyañjanāyattadarśana(nāḥ) jātayaḥ kathaṃ
vinopavyañjanaiḥ pratīyanta iti paryanuyogo nāticaturaśram; candrādīnāmanyathāpi darśanopapatteḥ |
evaṃ jātibhedapratipattāvapi | yathā darśanādīndriyāyattodayāḥ nīlādyarthāvasāyāḥ kāraṇabhedamanu
parivartante naivaṃ jātiparicchedāḥ vyaktirūpapratibaddhotpādāḥ, yena tad‍bhedamanuvidadhyuḥ | tataś‍ca
gotvādayo 'pi parasparato na vyāvarteran | saṃvedyamānabhedaś‍ca padārthaḥ kathamakasmādeka iti
śraddhīyate?</p>
<b><lg>
<l>vyaktereva padārthatvaṃ tasmādabhyupagamyatām |</l>
<l>tathā ca buddhistatraiva śrutaśabdasya jāyate || 26 ||</l>
</lg></b>
<b><lg>
<l>yeṣāmartheṣu sāmānyaṃ na sambhavati taiḥ punaḥ |</l>
<l>ucyate kevalā vyaktirākāśādipadairiva || 27 ||</l>
</lg></b>
<b><lg>
<l>evaṃ ḍitthādiśabdānāṃ saṃjñātvaviditātmanām |</l>
<l>abhidheyasya sāmānyaśūnyatvād‍vyaktivācyatā || 28 ||</l></lg></b> (nyāyamaṃ.)
<b><lg>
<l>ye punaḥ kalpitānekabhedavṛttiṃ pracakṣate |</l>
<l>vācyaṃ tatrāpi sāmānyamatīva grahilāstu te || 29 ||</l>
</lg></b>
<b><lg>
<l>na hi ḍitthatvasāmānyaṃ dṛś‍yate gaganatvavat |</l>
<l>kalpanāyāś‍ca nā(no) bhūmiḥ kācidasti vipaś‍citām || 30 ||</l></lg></b> (nyāyamaṃ.) iti ||
<p>(<b>ākṛtipadārthavādaḥ</b>)</p>
<p>ākṛtireva padārtha iti <b>vindhyavāsi</b>matagandhīyāḥ |</p>
<b><lg>
<l>tatrākṛtipadeneha saṃsthānamabhidhīyate |</l>
<l>loke śāstre ca dṛṣṭatvānna jātirjaiminīyavat || 31 ||</l></lg></b> (nyāyamaṃ.)

<pb n="314"/>
<p>loke yathā '<b>yatrākṛtistatra guṇā vasanti</b>' iti | śāstre yathā— '<b>ākṛtigrahaṇā
jātirliṅgānāṃ ca na sarvabhāk</b> ||' (mabhā. 4.1.63) iti ||</p>
<p>ubhayatrāpi cākṛtiśabdenāvayavasanniveśaviśeṣa ucyate (nyāyamaṃ.) | vṛddhāś‍ca
vyavaharanti yatrārthe yatpadaṃ prayuñjate ta tasyārtho bhavati | tatra yadeṣa gośabdaḥ
sās‍nādimati prayujyate na kesarādimati, tadayamasādhāraṇasanniveśaviṣayatāṃ dyotayati |</p>
<p>pratyakṣaviṣaye ca gaurityādipadaṃ prayujyate | pratyakṣaṃ cākṛtiviṣayam |
aśvapiṇḍasanniveśāddhi vilakṣaṇo gopiṇḍasanniveśa indriyeṇa pratīyate | tatkṛtameva ca
vastūnāmitaretaravailakṣaṇyam | ataḥ pratyakṣaviṣaye gaurityādipadaṃ pravartamānamākṛtāveva
pravartitumutsahate | api ca 'ś‍yenacitaṃ cinvīte'ti na jātiś‍cīyate, na vyaktiḥ, api
tu ākṛtireva | pradīpapravāhādīnāṃ ca śabdānāmākṛtirevārtho 'bhyupeyaḥ | na hyeṣāmartheṣu
vyavasthitaṃ jātirūpaṃ vyaktirūpaṃ vā samasti | yadi cākṛtiśśabdārtho va bhavet, kathamiva
gavādiśabdaiḥ gavādyākārameva jñānaṃ janyeta? api (ca) 'tāneva śāṭakānācchādayāmo
ye pāṭaliputre, tāneva śālīnbhuñjmahe ye madhurāyām' (mabhā.1.1.2) iti yo 'yamevaṃprakāro
vyavahāraḥ, sa ākṛtāveva padārthe saṅgacchate | yacca vrīhyādermukhyasyābhāve nīvārādibhiḥ
pratinidhibhiḥ karma samāpyate tadākṛteḥ aśabdārthatve samāpitamapyaṅgahīnatvādaphalameva
prāp‍noti; nīvārādau vrīhyādijātivyak‍tyorabhāvāt | yaś‍cāyamarcādipratikṛtau
vāsudevādiśabdaprayogaḥ, so 'pyākṛtāveva padārthe yujyate | kiṃcātyanatamadṛṣṭeṣvapyartheṣu
śabdād ākāraviṣayaḥ pratyaya upajāyamāno dṛś‍yate | tadyathā— indraḥ skando vaiśravaṇa
iti | taccākṛtereva śabdārthatve upapadyate | sambandhagrahaṇaṃ cāsya jātivadupapatsyate,
samastagavīṣvapi gosaṃsthānasyaikarūpatvāt | mukhyagauṇabhāve tu prasiddhiraprasiddhiś‍ca
niyāmikā bhaviṣyati | prokṣaṇādikriyā śuk‍lādiguṇayogaś‍ca vyaktidvārā
ākṛterupapatsyate | na cāmūrtatvādākṛterakriyāṅgatvaṃ, amūrtānāmapi guṇakarmaṇāṃ
kriyāṅgatvāt | aruṇayā krīṇāti, abhikrāmaṃ juhotīti | kiṃca—</p>
<b><lg>
<l>yathābhūtendriyotpādyamātmakartṛkamiṣyate |</l>
<l>tathā tallakṣitavyaktisādhyaṃ tatsādhyamucyate || 32 ||</l></lg></b> (nyāyamaṃ.)
<p>tasmādākṛtiḥ padārtha iti |</p>

<pb n="315"/>
<p>kathaṃ tarhyācāryāṇāṃ matavirodho jātirvyaktirākṛtiś‍ca padārtha iti? gavādi—
śabdaistadvato 'bhidhānāt |</p>
<p>nanu ko 'yaṃ tadvānnām? tadasyāstīti tadvāniti viśeṣa evākāra—
sāmānyavānucyate | viśeṣavācyatve cānantyavyabhicārau tadavasthau | sāmānyaṃ ca
śabdenānucyamānaṃ nopalakṣaṇaṃ bhavati | ubhayābhidhāne ca śabdāsyātibhāra ityuktam |</p>
<p>ucyate nedaṃtayā nirdiś‍yamānaḥ śābaleyādirviśeṣastadvān | na ca sarvaḥ
trailok‍yavartivyakti vrātaḥ tadvān, kintu sāmānyāśrayaḥ kaś‍cidanullikhita—
śābaleyādiviśeṣaḥ tad‍vānityucyate | sāmānyāśrayatvācca nānantyavyabhicāra—
yostatrāvakāśaḥ | na ca viśeṣaṇamabhidhāya viśeṣyamabhidadhāti śabda ityupagacchāmo,
yenainamatibhāreṇa pīḍayema | sāmānyāśrayatvamātre saṅketagrahaṇāt tāvanmātraṃ vadataḥ śabdasya
ko 'tibhāraḥ? kiṃca—</p>
<b><lg>
<l>pratyakṣaṃ na ca niṣkṛṣṭajātyaṃśapariniṣṭhatam |</l>
<l>tad‍gocarapravṛttaś‍ca śabdastatkathayet katham || 33 ||</l>
</lg></b>
<b><lg>
<l>yugapannanu saṃvittirviśeṣaṇaviśeṣyayoḥ |</l>
<l>pratyakṣe 'pi na dṛṣṭaiva na ca yuṣmābhiriṣyate || 34 ||</l>
</lg></b>
<b><lg>
<l>kāryakāraṇabhāvo hi taddhiyo bhavatāṃ mate |</l>
<l>tasmād viśeṣaṇe jātau pūrvamindriyajā matiḥ || 35 ||</l>
</lg></b>
<b><lg>
<l>padādapi tadāyattasambandhajñap‍tyapekṣiṇaḥ |</l>
<l>tatraiva buddhirityevaṃ na vyakterapi vācyatā || 36 ||</l></lg></b> (nyāyamaṃ.)
<p>ucyate, pratyakṣe tāvad‍dvayorapi viśeṣaṇaviśeṣyayoḥ indriyaviṣayatāsāmānye
saṃyuktasamavāyādindriyaṃ pravartamānaṃ viśeṣaṇavad‍‌viśeṣyamapi viṣayīkaroti | na ca sāmānyaṃ
pratyakṣaṃ viśeṣo 'numeya iti vyavahāraḥ | evaṃ hi guṇamātragrāhiṇīndriye guṇino 'numeyatvaṃ
syāt | na caivamasti | tasmād viśeṣyaparyantaṃ pratyakṣaṃ, tathā padamapi tattulyaviṣayaṃ na
sāmānyamātraniṣṭhamiti yuktam | yatta <b>'sāmānyāṃśādapoddhatya padaṃ sarvaṃ pravartate</b> || 37 || (nyāyamaṃ.)
iti kevalavyak‍tyabhidhāne satyānantyavyabhicārabhayāducyate | tad‍vadabhidhāne tu na
tadubhayamastīti na śuddhajātyabhidheyatayā śabdavyāpāraḥ saṅkocanīyaḥ |</p>
<p>nanu sarvātmanā pratyakṣatulyaviṣayaś‍cecchabdaḥ pratipattisāmyaṃ prasajeta ? na ca
śabdādindriyācca tulye pratipattī bhavataḥ | taduktam— (vāpa. 2.4.19, nyāyamaṃ.)</p>

<pb n="316"/>
<b><lg>
<l>anyathaivābhi(g‍ni)saṃbandhād dāhaṃ dagdho hi manyate |</l>
<l>anyathā dāhaśabdena dāhārthassaṃpratīyate || 38 ||</l>
</lg></b>
<p>ucyate — parihṛtametat sakalaviśeṣagrahaṇāgrahaṇābhyāṃ pratipattiviśeṣasiddheḥ |
naitāvatā sāmānyamātraniṣṭhaḥ śabdo bhavati | api ca niṣkṛṣṭasāmānyāṃśavacanatve gośabdād
gotvaśabdācca tapalye pratipattī syātām | gauḥ śuk‍la itivacca gotvaṃ śuk‍lamiti buddhiḥ
syāt | cāturvarṇyādivacca svārtha eva gośabdād bhāvapratyayastvatalādiḥ syāt |</p>
<p>atha manyethāḥ ākṣip‍tavyaktikāṃ jātiṃ gośabdo vakti, bhāvapratyayāntastu
niṣkṛṣṭāmiti, tadanupapannam; anākṣip‍tavyaktikāyāḥ k‍vacidapi jāteradarśanāt | atha
gośabdaśravaṇavelāyāṃ na vyaktisaṃsparśaśūnyā jātiravagamyate | bhāvapratyayānte tu gośabde
śrute tacchūnyā śuddhāsau pratīyata iti |</p>
<p>yadyevamāgato 'si madīyaṃ panthānam, āśrayavatī cejjātirucyate jātyāśraya ukta
eva bhavati; nānyathā hi sāśrayavatyuktā syāt | tadāśrayaparihāreṇāśrayisāmānya—
mātravivakṣāyāṃ tvatalādayaḥ prayujyante | tathā cāhuḥ 'yasya guṇasya hi bhāvād‍dravye śabda—
niveśastadabhidhāne tvatalau' (mabhā. 5.1.119) iti | guṇasya bhāvād‍dravye śabdaniveśa
ityasmatpakṣasākṣīṇyakṣarāṇi | sāmānādhikaraṇyaṃ ca tatraivopapadyata ityuktameva | tasmāt</p>
<b><lg>
<l>yathā vidhyantaparyanto vāk‍yavyāpāra iṣyate |</l>
<l>tathaiva vyaktiparyantaḥ padavyāpāra iṣyatām || 39 ||</l></lg></b> (nyāyamaṃ.)
<p>anuparatavyāpāra eva śabde tadavagamāt—(nyāyamaṃ.)</p>
<b><lg>
<l>yenānvitābhidhānaṃ ca padānāmabhyupeyate |</l>
<l>sutarāṃ tena vaktavyā vyak‍tyantaṃ tāvato matiḥ || 40 ||</l>
</lg></b>
<b><lg>
<l>na hi vyaktyanapekṣāṇāṃ jātīnāmitaretaram |</l>
<l>anvayo 'nanvitānāṃ ca nābhidhānamiti sthitiḥ || 41 ||</l>
</lg></b>
<b><lg>
<l>gaṅgāyāṃ ghoṣa ityādau yathā sāmīp‍yalakṣaṇā |</l>
<l>naivaṃ gauś‍śuk‍la ityādau vidyate vyaktilakṣaṇā || 42 ||</l>
</lg></b>
<b><lg>
<l>prayogapratipattibhyāṃ vṛddhebhyo 'dhyavasīyate |</l>
<l>tasmād gavādiśabdānāṃ tad‍vānartha iti sthitam || 43 ||</l>
</lg></b>
<b><lg>
<l>sarveṣu ca prayogeṣu gāṃ dogdhītyevamādiṣu |</l>
<l>tadvato 'rthakriyāyogāt tasyaivāhuḥ padārthatām || 44 ||</l>
</lg></b>

<pb n="317"/>
<b><lg>
<l>padaṃ tad‍vantamevārthamāñjasyenābhijalpati |</l>
<l>na ca vyavahitā buddhirna ca bhārasya gauravam || 45 ||</l>
</lg></b>
<b><lg>
<l>sāmānādhikaraṇyādivyavahāraś‍ca mukhyayā |</l>
<l>vṛttyopapadyamānassannanyathā yojayiṣyate || 46 ||</l>
</lg></b>
<p>tadidamuktaṃ bhagava<b>tākṣapādena</b>, 'vyaktyākṛtijātayastu padārtha' (nyāyasū. 2.2.65)
iti | tuśabdo viśeṣārthaḥ; kiṃ viśeṣyate? guṇapradhānabhāvasyāniyamena śabdārthatvam |
ataḥ sthite 'pi tadvato vācyatve k‍vacitprayoge jāteḥ prādhānyaṃ vyakteraṅgabhāvaḥ, yathā
gauḥ padā na spraṣṭavyeti sarvagavīṣu pratiṣedho 'vagamyate | kvacid‍vyakteḥ prādhānyaṃ
jāteraṅgabhāvaḥ, yathā gāṃ muñca gāṃ badhāneti niyatāṃ kāṃcid‍vyaktimuddiś‍ya prayujyate |
k‍vacidākṛteḥ prādhānyaṃ vyakteraṅgabhāvaḥ, jātistu nāstyeva | yathā piṣṭamayyo gāvaḥ
kriyantāmiti, tatsanniveśacikīrṣayā prayoga iti | guṇaśabdāstu kecit svajātyavacchinnaṃ
guṇamabhidhāya tāvatyeva viramanti | kecittu 'guṇamabhidhāya dravyamapyākṣipanti |'
tatsāmānādhikaraṇye prayogadarśanāt | tadyathā—</p>
<b><lg>
<l>guṇaikaniyatāstāvad gandharūparasādayaḥ |</l>
<l>gandhatvādivyavacchinnagandhādiguṇavācinaḥ || 47 ||</l>
</lg></b>
<b><lg>
<l>teṣāṃ na dravyaparyantā vṛttiḥ k‍vacana dṛś‍yate |</l>
<l>na gandhaḥ padmamityasti sāmānādhikaraṇyadhīḥ || 48 ||</l>
</lg></b>
<b><lg>
<l>guṇaṃ śuk‍lādiśabdāstu kathayantastadāśrayam |</l>
<l>dravyamapyākṣipantyeva śuk‍lo 'śva iti darśanāt || 49 ||</l>
</lg></b>
<b><lg>
<l>kriyāśabdāstu vividhāḥ kecitkartari karmaṇi |</l>
<l>karaṇe ca prayujyante kecidbhāve 'vadhāvapi || 50 ||</l>
</lg></b>
<b><lg>
<l>kartrādivacanāstāvannimittīkṛtya kāṃcana |</l>
<l>kriyāṃ tadyogini dravye vartante pācakādayaḥ || 51 ||</l>
</lg></b>
<b><lg>
<l>yatrāpi tatkriyāyogastadānīṃ nopalabhyate |</l>
<l>tatrāpi yogyatāṃ dṛṣṭvā śabdaṃ santaḥ prayuñjate || 52 ||</l>
</lg></b>
<b><lg>
<l>anye pūrvāparībhūtasvabhāvaparihārataḥ |</l>
<l>siddharūpatayā prāhuḥ śūbdāḥ pākādayaḥ kriyām || 53 ||</l>
</lg></b>

<pb n="318"/>
<b><lg>
<l>anyatpravṛttau śabdasya nimittamavagamyate |</l>
<l>abhidheyaṃ tataś‍cānyadityayaṃ prathamaḥ kramaḥ || 54 ||</l>
</lg></b>
<p>pācakādiśabdāṃnāṃ hi pravṛttinimittaṃ kriyā | abhidheyāstu kartrādayaḥ |</p>
<b><lg>
<l>k‍vacit punaryadevāsya syāt pravṛttinibandhanam |</l>
<l>tasyaiva vācyatā bhāvapratyayāntapadeṣviva || 55 ||</l>
</lg></b>
<b><lg>
<l>itīyaṃ leśatastāvannām‍nāṃ vṛttirudāhṛtā |</l>
<l>ākhyātānāṃ tu vācyo 'rthaḥ purastādupavarṇitaḥ || 56 ||</l>
</lg></b>
<b><lg>
<l>upasarganipātānāṃ nām‍nāmapyavibhāgataḥ |</l>
<l>prayogapratipattibhyāmaneko 'rtho 'vagamyate || 57 ||</l>
</lg></b>
<b><lg>
<l>upasargavaśād‍dhāturarthāntaravilāsakṛt |</l>
<l>vihārāhārasaṃhāraprahāraparihāravat || 58 ||</l>
</lg></b>
<b><lg>
<l>anvayavyatirekābhyāṃ tadartho 'bhyavagamyate |</l>
<l>tadāgame tatpratītestadabhāve tadagrahāt || 59 ||</l>
</lg></b>
<b><lg>
<l>ayamasya padasyārtha iti kiṃ cintitena vā |</l>
<l>yo 'rthaḥ pratīyate yasmāt sa tasyārtha iti sthitiḥ || 60 ||</l></lg></b> (nyāyamaṃ.)
<p>(<b>12. <emph>vāk‍yārthaḥ</emph></b>)</p>
<p><b>vāk‍yārthastridhā — 1. bhāvanā, 2. vidhiḥ, 3. pratibhā</b> ca |</p>
<p>(<b>1. bhāvanā</b>)</p>
<p><b>tatranyotpādānukūlo bhavantaṃ prayuñjānaḥ puruṣavyāpāraḥ karotyartho bhāvanetyucyate |</b></p>
<p>anavacchinnaś‍cānuṣṭhātumaśak‍ya iti sānnidhyāt samānapadopāttaṃ dhātvartha—
mavacchedakatvenāpekṣate | sa caudanaṃ pacatītyādau samānapadopāttatve 'pyayogyatvena
sādhyatvāt pracyutaḥ karaṇāṃśo 'bhiniviśamānaḥ pradhānakriyāmodanaphalikāṃ niṣpādayati |
karaṇaṃ ca kevalamasādhakatamatvāt k‍vacidapi kriyāṃ niṣpādayannopalabdham |
atastatsādhakatamatvasiddhaye kāṣṭhādītikartavyatānupraveśaḥ, phalānupraveśastu taduddeśenaiva
bhāvanāyāḥ pravṛtteḥ | ataḥ phalakaraṇetikarttavyatāvacchedāt kiṃ kena kathamityapekṣiṇī
tryaṃśaparipūrṇā bhāvanā bhavati | tatra devadattaḥ kāṣṭhaiḥ sthālyāmodanaṃ pacatītyādau odanaṃ
phalaṃ, pākaḥ karaṇaṃ, kāṣṭhādikārakacakramitikartavyatā iti | taduktam —</p>

<pb n="319"/>
<b><lg>
<l>odane sādhyamāne hi pākaḥ karaṇamiṣyate |</l>
<l>sthālyag‍nicullīkāṣṭhānāmitikartavyatā matā || 61 ||</l>
</lg></b>
<p>sa ca prayat‍naparispandātmaudāsīnyapracyutyupalakṣyamāṇaḥ puruṣavyāpāraḥ karotyartho
bhāvanā | kathaṃ tarhi kāṣṭhānāṃ karaṇatvam? dhātvarthasya kriyātvāt; bhāvanāyāṃ tu
dhātvarthasya karaṇatvāt; karaṇavibhak‍tyupādāne ca pradhānāntareṇa sambandhāyogāt |</p>
<p>ucyate— 'bhāvanāsaṃbandhād‍dhātvartho 'pi pūrvāparībhūto bhāvanātmāvagamyata' iti
tadapekṣayā kāṣṭhānāṃ karaṇatvam | ataḥ sthitametat— '<b>tryaṃśaparipūrṇā bhāvanā vāk‍yārtha</b>' iti |</p>
<p>(<b>2. vidhiḥ</b>)</p>
<p><b>pravṛttinivṛttyorvidhāyako 'rthavādādibhirupakriyamāṇo liṅloṭtavyādivācyaḥ
śabdavyāpāro vidhiḥ |</b></p>
<p>tena hi bhāvanāyāṃ puruṣaḥ pravartyate nivartyate vā | yathā yāvajjīvamag‍nihotraṃ
juhuyāt, brāhmaṇaṃ na hanyāt, praiṣānanubrūhi, māpabhāṣasva hotuḥ, aṣṭakāḥ kartavyāḥ
(śābhā. 1.3.1), surā na pātavyā, pitaro vandanīyāḥ, guravo nāvamānyāḥ, śivaṃ te
bhūyāt, mā tvā ś‍yena ud‍vadhīditi | sa ca sarvavāk‍yānāmarthaḥ; sarvaṃ hi vāk‍yaṃ vidhi
/?/niṣedhayoreva paryavasyati | yatrāpi ca liṅādayo na śrūyante tatrāpi vidhiniṣedhaparatayā
sarvavāk‍yānāṃ vāk‍yaśeṣabhūtāste 'vagamyante | tadyathā— 'iha deśe subhikṣamityukte 'traiva
sthātavyaṃ, madhyāhno vartata ityukte ihaiva bhoktavyaṃ, sacoraḥ panthā ityukte na gantavyaṃ,
grāhāḥ sarityasyāmityukte na s‍nātavyamiti pratīyate | kiṃ ca mahākāvyairapi
rāmāyaṇādibhiridameva vyutpādyate— 'rāmasya piturājñāṃ pālayato vananivāsino 'pi
tathāvidho 'bhyudayaḥ saṃvṛttaḥ, rāvaṇasya paradārānabhilaṣyatastrailok‍yavijayino 'pi
tathāvidha ucchedaḥ; tasmāt piturājñāṃ pālayet, paradārānnābhilaṣyet, rāmavad varteta na
rāvaṇavaditi |</p>
<p>nanvākhyātavācyatvena bhāvanaiva vidhirityuktaṃ bhavati | kathaṃ ca tatraiva tasya
pravartakatvaṃ, svātmani kriyāvirodhāt? tanna, śabdārthabhedena bhāvanāyā dvaividhyāt | taduktam—</p>
<b><lg>
<l>abhidhābhāvanāmāhuranyāmeva liṅādayaḥ |</l>
<l>arthātmabhāvanā tvanyā sarvākhyāteṣu gamyate || 62 || (ta.vā. 2.1.1)</l>
</lg></b>

<pb n="320"/>
<p>tatra śabdabhāvanā preraṇātmikā śabdasyābhidheyā vidheyā ca | taduktam— 'abhidhatte
karoti ca' iti | sā tvarthabhāvanāṃśadvayaviṣayā, na phalāṃśaviṣayā | taduktam—</p>
<b><lg>
<l>phalāṃśe bhāvanāyāś‍ca pratyayo na vidhāyakaḥ |</l>
<l>abhidadhyuḥ svaśak‍tyā hi vidhimātraṃ liṅādayaḥ || 63 ||</l></lg></b> (ta.vā.2.1.1)
<p>tasyāś‍ca 'kiṃ kena katham' ityapekṣāyāmarthabhāvanāviṣayā puruṣapravṛttiḥ phalāṃśaḥ,
preraṇājñānaṃ karaṇāṃśaḥ, arthavādādaya itikartavyatāṃśa iti tryaṃśaparipūrṇatvam; sā ca
phalakaraṇayoḥ sādhyasādhanabhāvamajñātaṃ gamayantī gamakatvāt pramāṇaṃ bhavati | nanu ca</p>
<b><lg>
<l>vidhilakṣaṇametāvadapravṛttapravartanam |</l>
<l>ajñātajñāpanaṃ hyevaṃ sarvo 'pi hi vidhirbhavet || 64 ||</l></lg></b> (nyāyamaṃ.)
<p>tathā hi— (ś‍lokavā. 5.12—13)</p>
<b><lg>
<l>sādhyasādhanasambandhaḥ sarvākhyāteṣu vidyate |</l>
<l>sarvavāk‍yeṣu cākhyātaṃ tenākāṅkṣānivartanāt || 65 ||</l>
</lg></b>
<p>na ca sādhyasādhanabhāvāvagamamantareṇa pravartakatvaṃ na siddha‍yatīti sādhya—
sādhanabhāvāvagatiravaś‍yakalpanīyā | preraṇājñānajanakatvenaivāsya pravartakatvāt | kimityasau
niṣphale vyāpāre pravartata iti ced, vidhita eteti brūmaḥ | sa hi saphale niṣphale
vā vyāpāre puruṣaṃ pravartayatyeva | yacca puruṣeṣvapravartamāneṣvapi prāmāṇyaṃ tadaparihāryameva |
kalpite hi phale vaiṣayikasukhadveṣiṇo vītarāgā na pravartante, pravṛddhatararāgāstu na
nivartanta iti (nyāyamaṃ.) |</p>
<p>ucyate 'yajeta svargakāma' ityādau vidhirbhāvanāyāṃ puruṣaṃ pravartayati |
bhāvyaniṣṭhasvabhāvako vyāpāro bhāvanā | sā ca sādhyādisvarūparityaktā nirupapattikaiva
syāt | sādhyatvaṃ ca samānapadopādānasannidhivaśād dhātvarthasyāhosvidiṣyamāṇatayā
kāmipadopāttasya svargādeḥ syāditi saṃśaye yogyatvāt svargasyaiva, na dhātvarthasyeti |
taduktam— (ś‍lokavā. 5.14—15)</p>
<b><lg>
<l>vidhāvanāśrite sādhyaḥ puruṣārtho na labhyate |</l>
<l>śrutasvargādibādhena dhātvarthaḥ sādhyatāṃ vrajet || 66 ||</l>
</lg></b>
<b><lg>
<l>vidhau kṛtamatikramya svargādeḥ sādhyateṣyate |</l>
<l>tatsādhanasya dharmatvamevaṃ sati ca gamyate || 67 ||</l>
</lg></b>

<pb n="321"/>
<p>dharme hyadṛṣ‍ṭaviṣaye codanaiva pramāṇam | codanaiva hi bhūtaṃ bhavantaṃ bhaviṣyantaṃ sūkṣmaṃ
vyavahitaṃ vā 'rthamavagamayituṃ śaknoti, nānyat kiṃcanendriyamiti (śābhā. 1.1.2)
etenāpauruṣeyatvena yathārthapratipādakāp‍tapraṇītatvena vā nirastadoṣāṃśasya bādhakapratyaya—
rahitasya vaidikasya laukikasya ca vākyasyautsargikaṃ prāmāṇyamuktaṃ bhavatīti
vidhirvākyārtha iti |</p>
<p><b>(3. pratibhā)</b></p>
<p><b>svaṃ svamarthamabhidhāyoparateṣu padeṣu padārthapratipattyanantaramupajāyamānā idaṃ
taditi avyapadeśyānupadeśasiddhā hitāhitaprāp‍tiparihārahetuḥ pravṛttyanukūlā
buddhiḥ pratibhā |</b></p>
<p>tathā hi— padanibandhanānāṃ padāvayavanibandhanānāṃ ca arthapratyavabhāsamātrāṇāṃ
vicchedena pravṛttau padārthaiḥ krameṇa gṛhyamāṇairāhitasaṃskārāsu buddhiṣu sarvārthapratyavabhāsa—
saṃsargānugṛhītā pratyastamitabhedapratyavabhāsā pravṛttiphalaprasavānumeyābhinnajātīyaiva pratibhā
pratyātmaṃ vivartate | yathā mandaviṣarasādiṣu bhinnānāṃ dravyāṇāṃ pūrvamadṛṣ‍ṭāṃśasaṃsargāt
prāp‍taparipākānāṃ madamaraṇasuvarṇādirarthakriyā dṛśyate, tathā pratipadaṃ bhinnānāṃ
śabdānāmuccāraṇeṣvadṛṣ‍ṭā, punaḥ krameṇāvicchinnānāmuccāraṇe tāsu tāsu
itikartavyatāsvanukūlā prāṇināṃ pratibhopajāyamānā dṛśyate | ayaṃ ca asyā
bhāvanādibhyo viśeṣaḥ | yāvat kimatra mayā kathitaṃ pratipannamartharūpaṃ vā pareṇa
kathamanusandhīyata iti na vicāryate, tāvadanākhyeyena upāyena pūrvottarānusandhānameṣāṃ
prakalpayati | pratyakṣānumānaviṣaye 'pi yāvat pūrvāparapratyavamarśaḥ śabdollekhavān
pratibhayā na kriyate, tāvat pratyakṣamanumānaṃ vā svakāryaṃ na prasādhayati |
pratibhopagṛhītāni sarvapramāṇāni pramāṇatāṃ labhante |</p>
<b><lg>
<l>pratibhālocano hi loka itikartavyatāsu pravartate || 68 ||</l>
</lg></b>
<p>nanu ca na pratibhā vākyārthaḥ, yato bālānāṃ stanyapānādiṣu, haṃsānāṃ
kṣīranīravivecane, jantvādīnāṃ kulāyādikaraṇe, jātamātrāṇāmeva paśumṛgasarīsṛpā—
dīnāmudakasantaraṇe, sup‍tānāṃ ca prabodhādau, kumāryāś‍ca śvo me bhrātā āgamiṣyatīti
jñāne svabhāvato vākyaśravaṇamantareṇāpi pratibhopajāyamānā dṛśyate | tathā kālaviśeṣāt
puṃskokilānāṃ svaravikāre, abhyāsaviśeṣāt rat‍nādi parīkṣakāṇāṃ taddoṣaguṇajñāne,
adṛṣ‍ṭād rakṣaḥpitṛpiśācādīnāṃ parāveśāntardhānādau, yogād yogināṃ parābhiprāyāvagatau,
﻿
<pb n="322"/>
bāhyendriyavṛttinirodhād vasiṣ‍ṭhādīnāmatīndriyajñāne, kṛṣṇadvaipāyanādyanudhyānāt sañjayādīnāṃ
dūradarśanaśravaṇādau, kāraṇāntarebhyo 'pi prātibhamupalabhyate |</p>
<p>ucyate— yathaiva sākṣāt puruṣopadiṣ‍ṭavākyādarthakriyāsu śabdavyāpāreṇopasaṃhṛtā
pratipattṝṇāṃ pratibhā vivartate, tathaiva bālādīnāṃ stanyapānādiṣu pūrvaśabdabhāvanānugamād
vākyārthapratipattṛbhiraviśiṣ‍ṭaiva pratibhopajāyate | yeṣāmapi ca aprasiddhaśabdanibandhano
vyavahāraḥ, te 'pi hastyaśvādayo 'pi janmāntarīyaśabdabhāvanāvaśāt pratyutpannaśabdapratyayāḥ
pratibhāmanugacchantaḥ sarvamārabhante | pūrvaśabdabhāvanānugamācca svabījānāmābhimukhye 'pi
prakṛṣ‍ṭaśabdavyāpāre kokilādīnāṃ svaravikārādau pratibhopajāyate | pūrvajanmajanita—
śabdaśravaṇasaṃskārod‍bodhakāni tvanyāni kālābhyāsādṛṣ‍ṭayogadhyānānudhyānādīni
sādhanāni (vāpa. 2.152)| iyāṃstu viśeṣaḥ — 'k‍vacit vākyamuccaritamātrameva
tamavyapadeśyamasattvabhūtaṃ pratibhāpadābhidheyaṃ svārthaṃ prakāśayati | k‍vacittu
ciravyavahitamapi viśiṣ‍ṭapratibhābījabhāvanāniveśānnamittāntarasānnidhye tadeva vākyaṃ
paramparyeṇa pratibhākhyaṃ svārthamāvirbhāvayatīti pratibhā vākyārtha iti ||</p>
<p><b>(kriyāyāḥ padārthatvaṃ bhāvanāyāś‍cāpadārthatvam)</b></p>
<p>nanu ca kriyāpi nāma vākyārtho vidyate, so 'pi vaktavyo bhavati |</p>
<p>naivam | padārthaḥ kriyā, na vākyārthaḥ | padārthānāṃ tu mithāḥ saṃsarge
yadādhikyamupajāyate sa vākyārthaḥ | tadāha—(mabhā. 2.3.46) <b>'yadatrādhikyaṃ vākyārthaḥ
sa'</b> iti | <b>sa kadācit puruṣavyāpārarūpo bhāvaneti, kadācit śabdavyāpārarūpo
vidhiriti, kadācid buddhivyāpārarūpaḥ pratibheti |</b></p>
<p>nanu ca bhāvanāpi padārtha eva dhātorvā pratyayād vā gamyamānā padārthatvaṃ na
vyabhicarati |</p>
<p>athaivamucyate — na padārthamātraṃ bhāvanā, api tu paridṛśyamānapūrvāparībhūta—
vidhyādibhāvārthasvarūpātiriktaḥ puruṣavyāpāraḥ, so 'pi 'dhātuvācyatve pratyayavācyatve vā
na padārthatvamatikrāmati' (nyāyamaṃ.)|</p>
<p>ucyate— 'yajeta' ityādau prakṛtyarthaḥ kriyārūpo yāgādiḥ, pratyayārthaḥ preraṇārūpo
vidhyādiḥ, na caitadatirikto bhāvanākhyaḥ kaś‍cidapi puruṣavyāpāro dṛśyate | na ca
bhāvanāvācinīṃ kāñcidapi vibhākti liṅādimiva vidhyādau smarati <b>pāṇiniḥ</b> | maivam—</p>
﻿
<pb n="323"/>
<b><lg>
<l>āstāṃ vidhipadaṃ tāvad vartamānāpadeśinaḥ |</l>
<l>śabdād yajana ityāderbhāvanā sāvagamyate || 69 ||</l></lg></b> (nyāyamaṃ.)
<p>pacata ityāderhi yathā pākādirdhātvarthaḥ pratīyate tathā kartṛvyāpāraḥ karotyartho 'pi,
pākādyuparañjakābhāve 'pi1 tatpratīteranapāyāt | yathā hi aupagavaḥ, kāpaṭavaḥ, aupamanyava
iti upaguprabhṛtīnāmāvāpodvāpayorapi 'tasyāpatyam' (4.1.92) iti pratyayārtho 'nuvartate,
tathā pacati, paṭhati, gacchatītyādāvapi karotyartho 'nuvartamāno dṛśyate | tathā hi— yadā
pacatītyākhyātapadasya padārtho vyācikhyāsito bhavati, tadā pākaṃ karotīti vākyaṃ
vyākhyātāraḥ prayuñjate | tatra pākaśabdena dvitīyāntena sādhyaṃ prakṛtyarthaṃ kartṛvyāpāraṃ2 tu
karotīti padena vyācakṣate | api ca, kiṃ karoti devadatta iti pṛṣ‍ṭāssanto dvaye vaktāro
bhavantipacatī'ti, pākamiti | tadidamubhayarūpamapyuttaramekārtham, anyathā na tena praṣ‍ṭā
pratyāyyeta | tasmāt pākaṃ karotīti padadvayasya yo 'rthassa eva pacatītyekapadasyeti |</p>
<p>āha— na pratyayāt kartṛsaḍkhyāvyatirekeṇa dhātvarthātirikto vyāpāraḥ pratīyate,
pratīyate cet karotītyatrāpi pratīyeta | taduktam—</p>
<b><lg>
<l>yathā pākaṃ karotīti vyavahāro vibhāgataḥ |</l>
<l>tathā kāraṃ karotīti pratītirnāsti laukikī || 70 ||</l></lg></b> (nyāyamaṃ.)
<p>tasyāḥ kiṃ bījamiti cet kṛbhvastīnāṃ kriyāsāmānyavacanatvam | na ca sāmānye
sāmānyāni bhavanti, yathā hi yajeta dadyājjuhuyāditi karotisāmānyamavagamyate
naivamasti bhavatikarotīti |</p>
<p>nanu ca kathaṃ karotyarthaḥ karotiśabdānnāvagamyate?</p>
<p>na nāvagamyate; kiṃtu yāgādiviśeṣānavacchinno nānuṣ‍ṭhānayogyo bhavati |</p>
<p>evaṃ tarhi mā bhūt pratyayārtho bhāvanā | prakṛtyartho bhaviṣyati | yathā hi
śābaleyādīnāmanugataṃ gorūpamavabhāsate vyāvṛttaṃ ca śābaleyādirūpam, evaṃ
yāgādikarmaṇāmanugataṃ vyāpārarūpamavabhāsate | parasparavibhaktaṃ ca yāgādirūpam | tatra
yadanugataṃ karotisāmānyaṃ sā bhāvanā, yad vyāvṛttaṃ yāgādikaṃ sa dhātvarthaḥ | yathā ca
śābaleyādeḥ pṛthagdarśayituṃ gotvamaśakyamevaṃ bhāvanāpi yāgādeḥ pṛthagdarśayituṃ na śakyate |</p>
<!-- NOTES pg=323!-->
1. rañjakābhāve = rañjakādyupajanābhāve rāghavaḥ |
2. kartṛvyāpāro pratyayārthaṃ iti rāghavaḥ |
﻿
<pb n="324"/>
taduparaktatvena sarvadopalambhāt | na caitāvatāsau nāsti, nāstitāyāṃ hi tasyāḥ kiṃ
karotīti anavagataviśeṣya(ṣa)vyāpārapraś‍ne pacati paṭhatītyuttaramanuttarameva bhavati | kiṃca—
<b><lg>
<l>audāsīnyadaśāyāṃ tu pumān yena pravartate |</l>
<l>sa yat‍no yāgahomādau bhāvanetyabhidhīyate || 71 ||</l>
</lg></b>
<p>sā ca sāmānyarūpāpi na gotvādivat kriyātvavad vā siddhatayāvabhāsate, yena
vidheyā na bhavati | yadyevam—</p>
<b><lg>
<l>kriyāviśeṣa evāsau vyāpāro vyāpāro jñāturāntaraḥ |</l>
<l>spandātmakabahirbhūtakriyākṣaṇavilakṣaṇaḥ || 72 ||</l></lg></b> (nyāyamaṃ)
<p>kriyāyāś‍ca padārthatvamiṣyata eva | nanu ca padārthatve 'pi kriyāyā vākyārthatvameva
nyāyyam |</p>
<b><lg>
<l>yataḥ padārthā vākyārthabhāvamāyānti saṃhatāḥ |</l>
<l>apekṣānuguṇānyonyavyatiṣaṅgaviśeṣitāḥ || 73 ||</l></lg></b> (nyāyamaṃ.)
<p>vyatiṣaṅgaś‍ca pradhānaguṇabhāve bhavati |</p>
<b><lg>
<l>sādhyaṃ ca sādhyamānatvāt pradhānamavagamyate |</l>
<l>kriyāto nāparaṃ tacca vākyārtho 'taḥ kriyeṣyatām || 74 ||</l>
</lg></b>
<b><lg>
<l>yajeta dadyājjuhuyādadhīyīteti coditaḥ |</l>
<l>kriyāṃ sādhyatayā vetti tāṃ ca loko 'nutiṣ‍ṭhati || 75 ||</l></lg></b>(nyāyamaṃ.)
<p>yaccādhikāripadaṃ svargakāma ityādi tadapi bhāvanāpekṣitakartṛsamarpakatvena
saṅgacchate | asyāṃ kriyāyāmayaṃ kartā, anenaiṣā kriyā saṃpādyeti | na cātra kriyā
prādhānyamujjhati | na hi kriyā kartrarthā (nyāyama), kartā tu kriyārthaḥ, sa hi tāṃ
nirvartayannupalabhyeta | śabdo 'pi tathaivopadiśati eṣa idaṃ kuryāditi | kimarthaṃ punarasau
kriyāmanutiṣ‍ṭhatīti cet śabdādeveti brūmaḥ |</p>
<b><lg>
<l>bud‍dhvedameva bhagavān dadarśa khalu bādariḥ |</l>
<l>na dravyaguṇasaṃskāravyatirikto 'sti śeṣatā || 76 ||</l></lg></b> (bhā.vi.)
<b><lg>
<l>vedād guruniyogādvā śāsanādvā mahībhujaḥ |</l>
<l>na sacetāḥ kriyāṃ kāṃcidanutiṣ‍ṭhati niṣphalām || 77 ||</l></lg></b> (nyāyamaṃ.)
﻿
<pb n="325"/>
<p>athocyate 'śabdapramāṇakā vayaṃ yacchabda āha tadasmākaṃ pramāṇam (mabhā.paspa.)|
tarhi svargakāmapadamapi śabda eva, tasyāpyatrānvayo vaktavyaḥ (nyāyamaṃ.)|</p>
<p>nanu ca kartṛpadamekaṃ kartā ca kriyārtha iti |</p>
<p>naivam | na kartṛpadaṃ svargakāma iti, api tvadhikāripadam | svarge kāmo 'sya svargaṃ
vā kāmayate, svargakāmanāviśiṣ‍ṭaḥ puruṣo 'smātpadādavagamyate | tadatra kāmyamānaḥ svargaḥ
kathaṃ yogakriyayā sambadhyate ? svargasya niratiśayaprītirūpatvāt, na prītiradravyatvāt
kriyāṅgabhāvaṃ bhajate | na ca prīteḥ kriyārthatvamupapadyate | prītyarthamanyad, nānyārthā
prītiriti | evaṃ ca kriyāsādhanānupadeśāt na kartṛsamarpakatvena svargakāmapadasamanvayaḥ,
api tvadhikārisamarpakatvena |</p>
<p>atha ko 'yamadhikārī nāma?</p>
<p>karmaṇaḥ svāmī | nanu ca kartaiva karmaṇaḥ svāmī |</p>
<p>naivam, svāmī san kartā, na kartā san svāmī |</p>
<p>nanu kriyākārakasaṃbandhavyatirekeṇa ko 'nyaḥ karmaṇaḥ puruṣasya ca sambandhaḥ?</p>
<p>ucyate— mamedaṃ kṛtyam ahamatra svāmīti svasvāmibhāvamaśakyam (avagatya)
pāś‍cāttyakriyākārakasambandho gamyate |</p>
<p>pāś‍cāttya ityatra kiṃ pramāṇamiti cet anupādeyaviśeṣaṇaviśiṣ‍ṭasya puṃso
nirdeśastasmādadhikṛtasya kartṛtvaṃ, karturadhikāra iti | itthaṃ ca svargakāmasyādhikāro
nirvahati | yadi tatkarma svargakāmaṃ syāt svargo 'pi bhogyo bhavet | kathamahaṃ svargaṃ
prāpnuyāmityevaṃ sādhyatvena svargamicchan svargakāma ucyate | yadi ca na svargasādhanaṃ karma
syāt tadviruddhamidamāpatati svargaṃ kāmayate yāgaṃ karoti, anyadicchatyanyatkarotīti |
ataḥ karmaṇi kāmyamāne sādhanatām (a)pratipadyamānaḥ svargakāmastatra naivādhikriyate | na
cānadhikriyamāṇastatra sambadhyate | tadevamadhikṛtatvena svargakāmasya karmaṇi sambandhāt
svargayāgayoś‍ca sādhyasādhanabhāvāvagamamantareṇādhikāsyānirvāhād avaśyaṃ kriyāyāṃ
sādhanatvaṃ svargasya ca sādhyatavamabhyupagantavyam | ataś‍ca kriyāyāḥ phalaṃ prati
guṇabhāvādaprādhānyam, aprādhānyācca na vākyārthatvam | taduktam "karmāṇyapi hi
jaiminiḥ phalārthatvād" iti | kā ceyaṃ kriyā? vākyārtha ityucyate ya eṣa
yāgādirbhāvārtho dhātuvācyaḥ, uta pratyayārthaḥ, kaś‍cidatirikta iti | tatra bhāvārthasya
kāmyamānasādhanatvādaprādhānyamuktameva | pratyayārthastu kāmyamānabhāvārthagatasādhyasādhana—
﻿
<pb n="326"/>
sambandhāparityāgenaiva vāk‍yārthatāṃ pratipadyate | tasmānna kriyāmātraparyavasāyī vāk‍yārtha iti |</p>
<b><lg>
<l>kimidānīṃ phalasyaiva vāk‍yārthatvaṃ pracakṣmahe |</l>
<l>taddhi pradhānaṃ sādhyaṃ ca tadartho hyakhilaḥ śramaḥ || 78 ||</l>
</lg></b>
<p>naivam; yathā kriyāyāḥ phalārthatvādaprādhānyam evaṃ phalasyāpi puruṣārthatvāt | na
hi svargaḥ svatantra eva sattāṃ labhatāmiti puruṣo yatate, api tu
svopabhogyatayainamabhilaṣati | tadāha — "phalaṃ ca puruṣārthatvāt" (mīsū. 3.1.5)|</p>
<p>tarhi puruṣa eva vāk‍yārtho bhavatu |</p>
<p>naivam; 'yajamānena saṃmitaudumbarī bhavati' iti tasyāpi kriyāṅgatvāt | tadāha
'puruṣaś‍ca karmārthatvāt' iti (mīsū. 3.1.6)| hantaivaṃ kriyā phalārthā, phalaṃ puruṣārthaṃ,
puruṣaḥ kriyārtha' iti cakrake patitāḥ kasya prādhānyaṃ śiṣmaḥ?</p>
<p>ucyate— puruṣastāvanna vāk‍yārthaḥ, padārthānāṃ mithaḥ saṃsarge 'pi avyayakāraka—
viśeṣaṇārthopagṛhītasyākhyātārthasyaiva prādhānyena vāk‍yārthatvāt |</p>
<p>nanu cākhyāte 'pi yajetetyevamādau kartaryeva lakāraḥ?</p>
<p>maivam; ko 'yaṃ lakāro nāma?</p>
<p>siddhaṃ hi sādhyāyopādīyata' iti pratyayārtho 'pi kartā prakṛtyarthe kriyāyāmeva
nyagbhavati | phalamapi na vāk‍yārthaḥ siddhāsiddhavikalpānupapatteḥ | siddhasya tāvat
phalasyābhidhānameva nāsti, kāmyamānatvena nirdeśāt |</p>
<b><lg>
<l>sādhyamānatvapakṣe tu sākṣāt tatsiddhayavedanāt |</l>
<l>vyāpāra eva tanniṣṭho vāk‍yārtha iti yujyate || 79 ||</l>
</lg></b>
<b><lg>
<l>ata eva hi vāk‍yārthaṃ bhāvanāṃ pratijānate |</l>
<l>yathocitaphalā	maṃśatrayasambandhabandhurām || 80 ||</l></lg></b> (ś‍lokavā.)
<p>bhāvyaniṣṭho hi bhāvakavyāpāro bhāvaneti |</p>
<b><lg>
<l>saiṣa dvādaśabhedo 'rthaḥ kriyādiḥ prāk‍prakīrtitaḥ |</l>
<l>vācyo viśeṣyaḥ śabdasya pratyāyyo hyabhyupeyate || 81 ||</l>
</lg></b>
<p>na caitad‌vācyaṃ— 'vāk‍yasyaiva pratyāyakatvaṃ na padānāṃ, yato yathā guḍaśabdo
guḍadravyamabhidhatte tathā pratyāyayatyapi tadavinābhāvi mādhuryam | yadi vā padānyeva
saṃhatyārthamabhidadhati vāk‍yam (śābhā. 3.3.14), ākhyātaśabdo vāk‍yam, padasaṅghāto
﻿
<pb n="327"/>
vāk‍yamityapi darśanāni vidyante | kriyādayaś‍ca padārtha evāntarbhavanti | tathā hi—
dhātvarthaḥ kriyā, tāṃ kālo viśinaṣṭi, pratyayārthaḥ kārakam, tat puruṣo viśeṣayati |
tasyobhayasyāpyupādhayo 'vacchedakā bhavanti | sambhūya prakṛtipratyayau pratyayārthaṃ brūtaḥ | yaṃ
taṃ pradhānamāmananti sa bhedābhedābhyāmupaskārārthaviśiṣṭaprātipadikārthavyapadeśaṃ labhate |
tasya śaktisaṅkhyābhivyaktaye vibhaktiḥ, tadantaṃ padaṃ, padānāmapadānāṃ ca sāmarthye vṛttiḥ,
vṛttānāmapi ca kṛttaddhitasamāsānāṃ punaḥ prātipadikasaṃjñāyāṃ subutpatteḥ padasaṃjñeti |</p>
<p>vāk‍yaṃ punarakhaṇḍavāk‍yārthapakṣe vācakamapi bhavati | tatra śabdasyārthā—
bhidhānasāmarthyaṃ vācakatā | sā tridhā—mukhyā, gauṇī, lakṣaṇā ca | yathā gaurgacchati,
gaurbāhīkaḥ, goṣu nivasatīti | āsāṃ ca viśeṣān viśeṣeṇāgrato vakṣyāmaḥ | teṣu
prabuddheṣu prabuddhāprabuddhaiḥ prasiddhapadasāmānādhikaraṇyopadeśavṛddhavyavahārebhyo 'dhigateṣu
saṃjñāsaṃjñisambandhabalena śabdastaṭastha eva gotvamarthaṃ pratyāyayati | tadāhuḥ—</p>
<b><lg>
<l>prasiddhapadasāmānādhikaraṇyāt pratīyate |</l>
<l>aprasiddhapadasyārthaścūte rauti piko yathā || 82 ||</l>
</lg></b>
<b><lg>
<l>tathā hi rauti yaścūte pikaḥ sa iti niś‍cayaḥ |</l>
<l>upadeśād yathārtho 'yaṃ panasākhyaḥ prakāśate || 83 ||</l>
</lg></b>
<b><lg>
<l>vyavahārāt tu śabdārthasambandhastripramāṇakaḥ |</l>
<l>vṛddhaśabdābhidheyāni pratyakṣeṇātra paś‍yati || 84 ||</l>
</lg></b>
<b><lg>
<l>śrotuś‍ca pratipannatvamanumānena ceṣṭayā |</l>
<l>anyathānupapattau ca vetti śaktiṃ dvayāśrayām || 85 ||</l>
</lg></b>
<p>(ś‍lovā. pratya. 140, 41iti)</p>
<p>svāvacchedena viśiṣṭajñānajanakatā viśeṣaṇatvam | tat tridhā bhedakamanu—
rañjakamupalakṣakaṃ ca | yathā viśvajitā yajeta, śvetaṃ chāgamālabheta, lohitoṣṇīṣā
ṛtvijaḥ pracarantīti | na ca gotvādayaḥ kadācidapi śabdānuvedhavandhyabodhaviṣayatāṃ
pratipadyante | tathā hi— 'āyaṃ gauḥ pṛśnirakramīt' (tai. saṃ. 1.5.3.1) ityādau yathā
jātiguṇakriyāvacchinnaviṣayāvabhāsini savikalpake, tathā nirvikalpake vijñāne
śabdaviśiṣṭa evārthaḥ parisphurati | tadāha— (vāpa. 1.123)</p>
﻿
<pb n="328"/>
<b><lg>
<l>na so 'sti pratyayo loke yaśśabdānugamādṛte |</l>
<l>anuviddhamiva jñānaṃ sarvaṃ śabdena gamyate || 86 ||</l>
</lg></b>
<p>na caitad‌vācyam—(ś‍lokavā. pratya. 112)</p>
<b><lg>
<l>asti hyālocanājñānaṃ prathamaṃ nirvikalpakam |
</l>

<l>bālamūkādivijñānasadṛśaṃ śuddhavastujam || 87||</l>
</lg></b>
<p>yato bālādayo janmāntarānubhavopajanitanānāsaṃskārajātayo jātyādyullekhenaiva taṃ
tamarthaṃ pratiyanti | tathā hi— 'tadaharjātasyāpi bālakasya purato vidagdhavanitāḥ pradīpaṃ
na prasthāpayanti karkaṭo X X X nmā bhaviṣyatīti |</p>
<p>atha tathātvātathātvayoḥ madhyasthatā pratītihetutvāt pratyāyakatvaṃ, kathaṃ
punaratathābhūtamarthaṃ śabdastathā pratyayayati ?</p>
<p>śabdaśaktimāhātmyāt | śabdaśak‍tyupajanitā hi buddhayaḥ svabījaparipāka—
vaśādākāraviśeṣavatya upajāyamānāḥ satyapi vastuno 'bhede bhedamupadarśayanti | tadyathā
rāhoḥ śiraḥ, śilāputrakasya śarīramiti | taduktam—</p>
<b><lg>
<l>māyendrajālaprakhyo 'yaṃ pravibhāgaḥ prakal‍pyate |</l>

<l>śabdaśaktimahimnaiva nirvibhāge 'pi vastuni || 88 ||</l>
</lg></b>
<p>anye tvāhuḥ—</p>
<b><lg>
<l>na vastuno 'dhikaṃ rūpaṃ na śabdasyādhikārthatā |</l>

<l>śabdaḥ śabdāntaropādheradhikārthaḥ pratīyate || 89 ||</l>
</lg></b>
<p>tadyathā puruṣa iti puruṣamātraṃ, rājña iti śabdāntarasannidhestu sa viśiṣṭaḥ
pratīyate puruṣaviśeṣo 'yaṃ rājapuruṣa iti | evaṃ bhavatipacatītyādāvapi pacatīti
kriyāmātrapratītiḥ, bhavatīti tu padopādhiḥ kartṛśaktiprayuktā pratīyate |</p>
<p>apare tu manyante sakalavikalpollekhavirahite 'pi vastuni śabdāḥ svamahimnaiva
nānāvidhabuddhayutpattikāraṇībhūtāḥ śaktīḥ sanniveśayanti, yadvaśādabhinnarūpamapi vastvanyathā
cāvabhāsata iti | tathā hi kathakaḥ kaṃsaṃ ghātayatītyukte kaṃsavadhamācaṣṭa iti pratīyate |
yadā tvindraḥ kaṃsaṃ ghātayatīti prayogastadā 'kaṃsaghnaṃ tamupendram indraḥ prayuṅkta' iti |</p>
<p>anye tu kathakaḥ kaṃsaṃ ghātayatītyatrāpi prayojakaṃ vyāpāraṃ bruvate | yataḥ—</p>
﻿
<pb n="329"/>
<b><lg>
<l>śabdopahitarūpāṃstān buddherviṣayatāṃ gatān |</l>
<l>pratyakṣamiva kaṃsādīn sādhanatvena manyate || 90||</l></lg></b>(vāpa.sādhana 3.7.5)
<p>teṣāṃ cotpatteḥ prabhṛtyāvināśāt sa vṛddhīrācakṣāṇaḥ parānapi tathaiva pratyāyayati | tathā
vaktāro bhavanti 'gaccha hanyate kaṃsaḥ, kiṃ gatena, hataḥ kaṃsa' (mabhā.3.1.26) iti |</p>
<p>athāpareṣāṃ darśanam—</p>
<b><lg>
<l>vikalpayonayaḥ śabdā vikalpāśśasabdayonayaḥ |</l>
<l>teṣāmanyonyasambandho nārthaṃ śabdāḥ spṛśantyamī || 91 ||</l></lg></b> (nyāyamaṃ.)
<p>tadyathā—</p>
<b><lg>
<l>guṇānurāgamiśreṇa yaśasā tava sarpatā |</l>
<l>digvadhūnāṃ mukhe jātamakasmādardhakuṅkumam || 92 ||</l>
</lg></b>
<b><lg>
<l>atrārdhakuṅkumetyukte	saurabhādiguṇānvitā |</l>
<l>yaśo 'nurāgayorvarṇapraklṛp‍tiravagamyate || 93 ||</l>
</lg></b>
<b><lg>
<l>vadhūśabdena tu diśāṃ nāyikātvaṃ pratīyate |</l>
<l>na ca sambandhagandho 'pi vāstavasteṣu vidyate || 94 ||</l>
</lg></b>
<p>tadupajñaṃ caiṣa laukikaḥ pravādaḥ—</p>
<b><lg>
<l>atahaṭṭhie vi taha taha saṃṭhie vva hiaammi jā ṇivesei |</l>
<l>atthavisese sā jaaï viaḍakaïgoarā vāṇī || 95 ||</l>
</lg></b>
<lg>
<l>(atathāsthitānapi tathāsaṃsthitāniva hṛdaye yā niveśayati |</l>
<l>arthaviśeṣān sā jayati vikaṭakavigocarā vāṇī ||)</l>
</lg>
<p>bhavatu nāma śabdasya vācakatvapakṣe vivakṣānupraveśādarthātathātve 'pi tathā
pratyāyakatvam | viśeṣaṇapakṣe tu kathamivaitadupapadyate? viśeṣaṇena hi pradhānānuyāyināṃ
bhavitavyam, pradhānena tvavicalitasvārthena |</p>
<p>naivaṃ, viśeṣaṇamapi śabdānurañjakatvenārthamadhyāsīnaḥ kutaś‍cidupādheranyathāva—
bhāsamānaḥ svāśrayamapyanyathāvabhāsayati | tadyathā—</p>
<b><lg>
<l>magadheṣu stanau pīnau kaliṅgeṣvakṣiṇī śubhe |</l>
<l>bāhū pralambāvaṅgeṣu caraṇau mṛdu || 96 ||</l></lg></b> iti |
<p>atra stanādayo jātiśabdāḥ savyatvadakṣiṇatvajātidvayaikārthasamavāyo—
﻿
<pb n="330"/>
pādherekatvayogino 'pi dvitvenāvabhāsamānāḥ svāśrayānapi tathaivāvabhāsayanti | etena vyaktau
padārthe bahūnāmapi dvitvāvabhāso vyākhyātaḥ | tadyathā—</p>
<b><lg>
<l>daityādhipaprāṇamuṣāṃ nakhānāmupeyuṣāṃ bhūṣaṇatāṃ kṣatena |</l>
<l>prakāśakārkaś‍yaguṇau dadhānāḥ stanau taruṇyaḥ parivavrurenam || 97 ||</l></lg></b> (māgha.3.14)
<p>atra viśiṣṭanakhakṣatabhūṣādiviśeṣopādānāt suvyaktaiva stanaśabdasya
vyak‍tyarthateti | evaṃ kadā pūrvāḥ phalgunya iti candramasā saha yoge bahutvavivakṣāyāṃ
dvayorapi bahutvenāvabhāsaḥ, kadā tiṣyapunarvas iti tārakānapekṣanakṣatradvitavavivakṣāyāṃ
bahūnāmapi dvitvenāvabhāso bhavati |</p>
<p>atha yathā candrayogasyāvivakṣāyāṃ tārakāgatadvitvasaṅkhayā pūrve phalgunyāviti
bhavati, evaṃ candramasā saha yogasya tārakāsaṅ‍khyāś‍ca vivakṣitatve bhavitavyaṃ
tiṣyapunarvasava iti; prayoge tu na bhavitavyam; na hi loke tādṛśī vivakṣā vidyate;
vivakṣā ca kulavadhūriva na lokamaryādāmatikrāmati | tadyathā— (raghu. 3.16)</p>
<b><lg>
<l>janāya śuddhāntacarāya śaṃsate kumārajanmāmṛtasaṃmitākṣaram |</l>
<l>adeyamāsīd dvayameva bhūpateḥ śaśiprabhaṃ chatramubhe ca cāmare || 98 ||</l>
</lg></b>
<p>nanu cārthopādherapyartho 'nyathābhāsamāno dṛś‍yate | tadyathā—</p>
<b><lg>
<l>pāyād vo racitatrivikramatanurdevaḥ sa daityāntako
yasyā ' 'kasmikavardhamāna—vapuṣastigmadyutermaṇḍalam |</l>
<l>maulau ratnaruci śrutau parilasattāṭaṅkakānti kramāt
jātaṃ vakṣasi kaustubhābhamudare nābhīsarojopanam || 99 ||</l>
</lg></b>
<p>tataś‍ca na jñāyate kimayamarthopādhinibandhano 'rthasyānyathāvabhāsaḥ, uta
śabdopādhinibandhana iti |</p>
<p>ciraṃ jīva, yadavatīrṇa iva pratipādyārthapadavīṃ dṛśyase; pṛcchāmyāyuṣmantaṃ
ka eṣo 'rtho nāma?</p>
<p>kiṃ bravīṣi— 'yaḥ śabdena pratipādyate'?</p>
<p>atha gaurityatra kaḥ śabdārthaḥ?</p>
<p>kimāttha, 'sāsnādimān piṇḍaḥ' iti ?</p>
<p>kathaṃ svarūpamapi pṛṣṭaḥ śabdenaiva vyapadiśasi?</p>
﻿
<pb n="331"/>
<p>kimavocaḥ, śabdākhyaviśeṣaṇānuraktasya tasya svarūpamanyathākhyātuṃ na śaknomi,
śabdāparityāgalabdhaprakāśayaiva ca tadanubhūtyānubhavāmi?</p>
<p>tarhi śabdāt pṛthagarthatattvasya vyapadeṣṭumanubhavituṃ cāśak‍yatvācchabdasyaivāya—
madhyāso vivarto vipariṇāmo vārtho nāma, nānyaḥ kaś‍ciditi niś‍cīyatām | yuktaṃ
caitat | na hi nirūpayanto 'pi śabdād vibhinnamarthatattvamupalabhāmahe | anye 'pi
caivamāhuḥ—(pra.vā. 2.354)</p>
<b><lg>
<l>avibhāgo 'pi buddhyātmā viparyāsitadarśanaiḥ |</l>
<l>grāhyagrāhakasaṃvittibhedavāniva	lakṣyate || 100 ||</l>
</lg></b>
<b><lg>
<l>grahītṛgrahaṇagrāhyamāyāpathaparicyutām</l>
<l>namāmaḥ paramānandajyotīrūpāṃ sarasvatīm || 101 ||</l></lg></b> iti |
<p><b>(vivartaḥ)</b></p>
<p>kaḥ punarayaṃ vivarto nāma ?</p>
<p>ucyate <b>ekasya tattvādapracyutasya sanniveśaviśeṣādibhirasatyapravibhaktānya—
rūpopagrāhitā vivartaḥ |</b></p>
<p>tatra <b>yathā jalādayaḥ kallolādirūpeṇa sarpādayaḥ kuṇḍalādirūpeṇa
nīlādayaś‍citrādirūpeṇa vivartante tathā śabdatattvamavidyopādhestena tenārtharūpeṇa tathā
tathā vivartate |</b></p>
<p><b>tadyathā</b> 'vyapagataghanapaṭalamacalajalanidhisadṛśavapurambaratalam, añjanacūrṇapuñjaś‍yāmalaṃ
śārvaraṃ tamaḥ |' (praprābhā.) iti |</p>
<p>atha yathā śabdasyārtho vivartastathārthasya śabdo yadi bhavet ko doṣaḥ syāt ?
na kaś‍cit | kintu—</p>
<b><lg>
<l>vāgrūpatā cedutkrāmedavabodhasya śāśvatī |</l>
<l>na prakāśaḥ prakāśeta sā hi pratyavamarśanī || 102 ||</l></lg></b> (prapābhā.)
<b><lg>
<l>idamandhaṃ tamaḥ kṛtsnaṃ jāyeta bhuvanatrayam |</l>
<l>yadi śabdāhvayaṃ jyotirāsaṃsāraṃ na dīpyate || 103 ||</l></lg></b>(kāvyāda.1.4)
<p>nanu cābhidhīyamānateva pratīyamānatāpi vāk‍yārthadharmo vidyate |</p>
<p>yathā cocyate— (dhvanyā. 1.4)</p>
﻿
<pb n="332"/>
<b><lg>
<l>pratīyamānaṃ punaranyadeva vastvasti vāṇīṣu mahākavīnām |</l>
<l>yat tatprasiddhāvayavātiriktamābhāti lāvaṇyamivāṅganāsu || 104 ||</l>
</lg></b>
<p>tasya ca vāk‍yārthabhāvanottarakālamavagateradhyāsapakṣe vivartapakṣe vā kathamivopapattirbhavati ?</p>
<p>ucyate, vipariṇāmād bhaviṣyati |</p>
<p><b>vastunaḥ avasthāntaragamanaṃ vipariṇāmaḥ | tatra yathā mṛdādayo ghaṭādirūpeṇa
kṣīrādayo dadhyādirūpeṇa caitrādayo yuvādirūpeṇa vipariṇamante, tathedaṃ
śabdabrahmāpyavidyopādheḥ tena tenārtharūpeṇa tathā tathā vipariṇamate |</b></p>
<p>tadyathā—'santi me pañca putrāḥ, mātaraṃ pitaraṃ śuśrūṣitavānasmi, yo 'yaṃ yuvā
dramiḍadeśe dramiḍakanyābhiḥ sahāvasaṃ so 'hamidānīṃ paś‍cime vayasi gaṅgātīre
tapaś‍carāmīti | atra ca śabdārthayoḥ pṛthagavabhāsād vāk‍yārthasyābhidhīyamānatāyāṃ
pratīyamānatāyāṃ vā nānupapattiḥ, na caitāvatā śabdavyāpāro viṃrasyati | yatastātparyamasya
hyagrato viśeṣeṇa vakṣyamāṇamāste | tasyodāharaṇamātram—</p>
<b><lg>
<l>prāp‍taśrīreṣa kasmāt punarapi mayi taṃ manthakhedaṃ vidadhyā—
nnidrāmapyasya pūrvāmanalasamanaso naiva sambhāvayāmi |</l>
<l>setuṃ badhnāti kasmādayamiha sakaladvīpanāthānuyāta—
stvayyāyāte vitarkāniti dadhata ivābhāti kampaḥ payodheḥ || 105 ||</l>
</lg></b>
<p>atra varṇanīyarājaviśeṣasya vijayino yathāśrutavāk‍yārtho 'bhidhīyamānastvayīti pade
viṣṇavadhyāsāvatāraḥ samastīti pratīyamānastadavatārāntarāṇāṃ nidrālasatvādidoṣayogādasya
ca tadvyudāsāt tato vaiśiṣṭyapratipādanaṃ tātparyam, yasya kāvyeṣu dhvaniriti
prasiddhiḥ | taduktam—</p>
<b><lg>
<l>1. tātparyameva vacasi dhvanireva kāvye
saubhāgyameva guṇasampadi vallabhasya |</l>
<l>lāvaṇyameva vapuṣi svadate 'ṅganāyāḥ
śrṛṅgāra eva hṛdi mānavato janasya || 106 ||</l>
</lg></b>
<p>kaḥ punaḥ kāvyavacasoḥ dhvanitātparyayorviśeṣaḥ?</p>
<p>ucyate —</p>
﻿
<pb n="333"/>
<b><lg>
<l>2. yadavakraṃ vacaśśāstre loke ca vaca eva tat |</l>
<l>vakraṃ yadarthavādādau tasya kāvyamiti smṛtiḥ || 107 ||</l>
</lg></b>
<b><lg>
<l>3. yadabhiprāyasarvasvaṃ vakturvāk‍yāt pratīyate |</l>
<l>tātparyamarthadharmastacchabdadharmaḥ	punardhvaniḥ || 108 ||</l>
</lg></b>
<b><lg>
<l>4. saubhāgyamiva tātparyamāntaro guṇa iṣyate |</l>
<l>vāgdevatāyā lāvaṇyamiva bāhyastayordhvaniḥ || 109 ||</l>
</lg></b>
<b><lg>
<l>5. adūraviprakarṣāt tu dvayena dvayamucyate |</l>
<l>yathā surabhivaiśākhau madhumādhavasaṃjñayā || 110 ||</l></lg></b> iti ||
<b><lg>
<l>6. vibhak‍tyartho 'tha vṛttyarthaḥ padārthaś‍copavarṇitaḥ |</l>
<l>bhāvanādiprabhedena vāk‍yārthaś‍ca prakīrtitaḥ || 111 ||</l>
</lg></b>
<b><lg>
<l>7. kriyāyāś‍ca padārthatvād vāk‍yārthatvamapākṛtam |</l>
<l>kṛtaṃ ca bhāvanāyāstadapadārthatvahetukam || 112 ||</l>
</lg></b>
<b><lg>
<l>8. vācyā viśeṣyāḥ pratyāyyāḥ śabdasyoktāḥ kriyādayaḥ |</l>
<l>adhyāsaviparīṇāmavivartāś‍cāsya tān prati || 113 ||</l>
</lg></b>
<b><lg>
<l>9. vibhaktivṛttyarthavatorupaskriyāpradhānayordhāma padārtha iṣyate |</l>
<l>padaṃ padārthasya tu vāk‍yagocaro bhaved yato 'rthastadato nirūpyate || 114 ||</l>
</lg></b>
<p><b>iti mahārājādhirājaśrībhojadevaviracite śrṛṅgāraprakāśe
vibhak‍tyarthādicatuṣṭayaprakāśo nāma</b></p>
<p><b>|| ṣaṣṭhaḥ prakāśaḥ || 6 ||</b></p>
<p>sāhityavidyādhyayanābdhimanthamanthācalaḥ ko 'pi sanātano 'ham |</p>
<p>prakāśametaṃ pratimucya doṣāccharāvato dīpamivāsmi tuṣṭaḥ ||</p>
﻿
<pb n="334"/>
<p>atha</p>
<p><b>śṛṅgāraprakāśe sap‍tamaḥ prakāśaḥ</b></p>
<p>kevalaśabdasambandhaśaktiprakāśo nāma</p>
<p>tatra <b>'abhidhā—vivakṣā—tātparya—pravibhāga—vyapekṣā—sāmarthyā 'nvayaikārthībhāva—
doṣahāna—guṇopādānālaṅkāra—rasāviyogarūpāḥ'</b> śabdārthayordvādaśa sambandhāḥ sāhitya—
mucyate | teṣu—</p>
<p><b>(<emph>1. abhidhā</emph>)</b></p>
<p><b>śabdasyārthābhidhāyinī śaktirabhidhā |</b></p>
<p>tayā svarūpa ivābhidheya pravartamānaḥ śabdo vṛttitrayeṇa vartate |</p>
<p>tāś‍ca <b>1. mukhyā, 2. gauṇī, 3. lakṣaṇeti</b> tistraḥ | tatra —</p>
<p>sākṣādavyavahitārthābhidhāyikā <b>mukhyā |</b></p>
<p>gamyamānaśauryādiguṇayogavyavahitārthā <b>gauṇī |</b></p>
<p>svārthāvinābhūtārthāntaropalakṣaṇā tu <b>lakṣaṇeti |</b></p>
<p>tathā hi — gaurityayaṃ śabdo <b>mukhyayā</b> vṛttyā sāsnādimantamartha pratipādayati;
sa eva tiṣṭhanmūtratādiguṇasampadamapekṣamāṇo yadā bāhīke vartate tadā <b>gauṇīṃ</b>
vṛttimanubhavati | tadāha—</p>
<b><lg>
<l>rụ̄dhyā yatrāsadartho 'pi loke śabdo niveśitaḥ |</l>
<l>samukhyastatra tatsāmyād gauṇo 'nyatra skhalad‌gatiḥ || 1 || (pravā. pratyakṣa 37)</l>
</lg></b>
<p>yadā tu śabdaḥ svārthataḥ kriyāsiddhau sādhanabhāvaṃ gantumasamarthastadābhidheyā—
vinābhūtamarthāntaraṃ lakṣayati, tadā sā ca <b>lakṣaṇā</b> vṛttiḥ | yathā gaṅgāyāṃ ghoṣaḥ
prativasati | atra gaṅgāśabdo viśiṣṭodakapravāhe nirụ̄dhābhidhānaśaktiḥ | sa ca
ghoṣakartṛkāyāḥ prativasanakriyāyā adhikaraṇabhāvaṃ gantumasamarthaḥ svārthāvinābhūtaṃ taṭaṃ
lakṣayati | taduktam—</p>
<b><lg>
<l>abhidheyāvinābhūtapratītirlakṣaṇeti yā |</l>
<l>saiṣā vidagdhavakroktijīvitaṃ vṛttiriṣyate || 2 || (tavā. 1.4.23)</l>
</lg></b>
<p>pratyekaṃ caitāstistro 'pi dvidhābhūya pṛthak ṣọdhā bhidyante | tatra—</p>
﻿
<pb n="335"/>
<p>(<b>1. mukhyā</b>)</p>
<p>mukhyā dvidhā— <b>1. tathābhūtārthā, 2. tad‌bhāvāpattiś‍ca |</b> tayoḥ —</p>
<p>(<b>1. tathābhūtārthā —6</b>)</p>
<p><b>tathābhūtārthā</b> ṣọdhā— jātiviṣayā, vyaktiviṣayā, ākṛtiviṣayā, guṇaviṣayā,
kriyāviṣayā sambandhaviṣayā ceti | tatra—</p>
<p>1. gauraśvaḥ puruṣo brāhmaṇa ityādi<b>rjātiviṣayā</b>; yathā—(naca. 1.4)</p>
<b><lg>
<l>prasannāḥ kāntihāriṇyo nānāśleṣavicakṣaṇāḥ |</l>
<l>bhavanti kasyacit puṇyairmukhe vāco gṛhe striyaḥ || 3 ||</l>
</lg></b>
<p>yathā—</p> <b><lg><l>thoratthaṇīeṃ bahuṇo halāeṁ sāmāeṁ maṃdagamaṇāe |</l>
<l>koracchipecchirīe pahuppae ekkamahisīe || 4 ||</l>
</lg></b>
<lg>
<l>(sthūlastanyā vadhvāḥ halāyāḥ śyāmāyā mandagamanāyāḥ |</l>
<l>korakṣiprekṣitāyāḥ prabhavati ekamahiṣyāḥ ||)</l>
</lg>
<p>2. ayaṃ, saḥ, tvam, aham ityādivyapadeśārhārthā <b>vyaktiviṣayā</b> yathā—</p>
<b><lg>
<l>sarvakṣitibhṛtāṃ nātha dṛṣṭā sarvāṅgasundarī |</l>
<l>rāmā ramye vanoddeśe mayā virahitā tvayā || 5 ||</l></lg></b> (vikramo. 4.51)
<p>yathā vā—</p> <b><lg><l>nijanayanapratibimbairambuni bahuśaḥ pratāritā kāpi |</l>
<l>nīlotpaleṣu vimṛśati karamarpayituṃ kusumalāvī || 6 ||</l>
</lg></b>
<p>3. citrabimbapratimādyarthavācinyā<b>kṛtiviṣayā</b> yathā—</p>
<b><lg>
<l>iṅgudīpādapaḥ so 'yaṃ śṛṅgiberapure purā |</l>
<l>niṣādapatinā yatra snigdhenāsīt samāgamaḥ || 7 ||</l></lg></b> (urāca. 1.21)
<p>yathā vā—</p> <b><lg><l>abhyunnatā purastādavagạ̄dhā jaghanagauravāt paś‍cāt |</l>
<l>dvāre 'sya pāṇḍusikate padapaṅktirdvaś‍yate 'bhinavā || 8 ||</l></lg></b>(śāku. 3.7)
<p>4. śvetaḥ karkaśaḥ kṛśaḥ sthūla ityā<b>dirguṇaviṣayā</b> yathā— (kāvyāda. 2.100)</p>
<b><lg>
<l>ś‍yāmalāḥ prāvṛṣeṇyābhirdiśo jīmūtapaṅktibhiḥ |</l>
<l>bhuvaś‍ca sukumārābhirnavaśādvalarājibhiḥ || 9 ||</l>
</lg></b>
<p>yathā vā—</p> <b><lg><l>tāmbūlabahalaraktaḥ priyabhukto dhūsaraḥ saparyantaḥ |</l>
<l>bālādharo 'dhirohati kusumarucaḥ kāñcanārasya || 10 ||</l>
</lg></b>
﻿
<pb n="336"/>
<p>5. paktā pacan pak‍vaḥ pacyamāna ityādiḥ <b>kriyāviṣayā</b> yathā— (bhaṭṭi. 18.40)</p>
<b><lg>
<l>dātuḥ sthāturdviṣāṃ mūrdh‍ni yaṣṭustarpayituḥ pitṝn |</l>
<l>yudhyabhag‍navipannasya kiṃ daśāsyasya śocati || 11 ||</l>
</lg></b>
<p>yathā vā—</p> <b><lg><l>kuviāo pasaṇṇāo oruṇṇamuhīo vihasamāṇīo |</l>
<l>jaha gahiā taha hiaaṃ haraṃti ucchaṇṇamahiḷāo || 12 ||</l>
</lg></b>
<lg>
<l>(kupitāḥ prasannā avaruditamukhyo vihasantyaḥ |</l>
<l>yathā gṛhītāstathā hṛdayaṃ haranti utsannamahilāḥ ||)</l></lg>(dra. 7.95)
<p>6. pitā mātā śatruḥ sūnuraupagava ityādiḥ <b>sambandhaviṣayā</b> yathā— (vikramo. 4.38)</p>
<b><lg>
<l>sūryacandramasau yasya mātāmahapitāmahau |</l>
<l>svayaṃvṛtapatirdvābhyāmūrvaś‍yā ca bhūvā ca yaḥ || 13 ||</l>
</lg></b>
<p>yathā vā—</p> <b><lg><l>sapadī sakhībhirnibhṛtaṃ virahavatīstrātumatra bhajyante |</l>
<l>sahakāramañjarīṇāṃ śikhodgamagranthayaḥ prathame || 14 ||</l></lg></b> (bārā.5.41)
<p>(<b>2. tad‍bhāvāpattiḥ —6</b>)</p>
<p>arthasyātathātve 'dhyāsādibhistathātvāpādanaṃ <b>tad‍bhāvāpattiḥ</b> |</p>
<p>sāpi ṣọdhā— adhyāsātmikā, kalpanātmikā, vivartātmikā, vipariṇāmātmikā,
viparyayātmikā, pravādātmikā ceti | tatra—</p>
<p>1. jānato 'pyatasmiṃstadetadityāropaṇam <b>adhyāsaḥ</b> | yathā— (gāsa. 6.70)</p>
<b><lg>
<l>aï diara kiṃ ṇa pecchasi āāsaṃ kiṃ muhā puloesi |</l>
<l>jāāe bāhumūlammi addhaaṃdāṇa paripāḍiṃvāḍiṃ || 15 ||</l>
</lg></b>
<lg>
<l>(ayi devara, kiṃ na prekṣase, ākāśaṃ kiṃ mudhā pralokayasi |</l>
<l>jāyāyā bāhumūle 'rdhacandrāṇāṃ parīpāṭīm ||)</l>
</lg>
<p>yathā vā—</p>
<b><lg>
<l>kamalamanambhāsi kamale ca kuvalaye tāni kanakalatikāyām |</l>
<l>sā ca sukumārasubhagetyutpātaparamparā keyam || 16 ||</l>
</lg></b>
<p>2. asato 'pyutprekṣā <b>kalpanā</b> yathā—</p>
<b><lg>
<l>guṇānurāgamiśreṇa yaśasā tava sarpatā |</l>
<l>digvadhūnāṃ mukhe jātamakasmādardhakuṅkumam || 17 ||</l>
</lg></b>
﻿
<pb n="337"/>
<p>yathā vā— (māgha. 16.24)</p>
<b><lg>
<l>anirākṛtatāpasampadaṃ phalahīnāṃ sumanobhirujjhitām |</l>
<l>khala tāṃ khalatāmivāsatīṃ pratipadyeta kathaṃ budho janaḥ || 18 ||</l>
</lg></b>
<p>3. vastunaḥ sanniveśaviśeṣeṇāvasthānaṃ <b>vivartaḥ</b> | yathā— (kirātā 5.39)</p>
<b><lg>
<l>utphullasthalanalinīvanādamuṣmāduddhūtaḥ sarasiruhodbhavaḥ parāgaḥ |</l>
<l>vātyābhirviyati vivarttitaḥ samantādādhatte kanakamayātapatralakṣmīm || 19 ||</l>
</lg></b>
<p>yathā vā—</p> <b><lg><l>asminnīṣad—valita—viṣama—stoka—vicchinna—bhug‍naḥ
kiñcillīno vipinavinataḥ puñcitaś‍cotthitaś‍ca |</l>
<l>dhūmodgārastaruṇamahiṣaskandhanīlo	davāg‍neḥ
svairaṃ sarpan sṛjati gagane gatvarānabhrabhaṅgān || 20 ||</l>
</lg></b>
<p>4. vastuno 'vasthāntaropagamanaṃ <b>vipariṇāmaḥ</b> | yathā—</p>
<b><lg>
<l>ya ete yajvānaḥ prathitamahaso ye 'pyavanipāḥ
mṛgākṣyo yāś‍caitāḥ kṛtamaparasaṃsārikathayā |</l>
<l>aho ye cāpyanye phalakusumanamrā viṭapino
jagatyevaṃrūpā vilasati mṛdeṣā bhavagatī || 21 ||</l>
</lg></b>
<p>yathā vā—</p> <b><lg><l>cyutāmindorlekhāṃ ratikalahabhag‍naṃ ca valayaṃ
samaṃ cakrīkṛtya prahasitamukhī śailatanayā |</l>
<l>avocad yaṃ paś‍yetyavatu sa śivaḥ sā ca girijā
sa ca krīḍācandro daśanakiraṇāpūritatanuḥ || 22 ||</l>
</lg></b>
<p>5. mithyājñānaṃ <b>vapiryayaḥ</b> | yathā— (vikramo. 4.17)</p>
<b><lg>
<l>hṛtoṣṭharāgairnayanodabindubhiḥ nimag‍nanābhernipatadbhiraṅkitam |</l>
<l>cyuta ruṣā bhinnagaterasaṃśayaṃ śukodaraś‍yāmamidaṃ stanāṃśukam || 23 ||</l>
</lg></b>
<p>yathā vā—</p> <b><lg><l>mā bhaiḥ śaśāṅka mama śīthuni nāsti rāhuḥ
khe rohiṇī vasati kātara ! kiṃ bibheṣi |</l>
<l>prāyo	vidagdhavanitānavasaṅgameṣu
puṃsāṃ manaḥ pracalatīti kimatra citram || 24 ||</l>
</lg></b>
<p>6. avastuṣvapi vastuvanmithyāprasiddhiḥ <b>pravādaḥ</b> | yathā—</p>
﻿
<pb n="338"/>
<b><lg>
<l>gandharvapurasurāyudhakuraṅgatṛṣṇāndhakārūpāṇi |</l>
<l>asatāmasatyadurgrahadurāpamalināni vṛttāni || 25 ||</l>
</lg></b>
<p>yathā vā—</p> <b><lg><l>rat‍nacchāyāvyatikara iva prekṣyametat purastād
valmīkāgrāt prabhavati dhanuḥ khaṇḍamākhaṇḍalasya |</l>
<l>yena ś‍yāmaṃ vapuratitarāṃ kāntimāpatsyate te
barheṇeva sphuritarucinā gopaveṣasya viṣṇoḥ || 26 ||</l></lg></b> (megha.15)
<p>(<b>2. gauṇī</b>)</p>
<p><b>gauṇī</b> dvidhā— <b>1. guṇanimittā</b>, <b>2. upacārānimittā</b> ca |</p>
<p>(<b>1. guṇanimittā —6</b>)</p>
<p>tatra yasyāṃ dvayorvacanayossāmānādhikaraṇyena vaiyadhikaraṇyena vā prayogaḥ, viśeṣaṇa—
viśeṣyabhāvānyathānupapattyaikasya pratīyamānābhidhīyamānaguṇadvārakasambandho bhavati,
sā guṇavyavahitārthā <b>guṇanimittā</b> ca | tatra ca—</p>
<b><lg>
<l>saṃsargi bhedakaṃ yad yat savyāpāraṃ pratīyate |</l>
<l>guṇatvaṃ paratantratvāt tasya śāstra udāhṛtam || 27 ||</l></lg></b> (vāpa. 3.5.1)
<p>guṇaḥ svārtho viśeṣaṇaṃ pravṛttinimittamiti caiko 'rthaḥ | sa dharmaguṇakriyā ' 'kṛti—
jātisvarūpādibhedādanantaḥ | tatsambandhena yadyapi tannimitā vṛttiranantaprakāraiva kalpyate
tathāpi tasyāḥ ṣaḍeva vikalpā bhavanti — <b>'mukhyaviṣayaḥ, amukhyaviṣayaḥ, bhedaviṣayaḥ,
abhedaviṣayaḥ, viśeṣaṇaviṣayaḥ, aviśeṣaviṣaya'</b> iti |</p>
<p>(1) yatra dvayorapi mukhyaviśeṣyārthayordharmādinimittamekasyetaraviśeṣaṇatvaṃ bhavati sa
<b>mukhyaviṣayaḥ</b> |</p>
<p>sa <b>dharmanimittaḥ samāse</b> yathā—</p>
<b><lg>
<l>yo hi dīrghāsitākṣasya vilāsavalitabhruvaḥ |</l>
<l>kāntāmukhasyāvaśagastasmai nṛpaśave namaḥ || 28 ||</l>
</lg></b>
<p>sa eva <b>asamāso</b> yathā—(kāvyāda. 1.6)</p>
<b><lg>
<l>gaurgauḥ kāmadudhā samyak prayuktā smaryate budhaiḥ |</l>
<l>duṣprayuktā punargotvaṃ prayoktuḥ saiva śaṃsati || 29 ||</l>
</lg></b>
<p><b>kriyānimittaḥ</b> samāso yathā—</p>
<b><lg>
<l>katto saṃpaḍaï mahaṃ pi piasahi piasaṃgamo ṇisīhe vi |</l>
<l>jā jaaï gahia—kara—ṇiarakhikkhiri caṃdacaṃḍālo || 30 ||</l>
</lg></b>
﻿
<pb n="339"/>
<lg>
<l>(kutaḥ sampatati mamāpi priyasakhi priyasaṅgamo niśīthe 'pi |</l>
<l>yāvajjayati gṛhītakaranikarakhikkhirī candracāṇḍālaḥ ||)</l>
</lg>
<p>sa eva <b>asamāso</b> yathā—</p>
<b><lg>
<l>kiṃ dvāri daivahatike sahakārakeṇa
saṃvardhitena viṣapādapa eṣa pāpaḥ |</l>
<l>asminmanāgapi vikāsavikārabhāji
bhīmā bhavanti madanajvarasannipātāḥ || 39 ||</l>
</lg></b>
<p>(2) yatra viśeṣaṇaviśeṣyayoḥ prathamamevaikamamukhyaṃ bhavati asau <b>amukhyaviṣayaḥ</b> |</p>
<p>sa viśeṣyasyāmukhyatve sāmānādhikaraṇyena <b>dharmanimitto</b> yathā— (māgha. 7.73)</p>
<b><lg>
<l>himalavasadṛśaḥ śramodabindūnapanayatā kila tannavoḍhavadhvāḥ |</l>
<l>kucakalaśakiśorakau kathaṃcit taralatayā taruṇena paspṛśāte || 32 ||</l>
</lg></b>
<p>sa eva <b>kriyānimitto</b> yathā—</p>
<b><lg>
<l>mukhapaṅkajaraṅge 'smin bhrūlatā nartakī tava |</l>
<l>līlānāṭyāmṛtaṃ dṛṣṭau sakhi ! yūnāṃ niṣiñcāti || 33 ||</l>
</lg></b>
<p>viśeṣasya mukhyatve vaiyadhikaraṇyena <b>ākṛtinimitto</b> yathā—</p>
<b><lg>
<l>paḍivak‍khamaṇṇupuṃje lāvaṇṇaüḍe aṇaṃgagaakuṃbhe |</l>
<l>purisasaahiaadharie kīsa thaṇaṃtī thaṇe vahasi || 34 ||</l>
</lg></b>
<b><lg>
<l>(pratipakṣamanyupuñjau	lāvaṇyakuṭāvanaṅgagajakumbhau |</l>
<l>puruṣaśatahṛdayadhṛtau kimiti stanantī stanau vahasi ||)</l></lg></b> (kāvyāda. 2.93)
<p>sa eva <b>kriyānimitto</b> yathā—(seba. 1.14)</p>
<b><lg>
<l>vavasāaraïpaoso	rosagaïṃdadiḍhasiṃkhalāpaḍibaṃdho |</l>
<l>kaha kaha vi dāsarahiṇo jaakesaripaṃjaro gao ghaṇasamao || 35 ||</l>
</lg></b>
<lg>
<l>(vyavasāyaravipradoṣo roṣagajendradṛḍhaśṛṅkhalāpratibandhaḥ |</l>
<l>kathaṃ kathamapi dāśaratherjayakesaripañjaraṃ gato ghanasamayaḥ ||)</l>
</lg>
<p>(3) yatreka eva śabdo 'rthabhedaprakalpanayā guṇanimittaṃ viśeṣaṇaviśeṣyabhāvamanubhavati
asau <b>bhedaviṣayaḥ</b> | gauṇamukhyayorguṇanimitto mukhyayoś‍ca <b>jātinimitto</b> yathā—</p>
<b><lg>
<l>taha karakamalaṃ kamalaṃ caṃdo caṃdamuhi tujjha muhaaṃdo |</l>
<l>kamalaṃ uṇa kamalaṃ c‍cia caṃdo caṃdo c‍cia varāo || 36 ||</l>
</lg></b>
﻿
<pb n="340"/>
<lg>
<l>(tava karakamalaṃ kamalaṃ candraś‍candramukhi tava mukhacandraḥ |</l>
<l>kamalaṃ punaḥ kamalameva candraś‍candra eva varākaḥ ||)</l>
</lg>
<p>mukhyayo<b>rguṇanimitto</b> yathā—</p>
<b><lg>
<l>tālā jāaṃti guṇā jālā de sihaaehi gheppaṃti |</l>
<l>raïkiraṇāṇuggahiāiṃ hoṃti kamalāiṃ kamalāiṃ || 37 ||</l>
</lg></b>
<lg>
<l>(tadā jāyante guṇāḥ yadā te sahṛdayairgṛhyante |</l>
<l>ravikiraṇānugṛhītāni bhavanti kamalāni kamalāni ||)</l>
</lg>
<p>mukhyayoḥ <b>kriyānimitto</b> yathā—(kirātā. 11.73)</p>
<b><lg>
<l>grasamānamivojāṃsi sadasā gauravoritam |</l>
<l>nāma yasyābhinandanti dviṣo 'pi sa pumān pumān || 38 ||</l>
</lg></b>
<p><b>svarūpanimitto</b> yathā—</p>
<b><lg>
<l>amṛtamamṛtaṃ	candraś‍candrasthathāmbujamambujaṃ
ratirapi ratiḥ kāmaḥ kāmo madhūni madhūnyapi |</l>
<l>iti na bhajate vastu prāyaḥ parasparasaṅkaraṃ
tadiyamabalā dhatte bhāvān kathaṃ sakalātmakān || 39 ||</l>
</lg></b>
<p>(4) sādharmyādiprasiddheryatropamānamevopameyaṃ pratyāyayatya<b>sāvabhedaviṣayaḥ</b> |</p>
<p>so '<b>nyoktau</b> yathā—</p>
<b><lg>
<l>pibanmadhu yathākāmaṃ bhramaraṃ phullapaṅkaje |</l>
<l>apyasannaddhasaurabhyaṃ paś‍ya cumbati kuḍ‍malam || 40 ||</l></lg></b> (kāvyāda. 2.206)
<p><b>samāsoktau</b> yathā—</p>
<b><lg>
<l>anurāgavatī sandhyā divasastatpurassaraḥ |</l>
<l>aho daivagatiś‍citrā tathāpi na samāgamaḥ || 41 ||</l>
</lg></b>
<p><b>ubhayoktau</b> yathā—</p>
<b><lg>
<l>upādhvaṃ tatpānthāḥ punarapi saro mārgatilakaṃ
yadāsādya svecchaṃ vilasatha vilīnak‍lamabharāḥ |</l>
<l>itastu	kṣārābdherjaraṭhamakarakṣuṇṇapayaso
nivṛttiḥ kalyāṇī na punaravatāraḥ kathamapi || 42 ||</l>
</lg></b>
<p><b>anubhayoktau</b> yathā— (urāca. 1.28)</p>
﻿
<pb n="341"/>
<b><lg>
<l>athedaṃ rakṣobhiḥ kanakahariṇacchadmavidhinā
tathāvṛttaṃ pāpairvyathayati yathā kṣālitamapi |</l>
<l>janasthāne śūnye vikalakaraṇairāryacaritai—
rapi grāvā rodityapi dalati vajrasya hṛdayam || 43 ||</l>
</lg></b>
<p>(5) yatra viśeṣaṇabhūtaṃ nāma sarvanāma vā viśiṣṭaguṇadharmādikaṃ pravṛttinimittamupādatte
sa <b>viśeṣaṇaviṣayaḥ</b> |</p>
<p>sa nām‍no <b>viśiṣṭaguṇanimittatve</b> yathā—</p>
<b><lg>
<l>bhavatu ruṣi kaṭhorā kintu ramyā mṛgākṣī
nirupadhimadhurāṇāṃ svādavo 'mī vikārāḥ |</l>
<l>śrayati kaṭhinabhāvaḥ śuktipātreṣvapo yaḥ
kulajanabahumānastāsu muktāphalāntaḥ || 44 ||</l>
</lg></b>
<p>sāṃskārik‍yādijanikā saṃjñāpi tasyāḥ yathā—</p>
<b><lg>
<l>s‍nigdhaś‍yāmalakāntilip‍taviyato vellad‌valākā ghanā
vātāḥ śīkariṇaḥ payodasuhṛdāmānandakekāḥ kalāḥ |</l>
<l>kāmaṃ santu dṛḍhaṃ kaṭhorahṛdayo rāmo 'smi sarvaṃ sahe
vaidehī tu kathaṃ bhaviṣyati hahā hā devi ! dhīrā bhava || 45 ||</l>
</lg></b>
<p>sarvanām‍no <b>viśiṣṭaguṇasampattinimittatve</b> yathā—(urāca. 4.12)</p>
<b><lg>
<l>sa rājā tat saukhyaṃ sa ca parijanaste ca divasāḥ
smṛtāvāvirbhūtaṃ tvayi suhṛdi dṛṣṭe 'dya sakalam |</l>
<l>vipāke ghoro 'sminna khaluṃ na vimụ̄dhā tava sakhī
purandhrīṇāṃ cittaṃ kusumasukumāraṃ hi bhavati || 46 ||</l>
</lg></b>
<p>mukhyavad gauṇasyāpi viśeṣaṇaṃ tad‌viśeṣaṇameva | tatra sarvanām‍no <b>guṇasampattinimittatva</b>
eva yathā—</p>
<b><lg>
<l>caāvaḷaa dīhiahimaṃghallahiniadeha |</l>
<l>annajīdi haraloaṇa hotahomuhaaṃdahorevaha || 47 ||</l>
</lg></b>
<p>(6) viśeṣaṇamavyabhicaritamaviśeṣaṇaṃ taddharmādiguṇayogena yatra pravartate tadasā<b>vaviśeṣaṇaviṣayaḥ</b></p>
<b><lg>
<l>chinto(?)calaṇeṇa halā mao vi kaṇhassa ko ṇa jīvejja |</l>
<l>so uṇa teṇāvi mao riṭ‍ṭho sac‍ca cia baïllo || 48 ||</l>
</lg></b>
﻿
<pb n="342"/>
<lg>
<l>(spṛṣṭaḥ caraṇena sakhi mṛto 'pi kṛṣṇasya ko na jīvet |</l>
<l>sa punastenāpi mṛto 'riṣṭaḥ satyameva balīvardaḥ ||)</l></lg>
<p><b>cetanaprakṛte</b>ryathā— (gāsa.(ve.) 864, dra.sa.ka. pṛ.313)</p>
<b><lg>
<l>sac‍ca cia kaṭṭhamao suraṇāho jeṇa haḷiadhūāe |</l>
<l>hatthehi kamaladalakomalehi chitto ṇa pallavio || 49 ||</l>
</lg></b>
<lg>
<l>(satyameva kāṣṭhamayaḥ suranātho yena hālikaduhitrā |</l>
<l>hastābhyāṃ kamaladalakomalabhyāṃ spṛṣṭo na pallavitaḥ ||)</l>
</lg>
<p><b>acetanasya</b> yathā—</p>
<b><lg>
<l>bhavatu viditametat kāṣṭhamevāsi satyaṃ
kimaparamabhidhāsye kānane vardhito 'si |</l>
<l>kuvalayanayanāyāḥ pāṇisaṅgotsave 'smin
musala kisalayaṃ te tatkṣaṇādadya jātam || 50 ||</l>
</lg></b>
<p><b>acetanasyaiva</b> prabhāvavato yathā—</p>
<b><lg>
<l>anviṣyadbhirayaṃ cirāt kathamapi prāpyeta yadyarthibhi—
rnātha tvaṃ punararthinaḥ pratidinaṃ yat‍nāt samanviṣyasi |</l>
<l>prāp‍tau cintitamātrakaṃ dadadasau cintātiriktapradaṃ
tvāmālok‍ya vidīryate yadi na tad grāvaiva cintāmaṇiḥ || 51||</l>
</lg></b>
<p>(<b>2. upacārānimittā— 6</b>)</p>
<p>mukhyayā gauṇyā vānyaviśeṣaṇasya sato 'nyatrāropaṇam <b>upacāraḥ</b> |</p>
<p><b>tannimittikopacāranimittā;</b> sā tu gauṇavyavahitārthatvād <b>gauṇī</b> bhavati; tasyā api
dharmaguṇākṛtikriyāsvarūpajātyādayaḥ pravṛttinimittam; tadbhedāt sāpi ṣaṭprakārā bhavati—</p>
<p><b>dharmanimittā, guṇanimittā, ākṛtinimittā, kriyānimittā, svarūpanimittā,
jātinimittā</b> ca | tāsu—</p>
<p><b>(1) dharmanimittā</b> yathā—</p>
<b><lg>
<l>bhavatu ruṣi kaṭhorā kintu ramyā mṛgākṣī || 52 ||</l>
</lg></b>
<b><lg>
<l>tālai; śiñjad‍valayasubhagairnartitaḥ kāntayā me || 53 ||</l></lg></b> megha. 76
<p>atra kaṭhorasubhagaśabdo mūrtimad‍dravyaprāṇiviśeṣayorviśeṣaṇatvena rụ̄dhau,
roṣavalayaśiñjayorāropyamāṇau, tadyogānnāyikātālayorapi viśeṣaṇabhāvamanubhavataḥ |</p>
﻿
<pb n="343"/>
<p><b>(2) guṇanimittā</b> yathā— (śāku. 1.17)</p>
<b><lg>
<l>kimiva hi madhurāṇāṃ maṇḍanaṃ nākṛtīnām || 54 ||</l>
</lg></b>
<b><lg>
<l>uc‍ciṇassu paḍia—kusumaṃ mā dhuṇa sehāliaṃ halia—suṇhe |</l>
<l>esa avasāṇaviraso sasureṇa suo valaasaddo || 55 ||</l>
</lg></b>
<b><lg>
<l>(uc‍cinuṣva patati—kusumaṃ mā dhunīhi śophālikāṃ hālika—snuṣe |</l>
<l>eṣo 'vasānavirasaḥ ś‍vaśureṇa śruto valaya—śabdaḥ ||)</l></lg></b> (dhva.2)
<p>atra madhuravirasaśabdāvāsvādyaviśeṣaṇatvena rụ̄dhau tad‍vyavadhānena
varṇanayā ' 'kṛtivalayaśabdayorāropitau viśeṣaṇabhāvamanubhavataḥ |</p>
<p><b>(3) ākṛtinimittā</b> yathā—</p>
<b><lg>
<l>aṅkurite pallavite korakite kusumite ca sahakāre |</l>
<l>aṅkuritaḥ pallavitaḥ korakitaḥ kusumitaś‍ca hṛdi madanaḥ || 56 ||</l>
</lg></b>
<p>yathā vā—(vajjāla. 3.13)</p>
<b><lg>
<l>pallaviaṃ piva/via karapallavehiṃ papphulliaṃ va ṇayaṇehiṃ |</l>
<l>phaliaṃ via pīṇapaoharehi ajjāeĕ lāvaṇṇam || 57 ||</l>
</lg></b>
<lg>
<l>(pallavitamiva karapallavābhyāṃ praphullitamiva nayanābhyām |</l>
<l>phalitamiva pīnapayodharābhyāmāryāyā lāvaṇyam ||)</l>
</lg>
<p>atrāṅkuritapallavitādayo mūrtimatsu bhūruhādiṣu ākṛtiviśeṣato viśeṣaṇatvena
rụ̄dhāstad‍vyavadhānenāmūrtayormadanalāvaṇyayorāropyamāṇā gauṇaṃ viśeṣaṇabhāvamanubhavanti |</p>
<p><b>(4) kriyānimittā</b> yathā—</p>
<b><lg>
<l>śaśinamasūta prācī nṛtyati madano hasanti kakubho 'pi |</l>
<l>kumudarajaḥ paṭavāsaṃ vikirati gaganāṅgaṇe pavanaḥ || 58 ||</l>
</lg></b>
<p>yathā vā—</p>
<b><lg>
<l>avaūhiapuvvadiśe samaaṃ joṇhāe seviapaosamuhe |</l>
<l>māi ṇa jhijjaü raaṇī aparadisāhuttapatthiammi miaṃke || 59 ||</l>
</lg></b>
<b><lg>
<l>(avagūhitapūrvadiśe samakaṃ jyotsnayā sevitapradoṣamukhe |</l>
<l>mātarna kṣīyatāṃ rajanī aparadiśābhimukhaprasthite mṛgāṅke ||)</l>
</lg></b>
<p>atra sevopagụ̄dhādīnāmanyakriyāṇāṃ tad‍vyavadhānenānānyatrāropaṇād viśeṣaṇabhāvaḥ |</p>
<p>kathaṃ punarayaṃ bhedo gauṇyāḥ pṛthagbhavati ?</p>
﻿
<pb n="344"/>
<p>yatra prasiddherupamānopameyatvaṃ gamyate, sā guṇavyavahitārthā gauṇī, yāmanyoktiṃ
samāsoktiṃ vā varṇayanti | yāsyāṃ punarupameyena guṇasāmyādupamānaṃ gamyate, sā
gauṇavyavahitārthā gauṇī, yāṃ samādhimācakṣate | taduktam— <b>'uktasyāprākaraṇikatve
samāsoktiḥ, prākaraṇikatve samādhiḥ</b>' iti |</p>
<p><b>(5) svarūpanimittā</b> yathā—</p>
<b><lg>
<l>kasya nāpanatiṃ kuryād dainyamātā daridratā |</l>
<l>kaṃ vā na madayatyeṣā śrīrunmādakuṭumbinī || 60 ||</l>
</lg></b>
<p>yathā vā— (vikramo. 2.3)</p>
<b><lg>
<l>ābharaṇasyābharaṇaṃ prasādhanavidheḥ prasādhanaviśeṣaḥ |</l>
<l>upamānasyāpi sakhe ! pratyupamānaṃ vapustasyāḥ || 61 ||</l>
</lg></b>
<p>atra daridratāyā dainyajanakatvena mātṛsvarūpādhyāropādapatyatāvyavadhānena sambandhaḥ;
daridratā dainyaṃ janayatīti vāk‍yārthaḥ | tasya ca 'śaśinamasūta prācī'
ityādivadupacāropapattiḥ | evamuttaratrāpi yojyam |</p>
<p><b>(6) jātinimittā</b> yathā—</p>
<b><lg>
<l>dhṛtiḥ kṣamā dayā śaucamaucityaṃ vāgāniṣṭhurā |</l>
<l>bhūtānāmanabhidrohastap‍taitāḥ samidhaḥ śriyaḥ || 62 ||</l>
</lg></b>
<p>yathā vā—</p>
<b><lg>
<l>yeṣāṃ prāṇivadhaḥ krīḍā, narma marmacchido giraḥ |</l>
<l>paropatāpaḥ kartavyaṃ te mṛtyorapi mṛtyavaḥ || 63 ||</l>
</lg></b>
<p>atrāg‍nisamid‌dharmeṣu martyamṛtyudharmeṣu ca śrīdhṛtyādiṣu mṛtyudurjaneṣu cāropiteṣu
saminmṛtyujātyoreva guṇabhāvo na tvag‍nimartyayoriti amīṣāṃ sākṣādasambandhe
dīptivināśādidharmadvāraka upacāraḥ sambandhāya kalpate | tenāyamarthaḥ sampadyate—
dhṛtyādayaḥ śriyaṃ samedhayanti, durjanā mṛtyumapi mārayanti | sā ceyamanyarụ̄dhā
kriyā 'nyatrārop‍yata ityupacāravṛttireva bhavati | yaduktama— (kāvyāda. 1.94)</p>
<b><lg>
<l>kumudāni nimīlanti kamalānyunmiṣanti ca |</l>
<l>iti netrakriyādhyāsāllabdhā tad‍vācinī śrutiḥ || 64 ||</l>
</lg></b>
evam	 <b><lg><l>'parārthe yaḥ pīḍāmanubhavati' || 65 ||</l></lg></b> (bhallaṭaśatakam 56)
<b><lg>
<l>'eti jīvantamānando naraṃ varṣaśatādapi' || 66 ||</l></lg></b> (rāmā. 5.34.6)
﻿
<pb n="345"/>
<p>ityādi ca draṣṭavyam |</p>
<p>yadyevaṃ kriyānimittaiṣā kasmānna bhavati ?</p>
<p>kriyāyā eva dravyajātirūpeṇa vipariṇāmāt, yathā dainyamātetyādau vṛttirūpeṇa |</p>
<p>nanu ca yathā gauriva gaustatha samidha iva samidha itīyamaṇi gauṇī kasmānna bhavati ?</p>
<p>bhavati yadi samidha ityanena śriya iti nāpekṣyate, śrīvahneriti vā
vahniśabdaprayogo bhavati | yathā vā 'vavasāaraïpaoso' (vyavasāyaravipradoṣaḥ),
'ghaṇasamao' (ghanasamayaḥ), 'aṇaṃgagaakuṃbhe thaṇe' (anaṅgagajakumbhau stanau) iti | etena
'dainyamātā daridratā', 'te mṛtyorapi mṛtyavaḥ' ityāderapi na gauṇatvamityuktaṃ bhavati |
ādigrahaṇānnasarvanāmāderapi bhedābhedābhyāmupacāre gauṇavyavahitārthaiva <b>gauṇī</b> bhavati |</p>
<p><b>sabhedopacāre nāmādhyāropād</b> yathā— (urāca.2.10)</p>
<b><lg>
<l>he hasta dakṣiṇa mṛtasya śiśordvijasya
jīvātave visṛja śūdramunau kṛpāṇām |</l>
<l>rāmasya gātramasi nirbharagarbhakhinna—
sītāvivāsanapaṭoḥ karuṇā kutaste || 67 ||</l>
</lg></b>
<p>yathā vā— (rāca. 19.41)</p>
<b><lg>
<l>sthāne 'vasīdasi raghūdvaha ! kiṃ vidhāta—
rasyāstvayekṣitamalakṣaṇamaṅgakeṣu |</l>
<l>adyāpi jīvasi daśānana ! he hanūman !
keyaṃ tavābhimukhavartiripoḥ pratīkṣā || 68 ||</l>
</lg></b>
<p><b>abhedopacāreṇa sarvanāmādhyāropād</b> yathā—</p>
<b><lg>
<l>candrajyotsnāviśadapuline saikate 'smin sarayvā
vādadyūtaṃ cirataramabhūt siddhayūnoḥ kayoś‍cit |</l>
<l>eko brūte prathamanihataṃ kaiṭabhaṃ kaṃsamanyaḥ
sa tvaṃ tattvaṃ kathaya bhavatā ko hatastatra pūrvam || 69 ||</l>
</lg></b>
<p>yathā vā—</p>
<b><lg>
<l>prāp‍taśrīreṣa kasmāt punarapi mayi taṃ manthakhedaṃ vidadhyā
nnidrāmapyasya pūrvāmanalasamanaso naiva sambhāvayāmi |</l>
﻿
<pb n="346"/>
<l>setuṃ badh‍nāti cāsau kathāmiva sakaladvīpanāthānuyāta—
stvayyāyāte vitarkāniti dadhata ivābhāti kampaḥ payodheḥ || 70 ||</l>
</lg></b>
<p>atrādyodāharaṇayo rāmahanūmantau nāmaśabdāvatiniṣkarūṇe paribhavāsahiṣṇau ca
svamūrtibhede saṃjñāviśeṣaṇatvena rụ̄dhau tad‍vyyavadhānena tad‍‌viparītayorūpacaritasvamūrti—
bhedāntarayorāropitāvaupacārikaṃ viśeṣaṇabhāvaṃ bhajete iti gauṇavyavahitārthopacāra—
nimittopacāranimitteyaṃ gauṇī | yatra tu na bhedopacāraḥ tatra vyavadhānābhāvād guṇanimittaiva
gauṇī bhavati, yathā 'rāmo 'smi sarvaṃ sahe', 'tārkṣyaḥ so 'pi samaṃ nijena vibhunā
jānāti māṃ rāvaṇam' iti |</p>
<p>kathaṃ punaḥ śabdārthayorabhede 'pi bhedavyapadeśaḥ ?</p>
<p>sa hi 'rāhoḥ śiraḥ', 'gaurgauḥ kāmadughā' ityādau śabdārthābheda eva dṛśyate |</p>
<p>ucyate— asti tāvadetanmukhyābhāve sati prayojane nimitte ca satyupacāraḥ
pravartate | sa cābhinnānāṃ bhedavyapadeśahetuḥ, bhinnānāṃ cābhedavyapadeśaheturbhavati | tatra</p>
<p><b>abhinnānāṃ bhedā</b> yathā— (kusaṃ. 2.10)</p>
<b><lg>
<l>ātmānamātmanā vetsi sṛcasyātmānamātmanā |</l>
<l>ātmanā kṛtinā ca tvamātmanyeva pralīyase || 71 ||</l>
</lg></b>
<p>atra paramātmavyatiriktavastvantarābhāvāt karmādikārakavyatirekeṇa ca jñānādi—
kriyānupapattereka eva kartṛkarmakaraṇādhikaraṇopacāreṇa bhidyate | siddhe ca bhede
sādṛśyanibandhane mukhyānāmivopacaritānāmapyupamānopameyavyavahāraḥ pravartate | tadyathā—</p>
<b><lg>
<l>tvanmukhaṃ tvanmukhamiva tvad‍dṛśau tvad‍dṛśāviva |</l>
<l>tvanmūrtiriva mūrtiste tvamiva tvaṃ kṛśodari || 72 ||</l>
</lg></b>
<p><b>vaisādṛśyanibandhana</b>stu vyatireko bhavati | yathā— (kirātā. 11.73)</p>
<b><lg>
<l>nāma yasyābhinandanti dviṣo 'pi sa pumān pumān || 73 ||</l>
</lg></b>
<b><lg>
<l>raïkiraṇāṇuggahiāiṃ hoṃti kamalāiṃ kamalāiṃ || 74 ||</l>
</lg></b>
<p>(ravikiraṇānugṛhītāni bhavanti kamalāni kamalāni ||) (dra. 7.37)</p>
<p>tataś‍ca bhinnārthavatsambandhasambodhanavibhakta‍yāderūtpattiryathā— <b>'rāmasya gātramasi'</b> (urāca.
2.10), 'he hanūman' iti | etena mukhyagauṇayorapi upamārūpakādayā vyākhyātāḥ | yathā—</p>
<b><lg>
<l>ayamālohitacchāyo madena mukhacandramāḥ |</l>
<l>sannaddhodayarāgasya candrasya pratigarjati || 75 ||</l>
</lg></b>
﻿
<pb n="347"/>
<b><lg>
<l>candramāḥ pīyate devairmayā tvanmukhacandramāḥ |</l>
<l>asamagro hyayaṃ śaśvadayamāpūrṇamaṇḍalaḥ || 76 ||</l></lg></b> (kāvyāda.2.89–90)
<b><lg>
<l>amṛtātmani padmānāṃ dveṣ‍ṭari snigdhatārake |</l>
<l>mukhendau tava satyasminnitareṇa kimindunā || 77 ||</l></lg></b> (kāvyāda. 2.159)
<b><lg>
<l>na mīlayati padmāni na nabho vyavagāhate |</l>
<l>tvanmukhendurmamāsūnāṃ haraṇāyaiva yasyati || 78 ||</l></lg></b> (kāvyāda. 2.83)
<p>bhinnānāmabhedopacāro yathottarodāharaṇayoḥ tatra hi pratīyamānābhidhīyamānatulya—
guṇopamānaviśeṣaṇamanekaṃ sarvanāma upamānavyadhānenopameye prayuktamabhedopacāreṇo—
tkarṣamāropayati |</p>
<p>nanviyamanyoktiḥ samāsoktirūbhayoktirvā kasmānna bhavati ?</p>
<p>tathā hi— pratīyamānābhidhīyamānopameyaguṇavibhūtayaḥ sarvanāmādhyāse 'pyanyokti—
samāsokta‍yubhayoktayo dṛśyante | tatra —</p>
<p><b>anyokti</b>ryathā—</p>
<b><lg>
<l>hā saurabhaṃ k‍va tat te k‍va nu te santāpahāri hā śaityam |</l>
<l>aṅgārakārahaste candana ! patito 'si dhig daivam || 79 ||</l>
</lg></b>
<p><b>samāsokti</b>rtathā—</p>
<b><lg>
<l>mugdhāmajātarajasaṃ kalikāmakāle
bālāṃ kadarthayasi kiṃ navamālikāyāḥ |</l>
<l>anyāsu tāvadupamardasahāsu bhṛṅga !
lolaṃ vinodaya manaḥ sumanolatāsu || 80 ||</l>
</lg></b>
<p><b>ubhayokti</b>ryathā—</p>
<b><lg>
<l>kenāsīnaḥ sukhamakarūṇenākarāduddhatastvaṃ
vikretuṃ vā tvamabhilaṣitaḥ kena deśāntare 'smin |</l>
<l>yasminvittavyayabharasaho grāhakastāvadāstāṃ
nāsti bhrātarmarakatamaṇe ! tvatparīkṣākṣamo 'pi || 81 ||</l>
</lg></b>
<p>ucyate— yatropamānameva prayuktaṃ pratīyamānābhidhīyamānaguṇamupameyaṃ gamayati,
tatraivānyokta‍yādayo bhavanti | iha tu nopamānaṃ prayujyate | kiṃ tarhi ? tadviśeṣaṇaṃ sarvanāma;
﻿
<pb n="348"/>
tena prathamodāharaṇe nānyoktiḥ, dvitīyodāharaṇe tu na samāsoktiriti |</p>
<p>yadyevamadhyāsātmikā tadbhāvāpattiḥ kasmānna bhavati ? yathaiṣa bālābāhumūle
bālacandramāḥ; yathā vā— (māgha. 15.63)</p>
<b><lg>
<l>kimaho nṛpāḥ samamamībhirūpapatisutairna pañcabhiḥ |</l>
<l>vadhyamabhihata bhujiṣyamamuṃ saha cānayā sthavirarājakanyayā || 82 ||</l></lg></b> iti
<p>ucyate nātra sarvanām‍nāmeva prayogaḥ | kiṃ tarhi ? viśeṣyāṇāmapīti yujyate
tadbhāvāpattiḥ | 'candrajyotsnā' ityādau tu sarvanāmādhyāse samādhilakṣaṇayogā—
dupacāragauṇyevaiṣā bhavita | yathā ca dharmiṇo 'pyadhyāse samādhirūpapadyate tathāgrato
vakṣyāma iti |</p>
<p>(<b>3. lakṣaṇā</b>)</p>
<p>lakṣaṇā dvividhā— <b>1. lakṣaṇā, 2. lakṣitalakṣaṇā</b> ca |</p>
<p>tayoryasyāmupāttaśabdasyārthasya kriyāsiddhau sādhanatvāyogāt svārtho 'vinābhūta—
marthāntaraṃ vyavahitameva lakṣayati sā <b>lakṣaṇā</b>, tad‍vyatiriktā tu
vakṣyamāṇānekarūpā <b>lakṣitalakṣaṇeti</b> | tatra—</p>
<p>(<b>1. lakṣaṇā —6</b>)</p>
<p><b>lakṣaṇā</b> ṣọdhā— <b>sāmīpyalakṣaṇā, sāhacaryalakṣaṇā, sahacaritalakṣaṇā, hetulakṣaṇā,
tādarthyalakṣaṇā, parimāṇalakṣaṇā</b> ca | tatra—</p>
<p>1. 'gaṅgāyāṃ ghoṣaḥ prativasati', 'mañcāḥ krośanti' ityādiṣu svārthāvinābhūtasamīpā—
rthāntarapratītihetuḥ <b>sāmīpyalakṣaṇā</b> | yathā—</p>
<b><lg>
<l>'yat tālīdalapākapāṇḍuvadanam' || 83 ||</l></lg></b> (visā. 2.14)
<b><lg>
<l>'abhinavakaridantacchedakāntaḥ kapolaḥ' || 84 ||</l></lg></b> iti | (māmā. 1.25)
<p>atra pākacchedayoḥ kriyātvenāmūrtatvāt pāṇḍutvaṃ kāntatvaṃ cāsambhavat samīpasthaṃ
pak‍vatālīpatraṃ sadyaśchinnaṃ ca hastidantaṃ lakṣayati |</p> '/?/
<p>2. chatriṇo gacchanti', 'kuntān praveśaya' ityādiṣu svārthāvinābhūtasāhacaryopa—
labdhārthāntarapratītihetuḥ <b>sāhacaryalakṣaṇā</b> | yathā— (kusaṃ. 1.2)</p>
<b><lg>
<l>yaṃ sarvaśailāḥ parikalpya vatsaṃ merau sthite dogdhari dohadakṣe |</l>
<l>bhāsvanti rat‍nāni mahauṣadhīś‍ca pṛthūpadiṣ‍ṭāṃ duduhurdharitrīm ||</l>
</lg></b>
<p>atra dogdhṛsāhacaryācchaileṣvapi duduhuriti prayujyate | yathā vā—</p>
﻿
<pb n="349"/>
<b><lg>
<l>padepade kūbariṇaḥ śataṃśataṃ śataṃśataṃ mattagajān ratherathe |</l>
<l>nyaveśayad vājiśataṃ gajegaje hayehaye kuntaśataṃ śatakratuḥ || 86 ||</l>
</lg></b>
<p>3. yatroktadharmasahacarito 'pi dharmo lakṣyate sā <b>sahacaritalakṣaṇā</b> | yathā—</p>
<b><lg>
<l>'madhutṛṣatpiṅgāḥ payobindavaḥ' || 87 ||</l>
</lg></b>
<b><lg>
<l>'kanakaphalakasphārajaghanā' || 88 ||</l></lg></b> iti |
<p>atra piṅgatvasphāratvasahakṛtāstadāśrayākārakāntyādayo' lakṣyante |</p>
<p>4. 'annaṃ vai prāṇāḥ', 'āyurghṛtam' ityādiṣu svārthāvinābhūtanimittakāraṇārthāntara—
pratītihetu<b>rhetulakṣaṇā</b> | yathā— <b>'tvaṃ jīvitaṃ tvamasi me hṛdayaṃ dvitīyam'</b>
(urāca.3.26) iti | atra jīvitaśabdena hṛdayaśabdena ca jīvitacaitanyahetuḥ
priyatamocyate |</p>
<p>5. 'indraḥ sthūṇā' 'mallikā pradīpā' ityādiṣu tadarthapratītihetuḥ <b>tādarthyalakṣaṇā</b> | yathā—</p>
<b><lg>
<l>ārụ̄dho malayācalaṃ jalanidheḥ pāraṃ paraṃ nāyaya—
nnaṇḍaṃ dṛp‍tanṛsiṃha siṃhalapaterūcchettumacchaṃ yaśaḥ || 89 ||</l></lg></b> iti |
<p>atra daṇḍaśabdena daṇḍanāprahito loka ucyate |</p>
<p>6. prasthaṃ khalu krośa ityādau parimāṇasādhanabhūtārthāntaraparatītihetuḥ <b>parimāṇalakṣaṇā</b> | yathā—</p>
<b><lg>
<l>yasmādanarghāṇi hṛtānyanūnaiḥ prasthairmuhurbhūribhirūcchikhāni |</l>
<l>ạ̄dhyādiva prāpaṇikādajastraṃ jagrāha rat‍nānyamitāni lokaḥ || 90 ||</l>
</lg></b>
<p>atra prasthaśabdena prasthaparimāṇasādhanaṃ mānabhāṇḍaṃ kāṣ‍ṭhādimayamucyate |</p>
<p>(<b>2. lakṣitalakṣaṇā—6</b>)</p>
<p><b>lakṣitalakṣaṇāpi</b> ṣọdhaiva— <b>rūḍhalakṣaṇā, pratīkalakṣaṇā, vivakṣitalakṣaṇā,
virūddhalakṣaṇā, tadanyalakṣaṇā, prakīrṇalakṣaṇā</b> ca | tāsu—</p>
<p>1. yasyāṃ yathākathaṃcid vyutpattyā lakṣitenābhidhānena rūḍhalakṣaṇa evārtho lakṣyate sā
<b>rūḍhalakṣaṇā</b> | rodaraś‍cakravāko dvirepho bhramara iti | yathā— (kusaṃ. 3.36)</p>
<b><lg>
<l>madhu dvirephaḥ kusumaikapātre papau prayāṃ svāmanuvartamānaḥ || 91 ||</l></lg></b> iti |
<p>atra rodaratvaṃ dvirephatvaṃ ca kurare 'pi sambhavati, na cātra rụ̄dhā lakṣaṇeti nāyaṃ lakṣyate |</p>
<p>2. yatra pratīkenābhidhānaikadeśena samudāyo lakṣita eva lakṣyate, na yaḥ kaścit,
sā <b>pratīkalakṣaṇā</b> | yathā—</p>
<p><b>'bhīmo bhīmaparākramaḥ, 'sac‍cā api hoi aïadaṃsaṇaturīā'</b> | atra
﻿
<pb n="350"/>
sena—bhāmāśabdo bhīma—satyā śabdapratīkaśravaṇāt bhīmasenaḥ, satyabhāmā
ityabhidhānayoḥ pūrvalakṣitayorlakṣaṇayā lakṣyete | na hi bhavati jyeṣ‍ṭhāḥ jyeṣ‍ṭheti,
ārdrā vārdreti |</p>
<p>3. yatra yathākathaṃcicchabdaprayoge vivakṣitameva lakṣyānusārato lakṣyate sā</p>
<b>vivakṣitalakṣaṇā</b> | yathā <b><lg><l>'manasijajaitrarathaṃ vilocanārdhaṃ || 92 ||</l></lg></b> (kirātā.10.52)
<b><lg><l>'cakitahariṇīhāniranetratribhāgaḥ' || 93 ||</l></lg></b> (?) iti |
<p>atra nārdhaśabdasya tribhāgaśabdasya arthaḥ, kintu tābhyāmasamagrālokanaṃ lakṣyate |
na hi bhavati netracaturbhāgo netraṣaḍ‍bhāgo veti |</p>
<p>4. padaṃ kevalamanyasannidhervā yatrābhihitavirūddhaṃ lakṣitamevārthaṃ lakṣayati sā
<b>virūddhalakṣaṇā</b> | yathā—</p>
<p>'viṣ‍ṭirbhadrā', 'aṅgārako maṅgalaḥ', 'puṇyavatyahaṃ yasyāstvamevaṃvidhaḥ patirasi'
iti | atra bhadrāmaṅgalaśabdau puṇyavacchabdaśca abhadramaṅgalatve apuṇyavattvaṃ ca lakṣitameva
lakṣayanti | yathā vā <b>rat‍nāvalyāṃ</b> rājā vidūṣakamāha — 'mahābrāhmaṇastvamasi, ko 'nya
evamṛcāmabhijña (rat‍nā. 2.6)' iti | atra mahābrāhmaṇa ityanena ṛcāmabhijña ityanena ca
vṛṣalādapyadhamatvaṃ vaidheyatvaṃ ca lakṣyate | yathā ca <b>mālatīmādhave</b> lavaṅgikā
madayantikāmabhidhatte— 'kahaṃ ṇāma ṇavabahūvīsaṃbheṇovāajāṇaaṃ laḍahaviaḍḍamahurabhāsaṇaṃ
arosaṇaṃ bhādaraṃ de bhattāraṃ samāsādia piasahī (ṇa) dummaṇaïssadi' (kathaṃ nāma
navavadhūvistrambhaṇopāyābhijñaṃ laḍahavidagdhamadhurabhāṣaṇamaroṣaṇaṃ bhrātaraṃ te bhartāraṃ samāsādya priyasakhī
na durmanāyiṣyate |) (māmā.7.0/1) atra navavadhūvistrambhaṇopāyajñatvādayastadvirūddhamarthaṃ
lakṣayanti | evamanye 'pi yathā— (kāvyāda. 2.289)</p>
<b><lg>
<l>idamamlānamānāyā lag‍na stanataṭe tava |</l>
<l>chādyatāmuttarīyeṇa navaṃ nakhapadaṃ sakhi || 94 ||</l>
</lg></b>
<b><lg>
<l>kuviāo pasaṇṇāo orūṇṇamuhīo vihasamāṇīo |</l>
<l>jaha gahiā taha hiaaṃ haraṃti ucchaṇṇamahilāo || 95 ||</l>
</lg></b>
<b><lg>
<l>(kupitāḥ prasannā avaruditamukhyo vihasantyaḥ |</l>
<l>yathā guhītāstathā hṛdayaṃ haranti utsannamahilāḥ ||)</l></lg></b> (dra. 7.12)
<b><lg>
<l>vayaṃ tathā nāma yathāttha kiṃ vadāmyayaṃ tvakasmādvikalaḥ kathāntare |</l>
<l>kadambagolākṛtimāśritaḥ kathaṃ viśuddhamugdhaḥ kulakanyakājanaḥ || 96 ||</l></lg></b> (māmā.7.0/1)

<pb n="351"/>
<p>eteṣvamlānamānaśabdena mānabhaṅgaḥ, utsannaśabdenānucchedāśīḥ,
viśuddhamugdhaśabdenāviśuddhiramaugdhyaṃ ca lakṣyate |</p>
<p>5. yatrābhihitaśabdārthatiraskāreṇārthāntaraṃ lakṣyate sā <b>tadanyalakṣaṇā</b> | yathā—</p>
<b><lg>
<l>suvarṇapuṣpāṃ pṛthivīṃ cinvanti puruṣāstrayaḥ |</l>
<l>śūraśca kṛtavidyaśca yaśca jānāti sevitum || 97 ||</l></lg></b> (mahābhārata 5.35.64)
<p>atra na suvarṇaśabdārtho, nāpi puṣpaśabdārthaḥ; kintu suvarṇaśabdena sarvapuruṣārthamūlaṃ
hiraṇyaṃ, puṣpaśabdena ca prasavārtho lakṣyate | tābhyāṃ ca lākṣitābhyāṃ vyavasāyināṃ
puruṣaviśeṣāṇāṃ vasumatī sarvān kāmān prasūta iti |</p>
<p>6. uktābhyo 'nyā <b>prakīrṇalakṣaṇā</b> | yathā— (raghu. 8.29)</p>
<b><lg>
<l>daśaraśmiśatopamadyutiṃ yaśasā dikṣu daśasvapi śrutam |</l>
<l>daśapūrvarathaṃ yamākhyayā daśakaṇṭhāriguruṃ vidurbudhāḥ || 98 ||</l>
</lg></b>
<b><lg>
<l>hiraṇyapūrvaṃ kaśipuṃ pracakṣate |</l> (māgha. 1. 42)
<l>turaṅgakāntāmukhahavyavāhajvāleva hitvā jalamullalāsa || 99 ||</l>
</lg></b>
<p>(māgha. 3.33) iti |</p>
<p>anye punarlakṣitalakṣaṇāmanyathā vyācakṣate— <b>lakṣaṇayopacaritavṛttyā gauṇyā
arthena yatrārthāntaraṃ lakṣyate sā lakṣitalakṣaṇeti</b> | yathā— rathāvayavāyudhaḥ, paṅ‌ktirathaḥ
(raghu. 9.74), rathāṅganāmeti (raghu. 3.24); atra rathāvayavaśabdena cakraṃ lakṣyate, tena
tadākṛtiḥ tannāmā āyudhaviśeṣaḥ; paṅ‌ktirityanena daśākṣaraṃ chando lakṣyate, tena
daśaśabdaḥ, tābhyāṃ cāyudhasannidheścakrāyudhaḥ, daśarathaḥ iti devaviśeṣarājaviśeṣau lakṣyete |
rathāṅgamityanena rathaikadeśo lakṣyate, tena cakraśabdaḥ, nāmetyanena paribhāṣaṇaṃ lakṣyārthaḥ;
tābhyāmanyonyasannidheścakravāka iti pakṣiviśeṣo lakṣyata iti | asyāśca prabandheṣu bhūyasā
prayogaḥ | tadyathā— (gāsa. 61)</p>
<b><lg>
<l>sūīvehe musalaṃ vicchuhamāṇeṇa daḍ‍ḍhaloeṇa |</l>
<l>ek‍kaggāme vi pio imehiṃ/samehi acchīhi vi ṇa diṭṭho || 100 ||</l>
</lg></b>
<lg>
<l>(sucīvedhe musalaṃ vikṣipatā dagdhalokena |</l>
<l>ekagrāme 'pi priya ābhyām/samābhyām abhyāmapi na dṛṣ‍ṭaḥ ||)</l>
</lg>
<p>atra sūcīvedhe musalapraveśo na sambhavati, janastu tamapi karotītyanena mukhyayā
lakṣitena tasyāsambhāvyamānārthavāditā lakṣyate | yathā—</p>

<pb n="352"/>
<b><lg>
<l>cuṃbijjaï saahuttaṃ apavāhijjaï sahassasaahuṃttaṃ |</l>
<l>ramia puṇo vi ramijjaï pie jaṇe ṇatthi puṇaruttaṃ || 101 ||1</l>
</lg></b>
<lg>
<l>(cumbyate śatakṛtvaḥ avarudhyate sahasraśatakṛtvaḥ |</l>
<l>rantvā punarapi ramyate priye jane nāsti punaruktam ||)</l>
</lg>
<p>atra punaruktaśabdo vyarthavāk punaḥprayogaviśeṣe nirūḍhaśaktiḥ, kriyā punaḥkaraṇa—
sāmānyaṃ lakṣayati vipakṣi(?) cumbanādi x x x karaṇaviśeṣavaiyarthyāya lakṣayati | evam—</p>
<b><lg>
<l>dūi tumaṃ via ṇiuṇā kakkasamahuāi jāṇase volluṃ |</l>
<l>kaṃḍuiapaṃḍaraṃ jaha ṇa hoi taha taṃ kuṇijjāsu || 102 ||</l>
</lg></b>
<p>(gāsa. 281)</p>
<lg>
<l>(dūti tvameva nipuṇā karkaśamṛdukāni jānāsi vaktum |</l>
<l>kaṇḍūyitapāṇḍuraṃ yathā na bhavita yathā taṃ kariṣyasi ||)</l>
</lg>
<p>atra kaṇḍūyitapāṇḍaramityanena pāruṣyaṃ lakṣyate; tena tu snehakṣatiriti | api ca—</p>
<b><lg>
<l>gaaṇaṃ ca mattamehaṃ dhārāḷuḷiajjuṇāi a vaṇāi |</l>
<l>ṇirahaṃkāramiaṃkā harati nīlāo via ṇisāo || 103 ||</l>
</lg></b>
<lg>
<l>(gaganaṃ ca mattameghaṃ dhārālulitārjunāni ca vanāni |</l>
<l>nirahaṅkāramṛgāṅkā haranti nīlā api niśāḥ ||)</l>
</lg>
<p>atra mattanirahaṅkāśabdāvanibhṛtatvaṃ nibhṛtatvaṃ ca lakṣayantau cetaneṣu rụ̄dhāvacetaneṣu
prayujyamānau tayorapi tathāvidhārthayogaṃ lakṣayataḥ | kiṃca— (gāsa.(ve) 969)</p>
<b><lg>
<l>aṇṇaṃ laḍahattaṇaaṃ aṇṇā ccia aṃgavạdhḍhaṇacchāā |</l>
<l>sāmā sāmaṇṇavaāvaïssa reha ccia ṇa hoi || 104 ||</l>
</lg></b>
<lg>
<l>(anyallaḍahatvamanyaiva aṅgavarttanacchāyā |</l>
<l>śyāmā sāmānyaprajāpate rekhaiva na bhavati ||</l>
</lg>
<p>atra rekhāśabdena citrālekhyaṃ lakṣyate, tena ca viśiṣ‍ṭaṃ rūpanirmāṇamiti | aparam—</p>
<b><lg>
<l>agaṇiaṇaaṇāāsaṃ mārisaloijjaṃta gataṃ ko hosi maaṇassa(?)|| 104 ||</l>
</lg></b>
<p>(agaṇitanayanānāsaṃ māriṣa lokyamāna tvaṃ ko bhavasi madanasya |)</p>
<p>atra madanasya (ko) bhavasītyanena tatsanābhitvaṃ lakṣyate, tena ca tadaupamyamiti | tathā—</p>
<!-- NOTES pg=352!-->
1. dhvanyāloke tūttarārdhapāṭha īdṛśaḥ — 'viramia puṇo ramijjaï pie jaṇe ṇatthi' |

<pb n="353"/>
<b><lg>
<l>pratīcchatyāśokīṃ kisalayaparāvṛttimadharaḥ
kapolaḥ pāṇḍutvādavatarati tālīpariṇatim |</l>
<l>parimlānaprāyāmanuvadati dṛṣ‍ṭiḥ kamalinīṃ
navīnastanvaḍgayā manasijavikāro vijayate || 106 ||</l>
</lg></b>
<p>atra pratīcchatyavataratyanuvadatīti cetanadharmairacetane prayuktairupalakṣiteṣu
dhāraṇaprāp‍tyanu, kisalayaparāvṛttyā śvāsadhūsaratvaṃ lakṣyate, tenāpi tatsāmīpyādaśoka—
kisalayaupamyamiti; tālīpariṇatyā kamalinīparimlānatayā ca virahakārśyaṃ, tena ca
snehātireka iti | evam—(rat‍nā. 2.11)</p>
<b><lg>
<l>parimlānaṃ	pīnastanajaghanasaṅgādubhayata—
stanormadhyasyāntaḥ parimilanamaprāpya haritam |</l>
<l>idaṃ vyastanyāsaṃ ślathabhujalatākṣepavalanaiḥ
kṛśāṅgyā: santāpaṃ vadati bisinīpatraśayanam || 107 ||</l>
</lg></b>
<p>atra vadatītyanenopacāravṛttyā jñāpayatīti, parimlānamityādibhistaddharmaistasyāḥ
tanusanniveśacārutvotkarṣo lakṣyate | api ca—</p>
<b><lg>
<l>nirmālyaṃ nayanaśripaḥ kuvalayaṃ vaktrasya dāsaḥ śaśī |</l> (bārā. 1.40)
<l>kandarpasya dhanurlatā kimaparaṃ dvāri bhruvordhāryate || 108 ||</l> iti ||
</lg></b>
<p>atra nirmālyadāsaśabdabhyāmupacāravṛttyā hīnatvena lakṣitena nayanavaktrayorupamotkarṣo
lakṣyate | kandarpadhanurlatāyāstu dvārapraveśakṣaṇopalakṣaṇena hīnatvena tayorapi sutarāṃ brūte |
kiṃca— (visa. 2.14)</p>
<b><lg>
<l>yat tālīdalapākapāṇḍu vadanaṃ yad durdinaṃ netrayo—
ryaccānartitakelipaṅkajadalaṃ śvāsāḥ prasarpanti ca | 109 |</l>
</lg></b>
<p>atra durdinaṃ netrayorityatra durdinaśabdaḥ vṛṣ‍ṭimeghāhataśobhe 'hni rụ̄dhābhidhānaśakti—
rnetrayorasambhāvyamānatvena svārthāvinābhūtaṃ payaḥpravāhaṃ lakṣayannaśrupravāhaṃ lakṣayati |</p>
<p>anyacca— (mahābhārata 1.119.6)</p>
<b><lg>
<l>atikrāntasukhāḥ kāla pratyupasthitadāruṇāḥ |</l>
<l>śaśvat pāpīyadivasāḥ pṛthivī gatayauvanā || 110 ||</l>
</lg></b>
<p>atrātikrāntasukhatvādi cetanadharmairacetaneṣu kālādiṣvāropitairateṣu tadasambhavena</p>

<pb n="354"/>
<p>tadavinābhūtāstadgatā; prāṇyādayo lakṣyante | tena vak‍tṛnirveda iti |</p>
<p>aparaṃ ca—</p>
<b><lg>
<l>'idamandhaṃ tamaḥ kṛtsnaṃ jāyeta bhuvanatrayam || 111 ||'</l></lg></b> (kāvyada. 1.4)
<b><lg>
<l>'niḥśvāsāndha ivādarśaścandramā na prakāśate || 112 ||'</l></lg></b> (rāmā. 3.16.13)
<p>atra yathā andhe rūpaviśeṣābhivyaktirna sambhāvyate evaṃ tamasyapi; yatra nīrandhre
rūpaviśeṣābhivyakterasambhavastadandhaṃ tama ityucyate; tathā yathāndho rūpagrahaṇāsamarthaḥ,
evam ādarśo 'pi | yo rūpagrahaṇāsamarthaḥ so 'ndha ityucyate; tatropacaritavṛttau yo 'ndhavanna
paśyati sa evāndha ityucyate | iha yatra kiṃcinna dṛśyate tatrāpi andhaśabdo
lakṣitalakṣaṇayā pravartata iti |</p>
<p>evamanyadapi yathā—</p>
<b><lg>
<l>'svalpairasāvapi na dahyata eva kāṣ‍ṭhaiḥ || 113 ||'</l>
</lg></b>
<b><lg>
<l>'vaassa tumaṃ pi thevacaṃdaṇaraseṇa samasasijjasi || 114 ||'</l>
</lg></b>
<p>(vayasya tvamapi stokacandanarasena samāś‍vasihi |)</p>
<p>atra pūrvasmin yathāśrutārtho varṇanīye 'sambhavan yathā <b>vikramāditya</b>stathāyamāpi
mahāpuruṣaviśeṣa iti lakṣayati | tena ca svalpairvacobhiranākhyeyaṃ māhātmyādiguṇa—
goravamubhayorapi lakṣayati | uttaratra tu sa evārtho viruddhalakṣaṇayā vaiparītyenākhyāyata
ityevamayamananto lakṣitalakṣaṇāvyāpāraḥ prabandheṣu lakṣaṇīyaḥ | yathā— (dra. sa.ka. pṛ. 185)</p>
<b><lg>
<l>ekkiṃhiṃ acchihiṃ sāvaṇu aṇṇahiṃ bhaddavaü |</l>
<l>māhaü mahialamatthari gaṃḍatthala saraü || 114 ||</l>
</lg></b>
<b><lg>
<l>aṃgahiṃ gimha suhacchii tilavaṇa maggasiru |</l>
<l>muddhihiṃ muhapaṅkaasari āvāsiu sisiru || 116 ||</l>
</lg></b>
<lg>
<l>(ekasminnakṣṇi śrāvaṇo 'nyasmin bhādrapado |</l>
<l>māghaḥ mahītalasrastare gaṇḍasthale śarat ||</l>
</lg>
<lg>
<l>aṅge grīṣmaḥ sukhāsikā tilavane mārgaśīrṣaḥ |</l>
<l>mugdhāyā mukhapaṅkajasarasi āvāsitaḥ śiśiraḥ ||)</l>
</lg>
<b><lg>
<l>nīhārajālamalinaḥ punaruktasāndrāḥ kurvan vadhūjanavilocanapakṣmamālāḥ |</l>
<l>kṣuṇṇaḥ kṣaṇaṃ yadubalairdivamātitāṃsuḥ pāṃsurdiśāṃmukhamatutthayadutthito 'dreḥ || 117 ||</l>
</lg></b>
<p>(māgha. 4.11)</p>

<pb n="355"/>
<p><b>(<emph>2. vivakṣā</emph>)</b></p>
<p><b>śabdeṣvarthadānābhiprāyo vivakṣā |</b></p>
<p>yadāha— 'vakturvivakṣitapūrvikā śabdapravṛttiḥ' iti |</p>
<p>tridhā hi vāṅ‍mayam <b>apauruṣeyam, ārṣaṃ, pauruṣeyaṃ</b> ca | tatra—</p>
<p>śabdapradhānam <b>apauruṣeyaṃ</b> mantro brāhmaṇaṃ ca | tatra vakturabhāvād vivakṣā nopapadyate |
arthapradhānam <b>ārṣaṃ</b>, smṛtiritihāsaśca | tatra vivakṣāmātraṃ pravartate—(urāca. 1.10)</p>
<b><lg>
<l>laukikānāṃ hi sādhūnāṃ vāgarthamanuvartate |</l>
<l>ṛṣīṇāṃ punarādyānāṃ vācamartho 'nuvartate || 118 ||</l></lg></b> iti |
<p>(etadubhaya—)pradhānam1 | (śāstrakāvyādi)<b>pauruṣeyam</b> |</p>
<p>(tac)ca tadubhayamapyabhiniviṣ‍ṭabuddhīnāṃ viśiṣ‍ṭavivakṣābhyo jāyate | tadyathā—
'vivakṣātaḥ kārakāṇi bhavanti' | akṣān dīvyati akṣairdīvyati akṣeṣu dīvyata(ti) iti,
valāhako vidyotate, valāhakasya vidyotata iti | (vāpa. 3.7.2)</p>
<b><lg>
<l>śaktimātrāsamūhasya viśvasyānekadharmaṇaḥ |</l>
<l>sarvadā sarvathābhāvāt kvacit kiñcid vivakṣyate || 119 ||</l>
</lg></b>
<p><b>kārakeṣvapyakārakavivakṣā</b> yathā— mātuḥ smarati, sarpiṣo jānīte, na
māṣāṇāmaśnīyāt |</p>
<p><b>'naite sukhasya jānanti ye na vatsyanti nandane' || 120 ||</b> iti |</p>
<p>atra karmādiṣu śeṣatvena vivakṣiteṣu sambandhamātre ṣaṣ‍ṭhī, na karmakaraṇakartṛṣvapi
kārakavibhaktiriti |</p>
<p><b>akārakeṣu kārakavivakṣā</b> yathā— 'bhavati pacati, bhavati pakṣyati,
bhavatyapākṣīt, asti gacchamo vayamiti | tathā smarasi kaśmīreṣu vatsyāmaḥ, ehi
manye na yāsyasi, paśya mṛgo dhāvati, iha paśyāmaḥ | karmaṇi dvivacana—
bahuvacanānyudāhriyanta iti |</p>
<p><b>kriyāyāmapi kārakavivakṣā</b> yathā— 'corasya rujati, corasyāmayati, coraṃ
jvarayati, coraṃ saṃtāpayatī'ti | atra 'rujārthānāṃ bhāvavacanānāmajvarisantāpyoḥ
(2.3.54)' iti bhāvasyaiva kartṛtvam |</p>
<!-- NOTES pg=355!-->
<p>1. atra rāghavaḥ '(ubhaya)pradhānaṃ pauruṣeyaṃ ca (kāvyaṃ śāstraṃ ca)|' iti pūrayate | itihāsastu tyakta eva
sthito 'tra saṃpūrṇe 'pi sandarbhe |</p>

<pb n="356"/>
<p><b>akriyāvivakṣā</b> yathā— 'nīlati vanam, śvetate prāsādaḥ;</p>
<p><b>viṣavṛkṣo 'pi saṃvardhya svayaṃ chettumasāmpratam || 121 ||</b> (kusaṃ. 2. 55)| iti |</p>
<p><b>kriyāyāṃ kriyāntaravivakṣā</b> yathā— eṣitumicchati, kamituṃ kāmayate, bhavedapi
bhavet, syādapi syāditi |</p>
<p><b>kārake 'pi kriyāvivakṣā</b> yathā—'draṣṭuṃ cakṣuḥ, yoddhuṃ dhanuḥ, gantumanāḥ, gantukāma'
iti | atra kriyāyāṃ kriyārthāyāmupapade tumun bhāva uktaḥ | sa cakṣurādīnāṃ
kriyāvivakṣāmantareṇa | na sidhyatīti |</p>
<p><b>asambandhe sambandhavivakṣā</b> yathā—(māgha. 3. 74)</p>
<b><lg>
<l>soṭāpamurvīmaniśaṃ nadanto yaiḥ plāvayiṣyanti samantato 'mī |</l>
<l>tānyekadeśānnibhṛtaṃ payodherambhāṃsi meghān pibato dadarśa || 122 ||</l>
</lg></b>
<p><b>acetaneṣu caitanyavivakṣā</b> yathā—nadīkūlaṃ pipatiṣati, aś‍mā luluṭhiṣate |</p>
<p><b>(cetane acaitanya)—vivakṣā</b> yathā—aśvārohaḥ pipatiṣati |</p>
<p><b>pradhāne guṇavivakṣā</b> yathā— balākāyāḥ śauk‍lyam, kākasya kārṣṇyamiti |</p>
<p><b>guṇe pradhānavivakṣā</b> yathā— 'madhuro rasa āpyāyayati, amlo dīpayatīti |</p>
<p><b>avayave samudāyāvivakṣā</b> yathā— grāmo dagdhaḥ, paṭo dagdhaḥ, akṣṇā kāṇaḥ, pādena
khañja iti |</p>
<p><b>samudāye avayavavivakṣā</b> yathā—'dordaṇḍacaṇḍimamātrāropaṇīye dhanuṣi sati
padātilave lakṣmaṇena prabhurāryaḥ', 'māmapi tasyaiva sugṛhītanāmno devasya bhṛtyaparamāṇuṃ
vikukṣināmānamavadhārayatu bhavatī' iti |</p>
<p><b>abhede bhedavivakṣā</b> yathā— parud bhavān paṭurāsīt paṭutara aiṣamaḥ anya evāsi
sampannaḥ, rāhoḥ śiraḥ, śilāputrakasya śarīram iti |</p>
<p><b>bhede 'pyabhedavivakṣā</b> yathā— tāneva śālīnaśnīmo ye madhurāyām, tāneva
śāṭakānācchādayāmo ye pāṭaliputra iti |</p>
<p><b>asato vivakṣā</b> yathā— samudraḥ kuṇḍikā, vindhyo vardhitakamiti |</p>
<p><b>sato 'pyavivakṣā</b> yathā— anudarā kanyā, alomikā eḍakā iti |</p>
<p><b>sadasatorvivakṣā</b> yathā— tadidamapameghodayaṃ varṣaṃ, socch‌vāsaṃ maraṇam iti |</p>
<p><b>sadasatoravivakṣā</b> yathā— 'śailādhirājatanayā na yayau na tasthau' iti | (kusaṃ.5. 85)</p>

<pb n="357"/>
<p><b>stutyā nindāvivakṣā</b> yathā—</p>
<b><lg>
<l>guṇānāmeva daurātmyād dhuri dhuryo niyujyate |</l>
<l>asañjātakiṇaskandhaḥ sukhaṃ svapiti gaurgaliḥ || 123 ||</l>
</lg></b>
<p><b>nindayā stutivivakṣā</b> yathā—(kāvyāda. 2.271)</p>
<b><lg>
<l>capalo nirdayaścāsau janaḥ kiṃ tena me sakhi !</l>
<l>āgaḥpramārjanāyaiva cāṭavo yena śikṣitāḥ || 124 ||</l>
</lg></b>
<p><b>vidhinā niṣedhavivakṣā</b> yathā—(kāvyāda. 2.141)</p>
<b><lg>
<l>gaccha gacchasi cet kānta ! panthānaḥ santu te śivāḥ |</l>
<l>mamāpi janma tatraiva bhūyād yatra gato bhavān || 125 ||</l>
</lg></b>
<p><b>niṣedhena vidhivivakṣā</b> yathā—</p>
<b><lg>
<l>mā gaccha pramadāpriya priyaśatairbhūyastvamuktau mayā
bālā prāṅgaṇamāgatena bhavatā prāpnotyavasthāntaram |</l>
<l>kiṃ cāsyāḥ kucabhārapīḍanaparairyatnaprabandhairapi
truṭyatkañcukajālakairanudinaṃ nissūtramasmadgṛham || 126 ||</l>
</lg></b>
<p>evamiyamanekadhā vivakṣā viprathate | tadeṣa laukikavādaḥ—(dhvanyā. 3.43)</p>
<b><lg>
<l>asminnapāre saṃsāre kavirekaḥ prajāpatiḥ |</l>
<l>yathāsmai rocate viśvaṃ tathedaṃ parivartate || 127 ||</l>
</lg></b>
<p>api ca—(gaüḍavaho 66)</p>
<b><lg>
<l>
ṭhiamaṭṭhiaṃ va dīsaï aṭhiaṃ pi jahaṭhṭhiaṃ/pariṭhṭhiaṃ va paḍihāi |</l>
<l>jahasaṃṭhiaṃ ca dīsaï sukaīṇa imāo payaīo || 128 ||</l>
</lg></b>
<lg>
<l>(sthitamasthitamiva dṛśyate asthitamapi yathāsthitamiva/pariṣṭhitamiva pratibhāti |</l>
<l>yathāsaṃsthitamiva dṛśyate sukavīnāmimāḥ padavyaḥ/prakṛtayaḥ||)</l>
</lg>
<p>kiṃca—</p>
<b><lg>
<l>kvacit svalpe 'pyarthe pracuravacanaireva racanā
k‍vacid vastu sphāraṃ katipayapadairarpitarasam |</l>
<l>yathāvācyaṃ śabdāḥ k‍vacidapi tulāyāmiva dhṛtā—
stribhiḥ kalpairevaṃ kavivṛṣabhasandarbhaniyamaḥ || 129 ||</l>
</lg></b>

<pb n="358"/>
<p><b>vivikṣā</b> lokavyavahāre kāvyavyavahāre ca sumatibhirunnīyamānā tridhā vikhyāyate
<b>kāk‍vādivyaṅgyā, prakaraṇādivyaṅgyā, abhinayādivyaṅgyā</b> ca | tatra—</p>
<p><b>(1. kākvādivyaṅgyā —3)</b></p>
<p><b>kākuḥ, svaro, viccheda iti kākvādayaḥ | teṣu—
(kākuḥ) bhinnakaṇṭhadhvanirdhīraiḥ kākurityabhidhīyate || 130 ||</b></p>
<p>sā tridhā— <b>1. niyatapratibandhā, 2. aniyatapratibandhā, 3. apratibandhā</b> ca | tāsu—</p>
<p><b>(1) niyatapratibandhā</b> dvidhā— sākāṅkṣā, nirākāṅkṣā ca |</p>
<p>tayorvākyāntarāpekṣiṇī <b>sākāṅkṣā |</b></p>
<p>sā tridhā— <b>ākṣepagarbhā, praś‍nagarbhā, vitarkagarbhā</b> ca |</p>
<p>vākyāntarabhāvinī <b>nirākāṅkṣā |</b></p>
<p>sāpi tridhā— <b>vidhirūpā, uttararūpā, nirṇayarūpā</b> ca |</p>
<p>tadeva vāk‍yaṃ kākuviśeṣeṇa sākāṅkṣaṃ, tadeva kāk‍vantareṇa nirākāṅkṣam | tatra—</p>
<p><b>(sākāṅkṣā, nirākāṅkṣā)</b></p>
<p><b>ākṣepagarbhā</b> yathā—</p>
<b><lg>
<l>yadi me vallabhā dūtī tadāhamapi vallabhā |</l>
<l>yadi tasyāḥ priyā vācastanmamāpi priyapriyāḥ || 131 ||</l>
</lg></b>
<p>iyameva nirdeṣṭurvidhirūpā |</p>
<p><b>praś‍nagarbhā</b> yathā—</p>
<b><lg>
<l>gataḥ sa kālo yatrāsīnmuktānāṃ janma valliṣu |</l>
<l>vartante sāmprataṃ tāsāṃ hetavaḥ śuktisampuṭāḥ || 132 ||</l>
</lg></b>
<p>iyamevopadeṣṭuruttararūpā |</p>
<p><b>vitarkagarbhā</b> yathā—(vikramo. 4.1)</p>
<b><lg>
<l>navajaladharaḥ sannaddho 'yaṃ na duṣṭaniśācaraḥ
suradhanuridaṃ dūrākṛṣṭaṃ na nāma śarāsanam |</l>
<l>ayamapi paṭurdhārāsāro na bāṇaparamparā
kanakanikaṣasnigdhā vidyut priyā mama norvaśī || 133 ||</l>
</lg></b>
<p>iyamevopadeṣṭu<b>rnirṇayarūpā</b> |</p>

<pb n="359"/>
<p>evamanyā api—(vikramo. 4. 27)</p>
<b><lg>
<l>sarvakṣatibhṛtāṃ nātha dṛṣṭāṃ sarvāṅgasundarī |</l>
<l>rāmā ramye vanānte 'sminmayā virahitā tvayā || 134 ||</l>
</lg></b>
<p>ityādayo draṣṭavyāḥ |</p>
<p>tā imāstistro 'pi <b>niyatapratibandhāḥ |</b></p>
<p><b>(2) aniyatapratibandhāḥ</b> punaranantāḥ | tāsu —</p>
<p><b>abhyupagamānunayakāku</b>ryathā— (vesaṃ. 1.11)</p>
<b><lg>
<l>yuṣmacchāsanalaṅghanāmbhasi mayā magnena nāma sthitaṃ
prāp‍tā nāma vigarhaṇā sthitimatāṃ madhye 'nujānāmapi |</l>
<l>krodhollāsitaśoṇitāruṇagadasyocchindatakauravā—
nadyaikaṃ divasaṃ mamāsi na gururnāhaṃ vidheyastava || 135 ||</l>
</lg></b>
<p><b>abhyanujñopahāsakāku</b>ryathā— (vesaṃ. 1.14)</p>
<b><lg>
<l>mathnāmi kauravaśataṃ samare na kopād ?</l>
<l>duśśāsanasya rudhiraṃ na pibāmyurastaḥ?</l>
<l>sañcurṇayāmi gadayā na suyodhanorū?</l>
<l>sandhiṃ karotu bhavatāṃ nṛpatiḥ paṇena || 136 ||</l>
</lg></b>
<p><b>viṣānnā</b>(amarṣā?)<b>dyākṣepakāku</b>ryathā— (vesaṃ 1. 7)</p>
<b><lg>
<l>lākṣāgṛhānalaviṣānnasabhāpraveśaiḥ
prāṇeṣu vittanicayeṣu ca naḥ prahṛtya |</l>
<l>ākṛṣṭapāṇḍavavadhūparidhānakeśāḥ
svasthā bhavantu mayi jīvati dhārtarāṣṭrāḥ || 137 ||</l>
</lg></b>
<p>evamanyā api— (rudraṭa. 2.17)</p>
<b><lg>
<l>śalyamapi skhaladantaḥ sọdhuṃ śak‍yeta hālahaladigdham |</l>
<l>dhīrairna punarakāraṇakupitakhalālīkadurvacanam || 138 ||</l>
</lg></b>
<p>ityādayo draṣṭavyāḥ |</p>
<p><b>(3) apratibandhā</b> tu ekaguṇā, dviguṇā, triguṇā (caturguṇā) ca | tatra—</p>
<p><b>ekaguṇā</b> yathā—</p>

<pb n="360"/>
<b><lg>
<l>bhrukuṭirāracitā, gatamagrato hṛtamathānanamuktamasādhu vā |</l>
<l>iyamapi prabhutā kriyate balādakupito 'pi hi yat kupito janaḥ || 139 ||</l>
</lg></b>
<p><b>dviguṇā</b> yathā—</p>
<b><lg>
<l>kiṃkirātena yaccakre samākṛṣya śilīmukhān |</l>
<l>śilīmukhān samākṛṣya kiṃ kirātaḥ karoti tat || 140 ||</l>
</lg></b>
<p><b>triguṇā</b> yathā—</p>
<b><lg>
<l>seyaṃ paś‍yati, no kuraṅgakavadhūstrasteyamud‌vīkṣate</l>
<l>tasyāḥ pāṇirayaṃ, na mārutacalaḥ patrākṛtiḥ pallavaḥ |</l>
<l>tāraṃ roditi saiva naiṣa marutā veṇuḥ samāpūryate
seyaṃ māmabhibhāṣate priyatamā, no kokilaḥ kūjati || 141 ||</l>
</lg></b>
<p><b>caturguṇā</b> khalvapi yathā— (kirātā. 9.39, 40)</p>
<b><lg>
<l>ucyatāṃ sa vacanīyamaśeṣaṃ neśvare paruṣatā sakhi sādhvī |</l>
<l>ānayainamanunīya kathaṃ vā vipriyāṇi janayannanuneyaḥ || 142 ||</l>
</lg></b>
<b><lg>
<l>kiṃ gatena na hi yuktamupaituṃ kaḥ priye subhagamānini mānaḥ |</l>
<l>yoṣitāmiti kathāsu sametaiḥ kāmibhirbahurasā dhṛtirūhe || 143 ||</l>
</lg></b>
<b><lg>
<l>sakhyā vā nāyikāyā vā sakhīnāyakayoratha |</l>
<l>bhūyasīnāṃ sakhīnāṃ vā vāci kākuriha sthitā || 144 ||</l></lg></b> (kā.mī. pṛ.12)
<p>evamanyā api ko 'hamityādayo draṣṭavyāḥ |</p>
<p><b>(svarāḥ)</b></p>
<p><b>svarāstridhā — 1. plutādayaḥ, 2. udāttādayaḥ 3. pragṛhyādayaśca |</b> teṣu —</p>
<p><b>(1) plutādayo</b> yathā—</p>
<b><lg>
<l>subhru ! tvaṃ kupitetyapāstamaśanaṃ tyaktā kathā yoṣitāṃ
dūrādeva mayojjhitāḥ surabhayaḥ straggandhadhūpādayaḥ |</l>
<l>kopaṃ rāgiṇi muñca mayyupanate dṛṣṭe prasīdādhunā
satyaṃ tvad‌virahād bhavanti dayite ! sarvā mamāndhā diśaḥ || 145 ||</l>
</lg></b>
<p>tadetatpriyatamāprasādanaparamapi vākyaṃ dṛṣṭe ityatra sambuddhau plutasvarakaraṇā—
dutkupitadṛṣṭiprasādanaparaṃ sampadyate | ādigrahaṇena hnasvadīrghānunāsikāḥ saṅgṛhyante | tatra</p>

<pb n="361"/>
<p><b>hrasvasvarakaraṇādarthabhedo</b> yathā— aśvavaditi (aśvāvati iti) sambodhanaṃ pratīyate |</p>
<p><b>dīrghakaraṇādarthabhedo</b> yathā— viśvāmitro viśvānara iti ṛṣiḥ, saṃjñā ca pratīyate |</p>
<p><b>anunāsikakaraṇādarthabhedo</b> yathā— 'gambhīraāṁ apaḥ atra' (gabhīra āṁ ugraputre; abhra
āṁ apaḥ) (ṛve. 8.67.11, 5.48.1); 'āṅo 'nunāsikaś‍chandasi' (6.1.126) iti
īṣadādirthaḥ pratīyate |</p>
<p>na sthāṇudinaṃ (ananunāsikaṃ ?) yathā— (urāca. 2.31)</p>
<b><lg>
<l>ā jñātaṃ sa jaṭāyureṣa jarasā kliṣṭo vadhaṃ vāñchati || 146 ||</l>
</lg></b>
<p><b>2. udāttādayo</b> yathā— kalo ravo 'syeti kalaravaḥ, ekaḥ putro 'syetyekaputra iti |
samāse bahuvrīhisvaro bhavati, sa ca pūrvapadasyāvantodāttaḥ | kalaścāsau ravaśca, ekaścāsau
putraśceti samāse karmadhārayasvaro bhavati | sa ca 'samāsasya' (6.1.223) iti
samāsasyāntodātto bhavati | tābhyāṃ cānyapadārtha uttarapadārthaśca pratīyate | taduktam—</p>
<b><lg>
<l>saṃśayāya dadhatoḥ sarūpatāṃ dūrabhinnaphalayoḥ kriyāṃ prati |</l>
<l>śabdaśāsanavidaḥ samāsayorvigrahaṃ vyavasasuḥ svareṇa te || 147 ||</l>
</lg></b>
<p>(māgha. 14.24)</p>
<p>ādigrahaṇenānudāttasvaritaikaśrutayaḥ saṅgṛhyante | tatra —</p>
<p><b>anudāttādarthabhedo</b> yathā— pūrvoktayorevodāharaṇayoranyapadārthaḥ pratīyate, nottarapadārtha iti |</p>
<p><b>svaritādarthabhedo</b> yathā— bhrātṛvya iti bhrāturapatyaṃ pratīyate, na sapat‍naḥ |</p>
<p><b>ekaśruterarthabhedo</b> yathā— āgaccha bho māṇavaka devadatta3 (mabhā. 1.20.33)</p>
<p>'ag‍nirmūrdhā divaḥ kakutpatiḥ pṛthivyā ayam apāṃ retāṃsi jinvato3m ||' (ṛve. 8.44.
16, kāśikā 1.2.34)1 yatraikaśruteḥ yathā X X X dūrādāhvānamajñaka yathā— X X X
sandhīyate X X X tatsvaro 'pi tātsthyāt pragṛhya ityucyate; tato 'rthabhedo yathā— 'ālī
āgacchāmi tām itaḥ' iti sakhībhyāmivāgantavyam ityarthaḥ pratīyate, nāgantūnāṃ
paṅktirasmād iti |</p>
<p>ādigrahaṇena sandheyasaṃvṛtā saṃgṛhyante | tatra —</p>
<p><b>sandheyādarthabhedo</b> yathā— āṅgirasa iti;</p>
<!-- NOTES pg=361!-->
1. itaḥ param āṅgirasa ityantaṃ bhāgaṃ rāghavo yathā tathā vyākṛtya śrānto 'sphuṭārtha eṣa iti manvāno
virarāma |

<pb n="362"/>
<p>(<b>vicchedaḥ</b>)</p>
<p>vicchedastridhā— <b>1. padavicchedo, 2. vākyavicchedo, 3. yativicchedaśca</b> | teṣu—</p>
<p>(<b>1</b>) <b>padavicchedaḥ</b> caturdhā— <b>śṛṅkhalā, bhaṅgaḥ, parivartakaḥ, cūrṇakam iti</b> | teṣu—</p>
<p><b>śṛṅkhalā</b> yathā— 'kāntāratarutalāsitamṛgayuvaracitāntarā haratyaṭavī' iti | atra
yadā kāntāraḥ tarutalaḥ āntarā iti padacchedastadā priyā—sambhoga—maṇita—
harṣita—vyādhapradhāna—vyāp‍tamadhyā iti | seyaṃ śṛṅkhalevānyonyasaṅkalācchṛṅkhalā |</p>
<p><b>bhaṅgo</b> yathā— jāya X X X X vākyaṃ nindārthaṃ kriyate seyaṃ padadvaidhībhāvo bhaṅgaḥ |</p>
<p><b>parivartako</b> yathā— 'kalikāmadhugarhaṇā' ityavikṛtameva vicchidyate, (tadā)
kuṭa‌malamakaranda— niṣyandetyarthapratītiḥ; yadā tu kilakāmadhuk arhaṇeti tadā pūjanaiva
kalikāle kāmadhenuriti; so 'yaṃ gakārakakārayoḥ parivartane parivartakaḥ |</p>
<p><b>cūrṇakaṃ</b> yathā— 'paś‍yaṃ salilaṃ payodherdūrasamunmuktaśuktimīnāṅkāntam'; matsyānāṃ
vallabhaṃ payodherjalamavalokayetyarthaḥ; yadā tu dūrasam unmuktaśuktimīnāṅkāntamiti, tadā
duḥkhena rasanīyaṃ udvāntamauktikādhāraṃ matsyacihnitaparyantaṃ jalamavalokayeti | atra
śuktītyasya saṃyogākṣarasya dūrasamityatra rephasya ca cūrṇanimittaṃ cūrṇakam |</p>
<p>(<b>2</b>) <b>vāk‍yavicchedo</b> 'pi caturdhā— <b>vāk‍yasambhedo, vāk‍yānyathātvaṃ, vāk‍yāsamāp‍tiḥ,
vāk‍yānuc‍cāraṇam</b> iti; teṣu—</p>
<p><b>1. vākyasambhedo</b> yathā—</p>
<b><lg>
<l>diṅ‌mātaṅgaghaṭāvibhaktacaturāghāṭā mahī sādhyate
siddhā sāpi vadanta eva hi vayaṃ romāñcitāḥ paś‍ta |</l>
<l>viprāya pratipādyate kimaparaṃ rāmāya tasmai namo
yasmādāvirabhūt kathād‍bhutamidaṃ yatraiva cāstaṃ gatam || 148 ||</l>
</lg></b>
<p>atra vadanta eva hi vayaṃ romāñcitāḥ paś‍yateti vāk‍yasambhedo vakturbhāvakatvena
guṇaviśeṣavijñānātiśayaprakāśanaṃ pratipādayati |</p>
<p><b>2. vākyānyathātvaṃ</b> yathā— (vesaṃ. 2.5)</p>
<b><lg>
<l>sahabhṛtyagaṇaṃ sabāndhavaṃ sahamitraṃ sabalaṃ sahānugam |</l>
<l>svabalena nihanti saṃyuge nacirātpāṇḍusutaḥ suyodhanam || 149 ||</l>
</lg></b>
<p>atra pāṇḍusutaṃ suyojhana iti vaktavye pāṇḍusutaḥ suyojhanamiti

<pb n="363"/>
bhānumatīvirahavaimanasyaprayuktasya suyodhanavākyasyānyathātvamanucyamānaṃ bhāvino 'rthasya
tathātvamavabodhayati |</p>
<p><b>3. vākyāsamāp‍ti</b>ryathā— (urāca. 3.26)</p>
<b><lg>
<l>tvaṃ jīvitaṃ tvamasi me hṛdayaṃ dvitīyaṃ
tvaṃ kaumudī nayanayoramṛtaṃ tvamaṅge |</l>
<l>ityādibhiḥ priyaśatairanudhya mugdhāṃ
tāmeva śāntamathavā kimataḥ pareṇā ||</l>
</lg></b>
<p>atra 'śāntamathavā kimataḥpareṇe'ti vāsantīvākyāsamāptiḥ 'suhṛdviṣaye nāmaṅgalaṃ
vaktavyami'—ti pratipādayati |</p>
<p><b>4. vākyānuc‍cāraṇaṃ</b> yathā—</p>
<b><lg>
<l>akṣudrā 'rikṛtā 'bhimanyu—nidhana—prodbhūta—tīvra—krudhaḥ
kīrṇā bāṣpakaṇaiḥ patanti dhanuṣi vrīḍājaḍā dṛṣṭayaḥ |</l>
<l>pārthasyā 'kṛta—śātrava—pratikṛterantaśśucā muhyato
hā vatseti giraḥ sphuranti na punarniryānti kaṇṭhād bahiḥ || 151 ||</l>
</lg></b>
<p>atra hā vatseti vākyānuc‍cāraṇamakṛtaśatrupratikriyāṇāṃ mahātmanāmanucitaṃ
paridevanamiti jñāpayati |</p>
<p>(<b>3. yativicchedaḥ</b>)</p>
<p>virāmo yatiḥ | sa caturdhā— <b>pade, pāde, ardhe, sthāne</b> ca |</p>
<p>tasyānyathākaraṇaṃ <b>yativicchedaḥ |</b></p>
<p>1. tatra <b>pade</b> yathā—</p>
<b><lg>
<l>sampado jalataraṅgavilolā yauvanaṃ tricaturāṇi dināni |</l>
<l>śāradābhradalacañcalamāyuḥ, kiṃ dhanaiḥ, parahitāni vidadhvam || 152 ||</l>
</lg></b>
<p>atra kiṃ dhanairiti padayatau nyāyyo 'rthaḥ pratīyate, tasyānyathākaraṇaṃ kimityatraiva
vicchedaḥ; tena ca kimiti dhanaiḥ parahitāni vidadhvamityanyāyyaḥ |</p>
<p>2. <b>pāde</b> yathā—</p>
<b><lg>
<l>purāṇaṃ mānavo dharmaḥ sāṅgo vedaścikitsitam |</l>
<l>ājñāsiddhāni catvāri na hantavyāni hetubhiḥ || 153 ||</l></lg></b> (manu. 12.110)
<p>atra yadā pāde pāde yatistadā nyāyyo 'rthaḥ pratīyate; yadā tvājñāsiddhāni
catvāri neti pādamatikramya tadā anyāyya iti |</p>

<pb n="364"/>
<p><b>3. ardhe</b> yathā—(kirātā. 9.39)</p>
<b><lg>
<l>ucyatāṃ sa vacanīyamaśeṣaṃ neśvare paruṣatā sakhi ! sādhvī |</l>
<l>ānayainamanunīya kathaṃ vā vipriyāṇi janayannanuneyaḥ || 154 ||</l>
</lg></b>
<p>atra yadārdhe yatistadaikasyā evedaṃ vākyamityanyo 'rthaḥ pratīyate; yadā tu
tadvicchedāt pāda eva yatiḥ kriyate tadā dvayoḥ bahvīnāṃ vā ekavākyenānya iti |</p>
<p>4. <b>sthāne</b> yathā—</p>
<b><lg>
<l>yena dhvastamanobhavena balijitkāyaḥ purā strīkṛto
yo gaṅgāṃ ca dadhe 'ndhakakṣayakaro yo barhipatrapriyaḥ |</l>
<l>yasyāhuśśaśimacchiro hara iti stutyaṃ ca nāmāmarāḥ
so 'vyādiṣṭabhujaṅgahāravalayastvāṃ sarvadomādhavaḥ || 155 ||</l>
</lg></b>
<p>atra dvādaśasu sap‍tasu cākṣareṣu yatisthānam, tadatikrameṇa balijitkāya
iti śaśimacchirohara iti ca yatikaraṇe umādhavo mādhavaśca tvāmavyādityarthau
krameṇa pratīyete iti |</p>
<p>(<b>2. prakaraṇādivyaṅgyā</b>)</p>
<p>prakaraṇamartho liṅgamaucityaṃ deśaḥ kāla iti <b>prakaraṇādayaḥ |</b></p>
<p>tatra prakaraṇādyathā saindhavaḥ sāmānyena lavaṇe 'śve puruṣe ca vartamānaḥ
bhojanādiprakaraṇavaśādarthaviśeṣapratipattinimittaṃ bhavati |</p>
<p>devo varṣatī<b>tyarthāt</b> devaśabdo meghamabhidhatte,</p>
<p>rāmalakṣmaṇāviti lakṣmaṇaliṅgād rāma<b>śabdo</b> dāśarathau vartate |</p>
<p>puṇḍarīkamukhī<b>tyaucityāt</b> puṇḍarīkaśabdaḥ kamalamāha,</p>
<p>amarāvatyāṃ haririti hariśabdo <b>deśataḥ</b> śatakratuṃ brūte,</p>
<p>rātrau pataṅgaṃ paś‍yeti <b>kālataḥ</b> pataṅgaśabdaḥ śalabhamabhidhatta iti |</p>
<p>evamanye 'pi | tadyathā—</p>
<b><lg>
<l>bhavatu viditaṃ śabdā vakturvivakṣitasūcakāḥ
smaravati yataḥ kānte kāntāṃ haṭhāt paricumbati |</l>
<l>na na na ma ma mā māṃ mā sprākṣīrniṣedhaparaṃ vaco
bhavati śithile mānagranthau tadeva vidhāyakam || 156 ||</l></lg></b> iti |

<pb n="365"/>
<p>(<b>3. abhinayādivyaṅgyā</b>)</p>
<p>abhinayo 'padeśo nirdeśaḥ saṃjñā iṅgitamākāra ityābhinayādayaḥ | teṣu —</p>
<p><b>abhinayo</b> yathā—</p>
<b><lg>
<l>eddahamettatthaṇiā eddahamettehi acchivattehiṃ |</l>
<l>eddahamettāvatthā eddahamettehi diaehiṃ || 157 ||</l>
</lg></b>
<lg>
<l>(etāvanmātrastanī etāvanmātrābhyāmakṣipatrābhyām |</l>
<l>etāvanmātrāvasthā etāvanmātrairdivasaiḥ ||)</l>
</lg>
<p><b>apadeśo</b> yathā—(kusaṃ. 2.55)</p>
<b><lg>
<l>itaḥ sa daityaḥ prāp‍taśrīrneta evārhati kṣayam |</l>
<l>viṣavṛkṣo 'pi saṃvardhya svayaṃ chettumasāmpratam || 158 ||</l>
</lg></b>
<p><b>nirdeśo</b> yathā— 'bhartṛdārike diṣṭyā vardhāmahe, yadatraiva ko 'pi kasyāpi (vallabhaḥ)
tiṣṭhatīti māmaṅgulīvilāsenākhyātavatyaḥ |'(māmā. 128/29)</p>
<p><b>saṃjñā</b> yathā—(kusaṃ. 8.6)</p>
<b><lg>
<l>apyavastuni kathāpravṛttaye praś‍natatparamanaṅgaśāsanam |</l>
<l>vīkṣitena parigṛhya pārvatī mūrdhakampamayamuttaraṃ dadau || 159 ||</l>
</lg></b>
<p><b>iṅgitaṃ</b> yathā—(kāvyāda. 2.261)</p>
<b><lg>
<l>kadā nau saṅgamo bhāvītyākīrṇe vaktumakṣamam |</l>
<l>avetya kāntamabalā līlāpadmaṃ nyamīlayat || 160 ||</l>
</lg></b>
<p><b>ākāro</b> yathā—(kusaṃ. 5.46)</p>
<b><lg>
<l>niveditaṃ niḥśvasitena soṣmaṇā manastu me saṃśayameva gāhate |</l>
<l>na vidyate prārthayitavya eva te bhaviṣyati prārthitadurlabhaḥ katham || 161 ||</l>
</lg></b>
<p>evamanye 'pi; yathā—</p>
<b><lg>
<l>āśleṣe prathamaṃ kramādatha jite hṛdye 'dharasyārpaṇe
kelīdyūtavidhau paṇaṃ priyatame kāntāṃ punaḥ pṛcchati |</l>
<l>sāntarhāsaniruddhasambhṛtarasod‍bhedasphuradagaṇḍayā
tūṣṇīṃ śāravisāraṇāya nihitaḥ svedāmbugarbhaḥ karaḥ || 162 ||</l>
</lg></b>

<pb n="366"/>
<p>(<b><emph>3. tātparyam</emph></b>)</p>
<p><b>yatparaśśabdaḥ sa śabdārtha iti tātparyam |</b></p>
<p>tac‍ca vākya evopapadyate, padamātreṇābhiprāyasya prakāśayitumaśakyatvāt |</p>
<p>tac‍ca vākyapratipādyaṃ vastu trirūpaṃ bhavati —</p>
<p><b>1. abhidhīyamānaṃ, 2. pratīyamānaṃ, 3. dhvanirūpaṃ</b> ca |</p>
<p>yatra yadupāttaśabdeṣu mukhyāgauṇīlakṣaṇābhiḥ śabdaśaktibhiḥ svamarthamabhidhāyoparata—
vyāpāreṣu ākāṅkṣāsannidhiyogyatādibhirvākyārthamabhidhīyate <b>tadabhidhīmānam,</b>
yathā— gaurgacchatīti |</p>
<p>vākyārthāvagateruttarakālaṃ vākyārtha upapadyamāno 'nupapadyamāno vārthaprakaraṇau—
cityādisahakṛtau yatpratyāyayati <b>tatpratīyamānam;</b> yathā— <b>'viṣaṃ bhuṅkṣva mā cāsya
gṛhe bhuṅkthāḥ'</b> ityukte varaṃ viṣaṃ bhakṣitam, na punarasya gṛhe bhuktamiti <b>pratīyate |</b></p>
<p>arthaśabdopāyādupasarjanīkṛtasvārtho vākyārthāvagateranantaramanunādarūpaṃ pratiśabdarūpaṃ
vā yad abhivyañjayati <b>tad‌dhvanirūpam</b> | tac‍ca na sārvatrikam | tathā hi yathā—
nivṛtte 'bhighāte kasyacideva kāṃsyāderdravyasyānunādo jāyate, kasyacideva kandarādeḥ
pratiśabdaḥ, yathā ca kasyacideva vākyasya pratīyamānābhidhīyamānavākyārthapratīteranantaraṃ
dhvanirupalabhyata iti | nimiṣatyeṣetyukte 'kṣṇornimeṣo 'bhidhīyate, devī na bhavatīti
pratīyate, rūpātiśayaṃ ca dhvanati | athaiṣāṃ prayogaḥ |</p>
<p>(<b>1. abhidhīyamānam</b>)</p>
<p>tatrābhidhīyamānaṃ caturdhā— <b>vidhirūpaṃ, niṣedharūpaṃ, vidhiniṣedharupam,
avidhiniṣedharūpañ‍ca</b> | teṣu —</p>
<p><b>vidhirūpaṃ</b> yathā—</p>
<b><lg>
<l>dānaṃ vittādṛtaṃ vācaḥ kīrtidharmau tathāyuṣaḥ |</l>
<l>paropakaraṇaṃ kāyādasārāt sāramuddharet || 163 ||</l>
</lg></b>
<p><b>niṣedharūpaṃ</b> yathā—</p>
<b><lg>
<l>lokayātrā bhayaṃ lajjā dākṣiṇyaṃ dharmaśīlatā |</l>
<l>yasyaitāni na vidyante na tena saha saṃvaset || 164 ||</l>
</lg></b>
<p><b>vidhiniṣedharūpaṃ</b> yathā—</p>

<pb n="367"/>
<b><lg>
<l>pak‍vānnamiva rājendra ! sarvasādhāraṇāḥ striyaḥ |</l>
<l>tasmāt tāsu na kupyeta na rajyeta rameta ca || 165 ||</l>
</lg></b>
<p><b>avidhiniṣedharūpaṃ</b> yathā—</p>
<b><lg>
<l>na dānena na mānena na śāṭhyena na sevayā |</l>
<l>na śāstreṇa na hṛdyāstāḥ sarvathā kimiva striyaḥ || 166 ||</l>
</lg></b>
<p>(<b>2. pratīyamānam</b>)</p>
<p><b>pratīyamānaṃ</b> punaranekadhā |</p>
<p><b>1. k‍vacid vidhau niṣedhaḥ</b> — (gāsa. 2.75)</p>
<b><lg>
<l>bhama dhammia vīsaddho/visattho so suṇao ajja mārio teṇa |</l>
<l>golāṇaīkacchakuḍaṃgavāsiṇā dariasīheṇa || 167 ||</l>
</lg></b>
<lg>
<l>(bhrama dhārmika vistrabdhaḥ/viś‍vastaḥ sa śunako 'dya māritastena |</l>
<l>godānadīkacchakuñjavāsinā dṛp‍tasiṃhena ||)</l>
</lg>
<p>atra vistrabdho bhrameti vidhivākye tatra nikuñje siṃhastiṣṭhati, tvaṃ ca śuno 'pi
bibheṣi, tasmāttvayā tasminna gantavyamiti niṣedhaḥ pratīyate |</p>
<p><b>2. k‍vacinniṣedhe vidhi</b>ryathā — (gāsa. 7.67)</p>
<b><lg>
<l>attā ettha ṇumajjaï ettha ahaṃ divasaaṃ paloehi |</l>
<l>mā pahia rattiaṃdhaa sejjāe maha ṇimajjihisi || 168 ||</l>
</lg></b>
<lg>
<l>(śvaśrūratra nimajjati śete atrāhaṃ divasakaṃ pralokaya |</l>
<l>mā pathika rātryandhaka śayyāyāmāvayorniṅkṣyasi ||)</l>
</lg>
<p>atra śayyāyāṃ mā niṣatsyasīti niṣedhavākye iyaṃ śvūśrūśayyā, iyaṃ macchayyeti
divābhyupalakṣya rātrau tvayehāgantavyamiti vidhiḥ pratīyate |</p>
<p><b>3. k‍vacidvidhau vidhyantaraṃ</b> yathā— (gāsa. 4.35)</p>
<b><lg>
<l>bahalatamā haarāī ajja paüttho paī gharaṃ suṇṇaṃ |</l>
<l>taha jaggijja saajjia/ jjhia ṇa jahā amhe musijjāmo || 169 ||</l>
</lg></b>
<lg>
<l>(bahalatamā hatarātriradya proṣitaḥ patiḥ, gṛhaṃ śūnyam |</l>
<l>tathā jāgṛhi prativeśin ! na yathā vayaṃ muṣyāmahe ||)</l>
</lg>
<p>atra yathā vayaṃ na muṣyāmahe tathā jāgṛhīti vidhyābhidhāne rātriratyandhakārā, patiḥ
proṣito, gṛhaṃ śūnyam atastvamabhayo matpārśvamāgaccheti vidhyantaraṃ pratīyate |</p>

<pb n="368"/>
<p><b>4. k‍vacinniṣedhe niṣedhāntaraṃ</b> yathā—(gāsa. 958 ve.)</p>
<b><lg>
<l>āsāiaṃ aṇāeṇa jettiyaṃ tettieṇa baṃdha dihiṃ |</l>
<l>oramasu vasaha eṇhiṃ rakkhijjaï gahavaīchittaṃ || 170 ||</l>
</lg></b>
<lg>
<l>(āsvāditamajñātena yāvat tāvadeva baṃdhāna dhṛtim |</l>
<l>uparama vṛṣabhedānīṃ rakṣyate gṛhapatikṣetram ||)</l>
</lg>
<p>atra gṛhapatikṣetre duṣṭavṛṣavāraṇapare niṣedhavākye upapativāraṇaṃ niṣedhāntaraṃ pratīyate |</p>
<p>5. k‍vacid <b>vidhiniṣedhe vidhi</b>ryathā—(vala. 491)</p>
<b><lg>
<l>mahuehiṃ kiṃva paṃthia jaï harasi ṇiaṃsaṇaṃ ṇiaṃvāo |</l>
<l>vāhemi kassa raṇṇe gāmo dūre ahaṃ ekkā || 171 ||</l>
</lg></b>
<lg>
<l>(madhukaiḥ kiṃvā pāntha yadi harasi nivasanaṃ nitambātṣa |</l>
<l>āhvayāmi kasyāraṇye grāmo dūre ahaṃ ekā ||)</l>
</lg>
<p>atra vidhiniṣedhayoranabhidhāne 'ahamekākinī grāmo dūra' iti
viviktopadeśānnitamba— vāso 'pi me hareti vidhiḥ pratīyate |</p>
<p>6. k‍vacid <b>avidhiniṣedhe</b> yathā—(kāvyāda. 2.139)</p>
<b><lg>
<l>jīvitāśā balavatī dhanāśā durbalā mama |</l>
<l>gaccha vā tiṣṭha vā kānta ! svāvasthā tu niveditā || 172 ||</l>
</lg></b>
<p>atra gaccha vā tiṣṭha vetyavidhiniṣedhājjīvitāśā balavatī dhanāśā durbalā mameti
vacanāt tvayā vināhaṃ jīvituṃ na śak‍nomītyupakṣepeṇa gamananiṣedhaḥ pratīyate |</p>
<p>7. k‍vacid <b>vidhiniṣedhayorvidhyantaraṃ</b> yathā— (gāsa. pṛ. 957 ve.)</p>
<b><lg>
<l>ṇiadaïadaṃsaṇakkhitta pahia aṇṇeṇa vac‍casu paheṇa |</l>
<l>gahavaïdhūā dullaṃghavāurā iha haaggāme || 173 ||</l>
</lg></b>
<lg>
<l>(nijadayitādarśanotsikta ! pathika ! anyena vraja pathā |</l>
<l>gṛhapatiduhitā durlaṅghavāgurā iha hatagrāme ||)</l>
</lg>
<p>atrānyena pathā vrajeti vidhiniṣedhayorabhidhāne he svakāntābhirūpatāvikatthana
pānthābhirūpaka iha grāme bhavato gṛhapatisutā draṣṭavyarūpeti vidhyantaraṃ pratīyate |</p>
<p>8. k‍vacid <b>vidhiniṣedhayorniṣedhāntaraṃ</b> yathā—(gāsa.(ve) 959)</p>
<b><lg>
<l>uc‍ciṇasu paḍia—kusumaṃ mā dhuṇa sehāliaṃ haliasuh‍ṇe |</l>
<l>esa avasāṇaviraso sasureṇa suo vaḷaasaddo || 174 ||</l>
</lg></b>

<pb n="369"/>
<lg>
<l>(uc‍cinu patitakusumaṃ mā dhunīhi śephālikāṃ hālikas‍nuṣe |</l>
<l>eṣa avasānavirasaḥ śvaśureṇa śruto valayaśabdaḥ ||)</l>
</lg>
<p>atra patitaṃ kusumamuc‍cinu mā dhunīhi śophālikāmiti vidhiniṣedhayorabhidhāne
'sakhi ! cauryarate prasakte valayaśabdo na kartavya iti niṣedhāntaraṃ pratīyate |</p>
<p>9. k‍vacid <b>vidhāvanubhayaṃ</b> yathā—</p>
<b><lg>
<l>saṇiaṃ vac‍ca kisoari pae paatteṇa vavasumahi paṭṭedi/ṭhavasu mahivaṭṭhe |</l>
<l>bhañjihisi vitthaatthaṇi vihiṇā dukkheṇa ṇimmaviā || 175 ||</l>
</lg></b>
<lg>
<l>(śanairvraja kṛśodari ! bahuprayat‍nena vyavasyāmaḥ pṛṣṭhataḥ/sthāpaya mahīpṛṣṭhe |</l>
<l>bhaṅkṣyasi vistṛtastani ! vidhinā duḥkhena nirmāpitā ||)</l>
</lg>
<p>atra śanairvrajeti vidhyabhidhāne hi na vidhirnāpi niṣedhaḥ, api tu varṇanāmātraṃ pratīyate |</p>
<p>10. k‍vaci<b>nniṣedhe 'nubhayaṃ yathā—(gāsa. 968 ve.)</b></p>
<b><lg>
<l>de ā pasia ṇivattasu muhasasijoṇhāviluttatamaṇivahe |</l>
<l>ahīsāriāṇa vigghaṃ karesi aṇṇāṇa vi haāse || 176 ||</l>
</lg></b>
<lg>
<l>(prārthaye tāvat prasīda nivartasva mukhaśaśijyots‍nāvilup‍tatamonivahe |</l>
<l>abhisārikāṇāṃ vigh‍naṃ karoṣi anyāsāmapi hatāśo ! ||)</l>
</lg>
<p>atra nivartasveti niṣedhābhidhāne 'pi na niṣedho nāpi vidhiḥ; api tu
mukhendukāntiḥ pratīyate |</p>
<p>11. k‍vacid <b>vidhiniṣedhayoranubhayaṃ</b> yathā—(gāsa. pṛ.944 ve.)</p>
<b><lg>
<l>vac‍ca maha c‍cia ekkāe hoṃtu ṇīsāsa—roiavvāiṃ |</l>
<l>mā tujjha vi tīe viṇā dakkhiṇṇahaassa jāaṃtu || 177 ||</l>
</lg></b>
<lg>
<l>(vraja mamaivaikasyā bhavantu niḥśvāsaroditavyāni |</l>
<l>mā tavāpi tayā vinā dākṣiṇyahatasya jāyantām ||)</l>
</lg>
<p>mā tavāpi tāṃ vinā tāni jāyantāmiti vidhiniṣedhayorabhidhāne na vidhirnāpi
niṣedhaḥ ; api tu kṛtavyalīkapriyatamopālambhanamātraṃ pratīyate |</p>
<p>12. k‍vacid <b>avidhiniṣedhe 'nubhayaṃ</b> yathā—(gāsa. 2.71)</p>
<b><lg>
<l>golāṇaïe tūhe/kacche cakkhaṃto rāiāi pattāiṃ |</l>
<l>upphaḍaï makkaḍo khokkhaei poṭṭaṃ ca piṭ‌ṭei || 178 ||</l>
</lg></b>

<pb n="370"/>
<b><lg>
<l>(godānadyāḥ tīrthe/kacche carvayan rājikāyāḥ patrāṇi |</l>
<l>utpatati markaṭaḥ khokkhaśabdaṃ karotyudaraṃ ca tāḍayati ||)</l>
</lg></b>
<p>atra na vidhirnāpi niṣedho 'bhidhīyate | nāpyenayoḥ anyaḥ, saṅketakuḍuṃge abhyāgato
bhavānna gata iti taṃ jñāpayatīti pratīyate |</p>
<p>(<b>3. dhvanirūpam</b>)</p>
<p>pratīyamānābhidhīyamānavākyārthānāmānantyād <b>dhvanirūpam</b> apyanekaprakārameva |
dhvaniśca dvidhā <b>1. arthadhvaniḥ, 2. śabdadhvaniśca</b> | tayoḥ —</p>
<p><b>1. arthadhvaniḥ</b> anunādadhvanirūpaḥ pratiśabdadhvanirūpaśca | tatra—</p>
<p>yo 'bhidhīyamānavākyārthānusyūtameva kāṃsyānunādarūpamarthāntaraṃ dhvanati, sa
<b>anunādadhvaniḥ</b> | yathā—</p>
<b><lg>
<l>śikhariṇi k‍va nu nāma kiyac‍ciraṃ kimabhidhānamasāvakarottapaḥ |</l>
<l>taruṇi! yena tavādharapāṭalaṃ daśati bimbaphalaṃ śukaśābakaḥ || 179 ||</l>
</lg></b>
<p>atra yathāśrutavākyārtho 'bhidhīyamāno bimbaphalāruṇādhara ityupalakṣaṇena rāgātiśayaṃ
pratyāyayannālpapuṇyastvadadharapratinidhimapi cumbatīti cāṭunā varṇanīyāyāḥ svānurāga—
prakāśanaṃ dhvanati | etac‍ca kāṃsyadhvanivadavicchinnameva dhvanannanunādarūpaṃ pratīyata
ityanunādadhvaniḥ | tathā—</p>
<b><lg>
<l>śāntyai vo 'stu kapāladāma jagatāṃ patyuryadīyāṃ lipiṃ
k‍vāpi k‍vāpi gaṇāḥ paṭhanti padaśo nātiprasiddhākṣarām |</l>
<l>viśvaṃ srakṣyati vakṣyati kṣitimapāmīśiṣyate 'śiṣyate
nāgai rāgiṣu raṃsyate 'tsyati jagannirvekṣyati dyāmiti || 180 ||</l>
</lg></b>
<p>atra gaṇāḥ kapālalipimaprasiddhakṣarāṃ padaśaḥ paṭhantīti vākyārtho 'bhidhīyamāna—
stāni kapālāni brahmādīnāmiti pratyāyayan mahādhvo(rtho)pasaṃhāre bhagavato 'nupahata—
prabhāvasyaikākino 'vasthānam iva (iti) dhvanati | tac‍ca 'viśvaṃ' srakṣyatītyādi—
padārthānusyūtamevā 'nunādavannirūpyata ityanunādadhvaniḥ | evam—</p>
<b><lg>
<l>aṇṇatta/ttha vac‍ca bālaa majjaṃtiṃ/ṇhaaṃtiṃ kīsa maṃ paloesi |</l>
<l>eaṃ bho jāābhīruāṇa tūhaṃ titthaṃ via ṇa hoī || 181 ||</l>
</lg></b>

<pb n="371"/>
<lg>
<l>(anyatra vraja bālaka! majjantīṃ/s‍nāntīṃ kasmād māṃ pralokayasi |</l>
<l>evam bho jāyabhīrukāṇāṃ tīrthameva na bhavati ||)</l>
</lg>
<p>atra kiṃ māṃ majjantīṃ pralokayasi, anyatra vraja, nedaṃ jāyābhīrūṇāṃ tīrthamitya—
bhidhīyamāno jāyāyāstvaṃ bibheṣi, tena māṃ na kāmayasa ityupālambhārthaṃ pratyāyayan
s‍nehaṃ vinā yuvatīnāmīrṣyāyitaṃ bhavatīti dhvanati | tac‍ca tasyā
anurāgārthānusyūtamevānunādarūpaṃ dhvanatītyanunādadhvaniḥ | evaṃ 'attā ettha ṇimajjaï'
ityādivākye niṣedhe vidhiḥ pratīyamānaḥ kadācidayamandhakāre madabhrāntyā śvaśrūṃ prati
yāyādityutprekṣamāṇāyāḥ skhalitapratividhānarūpaṃ rātryandhapadābhidhānamapi nayavatyā vaidagdhyaṃ
dhvanati | tac‍cābhidhīyamānapratīyamānayoranusyūtena pratīyata <b>ityanunādadhvaniḥ</b> | tathā—
<b>'mahuehi kiṃ vi paṃthia'</b> ityādau avidhiniṣedhe vidhiḥ pratīyamāno madhūkāpacāyikāyāḥ
prārthanāvaidagdhyaṃ dhvanati | tac‍ca pratīyamānārthānusyūtamevānunādamivopalabhyata
<b>ityanunādadhvaniḥ</b> | api ca—<b>'uc‍ciṇasu paḍiaṃ kusumaṃ mā dhuṇa sehāliaṃ'</b>
ityādivākye vidhiniṣedhayorniṣedhaḥ pratīyamānaḥ skhalitagopaneṣu sakhīvaidagdhyaṃ dhvanati |
sa ca śephālikāpuṣpāvacayavyājena paścād‌vāṭamupagatāyā hālikas‍nuṣāyāstatrāgatenopapatinā
saha pravṛtte cauryaratakalahe kuḍyāntaritaśvaśurākarṇyamānamanoharavalayaśabdapratiṣedhaparatayā
pravartamānaḥ s‍nuṣānusyūtamela śephālikāśākhāvadhūnanaṃ savalayakarāvadhūnanaṃ ca
kāṃsyadhvanirūpeṇānunādo dhvaniṃ pratipādayannanunādadhvanivyapadeśamāsādayatīti |</p>
<p>yaḥ punarabhidhīyamānavākyārthāt pṛthagbhūta iva guhādipratiśabdānurūpamarthāntaraṃ
pratyāyayan pratidhvanati sa <b>pratiśabdadhvaniḥ</b> | yathā —</p>
<b><lg>
<l>lāvaṇyasindhuraparaiva hi keyamatra
yatrotpalāni śaśinā saha saṃplavante |</l>
<l>unmajjati dvirakumbhataṭī ca yatra
yatrāpare kadalakāṇḍamṛṇāladaṇḍāḥ || 182 ||</l>
</lg></b>
<p>yathā— guhāyāṃ pauruṣādiśabdānāṃ pratiśabdā jāyante, te ca dhvaniṃ janayanta
upalabhyante, evaṃ lāvaṇyasindhurityetasmin padyārthe utpalādiśabdānāṃ yathā
svopameyalocanādyarthapratiśabdā jāyante, te cārthāntaradhvaniṃ janayanta upalabhyante, tatheha
ca yathāśrūyamāṇānāmutpalādīnāmartho 'bhidhīyamānaḥ tasya locanādyarthaiḥ saha sādṛś‍yaṃ
pratyāyayan varṇanīyāyāścārutvotkarṣapratītiṃ dhvanati | sā tataḥ pṛthagivopalabhyamānā

<pb n="372"/>
pratiśabdadhvaniḥ | yathā—(vāyu. 83.11)</p>
<b><lg>
<l>eṣṭavyā bahavaḥ putrā yadyeko 'pi gayāṃ vrajet |</l>
<l>yajeta vā 'śvamedhena nīlaṃ vā vṛṣamutsṛjet || 183 ||</l>
</lg></b>
<p>atra bahavaḥ putrā eṣṭavyā iti vākyārtho 'bhidhīyamānaḥ putraiḥ pitṛprītaye
prayāgagamanādayaḥ kartavyā iti pratyāyayan pitṛṇāṃ kāmapūraṇaṃ paramapuruṣārtha iti dhvanati |
sa ca pitṛvyapadeśaparatayā pravṛttaḥ putroddeśarūpeṇa tatpravṛttiṣu pratiśabdāyamānaḥ
pṛthagivopalabhyata iti <b>pratiśabdadhvaniḥ</b> | evam— (gāsā. 886 ve.)</p>
<b><lg>
<l>kassa va ṇa hoi roso daṭh‌ṭhūe piāe savvaṇaṃ aharaṃ |</l>
<l>sabhamarakamalapaümagghāiri vāriavāme sahasu eṇhiṃ || 184 ||</l>
</lg></b>
<lg>
<l>(kasya vā na bhavati roṣaḥ dṛṣṭvā priyāyāḥ savraṇamadharam |</l>
<l>sabhramarakamalapadmaghrāyiṇi vāritavāme ! sahasvedānīm ||)</l>
</lg>
<p>atra sakhyupālambhārtho 'bhidhīyamānaḥ patyurīrṣyopaśāntaye bhramareṇāsyā adharaḥ
khaṇḍito nopapatineti pratyāyayan skhalitagopaneṣu sakhīvaidagdhyaṃ dhvanati | sa
cānyopadeśaparatvena pravṛtto 'nyasya cetasi pratiphalati iti pratiśabdadhvaniḥ | evaṃ <b>'bhama
dhammia vīsaddho'</b> ityādivākye vidhau niṣedhaḥ pratīyamānaḥ tasyā nadīkuñjake kenacit
saha saṅketārthaṃ dhvanati | sa vākyārthāt pṛthagivopalabhyamānaḥ <b>pratiśabdadhvaniḥ |</b>
<b>'āsāiaṃ aṇṇāeṇa jattiam'</b> ityādivākye vṛṣanivāraṇaparo niṣedha upapatinivāraṇaṃ
pratyāyayan prayokturvaidagdhyaṃ dhvanati | sa cānyābhidhānenānyamabhidadhat tataḥ
pṛthagivopalabhyamānaḥ pratiśabdadhvaniḥ | evaṃ 'golāṇaïe kacche cakkhanto rāiāi
pattāi' ityapi pratiśabdadhvaniriti |</p>
<p>(<b>2. śabdadhvaniḥ</b>)</p>
<p>evaṃ <b>śabdadhvanirapi</b> dvidhaiva | tatra—</p>
<p><b>anunādarūpo</b> yathā— (sūryaśa. 2)</p>
<b><lg>
<l>bhaktiprahvāya dātuṃ mukulapuṭakuṭīkoṭarakroḍalīnāṃ
lakṣmīnākraṣṭukāmā iva kamalavanod‍ghāṭanaṃ kurvate ye |</l>
<l>kālākārandhakārānanapatitajagatsādhvasadhvaṃsakalyāḥ
kalyāṇaṃ vaḥ kriyāsuḥ kisalayarucayaste karā bhāskarasya || 185 ||</l>
</lg></b>

<pb n="373"/>
<p>atra bhāskarakarāḥ kalyāṇaṃ vaḥ kriyāsuriti vākyārthaḥ karaśabdaśakti—
svābhāvyāt kisalayarucaya ityādisamastatulyaviśeṣaṇayogāc‍ca hasteṣvanunādaṃ janayan
bhagavatastejorūpatāṃ puruṣarūpatāṃ ca dhvanati | tadubhayamapi tadanusyūtameveha nirūpyata
ityanunādadhvaniḥ | evam— (sūryaśa. 3)</p>
<b><lg>
<l>garbheṣvambhoruhāṇāṃ śikhariṣu ca śitāgreṣu tulyaṃ patantaḥ
prārambhe vāsarasya vyuparatisamaye caukarūpāstathaiva |</l>
<l>niṣparyāyaṃ pravṛttāstribhuvanabhavanaprāṅgaṇe pāntu yuṣmā—
nūṣmāṇaṃ santatādhvaśramajamiva bhṛśaṃ bibhrato bradh‍napādāḥ || 186 ||</l>
</lg></b>
<p>atra pādaśabdasvābhāvyāt sarvamapi yojanīyam | iyāṃstu viśeṣaḥ—'pūrvatra
sādharmyadvāreṇa iha tu vaidharmyadvāreṇe'—ti |</p>
<p>atra ca <b>pratiśabdadhvaniḥ</b> yathā— (sūryaśa. 9)</p>
<b><lg>
<l>dattānandāḥ prajānāṃ samucitasamayākliṣṭasṛṣṭaiḥ payobhiḥ
pūrvāh‍ṇe viprakīrṇā diśi diśi viramatyahni saṃhārabhājaḥ |</l>
<l>dīp‍tāṃśordīrghaduḥkhaprabhavabhavabhayodanvaduttāranāvo
gāvo vaḥ pāvanānāṃ paramaparimitāṃ prītimutpādayantu || 187 ||</l>
</lg></b>
<p>atra dīp‍tāṃśorgāvo raśmayaḥ stūyamānāḥ gośabdaśaktisvābhāvyāt tulyaviśeṣaṇa—
yogāc‍ca dhenuṣu pratiśabdaṃ janayantyastāsvapi viśiṣṭaṃ māhātmyaviśeṣaṃ pratidhvananti |</p>
<p>evam—</p>
<b><lg>
<l>mīlac‍cakṣurvijihmaṃ śrutijaḍarasanaṃ nigh‍nitaghrāṇavṛtti
svavyāpārākṣamatvakparimuṣitamanaḥ śvāsamātrāvaśeṣam |</l>
<l>visrastāṅga patitvā svayamapaharatādaśriyaṃ vo 'rkajanmā
kālavyālāvalīḍhaṃ jagadagada ivotthāpayan prākpratāpaḥ ||</l></lg></b> (sūryaśa. 31)
<p>atrārkajanmā prākpratāpaḥ kālavyālāvalīḍhaṃ jagadutthāpayan aśriyaṃ
vo 'paharatāditi vākyārthaḥ | arkaśabdaśaktisvābhāvyāt tulyakarmakriyāpadādiyogāc‍ca
arkavṛkṣajanmā agadaḥ kālavyāladaṣṭamapyutthāpayatīti pratyāyayannarko viṣagh‍nānāṃ śreṣṭha
iti pratiśabdarūpaṃ dhvanimutthāpayatīti | evamanye 'pi mahākaviprayogeṣu dhvaniviśeṣā
gaveṣaṇīyā iti | yaduktaṃ <b>'tātparyameva vacasi dhvanireva kāvye'</b>1 ityādi |</p>
<p>kaḥ punaḥ kāvyavacasordhvanitātparyayoḥ viśeṣaḥ ? nanūktaṃ purastāt2—</p>
<!-- NOTES pg=373!-->
1. granthārambhe 5 ś‍loke | 2. atraiva 6 prakāśānte |

<pb n="374"/>
<b><lg>
<l>yadavakraṃ vacaśśāstre loke ca vaca eva tat |</l>
<l>vakraṃ yadarthavādādau tasya kāvyamiti smṛtiḥ || 189 ||</l>
</lg></b>
<b><lg>
<l>yadabhiprāyasarvasvaṃ vakturvākyāt pratīyate |</l>
<l>tātparyamarthadharmastacchabdadharmaḥ punardhvaniḥ || 190 ||</l>
</lg></b>
<b><lg>
<l>saubhāgyamiva tātparyamāntaro guṇa iṣyate |</l>
<l>vāgdevatāyā lāvaṇyamiva bāhyastayordhvaniḥ || 191 ||</l>
</lg></b>
<b><lg>
<l>adūraviprakarṣāttu dvayena dvayamucyate |</l>
<l>yathā surabhivaiśākhau madhumādhavasaṃjñayā || 192 ||</l></lg></b> iti |1
<p>satyamuktama | kintu nādyāpi nidarśanataḥ pratipādyate |</p>
<p>tarhi śrūyatāmidaṃ pratipādayāmaḥ—</p>
<p>yastāvadayamanantaro granthaḥ sa sarvaḥ kāvye dhvanirityavadhāryatām | vacasi tātparyaṃ
dvidhā śāstre loke ca | tatra śāstre yathā—'ātmasthitaṃ guṇaviśeṣamahaṅkṛtasya' ityādi |
atra 'ātmasthitaṃ guṇaviśeṣamahaṅkṛtasya śṛṅgāramāhuriha jīvitamātmayoneḥ'
ityāp‍topadeśarūpa <b>āgamaḥ</b>; 'tasyātmaśaktirasanīyatayā rasatvam' iti saṃjñārthānugāmi
pratyātmavedanīyaṃ <b>pratyakṣam</b> | 'yuktasya yena rasiko 'yamiti pravādaḥ' ityarthāpattirūpam
<b>anumānam;</b> tathā hi yo 'yaṃ loke raso 'syāstīti rasiko 'yaṃ rasiko 'yamiti vinā1
madhurādīn keṣucideva puruṣaviśeṣeṣu nirapavādaḥ pravādaḥ sa nāntareṇa pratyātmavedanīyaṃ
rasāhvayavastusambandhamupapadyate | so 'yaṃ vivakṣitārthasya pramāṇatrayeṇa pratipādanaṃ
vākyārtho 'bhidhīyamānaḥ |</p>
<p>pratipādyaśca triprakāraḥ puruṣo bhavati <b>apratipanno, vipratipannaḥ saṃśayita</b> iti | tatra
yathāturānāturayorbhojanamanāturaḥ pratipadyata iti tathaiva prakalpyate, tathehāpratipannā—
nurodhāditayorapyāgama eva prathamamupanyasyate | atra vipratipannaḥ saṃśayito vāgamaṃ na manyate |
atastadarthaṃ sarvapramāṇebhyo valīyaḥ pratyakṣamupanyasanīyaṃ bhavati | tadapi vaiyātyād
vipratipanno na manyate | tato 'sya śāsanāya brahmāstrarūpā sārvalaukikī yuktirupanyasyata
iti | sa eva pramāṇatrayopanyāsaheturvakturabhiprāyaḥ pratīyamānaḥ pramāṇatrayopanyāsādinā ca
sāṅkhyadarśanāśrayeṇa śṛṅgārassannevāvirbhavati, na tvasannutpadyate; sa ca trividhapramāṇāśrayaḥ
<!-- NOTES pg=374!-->
1. mādhurā॰ iti tu mūlaṃ syāt | mādhurā māthurāḥ — re.

<pb n="375"/>
śreyāniti pratipādanatātparyam | sāṅkhyā hyevamāhuḥ, 'sadevotpadyate, prakṛtireva kartrī, puruṣaḥ
punarudāste, udāsīnamapi cainaṃ bhogasampādanāya prakṛtirupasarpati' iti |</p>
<p>nanu ca sāṅkhyānāṃ 'dṛṣṭamanumānamāp‍tavacanaṃ ca' iti pramāṇopanyāsakramaḥ | iha
tvāgamasya prathamamupanyāse kiṃ tātparyam ?</p>
<p>nanūktamapratipannānurodhāditi |</p>
<p>anyadapyucyate; 'na tathā padārthāḥ pratyakṣeṇa pratīyamānāḥ svadante yathā vāggmināṃ
vacobhirāvedyamānā' ityāgamasya prathamamupanyāsena sūcayati |</p>
<p>na ca sarvathā sāṅkhyadarśanāśrayiṇo vayamiti pramāṇavyutkrameṇa pratipādayati,
<b>sāhityasya sarvapārṣadatvāt</b> |</p>
<p>athātmani pratibimbadvāreṇāvasthitasyāhaṅkāraguṇaviśeṣasya dharmārthaphalabhūta—
tṛtīyapuruṣārthajīvitasya 1 śṛṅgārasyābhimānāparanām‍no yānyāvirbhāvakāraṇāni yāni ca
tatkāryāṇi tānyanantaraślokena nirdiśati— 'sattvātmanāmamalajanma/ 2dharmaviśeṣajanmā'
ityādi | tatrāyamātmanāmanupahatebhyaḥ sukṛtaviśeṣebhya utpadyate | utpannasya3 sarvasyātmā
ātmaguṇasampado 4vakṣyamāṇalakṣaṇāyā <b>udaya</b>heturbhavati | anekajanmānubhavajanitāttu
saṃskārādutkṛṣyate | utkṛṣṭaścātmaguṇasampada eva <b>atiśaya</b>heturbhavati | sa cāyameka
evaivaṃvidho 'bhimānātmā prakṛtivikāra ātmaviśeṣāṇāṃ tamonirbhedasthāneṣu pratibimbarūpeṇa
sup‍ta iva pratibudhyata iti <b>vākyārtho 'bhidhīyamānaḥ</b> | <b>ekahetu</b>rityanena ca
hetvantarābhāvamātmaguṇasampadaḥ pradarśayan ayameva caturvargakāraṇamiti jñāpayati |
<b>'jāgarti'</b> iti; jāgartiśca sup‍taprabodhadṛṣṭāntena tasyānāvirbhāvāvasthāyāmapi
stimitarūpeṇāvasthānādavidyamānatāṃ nirākaroti | <b>'ko 'pi'</b> ityanenādabhutapradarśanadvāreṇa
tadutkarṣasampat janmasahastreṇāpyanākhyeyā iti khyāpayati | <b>'mānamaya'</b> ityanena
cāsyābhimānātmano 'bhimāna eva mūlamityanyāvaṣṭambhaṃ nirācaṣṭa iti | so 'yamevaṃprakāro
vākyārthaḥ <b>pratīyamānaḥ,</b> evaṃvidhaṃ vastu vayaṃ ca vaktumudyatāḥ, ataścaturvargārthino 'tra
pravartantāmiti śrotṛjanaprotsāhanādasminvacasi <b>tātparyamiti</b> |</p>
<!-- NOTES pg=375!-->
1. tṛtīyaḥ puruṣārthaḥ kāmaḥ | tathā ca kālidāsaḥ 'dharmārthakāmamokṣāṇāmavatāra ivāṅgabhāk' raghu. 10.84 |
2. '॰mamaladharmavi॰' iti tu prāk‍tanaḥ pāṭhaḥ | tathā hi maṅgale pṛ॰ 3 | janmetyeva pāṭhe tu
raghuvaṃśādyabhimatā janmaśuddhiḥ smaraṇīyā 'so 'hamājanme'—ti 1.5 |
3. utpannaś‍ceti tu syāt | 4. ekādaśe prakāśe |

<pb n="376"/>
<p>evaṃ laukike 'pi vacasyabhidhīyamānaṃ pratīyamānaṃ tātparyaṃ ca paryālocanīyamiti |
etena kāvyavacasordhvanitātparyayośca k‍vacit samplavo 'pi vyākhyātaḥ |
tadyathā—<b>'acchinnamekhalamalabdhadṛ̣dhopagūḍham'</b> ityādi | atra—</p>
<p><b>1.</b> kāvyārthastāvat kāntāvimiśravapuṣaḥ purārervapuracchinnamekhalamityādiviśeṣaṇayogād
vipralambhasambhogayoḥ sakhyasampādakamivetyutprekṣyamāṇaṃ rakṣatviti vākyārtho
<b>abhidhīyamānaḥ</b> |</p>
<p><b>'kāntāvimiśravapuṣaḥ'</b>—vapurityanena mūrtirevāsya sāṃsārikeṣu karmasvadhikriyate, na
punarātmeti pratyāyayati | mūrtiriti ca vaktavye vapuriti padopādānānna kevalaṃ viśvasya
rakṣaṇe, sṛṣṭisaṃhārayorapyayameva vyāpriyata iti pratipādayati | vapirhi sṛṣṭau saṃhāre ca
dṛś‍yate, bījaṃ vapati, keśān vapatīti |</p>
<p><b>'kṛtavipralambhasambhogasakhyamiva'</b> ityanena sahānavasthānādibhirdurghaṭānapyayaṃ
padārthānmitho ghaṭayatīti jñāpayatīti |</p>
<p><b>'purāreḥ'</b> ityanena ca kāntāvimiśravapurapyevaṃvidheṣvarivadhādivyāpāreṣu samartha eveti
satyāpayati | so 'yamevaṃprakāro vākyārthaḥ <b>pratīyamānaḥ</b> | tadevaprakāramapāramananya—
sādhāraṇaṃ ca yasyaiśvaryamasāveva namaskāryo nānya iti <b>tātparyārthaḥ</b> |</p>
<p>evamuttaraśloke 'pi yathāśrutavākyārtho 'bhidhīyamānaḥ <b>'yatpādapaṅkajarajaḥ—
parimārjiteṣu'</b> iti prayojakavyāpāro(pa)darśanād dhyānenānīya gaṇapatirmanasyāropaṇīya
ityupadiśati |</p>
<p><b>'cetassu darpaṇatalāmalatāṃ gateṣu'</b> ityanena cādarśatalānīva bhasmanā
smṛtyupahitenāpi tatpādarajasā manāṃsi nirmalībhavantī<b>tyabhidhatte</b> |</p>
<p><b>'śabdārthasampada udāratarāḥ sphuranti'</b> ityanena tu darpaṇataleṣviva nirmaleṣvamīṣu
viśve padārthāḥ sphurantītyāvedayati |</p>
<p><b>'vigh‍nacchide 'stu bhagavān sa gaṇādhinātha'</b> ityanena punarupanyastanyā—
yenābhigāmikaṃ guṇayogamasyopadarśayan avigh‍naprārthanayā cikīrṣitaṃ mahāntamārambha—
viśeṣamātmanaḥ pratipādayati | so 'yamevaṃvidho vākyārthaḥ <b>pratīyamānaḥ</b> | yasya ca
pādapaṅkajasmṛterapyetatphalaṃ tasya sākṣādārādhanādeḥ kimucyata iti <b>tātparyārthaḥ</b>||</p>
<p><b>2.</b> athedameva ślokadvayaṃ śāstrādau vacorūpeṇa tātparyaparyantaṃ vyākriyate | tatrābhīṣṭadevatā
stotavyeti śiṣṭācāraḥ | tato hi viśiṣṭaduṣṭasampatteḥ samīhitaphalāvāp‍tirbhavati |

<pb n="377"/>
abhīṣṭadevatā ca dvividhā— <b>'adhikṛtā 'nadhikṛtā'</b> ca | tatrādhikṛtānadhikṛtayoradhikṛtāyāṃ
pratipattirgarīyasītyadhikṛtaiva stūyate | śāstre ceha śṛṅgāro 'bhidheyaḥ, tatra ca yathā bhagavān
maheśvaraḥ sarvajñatayā saubhāgyena dayitajānitayā svātantryeṇa paramaparipūrṇatayā samarthatvena
cādhikriyate naivamanyastad‍‌vidheyavaibhavaḥ śakrādiḥ | tatra ca prāgukta eva pratīyamānaḥ;
tātparyarūpastu nirūpyate | tatra—</p>
<p>iha śāstre śṛṅgāre vaktavyaḥ | sa dvidhā— <b>sambhogo vipralambhaśca</b> | tatra sambhogo
vipralambhamantareṇa na prakarṣamadhirohatīti vipralambha eva prathamamabhidheyo bhavati |</p>
<p>sa caturdhā— <b>'prathamānurāgaḥ, mānaḥ, pravāsaḥ, karuṇa'</b> iti | vicitraścaiṣa
sambhogāditi vistareṇocyate |</p>
<p>catastraścāsyāvasthā bhavanti— <b>'sattā, janma, anubandhaḥ, prakarṣa'</b> iti |</p>
<p>tamimaṃ caturbhedaṃ caturavasthaṃ vicitraṃ ca <b>pūrvārdhena</b> vakṣyamāṇamupalakṣayati |</p>
<p>tatrācchinnamekhalamityanena <b>prathamanurāgaṃ,</b> mekhalācchedāvadhirhi prathamānurāgaḥ;</p>
<p>alabdhadṛ̣dhopagūḍhamityanena <b>mānaṃ,</b> na hi māne dṛ̣dhopagūḍhaṃ labhyate;</p>
<p>aprāp‍tacumbanamityanena <b>pravāsaṃ,</b> na hi pravāse cumbanādayaḥ prāpyante;</p>
<p>avīkṣitavaktrakāntītyanena <b>karuṇaṃ,</b> na hi karuṇe vaktrakāntirvīkṣyate |</p>
<p>athaitadavasthāsvapīmānyeva padāni |</p>
<p><b>acchinnamekhalami</b>ti vipralambhasattāyām | vipralambho hi mekhalāyāmacchinnāyāma—
vaś‍yameva sambhogārthinaḥ sambhavati, sāsya <b>prathamāvasthā</b> |</p>
<p><b>alabdhadṛ̣dhopagūḍhamiti</b> vipralambhajanmani, vipralambhavān hi mekhalā acchedāt
sambhogamalabhamānaḥ preyasīṃ prārthayate, 'ayi priyatame,' yadi me mekhalācchedaṃ na manyase
tadāliṅganamapi gāḍhaṃ prayaccha'; tadapratipadyamānāyāṃ ca tasyāmasya vipralambho jāyate, sāsya
<b>dvitīyāvasthā | aprāp‍tacumbanamiti</b> vipralambhānubandhe; vipralabdho hi sarvāṅgīṇaṃ
priyāsaṃśleṣamalabhamānaḥ vaktramātrasaṃyogamapyabhilaṣati; tadalābhe cainaṃ vipralambho 'nubandhāti,
sāsya <b>tṛtīyāvasthā | avīkṣitavaktrakāntīti</b> vipralambhaprakarṣe; apekṣaṇīyāliṅganādyanavāp‍tau
hi kāminaḥ priyamāmukhāvalokanamapi bahu manyante | tadapyanāp‍nuvatāmeṣāṃ vipralambhaḥ prakṛṣyate;
sāsya <b>turīyāvasthā</b> |</p>
<p>so 'yaṃ caturvidhaścaturavasthaśca vipralambhaścāturvidhyena cāturavasthyenapṛthakpṛthaga—
bhidhīyamāno vicitra ityucyate |</p>

<pb n="378"/>
<p>sambhogo 'pi caturdhaiva— <b>prathamānurāgānantaraḥ, mānānantaraḥ, pravāsānantaraḥ,
karuṇānantara</b> iti | tasyāpi tā eva catastro 'vasthāḥ —<b>'sattā, janma, anubandhaḥ,
prakarṣa'</b> iti | so 'yamapi caturbhedaścaturavasthaśca kāntāvimiśravapuṣa ityanenāpi
citratvātsaṃkṣepeṇaivopalakṣyate | tatrāpyupasargasya kriyāviśeṣaṇārthavācakatvād yena yena
viśeṣeṇa prathamānurāgānantare mānānantare (pravāsānantare) karuṇānantare ca kāntayā saha
miśrībhāvaḥ sādhvasotkampaḥ, sarṣyākaṣāyaṃ, sautsukyarabhasaṃ, saharṣavismayaṃ ca jāyate,
sa sarva uddiṣṭo bhavati | so 'yaṃ vimiśrapadena sambhogaścaturvidho 'pyākṣip‍taḥ | kāntāpadena
punarasya catastro 'vasthā api | tatra yadā kāntāśabdaḥ strīparyāyastadā—</p>
<b><lg>
<l>nāmāpi strīti saṃhlādi vikarotyeva mānasam || 193 ||</l></lg></b> (kāmandakaḥ 2.51)
<p>iti sambhogasyādyāvasthā sattāsaṃjñikā pratīyate | yadā tu kāntaśabdo
manojñāparyāyastadā</p>
<b><lg><l>kiṃ punardarśanaṃ tasyā vilāsollāsitabhruvaḥ || 194 ||</l></lg></b> (kāmandakaḥ 2.51)
<p>iti nyāyāt sambhogasya dvitīyāvasthā janmasaṃjñikā pratīyate | yadā punaḥ kāntāśabdo
vṛṣasyantīparyāyastadā</p>
<b><lg>
<l>punarapi sulabhaṃ tapo 'nurāgī yuvatijanaḥ khalu nāpyate 'nurūpaḥ | (kirātā.10.50)
iti nyāyāt sambhogasya tṛtīyāvasthā anubandhasaṃjñikā pratīyate | yadā tu kāntāśabdo
vallabhāparyāyastadā</l>
<l>yadeva rocate mahyaṃ tadeva kurute priyā |</l>
<l>iti vetti na jānāti tat priyaṃ yat karoti sā || 196 ||</l>
</lg></b>
<p>iti nyāyāt sambhogasya turīyāvasthā prakarṣasaṃjñikā pratīyate | so 'yaṃ
caturbhedaścaturavasthaśca vipralambhaḥ, sambhogaścāgrato viśeṣeṇa varṇayitumupakrānto diṅ‌mātreṇātra
sūcita iti <b>tātparyam</b> ||</p>
<p><b>3.</b> athā 'dhikāri nāyikānāyakaviśeṣāṇāṃ kā vārtā ?</p>
<p><b>'kāntāvimiśravapuṣa'</b> ityasya tantreṇa vyākhyānāntare te 'pi sūcitā eva | tatra
hi bhagavato vapurvipralambhasambhogayoḥ kṛtasāhāyyakamiva kāntāvimiśravapuṣaḥ puruṣān
striyaśca pātviti vyākhyā bhavati | vimiśraśabdena ca saṃyogina iva viyogino 'pyucyante,
vyupasargasya kriyāviśeṣa iva kriyāvaiparītye 'palambhāt | tadyathā vibhakto vikrīta

<pb n="379"/>
iti | evaṃ ca kāntābhirvimiśravapuṣaḥ puruṣāḥ kāntairavimiśravapuṣo yoṣitaḥ saṃyuktā
viyuktāśca śṛṅgārādhikāriṇa ubhaye 'pi nāyakaviśeṣāḥ <b>pratīyante</b> |</p>
<p>vapuśśabdena punariha viśeṣaṇapakṣe yauvanapallavitalāvaṇyalakṣmīkaṃ
samagrātmaguṇasampadāśrayaḥ śarīramucyate, na tvādikartṛkasṛṣṭisaṃhārakādi |</p>
<p>vapirhi sṛṣṭisaṃhārayoriva kāntāvapi dṛś‍yate | tadyathā — 'gobhirvapāvān'
(mabhā.2.1.30), vapuṣṭamā nāmāpsaroviśeṣa (mahābhārate 1) iti | tatrācchinnamekhalamityādīni
kāntāvimiśravapuṣa iti | samāsapadāntargatayorviyuktisaṃyuktikriyayorgamakatvād
viśeṣaṇāni bhavanti; yathā kartuṃmanāḥ kaṭaṃ, gantukāmo grāmamiti |</p>
<p><b>4.</b> atha sambhogapakṣe acchinnamekhalamityādīni kathaṃ sambandhante ?</p>
<p>ucyate | evaṃ nāma rāgāndhatayā kāntābhiḥ saha te saṃyuktāḥ yena
mekhalācchedamāliṅganaṃ cumbanamālokanaṃ ca paramānandamagnāḥ kartuṃ na pārayanti, <b>'tadyathā
priyayā striyā pariṣvakto na bāhyaṃ kiṃcana veda nāntaram'</b> (bṛpa. 4.3.21) iti;
yathā ca—</p>
<b><lg>
<l>dhanyāsi yā kathayasi priyasaṅgame 'pi
vistrabdhacāṭukaśatāni ratāntareṣu |</l>
<l>nīvīṃ prati praṇihitastu karaḥ (te tu kare) priyeṇa
sakhyaḥ śapāmi yadi kiñcidapi smarāmi || 197 ||</l>
</lg></b>
<p>evamayaṃ prathamaślokaḥ 'padānyeva saṃhatyārthamabhidadhati vākyam' iti pakṣe vyākhyāyate |</p>
<p><b>5.</b> athākhaṇḍavākyārthapakṣe vyākhyāyate | tathā hi —</p>
<p>evamiha padānāmanvayo bhavati—'pātu |</p>
<p>kim ? viśvam |</p>
<p>kutaḥ ? apāyebhyaḥ |</p>
<p>kiṃ tat ? vapuḥ |</p>
<p>kasya ? purāreḥ |</p>
<p>kīdṛśasya ? kāntāvimiśravapuṣaḥ |</p>
<p>kiṃviśiṣṭam ? acchinnamekhalam, alabdhadṛ̣dhopagūḍham, aprāp‍tacumbanam,
avīkṣitavaktrakānti |</p>
<p>katham ? utprekṣyamāṇam ? kṛtavipralambhasambhogasakhyamiveti |</p>

<pb n="380"/>
<p>atra cāyamacchinnaśabdaḥ, bahuvrihiśca samāsaḥ adhyāhriyamāṇapadadvayā dvādaśapadā
nāndī (nāśā. 5.104) sadā 'viśleṣaḥ, viśeṣoktigarbha utprekṣāvāṁścāśīralaṅkāro
maṅgalārthaḥ | te 'mī catvāro 'pi maṅgalārthāḥ śastrādau prayuktāḥ kartuḥ śroturadhyetura—
dhyāpayituśca maṅgalamāvahanti | yadāha —'maṅgalādīni maṅgalamadhyāni maṅgalāntāni ca
śāstrāṇyavyāhataprasarāṇi āyuṣmacchrotṛkāṇi ca bhavanti (mabhā. 1.1.1,1.3.1) |</p>
<p><b>6.</b> nanu ca neha viśvamapāyebhya iti karmāpādānapadayoḥ śravaṇamasti, tatkathamiveyaṃ
dvādaśapadā nāndīti ?</p>
<p>ucyate, pātviti śrutipadametat; śruteścānekapadanibandhana ekaśabdaviṣayo
vidhyādirarthaḥ; sa cānyathānupapadyamānaḥ svasiddhaye karmakaraṇakartradhikaraṇādikaṃ yadākṣipati
sa sarvaḥ śrutipadārtho bhavati | tatropādīyamānamapi kartṛkarmādikaṃ niyamāya, anupādāya vā
vijñāyate | tadyathā — sāmānyākṣepe viśeṣapadamupādīyamānaṃ niyamāya bhavati, 'pātu vaḥ
paramaṃ jyotiḥ' iti | viśeṣākṣepe tatra tadanupādāya vijñāyate devo jalaṃ varṣatīti | (iha
tu) yathā 'aṣṭavarṣaṃ brāhmaṇamupanayīta, tamadhyāpayet' iti vacanāt 'svādhyāyo 'dhyetavya'
ityatra dvijenācāryādityanupāttamapyavaś‍yameva sannidhīyate, tathehāpyapāyanirharaṇarūpa—
tvāt pātvarthasya sthiterīśvarakartṛkasya sṛṣṭisaṃhārayoriva viśvaviṣayatvādapāyebhyo
viśvamiti padadvayamanupādīyamānamapi niyamena sannidhīyate |</p>
<p><b>7.</b> nanu cāśarīriṇo maheśvarasya viśvotpattisthitipralayakāraṇatvābhyupagame 'pi
kathamivocyeta vapuḥ pātviti |</p>
<p>aśarīriṇo 'pi vaiśvarūpyeṇa tadupapatteḥ | sa hyevaṃ tattvavidbhiḥ stūyate—</p>
<b><lg>
<l>mūlajālamadhibhok‍tṛcetanā śaktayastvadadhibho(yo)k‍tṛsaṃhatiḥ |</l>
<l>jñānametadadhināyakavrajaṃstvatsmṛtau yugapadeva bhāsate || 198 ||</l>
</lg></b>
<p>ata eva <b>kāntāvimiśravapuṣa</b> iti purārerviśeṣaṇaṃ tantreṇānyathā vyācakṣate | tadyathā—
<b>kaṃ pānīyam ante 'syā iti kāntā pṛthvī</b>, kaṃ sukhamanteṣvāsāmiti kāntā āpaḥ |
ko vāyurante 'syeti kānto vahni | kaṃ toyamantatīti kānto vāyuḥ | kaṃ brahma anto 'syeti
kāntamākāśam, kāntirdīp‍tistadatiśayavān kāntaḥ sūryaḥ, kāntiḥ kāmanīyakaṃ
tadatiśayavān kāntaścandramāḥ, kāntirvāllabhyaṃ tadatiśayavān kānta ātmeti
kāntaśabdenāṣṭāpi bhagavato mūrtaya ucyante | tā avantītyevaṃśīlā bhavograbhīmādayo
mūrtipatayaḥ kāntāvinaḥ | miśraśabdaḥ pūjāvacanaḥ | tenaiṣāṃ 'praśaṃsāvacanaiśca' (2.1.66)

<pb n="381"/>
ityāryamiśrādivat samāsaḥ | tataḥ kāntāvimiśraṃ vapuryasyeti bahuvrīhau
vaiśvarūpyasiddhervivakṣitārthasiddhiḥ |</p>
<p>athātrācchinnamekhalamityādīnāṃ kathamanvayaḥ ?</p>
<p>tānyapi vapuṣo viśeṣaṇāni bhavanti | tatrācchinnamekhalamityanena paramucyate | mekhalā
hi jaghanaparikṣepasūtram, tadaparicchinnaṃ yasyeti | alabdhadṛ̣dhopagūḍhamityanenāgādhatva—
duravagāhatvamākhyāyate; dṛṃhatīti dṛḍha ādhāraḥ, tasyopagūḍhamupaśleṣaḥ pratiṣṭhāsthānaṃ,
tadanupalabdhaṃ yasyeti | aprāp‍tacumbanamityanenoc‍caiṣṭvasya niravadhitvaṃ kathyate, cumbanaṃ hi
vaktrasaṃyogaḥ tadaprāp‍taṃ yasyeti | avīkṣitavaktrakāntītyanenāpratilaghorasya parisūkṣmatvamābhidhatte |
'vaktrā' kutastyā kutomukhī vetyavijñāyamānā kāntiryasyeti, kṛtavipralambhasambhoga—
sakhyamivetyanena tvavijñātaparamārthatvena vipralabhamānamiva pṛthivyādiprasiddharūpatayā
sambhujyamānaṃ sambhuñjānamiva ca tadevocyate | yaditthamenamāhuḥ— (kusaṃ. 2.15)</p>
<b><lg>
<l>tvameva havyaṃ hotā ca bhojyaṃ bhoktā ca śāśvatam |</l>
<l>vedyaṃ vedayitā cāsi dhyātā dhyeyaṃ ca tatparam || 199 ||</l>
</lg></b>
<p>ayamapyāha1—(kusaṃ. 6.26)</p>
<b><lg>
<l>viditaṃ vo yathā svārthā na me kāścit pravṛttayaḥ |</l>
<l>nanu mūrtibhiraṣṭābhiritthambhūto 'smi sūcitaḥ || 200 ||</l>
</lg></b>
<p>tadamunā viśeṣaṇapañcakenaitaduktaṃ bhavati—(seba. 1.1)</p>
<b><lg>
<l>ṇamaha avaḍ‍‌̣dhiatuṃgaṃ avasāriavitthaaṃ aṇoṇaa—gahiraṃ |</l>
<l>appalahua—parisaṇhaṃ aṇāaparamatthapāaḍaṃ mahumahaṇaṃ || 201 ||</l>
</lg></b>
<lg><l>(namata avardhitatuṅgamaprasārita—vistṛtamanavanatagabhīram |</l>
<l>apralaghuka—pariślakṣṇamajñātaparamārthaprakaṭaṃ madhumathanam ||)</l>
</lg>
<p><b>8.</b> nanu ca pātviti nāyaṃ vidhau loṭ, api tvāśiṣi | sā ca viśeṣasyāśrutau
svarūpādevātmaviṣayatayātiṣṭhata iti kathaṃ viśvaviṣayā bhavati ?</p>
<p>ucyate—</p>
<b><lg>
<l>ayaṃ nijaḥ paro veti vikalpā laghucetasām |</l>
<l>udāracaritānāṃ tu vasudhaiva kuṭumbakam || 202 ||</l>
</lg></b>
<!-- NOTES pg=381!-->
1. śivo 'pyāhetyarthaḥ | me mama śivasya |

<pb n="382"/>
<p><b>9.</b> yadi vā</p>
<p>nāsya vākyasya yaḥ kaścid vaktā; kiṃ tarhi ? pūrvajñaiḥ kramāgataviśvapālane niyukto
mahāmāheśvaraḥ ko 'pi puṃviśeṣaḥ | sa ca 'granthaviracanāvyagre mayi mā bhud‌varṇāśramācārasthiteḥ
vyākopa' iti maheśvarameva tatsamarthaṃ prārthayate | ato 'tra viśvasyaiva karmatvamavagamyate | rakṣito
rājā rājyaṃ rakṣatīti ca nyāyādātmanyapi rakṣaṇīyatāśīrbhavati | atra cāśīreṣaṇā;
tistraścaiṣaṇā bhavanti, prāṇaiṣaṇā vittaiṣaṇā paralokaiṣaṇā ca | rājño yā hyeva prāṇaiṣaṇā
sā vittaiṣaṇā saiva paralokaiṣaṇeti bhavati | tasya (sa)prakṛtikaṃ rājyaṃ śarīraṃ, tadeva ca vittaṃ,
tasya hyasau svāmyamanubhavati | yathoktadaṇḍakarādānādisambhṛtaṃ vasu yaśaśca vittaṃ, sa eva ca
dharmaḥ, tena hyasāvimamamuṃ ca lokaṃ jayati; tadetatsarvamapāyebhyo viśvarakṣayo X X X taṃ bhavati |
X X X devatā stotavyeti śiṣṭācāraḥ | na cāśīsstutiḥ; evametat; kintu
guṇotkarṣaprakāśanena sarvata uparyāropaṇaṃ stutiḥ; sā ca yathā āśāsyamānābhimata—
phalaikahetutāprakāśanena pratyāyyate, naivaṃ namastasmai, sa jayatītyevamādibhirityabhiprāyaḥ ||</p>
<p><b>10.</b> athākhaṇḍavākyārthapakṣāvalambino dvitīyaślokasyaṃ vyākhyā—<b>'sa bhagavān
gaṇādhinātho vigh‍nacchide 'stu yatpādapaṅkajarajaḥ parimārjiteṣu darpaṇatalāmalatāṃ
gateṣu śabdārthasampada udāratarāḥ sphuranti'</b> iti | ihāpi paṅkajadarpaṇārthasampad—
bhagavadādayaḥ śabdāḥ, gauṇī ca vṛttiḥ maṅgalārthāḥ; iyamapi dvādaśapadā nāndyeva;
ihāpi rūpakopamāśleṣasamādhigarbhaḥ kāraṇamālāṅgavānāśīralaṅkāra iti yojanīyaḥ |</p>
<p><b>11.</b> nanu ca sambandhino 'dhyāhārāt trayodaśeha padāni ?</p>
<p>naivam, vibhaktyā kta‍yādipariṇāmena śabdārthasampatparisphuraṇasyaivātra sambandhitvāt | tathā
hyevamiyaṃ kāraṇamālā samāpyate bhagavataḥ pādapaṅkajamārjane, mārjanasya nairmalye,
nairmalyasya śabdasampadāmarthasampadāṃ ca parisphuraṇe, tasya ca prabandhavigh‍nacchede kāraṇaṃ
bhavatīti | rūpakopamāśleṣapadāni ceha pādapaṅkajadarpaṇatalāmalarajāṃsi pratīyante |
tatrodāratarāḥ śabdārthasampadaḥ parisphurantīti ca samādhirapi prakāśate | ādarśataleṣu hi
kilodāradarśanāḥ striyaḥ svalaṅkṛtamātmānamavalokayanti | sa cānyadharmāṇāmanyatrāropaṇaṃ
samādhiriti | etac‍ca 1varavācāṃ sūcanāparamityavadhāryamāṇamasya vacasastātparyaṃ bhavati;
tadidamuktaṃ <b>'tātparyameva vacasi'</b> iti |</p>
<!-- NOTES pg=382!-->
1. varavācāṃ = va(kturudā)ravācāṃ—rāghavaḥ |

<pb n="383"/>
<p><b>12.</b> kaḥ punariha rūpakopamayorviśeṣaḥ ?</p>
<p>ucyate — yatrātyantasādṛś‍yādabhedopacāreṇevādiśabdavikalamupamānapadamevopameye
pravartamānaṃ gauṇīṃ vṛttimanubhavat samānādhikaraṇyena viśeṣaṇatvamanubhavati tad rūpakam,
yathā mukhacandraḥ, pādapaṅkajamiti | yatra tu mukhyānubhava X X X yamātmanopameyasya
sāmyamabhidhatte sopamā, yathā candra iva mukhamādarśatalāmalaṃ ceti ||</p>
<p><b>13.</b> atha yadeṣadasamāp‍ti—pratikṛtyorbahuc‌kalpabādayaḥ kanādayo (5.3.67, 68,95)
vā atyantasādṛś‍yādupameyavṛttibhya evopamānaśabdebhyaḥ svārthikā vidhīyante,
tadā kimupamāne pratyaya āho upameya iti |</p>
<p>kiṃcātaḥ ?</p>
<p>yadyupamāne, guḍakalpā drākṣā, kuśāgrīyā (5.3.105) buddhirityupameyaliṅgaṃ na
prāp‍noti; upameye, bahuguḍo drākṣā(5.3.68) cañcā ca liṅgaṃ na prāp‍noti | liṅgamaśiṣyaṃ
lokaśrayatvāt (mabhā. 2.1.36) | svārthikāśca k‍vacitprakṛtito liṅgavacanānyativartante
(mabhā. 5.3.68), yathā 'deva eva devatā' (5.4.27) catvāra eva varṇāścāturvarṇyam
(5.1.124 vā.) iti |</p>
<p>kimetad vaktavyam ?</p>
<p>kathamanuktaṃ gamyate ?</p>
<p>ācāryapravṛttirjñāpayati yadayaṃ 'karmavyatihāre ṇac striyām' (3.3.43) iti
ṇacaṃ vidhāya tadantāt svārthikavidhāne 'ṇacaḥ striyāmañ' (5.4.14) iti punaḥ
strīgrahaṇaṃ karoti | abhedopacāraṇaiva ca pratikṛtiliṅgavacanaṃ X X X yā X X X 'lup
manuṣye' iti lukamatikramya pra(ti)kṛtivacanebhyo lupaṃ śāsti |</p>
<p><b>14.</b> kathaṃ punaḥ 'īṣadaparisamāp‍tau' 'ive pratikṛtau' iti ivārthe vā vidhīyamānaḥ pratyaya
upamāna upameye vā śaṅ‌kyeta ?</p>
<p>īṣadaparisamāp‍te kriyātvena ivārthasya cāsattvabhūtatvena liṅgavacanāyogāt
pratyayāntareṣu ca liṅgasaṅkhyāvaśādīṣadaparisamāptau cevārthe vartamānāt prātipadikāt
svārthe pratyayo bhavatīti vijñāyate |</p>
<p>kiṃ punariha nyāyyam ?</p>
<p>upamāne pratyaya iti ||</p>

<pb n="384"/>
<p><b>15.</b> nanu ca guḍa iveyaṃ guḍo drākṣā, cañcevāyaṃ cañcā puruṣa iti guḍādiśabdā
mādhuryādiguṇayogena drākṣādiṣu vartante | tataśca drākṣādayaḥ prakṛtyarthā bhavanti |
prakṛtyarthe copameye svārthikāḥ kalpabādaya iti kathamupamāne pratyaya iti ?</p>
<p>maivam; na hi drākṣāyāstatrāparisamāp‍tiḥ, api tu guḍasya | yena hi guṇena
mādhuryādinā guḍaśabdo drākṣāyāṃ vartamāno gauṇīṃ vṛttimanubhavati tasyaiveṣadasamāp‍tau
pratyayo vidhīyate | adyaivaṃ guḍasyeṣadaparisamāp‍tau vartamānasya svārthe pratyayavidhānāt
bahuguḍo drākṣeti | so 'yamityabhisambandhād avyatireka iti ced vyatirekamūlatvāda—
vyatirekasya prasaṅgaḥ, yathā śuklaḥ paṭaḥ. paṭasya śukla iti |</p>
<p>naivam; upapadyamānavyatirekāṇāmubhayaṃ bhavati | na cātra tadupapattiḥ; na hi yathā
śuklaguṇo 'stīti matublopādapṛthaksiddhaśuklaguṇavācinā śuklaśabdena paṭo 'bhidhīyate,
tathā guḍa ityanena | sa hi dravyaśabdo dravyāntarasāmānādhikaraṇyānyathānupapattyā gauṇīṃ
vṛttimāśritya svanibandhanaṃ dravyāntare vyatirekamupanidhatte | tatra sāmānādhikaraṇyabhraṃśāt
guṇavṛtterapi bhraṃśo mā bhūditi na vyatirekalakṣaṇā ṣaṣṭhī bhavati | na ca guṇavacanānāmapi
keṣāṃñcilloke vyatireka upalabhyate | na hi bhavati paṭuḥ paṭukalpo 'yaṃ devadatta iti |</p>
<p><b>16.</b> kathaṃ punarguṇavṛttyāpyupameye vṛtterguḍaśabdāt svārthe vidhīyamānaḥ pratyaya upamānaṃ
pratyāyayati,</p>
<p>dravyavat pravṛttinimittasyāpi svārthatvāt | tathā hi cañcā tṛṇamayaḥ puruṣo yaḥ
kṣetrarakṣaṇāya kriyateḥ tasya ca puruṣe pravartamānasya svākāraḥ pravṛttinimittam; ataḥ 'ive
pratikṛtau' (5.3.96) itīvārthe tatraiva pratyayo bhavati |</p>
<p><b>17.</b> nanu ca yadi pratikṛtau vartamānāt prātipadikāt svārthe pratyayaḥ, kim ivārtha
ityanena ? athevārthe kṛtaṃ pratikṛtāvityanena ?</p>
<p>ucyate; upacaritaśabdānāṃ śaktimahim‍naiva trayī gatirbhavati | k‍vacidivārtha eva
svārthikaḥ, 'kuśāgrīyā buddhiḥ, śaileyaṃ dadhīti | k‍vacit pratikṛtāveva, 'vāsudevo
bhīmasena' iti | k‍vacidivārthe pratikṛtau ca, yathā varorūḥ pīvarorūriti | atra yadi
varaśabdena pīvaraśabdena vā ūrvoreva guṇo 'bhidhīyeta tadā 'ūrūttarapadādaupamye'
(4.1.69) ityūṅna siddha‍yati | tataścaupamyāya kartavyo 'tra ya X X X vaṃ syāt | yadi
varaśabdaḥ pīvaraśabdo vā vare pīvare ca rambhāstambhastamberamakarādau vartitvāt
tatsādṛś‍yāt tadupameyayorūrvorvarteta, tac‍cevārthe pratikṛtau vartamānayostayoḥ

<pb n="385"/>
pratyayalugvidhāve bhavati | anyathā hi 'varatvaṃ pīvaratvameva' ca labhyate, na
saṃsthānaviśeṣa iti |</p>
<p>na bhavitavyam | pratyayamantareṇāpi svasradīnāmiva tasya tācchīlikāntatvena
strītvābhidhānameva 'ṛnnebhyo ṅīp' (4.1.5) ityasya 'na ṣaṭsvastrādibhyaḥ' (4.1.10)
iti pratiṣedhaḥ pratyākhyāyate | kiṃ punaramī upamānaśabdā lup‍tapratyayatvena guṇībhūtā eva
kalpabādīnāmutpattinimittaṃ bhavanti ?</p>
<p>bāḍham | 'ajādī guṇavacanādeva' (5.3.58) ityato hi guṇavacanāditya—
dhikriyate | tataśca būhuckalpabdeś‍yadeśīyara īṣadasamāp‍tim, evaṃ praśaṃsāyāṃ rūpap
vidhīyamānaḥ pacatirūpaṃ pacatorūpaṃ pacantirūpamiti kriyālakṣaṇasya guṇasyaiva praśaṃsāṃ
dyotayanti | anyathā hi sarvatraikavacanaṃ na syāt (mabhā. 5.3.36) | na ca dravyasya
samāp‍tiḥ asamāp‍tiḥ kutsā praśaṃsā vā svataḥ sambhavati, api tu guṇataḥ | ataśca
gauṇyā mukhyayā vā mandamadhyotkṛṣṭeṣu guṇeṣu vartamānāt prātipadikādīṣadasamāp‍tau
dyotyāyāṃ kalpabādayo bhavanti |</p>
<p><b>18.</b> nanu ca nirjñātasyārthasya samāp‍tirasamāp‍tirvā bhavati | guṇaśca anirjñātaḥ, lokato
guṇasya nirjñānam | tadyathā paṭurayaṃ brāhmaṇaḥ, yo laghunopāyenārthaṃ nirvartayati,
paṭukalpo 'yaṃ yo nātilaghuneti | evaṃ 'paṭutaraḥ' śuklatamaḥ kanīyām paṭiṣṭhaḥ
utkṛṣṭataraḥ vaiyākaraṇapāśa' ityādiṣu tarabādayo 'pi guṇavacanebhyo vidhīyamānā
guṇagatameva prakarṣaṃ dyotayanti |</p>
<p><b>19.</b> kathaṃ punaratiśāyanādau vidhīyamānāstarabādayo guṇaprakarṣe bhaviṣyanti, na
punardravyaprakarṣa iti ?</p>
<p>naiva dravyasya prakarṣaḥ sambhavati |</p>
<p>kiṃ tarhi ?</p>
<p>guṇasya ca(hi) prakarṣo 'sti, tasya prakarṣo bhaviṣyati ?</p>
<p>kathaṃ jñāyate guṇasyaiva prakarṣa iti ?</p>
<p>evaṃ hi dṛś‍yate loke — samāna āyāme vistāre ca paṭasyānyo 'rgho bhavati
kāśikasya, anyo mādhurasya | guṇāntaraṃ khalvapi; śilpinaḥ prakarṣāyotpādayamānastameva
dravyāntareṇa prakṣālayanti, anyena śuddhaṃ dhautaṃ kurvantyanyena śephālikamanyena
mādhyamikamiti | tarhi śuk‍lāt kṛṣṇo mā bhūditi samānagrahaṇaṃ kartavyam |</p>

<pb n="386"/>
<p>na kartavyam | spardhā vai prakarṣaḥ, sā ca sāmanaguṇa eva bhavati, na hyạ̄dhyābhirūpau
spardhete |</p>
<p>vācakena khalvapyutpattavyam | na ca śuklāt kṛṣṇe utpadyamāno vācakaḥ syāt |
yatra tat syāt, tatrotpadyata eva, yathā śuklāt kṛṣṇo māsuratara iti |</p>
<p>na tarhīdānīmidaṃ bhavati adhvayurvai śreyān, pāpīyān pratiprasthātā anyebhyaḥ
pāpebhyaḥ | kāṇatama iti kaṇirayaṃ saukṣmye vartate; sarva ime kāṇāḥ kiṃcit paś‍yanti,
ayaṃ tu kiṃcidapi na paś‍yatīti kāṇatama ucyate |</p>
<p>tasyā 'dūraviprakarṣa iti vaktavyama | sarṣapād‍‌dhimavato mahattve mā bhūditi |</p>
<p>na vaktavyam | adūraviprakarṣa eva spardhā bhavati | na hi niṣkadhanaḥ
śataniṣkadhanena spardhate |</p>
<p>tarhi jāteḥ neti vaktavyam, vṛkṣāt plakṣādeḥ mā bhūditi |</p>
<p>na vaktavyam | jananena yā prāpyate sā jātiḥ | na caitasyārthasya prakarṣāpakarṣau staḥ |</p>
<p>atha śuklatara ityādiṣu kimekaṃ śauklyam, āhosvinnānā |</p>
<p>kiṃ cātaḥ ?</p>
<p>yadyekam, prakarṣo nopapadyate; na hi tenaiva tasya prakarṣo bhavati | atha nānā ?
samānaguṇagrahaṇaṃ kartavya, śuklāt kṛṣṇo mā bhūditi | ekaṃ śauklyaṃ, tattu viśeṣavat |</p>
<p><b>20.</b> kiṃkṛto viśeṣaḥ ?</p>
<p>alpatvabahutvakṛtaḥ | athavā punarastvekaṃ nirviśeṣaṃ ca |</p>
<p>nanūktaṃ prakarṣo nopapadyate, guṇāntareṇa pracchādanād bhaviṣyati |</p>
<p>athehāsya śuklāni vastrāṇi, asyātiśayena śuklānīti śuklataravastra iti
prāp‍noti | śuklavastratara iti ceṣyate |</p>
<p>uktamatra;</p>
<p>kimuktam ?</p>
<p>'pūrvapadātiśaya ātiśāyikād bahuvrīhiḥ sūkṣmavastratarādyarthaḥ' 'uttarapadātiśayaṃ
ātiśāyiko bahuvrīherbahvạ̄dhyatarādyarthaḥ' iti ||</p>
<p>atha yatra trīṇi śuklāni prakarṣāpakarṣayuktāni, tatra pūrvaṃ pūrvamapekṣya dve tarabante,
tatra śuklataraśabdādutpattiḥ prāp‍noti | śuklaśabdādeva ca iṣyate, śuklataraśabde
śuklaśabdo 'pyastīti śuklādevotpattirbhaviṣyati |</p>

<pb n="387"/>
<p>naitad vivadāmahe śuklataraśabde śuklaśabdo 'styuta nāsti | kiṃ tarhi ?
śuklataraśabdo 'pyasti, tata utpattiḥ prāp‍noti, tadantāc‍cātiśāyiko dṛś‍yate |
tadyathā—'devo vaḥ savitā prārpayatu śreṣṭhamāya karmaṇe', 'yudhiṣṭhiraḥ śreṣṭhatamaḥ kurūṇām'
(mabhā. 5.3.55) iti |</p>
<p>ayaṃ tarhi parihāraḥ, madhyamācchuklaśabdāt pūrvaparāpekṣāt pratyayenotpattavyam' |
madhyamaśca śuklaśabdaḥ pūrvamapekṣya prakṛṣṭaḥ paramapekṣya nyūnaḥ prakarṣāya pravartate |</p>
<p>na ca bahūnāṃ prakarṣe tarapā bhavitavyam |</p>
<p>kena tarhi ?</p>
<p>tamapā | śreṣṭhatamāya, śreṣṭhatama iti chandasyeva bhavati | vācakena khalu
utpattavyam; na ca śuklataraśabdādutpadyamāno vācakaḥ syāt | uktaṃ ca
(mabhā. 2.3.55)—</p>
<b><lg>
<l>apekṣya madhyamaḥ pūrvamādhikyaṃ labhate sitaḥ |</l>
<l>paraṃtu nyūnatāmeti na ca nyūnaḥ pravartate || 203 ||</l>
</lg></b>
<b><lg>
<l>astu vā 'pi tarap‍tasmānnāpaśabdo bhaviṣyati |</l>
<l>vācakaścet prayoktavyo vācakaścet prayojyatām || 204 ||</l></lg></b> (mabhā. 5.3.55)
<p><b>21.</b> atha yadyātiśāyikā guṇaprakarṣa evotpadyante kimarthamucyate 'ajādī
guṇavacanādeva' (5.3.58) iti ? etau guṇaviśeṣavacanebhya eva yathā
syātāmiti | guṇāḥ khalviha dviprakārā viprathante tatsthāśca tadviśeṣaṇāni ca |</p>
<p>yadāha — tatsthaiśca guṇaiḥ ṣaṣṭhī samasyate, na tu tadviśeṣaṇaiḥ (mabhā.2.2.8)
iti | tatra ye bhāvapratyayotpattimantareṇa dravyāt pṛthagākhyātumaśakyāḥ svaśabdairdravya—
paratayaivābhidhīyante te tatsthāḥ | tadyathā—'paṭuḥ pumān mṛduḥ śayyā, gurudravyam,
laghurupāyaḥ | evamaṇurmahān dīrgho hrasvaḥ, pṛthuḥ kṛśo, dṛḍhaḥ sthūla' ityādayo vaktavyāḥ |</p>
<p>ye tu svaśabdaiḥ pṛthagākhyāyamānā matublopādinā dravyaṃ viśeṣayanti te
tad‌viśeṣaṇāni | tadyathā 'śuklaguṇayogācchuklā balākā, 'kṛṣṇaguṇayogāt kṛṣṇaḥ kākaḥ,
tīkṣṇaguṇayogāt tīkṣṇaḥ kaṇṭakaḥ, dakṣaguṇayod dakṣaḥ purūṣaḥ, evaṃ
śītoṣṇasvādusurabhivatsalotsukarabhasamatsarādayo vaktavyāḥ | tatra yathā 'balakāyāḥ
śuklaḥ, kākasya kṛṣṇaḥ, kaṇṭakasya tīkṣṇaḥ, puruṣasya dakṣa' ityādau, tathā 'balākāyāḥ

<pb n="388"/>
śauklyam, kākasya kārṣṇyam, kaṇṭakasya taikṣṇyam, puruṣasya dākṣyami'tyādāvapi samāso
na bhavati (mabhā. 2.2.8,11) | gandharasarūpasparśa— saṅkhyāparimāṇādayastu na tatsthāḥ, nāpi
tadviśeṣaṇāni | teṣāṃ śuklādisaṅghāteṣu śāstrakārasaṅketād dravyavacanatvenaiva rājapuruṣādivat
ṣaṣṭhīsamāsā bhavanti | tadyathā — candanagandhaḥ, cūtaphalarasaḥ, kanyārūpaṃ, kucasparśaḥ,
puruṣasaṅkhyā, senāparimāṇamiti | yaiśca tīvrādīṃstad‌viśeṣaṇatvenopanyasya ghṛtasya
tīvraścandanasya mṛdurityudāhṛtya ca tīvramṛduguṇayogād guṇavṛttyā gandhasparśaviśeṣaṇatvena
sāpekṣatve satyasamārthyāllabdhe 'pi samāsābhāve yadā prakaraṇavaśāt tīvraśabda eva viśiṣṭa—
gandhavṛttistadā tadarthopacita eva vyatireke ṣaṣṭhīsamāsaprasaṅga iti pratiṣedhopapattiruktā, ta
evaṃ praṣṭavyāḥ — kathaṃ prakaraṇādyapekṣāyāmapi sāpekṣatvasya tādavasthyānnāsāmarthyamiti ? tadevaṃ
tatsthairguṇaiḥ ṣaṣṭhī samasyate paṭutvādibhiḥ, na tu tadviśeṣaṇaiḥ śuklādibhiriti |</p>
<p>kiṃ vaktavyametat ?</p>
<p><b>22.</b> na hi; kathamanuktaṃ gaṃsyate ? ācāryāṇāṃ ca pravṛttayo gamayanti tatrārthaikatvaṃ
gosahastram ityādiṣu 'arthaikatvādekaṃ vākyam', 'śatasahastrāntāc‍ca niṣkāt'
(5.2.119), 'krośaśatayojanaśatarupasaṅkhyānam' (5.1.74 vā.), 'tatsamudāyaḥ
khārīśatamapi na prasūta' (samartha ?) mityādijaiminyādimunicatuṣṭayavacanāt saṅkhyayā
parimāṇena ca samāso na niṣidhyate 'vartamānasāmīpye vartamānavad vā (3.3.131),
'aparasparāḥ kriyāsātatye' (6.1.114), 'uttarapadārthaprādhānye' (2.2.6 mabhā.), 'tad
yat‍nagauravaṃ prasajyeta' (śābarabhāṣyam 1.1.1) iti sūtrakārabhāṣyakāraprayogāc‍ca
kusumasaukumāryādiśabdasiddhiḥ | tenāvagamyate tatsthairguṇairevaṃprakāraiḥ ṣaṣṭhī samasyata iti |</p>
<p>nanvevamapi</p>
<b><lg>
<l>'dviradamadajalāsārasaurabhyagarbhaḥ', || 205 ||</l>
</lg></b>
<b><lg>
<l>'kucakalaśamahoṣmābaddharekhastuṣāraḥ', || 206 ||</l>
</lg></b>
<b><lg>
<l>'tuhinagiriśilāśaityasaṅkrāntimanti' || 207 ||</l>
</lg></b>
<p>ityevamādīnāmanupapattiḥ,
sap‍tamīsamāsā ime bhaviṣyanti |</p>
<p><b>23.</b> kathaṃ punaḥ saurabhyādīnāmādhārataḥ pṛthagupalambhe sap‍tamī bhavati ?</p>
<p>ucyate, samastamūrtimad‍dravyāṇāṃ pāñcabhautikatve vāyunā vibhaktāvayavā
āpyapārthivādidravyasūkṣmabhāgā yatrayatra sañcāryante tatratatraiteṣu ghrāṇādisambandhanibandha—

<pb n="389"/>
nādyupalabdhirityadhikaraṇavibhakternānupapattiḥ | evamapi bhāgānāmevādhikaraṇatvaṃ, na
bhāgavatām; na hi nikṛttasya hastapādādeḥ puruṣādivyapadeśo bhavati |</p>
<p>evametat; kintu pṛthaksthitānāmapyavayavānāmavayavivyapadeśo dṛś‍yate, tadyathā
'rāhoḥ śiro rāhuḥ, śivasya liṅgaṃ śiva' iti |</p>
<p>na caitad vācyam; evaṃ sati samudgakādisthasya karpūrāderbahirupalabhya—
mānabahulaparimalasya kālāntareṇopekṣayaḥ syāt; tadvadeva dṛṣṭasannidhestatrānyabhāgānā—
mupanipātāt; ata eva purāṇadravyāṇāṃ gandharasarūpasparśagauravaprabhāvavipākavīryaviparyayā
yujyanta' iti |</p>
<p>tadevaṃ yaiḥ saha ṣaṣṭhīsamāsa iṣyate tebhya eveyasun—iṣṭhanoḥ vidhānamiti
nānarthakaṃ guṇavacanādeveti |</p>
<p>nanu ca guṇamuktavān matubutpatteḥ pūrvamiti guṇavacanaḥ śuklādirguṇaṃ vakṣyati
bhāvapratyayotpattyeti guṇavacanaḥ paṭ‍vādiḥ | viśeṣavacanatvāviśeṣe yāvadajādī
paṭ‍vādibhya utpadyete tāvacchuklādibhyaḥ kimiti notpadyeyātām | na ca samāsa—
vidhāviveha jñāpanādīni santi | kathaṃ na santi ? tadyathā — 'praśasyasya śraḥ'
(5.3.60), 'jya ca' (5.3.61), 'vṛddhasya ca' (5.3.62), 'antikabāḍhayo—
rnedasādhau'(5.3.63), 'yuvālpayoḥ kananyatarasyām' (5.3.64) iti | api ca
'iṣṭhemeyassu' (6.4.154) ityadhikṛtya yadayaṃ sthūladūrayuvahrasvakṣiprakṣudrāṇāṃ yaṇādi paraṃ
lupyate pūrvasya ca guṇo bhavatītyabhidhatte, priyasthirasphirorubahulaguru—
vṛddhatṛpradīrghabṛndārakāṇāṃ prasthasphavarbaṃhigarvarṣitrap‌drāghivṛndāḥ ityāha | 'bahorlopo bhū ca
bahoḥ' (6.4.158) iti brūte | 'ra ṛto halāderlaghoḥ' (6.4.168) ityatra
pṛthumṛdudṛḍhakṛśabhṛśaparivṛ̣dhānāmiti parigaṇanaṃ karoti | tadjñāpayati tatsthaguṇavacanebhya
eveyasuniṣṭhanau bhavata iti | tataśca yathā 'śuklataraḥ kṛṣṇatama' ityādi bhavati, naivaṃ
śuklīyān kṛṣṇiṣṭha ityādi | yathā ca mṛdiṣṭhaḥ paṭīyāniti bhavati, naivaṃ kārakiṣṭhaḥ
pācakīyāniti |</p>
<p><b>24.</b> kathaṃ tarhi ojiṣṭhaḥ pāpīyāniti ?</p>
<p>'vinmatorluk' (5.3.65) iti jñāpakena tadantād bhaviṣyati |</p>
<p>atha yathā candrakalpaṃ mukhaṃ, guḍakalpā drākṣā, tathā candratamaṃ guḍatameti kasmānna
bhavati ?</p>

<pb n="390"/>
<p>prakarṣābhāvāt | na hi kenacidguṇenopameyavṛttīnāmupamānaśabdānāmatajjātīyeṣu
vartamānānāṃ svārthāpekṣayā prakarṣaḥ sambhavati | yatra tu tajjātīyeṣu guṇābhidhānaṃ tatra
bhavatyevātiśāyitam | tadyathā— gaurayaṃ yaḥ śakaṭaṃ vahati, gotaro 'yaṃ yaḥ śakaṭaṃ sīraṃ
ca; gauriyaṃ yā samāṃ samāṃ vijāyate, gotareyaṃ yā samāṃsamīnā jīvavatsā ca | dṛś‍yate
hi jātivācinastajjātīyeṣvapi guṇābhidhāyitvam |</p>
<b><lg>
<l>'saṅgrāmeṣu caratyeṣa puruṣaḥ puruṣo yathā' || 208 ||</l>
</lg></b>
<b><lg>
<l>'nāma yasyābhinandanti dviṣo 'pi sa pumānpumān' || 209 ||</l></lg></b> (kirātā. 11.73) iti |
<p>yadyevaṃ candraguḍādibhyaḥ kalpabādayo 'pi na syuḥ ?</p>
<p>naivam; teṣāmīṣadasamāp‍tāveva vidhānāt |</p>
<p>tarhi kṛtakalpaṃ bhuktakalpamiti ktāntebhyaḥ na cāsti sambhavo yadbhūtaṃ ca
syādasamāp‍taṃ ca ;</p>
<p>'āśaṃsāyāṃ bhūtavac‍ca' (3.3.132) iti vacanād bhaviṣyati ||</p>
<p>(<b><emph>4. pravibhāgaḥ</emph></b>)</p>
<p>pade vākye prabandhe vā 'syaitāvataḥ śabdasyāyamartho 'sminnarkhe cāyametāvān śabda
iti śabdārthayormithaḥ sambandhitayā pṛthaktvenāvadhāraṇaṃ <b>pravibhāgaḥ</b> |</p>
<p>sa tri(dvi)vidho 'nvayavyatirekābhyām | iha khalvatyantasaṃsṛṣṭānāṃ padārthānāṃ
pravibhāge 'nvayavyatirekābhyāṃ nānyo heturasti | yathā loke badhiro 'pi
1cakṣuṣmānālokayati, satyapi śrotre upahatacakṣurnālokayati rūpamityanvayavyatirekābhyāṃ
cakṣuśśrotrasannidhāne rūpālokanaṃ cakṣuṣa eva vyavasthāpyate na śrotrasyaḥ tathā
śabdaśāstre 'pi subanteṣu tiṅanteṣu ca padeṣvatyantasaṃsṛṣṭā arthātmānaḥ śabdāśca
prakṛtipratyayādayo mithassambandhitvenānvayavyatirekābhyāmeva pravibhajyante |</p>
<p>tatrāvasthitasyānuvṛtti<b>ranvayaḥ</b> |</p>
<p>tad‌viparyayo <b>vyatirekaḥ</b> | sa dvividho <b>janmahānibhyām</b> | tadyathā—</p>
<p>vṛkṣa ityukte kaścicchabdaḥ śrūyate; vṛkṣa ityakārāntaḥ sakāraśca pratyayaḥ, artho 'pi
kaścid gamyate śākhādimattvamekatvaṃ ca |</p>
<p>ṛkṣa ityukte kaścicchabdo hīyate, kaścidupajāyate, <b>kaścidanvayī</b> |</p>
<!-- NOTES pg=390!-->
<p>1. 'cakṣuṣmān nālo' iti rāghavaḥ |</p>

<pb n="391"/>
<p>vṛkṣaśabdo hīyate, ṛkṣaśabda upajāyate, <b>sakāro 'nvayī |</b></p>
<p>artho 'pi kaścid‌dhīyate kaścidupajāyate <b>kaścidanvayī</b>;</p>
<p>śākhādimattvaṃ hīyate, saṭādimattvamupajāyate, <b>ekatvamanvayīti |</b></p>
<p>vṛkṣāvityukte sakāro hīyate, aukāra upajāyate, <b>vṛkṣaśabdo 'nvayī |</b></p>
<p>arthe 'pyekatvaṃ hīyate, dvitvamupajāyate, <b>śākhādimattvamanvayīti |</b></p>
<p><b>tiṅanteṣu</b> khalvapi pacatītyukte kaścicchabdaḥ śrūyate, paca iti cakārāntaḥ,
atiśabdaḥ pratyayaḥ, artho 'pi kaścid gamyate viklittiḥ kartṛtvaṃ ca |</p>
<p>paṭhatītyukte kaścicchabdo hīyate, kaścidupajāyate, <b>kaścidanvayīti</b> |</p>
<p>pacchabdo hīyate, paṭhaśabda upajāyate, <b>atiśabdo 'nvayī |</b></p>
<p>artho 'pi kaścid‌dhīyate kaścidupajāyate, kaścidanvayī; viklittirhīyate,
paṭhikriyopajāyate, <b>kartṛtvamanvayī |</b></p>
<p>pacyata ityukte atiśabdo hīyate, yateśabda upajāyate, <b>pacchabdo 'nvayī;</b></p>
<p>artho 'pi kartṛtvaṃ hīyate, karmatvamupajāyate, <b>viklittiranvayinīti</b> |</p>
<p>te manyāmahe yaśśabdo hīyate tasyāsāvartho yo 'rtho hīyate; yaśśabda upajāyate
tasyāsāvartho yo 'rtha upajāyate; yaśśabdo 'nvayī tasyāsāvarthe <b>yo 'rtho 'nvayīti</b>|</p>
<p>evaṃ <b>vākye 'pi</b> gāmānayetyukte kaścicchabdaḥ śrūyate, gāmiti dvitīyāntaḥ ānayeti
ca loḍantaḥ;</p>
<p>artho 'pi kaścid gamyate sāsnādimān karmatvamāpannaḥ ānayeti kriyārthatvavidhi—
tvamāpannaḥ athāśvamānayetyukte gavārtho hīyate, aśvārtha upajāyate, <b>ānayanārtho 'nvaya |</b></p>
<p>gāṃ badhānetyukte ānayanārtho hīyate, bandhārtha upajāyate, <b>gavārtho 'nvayī |</b></p>
<p>evaṃ gaurānīyatāmaśva ānīyatāṃ gaurbadhyatāmaśvo badhyatāmityādiṣu
karmakartṛtvayorhānirupajaniścābhyūhyaḥ | etena prabandho 'pi vyākhyātaḥ |</p>
<p>kaścidāha, mārīco rāmeṇa hataḥ, kaścidāha lakṣmaṇeneti | tatra mārīcamṛgaghāte rāmo
hīyate lakṣmaṇa upajāyate, lakṣmaṇo vā hīyate rāma upajāyate, rāmāyaṇaṃ <b>punaranvayīti |</b></p>
<p>nanu ca vṛkṣaṛkṣa iti vakāro hīyate (ṛkāra) upajāyate vā; pacati paṭhatīti
cakāro hīyate ṭhakāra upajāyata iti vaktavye kimarthamucyate vṛkṣaśabdo hīyate ṛkṣaśabda
upajāyate, pacchabdo hīyate paṭhaśabda upajāyata iti ? śabdasyārthavattā yathā syāt, na

<pb n="392"/>
varṇānām; kiṃ punarna varṇāḥ śabdaḥ? bāḍham; arthāvasāyaprasavanimittaṃ śabda ityabhihitaṃ
purastāt |</p>
<p>nanvevamapi vṛkṣādīnāmarthavattā nopapadyate; kiṃ kāraṇam? kevalenāvacanāt |</p>
<p>na hi vṛkṣādinā kevalena kaścidartho gamyate; kiṃ tarhi? sapratyayakena |</p>
<p>kimuktaṃ bhavati? pacatyādiṣvarthavattāsahacaritā kevalavacanatā dṛṣṭā; varṇeṣu
cānarthakyasahacaritaṃ kevalāvacanatvam | na caite pacatyādivaddṛś‍yante, varṇavattu dṛś‍yante
tasmād varṇavadvṛkṣādīnāmarthavattā nopapadyata iti |</p>
<p>sapratyayasyopapadyata iti cenvaivam | iha yad yasya nimittatvenopādīyate sati
tasmistena pravartitavyam | arthavattā ca prātipādikasaṃjñāyā nimittam | sā ca dvidhā
laukikī pāribhāṣikīti ca | tayorloke viditā laukikī, kriyāpradhānamākhyātam,
sattvapradhānāni nāmāni iti | śāstre vyavahārārthā pāribhāṣikī 'dādhā ghvadāp' (1.1.20),
'tarap‍tamapau ghaḥ' (1.1.12) iti | tatra laukikī tāvadarthopalabdhigamayā; yeṣāṃ ca
prātipadikasaṃjñā vidhīyate te na kadācit kevalā upalabhyante | pāribhāṣikī tu paribhāṣayā
bhavatyarthavacchabdarūpaṃ, tacca prātipadikasaṃjñamiti | evaṃ ca śabdatvāviśeṣād‌varṇānāmapi
prasajyate |</p>
<p>iyaṃ ca paribhāṣā na pravartate 'arthavad‌grahaṇe nārthakasya' iti | tadevamarthavattāyā
nimittasyābhāve prātipādikasaṃjñā na pravartate; tadapravṛttau tu kathaṃ pratyayotpattiriti?</p>
<p>naivam | pratyayena nityasambandhāt kevalasyāprayogaḥ; nityasambandhāvetāvarthau prakṛtiḥ
pratyaya iti; ato nityasambandhāt kevalasya prayoge na bhaviṣyati |</p>
<p>nanu ca bhavānāmrān pṛṣṭaḥ kovidārānācaṣṭe, arthavattā nopapadyate
kevalenāvacanāditi pṛṣṭaḥ kevalasyāprayoge hetumāha | nābhiprāyāparijñānāt nanvevaṃ bravīmi;
yadi tāvat kevalenāvacanādityevamayaṃ heturupanyastaḥ yasmāt kevalo na prayujyate
tasmādanarthaka iti, tadevaṃ vaktavyaṃ kevalasyāprayogāditi, na vaktavyaṃ kevalenāvacanāditi |
kevalasya prayogaḥ śāstrasamayānnāsti, 'na kevalā prakṛtiḥ prayoktavyā na ca kevalaḥ
pratyaya' iti | na ca laukikā evaṃ prayuñjate; ata uktaṃ nityasambandhādayaṃ kevale na
prayujyate na tvānarthakyāditi ||</p>
<p>athaivamupanyastaḥ kevalena prayujyamānena nocyate 'sāvartha iti | k‍va punarayaṃ bhavatā
kevalaḥ prayujyamāno 'rthamabruvan dṛṣṭaḥ? yadi ca prayujyeta na cārtha upalabhyeta, syādayaṃ hetuḥ
kevalenāvacanāditi | anyad bhavān pṛṣṭo 'nyadeva pratividhatte | mayā hyevamucyate,

<pb n="393"/>
samudāyasyārthe prayogādavayavārthānāmaprasiddhiriti | yato varṇāstāvadanarthakā
bhavatābhyupagatāḥ; teṣāṃ ca samudāyatantrāṇāṃ kevalānāṃ prayogo nāsti | yadyapi prayujyeran
anarthakānāmeva prayogaḥ syāt | evaṃ prakṛtīnāmapi samudāyatantrāṇāṃ nāsti kevalānāṃ
prayogaḥ; yoge vā satyanarthakāḥ prayujyeran |</p>
<p>athaivambhūtānāmarthavattā, ko nāma matsaro varṇoṣviti ?</p>
<p>ko nāma matsaraḥ, yadeṣāmarthavattve 'rthavatkāryāṇi prāp‍nuvanti |</p>
<p>kānyarthavatkāryāṇi ? arthavatprātipadikamiti prātipadikasaṃjñā, 'prātipādikād' iti
svādyutpattiḥ, 'subantaṃ padam' iti padasaṃjñā ca |</p>
<p>tatra ko doṣaḥ?</p>
<p>pratyavayavaṃ vibhakteḥ śravaṇaṃ prāpnoti |</p>
<p>naivaṃ, yadaivāvayavānāṃ prātipadikasaṃjñā pravartate tadaiva samudāyasyāpīti
samudāyāntargatatvāt 'supo dhātuprātipadikayoḥ' (2.4.71) iti lukā bhāvyam | tatkuto
vibhakteḥ śravaṇam?</p>
<p>nanu ca 'kṛttaddhitasamāsāśca' (1.2.46) iti samāsagrahaṇaṃ niyamārtham, tena
cārthavatsamudāyasya vākyasyeva varṇasamudāyasyāpi prātipadikasaṃjñā nivāryata iti kathaṃ
tadantargatā vibhaktayo lupyante?</p>
<p>naivam; niyamasya tulyajātīyāpekṣatvāt samāsasyeva bhinnārthasamudāyasya vākyasyaiva
prātipadikasaṃjñā nivartate, tvabhinnārthasya varṇasamudāyasyeti | atra hi yenaivārthena
samudāyasyārthavattvaṃ tenaiva tadavayavānāmapīti (1.2.45)|</p>
<p>evaṃ tarhi nivṛttāyāmapi vibhaktau padatvād ghanaṃ vanamityādau nalopādīni
(8.2.7) prāpnuvanti |</p>
<p>tarhi 'saṅghātasyaikārthyāt subabhāvo varṇāt' bhaviṣyati | vṛkṣa ityatra hyekatvaṃ vibhaktyā
dyotyate, taccaikamityekaiva vibhaktirutpadyate, yathā bahavo draṣṭāra ekenaiva pradīpena dṛś‍yamarthaṃ
paśyanita, evaṃ sa ca samudāyādeva tantreṇa sarvānugrāhiṇyutpadyate samudāyadvirvacanavat |
yathā hi papācetyādau prathamasyaikāco dvirvacanaprasaṅge yenaivācā samudāya ekāc, neva
tadavayayo 'pi paśabdaśceti tatra pṛthagavayavaikāco na dvirucyante; kiṃ tarhi? sarvānugrahāt
samudāyaikāca eva | tathaihāpi samudāyādutpattau varṇāt subutpattirna bhaviṣyatīti tadabhāvānna
padasaṃjñā | apadatvācca nalopādīnāmaprasaṅga iti |</p>

<pb n="394"/>
<p>satyametat | kiṃtu varṇeṣvanvayavyatirekayoḥ sadbhāve 'pyarthānvayavyatirekā—
bhāvādayamasyārtha iti pravibhāgo na prakalpate | tathā hi vṛkṣaḥ ṛkṣaḥ, pacati paṭhatītyādau
yasya hānau yo hīyate, yasyopajane ya upajāyate, yasyānvaye yo 'nugacchati sa tasyārtha
iti śakyate vaktum |</p>
<p>naivam, kūpayūpasūpādāviti anarthakā varṇāḥ, arthavanto vṛkṣādaya iti |</p>
<p>nanu yatra bṛṃhitaṃ hīyate, hoṣitamupajāyate, reṇucakramanvayi, tatra hastino hīyante,
aśvā upajāyante, pipīlikā anvayinyo, na caitāvatā reṇucakrasya nimittaṃ bhavanti | yatra
vā kṣīraṃ hīyate dadhyupajāyate pātramanvayi, tatra mādhuryaṃ hīyate amlatopajāyate
tṛp‍tiranvayinī, na cānvayi pātraṃ tṛp‍tiheturbhavati | tadevamanvayavyatireke ca satyapi
kāryakāraṇabhāvasyābhāvāt kathamucyate 'nvayavyatirekābhyāmarthavattāvatiṣṭhata iti ?</p>
<p>naivam | avadhāritaṃ hi sāmarthyamanvayavyatirekābhyāṃ pravibhajyate, na ca pipīlikānāṃ
pātrasya vā reṇucakratṛp‍tyoḥ sāmarthyāvadhāraṇamasti, tatsad‪bhāve—  'pyanyatrābhāvāt | yatraiva
cānvayavyatirekābhyāmarthavattā śakyate pratyāpattuṃ tatraiva pratipattavyā, na sarvatra | yadyevaṃ
prakṛtyādiṣvapi na śakyate | bahavo hi śabdā ekārthā bhavanti, ekaśca śabdo bahvarthaḥ; yadi
hi niyogata ekaḥ śabda ekasminnarthe vartate tata eṣa pravibhāgaḥ syāt | yatastu
vyabhicaratyetat anekaśśabda ekasminnarthe, tadyathā indraḥ purandara iti, ekaścānekārthaḥ
akṣāḥ pādāḥ māṣāḥ iti | anumānaṃ caikasyaivākārthavṛttitva eva śakyate kalpayitum;
ato vyabhicārādanimitta— manvayavyatirekau prakṛtipratyayārthapravibhāge iti prakṛtireva
sarvārthā syāt | pratyayo vā sarvārthaḥ, ubhau vobhayārthau ? yathaikau dṛś‍yate hi dadhi madha
vagniciditi prakṛtireva sarvānarthānabhidadhānā, 'adhunā' (5.3.17), iyān 'asyāpatyaṃ
iḥ' iti, pratyaya eva vā sarvārthābhidhāyī, haiyaṅgavīnaṃ (5.2.23), śrotriyaḥ (5.2.84),
kṣetriyaḥ ityubhayamubhayārthābhidhāyīti | ataḥ kiṃ na sādhīyaḥ, arthavattā siddhā bhavati | yadā
hi prakṛtireva svārthādiṣu vartate pratyayo vā, tadā sutarāmarthavattā sidhyati | na brūmo 'rthavattā
na sidhyati | tau tvanvayavyatirekau nāvatiṣṭhete | tataśca kuta etat yādayaṃ prakṛtyartho 'yaṃ
pratyayārtha iti ? na punaḥ prakṛterevobhāvarthau pratyayasyobhayasya veti sāmānyaśabdā ete evaṃ
syuḥ; sāmānyaśabdāśca nāntareṇa viśeṣaṃ prakaraṇaṃ vā viśeṣe 'vatiṣṭhante, yatastu khalu
niyogataḥ prakaraṇādimantareṇāpi vṛkṣa ityukte svabhāvataḥ kaścidartho gamyate, ato manyāmahe
na ime sāmānyaśabdāḥ, prakṛtiḥ prakṛtyarthe vartate, pratyayaḥ pratyayārthe vartata iti | yadi hi

<pb n="395"/>
'su au jas' (4.1.2) ityeta eva svārthadravyaliṅgasaṅkhyākarmādivacanāḥ, sahāyamātraṃ
prakṛtiḥ, svādibhiḥ sarveṣāmarthānā— mupādānāt, vṛkṣaḥ vṛkṣau vṛkṣā iti | kimarthaṃ niyogena
vṛkṣārtha eva gamyate, na punassarve arthāḥ pratīyeran, paryāyeṇa vā kadācit kaścid? na
yaugapadyaṃ na paryāyaḥ; tasmādanvayavyatirekābhyāṃ samudāyasthāḥ śabdāścāpoddhartavyā arthāśceti
vyavasthitā anvayavyatirekābhyāṃ vyāvahārikī arthavattā | tatredamaparihṛtam—'prakṛtireva
sarvānarthānabhidadhānā dṛś‍yate pratyayaḥ sarvārthābhidhāyī ubhayaṃ vobhayārthābhidhāyīti | tatra
parihāraḥ—dadhi madhu agnicidityevamādiṣu vacanāntarāṇāmaukārādīnāṃ śrūyamāṇatvādanyeṣāṃ
ca savibhaktikānāṃ prayogadarśanāt | adhunā iyānityevamādiṣu pratyayāntaraparāyāḥ
prakṛteravasthānāt prakṛtyantarāṇāṃ vā lopadarśanāt, ihāpyakevalasyaivārthābhidhānaṃ prasaktaṃ;
lopādidvāreṇa śāstradṛṣṭyā kevalaya vijñāyate |</p>
<p>nanu 'na kevalā prakṛtiḥ prayoktavyā, na kevalaḥ pratyaya' iti śāstrasamayaḥ |</p>
<p>satyametat; kiṃtu yatra prakṛtinimittā pratyayanivṛttistatra kevalāpi prakṛtiḥ
prayujyate | yatra vā pratyayanimittā prakṛtinivṛttistatra kevalo 'pi ityabhyanujñāyate |
haiyaṅgavīnaṃ, śrotriyaḥ, kṣetriya ityādiṣu tu saṃjñāśabde hyogodohasya vikāra iti,
'śrotriyañchando 'dhīta' iti, 'parakṣetre cikitsya' iti prakṛtipratyayavibhāgakalpanayā
vyutpattiryathākathaṃciddharmaniyamāya kriyate | evaṃ yāvakādiṣvapi svārthikeṣu
pratyayārthasyāvyatirekāt prakṛtyantarayoge prātipadikānāṃ ca yāvakādīnāmarthabhedāt
pratyayāntarayoge prakṛteḥ kalpitāyāmarthavattāyāṃ svārthikatvaṃ vijñāyate | eko dvau bahava
ityatra pratyekaṃ vacanāntarabhāvāt karmādiviṣayāvanvayavyatirekāvāśrīyete | sāmānyato
dṛṣṭāccānumānāt prakṛtyantaravadekādīnāṃ pravṛttau bhinnarūpāṇi vacanānyasaṅkareṇa vyavasthāṃ
prakalpayantīti pratīyate |</p>
<p>nanvevaṃ sati śabdasyaikārthopakṣayasyārthāntareṇa asambandhādarthasyāpyekaśabdo—
pakṣayasyānyatrāsaṅkrānteḥ kūpasūpayūpādivadevānvayavyatirekau nāvakalpete | na hi ya
evaikatvasambandhī sa dvitvādisambandhī, yo vā prātipadikatvenārthamātrapravṛttiḥ
saśaktyarasambandhī na bhavitumarhati | na khalu śabdaḥ kaściduttarakālamarthāntaraṃ
parityajatyupādatte vā | taduktam — (vāpa. 2.13)</p>
<b><lg>
<l>yadasya (śabdasya) na vibhāgo 'sti kuto 'rthasya bhaviṣyati |</l>
<l>vibhāgaiḥ prakriyābhedamavidvān	pratipadyate || 210 ||</l>
</lg></b>

<pb n="396"/>
<p>evametat | kintu trividhaḥ śabdaḥ — nivartyo 'nvākhyeyaḥ pratipādakaśca1 (vāpa. 1.24,
mabhā.1.1.50) | teṣvadharmaheturaprabhraṃśo nivartyaḥ, dharmaheturlokavedayoḥ prayogārho 'nvākhyeyaḥ |
prakṛtipratyayādivibhāgakalpanayā tatsvarūpāvabodhakṛt pratipādakaḥ | tadarthamanva—
yavyatirekāvavidyamānāvapi vyavasthārthaṃ kalpitau śāstrārthavyavahāranibandhanaṃ sampadyete |
śāstravyavahāro hi 'arthavat prātipadikam' (1.2.45) 'kriyāvacano dhātuḥ' (mabhā.1.3.1)
ityādiranāśritayoranvayavyatirekayorasukara eva | tadāha — (vāpa. 2.12)</p>
<b><lg>
<l>bhāgairanarthakairbhinnāḥ pacatītyevamādayaḥ |</l>
<l>anvayavyatirekau tu vyavahāranibandhanam || 211 ||</l>
</lg></b>
<b><lg>
<l>abhidhā ca vivakṣā ca tātparyaṃ ca vibhāgavat |</l>
<l>catastraḥ kevalā hyetāśśabdasambandhaśaktayaḥ || 212 ||</l>
</lg></b>
<b><lg>
<l>yāpekṣā yacca sāmarthyamanvayo yaśca tairmithaḥ |</l>
<l>aikārthyaṃ yacca tāstasya sasahāyasya śaktayaḥ || 213 ||</l>
</lg></b>
<b><lg>
<l>uktāścatastraḥ prathamāḥ krameṇa kramādathānyāḥ prakaṭīkriyante |</l>
<l>akhaṇḍavākyārthavivecakānāṃ śabdārthasamvitpariśuddhihetoḥ || 214 ||</l>
</lg></b>
<p><b>iti mahārājādhirājaśrībhojadevaviracite śrṛṅgāraprakāśe
kevalaśabdasambandhaśaktiprakāśo nāma</b></p>
<p><b>|| sap‍tamaḥ prakāśaḥ || 7 ||</b></p>
<lg>
<l>revāprasādena sanātanena śrībhojadevasya nibandha eṣaḥ |</l>
<l>kṛto viviktārtha iti prasīdantvatrānuvīkṣācaturā mahāntaḥ ||</l>
</lg>
<!-- NOTES pg=396!-->
1. saṃvādo 'tra vāpa. 1.24, mabhā. 1.1.50

<pb n="397"/>
<p>atha</p>
<p><b>śrṛṅgāraprakāśe aṣṭamaḥ prakāśaḥ</b></p>
<p>sāpekṣaśabdaśabdaśaktiprakāśo nāma</p>
<p><b>(<emph>5. vyapekṣā</emph>)</b></p>
<p><b>tatrodbhūtasambandhavyatirekāṇāṃ padārthānāmitaretarapratyākāṅkṣā vyapekṣā |</b></p>
<p>sā ca sannihite yogye ca bhavati | tadyathā 'devo varṣatī' —ti
varṣaṇakriyākartāramantareṇābhavantī sannihitaṃ yogyaṃ ca devamapekṣate | yatra tu sannihitasya
na yogyatā, tatra vyavahitamapi yogyamevāpekṣate, yathā praviśa piṇḍīm ityatra (na)
praveśanakriyā sannihitāyāmapyayogyāyāṃ piṇḍyāmasambhavantī vyavahitamapi yogyaṃ
gṛhādikamapekṣate | piṇḍīmityetadapi karmapadaṃ praviśetyasminnasambhavad‌yogyameva
bhakṣayetyādikriyāpadamapekṣata iti |</p>
<p>seyaṃ vyapekṣā saṃkṣepataḥ padārthānāṃ tredhā sambhavati—</p>
<p><b>1. ābhidhānikī, 2. naiyāyikī, 3. naiṣedhikī</b> ca | tatra —</p>
<p>śrutisamāropa(samākhyā)vākyavikalpasamuccayātideśādibhirabhidhīyamānā
<b>ābhidhānikī</b> |</p>
<p>ūhaviparyayavipariṇāmāyāhāravākya (vi)śeṣavyahitakalpanādibhirupakalpyamānā
<b>naiyāyikī</b> |</p>
<p>vacanāsambhavavirodhakṛtārthaparisaṅkhyāvadhāraṇādibhirniṣidhyamānā <b>naiṣedhikī</b> | tāsu —</p>
<p><b>(1. ābhidhānikī)</b></p>
<p>ābhidhānikī tāvad yatra dvayoḥ sādharmyārthamāvṛttyā vibhaktiśrutibhedena ca
viśeṣaṇaviśeṣyanirdeśaḥ,</p>
<p>1. sā <b>śrutyābhidhānikī</b> yathā— (megha. 99)</p>
<b><lg>
<l>aṅgenāṅgaṃ pratanu tanunā gāḍhatap‍tena tap‍taṃ
sāstreṇāstradravamaviralotkaṇṭhamutkaṇṭhitena |</l>
<l>uṣṇocch‌vāsaṃ samādhikatarocch‌vāsinā dūravartī
saṅkalpaistairviśati vidhinā vairiṇā ruddhamārgaḥ || 1 ||</l>
</lg></b>

<pb n="398"/>
<p>yatrāpi sādharmyārthādeva dvayostantreṇa ca vibhaktyabhedena ca viśeṣaṇaviśeṣyayogaḥ,
sā ca <b>śrutyābhidhānikī</b> | yathā—</p>
<b><lg>
<l>daivāta/daivādapatramacchāyaṃ phalārthibhirasevitam |</l>
<l>sānujaṃ śākhinamiva dṛṣṭvā rāmaṃ ruroda sā || 2 ||1</l>
</lg></b>
<p>2. yatra padena vākyena vā saṃjñārtho vidhīyate, sā <b>samākhyābhidhānikī</b> |
sā padena yathā—(raghu. 6.21)</p>
<b><lg>
<l>asau śaraṇyaḥ śaraṇāgatānāmagādhasattvo magadhapratiṣṭhaḥ |</l>
<l>rājā prajārañjanalabdhavarṇaḥ parantapo nāma yathārthanāmā || 3||</l>
</lg></b>
<p>vākyena yathā—</p>
<b><lg>
<l>saccaṃ saṇṇā dhaṇṇā jā taïā kesaveṇa giridhareṇa |</l>
<l>gurubhāra—vāvaḍeṇa vi, ajjuacchaṃ ciraṃ diṭhṭhā || 4 ||</l>
</lg></b>
<lg>
<l>(satyaṃ saṃjñā dhanyā yā tadā keśavena giridharaṇe |</l>
<l>gurubhāravyāpṛtenāpi ṛjvakṣaṃ/anṛjvakṣaṃ ciraṃ dṛṣṭā ||)</l>
</lg>
<p>3. yatra vyapekṣotthāpakaṃ vākyamabhidhāya tadupapādakamabhidhīyate, upapādakaṃ vābhidhāya
vyapekṣotthāpakaṃ, sā <b>vākyābhidhānikī</b> |</p>
<p>tayorādyā yathā— (hemacandrasya prākṛtavyākaraṇe 4.420)</p>
<b><lg>
<l>sā uppaḍī goṭhṭhaühi | ṇokkhī kāvi visagaṃṭhi |</l>
<l>bhiḍiya pacelliu so maraï || jjassa ṇa laggaï laṃṭhi || 5 ||</l>
</lg></b>
<lg>
<l>(sā utpannā goṣṭhabhuvi navīnā kāpi viṣagranthiḥ |</l>
<l>bhittvā na pacan pratyuta sa mriyate yasya na lagati kaṇṭhe ||)</l>
</lg>
<p>dvitīyā yathā—</p>
<b><lg>
<l>vāṇidhamoḍiaccaruṇakhao dāreeṃ tu na diṭhṭha |</l>
<l>māeṇajahuke malaḍollāhia ivaïṭhṭha || 6 ||?</l>
</lg></b>
<p>4. vaikalpikābhidhānaprabhavā <b>vikalpābhidhānikī</b> yathā—</p>
<b><lg>
<l>aṃbaru aṃci samuddu tari bhamaḍahi ḍoṃgaruāṇi |</l>
<l>sahi mahu piu gaü kalahiaü jeṃva ruccaï teṃva āṇi || 7 ||</l>
</lg></b>
<!-- NOTES pg=398!-->
1. daivamevātapatraṃ rāmaṃ daivāt apatraṃ śākhinam, sānuni jātaṃ vṛkṣam,anujasahitaṃ rāmam — re |

<pb n="399"/>
<lg>
<l>(ambaraṃ gaccha samudraṃ tara bhrama kāntārāṇi |</l>
<l>sakhi mama priyo gataḥ kalahāyito yathā rocate tathā ' 'nayā ||)</l>
</lg>
<p>5. samuccayābhidhānaprabhavā <b>samuccayābhidhānikī</b> yathā—(hemacandrasya prākṛtavyākaraṇe 4.315)</p>
<b><lg>
<l>hiaï khuḍukkaï goraḍī gaaṇi ghuḍukkaï mehu |</l>
<l>vāsāratti pavāsuahaṃ visamā saṃkaḍu ehu || 8 ||</l>
</lg></b>
<lg>
<l>(hṛdaye śūlyāyate gaurī gagane garjati meghaḥ |</l>
<l>varṣāyāṃ pravāsināṃ viṣamaṃ saṃkaṭam etat ||)</l>
</lg>
<p>6. sāmānyaviśeṣātideśaprāp‍tadharmāṇāṃ yatrāgrataḥ paścād‌vābhidhānaṃ <b>sātideśābhidhānikī</b> |
tatra sāmānyātideśaprāp‍tadharmābhidhānamagrato yathā—</p>
<b><lg>
<l>hiaa tiricchīyaï saṃmuha pacchā gahiakaḍakkhāssa |</l>
<l>pahia ekejje goraḍī ṇaṃ caühaṭṭa uvaccha || 9 ||</l>
</lg></b>
<lg>
<l>(hṛdaye tiraścīnā saṃmukhā paścād gṛhītakaṭākṣā |</l>
<l>pathikasyaikaiva gaurī nanu catuṣpathe vrajati ||)</l>
</lg>
<p>evaṃ paścādapi draṣṭavyam | viśeṣātideśaprāp‍tadharmābhidhānaṃ paścād yathā—</p>
<b><lg>
<l>mahilattaṇu ṇivvāhiaü ekkaï vijjupiyāi |</l>
<l>ṇehakkaḍa viavira hunamme vidaṭṭaṇajāi || 10 ||</l>
</lg></b>
<lg>
<l>(mahilāvaṃ nirvāhitamekayā vidyutpriyayā |</l>
<l>.........kadā na api virahaḥ ..... na yāti ||)</l>
</lg>
<p>7. ādigrahaṇādyatraikamabhidadhānaḥ prasaṅgenānyadapyabhidhatte; sā <b>prasaṅgābhidhānikī</b> |
sāpi dvidhā <b>padato vākyata</b>śca | tayorādyā yathā—</p>
<b><lg>
<l>sāva—saloṇī goraḍī aharaho mahuraü sāu |</l>
<l>tik‍kha—appa—palovvaṇae—virahu kaḍuu kasāu || 11 ||</l>
</lg></b>
<lg>
<l>(sarva—salavaṇā gaurī adharasya madhuraḥ svādaḥ |</l>
<l>tik‍tā amlā pralokane viraha eva kaṭukaḥ kaṣāyaḥ ||)</l>
</lg>
<p>atra rūpaṃ varṇayanprasaṅgataḥ ṣaḍrasānabhimatānabhimatatvaṃ ca teṣāṃ nirdiśati |
dvitīyā yathā— (murā. 3.21)</p>
<b><lg>
<l>pratyagronmeṣajihmā kṣaṇamanabhimukhī ratnadīpaprabhāṇā—</l>
<l>mātmavyāpāragurvī janitajalalavā jṛmbhaṇaiḥ sāṅgabhaṅgaiḥ |</l>
</lg></b>

<pb n="400"/>
<b><lg>
<l>nāgāṅkaṃ moktumicchoḥ śayanamuruphaṇācakravālopadhānaṃ</l>
<l>nidrācchedābhitāmrā ciramavatu harerdṛṣṭirākekarā vaḥ || 12 ||</l>
</lg></b>
<p>atra <b>mudrārākṣase</b> cāṇakyena kaumudīmahotsave niṣiddhe rākṣasa(pra)(yukto) vaitālikaḥ
prabhāte maṅgalāni paṭhan śaradavatāro vartata iti candragup‍tasya gup‍tamāvedayati |</p>
<p><b>(2. naiyāyikī)</b></p>
<p>atha <b>naiyāyikī</b> |</p>
<p>1. yatra pūrvoktameva vāk‍yamarthāntare vaktrantarādibhirūhayitvā niveś‍yate tām
<b>ūhanaiyāyikīm</b> āmananti | tadyathā <b>kālidāsaḥ</b> 'kiṃ kuntaleśvaraḥ karoti' iti
vikramādityena pṛṣṭa uktavān—</p>
<b><lg>
<l>asakalahasitatvāt kṣālitānīva kāntyā
mukulitanayanatvād vyaktakarṇotpalāni |</l>
<l>pibati madhusugandhīnyānanāni priyāṇāṃ
tvayi vinihitabhāraḥ kuntalānāmadhīśaḥ ||</l>
</lg></b>
<p>idamevohayitvā <b>vikramādityaḥ</b> pratyuvāca—</p>
<b><lg>
<l>pibatu madhusugandhīnyānanāni priyāṇāṃ</l>
<l>mayi vinihitabhāraḥ kuntalānāmadhīśaḥ || 14 ||</l>
</lg></b>
<p>2. yatra pāṭhakrameṇa sambandhānupapattāvarthakrameṇa viparyasya padāni yojayante, sā
<b>viparyayanaiyāyikī</b> yathā—(kusaṃ. 5.28)</p>
<b><lg>
<l>svayaṃ viśīrṇadrumaparṇavṛttitā
parā hi kāṣṭhā tapasastayā punaḥ |</l>
<l>tadapyavā/pākīrṇamataḥ priyaṃvadāṃ
vadantyaparṇeti ca tāṃ purāvidaḥ || 15 ||</l>
</lg></b>
<p>3. atrātastāṃ priyaṃvadāmaparṇāṃ vadanti purāvida iti paryāyeṇa padāni yojyante |
yatra tulyārthapadaprayoge vibhaktivipariṇāmena viśeṣaṇaviśeṣyayoryojyante, sā
<b>vipariṇāmanaiyāyikī</b> | yathā—(māgha. 4.40)</p>
<b><lg>
<l>dantojjvalāsu vimalopalamekhalāntā—</l>
<l>ssadratnacitrakaṭakāsu bṛhannitambāḥ |</l>
</lg></b>

</body>
</text>
</TEI>