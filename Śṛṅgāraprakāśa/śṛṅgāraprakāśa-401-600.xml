<?xml version="1.0" encoding="UTF-8"?>
<?xml-stylesheet type="text/css" href="prākṛta.css"?>
<TEI>
<teiHeader>
  <fileDesc>
    <titleStmt>
      <title></title>
      <author></author>
    </titleStmt>
    <publicationStmt>
    </publicationStmt>
    <sourceDesc>
    </sourceDesc>
  </fileDesc>
  <encodingDesc>
  </encodingDesc>
  <revisionDesc>
  </revisionDesc>
</teiHeader>
<text>
<front>
</front>
<body>

﻿<pb n="401"/>
<b><lg>
<l>अस्मिन् भजन्ति घनकोमलगण्डशैला</l>
<l>नार्योऽनुरूपमधिवासमधित्यकासु ॥ १६ ॥</l>
</lg></b>
<p>अत्र सप्‍तम्यन्तानि प्रथमान्तानि च विशेषणानि नारीरधित्यकाश्च विभक्तिविपरिणामतो
विशेषयन्ति । एतेन वचनविभक्तिविपरिणामो लिङ्गविपरिणामश्च व्याख्यातः ।
तयोराद्यो यथा—(माघ. १२.३)</p>
<b><lg>
<l>हस्तस्थिताखण्डितचक्रशालिनं द्विजेन्द्रकान्तं श्रितवक्षसं श्रिया ।</l>
<l>सत्यानुरक्तं नरकस्य जिष्णवो गुणौर्नृपाः शार्ङ्गिणमन्वयासिषुः ॥ १७ ॥</l>
</lg></b>
<p>द्वितीयो यथा—(माघ ५.२०)</p>
<b><lg>
<l>रोचिष्णुकाञ्चनचयांशुपिशङ्गिताशा वंशध्वजैर्जलदसंहतिमुल्लिखन्त्यः ।</l>
<l>भूभर्तुरायतनिरन्तरसन्निविष्टाः पादा इवाभिबभुरावलयो रथानाम्॥ ९८॥</l>
</lg></b>
<p>४. यत्र आकाङ्क्षानिवृत्तयेऽर्थान्तरमध्याह्नियते <b>साध्याहारनैयायिकी</b> । यंथा—</p>
<b><lg>
<l>न दानेन न मानेन न शाठ्येन न सेवया ।</l>
<l>न शस्त्रेण न शास्त्रेण सर्वथा किमपि स्त्रियः ॥ १९ ॥</l>
</lg></b>
<p>अत्र वशीभवन्तीत्यादिरध्याहारः ।</p>
<p>५. यत्र लिङ्गादेरश्रुतौ विधिर्निषेधो वा सर्ववाक्यानां विधिनिषेधपरत्वेन प्रकल्प्यते,
सा <b>वाक्यशेषनैयायिकी</b> । यथा—</p>
<b><lg>
<l>तदेतत् काकतालीयं तदेतद् वा घुणाक्षरम् ।</l>
<l>यदनात्मवतामायुर्यच्चानीतिमतां श्रियः ॥ २० ॥</l>
</lg></b>
<p>तस्मादात्मवता नीतिमता भवितव्यमिति वाक्यशेषः ।</p>
<p>६. यत्र सन्निहितानुपपत्तौ व्यवहितमाश्रीयते सा <b>व्यवहितकल्पनानैयायिकी</b> । यथा—</p>
<b><lg>
<l>दिलीपानन्तरं राज्ये तं निशम्य प्रतिष्ठितम् ।</l>
<l>पूर्वं प्रधूमितो राज्ञां हृदयेऽग्निरिवोत्थितः ॥ २१ ॥ (रघु. ४.२)</l>
</lg></b>
<p>अत्राग्नेर्निशमनक्रियासम्भवात् पू्र्वकालत्वायोगे तं निशम्यापि राज्ञां रजतामिति
(राजतां प्रति ?) व्युत्थितिकालार्थो व्यवहितो व्यपेक्ष्यते । तेनायमर्थः सम्पद्यते—
तं राज्ये प्रतिष्ठितं निशम्य राजाभिमानमुद्वहतां हृदयेऽग्निरिवोत्थित इति ।</p>
<p>७. एतेन <b>गुणकल्पनानैयायिकी</b> अपि व्याख्याता । यथा—</p>
<b><lg>
<l>चंद—णिहिएक्कचलणा णह—भमिर—मरालणिहिणु अवर—वआ ।</l>
<l>कमलवण—दिण्णहत्था णहसिरी भुवणमोअरइ ॥ २२ ॥</l>
</lg></b>
<pb n="402"/>
<p>(चन्द्रनिहितैकचरणा नभोभ्रमणशील—मराल—निहितापर—पदा।
कमल—वन—दत्तहस्ता नभश्रीर्भुवनमवतरति॥)</p>
<p>८. आदिग्रहणादपोद्धारवाक्यभेदादयो गृह्यन्ते। तेषु यत्र वृत्तिच्छन्नस्य सर्वनामादिभि—
रपोदधृत्यानुसन्धानं क्रियते सा <b>अपोद्धारनैयायिकी</b>। यथा—(कुसं. ५. ७६)</p>
<b><lg>
<l>विपत्प्रतीकारपरेण मङ्गलं निषेव्यते भूतिसमुत्सुकेन वा ।</l>
<l>जगच्छरण्यस्य निराशिषः सतः किमाभिराशोपहतात्मवृत्तिभिः ॥ २३ ॥</l>
</lg></b>
<p>अत्र वृत्तिच्छन्नयोर्विपद्‌विभूतिपदयोराभिरिति सर्वनाम्नानुसन्धाने जगच्छऱण्यस्य
किं विपद्भिः, निराशिषः किं विभूतिभिरित्यर्थः सङ्गच्छते ।</p>
<p>९. एकवाक्यत्वेऽप्यपेक्षिततानवाप्‍तौ तत्र वाक्यान्तरमुपकल्प्यते, सा <b>वाक्यभेदनैयायिकी ।</b>
यथा— (गास. ३.३१)</p>
<b><lg>
<l>तुह असमं सोहग्गं, अमहिलसरिसं च साहसं मज्झ ।</l>
<l>जाणइ गोलाऊरो, वासारत्तस्तद्धद्धरत्तो अ ॥ २४ ॥</l>
</lg></b>
<lg>
<l>(तवासमं सौभाग्यममहिलासदृशं च साहसं मम ।</l>
<l>जानाति गोदापूरो वर्षारात्रार्धरात्रश्च ॥)</l>
</lg>
<p>अत्र तवासमं सौभाग्यमस्त्रीजनोचितं च मे साहसं गोदावरीपूरो जानातीत्येतावदेकं
वाक्यम् । नैकः साक्षी प्रमाणमित्यपेक्षायां वर्षारात्रार्धरात्रश्चेति द्वितीयम् । अन्यथा
ह्येकवाक्यतायां 'यथासङ्ख्यमनुदेशः समानाम्' (१.३.१०) इति गोदावरीपूरस्त्वत्सौभाग्यं
वर्षारात्रार्धरात्रस्तु मत्साहसं जानातीत्ययमर्थः सम्पद्यते । यदि चायमपि न यथासङ्खयस्य
विषयः, कोऽन्यो भविष्यति? तत्र को दोष इति चेद् विवक्षितार्थासिद्धिः । यथासङ्ख्यपक्षे
हि येषु त्वं पल्लवितलताप्रतानापवारितेषु गोदावरीतटगुहागृहेषु कामपरवशाभिर्वराङ्गना—
भिरभिसार्यमाणो विहरसि, पूर एव तेषु यदि प्रवेष्टुमीष्टे, यानि चाहं प्रसुप्‍ताशेषजनपदे
प्रवर्षदम्भोघरान्धकारनिस्सञ्चारे प्रावृण्निशीथे परिभ्रमन्ती महासाहसानि (कृत्वा
अभिसारितवत्यस्मि तानि) वर्षारात्रार्धरात्र एव यदि द्रष्टुं शक्नोति, न पुनरन्यस्यैतत्
सामर्थ्यमित्ययमर्थः सङ्गच्छते । न चायमस्या विवक्षितः, अपि तु एवं नाम त्वं
सुभगोऽसिएवं नाम चाहं साहसिनी यार्धरात्रे वर्षासु पूरपूर्णां गोदावरीमुल्लङ्घ्यागणित—
प्राणसंशया त्वामभिसारितवत्यस्मि, तस्मात् कृतज्ञतामनुरुध्यमानेन सौभाग्यातिशययोगाद्
बहुवल्लभेनापि त्वयानुरक्तायां मय्यनुक्रोशो न मोक्तव्य इति ॥</p>
<pb n="403"/>
<p><b>(३. नैषेधिकी)</b></p>
<p>१. अथ यत्र साधर्म्यादिभिरर्थान्तरेऽनुवृत्तः पदार्थधर्मो वचनेन निवर्त्यये, सा
<b>वचननैषैधीकी</b>; सा तु प्रतीयमाननिवृत्तिनिमित्ता च । तयोराद्या यथा—</p>
<b><lg>
<l>मूले कण्टकसन्ततिरुपरि च विकचानि रक्‍तकुसुमानि ।</l>
<l>एतावतैव शाल्मलिरनुहरति न पङ्कजवनस्य ॥ २५ ॥</l>
</lg></b>
<p>अत्र शाल्मलिसादृश्‍यं कण्टंककुसुमसाधर्म्यात् पङ्कजवनेऽनुवृत्तं प्रतीयमान—
सौगन्ध्यादिगुणाभावसूचकेन वचनेन निवर्त्यते ।</p>
<p>द्वितीया यथा—</p>
<b><lg>
<l>कार्यज्ञः प्रष्टव्यो न पुनर्मान्यो मम प्रियो वेति ।</l>
<l>गुरुरस्त्रा(रत्रा?)सनसेव्यः प्रियानितम्बः कदा मन्त्री ॥ २६ ॥</l>
</lg></b>
<p>अत्र यो यस्य मान्यः प्रियो वा स तस्य मन्त्रीति सामान्येन मान्यत्वप्रियत्वाभ्यां
मान्यप्रियानुवृत्ता प्रष्टव्यता प्रियानितम्बदृष्टान्तावष्टम्भशोभिनाभिधीयमान—</p>
<p>कार्यज्ञत्वा भावसूचकेन वचनेन निवर्त्यते ।</p>
<p>२. यत्र असम्भवेन विधेयं निषिध्यते सा <b>असम्भवनैषेधिकी</b> । सा द्विधा
अप्रस्तावनिमित्ता, अनुत्पादनिमित्ता च ।</p>
<p>तयोराद्या यथा—(गासं. ३.४४)</p>
<b><lg>
<l>वेविर—सिण्ण—करंगुलि—परिग्गह—क्खलिअलेहणी—मग्गे ।</l>
<l>सोत्थि च्चिअ ण समप्पइ पिअसहि लेहम्मि किं लिहिमो ॥ २७॥</l>
</lg></b>
<lg>
<l>(वेपनस्विन्नकराङ्गुलिपरिग्रहस्खलितलेखनीमार्गे ।</l>
<l>स्वस्त्येव न समाप्यते प्रियसखि लेखे किं लिखामः ॥)</l>
</lg>
<p>अत्र स्वस्तीति पदस्यासमाप्‍तौ सन्देशदानादेस्तदुत्तरकालभाविनोऽप्रस्ताव इति
तन्निमित्तत्त्वेनासम्भवेन लेख्यस्य विधेयत्वं निषिध्यते ।</p>
<p>द्वितीया यथा—</p>
<b><lg>
<l>लइ वप्पुड पिउ दुद्ध कत्तो अम्हाणहुं छासि ।</l>
<l>पुत्तहुमत्थे हत्थो जइ दहि—जम्मेवि जअ आसि ॥ २८ ॥</l>
</lg></b>
<lg>
<l>(गृहाण अनुकम्प्य पिब दुग्धं कुतोऽस्माकं तक्रम् ।</l>
<l>पुत्रकमस्तके हस्तो यदि दधिजन्मन्यपि जातमासीत् ॥)</l>
</lg>
<p>अत्र दध्नोऽप्यनुत्पत्तौ तदुत्तरकालभाविनस्तक्रोत्पादनस्यासम्भवेन तक्रपानस्य
विधेयत्वं निषिध्यते ।</p>
<pb n="404"/>
<p>३. यत्र विरोधिना शब्देनार्थेन वा कार्यं निवार्यते सा <b>विरोधनैषेधिकी ।</b>
तयोराद्या यथा—</p>
<b><lg>
<l>ते पुच्छिज्जहि वत्तडी जे तहि दिसिहि न एंति ।</l>
<l>जेहि स दिट्ठि गोरडी ते दुक्करु जीअंति ॥ २९ ॥</l>
</lg></b>
<lg>
<l>(ते प्रष्टव्याः वार्ता ये तस्या दिशो नायान्ति ।</l>
<l>यैस्या दृष्टा गौरी ते दुष्करं जीवन्ति ॥)</l>
</lg>
<p>अत्र ते वार्तां प्रष्टव्याः ये तस्या दिशो नायान्तीति पूर्वापरविरोधिना वाक्येन
केनचित् परिजनविधित्सितः प्रियाप्रवृत्तिप्रश्‍नो निषिध्यते ।</p>
<p>द्वितीया यथा—(हे.प्रा. व्या. ४.४१८)</p>
<b><lg>
<l>पिअसंगम कउ निद्दडी पिअहो परोक्खहो केम्ब ।</l>
<l>मइं बिन्नि वि विन्नासिश्वा निद्द न एम्व न तेम्व ॥ ३० ॥</l>
</lg></b>
<lg>
<l>(प्रियसङ्गमे कुतो निद्रा प्रियस्य परोक्षस्य कथम् ।</l>
<l>मया द्वे अपि विनाशिते निद्रा नैवं न तथा ॥)</l>
</lg>
<p>अत्र समस्तप्राणहृद्‌भेदसाधारण्येन प्रवृत्तो निद्रार्थस्तद्विरोधिभ्यां प्रियसङ्गम—
वियोगाभ्यां निषिध्यते ।</p>
<p>४. यत्रार्थित्वा(र्थितत्व ?)प्रवृत्तमन्येनैव तत्कार्यसिद्धौ निषिध्यते सा <b>कृतार्थत्वनैषेधिकी</b> ।</p>
<p>यथा— (गा.स. (वे) ७७२)</p>
<b><lg>
<l>किं तस्स पारएणं किमग्गिणा किं व गब्भहरएण ।</l>
<l>जस्स उरम्मि णिसम्मइ/णिमज्जइ उम्हाअंतत्थणी जाआ ॥ ३१ ॥</l>
</lg></b>
<lg>
<l>(किं तस्य प्रावारकेण किमग्निना किं वा गर्भगृहकेण ।</l>
<l>यस्योरसि निमज्जति ऊष्मायमाणस्तनी जाया ॥)</l>
</lg>
<p>अत्र प्रावरविलासाग्निगर्भगृहकाणि हैमनशीतार्त्तिनिवृत्तये प्रवृत्तानि
तदर्थकारिणोपारूढयौवनोपगूढप्रियाकुचोष्मणा निवर्त्यन्ते ।</p>
<p>५. यत्र परिसंख्यातेनार्थेन शेषं निषिध्यते सा <b>परिसंख्यानैषेधिकी ।</b> यथा—</p>
<b><lg>
<l>वे वावल्ल विउद्धमुहे सज्जिअ—तिलइ ति कंड ।</l>
<l>कअ—कण्णुप्पलि पंच सर तहो कामहो कोदंड ॥ ३२ ॥</l>
</lg></b>
<lg>
<l>(द्वौ बाणौ विबुद्धमुखे सज्जिततिलके त्रयः काण्डाः ।</l>
<l>कृतकर्णोत्पले पञ्च शरास्तस्य कामस्य कोदण्डः ॥)</l>
</lg>
<pb n="405"/>
<p>अत्र जगज्जिगीषया चक्रीकृतकामकोदण्डानुकारिणि मुखे विबुद्धेऽपि
लोचनोत्पलद्वयस्यैव प्रकाशमानत्वात् कुसुमसायकस्य द्वावेव बाणौ न त्रयो
न पञ्चेति, सज्जिततिलके त्रय एव, न द्वौ न पञ्चेति, कृतकर्णोत्पले पञ्चैव
न द्वौ न त्रय इति परिसंख्यातेनार्थेन शेषं निषिध्यते ।</p>
<p>६. यत्रैकावधारणेनान्यत् पराक्रियते सा <b>नियमनैषेधिकी</b> । यथा—</p>
<b><lg>
<l>स च्चिअ जीआ ते च्चिअ मग्गणा सा अ जस्स धणुइट्ठी ।</l>
<l>दिट्ठिअ कुवलयविलोअणाण सो जअइ कंदप्पो ॥ ३३ ॥</l>
</lg></b>
<lg>
<l>(सैव ज्या त एव मार्गणाः सा च यस्य धनुर्यष्टिः ।</l>
<l>दृष्ट्या कुवलयविलोचनानां स जयति कन्दर्पः ॥)</l>
</lg>
<p>अत्र ज्यामार्गणधनुर्यष्टीनामन्यत्र भेदेनोपलम्भात् कन्दर्पविषयेऽपि तद्भेदोऽनुवृतः
कुवलयविलोचनादृष्टेस्तेन तेन संस्थानेन तत्तत्कार्यकरणात् सैव सर्वात्मिकेत्य—
वधारणं(णेन) निवर्त्यते । एतेन नियमसदृशफलो विनिग्रहोऽपि व्याख्यातः । यथा—</p>
<b><lg>
<l>भवतु समदना रतये तिलकवती चारुचम्पकच्छाया ।</l>
<l>धनचन्दनधवलकुचा कान्ता तव विद्विषामटवी ॥ ३४ ॥</l>
</lg></b>
<p>आदिग्रहणात् असम्भवनियमो विशेषे प्रत्यक्षश्रुतिरित्यादयो गृह्यन्ते । तयोः —</p>
<p><b>असम्भवनियमो</b> यथा—</p>
<b><lg>
<l>हारो थणाण सवणाण कुण्डला मेहला णिअंबस्स ।</l>
<l>अच्छीण उणो विभवे वि मंडणं कज्जलसलाआ ॥ ३५ ॥</l>
</lg></b>
<lg>
<l>(हारः स्तनयोः श्रवणयोः कुण्डले मेखला नितम्बस्य ।</l>
<l>अक्ष्णोः पुनर्विभवेऽपि मण्डनं कज्जलशलाका ॥)</l>
</lg>
<p><b>विशेषप्रत्यक्षश्रुति</b>र्यथा—(उ.राच. १.३८)</p>
<b><lg>
<l>इयं गेहे लक्ष्मीरियममृतवर्त्तिर्नयनयो—
रसावस्याः स्पर्शो वपुषि बहुलश्चन्दनरसः ।</l>
<l>अयं बाहुः कण्ठे शिशिरमसृणो मौक्तिकरसः(सरः)
किमस्या न प्रेयो यदिपरमसह्यस्तु विरहः ॥ ३६ ॥</l>
</lg></b>
<p>सेयमुद्भूतसम्बन्धव्यतिरेकेण इ X X X दं पदार्थानामितरेतरं प्रत्याकाङ्क्षासन्नि—
धियोग्यतापेक्षिणी <b>व्यपेक्षा</b> इत्युच्यते ॥</p>
<pb n="406"/>
<p><b>(आकाङ्क्षा)</b></p>
<p>का पुनरियमाकाङ्क्षा नाम? <b>प्रतिपत्तुर्जिज्ञासा ।</b></p>
<p>सा कथं पदार्थानामुपपद्यते ? कारणे कार्योपचारात् ।</p>
<p>तथा हि— अभिधानपर्यवसानमभिधेयपर्यवसानं च जिज्ञासोत्पत्तिकारणं,
तच्चोपचारेणाकाङ्क्षेति व्यपदिशन्ति । तत्राभिधानपक्षे द्वारमित्येकपदप्रयोगेऽभिधानमेव न
पर्यवस्यति । न ह्यनुच्चरिते योग्यप्रतियोगिनी सन्निधायिनि पदे संव्रियतामपाव्रियता—
मित्यादावन्विताभिधानं भवति । वृद्धव्यवहारे चान्वितार्थान्येव पदानि प्रतीयन्ते; बालो
हि व्युत्पद्यमानः प्रयोज्यवृद्धस्य शब्दश्रवण समनन्तरभाविनीं विशिष्टचेष्टानुमितां
शब्दकारणिकां प्रतीतिमन्वितार्थविषयाम(न्)वगच्छन्नन्वित एवार्थे पदानामभिधानसामर्थ्य—
मवधारयति । विश्वजिता यजेतेत्यादौ पुनरनेकपदप्रयोगाल्लब्धेऽन्विताभिधानेऽभिधेयमेव न
पर्यवस्यति, अत्रानुष्ठेयतयावगतस्य वाक्याभिधेयस्यार्थस्यानुष्ठातारमन्तरेणानुपपत्तेः,
तदुपपत्तये युक्तैवानुष्ठातृजिज्ञासा; तस्यां च सत्यामपरिपूर्णत्वावगमाल्लोकवदध्याहारे
कर्तव्ये योग्यत्वात् स्वर्गकाम एवानुष्ठाताध्याह्नियते । अभिहितान्वयवादिपक्षेऽपि
पदार्थान्तरमन्तरेणान्वयासामर्थ्यात्तदुपपत्तये युक्तैव प्रतियोगिजिज्ञासा; तस्यां च
सत्यामपरिपूर्णवाक्यपरिपूरकतयान्विताभिधानवदेव प्रकरणादिवशेन योग्याध्याहारः क्रियते ।</p>
<p><b>(अन्विताभिधानम्)</b></p>
<p>नन्वेवं सति यत्र पदत्रयं प्रयुज्यते गामानय शुक्लामिति लोके, तत्राभिधानाभिधेया—
पर्यवसानयोरसम्भवान्नाकाङ्क्षास्तीति कथमन्विताभिधानम्? वाक्यस्य गामनयेत्येतावतैव
परिपूर्णत्वात् सत्यम्, पदानुच्चारण एवमेतत् । उच्चरिते सत्येतस्मिन्नस्याप्यानयति—
सन्निधानात् तदेकवाक्यत्वावगमादानयत्यन्वितस्यार्थाभिधायित्वावधारणादाकाङ्क्षां च
विना तदसम्भवादानयतेराकाङ्क्षा परिकल्प्यते । उक्तं च (शाबर—)<b>भाष्यकृता</b>— <b>'भवति
च सा रक्तं प्रत्याकाङ्क्षा'</b> (शाभा. १.२.७) इति । तेन तत्रान्विताभिधान—
सिद्धयर्थमेवाकाङ्क्षा । यदि परमयं विशेषः, द्वारमित्यादौ तस्यैव पदस्यान्विताभिधाना—
काङ्क्षा, गामानय शुक्लामिति तु पदान्तरस्येति । उक्तं च—</p>
<b><lg>
<l>अन्वितस्याभिधानार्थमुक्तार्थघटनाय वा ।</l>
<l>प्रतियोगिषु जिज्ञासा सा साऽऽकाङ्क्षेति गीयते ॥ ३७ ॥</l></lg></b> (प्रप. ९) इति ।
<p>सा चेयमाकाङ्क्षा विभागे सति भवन्तीति व्युत्पत्तावुपलक्षणमाश्रीयते । किमिति
पुनः सन्निधियोग्यतैव नाश्रीयते ?</p>
<pb n="407"/>
<p>निराकाङ्क्षेणान्विताभिधानादर्शनात् । अयमेति पुत्रो राज्ञः पुरुषोऽयमपसार्यतामिति
पुत्रसम्बन्धनिराकाङ्क्षो राजा न पुरुषेणान्वीयते ।</p>
<p>कस्मात् पुनरुभयोः पुत्रपुरुषयोः सन्निधियोग्यत्वाविशेषेऽपि पुत्रेणैव राज्ञः
सम्बन्धो न पुरुषेण ?</p>
<p>उच्यते, न्यायसापेक्षत्वाद् वाक्यार्थप्रतिपत्तेः नित्यसापेक्षेणैव राजा सम्बध्यते,
तेन सम्बन्धनिराकाङ्क्षः न पुरुषेण सम्बन्धमनुभवतीति आकाङ्क्षापि
व्युत्पत्तावुपलक्षणमाश्रीयते ।</p>
<b><lg>
<l>परिपूर्णेन योग्यस्य समीपस्याप्यनन्वयः ।</l>
<l>व्युत्पत्तौ तेन शब्दानामाकाङ्क्षाऽप्युपलक्षणम् ॥ ३८ ॥ (प्रप. ८/९)</l>
</lg></b>
<p>सा चेयमाकाङ्क्षा प्रतियोगिषु न सर्वेषु सहसैव युगपदुपजायते, अपि तु
कारणोपनिपातात् क्रमेण । तथा हि— क्रियया (क्रियायाः) कर्तारमन्तरेणासम्भवात्
तदवगतौ कर्ता प्रथममपेक्ष्यते, स च निष्फले व्यापारे न प्रवर्तत इति कर्मापेक्षते,
व्यापारश्च करणमन्तरेणाशक्यः साधयितुमिति करणापेक्षा । एवमधिकरणादयः
क्रियाकारकविशेषणादयश्चापेक्षणीया इति कारणोपनिपातः स्यात् । क्रियादिषु यथा—</p>
<b><lg>
<l>जिज्ञासा जायते बोद्ध‍ुः सम्बन्धिषु तथा तथा ॥ ३९ ॥</l>
</lg></b>
<b><lg>
<l>यद्यदाकाङ्क्षितं योग्यं सन्निधिं प्रतिपद्यते ।</l>
<l>तदन्वितः पदेनार्थः स्वकीयः प्रतिपाद्यते ॥ ४० ॥(प्र.प८/९)</l>
</lg></b>	
<p><b>(सन्निधिः)</b></p>
<p>अथ सन्निधिः कः?</p>
<p><b>योग्यस्याकाङ्क्षितस्य यदानन्तर्यम् ।</b></p>
<p>स द्विधा— अभिधानविषयः अभिधेयविषयश्च ।</p>
<p>तत्रोच्चारणनिमित्तो<b>ऽभिधानविषयः</b>, अविनाभावनिमित्तो<b>ऽभिधेयविषयः</b>। तयोः—</p>
<p>आद्यो(ऽभिधानविषयो) यथा—(काव्याद. ३१.४३)</p>
<b><lg>
<l>लीलास्मितेन शुचिना मृदुनोदितेन
व्यालोकितेन लघुना गुरुणा गतेन ।</l>
<l>व्याजृम्भितेन जघनेन च दर्शितेन
सा हन्ति तेन गलितं मम जीवितेन ॥</l>
</lg></b>
<p>अत्र लीलास्मितादिभिः शुच्यादीनि विशेषणानि यथासान्निध्यमभिसम्बध्यन्ते ।
<b>द्वितीयो</b> यथा— (कासूवृ. ५.१.१४)</p>
<pb n="408"/>
<b><lg>
<l>मा भवन्तमनलः पवनो वा वारणो मदकलः परशुर्वा ।</l>
<l>वाहिनीजलभरः कुलिशं वा स्वस्ति तेऽस्तु लतया सह वृक्ष ॥ ४२ ॥</l>
</lg></b>
<p>अत्र दहत्वित्यादिका क्रिया तदविनाभावनिमित्तकात् सान्निध्यादध्याहृतानलादिभिः
सम्बन्धते ।</p>
<p>ननु च सन्निधिवदाकाङ्क्षाप्यविनाभावनिमित्ता किमिति नेष्यते ? यद्धि येन विना
न भवति नियोगतस्तेन तदाकाङ्क्ष्यते । क्रिया हि कारकाविनाभाविनी; तां प्रतीत्य
कारकं जिज्ञासते । एवं कारकमपि बुद्ध्वा क्रियामिति ।</p>
<p>तदयुक्तम्, जिज्ञासाविरामानुपपत्तेः; तथा ह्यविनाभावेन कारकजिज्ञासाप्युपपद्यते ।</p>
<p>अथ प्रयोजनाभावात् कारकातिरिक्तमन्यत्र जिज्ञास्यते, तर्हि क्रियामात्रावगमेऽपि
यत्र कारकज्ञानेन प्रयोजनं नास्ति तत्र जिज्ञासा न स्यात् । अनुष्ठेयतया हि
क्रियायामवगतायां कारकोपादानमन्तरेण तदनुष्ठानानुपपत्तेः कारकज्ञानं प्रयोजनवत् ।
वर्तमानापदेशादौ त्वननुष्ठेयतया नास्ति कारकज्ञानेन प्रयोजनम् ।</p>
<p>अथ च यत्रापि वाक्यमपरिपूर्णं मन्यन्ते, साकाङ्क्षार्थाभिधायितया चापरिपूर्णता;
अत एव च तत्राध्याहारमपि कुर्वन्ति । यत्रापि च अनुष्ठेयावगतिः, तत्रापि निश्शेषकारक—
जिज्ञासा स्यात् । तथा च देवदत्त गामानयेति करणानुपादानादपरिपूर्णता स्यात् ।</p>
<p>अथैककारकज्ञानेनापि तावदनुष्ठानोपपत्तेर्न कारकान्तरजिज्ञासा; देवदत्त
गामभ्याज दण्डेनेति प्रयुक्तेऽपि दण्डशब्दे तदाकाङ्क्षा न स्यात् ।
ततश्चानाकाङ्क्षितत्वात् तस्य तदन्वयो वाक्यार्थे न स्यात् ।</p>
<p>अथ दण्डपदोच्चारणात् तत्राकाङ्क्षा परिकल्प्यते, अन्यथा दण्डपदस्यानन्वये
तत्पदोच्चारणनर्थकं स्यादिति ।</p>
<p>एवमरुणयैकहायन्या पिङ्गाक्ष्या सोमं क्रीणातीत्य(न)न्वयप्रसङ्गः । न हि
वेदपदोच्चारणेनानर्थकेन (न) भवितव्यमिति किंचन प्रमाणमस्ति । न च तत्राकाङ्क्षोदये
किंचित् कारणान्तरमस्तीति सोमं क्रीणातीत्यतोऽधिकस्यानन्वितता स्यात् । अतो
नाकाङ्क्षायामविनाभावो निमित्तत्वेनाश्रीयत इति ॥</p>
<p>आकाङ्क्षावच्च सन्निधावपि सन्निधापकक्रमेणैव क्रमो वेदितव्यः । तदनुसारेण
चान्विताभिधानमपि तथैवेति ॥</p>
<b><lg>
<l>सन्निधिश्शब्दजन्मैव व्युत्पत्तौ नोपलक्षणम् ।</l>
<l>अध्याहृतेनाप्यर्थेन लोके सम्बन्धदर्शनात् ॥ ४३ ॥</l>
</lg></b>
<pb n="409"/>
<b><lg>
<l>सहसैव न सर्वेषां सन्निधिः प्रतियोगिनाम् ।</l>
<l>सन्निधापकसामग्रीक्रमेण क्रमवानसौ ॥ ४४॥</l>
</lg></b>
<b><lg>
<l>यथायथा सन्निधानं जायते प्रतियोगिनाम् ।</l>
<l>तथातथा क्रमेणैव शब्दैरन्वितबोधनम् ॥ ४५॥</l></lg></b> (प्रप. ८/९)
<p>(<b>योग्यता</b>)</p>
<p>अथ का योग्यता ? <b>यदेतत् सम्बन्धार्हत्वं नाम ।</b></p>
<p>तद् द्विधा— <b>मुख्यार्थद्वारकं जघन्यार्थद्वारकं</b> च ।</p>
<p>कः पुनर्मुख्यार्थो जघन्यार्थ इति ?</p>
<p>श्रवणसमनन्तरं साक्षादेव शब्दाद् यत्रार्थः प्रतीयते स मुखमिव प्रथमं
भवतीति <b>मुख्यः</b>।</p>
<p>यस्तु गुणसम्बन्धादिव्यवधानेन शब्दादवगम्यते स जघनमिव पश्चाज्जायत इति
<b>जघन्यः ।</b> तयोः —</p>
<p><b>मुख्यस्त्रिधा</b> 'जात्यादिमुख्यः, आकृत्यादिमुख्यः, भ्रान्त्यादिमुख्यश्च । तेषु</p>
<p>जातिगुणक्रियाभिधायिभिः शब्दैर्योऽभिधीयते स <b>जात्यादिमुख्यः</b>। गौः पदा न
स्प्रष्टव्या, शुक्लां गामभ्याज, पाचकमानय, यज्ञदत्तं भोजयेति ।</p>
<p>स एवाऽऽलेख्यप्रतिकृतिप्रतिमाप्रतिबिम्बादिविषयः <b>आकृत्यादिमुख्यः ।</b> यथा—
'भवनभित्तौ का X X X, गावः क्रियन्तां, विष्णुं पञ्चामृतेन स्नपय, अप्सु चन्द्रमसं
पश्‍येति ।</p>
<p>विपर्ययाध्यासविवर्तविपरिणामादिवषियो <b>भ्रान्त्यादिमुख्यः ।</b> कोऽयमनाकाशे
शशी, स एष बालाबाहुमूले बालचन्द्रमाः, तदेतदलातचक्रं विस्फुरति, तदिदमिन्द्रा—
युधं विलोक्यत' इति ।</p>
<p><b>जघन्योऽपि</b> त्रिधा— गौण, उपचरितो लाक्षणिकश्च ।</p>
<p>ययोर्द्रव्यशब्दयोस्सामानाधिकरण्यप्रयोगे विशेषणविशेष्यभावः प्रतीयते स गौणः ।
यथा— गौर्वाहीकः सिंहो माणवकः, तृणं लक्ष्मीः, गोष्पदं समुद्र इति ।</p>
<p>समानाधिकरणशब्दप्रयोगे योऽन्यविशेषणत्वेन प्रसिद्धः कुतश्चिन्निमित्ता—
दन्यविशेषणत्वं लभते स <b>उपचरितः</b>। यथा— शुक्लं यशः, मधुरं वाक्यम्, सुरभि
शीलम्, सुभगः स्वभाव इति ।</p>
<pb n="410"/>
<p>यस्तु शब्दोपात्तेनार्थेन क्रिया X X X समर्थेनाविनाभावात् सहचरणादि स
<b>लाक्षणिकः</b> । यथा— यष्टीः प्रवेशय, छत्रिणो गच्छन्ति, मञ्चाः क्रोशन्ति, गङ्गायां
घोषः प्रतिवसतीति ॥</p>
<p>नन्वेवं सति जात्यादिशब्दार्थाः सर्वे लाक्षणिका भवेयुः, तेऽपि हि स्वरूपेण
क्रियां साधयितुमपर्याप्‍तैर्जात्यादिभिरविनाभूतव्यक्तिरूपतयोपलक्ष्यन्ते ।</p>
<p>नैवम्; जात्यादिप्रवृत्तिनिमित्तानां क्रियासिद्धिषु X X X तीराद्यर्थानामपि समन्वयो
दृश्‍यते । नैवं गौरालभ्यतां प्रोक्ष्यतां विशस्यतामित्यादौ अनपेक्षितव्यक्तीनां
गोत्वादिजातीनामपि । एतेनारुणया क्रीणाति, अभिक्रामं जुहोतीत्यादौ गुणक्रिययोर्द्रव्य—
व्यवधानेनापि क्रियासमन्वये द्रव्याणामलाक्षणिकत्वमेवेत्यभिहितं भवति ।</p>
<p>ननु च जातिगुणक्रिया X X X पाकेन जीवतीति ।</p>
<p>नैवमत्र जात्यादीनां विशिष्यते / विशेष्यता नद्रव्यरूपत्वात् । तदुक्तम्—</p>
<b><lg>
<l>वस्तूपलक्षणं यत्र सर्वनाम प्रयुज्यते ।</l>
<l>द्रव्यमित्युच्यते सोऽर्थो भेद्यत्वेन विवक्षितः ॥ ४६ ॥</l></lg></b>(वाप. ३.४.३)
<p>कृदभिहितश्च भावो द्रव्यवत् प्रकाशत इति । एवं च मुख्यवृत्तीनां जघन्यवृत्तीनां
च शब्दानां प्रयोगे सोऽर्थः, यत्र सम्बन्धित्वेन उपलम्भः यद्येवं यजेत स्वर्गकाम
इत्यादौ स्वर्गयागयोः सम्बन्धित्वेनानुपलम्भात् कथं योग्यत्वेनावधारणम्, अनवधारित—
योग्यतयोश्च कथमन्विताभिधानम्? उच्यते—</p>
<b><lg>
<l>सामान्येनैव योग्यत्वं लोके यदवधारितम् ।</l>
<l>तदन्विताभिधानस्य व्युत्पत्तावुपलक्षणम् ॥ ४७ ॥ (प्र.प ८/ ९)</l>
</lg></b>
<p>(<b><emph>६. सामर्थ्यम्</emph></b>)</p>
<p>दृष्टं च साध्यसाधनयोर्ले X X X X यात्मकसामर्थ्याख्यसम्बन्धो मुख्यता
(तया ?) व्यपेक्षेत्युच्यते । व्यपेक्षावतां पदार्थानां मिथः सम्बन्धिरूपता <b>सामर्थ्यम्</b>।</p>
<p>तत्त्रिधा <b>१. भेदः, २. संसर्गः, ३. उभयं</b> च । तत्र —</p>
<p>(१) राज्ञो भृत्य इत्यादौ यदा तावदेतदवधृतं परायत्तार्थवृत्तिरयं भृत्यशब्दो न
स्वतन्त्रार्थ— वृत्तिः, तदा सामान्येन स्वामिसंसर्गस्यावगतत्वात् १स्वामिविशेष—
ज्ञापनायोपादीयमानो राजशब्दः स्वाम्यन्तरेभ्यो भृत्यशब्दार्थं व्यावर्तयति ।
सोऽयं स्वाम्यन्तरव्यवच्छेदो <b>भेद</b> इत्युच्यते ।</p>
<!-- NOTES pg=410!-->
1. इत्येव राघवः ।
<pb n="411"/>
<p>(२) यदा तु राजपुरुष इत्यादावनवगतापरायत्तभावस्य पुरुषस्य स्वामिसम्बन्धद्योतनाय
राजशब्दः प्रयुज्यते, तदा विशेषसंसर्गस्य शब्दोपादानत्वादनवकाशो
विशेषान्तरसम्पातः, तदा ह्यशब्दा स्वाम्यन्तरनिवृत्तिरर्थादवसीयते । स <b>संसर्गः</b> ।</p>
<p>(३) यदा त्वर्थावगतसामर्थ्ययोः प्रतिपत्तिनिबन्धनयोरभेदापेक्षायां समाप्‍तावेव (समास इव ?)
भेदसंसर्गेण सामर्थ्यं भवति, यथा नीलं च तदुत्पलं च नीलोत्पलमिति (<b>तदुभयम्</b>) ।</p>
<p>यत्र तुं न सम्बन्धयोग्यता न तत्र सामर्थ्यम्, यथा— क्लिद्यते वस्त्रं, नीलम्
उत्पलम्, आलि कर्णे, नेह कश्चित्पुरुषः व्याघ्र सरति पल्लीम्, पश्य सखे कष्टं
X X X, गच्छ त्वम् यूपाय दारु शोभनं शैले, निवर्तस्व व्याघ्राद् भयं देवदत्तस्य
यज्ञदत्तात्, भार्या राज्ञः पुरुषो ब्राह्मणस्य, सक्तस्त्वम् अक्षेषु शौण्डः पिबति
पानागारे । अयं दण्डो हरानेन फलानि, अन्तरा त्वां च मां च कमण्डलुः, अन्तरेण
तक्षशिलां पाटलिपुत्रं च स्रुघ्‍नस्य प्राकारः, ओदनं पच तव भविष्यतीति । अत्र
प्रथमेष्वभिन्नवाक्यत्वात् 'तिङ्ङतिङ' (८.१.२८) इति निघातो न भवति ।.</p>
<p>(<b>सम्बन्धः</b>)</p>
<p>कः पुनरयं सम्बन्धो नाम ? <b>अहानिर्व्यपेक्षा व्यतिषङ्ग</b> इति । तथा हि—
सम्पूर्वो बध्‍नाति <b>अहानौ</b> वर्तते, तद्यथा अस्ति नो गर्गैः सम्बन्धः, अस्ति नो
वत्सैः सम्बन्ध इति । तथा व्यतिषङ्गे वर्तते, योऽयसा रज्ज्वा वा कीलादौ व्यतिषक्तो
भवति स सम्बन्ध इत्युच्यते । तत्र यदा सम्बन्धस्याहानिरर्थः तदा ऊरीकरोति
कारिकाकरोति शक्लीकरोति पटपटाकरोति चकासाञ्चकार विदाङ्कुर्वन्तु, लुनीहि
लुनीहित्येवायं लुनाति, भ्राष्ट्रमट मठमट दूरमट इत्येवायमटति इत्येवमादयः प्रयोगा
भवन्ति । न ह्येते कदाचिदप्यन्योन्यं जहतीति ।</p>
<p>यदा सम्बन्धशब्दस्य <b>व्यपेक्षा</b> अर्थः तदा गुरुकुलं देवदत्तस्य, सूर्यमपि न
पश्यन्ति असूर्यम्पश्या राजदाराः, किंञ्चिदपि न कुर्वाणः अकिंचित्कुर्वाणः,
शङ्कुलया कृतः खण्डः शङ्कुलाखण्डः, दध्‍नोपसिक्त ओदनो दध्योदनः, अश्रेणयः
श्रेणयः कृताः श्रेणीकृताः, कण्ठे कालोऽस्य कण्ठेकालः, केशेषु केशेषु च गृहीत्वा
प्रवृत्तं युद्धं केशाकेशि इत्यादयः प्रयोगा भवन्ति । एतैः समासावस्थायामपि
देवदत्तादीन्यपेक्ष्यन्ते ।</p>
<pb n="412"/>
<p>यदा तु सम्बन्धशब्दस्य <b>व्यतिषङ्गोऽर्थः</b> तदा उपकुम्भम्, नीलोत्पलम्,
गोगर्भिणी, पूर्वकायः, सप्‍तर्षयः, प्लक्षन्यग्रोधौ, कष्टश्रितः, काक X X X च मिथो
विशेषणविशेष्यभावेन व्यतिषज्यन्ते ।</p>
<p>यत्र हि <b>पूर्वोत्तरपदयोः सङ्गतार्थता तत्सामर्थ्यं सम्बन्धः</b>, स च
विशेषणविशेष्यभाव इत्याख्यायते; तत्र चैकस्य प्राधान्यमन्यस्योपसर्जनत्वम् ।</p>
<p>न हि प्रधानयोरुपसर्जनयोरेव वा सम्बन्धः कल्पते, प्रधानस्या—
परार्थत्वादुपसर्जनस्य X X X X X लक्षित(?) परस्परं पदद्वयं प्रधानोपसर्जनभावेन
विशेषणविशेष्यभावमासादयति ।</p>
<p>स च प्रधानोपसर्जनभावः कदाचिच्छब्दनिबन्धनः, कदाचिदशब्दोपादानः
सामर्थ्येनावसीयते ।</p>
<p><b>शब्दनिबन्धनो</b> यदा वैयधिकरण्यं xxx उपसर्जनशब्दा हि
प्रधानोपकाराय परिणतं स्वार्थमाचक्षाणाः xxx मिदधानाः प्रथमयैव संस्क्रियन्ते ।</p>
<p><b>अशब्दोपादानो</b> यदा सामानाधिकरण्यम्, अपरार्थतया हि प्रातिपदिकस्याव्यतिरेके
वृथा (यद् आ—)विर्भवति शब्दैः तदुभयोर्द्रव्यशब्दतायामुपपद्यते, सा च गुणादीनां
मतुब्लोपादिना भवति ।</p>
<p>सोऽयं विभक्तिभेदतः सामर्थ्यतश्च प्रधानोपसर्जनभावो द्विप्रकारः मुख्यवृत्त्या
उपचारवृत्त्या च ।</p>
<p><b>सम्बन्धविभक्त्या</b> यथा— 'राज्ञः पुरुषः, यूपाय दारु ।</p>
<p><b>कारकविभक्त्या</b> तु श्रूयमाणक्रियोऽश्रूयमाणक्रियश्च ।</p>
<p><b>श्रूयमाणक्रियो</b> यथा— कष्टश्रितः, व्याघ्राद् भयम् ।</p>
<p><b>अश्रूयमाणक्रियो</b> यथा— शङ्कुलया खण्डः, अक्षेषु शौण्डः ।</p>
<p><b>मुख्यवृत्त्या</b> यथा— नीलमुत्पलम्, वीरः पुरुषः ।</p>
<p><b>उपचारवृत्त्या</b> यथा— पुरुषो व्याघ्रः, सिंहो माणवकः ।</p>
<p>विशेषणविशेष्ययोरुपसर्जनप्रधानभावः सामानाधिकरण्ये विभक्त्यभेदादशक्यः
शब्दतोऽवधारयितुम्, सम्बन्धसामर्थ्यात्तु प्रतीयते । न हि सम्बन्धः प्रधानयोरेव वा सम्भवति ।</p>
<p>ननु च नीलमुत्पलमित्येकैकपदप्रयोगादनवच्छिन्ना x x x प्रथमा न प्राप्‍नोति
यथा नीलशब्दस्तावदयं स्वार्थसामान्यवचनोऽव्यतिरेकात् प्रातिपादिकार्थस्य प्रथमयैव
सम्बध्यते, तथैवोत्पलशब्दोऽपि । यदेव केवलमव्यतिरेकार्थाभिधायि पदं पदान्तर—
<pb n="413"/>
सन्निधानेऽपि तत् तदेव । ततो यमर्थमभिधातुं योग्यमवधृतमस्य रूपं तमेव
पदान्तरसन्निधावपि प्रत्याययति, रूपभेदात् । न हि रसनमसन्निधौ दर्शनस्य
मधुरादिव्यञ्जकदर्शनसन्निधौ नीलादिव्यक्तिसामर्थ्यं लभते । किंतु पदयोः परिच्छिन्नार्थः
पुमांस्तयोः सन्निधौ प्रयोगसामर्थ्यादर्थयोः परस्परोपश्लेषयोग्यत्वादेकवाक्य—
रूपानुग्रहाच्‍चान्योन्यं प्रधानोपसर्जनभावेन विशेषणविशेष्यभावमुपैति । तथा हि —
यत्र विशेषणं विशेष्यं चैकस्मिन्नर्थे सम्भेदं प्रतिलभते तत्र यश्शब्दः स
पूर्वोत्तरपदाधिष्ठानमेनं प्रत्याययति । उत्पलशब्दोऽभिप्रवर्तमानः सर्वोत्पलावग्रहरूपेण
प्रवर्तते नीलशब्दः प्रवर्तमानो विशिष्टावग्रहरूपेणावच्छिनत्ति ।</p>
<p>यदि वा नीलमित्येतत्प्रवर्तमानन्यूनाधिकभावमनपेक्षमाणमनेनैव धर्मेण सर्वयोग्यं
सदुत्पलमिति शब्दान्तरेण विशिष्टायां योग्यतायां नियम्यते ।</p>
<p>अथवा यथा कृष्णः शुक्लश्चायं मृगः सारङ्गः शबल इति वा, तथा नीलोत्पल
इत्युभयरूप एवार्थात्मा ह्युभयत्र सन्निवेश्यते नीलं चोत्पलं चैकं नीलोत्पलमिति; तौ
यस्मिन्नुभयगुणमनु विभागमाप्यमानौ संमूर्च्छिताविवार्थौ भवतः, तत्तयोरेकमधिकरणम् ।</p>
<p>यदि वा नीलशब्दः प्रवर्तमानो नीलगुणमात्रमुपादाय प्रवर्तते, न
त्वनेनोत्पलादय उपात्ताः, नापि परित्यक्ताः । एवमुत्पलशब्दो विजातियोगमात्रमुपादाय
प्रवर्तते, न नीलादींस्त्यजति, नोपादत्ते । तत्र यदैव भिन्नेऽर्थरूप इदमिति सर्वनाम्‍ना
प्रत्यवमृश्यमाने उपश्लिष्यते नीलमुत्पलं चेदं द्रव्यमिति, तदा शब्दभेदाद् भिन्नमेकमेव
द्रव्यं विशेषणं विशेष्यमधिक x x x क्तः पदद्वयसन्निधानायत्तत्वाद्
विशेषणविशेष्यभावस्य वाक्यार्थत्वं, न पदार्थता ।</p>
<p>तदिदमुक्तम्—'यदत्राधिक्यं वाक्यार्थः स' इति (मभा. २.३.४६ वा.) ।
नीलमुत्पलमिति विशेषणविशेष्ययोरुभयस्य च विशेष्यत्वादुपसर्जनत्वाप्रसिद्धिः, यथा
ह्युत्पलशब्दो नीलशब्देनाभिसम्बध्यमानो विशेष्यवचनः तथा नीलशब्दोऽप्युत्पल—
शब्देनाभिसम्बध्यमानो विशेष्यवचनः सम्बध्यते ।</p>
<p>नैवम्; एकस्यात्र प्राधान्यं विवक्षितं, तद्‌विशेषणत्वम् अपरस्य, उत्पलस्य चात्र
प्राधान्यं विवक्षितं नीलशब्दस्योपसर्जनत्वमिति ।</p>
<p>यदा तर्हि नीलस्य प्राधान्येन विवक्षा उत्पलस्य चोपसर्जनत्वेन तदा कर्तव्यं
सामानाधिकरण्यम्; न ह्यसौ द्वन्द्वः, उत्पलं च नीलं चेति; नापि षष्ठीसमास
उत्पलस्य नीलमिति; अपि तु द्वाविमौ प्रधानशब्दावेकस्मिन्नर्थे युगपदुपरुध्येते । न च
<pb n="414"/>
द्वयोः प्रधानयोरेकस्मिन्नर्थ युगपदुपरोधे प्रयोजनमस्तीति प्रयोगसामर्थ्याद् गम्यते
नूनमेकमिह प्रधानं तदि्वशेषकं चापरम् ।</p>
<p>एतावाँस्तु सन्देहः—किं विशेष्यम्, किं विशेषणमिति ? तत्र</p>
<p>द्रव्यं विशेष्यं गुणो विशेषणं, द्रव्यस्यान्यानपेक्षिणः साक्षात्क्रियासूपयोगेन
प्राधान्यात् ।</p>
<p>ननु गुणस्यापि साक्षात्क्रियासूपयोगो दृश्यते, यथा 'श्वेतं छागमालभेत' इति ?</p>
<p>नैवम्; इह श्वेताभावे कृष्णमपि छागमालभते, न तु श्वेतां पिष्टपिण्डीमालभ्य
कृती भवति । एवमुपचारप्रवृत्तावपि पुरुषव्याघ्र इत्यादौ यदान्तर्भूतोपमान—
सम्बन्धप्रतीतभेदा, व्याघ्रादिशब्दैरुपमेयः पुरुषादिः अभिधीयते तदा सामानाधि—
करण्योपपत्तौ 'उपमितं व्याघ्रादिभिः सामान्याप्रयोगे' (२.१.५६) इति समासो भवति ।
एवं प्रपचति साधु पचतीत्यादयो द्रष्टव्याः ।</p>
<p>कथं पुनः सामानाधिकरण्येन क्रियाविशेषणत्वे साध्वादयोऽसत्त्ववचना
भवन्ति ?</p>
<p>उच्यते—उपसर्गाणामिव क्रियाविशेषणानामप्यसत्त्वभूतानामेव क्रियां प्रति
गुणभावो भवति, यथा पच्यादिकं विशेषे स्थापयन् असत्त्वार्थः प्रशब्दो विशेषणत्वं
लभते, एवं साधुशब्दोऽपि क्रियात्मभूतं धर्ममुत्कर्षादिकं क्रियास्थमसत्त्वभूतं
क्रियानुप्रविष्टमभिदधानः क्रियानुरोधादेवासत्त्वभावमापन्नः क्रियाविशेषणत्वं लभते ।</p>
<p>कथं पुनः प्रपचतीत्यादौ प्रादेरुभयविशेषणत्वे क्रियाभागेनैव सम्बन्धो भवति ?
सति वा कथमुभयविशेषणत्वम् ?</p>
<p>उच्यते— यथा मासो जातस्येति मासाख्यः क्रियाकलापः (कथं)
प्रथमकुक्षिवियोगाख्यस्य जन्मनोऽवधिभावेन परिच्छेदको भवति, जन्मप्रतिलब्धां वा
सत्तां समावृत्त्या परिमिमीते, यथा च कष्टश्रित इत्यत्रोपात्तक्रियाविशेषपरिच्छिन्नः
कर्ताऽभ्यन्तरीकृतसाध्यसाधनसम्बन्धः क्रियायोगे श्रयतिक्रियासम्बन्धात् कष्टे
कर्मत्वमिति श्रयणक्रिया कष्टेन सम्बन्धमनुभवति, यथा च वृकाद् भीत
इत्युपात्तक्रियावच्छिन्नः कर्ता भयक्रियासम्बन्धाद् वृकस्यापादानत्वमिति भयक्रियापूर्वकं
वृकेन सम्बध्यते, तथेहाप्युपात्तपच्यादिक्रियाविशेषपरिच्छिन्नः कर्ताऽभ्यन्तरीकृतसाध्य—
साधनसम्बन्धः क्रियायोगे प्रादीनामुपसर्गत्वम् (मभा. १४.४९) इति क्रियापूर्वकं
प्रादिभिः सम्बध्यत इति । सर्वेऽपि च समुदायसम्बन्धिनोऽवयवस्पर्शेनैव तद्वता
<pb n="415"/>
समुदायेन सम्बध्यन्ते । तदुक्तम्—</p>
<b><lg>
<l>समुदायेन सम्बन्धो येषां गुरुकुलादिना ।</l>
<l>संस्पृश्यावयवाँस्ते तु युज्यन्ते तद्‍वता सह ॥ ४८ ॥</l></lg></b> (वाप.३.४८ वृ.)
<p>(<b><emph>७. अन्वयः</emph></b>)</p>
<p><b>व्यपेक्षादिभिरेकार्थपरतयोपात्तानां पदार्थानां मिथोऽभिग्रथनमन्वयः ।</b></p>
<p>स त्रिधा— <b>१. शाक्तः, २. वैभक्तः ३. शक्तिविभक्तिमय</b>श्च । तेषु—</p>
<p>कर्मादिशक्तिभिर्निर्वृत्तः <b>शाक्तः,</b></p>
<p>सम्बन्धादिविभक्तिभि<b>र्वैभक्तः,</b></p>
<p>उभाभ्यां पुनः <b>शक्तिविभक्तिमयः ।</b></p>
<p>(<b>१. शाक्तः</b>)</p>
<p>तत्राख्यातसुब्विभक्तिभ्यां कर्तृकर्मणोरभिधाने <b>शाक्तो</b> यथा—</p>
<b><lg>
<l>अध्यासामासुरुत्तुङ्गहेमपीठानि यान्यमी ।</l>
<l>तैरूहे केसरिक्रान्तत्रिकूटशिखरोपमा ॥ ४९ ॥</l></lg></b> (माघ. २.५)
<p>कृदाख्याताभ्यां भिन्नकालस्थकर्तृशक्तिद्वयाभिधाने सुब्विभक्तिभिः <b>कर्मकरण—
सम्प्रदानाभिधाने</b> च शाक्तो यथा— (काव्याद. २.२४८)</p>
<b><lg>
<l>अजित्वा सार्णवामुर्वीमनिष्ट्वा विविधैर्मखैः ।</l>
<l>अदत्त्वा चार्थमर्थिभ्यो भवेयं पार्थिवः कथम् ॥ ५० ॥</l>
</lg></b>
<p>आख्यातविभक्त‍या हेतुशक्त्यभिधाने सुब्बिभक्तिभिश्च <b>कर्मकर्त्रपादाना—
धिकरणशक्त‍यभिधाने</b> यथा—</p>
<b><lg>
<l>स सेतुं बन्धयामास प्लवगैर्लवणाम्बुधौ ।</l>
<l>रसातलादिवोत्तोर्णं शेषं स्वप्‍नाय शार्ङ्गिणः ॥ ५१ ॥</l></lg></b> (रघु. १२.७०)१
<p>(शार्ङ्गिण इति) कर्तरि षष्ठी न सम्बन्धे, स्वप्‍नायेति भाव एव चतुर्थी न
तादर्थ्ये । आख्यातेन कर्त्रभिधाने तद्धितेन कृतां च कर्माभिधाने सुपा
<b>कथिताकथितकर्माभिधाने</b> च शाक्तो यथा— (माघ. २.३४)</p>
<b><lg>
<l>विपक्षमखिलीकृत्य प्रतिष्ठा खलु दुर्लभा ।</l>
<l>अनीत्वा पङ्कतां धूलिमुदकं नावतिष्ठते ॥ ५२ ॥</l>
</lg></b>
<!-- NOTES pg=415!-->
१. मूलपाठोऽस्माकं कालिदासग्रन्थावल्या १९८६ वर्षीये संस्करणे द्रष्टव्यः ।
<pb n="416"/>
<p>(<b>२. वैभक्तः</b>)</p>
<p><b>सम्बन्धविभक्त‍या</b> वैभक्तो यथा— (वारा. ६.८३, ३५)</p>
<b><lg>
<l>यस्यार्थास्तस्प मित्राणि यस्यार्थास्तस्य बान्धवाः ।</l>
<l>यस्यार्थाः स पुमान् लोके यस्यार्थाः स च पण्डितः ॥ ५३ ॥</l>
</lg></b>
<p><b>शेषविभक्त‍या</b> वैभक्तो यथा—(मनु. १.९६)</p>
<b><lg>
<l>भूतानां प्राणिनः श्रेष्ठाः प्राणिनां बुद्धिजीविनः ।</l>
<l>बुद्धिमत्सु नराः श्रेष्ठा नरेषु ब्रह्मवादिनः ॥ ५४ ॥</l>
</lg></b>
<p><b>उपपदविभक्त‍या</b> वैभक्तो यथा—(हर्षच १.१)</p>
<b><lg>
<l>नमस्तुङ्गशिरश्चुम्बिचन्द्रचामरचारवे ।</l>
<l>त्रैलोक्यनगरारम्भमूलस्तम्भाय शम्भवे ॥ ५५ ॥</l>
</lg></b>
<p><b>सम्बोधनविभक्त‍या</b> च वैभक्तो यथा—</p>
<b><lg>
<l>अवनिपवनवह्निव्योमतोयान्तरात्म—
न्नहिमकरहिमांशो ! विश्व ! विश्वैकयोने ! ।</l>
<l>हर ! भव ! शिव ! शर्व ! त्र्यम्बकेशान ! रुद्र !
त्रिनयन ! वृषकेतोऽनन्तमूर्त्ते ! नमस्ते ॥ ५६ ॥</l>
</lg></b>
<p>(<b>३. शक्तिविभक्तिमयः</b>)</p>
<p>कारकविभक्तिभिः सम्बन्धोपपदशेषसम्बोधनविभक्तिभिश्च <b>शक्तिविभक्तिमयो</b> यथा—</p>
<b><lg>
<l>तीर्थेषु सत्सु द्विजसत्तमेभ्यः श्रिय द्विषद्दुष्टजनानुपात्ताम् ।</l>
<l>समाधिना मानमनित्य/निद्रमेव कस्य प्रदातुं त्वदृतेऽस्ति शक्तिः ॥ ५७ ॥</l>
</lg></b>
<p>यत्र लुप्‍तास्वपि विभक्तिषु शक्तयोऽवभासन्ते विभक्तयश्च साक्षादुपलभ्यन्ते
सोऽपि शक्तिविभक्तिमयः। यथा—</p>
<b><lg>
<l>वित्रस्तशत्रुः स्पृहयालुलोकः प्रपन्नसामन्त उदूढसत्त्वः ।</l>
<l>प्रतिष्ठितौदार्यगुणोऽसिपत्रजितावनिः कोऽत्र भवानिवान्यः ॥ ५८ ॥</l>
</lg></b>
<p>यत्रैकतः शक्तिरन्यतो विभक्तिस्सोऽपि शक्तिविभक्तिमयो यथा—</p>
<b><lg>
<l>इक्षुदण्डस्य मण्डस्य दध्‍न पिष्टकृतस्य च ।</l>
<l>वाराहस्य च मांसस्य सैष गच्छति फाल्गुनः ॥ ५९ ॥</l>
</lg></b>
<pb n="417"/>
<p>यत्र व्यपेक्षोक्ता विभक्तिविपरिणामादयः प्रवर्तन्ते सोऽपि शक्तिविभाक्तिमयो</p>
<p>यथा— (किराता ३.२१)</p>
<b><lg>
<l>निरीक्ष्य संरम्भनिरस्तधैर्यं राधेयमाराधितजामदग्न्यम् ।</l>
<l>असंस्तुतेषु प्रसभं भयेषु जायेत मृत्योरपि पक्षपातः ॥ ६० ॥</l>
</lg></b>
<p>अत्र यदि जनिक्रियातो निरीक्षणक्रियायाः पूर्वत्वं तदा कर्तृभेदान्नास्ति क्त्वाप्रत्ययः ।
अथ पक्षपातक्रियातः, तदा निरीक्षणपक्षपातयोः मृत्युनेति भवति क्त्वाप्रत्ययः,
अभिधाव्यापारस्तु विघटते; षष्ठ्यभिहितस्य कर्तुः पक्षपातक्रिययैव सम्बन्धः, न
निरीक्षणक्रियया । 'कर्तृकर्मणोः कृति' (२.३.६५) इति षष्ठ्याः 'न
लोकाव्ययनिष्ठाखलर्थतृनाम्' (२.३.६९) इति प्रतिषेधात् । स च विभक्तिविपरिणा—
माध्याहारविपर्ययवाक्यभेदव्यवहितकल्पनागुणकल्पनाभिरुपपद्यते । तत्र राधेयं निरीक्ष्य
मृत्युरपि भयेषु पक्षपाती भवतीति विभक्तिविपरिणामः; राधेयं निरीक्ष्य स्वसामर्थ्यं
विमृशतो मृत्योरपि भयेषु पक्षपातो जायेतेति वाक्यभेदः; राधेयं निरीक्ष्य मारयतीति
मृत्योरपि भयेषु पक्षपातो जायेतेति व्युत्पत्तिकालाश्रिताया व्यवहितायाः क्रियायाः
व्यवहारकालेऽप्याश्रयणात् व्यवहितकल्पना; निरीक्ष्येव निरीक्ष्येति पक्षपातन—
स्याचेतनस्यापि चेतनगुणाध्यारोपेण गुणकल्पना । यदाह— 'मुख्याभावे सति प्रयोजने
निमित्ते च सत्युपचारः प्रवर्तते' (मभा. ४.१.२७) । दृष्टश्च अचेतनेऽपि प्रेमादौ
चेतनादिक्रियोपचारो यथा—</p>
<b><lg>
<l>'प्रेम पश्यति भयान्यपदेऽपि ॥ ६१ ॥'</l> (किराता. ९.७०)
<l>'अवस्था वस्तूनि प्रथयति च सङ्कोचयति च ॥ ६२ ॥'</l>
</lg></b>
<p>(<b>अन्विताभिधानमभिहितान्वयवादौ</b>)</p>
<p>अथ किमभिहितानां पदार्थानामन्वय उतान्वितानामभिधानम् ?</p>
<p>'उच्यते— अस्त्यत्र मतभेदः;</p>
<p>तत्र एके वर्णयन्ति <b>अन्वितानामभिधानमभिहितानां चान्वयः ।</b></p>
<p>(<b>अन्वितानामभिधानम्</b>)</p>
<p>केचिद् ब्रुवते नान्वितानामभिधानं, न चाभिहितानामन्वय इति ।</p>
<p>तत्रान्विताभिधानवादिन एवमाहुः — व्युत्पत्तिबलेन हि शब्दोऽर्थमवबोधयति,
व्युत्पत्तिश्च वृद्धव्यवहारात्; वृद्धाश्च वाक्येनैव व्यवहरन्ति न पदेनः यच्‍चार्थप्रकरणादिगम्य—
पदार्थान्तरसहकृतं पदं प्रयुञ्जते तदपि वाक्यमेव ।</p>
<pb n="418"/>
<b><lg>
<l>यदप्येकं पदं दृष्टं चरितार्थक्रियं क्‍वचित् ।</l>
<l>वाक्यं तदपि मन्यन्ते सम्बोधनपदादिवत् ॥ ६३ ॥</l>
</lg></b>
<b><lg>
<l>यच्‍च कोऽयमिति प्रश्‍ने गौरश्व इति वोच्यते ।</l>
<l>तत्र दृश्यत इत्यादिः प्रश्‍नोक्तैव क्रियेष्यते ॥ ६४ ॥</l>
</lg></b>
<p>(वाप. २.२७०, २७१, ३२६)</p>
<p>वाक्यं चैकार्थपरः पदसमूहः, संहत्यार्थमभिदधति(न्ति) वा पदान्युच्यते ।
समूहश्चैवमेकार्थः स्यात् । एवं च संहत्यार्थमभिदध्युः पदानि यद्येकैकं पदमभिन्न
एवार्थे व्याप्रियेत । तत्र यथा त्रयोऽपि ग्रावाण उखां धारयन्ति, चत्वारोऽप्युद्यन्तारः
शिबिकामुद्यच्छन्ति, सर्वाण्यपि कारकाणि पाकं साधयन्ति, तथा पदान्यपि सर्वाणि
वाक्यार्थमन्ववगमयन्ति । वाक्यार्थश्च क्रियाकारकसंसर्गरूपः । तत्र कारकाणां
क्रियासम्बन्धोन्मुखतया क्रियाणां च कारकविरहासहिष्णुत्वेनान्वितानामेव स्वशब्दै—
रभिधानं भवति । एवं च सति वाक्यार्थस्य साक्षादेव शाब्दत्वमुपपद्यते, न
त्वभिहितान्वयपक्षवत् पारम्पर्येणेति ।</p>
<p>तदभिहितान्वयवादिनो न मृष्यन्ते । ते ह्येवमाहुः– अनवगतपदार्थकस्य
वाक्यार्थसम्प्रत्ययादर्शनात् पदार्थप्रतिपत्तिपूर्विकैव (वाक्यार्थ—)प्रतिपत्तिः ।
पदार्थप्रतिपत्तिश्चैवमवकल्पते । यदि तावानेव सोऽर्थः पदेनाभिधीयते पदार्थान्तरान्विते तु
तस्मिन्नभिधीयमाने कदम्बकरूपार्थप्रतिपत्तेः पदार्थप्रविभागो न प्रकल्पेत । अस्य पदस्य
जातिरर्थोऽस्य द्रव्यमस्य गुणोऽस्य क्रियेति आवापोद्वापाभ्यां तदवधारणमिति चेत्
नैवम्, तत्रापि कदम्बकरूपार्थप्रतीतेरनपायात् ॥</p>
<p>किंच प्रतियोगिनामनन्ततयान्वयस्यानन्त्यात् तदन्वयानन्त्येनान्विताभिधायिन्याः
सम्बन्धग्रहणमशक्यमिति दुरवगमः पदार्थयोः सम्बन्धग्रहः; तदनपेक्षत्वे प्रथमश्रुतादपि
तदर्थप्रतिपत्तिः प्राप्‍नोति । गामानयेति वाक्यादश्वबन्धननियोगः प्रतीयेत, वृद्धव्यवहारेषु
च वाक्यादपि भवन्ती व्युत्पत्तिः पदपर्यन्तैव भवति । इतरथा हि प्रतिवाक्यं
व्युत्पत्तिरपेक्ष्येत्, सा चानन्त्याद्‍दुरुपपादेति शाब्दव्यवहारोच्छेदः स्यात् । दृश्यते
चाभिनव—कवि—श्लोकात् वाक्यार्थप्रतीतिः; सा च पदपदार्थयोरेव व्युत्पत्तावुपपद्यते
न वाक्यवाक्यार्थयोरिति नास्त्यन्विताभिधानम् ॥</p>
<p>अपि चान्वयस्यान्वितविशेषणत्वात् तदभिधानमन्तरेणान्वितोऽभिधातुं न शक्यत
इत्यन्वयाभिधानमङ्गीकरणीयम् । न च तदेकया शक्त्या शक्यतेऽभिधातुमिति
<pb n="419"/>
शकत्यन्तरकल्पनाप्रसङ्गः । अपि च गामानयेत्यत्र यदा गोशब्देनानयत्यर्थविशिष्टः
स्वार्थोऽभिधीयते तदा गवार्थस्याप्राधान्यम्, यदा च आनयतिना गवार्थविशिष्टः स्वार्थः
तदा तदर्थस्येत्येतस्मिन्वाक्ये प्रधानद्वयोपनिपाताद् वाक्यभेदापत्तिः । अपि च
प्रकृतिप्रत्यययोरन्योन्यान्वितस्वार्थाभिधानलब्धपदभावयोः पदार्थान्तरान्वितार्थवाचक—
त्वमिति द्विरभिधानं स्यात् । किंच पदेनान्वितः स्वार्थोऽभिधीयमानः किमभिहितेन
पदार्थान्तरेणान्वितोऽभिधीयते, उतानभिहितेन ? अनभिहितेन चेदेकस्मादेव पदात्
तदर्थोपरञ्जकद्वितीयपदार्थावगतेः पदान्तरोच्‍चारणवैयर्थ्यम् । एवं चैकमेव पदमखिल—
पदाभिधेयार्थवादि सम्पन्नमिति तेनैव व्यवहारः स्यात् । न चासौ सम्पद्यते । गौरिति
ह्युक्ते सर्वगुणक्रियावगमान्न ज्ञायते किमुपादीयतामिति; नियतगुणक्रियानुरक्त—
स्वार्थप्रतिपादने तु न हेतुरस्ति । पदान्तरसन्निधानं नियमहेतुरिति चेत्, तदपि
जपमन्त्रादिपदवत् स्वरूपमात्रेण सन्निधानान्न विशिष्यते । अथाभिहितेन, तर्हि
पदमन्विताभिधायितया पदान्तरोत्थमर्थाभिधानमपेक्षते; ततश्‍चेतरेतराश्रयमनवस्था चक्रकं
वा प्राप्‍नोति ॥</p>
<p>अथ द्वितीयमनन्वितमेव स्वार्थमभिधत्ते, प्रथमेन किमपराद्धम् । एवं च सर्वपदे
स्वार्थमात्राभिधानादभिहितान्वय एव भवति ॥</p>
<p>(<b>अन्विताभिधानम्</b>)</p>
<p>किंचाङ्गुल्यग्रे हस्तियूथशतमिति नास्त्यन्वयो योग्यत्वाभावात्;
अन्विताभिधानवादिनां त्वन्वितस्याभिधानात् तत्राप्यन्वयः प्राप्‍नोति । अपि
चान्विताभिधानवादिनां पुरुषवाक्यादेवमयं पुरुषो वेदेति भवति प्रत्ययो नैवमर्थं प्रति
सिद्धान्तः । ते ह्येवमाहुः— वाक्यात् कार्यभूतात् प्रत्ययितस्य वक्तुस्तदर्थविषयं पूर्वविज्ञानं
कारणभूतमनुमीयते, तस्य च ज्ञानस्य ज्ञेयाव्याभिचारित्वात् ज्ञेयभूतार्थनिश्चय इति न
वाचकशक्त‍याऽर्थावगमः । एवं च वाचकशक्तिरेव नावधार्यते कुतोऽन्विताभिधानमिति ।
तस्मादभिहितानां पदार्थानामन्वय इति युक्तम् । पदानि हि स्वमर्थमभिधाय निवृत्तव्यापाराणि ।</p>
<p>अथेदानीं पदार्था अवगता वाक्यार्थं गमयन्तीति ।</p>
<p>अत्रान्विताभिधानपक्षे कदम्बकरूपार्थप्रतिपत्तेः प्रतियोगिनां चानन्ततया
सम्बन्धग्रहणस्याशक्त्या दुरवगमः पदार्थप्रविभाग इति; तदिदं व्युत्पत्त्यनभिज्ञस्य
चोद्यम् । न ह्येवं व्युत्पत्तिः गोशब्दस्य शुक्लान्वितोऽर्थ इति, स हि व्यभिचरति
<pb n="420"/>
कृष्णान्वितस्यापि तदर्थस्योपलम्भात्; नापि सर्वान्वितः, आनन्त्येन दुरवगमत्वात्;
किन्त्वाकाङ्क्षितसन्निहितयोग्यार्थान्तरानुरक्तोऽस्यार्थ इति । एतां च व्युत्पत्तिं वाक्यान्येव
पदावापोद्वापविरचनावैचित्र्यभाञ्जि सञ्जनयन्ति । यतः—</p>
<b><lg>
<l>ओप्यन्ते चोद्ध्रियन्ते च स्वार्थाः स्वान्वयशालिनः ।</l>
<l>अन्विते स्वे च सामर्थ्यं पदानां तेन गम्यते ॥ ६५ ॥</l></lg></b>(प्रप.८)
<p>तत्र च—</p>
<b><lg>
<l>यद्यदाकाङ्क्षितं योग्यं सन्निधानं प्रपद्यते ।</l>
<l>तदन्वितं पदेनार्थः स्वकीयः प्रतिपाद्यते ॥ ६६ ॥</l></lg></b> (प्रप.८/९)
<p>पदार्थपर्यन्तापि च भवन्ती व्युत्पत्तिरीदृशी दृश्यते न शुद्धपदार्थविषया ।</p>
<p>(न्यायमं.) तथा हि—</p>
<b><lg>
<l>नियतं साधनं साध्ये क्रिया नियतसाधना ।</l>
<l>स सन्निधानमात्रेण नियमः सम्प्रकाशते ॥ ६७ ॥</l>
</lg></b>
<b><lg>
<l>गुणभावेन साकाङ्क्षं तत्र नाम प्रवर्तते ।</l>
<l>साध्यत्वेन निमित्तानि क्रियापदमपेक्षते ॥</l></lg></b> (वाप. २.४७,४८)
<p>एवं च सन्निहितयोग्याकाङ्क्षितोपरक्ते स्वार्थे क्‍वचिद्‍गृहीतसम्बन्धः सर्वत्र
गृहीतो भवतीति नानन्त्यव्यभिचाराभ्यां सम्बन्धाग्रहणम् । न च कदम्बकार्थप्रतीतेः
पदार्थात्प्रविभागः । तदुक्तम्—</p>
<b><lg>
<l>आकाङ्क्षासन्निधिप्राप्‍तयोग्यार्थान्तरसङ्गतान् ।</l>
<l>स्वार्थानाहुः पदानीति व्युत्पत्तिः संश्रिता यदा ॥ ६९ ॥</l></lg></b> (प्रप.८)
<b><lg>
<l>आनन्त्यव्यभिचाराभ्यां तदा दोषो न कश्चन ।</l>
<l>कदम्बकार्थरूपायाः प्रतीतेश्च न सम्भवः ॥ ७० ॥</l></lg></b> (प्रप.८/९)
<p>इति । ततश्च पदपदार्थयोस्सम्बन्धग्रहणोपपत्तौ न प्रथम(म)श्रुतापि पदादर्थप्रतीतिः, न
गामानयेति वाक्यादश्वबन्धननियोगः (न्यायमञ्जरी) न प्रतिवाक्यं व्युत्पत्त्यपेक्षा, न
चाभिनवकविश्लोकवाक्यार्थप्रतीतिर्भवतीति ।</p>
<p>यदपि चान्विताभिधाने शक्तिद्वयकल्पनागौरवमाशङ्कितं, तदपि नास्ति ।
अन्वयवत्ता ह्यन्वितता । तदभिधानेनान्वितोऽभिहितः स्यात् । न हि दण्डीत्यत्र दण्डो
नाभिधीयत इति । सम्भवति परं विशेषः; तत्र प्रकृत्या विशेषणाभिधानम्, इह तेनैव,
<pb n="421"/>
अन्यतस्तदलाभात् । अतोऽन्विताभिधानशक्त्यैवान्वयोऽप्यभिधीयत इति नास्ति
शक्तिद्वयकल्पनागौरवम् । तदुक्तम्—</p>
<b><lg>
<l>व्यतिषक्तार्थबुद्ध‍या हि व्यतिषङ्गो निशम्यते ।</l>
<l>अपरं तु न संसर्गप्रतीतेरस्ति कारणम् ॥ ७१ ॥</l>
</lg></b>
<b><lg>
<l>प्रतिपत्त्याऽन्वयं यस्मात्प्रतीयादन्वितं पुमान् ।</l>
<l>व्यक्तिं जातिमिवार्थोऽसाविति सम्परिकीर्त्यते ॥ ७२ ॥</l></lg></b> (प्रप.१७)
<p>योऽपि प्रधानद्वयशङ्कया वाक्यभेदलक्षणो दोषः, सोऽपि नोपपद्यते । यतोऽन्वितः
सम्बन्ध उच्यते । तत्र कश्चित् प्रधानतया सम्बन्धः कश्चिद् गुणतया; यश्च यथा सम्बन्धः
स तथैवोच्यत इति नैकस्मिन् वाक्ये प्रधानद्वयप्रसङ्गाद् वाक्यभेदलक्षणदूषणोत्पत्तिः ।
तदुक्तम्—</p>
<b><lg>
<l>प्रधानगुणभावेन लब्धान्योन्यसमन्वयात् ।</l>
<l>पदार्था एव वाक्यार्थं सङ्गिरन्ते विपश्चितः ॥ ७३ ॥</l>
</lg></b>
<b><lg>
<l>प्रतिपत्तिर्गुणानां तु प्रधानैकप्रयोजना ।</l>
<l>तत्प्रतीत्येककार्यत्वाद् वाक्यमप्येकमुच्यते ॥ ७४ ॥</l></lg></b> (प्रप.)
<p>यच्‍च प्रकृतिप्रत्यययोः पदस्य चाभिधाने द्विरभिधानमुक्तं, तदपि न सम्यक्;
प्रकृत्यान्वितस्यार्थो विधीयते, प्रत्ययश्च प्रकृत्यर्थान्वितं पदार्थान्वितं च स्वार्थं ब्रवीति,
प्रत्ययार्थस्य प्रकृत्यर्थान्वितस्य पदान्तरार्थापेक्षित्वादिति कुतो द्विरभिधानम् ।</p>
<p>नन्वेवं पदस्यान्विताभिधायित्वं न स्यात्, प्रत्ययस्यैव प्रकृतिसहितस्य पदत्वात् ।
किंचायमभिहितान्वयवादिनोऽपि तुल्यो दोषः । ततश्च—</p>
<b><lg>
<l>यश्चोभयोः समो दोषः परिहारोऽपि वा समः ।</l>
<l>नैकः पर्यनुयोक्तव्यस्तादृश्यर्थविचारणे ॥ ७५ ॥</l>
</lg></b>
<b><lg>
<l>प्रकृतिप्रत्ययौ ब्रूतः प्रत्ययार्थं सहेति च ।</l>
<l>यदाहुः सूरयस्तेन तद् द्वयं पदमिष्यते ॥ ७६ ॥</l></lg></b> (काशिका १.२.५६)
<p>यच्‍चानभिहितपदार्थान्तरान्वितस्वार्थाभिधानपक्षे पदान्तरोच्‍चारणवैयर्थ्यमित्यादि,
अभिधानपक्षे पुनरितरेतराश्रयादिदूषणमुक्तं, तदुभयपक्षानभ्युपगमेनैव निरस्तम् । यतो
नास्माकमयं पक्षः प्रथमश्रुतान्येव पदानि स्वार्थानन्योन्यमन्वितानभिदधति, अपि तु
यस्य यावन्तोऽर्थाः सम्भवन्ति तच्छ्रवणे तावन्तः स्मृतावुपस्थाप्यन्ते,
ततश्चाकाङ्क्षासन्निधियोग्यतादिसम्पादितनियतमिथस्समन्वयाः पदैरेव स्मृत्युपारूढैर—
<pb n="422"/>
भिधीयन्ते । तथाहि—यस्तावदगृहीतसम्बन्धो यस्य च सम्बन्धग्रहणसंस्कारो नोत्पन्नः
प्रध्वस्तो वा स वाक्यार्थप्रतिपत्तौ नाधिक्रियते; यस्त्वनवभ्रष्टसम्बन्धग्रहणसंस्कारः स
पदं पदं श्रुत्वा नूनं तावदिदं स्मरति—इदमिदमस्यार्थस्याकाङ्क्षितसन्निहित x x x
ताश्रयमाधाराधेयसामान्यं पदद्वयात् तु परस्परोपहितव्यवच्छेदं प्रतीयते, तत x x x ।</p>
<p>(अनु—)योग्यप्रतियोग्यन्वितस्य वाचकत्वमिति ।</p>
<p>एवं च स्मरता स्मृतमेव अनन्वितमपि स्वरूपमन्वयभाजां भवति ।</p>
<p>ननु श्रूयमाणेन पदेन योऽर्थो नावबोधितः स कथमन्तर्हिते तस्मिन्
अवबोध्यते ?</p>
<p>उच्यते — अभिहितान्वयवादिनोऽपि नायं नियमः श्रूयमाण एव पूर्ववर्णजनित—
संस्कारसहितोऽन्त्यो वर्णः प्रत्यायक इति । बालिशाधीतात् प्रागनवधृतार्थाद् अपरिज्ञाने
संस्कृतस्य (अङ्गपरिज्ञानसंस्कारात्) पश्चात् श्रुतादपि भेदा(वेदाद)र्थावगमदर्शनात्, तेन
स्मृत्यारूढस्यावगमकत्वमदोषः; श्रूयमाणेन हि पदेन प्रतियोगिसापेक्षत्वादन्विता—
भिधानस्य प्राक् सहकारिविरहादर्थोऽनभिहितः पश्चादभिधीयत इति किमनुपपन्नम् ?</p>
<p>तथा चाह—</p>
<b><lg>
<l>पदजातं श्रुतं सर्वं स्मारितानन्वितार्थकम् ।</l>
<l>न्यायसम्पादितव्यक्ति पश्चादन्वितबोधकम् ॥ ७७ ॥</l></lg></b> (प्रप.१२)
<b><lg>
<l>स्मृतिसन्निहितैरेवमर्थैरन्वितमात्मनः ।</l>
<l>अर्थमाह पदं सर्वमिति नान्योन्यसंश्रयः ॥ ७८ ॥</l></lg></b> (प्रप.१५)
<p>कथं पुनरन्विताभिधायिना पदेन स्वरूपमात्रं स्मारयितुं शक्यते ?
उच्यते—'अन्वितस्याप्यभिधाने स्वरूपमात्रस्य विद्यमानत्वान्नायं नियमः यावद् गृहीतं
तावत् स्वकर्तव्यं स्मर्तव्यम्, अपि त्वगृहीतं तु न स्मर्यत इति ।</p>
<p>ननु च शब्दस्य स्वरूपाभिधानशक्त्यभावदप्रामाण्ये कथं शब्दश्रवणात्
स्वरूपस्मरणं भवति ? उच्यते— न हि यत्प्रमाणं तत्स्मृतिक(का)रणं, किंतु
(अ)प्रमाणमेव तत् । यस्य तु येन सह काचित् प्रत्यासत्तिः प्रतीतपूर्वा स तत्र
संस्कारोद्‍बोधद्वारेण शक्‍नोत्येव स्मृतिमाधातुम् । अस्ति च स्वरूपस्यापि
तदभिधेयान्तर्गत्या शब्देन सह प्रत्यासत्तिरिति शक्‍नोति तत्रापि (शब्दः स्मृतिं)
जनयितुम् । यथा निर्विकल्पकदशाप्रतीतमर्थस्वरूपमात्रम(न)भिधेयमपि शब्दं स्मारयति
तथा शब्दोऽप्यर्थमिति न किंचिदनुपपन्नम् । तथा चाहुः—(प्रकरणपञ्चिकायाम्)</p>
<pb n="423"/>
<b><lg>
<l>अन्वितस्याभिधानेऽपि स्वरूपं विद्यते सदा ।</l>
<l>तेन स्वरूपमात्रेऽपि शब्दो जनयति स्मृतिम् ॥ ७९ ॥</l>
</lg></b>
<b><lg>
<l>यथार्थेनाप्रमाणेन स्वपदं स्मार्यते क्‍वचित् ।</l>
<l>पदेनाप्यप्रमाणेन तथार्थः स्मारयिष्यते ॥ ८० ॥</l></lg></b>(प्रप.१३–१४)
<p>नन्वेयं यथा (दा)—स्मृतिसन्निहितमाश्रित्यान्विताभिधानं पदैः क्रियते तथा(दा)
स्मरणस्य प्रत्त्यासत्तिनिबन्धनत्वादनेकेषां च (अर्थानां) प्रत्यासत्तिसम्भवात् तेषु
स्मृतिसन्निहितेष्वगृह्यमाणविशेषत्वाद् उखायां पचतीति नोखा पचत्यर्थान्वितैव
केवलाभिधीयेत, सा हि कुलालनिर्वापाद्यन्वितापि प्रतिपन्नेति स्मरणात्
तदन्विताप्युखाभिधीयेत, तथा पचत्यर्थोऽपि पिष्टकादिकर्मकोऽवगत इति
तत्स्मरणन्नोखान्वितोऽभिधीयेतेति ।</p>
<p>तन्न; शब्दैः स्मारितानामन्वयबोधकत्वाद् वृद्धव्यवहारेऽपि तथा दर्शनाद् य एव
हि शब्देन स्मारितोऽर्थस्तेनैवान्विताभिधान—(मिति) कुलालनिर्वापाद्यन्विताप्य—
भिधीयत इति ॥</p>
<p>किंचान्वितार्थाभिधान एवेदं प्रतिनियतार्थान्वयित्वमुपपद्यते । यत्पदान्तरा—
भिधेयतया स्मार्यते तदन्वितस्यैव वृद्धव्यवहारे वाच्यत्वदर्शनात्, यत्रापि
चाध्याहारस्तत्रापि सन्निधापकवशेन विशेषान्विताभिधानलाभ इति लोक(त)एव
ज्ञानमिति न कश्चिद्दोषः । अपि च ज्ञानं तावदनेनायमर्थोऽन्वितो वाच्य इति । तत्र
यद्यनेनाप्यन्विताभिधानं स्यात् वाक्यभेदो भवेत्, न चासावेकवाक्यत्वसम्भवो(वे)
न्याय्यः । तदुक्तम्—</p>
<b><lg>
<l>सम्भवत्येकवाक्यत्वे वाक्यभेदश्च नेष्यते ॥ ८१ ॥</l></lg></b> (श्‍लोवा. १.१.१,९) इति ।
<p>यच्‍चोक्तमन्विताभिधानपक्षेऽन्वितस्यैव पदार्थस्याभिधानादङ्गुल्यग्रादिवाक्ये—
ष्वप्यन्वयः प्राप्‍नोति । तत्र स्मृतानामप्यर्थानामयोग्यत्वेनान्वयाभावादनभिधानमेव,
पदार्थप्रतिपत्तिस्तु स्मृत्यैवोपपद्यत इति । यत्पुनः पुंवचसामर्थे प्रामाण्याभ्युपगमात् पदानां
वाचकशक्तिरेव नावधार्यते । कुतोऽन्विताभिधानमित्युक्ते x x x x देव तावद् वक्तव्यं; न
वयं पुरुषवाक्यानामर्थे प्रामाण्यमभ्युपगच्छामः । येषामपि चाभ्युपगमस्तेषामपि न दोषः,
यतः पदमन्विताभिधायकत्वेन व्युत्पन्नं व्यभिचाराशङ्कया तु लोकेन तन्निश्चायकं
पश्चादाप्‍तत्वालोचनयानुमितेऽर्थेऽनुवादकं तदिति प्रामाण्यमेव नासादयति ॥ (प्रप.)</p>
<pb n="424"/>
<p>ननु च वाचकत्वमपि जहाति; पश्य— 'बालो हि व्युत्पद्यमानः
प्रयोज्यवृद्धव्यवहारस्य शब्दश्रवणानन्तरभाविनीं विशिष्टचेष्टानुमिताम् अर्थप्रतीतिं
शब्दकरणिकां तावदवगच्छति । स तथा व्युत्पन्नः कदाचिदनन्वितार्थपदरचनामुपलभते ।
तत्रोपलभमानस्य तस्यैष विमर्शो जायते सम्भाव्यमानानन्वितार्थपदरचनमिदं वाक्यं
कथं वृद्धस्यार्थनिश्चयं कृतवत् । वृद्धस्यापि हि पुरुषायत्ते वाक्ये नान्वितार्थपदरचनाशङ्का
मंमेव सम्भवतीति । तस्यैवं विचिकित्सोदये पुनरेष निश्चयो जायते— कृतम् अनेनायं
वक्ता इत्थमवधारितः अन्वितार्थान्येव पदानि प्रयुङ्क्ते इति । तथाविधपदप्रयोगश्च
नास्यानुपलब्धेऽन्वय उपपद्यत इत्येवमन्वयोपलम्भमनुमायानेनान्वयो निश्चितः । निश्चिते
चान्वये वाक्यमेतदनुवादभूतमध्येति ।</p>
<p>एवं चेद् अनुवादकतया तस्यार्थस्य तद्वाक्यं वाचकमेवेति पूर्ववाचकशक्तिज्ञानं
नानर्थकमिति मन्यते । यदि परं मया प्रागनुमापुरस्सरोऽर्थनिश्चयोऽस्येति नावगतम् । यापि
चेयमस्यानिश्चितेऽन्वये विशिष्टवक्‍तृज्ञानानुमा, सापि पदानां स्वरूपमात्रावगमादेव
नोपपद्यते, किं तु विशेषावगमात् । न च शक्तेरन्यः पदानां विशेषोऽवकल्पते । अतो
मयेवानेनाप्यमीषां पदानां वाचकशक्तिरवधारिता । तेन विशिष्टान्वयवाचकपदप्रयोगात्
तत्‍तद्‍विषयं वक्तुः पूर्वविज्ञानमनुमितवानिति ॥</p>
<p>नन्वनन्तप्रतियोग्यन्वितस्वार्थबोधनविषया अनन्ता एव शब्दस्य शक्तयः
परिकल्पयितव्याः स्युः । अभिहितान्वयवादे त्वेकस्मिन्नर्थे शब्दस्यैकैकैव शक्तिरिति
(प्रप.१०) ।</p>
<p>तन्न । एकयैवाकाङ्क्षितसन्निहितयोग्यार्थान्वितस्वार्थाभिधानशक्त‍या प्रतियोगि—
भेदेन चक्षुरादीनामिव कार्यभेदोपपत्तेः । यथैकयैव दर्शनशक्त‍या चक्षुः
घटादिप्रतियोगिसहायभेदान्नानाज्ञानानि जनयति, तथा शब्दोऽपि प्रतियोगिभेदादिति
मन्तव्यम् । एवं च—</p>
<b><lg>
<l>पदैरेवान्वितस्वार्थमात्रोपक्षीणशक्तिभिः ।</l>
<l>पदार्था बोधिता बुद्धौ वाक्यार्थोऽपि तथा सति ॥ ८२ ॥</l></lg></b> (प्रप.२) इति ।
<p>एवं चैतदप्युपपद्यते संहत्याऽर्थमभिदधति पदानि वाक्यम्, एकार्थपरः पदसमूहो
वाक्यमिति सङ्घातार्थपारतन्त्र्यात् पदानां स्वार्थाभिधानं न सम्भवति । न च
सङ्घातकार्यमकुर्वन्ति क्‍वचिदपि पदानि दृश्यन्ते, न ह्येषां सङ्घातकार्ये स्वकार्ये च
पृथक्प्रयोगो विद्यते, सर्वथा सङ्घातकार्य एव प्रयोगात् ।</p>
<pb n="425"/>
<p>नैवम् । संहतानां सङ्घातकार्यवत् स्वकार्यस्याप्युपलम्भात्, यथा
शकटाङ्गानामयमंशोऽनेन कृतोऽयमनेनेति, न च शकटाङ्गान्यपि पृथक्प्रयुज्यमानानि
स्वकार्यं कुर्वन्ति दृश्यन्ते ।</p>
<p>किं पुनः पदानां स्वकार्यम् ?</p>
<p>याऽसौ स्वार्थप्रतिपत्तिः ।</p>
<p>किं वा सङ्घातकार्यम् ?</p>
<p>याऽसौ वाक्यार्थप्रतिपत्तिः । तच्‍च पदानामेकैकस्य कृत्स्नफलपर्यन्तव्यापार—
कारित्वात् । तथा ह्येकैकस्मिन् सति कृत्स्नफलपर्यन्तो व्यापारो निर्वर्तते, एकैकेन विना
न निर्वर्तत इति एवं कृत्स्नकारि भवति ।</p>
<p>किमत्र पदान्तरेण क्रियेत इति चेत्, सर्वकारकेष्वपि तुल्योऽयमनुयोगः । तत्र
यथा संहत्य कुर्वन्ति कारणादीनि कार्याण्युच्यन्ते तथा संहत्याप्यभिदधति पदान्य—
भिधायकान्युच्यन्ते ॥</p>
<p>नन्वाकाङ्क्षासन्निधियोग्यताभिश्चेदन्वयोपपत्तिरभिहितान्वय एवास्तु किमन्विता—
भिधानेन ? पदेषु ह्यनन्वितमपि स्वं स्वमर्थमभिधायोपरतव्यापारेष्वाकाङ्क्षादिभिः
पदार्थानामन्वयप्रतीतिर्भविष्यतीति ।</p>
<p>उच्यते, कस्येयमाकाङ्क्षा, शब्दस्यार्थस्य प्रमातुर्वा ? शब्दार्थयोस्तावद—
चेतनत्वान्नाकाङ्क्षा, फलतः प्रमातुरेवेयम् । तत्र वाचोयुक्तिः—'शब्दः
शब्दान्तरमाकाङ्क्षत्यर्थोऽर्थान्तरम् । स्वतन्त्रस्याऽऽकाङ्क्षा न प्रमाणं, पुरुषेच्छाया
वस्तुस्थितेरयुज्यमानत्वाच्छब्दप्रमाणपृष्ठभावित्वेन त्वर्थेषु पुरुषस्याकाङ्क्षा भवन्ती
भवत्यर्थानां संसर्गहेतुरित्येवं शब्दस्यैवायमिषोरिव दीर्घदीर्घो व्यापारः । उपरतव्यापारे तु
शब्दे पुरुषस्याकाङ्क्षामात्रं न सम्बन्धकारणम्, अशाब्दत्वप्रसङ्गात्; साक्षाच्‍च
शाब्दत्वसम्भवे व्यवधानाश्रयणस्यायुक्तत्वात् । अतो नान्यदन्विताभिधानात् संसर्गप्रतीतेः
कारणमस्ति । न खल्वानय गां शुक्लामित्यादिवाक्येषु संसर्गपदं प्रयुज्यते यतः
संसर्गप्रत्ययः स्यात्, प्रयुज्यमानमपि दशदाडिमादिवाक्यवदनन्वितार्थमेव स्यात् ।
तस्मात् 'पदानानामन्विताभिधानमेव न्याय्यमि'—ति ॥</p>
<p>(<b>अभिहितान्वयवादः</b>)</p>
<p>अभिहितान्वयवादिनः पुनरित्थमाचक्षते —'स्वं स्वमर्थमभिधाय निवृत्तव्यापाराणि
पदानि भवन्ति । अथेदानीं पदार्था अवगता आकाङ्क्षासन्निधियोग्यताभिरन्वयमुपयन्तो
वाक्यार्थमवगमयन्ति ।</p>
<pb n="426"/>
<p>नन्वेवमशाब्दः स्यात् ?</p>
<p>नैवम्; पारम्पर्येणापि प्रतिपादयतां पदानां वाक्यार्थे सामर्थ्यस्याविघातात् ।
तदुद्देशेन च प्रयुक्तानां पदार्थप्रतिपादनमवान्तरव्यापारो भविष्यति । न
चावान्तरव्यापारस्य कारकान्तरेष्वपि व्यवधायकत्वमिष्यते । तदाह—</p>
<b><lg>
<l>न विमुञ्चन्ति सामर्थ्यं वाक्यार्थेऽपि पदानि नः ।</l>
<l>तन्मात्रावसितेष्वेषु पदार्थेभ्यः स गम्यते ॥ ८३ ॥</l></lg></b> (श्लोकवा.)
<b><lg>
<l>वाक्यार्थमितये तेषां प्रयुक्ते नान्तरीयकम् ।</l>
<l>पाके ज्वालेव काष्ठानां पदार्थप्रतिपादनम् ॥ ८४ ॥</l></lg></b> (श्‍लोकवा.) इति ।
<p>तत्र च क्रियापदानि क्रियामात्रमभिदधति, कारकपदानि तु कारकमात्रम्, कुतो
वैषां मिथस्संसर्ग(ज्ञान—)म् ? न ह्येकपदोच्‍चारणकाले पदान्तरार्थप्रतीतिरस्ति । न
चाप्रतीयमानेनापि संसर्गप्रतीतिरस्ति ।</p>
<p>न चाप्रतीयमानेनापि संसर्गप्रतीतिप्रसङ्गः ।</p>
<p>ननु च वृद्धव्यवहारात् पदानां अर्थावधारणम्, वृद्धाश्च वाक्येनैव व्यवहरन्ति,
न पदेन । वाक्ये वान्वितानामेव पदार्थानामुपलम्भात् कथमुच्यते क्रिया x x x मात्रं
पदेभ्योऽवगम्यत इति ?</p>
<p>उच्यते—'सत्यं वाक्येभ्य एव पदानां व्युत्पत्तिः; सा तु किमेकघटनाकारक—
संहतवाक्यार्थनिष्ठा, किं वा पदार्थपर्यन्तेति चिन्तनीयम् ।</p>
<p>पूर्वस्मिन् पक्षे प्रतिवाक्यं व्युत्पत्तिरपेक्षणीया, सा चानन्त्यव्यभिचारा—
दिभिर्बहुप्रमादा । पदार्थपर्यन्तायां च व्युत्पत्तौ नूनं निर्धारणीयम् 'इयानस्य पदस्यार्थ'
इति । अन्वितार्थाभिधानवादिनोऽपि नियतः x x x करणीयः । पदार्थनियमानपेक्षणे हि
गामानयेति विवक्षुरश्वपदमपि निमित्ततयोपाददीत । न हि तस्यानपेक्षितपदपदार्थप्रविभागो
वैयाकरणवद् वाक्यार्थप्रत्यय उदेति । तस्माद् यावानावापोद्वापपर्यालोचनया पदस्यार्थो
निर्धार्यते तावानेव तस्यार्थ इति ।</p>
<p>नन्वाकाङ्क्षितयोग्यसन्निहितार्थोपरक्तस्तस्यार्थो भवतु, सर्वदा संहत्य
व्याप्रियमाणत्वात् ।</p>
<p>नैवम्; सर्वदा संहत्य व्याप्रियमाणस्तु तावान्, यावत्यभिधात्री तस्य शक्तिः ।</p>
<p>कियती च तस्याभिधात्री शक्ति ?</p>
<p>यावन्तमर्थमाकाङ्क्षितैर्योग्यैः सन्निहितैश्च संयुज्यमानं वियुज्यमानं च न मुञ्चति
<pb n="427"/>
क्रियामात्रं कारकमात्रं च; अतस्तावत्येवाभिधात्री शक्तिरन्वयव्यतिरेकाभ्यां तस्य
निर्धार्यते । तदुक्तम्, 'अव्यभिचाराद्धि तन्मात्रमेव तदर्थो नाधिकं व्यभिचारात्' इति ।</p>
<p>नन्वत्र शक्तित्रयकल्पनागौरवलक्षणो दोषः प्राप्‍नोति । पदार्थानां हि शब्दादन्यतः
प्रमाणादवबोधकत्वं दृष्टमिति शब्दाभिधेयानां तदवबोधकत्वशक्तिः कल्पनीया ।
तस्याश्चोत्पत्तौ शब्दसंस्पर्श एव हेतुरित्याश्रयणीयम् । शब्दो हि विशिष्टार्थ—
प्रतिपत्तिपरतया लोके प्रयुज्यमानो दृष्टः, न चासौ साक्षाद् वाक्यार्थप्रतिपादने समर्थ
इति पदार्थानवान्तरव्यापारीकरोति । ते च यद्यन्योन्यान्वयबोधनसमर्थास्तदा तेषामवान्तर—
व्यापारता स्यात्, नान्यथा । पदार्थानामपि विशिष्टार्थावबोधपरशब्दसंस्पर्शादेषा
शक्तिराविर्भवतीति शब्दस्यापि पदार्थगतशक्त्याधानशक्तिरनुमन्तव्येति ।</p>
<p>स्यादेतदेवं यदि मानान्तरावसेयानां पदार्थानामन्योन्यान्वयावगमसामर्थ्यं
नावधार्यते । अवधार्यते च श्वैत्यस्यानवधारिताश्रयविशेषस्याप्रत्यक्षोपलब्धस्याश्वस्य
चाप्रतिपन्नगुणविशेषस्य हेषाशब्दानुमितस्य श्वेतोऽश्वो धावतीत्यन्वयः । तदाह—</p>
<b><lg>
<l>पश्यतः श्वेतमारूपं हेषाशब्दं च शृण्वतः ।</l>
<l>पदनिक्षेपशब्दं च श्वेतोऽश्वो धावतीति धीः ॥ ८५ ॥</l>
</lg></b>
<b><lg>
<l>दृष्टा वाक्यविनिर्मुक्ता (श्‍लो. वा.)॥ ८६ ॥</l></lg></b> इति ।
<p>आरूपमित्यव्यक्तरूपम् । तेन गुणविशेषो न प्रत्यक्षेणावसीयत इति उक्तं भवति ।</p>
<p>अत्रेदं पर्यनुयुज्यते—'किं येन पुरुषेण श्वैत्यसमानाश्रयौ हेषाध्वनिपद—
निक्षेपशब्दाववगतौ तस्यैवेयं श्वेतोऽश्वो धावतीति धीः, उत यस्यापादानानध्यवसाय—
स्तस्यापीति ?</p>
<p>किमतः ?</p>
<p>यदि तावदप्रत्याकलितहेषाध्वनिपादविहारनिर्घोषापादानस्येत्युच्यते, तदा प्रतीति—
विरोधः; स ह्येवं प्रतिपद्यतेभवितव्यमस्मिन् देशे नूनमश्वेन, भाव्यं च केनचिद् धावतेति ।</p>
<p>अथाश्वसम्बन्धिनमेव खुरपुटटङ्काररवमभ्यासपाटववशादवैति, तदासावश्ववर्तिनीं
वेगवतीं गतिमनुमिनोति, न पुनः केवलामेवावगम्य तस्यान्वयं पदार्थसामर्थ्येनाव—
बुध्यते । योऽप्यस्मिन् देशे नास्त्यन्योऽश्वाद् इति निश्चित्य पारिशेष्यादपादा—
नाध्यवसायेऽपि हेषाध्वनेः श्वैत्यसमानाधिकरणमश्वत्वमप्यध्यवस्यति तस्यापि
गृहाभावदर्शनमिव बहिर्भावावगतावर्थापत्तिः 'योऽयं श्वेतः स एवाश्व' इति प्रमाणम् ।
यस्तु श्वेतसमानाधिकरणहेषाध्वनिखुरपुटटङ्काररवावध्यवस्यति तस्याश्वात्वे वेगवति च
<pb n="428"/>
गमने श्वेतद्रव्यवर्तिन्येवानुमानं न स्वतन्त्रयोः । अतः प्रमाणान्तरेण असम्बन्धावगतार्थानां
न क्‍वचिदनुमानार्थापत्तिव्यतिरेकेणान्वयबोधकत्वं प्रतीतम् ।</p>
<p>अपि च यदि पदार्थावगतिमात्रादेवान्वयावगमस्तदा कस्मिन् प्रमाणेऽस्यान्तर्भाव
इति वाच्यम् । न तावच्छाब्दे, शब्दाभावात्; पदार्थाभिधानावान्तरव्यापारेण हि
यच्छब्दादन्वयज्ञानं न तच्छाब्दमित्यभिहितान्वयवादिनां सिद्धान्त इति नास्य
शाब्देऽन्तर्भावः । प्रमाणान्तराभ्युपमे तु शाब्दस्योच्छेदः, शब्दावगतपदार्थाविषयेऽपि
तस्यैव प्रामाण्यप्रसङ्गात् । तस्माच्छब्दाभिहितानां पदार्थानामन्यत्रादृष्टं वाक्यार्थाव—
बोधनसामर्थ्यं परिकल्पयितव्यम् । तदाधानशक्तिश्च शाब्दानामपीति कल्पनालाघवा—
च्छब्दानामेवान्वितस्वार्थबोधनशक्तिमात्रं कल्पयितुं न्याय्यम् ।</p>
<p>अथोच्यते—'आकाङ्क्षासन्निधियोग्यतावन्तः पदार्था एव वाक्यार्थीभवन्ति, न
पुनर्वाक्यार्थमवबोधयन्तीति, तदतिमन्दम्; वाक्यार्थावगतेः कारणाभावप्रसङ्गात् ।
अनुपायत्वे हि पदानामन्वयप्रतीतौ पदार्था अपि चेन्न कारणं अकारण्येवान्वय—
प्रतीतिरापद्येत ।</p>
<p>स्यान्मतम्—'क्रियापदेन कारकपदेन वा साकाङ्क्षार्थे पूर्वाभिहिते यदेव पदान्तरेण
योग्यं प्रतियोगिपदार्थान्तरं सन्निधाप्यते, तदेव तत्र सम्बन्धित्वेनावतिष्ठत' इति ।</p>
<p>सत्यमेवम्; अवगतिस्तु तत्सम्बन्धस्य किंनिबन्धनेति वाच्यम् ?</p>
<p>अथ पूर्वपदार्थे साकाङ्क्षे यत्पदान्तरमुच्‍चरति तत् तत्सम्बन्धितयैव
स्वार्थमुपनयति, प्रत्ययवत् । यथा प्रकृत्यर्थे पूर्वप्रतीते प्रत्यय उच्‍चार्यमाणः स्वार्थं
तद्विशिष्टमेवाभिधत्ते तथा पदान्तरमपीति । तदुक्तम्—'प्रकृतिप्रत्ययौ प्रत्ययार्थं सह
ब्रूत'—इति (काशिकायां १.२.५६) । प्रकृतिः स्वार्थं प्रत्ययार्थविशेषणत्वेनोपनयन्ती
प्रत्ययेन सह तदर्थमाहेत्यर्थः । तथा चोक्तम्—</p>
<b><lg>
<l>नित्यं विशिष्ट एवार्थे प्रत्ययो यतत्‌प्रयुज्यते ।</l>
<l>तत्पूर्वतरविज्ञातप्रकृत्यर्थविशेषणात्	॥ ८७ ॥</l></lg></b>(प्र.प.) इति ।
<p>अङ्गीकृतं तर्हि द्वितीयस्यान्विताभिधानं, प्रथमस्य तथापि नास्तीति चेन्न; वाक्ये
पदानां प्रयोगक्रमनियमाभावात् । यदेव कदाचित् प्रथमं तदेव कदाचिद् द्वितीयमिति
सर्वपदानामन्विताभिधानमापतितम् । किंच प्रत्ययश्चेदन्विताभिधायी तदा तदविशेषात्
पदानामन्विताभिधायिता किमिति नाभ्युपेयते ? किमर्धवैशसेन ?</p>
<pb n="429"/>
<p>अत्राभिधीयते; लाक्षणिका एव सर्वे वाक्यार्थाः, ततश्च न पदार्थानामन्वय—
बोधने शक्तिगौरवम् । अनन्वितावस्थो हि पदेनार्थोऽभिहितोऽन्वितावस्थां स्वसम्बन्धिनीं
लक्षयति । अवस्थावस्थावतोर्हि संबन्धादवस्थावत्यवगते भवत्येवावस्थापि बुद्धिस्था
सर्वत्र संबन्धिनि दृष्टे सम्बन्ध्यन्तरे बुद्धिर्भवतीति सिद्धमेव । तेन नास्ति
पदार्थानामन्वितबोधने शक्तिकल्पनेति । तदाह—</p>
<b><lg>
<l>वाक्यार्थो लक्ष्यमाणो हि सर्वत्रैवेति लक्ष्यते ॥ ८८ ॥</l></lg></b> (प्रप.) इति ।
<p>कथं पुनरियं लक्षणा ?</p>
<b><lg>
<l>वाच्यस्यार्थस्य वाक्यार्थे सम्बन्धानुपपत्तितः ।</l>
<l>तत्सम्बन्धवशप्राप्‍तस्यान्वयात् लक्षणोच्यते ॥ ८९ ॥</l></lg></b>१(प्रप.१०/११)
<p>तद्यथा— 'गङ्गायां घोषः प्रतिवसतीत्यादिश्रौतस्य गङ्गार्थस्य वाक्यान्वयासम्भवात्
तत् परित्यज्य तत्सम्बन्धाल्लब्धसन्निधेः कूलस्य वाक्यान्वितताऽध्यवसीयते । अत एव
चाहुः—'अनुपपत्त्या सम्बन्धेन च लक्षणा भवति इह च गामानयेत्यादौ न श्रौतस्यान्वया—
योग्यत्वं, नाप्यन्वितावस्थस्यानयनसम्बन्धार्हता, अन्वितस्यान्वयान्तराभावात् ।</p>
<p>अपि च सर्ववाक्यार्थानां लाक्षणिकत्वे मुख्य x x x ।</p>
<p>अथ मा भूदेषा लक्षणा । किंतु क्रियावगतकारकान्वयिनीमात्मनो
दशामवगमयत्यविनाभावित्वादिति ।</p>
<p>उच्यते—'शाब्दत्वं तावदित्थमपह्नुतमन्वयावगमस्य । किंतु सामान्यतोदुष्टा—
नुमानगोचरताऽभ्युगता भवति । तथा च विशेषावगतिरनुपपन्नमूलाऽऽपद्येत ।</p>
<p>अथ विशेषान्वयं विना व्यवहारानवकल्पनादनर्थकं शब्दोच्‍चारणमिति
तदाश्रयणम् ?</p>
<p>एवमपि प्रेक्षापूर्वकारिणां सार्थकमात्रप्रयोगिणां वचनाद् विशेषान्ययावगमः । वेदे
त्वानर्थक्येन न भवितव्यमिति प्रमाणाभावान्न शक्यते विशेषान्वयो वक्‍तुम् ।</p>
<p>न च लोकेऽप्यानर्थक्यमापद्यत इत्येतावता कारणेनोपायान् विनापि विशेषा—
ध्यवसानं युक्तम् । न हि दग्धुकामस्यौदनस्यौदकोपादानमनर्थकमिति जलस्य
दाहकशक्तिराविर्भवतीति काममानर्थक्यम् । न पुनः सामान्यतोदृष्टस्य विशेषान्वयिता ।</p>
<p>अथाकाङ्क्षितसन्निहितयोग्यान्वयपरता वृद्धव्यवहारेण पदानामवगतेत्यन्वयावगमः ।</p>
<p>तन्न; वृद्धव्यवहार एव कथं तत्परता तत्पदानामुपायाभावे निर्वहतीति चिन्ता ।
<!-- NOTES pg=429!-->
१. नेत्यालङ्कारिकाः, लक्षणा—सामग्र्या अभावात् ।
<pb n="430"/>
सा हि पदानां पदार्थानां वा शक्तिकल्पनां विनानुपपन्नेति मन्यामहे । सा च
पदानामेवोचिता । यदाह—</p>
<b><lg>
<l>प्राथम्यादभिधातृत्वात् तात्पर्यावगमादपि ।</l>
<l>पदानामेव सा शक्तिर् वरमित्यवगम्यताम् ॥ ९० ॥</l></lg></b> (प्रप.११)
<p>प्रथमभावीनि हि पदान्यतिलङ्घ्य न पदार्थेषु वाक्यार्थावबोधनशक्तिराश्रयितुं
युक्ता । किंच पदानि तावद् अभिधायकानीति निर्विवादम् । तेन तेषा—
मभिधानशक्तिस्सम्प्रतिपन्नैवेति तस्या एवान्वयपर्यन्तता कल्पयितुं सुकरा । पदार्थानां तु
बोधनशक्तिरेव कल्प्या । तेन धर्मिकल्पनातो धर्मकल्पना लघीयसीति अन्विता—
भिधानशक्तिः पदानामेव कल्पयितुमुचिता ।</p>
<p>किंच पदान्यभिधायकानीष्यन्ते । तत्र यदि स्वरूपमात्रविषयामेव बुद्धिमाद—
ध्युरभिधायकता हीयेत, तस्या बुद्धेः सम्बन्धग्रहणसमुपजातसंस्कारप्रभवत्वात् । अवश्यं
हि सम्बन्धस्मरणसिद्ध‍यर्थं सम्बन्धिभूतार्थसाधारणसंस्कारोद्‍बोधोऽङ्गीकरणीयः । तस्मात्
सम्बन्धग्रहणसमयानधिगतानन्वितार्थप्रतिपादनाभ्युपगम एव शब्दानामभिधायकतेति
तामङ्गीकुर्वता पदानामन्विताभिधायिताऽऽश्रयणीया । यस्तु—</p>
<b><lg>
<l>पदमभ्यधिकाभावात् स्मारकान्न विशिष्यते ॥ ९१ ॥</l></lg></b> (श्‍लोवा. ५.१०७)
<b><lg>
<l>भावनावचनस्तावत् तां स्मारयति लोकवत् ॥ ९२ ॥</l></lg></b> (श्‍लोवा. ७.२४८)
<p>इत्याचार्यवचनदर्शनात् अभिधावत् स्मारकतामेव पदानाभिधायकतां मन्यते । नापि
तावत् पदानां वाक्यार्थपरताभ्युपगन्तव्या, अन्यथा वाक्यार्थस्याशाब्दत्वप्रसङ्गात् ।</p>
<p>एवं चेत् पदानामेव साक्षाद् वाक्यार्थबोधने शक्तिरस्तु, किं परम्पराश्रयणेन ?</p>
<p>एवं च पदपदार्थेषु पदानां स्मारकत्वातिरिक्तं येऽभिधायकत्वमाहुस्तेषां
शक्तित्रयकल्पना, एका तावत् पदानामभिधान—(शक्तिः, अपरा च पदार्थगतान्वय—)
बोधशक्त्याधानशक्तिः, पदार्थानामन्वयज्ञापनशक्तिरिति । स्मारकत्ववादिनां त्वभिधान—
शक्तिं हित्वा शक्तिद्वयकल्पना । अन्विताभिधाने पुनरेकैव शक्तिरिति शक्तिकल्पना—
लाघवादन्विताभिधायीन्येव पदानीति न्याय्यं, न पुनरभिहितानामन्वय इति ।</p>
<p>अत्रोच्यते—यत् तावत् पदार्थानामन्वयबोधकत्वे शक्तित्रयकल्पनागौरवमित्युक्तं,
तन्न सम्यक्; प्रमाणान्तरावगतानां पदार्थानामन्वयावबोधकत्वदर्शनात् । दृश्यते—</p>
<pb n="431"/>
<b><lg>
<l>पश्यतः श्वेतमारूपं हेषाशब्दं च शृण्वतः ।</l>
<l>खुरनिक्षेपशब्दं च श्वेतोऽश्वो धावतीति धीः ॥ ९३ ॥ (श्‍लोवा. ७.३५८)</l>
</lg></b>
<p>न चैतद् वाच्यम्; अर्थापत्त्यनुमानयोरयं व्यापारः, तद्विषयायाः प्रतीतेरिह
विवक्षितत्वात् । यत्र ह्याकाङ्क्षादित्रयोपेताः पदार्था एवान्योन्यमन्वयं गमयन्ति, न
तत्रार्थापत्त्यनुमानयोर्व्यापारः । यथा सुरभि चन्दनं, स्वादु सहकारमिति । न चात्र
विशिष्टप्रतिपत्तौ प्रत्यक्षमेव व्याप्रियते; चक्षुरादीनां रूपादिनैयत्येन
परस्परविषयेणाज्ञातत्वात् । तथा हि न गन्धाद्युपलब्धौ चक्षुः व्याप्रियते, नापि
रूपाद्युपलब्धौ घ्राणमिति । अस्ति च सुरभि चन्दनमित्यादौ विशिष्टार्थप्रतिपत्तिः, एवं
श्वेतोऽश्वो धावतीत्यत्रापि द्रष्टव्यम् ।</p>
<p>यच्चात्रोक्तं 'कस्मिन् प्रमाणेऽस्यान्तर्भाव' इति; तत्र न कस्मिंश्चित्
प्रमाणेऽन्तर्भावः, किन्तु प्रमाणफलमेतत् । यदि वा पदार्थ एवात्र प्रमाणम्, तेषां च
शब्द एवान्तर्भावान्न सप्‍तमप्रमाणापत्तिः । पदार्था हि शब्दात् प्रमाणान्तरतो वा प्रतिपन्ना
आकाङ्क्षासन्निधियोग्यताभिः क्रियाकारकादिरूपेण चेत् प्रतीयमानाः संसर्गबुद्धिं
जनयन्ति शाब्दमेवैतद् भवति ।</p>
<p>यत् पुनराकाङ्क्षासन्निधियोग्यतावन्तः पदार्था एव वाक्यार्थीभवन्तीत्युपन्यस्य
दूषितं, तत्र न वयमेवं ब्रूमः 'पदार्था एव वाक्यार्थीभवन्ति' ।</p>
<p>किं तर्हि?</p>
<p>गमयन्ति ।</p>
<p>यच्च प्रत्ययदृष्टान्तेन द्वितीयपदस्यान्विताभिधायित्वेऽर्धवैशसमुक्तं, तदपि
नास्ति; प्रकृतिप्रत्यययोरपि पदवदेवान्वयव्यतिरेकावधारितव्यतिरिक्तशक्तिकयोर—
भिहितान्वयस्यैवोपपत्तेः ।</p>
<b><lg>
<l>पाकं हि पचिरेवाह कर्तारं प्रत्ययोऽप्यकः ।</l>
<l>पाकयुक्तः पुनः कर्ता वाच्यो नैकस्य कस्यचित् ॥ ९४ ॥</l></lg></b> (प्रप.)
<b><lg>
<l>प्रकृतिप्रत्ययौ ब्रूतः प्रत्ययार्थं सहेति च ।</l>
<l>भेदेनैवाभिधानेऽपि प्राधान्यादेवमुच्यते ॥ ९५ ॥</l></lg></b> (न्याम.)
<p>लाक्षणिकवाक्यार्थविषये तु मृषैवोपालब्धाः स्मः ।</p>
<!-- NOTES pg=431!-->
१. मन्ये भोजस्यैवेयं कारिका ।
<pb n="432"/>
<b><lg>
<l>न हि गामानयेत्यादौ लक्षणास्माभिरिष्यते ।</l>
<l>गङ्गायां घोष इत्यादौ न चैषा प्रतिषिध्यते ॥ ९६ ॥१</l>
</lg></b>
<p>तेन न मुख्यलाक्षणिकवाक्यार्थप्रविभागानुपपत्तिः ।</p>
<p>यदपि क्रियाऽवगता कारकान्वयिनीमात्मनो दशामवगमयत्यविनाभावित्वा—
दित्यस्मिन् पक्षे विशेषानवधारणमशाब्दत्वं च दोष इत्युक्तं, तदप्यनुमतमेव । न
ह्यविनाभावतो विशिष्टा वाक्यार्थप्रतीतिरिति मन्यामहे, अपि त्वाकाङ्क्षासन्नि—
धियोग्यताबलेन । आकाङ्क्षादिसद्भावे च शाब्दत्वं भवत्येवेत्यभिहितं पुरस्तात् ।</p>
<p>यच्च प्राथम्यादिभिः पदानामेवान्वयबोधनशक्तिरस्त्विति वादितं, तत्राभिधान—
शक्तिः पदानामिष्यत एव, अन्वयपर्यन्तता तु तस्या नेष्यते, वाक्यार्थप्रतीतेरन्य—
थाप्युपपद्यमानत्वात् । वाक्यार्थे हि तात्पर्यशक्तिः पदानां व्याप्रियते, नाभिधात्री । तां
च पृथगविविञ्चता भवतान्विताभिधानमभ्युपगतम् । तच्च न युक्तम् । सर्वत्राभिधात्र्याः
शक्तेरविशेषेण प्रवृत्तौ पदार्थनैयत्यानवधारणे पदान्तरोच्चारणवैयर्थ्यादिदोषप्रसङ्गात् ।
पदान्तरानुच्चारणे त्रयेणान्वितमर्थमभिदधाति गोशब्दः । स नाभिधीयते, तत्संसर्गश्चा—
भिधीयत इति विप्रतिषिद्धम् । तदभिधाने तु तद्वत्संबन्धाभिधानमित्येकमेव गोपदं सर्वार्थं
स्यात् । तस्मान्न सर्वत्राभिधात्री शक्तिः शब्दस्योपपद्यत इति नान्विताभिधानम् ।</p>
<p>एतेन यदुक्तं पदार्थानां बोधनशक्तिरेव कल्प्या, पदानां तु क्लृप्‍ताना—
मेवान्वयपर्यन्ततेति धर्मिकल्पनातो धर्मकल्पना लघीयसीति अन्विताभिधानमेव
युक्तमिति, तदपि निरस्तं भवति । यच्चोक्तं सम्बन्धस्मरणावगतसम्बन्धिप्रतिपत्ति—
सिद्धान्वितार्थगोचरैवाभिधानशक्तिरस्त्विति, तदप्यनुपपन्नम् । सम्बन्धस्मरणसव्यपेक्षस्य
पदस्याभिधायकत्वात् । न चान्विते सम्बन्धस्मरणं भवति । प्रतियोगिनामानन्त्येन
सम्बन्धस्य ग्रहीतुमशक्यत्वात् । तस्मान्निष्कृष्टपदार्थमात्रविषयत्वमेवाभ्युपगमनीयम् ।</p>
<p>यत्त्वधिगतविषयत्वं दूषणमुक्तं तदिष्यत एव । अत एव न पदं पदार्थे प्रमाणम्,
अधिगतविषयत्वात्, अनधिगतार्थगन्तृ हि प्रमाणं भवति । न च पदस्य स्वार्थे
स्मारकत्वमेव । यदाह—</p>
<b><lg>
<l>पदमभ्यधिकाभावात् स्मारकान्न विशिष्यते ॥ ९७ ॥</l></lg></b> (श्‍लोवा. ५.१०७)
<p>न तु स्मारकमेव भवति । तस्मात् पदानामभिहितान्वय एव न्याय्य इति ।</p>
<pb n="433"/>
<p>(<b>उभयवादः</b>)</p>
<p>उभयवादिनस्त्वेवमामनन्ति, सामान्यतोऽन्विताभिधानं विशेषतोऽभिहितान्वय इति ।
गोशब्दो हि स्वार्थमनवगतविशेषगुणक्रियासामान्यान्वितमभिधत्ते । तदेतत्
सामान्येनान्विताभिधानम् । शुक्लादिगुणविशेषस्तु पदान्तरादवगम्यते । सोऽयं
विशेषेणाभिहितान्वय इति ।</p>
<p>अपि च क्रियाकारकसंसर्गरूपो वाक्यार्थः, क्रियासम्बन्धमन्तरेण कारकत्वानुपपत्तेः ।
विशेषेषु चानन्त्यव्यभिचारादिदोषात् क्रियासामान्यान्वित एव कारके कारकपदानां
सम्बन्धग्रहणं, संबन्धानुसारेण चाभिधानात् सामान्येऽन्विताभिधानमेव घटते । व्यवहारकाले
च क्रियाविशेषान्वितानामेव कारकाणामुपलम्भात् । क्रियाणामपि च कारकविशेषान्वितानां
प्रतीतेः शब्दव्यापारस्य सामान्यान्वयाभिधानेनैव परिसमाप्‍तेर्विशेषेष्वभिहितान्वय एव
युज्यते । एवं च पदान्तरोच्चारणमपि न व्यर्थं भवति, अपेक्षितक्रियाकारकविशेष—
समर्पकत्वेनार्थवत्त्वात् ।</p>
<p>यद्यपि चात्र क्रियाकारकमात्रान्वयाभिधाने क्रियाकारकमात्रसम्बन्धित्वं
क्रियाकारकसामान्याभिप्रायम्, तथाऽपि स्वार्थमात्रोपादायिनः सर्वभेदान् प्रति योग्यता;
तदेवा—(तद्भेदा—)नुगुण्यमात्रं सामान्यम्, न हि तथा, अन्यथा सर्वथा वेति
सामान्यमवस्थितरूपं किंचिदस्ति, सर्व एते विशेषा एव । तस्यास्तु सामान्यावस्थायां भेदस्य
कस्यचिदनिरूपणादत्यागाच्च या सर्वभेदोपग्रहयोग्यतायां परिप्लवमानार्थकल्पना तां
सम्बन्धो विषयान्तरादवच्छिद्य विशिष्टे विषये नियमयति । तदुक्तम्—</p>
<b><lg>
<l>सर्वभेदानुगुण्यं तु सामान्यमपरे विदुः ।</l>
<l>तदर्थान्तरसंसर्गाद् भजते भेदरूपताम् ॥ ९८ ॥</l></lg></b> (वाप. २.४४)
<b><lg>
<l>भेदानाकाङ्क्षतस्तस्य या परिप्लवमानता ।</l>
<l>अवच्छिनत्ति सम्बन्धस्तां विशेषे निवेशयन् ॥ ९९ ॥</l></lg></b> (वाप. २.४५)
<p>अत एव च नानेकवाक्यार्थप्रतीतिः । सर्वेषां कारकाणां कर्मादिभावेन
व्यवस्थितानामेव क्रियासम्बन्धात् । न च प्रथमश्रुतादप्यर्थप्रतीतिः, विद्यमानस्याप्यन्वयस्य
सम्बन्धग्रहणमन्तरेणानुपलब्धेः । न चैकपदोच्चारणकाले सकलवाक्यार्थप्रतीतिः, तदानीं
विशेषसमर्पकपदप्रयोगायोगात् ।</p>
<p>यद्येवं सामान्येनान्विताभिधानमेवास्तु, किं विशेषेणाभिहितान्वयेन ।
<pb n="434"/>
वृद्धव्यवहारप्रसिद्धसम्बन्धो हि शब्दोऽर्थस्य वाचकः । अन्वयव्यतिरेकाभ्यां च
सम्बन्धावधारणम् । न च विशेषान्वयविषयौ तौ सम्भवतः । क्रियापदं हि कारक—
सामान्याऽव्यभिचारिण्या क्रियया सहान्वयव्यतिरेकौ भजते, विशेषान्वये
विशेषान्तरव्यभिचारात् । एवं कारकपदमपि ।</p>
<p>तन्न; विशेषान्वयेऽपि आकाङ्क्षासन्निधियोग्यत्वोपाधिवशेन सम्बन्धग्रहणं सुकरमिति
तदभिधायितैव युक्ता पदानाम् । यदि चासौ नेष्यते तदा वाक्यार्थप्रतिपत्तिरेव नोपपद्यते,
वाक्यार्थस्य विशेषान्वयरूपत्वात् ।</p>
<p>ननु च सामान्यान्वयोऽभिहितो विशेषान्वयमाक्षेप्स्यति, निर्विशेषस्य सामान्यस्यैव
प्रत्येतुमशक्यत्वात् ।</p>
<p>नैवम् । यथा जातिर्व्यक्तिमाक्षिपन्त्यपि न प्रतिनियतं विशेषमाक्षिपति, तथात्रापि
नियताविशेषाभावान्नियतविशेषात्मकवाक्यार्थप्रतीतिरुपपन्ना ।</p>
<p>ननु विशेषमात्राक्षेपेऽपि य आकाङ्क्षितः सन्निहितो योग्यश्च विशेषः पदान्तरेण
समर्प्यते स एव गृह्यते, तदतिक्रमे प्रमाणाभावात् (इति),</p>
<p>एतदपि न सम्यक् । सामान्यान्विताभिधानवादिनो हि मते पदानि तावत्
तन्मात्रपर्यवसितशक्तीनि; पदार्थानामपि चान्वयबोधनशक्तिर्नाङ्गीक्रियते । न च
सामान्याक्षेपोऽपि नियतविशेषमास्कन्दति । तेनाकाङ्क्षिते योग्ये च विशेषपदान्तरेण
सन्निधापिते तदन्वयबोधकप्रमाणाभावादन्वयो न प्रतीयते । अत आकाङ्क्षासन्निधि—
योगयत्वान्यनुपयोगीन्येव ।</p>
<p>विशेषान्विताभिधानवादिनस्तु मते सम्बन्धग्रहणं प्रत्युपाधित्वेनानुप्रविष्टानि
वाक्यार्थप्रतिपत्तावुपयुज्यन्ते । पदात् पदार्थः पदार्थान्तरसम्बन्धो बोद्धव्य इत्यस्यां
व्युत्पत्तावुपाधित्वेन योग्यत्वादिकर्मानुप्रविशद्‌विशेषान्विताभिधानवादिनः पक्षमपाकरोति,
न सामान्यान्विताभिधानवादिन इति । किंच क्रियाकारकस्वभावालोचनयापि कारकमात्रेणा—
न्वयसिद्धेर्वृथा सामान्यमात्रान्वयाभिधायकता शब्दस्याङ्गीक्रियते । तस्मात् तदुक्त एव न्यायः
श्रेयान्, सामान्येनान्विताभिधानं, विशेषेणाभिहितान्वय इति ।</p>
<p>युक्तं चैतत्, पदस्य प्रकृतिप्रत्ययात्मकत्वात् । पदे हि पचतीत्यादौ प्रकृत्यर्थः
प्रत्ययार्थश्च सामान्यविशेषावगमरूपमन्योन्यान्वितं प्रतीयते । तत्र पचित्येषा प्रकृतिः
सिद्धसाध्यत्वादिधर्मविनिर्मुक्तं प्रत्ययार्थमात्रान्वययोग्यं पाकसामान्यमात्रमभिदधाति ।
<pb n="435"/>
अतिप्रत्ययस्तु पौर्वापर्यनियमान्न प्रकृतिवत् स्वतन्त्रः सामान्यमात्रे धियमादधाति; अपि तु
प्रकृतार्थापेक्षयाऽऽचक्षाणः स्वार्थं विशेषमेव समर्पयतीति ।</p>
<p><b>अनुभयवादिनः</b> पुनरित्थं समर्थयन्ते— नान्विताभिधानं, न चाभिहितान्वयः, किं
तर्हि? समुदितैः पदैरेको वाक्यार्थः प्रत्याय्यते । स च गुणभूतेतरपदार्थसंसृष्टः कश्चित्
पदार्थ एवेति ।</p>
<p>ननु किमयमन्विताभिधानपक्षः पुनरुत्थापयितुमिष्टः?</p>
<p>मैवम्; नेदमन्विताभिधानम् । किं तर्हि संहत्यकारिता पदानाम्?</p>
<p>उच्यते— 'संहत्यकारिताप्यस्ति, न चान्विताभिधानम्, अन्वितमर्थं पदानि संहत्य
संपादयन्ति, न त्वन्वितमभिदधति ।</p>
<p>किमिदानीं कुर्वन्ति वाक्यार्थं पदानि, घटमिव मृदादीनि?</p>
<p>एतदपि नास्ति, ज्ञापकत्वात् तेषाम् ।</p>
<p>का तर्हीयं वाचोयुक्तेः संहत्यकारीणि पदानि, न चान्वितमभिदधतीति?</p>
<p>पदान्यन्वितं प्रत्यायन्ति, नाभिदधतीति; इयं नाभिधात्री शक्तिरन्वितविषया,
किन्त्वन्वयव्यतरेकावगतनिष्कृष्टस्वार्थविषयैव । तात्पर्यशक्तिस्तु तेषामन्वितावगमपर्यन्ता
सहव्यापारात्, व्यापारस्य तदीयनिराकाङ्क्षप्रत्ययोत्पादनपर्यन्तत्वात् । तथा हि—</p>
<b><lg>
<l>अन्यथैव मतिश्शाब्दी विषयेषु विजृम्भते ।</l>
<l>प्रतिपत्तुरनाकाङ्क्षप्रत्ययोत्पादनावधिः ॥ १०० ॥</l>
</lg></b>
<b><lg>
<l>अत एव पदं लोके केवलं न प्रयुज्यते ।</l>
<l>न हि तेन निराकङ्क्षा श्रोतुराधीयते मतिः ॥ १०१ ॥</l></lg></b>(न्यायमं.)
<p>नन्वभिधानव्यतिरिक्तः कोऽन्यः शब्दस्य कृत्स्‍नफलपर्यन्तप्रत्यायनात्मा व्यापारः?</p>
<p>अस्ति कश्चिद् यः सर्वैरेव संसर्गवादिभिरप्रत्याख्येयः । न हि संसर्गोऽभिधीयते,
प्रतीयते च वाक्यात् ।</p>
<p>ननु संसृष्टाभिधाने सति संसर्गः प्रतीयते, नान्यथा ।</p>
<p>नैतदेवम्, संहत्यकारित्वादेव संसर्गावगमसिद्धेः । न हि संहत्यकरणम् असंसृष्टं
च कार्यं क्वचिद् दृश्यते ।</p>
<p>अपि च प्रकृतिप्रत्ययौ हि परस्परसापेक्षमर्थमभिदधाते । न च प्रकृत्या
प्रत्ययार्थोऽभिधीयते, नियोगस्य धातुवाच्यत्वात् । न च प्रत्ययेन प्रकृत्यर्थोऽभिधीयते,
<pb n="436"/>
यज्यादेर्लिङाद्यर्थानुपंपत्तेः । न च तौ पृथक् स्वकार्यं कुरुतः । एवं पदान्यपि
परस्परापेक्षीणि संहत्य कार्यं करिष्यन्ति । न च परस्परस्यार्थमभिधास्यन्ति, वाक्यान्यपि
प्रकरणपतितान्येवमेव । तदुक्तम्— (श्‍लोवा.)</p>
<b><lg>
<l>प्रकृतिप्रत्ययौ यद्वदपेक्षेते परस्परम् ।</l>
<l>पदं पदान्तरं यद्‍वद् वाक्यं वाक्यान्तरं तथा ॥ १०२ ॥</l></lg></b> इति ।
<p>अयमेव च पक्षः श्रेयान् । संहत्यकारित्वं पदार्थानाम् असङ्कीर्णार्थत्वं च
(न्यायमं.)</p> <b><lg><l>निरपेक्षप्रयोगेऽयःशलाका कल्पना भवेत् ।</l>
<l>तदन्विताभिधाने तु पदान्तरमनर्थकम् ॥ १०३ ॥</l>
</lg></b>
<b><lg>
<l>संहत्यकारिपक्षे तु दोषो नैकोऽपि युज्यते ।</l>
<l>तेनायमुपगन्तव्यो मार्गो विगतकण्टकः ॥ १०४ ॥</l>
</lg></b>
<b><lg>
<l>अभिधात्री मता शक्तिः पदानां स्वार्थनिष्ठिता ।</l>
<l>तेषां तात्पर्यशक्तिस्तु संसर्गावगमावधिः ॥ १०५ ॥</l>
</lg></b>
<b><lg>
<l>तेनान्विताभिधानं हि नास्माभिरिह मृष्यते ।</l>
<l>अन्वितप्रतिपत्तिस्तु बाढमभ्युपगम्यते ॥ १०६ ॥</l></lg></b> (न्यायमं.)
<p>संहत्यकारित्वाच्च पदानां न स्वार्थाभिधित्सयैव समुच्चारणं, अपि तु
प्रधानकार्यमेव कर्तुम् । तदुक्तम्—</p>
<b><lg>
<l>वाक्यार्थमितये तेषां प्रवृत्तौ नान्तरीयकम् ।</l>
<l>पाके ज्वालेव काष्ठानां पदार्थप्रतिपादनम् ॥ १०७ ॥</l></lg></b> (श्‍लोवा.)
<p>तस्मान्नान्विताभिधानं नाप्यभिहितानामन्वयः । किंतु यथोपन्यस्तपक्ष एव
श्रेयानिति ॥</p>
<p>तदेवमाकाङ्क्षासन्निधियोग्यतावन्तः पदार्थाश्चतुष्प्रकारमन्वयमनुभवन्तो वाक्यार्थीभवन्ति ।</p>
<p>ननु चायोग्यतायामप्यन्वयो दृश्यते, पचति भवति, पश्य मृगो धावतीति । न
हि साध्यैकस्वभावायाः साध्यत्वं साधनत्वं च युज्यत इति ।</p>
<p>नैवम्; साध्यत्वेनैव साधनत्वात् । क्रियाभ्युपपत्तिरूपेण भवनस्वभावा साध
यस्वभावेनैव कर्मरूपा । यदेव चास्या अनिदन्तानिर्देश्यमपरिनिष्ठितं भवनं साध्यैकरूपं
तेनैवैषात्र साध्यभावं साधनभावं च प्रतिपद्यत इति ।</p>
<pb n="437"/>
<p>सिद्धतावभासः कुत इति चेत्, कर्तर्युत्पन्नो लकारस्तां सिद्धत्वेनावभासयति, यथा
चोरस्य रुजतीति धात्वर्थ एव रोगलक्षणः, कर्त्रन्तराश्रवणात् साध्यरूपेणैव
कर्तृभावमनुभवसिद्धतयावभासते ।</p>
<p>यदि वा पदस्य न पदरूपादेवाधिकार्थता, किं तर्हि?, वाक्यरूपात्; तद्यथा पुरुष
इति पदकाले पुरुषो व्यतिरिक्त उच्यते । यदा तु राज्ञः पुरुष इति विशेषसन्नि—
धियोग्यस्तदाऽस्य व्यतिरेको भवति, पुरुषविशेषोऽयं राजपुरुष इति । एवं पचतीति नैतस्मात्
पदरूपादेवाधिकार्थत्वम् । यदा तु भवतीति पदान्तरसन्निधिः, तदा वाक्यकाले पुरुषस्येव
व्यतिरेक उपजायत इति ।</p>
<p>यदि वा न कदाचिदपरा तदतिरेकिणी भवनक्रिया, कश्चिदपरो वा कर्ता
विरोधहेतुरस्ति । अपि तु सैव व्यपदेशिवद्भावन्यायेन क्रियारूपतां भवितृत्वं च दर्शयन्ती
चकास्ति ।</p>
<p>अपि चैकस्याप्यर्थस्य विषयभेदेन द्विधर्मत्वं दृश्यते, यथा राज्ञः पुरुषस्य पुत्र इति
पुरुषः शेषी च भवति शेषश्चेति राजानं प्रति शेषी अविचलितस्वार्थः पुत्रार्थान्तरे
शेषतामापद्यते । एवं भवति पचतीत्यत्र भवतोऽकर्तृत्वं साध्यत्वं च भविष्यति । पश्य मृगो
धावतीत्यत्र च मृगे कर्तरि साध्यभावं प्राधान्यं चाजहत्सरणं दृशावङ्गत्वं
साधनत्वं च गमिष्यतीति ।</p>
<p>अथवा 'अयमर्थः साधनमयं साध्यमि'—ति रूपसिद्धिमात्रमेतत्, यथा पदे अयं
प्रकृत्यर्थोऽयं प्रत्ययार्थ इति, एक एवासावर्थो विशिष्टो वा (अ)खण्ड एव प्रतीयते, यथा
मुण्डयति चर्चयतीति । अत्र मुण्डयति माणवकमिति मुण्डिः केशच्छेदनवचनः । अस्य तु
व्युत्पत्तिः मुण्डं करोतीति करोतिसामान्यप्रवृत्तं विशेषे मुण्डशब्दोऽवस्थापयति ।
करोतिविशेषोऽयं यस्मिण्णिजुत्पद्यते, न करोतिमात्रम् । एवं चर्चां करोति चर्चयतीति । अत
एव केचिन्मुण्डिचर्चादीन् चुरादिषु पठन्ति मुण्ड केशखण्डनेषु मुण्डयति चर्चयतीति ।</p>
<p>एवं पश्य मृगो धावतीति 'इदमत्र साधनपदमिदं साध्यमि'—त्युत्प्रेक्षैषा । इदं
त्वर्थसतत्त्वम्—'नात्र सरणं, न दर्शनं, न मृगः, किं तर्हि? मृगकर्तृको दृशिकर्मा
सरणविशेषोऽयम् अखण्डो वाक्यार्थ इति । एतेन पुत्रमिच्छति पुत्रीयतीत्यादयोऽपि
व्याख्याताः ॥</p>
<pb n="438"/>
<p>(<b><emph>८. एकार्थीभावः</emph></b>)</p>
<p>व्यपेक्षावतां समर्थानामन्वितार्थानां च पदार्थानां तिलतण्डुलवत् क्षीरनीरवत्
पांसूदकवच्च यदविभागरूपेण भवनं स <b>एकार्थीभावः</b> । लक्षणं चैतत् समस्तं व्यस्तं
च । तेन सापेक्षासमर्थसमासादीनामुपसङ्ग्रहः ।</p>
<p>कः पुरस्य व्यपेक्षातो भेदः?</p>
<p>उच्यते व्यपेक्षायां सङ्ख्याविशेषो व्यक्ताभिधानमुपसर्जनविशेषणं चयोगः
क्रमानियमो व्यवधानं यथेष्टमन्यतरेणाभिसम्बन्धः शब्दान्तरप्रयोगश्च भवति ।
एकार्थीभावे त्वैकपद्यमैकशब्द्यमैकस्वर्यमेकविभक्तित्वमेकवद्भाव एकशेषः अनेक—
विधानामैक्यमेकविधानां चानैक्यमिति । तद्यथा व्यपेक्षायां सङ्ख्याविशेषः—'राज्ञः पुरुषः,
राज्ञोः पुरुषः, राज्ञां वा पुरुषः ।' एकार्थीभावे तु तदभावो राजपुरुषः । व्यपेक्षायां
व्यक्ताभिधानं राज्ञः पुरुषः; एकार्थीभावे तु राजपुरुष इत्यत्र लोण्मध्यमपुरुषैकवचनं
विभक्तिलोपो वेति नाभिधानव्यक्तिः । व्यपेक्षायामुपसर्जनस्य विशेषणं ऋद्धस्य राज्ञः
पुरुषः, एकार्थीभावे तदभावः, राजपुरुषः । व्यपेक्षायां चयोगः, राज्ञः पुरुषो ब्राह्मणस्य
च, एकार्थीभावे तु राजपुरुषः । व्यपेक्षायां क्रमानियमो राज्ञः पुरुषः, पुरुषो राज्ञः,
एकार्थीभावे तु राजपुरुष इत्येव । व्यपेक्षायां व्यवधानमपि राज्ञः, पुरुषोऽयं पुरुषोऽयं
राज्ञः; एकार्थीभावे तु राजपुरुष इत्येव । व्यपेक्षायां यथेष्टमन्यतरेणाभिसम्बन्धः, राज्ञः
पुरुषो भार्या वेति; एकार्थीभावे तु नियमतः पुरुषेणैव सम्बन्धो न भार्यया ।
व्यपेक्षायां शब्दान्तरप्रयोगो दध्‍नोपसिक्तं, परिग्लानोऽध्ययनायः एकार्थीभावे तु नैवम्,
दध्योदनं पर्यध्ययन इति । एकार्थीभावे ऐकपद्यं यथा—'आत्मनातृतीयः
कण्ठेकाल'इति; एकशब्द्यं यथा— 'पितरौ भ्रातराविति; ऐकस्वर्यं यथा—'चित्रगुः,
ब्राह्मणकम्बल' इति; एकविभक्तित्वं यथा— 'नीलोत्पलं, राजपुरुष' इति; एकवद्भावो
यथा— गवाश्वं, प्लक्षन्यग्रोधा इति । एकशेषो यथा— अक्षा वृक्षा इति ।
अनेकविधानामैक्यं यथा— पुत्रमिच्छत्यात्मनः पुत्रीयति, मुण्डं करोति मुण्डयतीति ।
एकविधानामनैक्यं यथा— कंसवधमाचष्टे कंसं घातयति, पुष्यचन्द्रयोगं जानाति
पुष्येण चन्द्रं योजयतीति । व्यपेक्षायां तु नैवमिति ॥</p>
<p>सोऽयमेकार्थीभावो व्यपेक्षावैलक्षण्येन विप्रथमानस्समानस्समासतद्धिताख्यादिषु
त्रिषु त्रिधा विख्यायते — वाक्यतुल्यार्थः, वाक्याधिकार्थः, वाक्यान्यार्थ इति । तेषु—
<pb n="439"/>
<b>वाक्यतुल्यार्थो</b> यथा— वीरः पुरुषो वीरपुरुषः, कष्टं श्रितः कष्टश्रित इति ।</p>
<p><b>वाक्याधिकार्थो</b> यथा— 'गुडेन मिश्रा धानाः गुडधानाः, शङ्कुलया कृतः
खण्डः शङ्कुलाखण्ड' इति ।</p>
<p><b>वाक्यान्यार्थो</b> यथा— 'कुशं लातीति कुशलः, प्रकृष्टो वीणायां प्रवीणः' ॥</p>
<p>अथायं त्रिप्रकारोऽप्यनेकधा भिद्यते । तद्यथा — नित्यसमासः, नित्यासमासः,
असमर्थसमासः, अलुक्समासः, सापेक्षसमासः, निरपेक्षसमासः, पूर्वपदप्रधानः,
उत्तरपदप्रधानः, उभयपदप्रधानः, अन्यपदप्रधानः, अन्यथाप्रधानः, अन्यथोपसर्जनः,
तिङ्समासः, प्रातिपदिकसमासः, उपपदसमासः, प्रादिसमासः, नञ्समासः,
एकदेशिसमासः, सामान्यसमासः, विशेषसमासः, समानाधिकरणः, भिन्नाधिकरणः,
उपमानससमासः, उपमेयसमास इति । तेषु —</p>
<p><b>नित्यसमासो</b> यथा— लोहितशालिः, गौरखरः, उद्दालपुष्पभञ्जिका, दन्तलेखक इति ।</p>
<p><b>नित्यासमासो</b> यथा— अकिञ्चित्कुर्वाणः, अमाषं हरमाणः, अगाधमुत्सृप्‍ताः,
छात्राणां पञ्चम इति ।</p>
<p><b>असमर्थसमासो</b> यथा— असूर्यंपश्या राजदाराः, अपुनर्गेयाः श्लोकाः,
अश्राद्धभोजी ब्राह्मणः, अलवणभोजी भिक्षुरिति ।</p>
<p><b>अलुक्समासो</b> यथा— स्तोकान्मुक्तः, आत्मनातृतीयः, पश्यतोहरः, कण्ठेकाल इति ।</p>
<p><b>सापेक्षसमासो</b> यथा— यज्ञदत्तस्य भ्रातृभार्या, विष्णुमित्रस्य गुरुकुलम्,
चूतस्य फलरसः, प्रियायाः स्तनस्पर्श इति ।</p>
<p><b>निरपेक्षसमासो</b> यथा— वर्षशतमायुरस्य शतायुः, शाकप्रधानः पार्थिवः
शाकपार्थिवः, अश्वयुक्तो रथोऽश्वरथः, अश्रेणयः श्रेणयः
कृताः श्रेणीकृता इति ।</p>
<p><b>पूर्वपदप्रधानो</b> यथा— उपकुम्भम्, निर्मक्षिकम्, बहिर्ग्रामम्, पारेगङ्गमिति ।</p>
<p><b>उत्तरपदप्रधानो</b> यथा— आरूढवानरो वृक्षः, ऊढरथोऽनड्वान्, चित्रगुर्देवदत्तः,
मत्तमातङ्ग वनमिति ।</p>
<p><b>अन्यथाप्रधानो</b> यथा— उन्मत्तगङ्गं, पञ्चकपालः, द्वित्राः, कृष्णशार इति ।</p>
<p><b>अन्यथोपसर्जनो</b> यथा— शाकप्रति, प्राप्‍तजीविकः, गोगर्भिणी, अग्‍निस्तोक इति ।</p>
<pb n="440"/>
<p><b>तिङ्समासो</b> यथा— अस्तिक्षीरा, एहिवणिजा, अश्नीतपिबता, खादतमोदतेति ।</p>
<p><b>प्रातिपदिकसमासो</b> यथा— दधिसेक्, चर्मक्रीति ।</p>
<p><b>उपपदसमासो</b> यथा— कुम्भकारः, पङ्कजम्, उष्ट्रक्रोशी, सहयुद्धेति ।</p>
<p><b>प्रादिसमासो</b> यथा— निष्कौशाम्बिः, उत्पश्यः, दुरासदः, सुप्रबोध इति ।</p>
<p><b>नञ्‌स‌मासो</b> यथा— अब्राह्मणः, अनेकः, अभार्यः, अपचसीति ।</p>
<p><b>एकदेशिसमासो</b> यथा— चन्द्र इव मुखमस्याश्चन्द्रमुखी, मृगीव चपला
मृगचपला, शस्त्रीव श्यामा शस्त्रीश्यामा, अनन्येन सदृशी
अनन्यसदृशी ।</p>
<p><b>उपमेयसमासो</b> यथा— 'व्याघ्र इव पुरुषः पुरुषव्याघ्रः, करीव कलभः
करिकलभः, शार्दूल इव राजा राजशार्दूलः, चन्द्र इव मुखं
मुखचन्द्र इति ॥</p>
<p>(<b>उपमानमुपमेयञ्च</b>)</p>
<p>किं पुनरुपमानं किं वोपमेयं, किं यदेवोपमानं तदेवोपमेयम्,
आहोस्विदन्यदुपमानमन्यदुपमेयम्?</p>
<p>किंचातः?</p>
<p>यदि यदेवोपमानं तदेवोपमेयम्, उपमार्थो न घटते, न हि भवति गौरिव गौः;
अन्यदुपमानमन्यदुपमेयं, तथाप्युपमार्थो न घटते, न हि भवति गौरिवाश्व इति । एवं
तर्हि यत्र किंचित्सामान्यं कश्चिच्च विशेषः तत्रोपमानोपमेये भवतः ।</p>
<p>किं वक्तव्यमेतत्? न हि । कथमनुक्तं गम्यते?</p>
<p>मानं हि नामानिर्ज्ञातज्ञानार्थमुपादीयते । यथा प्रस्थादिमानमनिर्ज्ञातस्य
धान्यादेर्मेयस्यात्यन्तावच्छेदायोपादीयते ।</p>
<p>तत्समीपे यन्नात्यन्ताय मिमीते तदुपमानं, यथा गौरिव गवयः । गौरस्य निर्ज्ञातः
गवयोऽनिर्ज्ञातः ।</p>
<p>तर्हि यस्य गवयो निर्ज्ञातः स्यात् गौरनिर्ज्ञातः, कर्तव्यं तेन गवय इव गौरिति ।</p>
<p>बाढं कर्तव्यम्, यथा भेदसादृश्याध्यासितमूर्तयः पदार्थाः परस्परमनियमेनोप—
मानोपमेयभावमधिगच्छन्ति, यथा चन्द्र इव मुखं कामिन्यां, मुखमिव चन्द्रो
<pb n="441"/>
यामिन्याम् । यत्र पुनर्भेदसादृश्याध्यासितमूर्तित्वं न, तत्रोपमानोपमेयभावोऽपि न । यथा
गौरिव गौः, गौरिवाश्व इति ।</p>
<p>ननु य एते भेदसादृश्याध्यासिताः पदार्थास्ते नान्तरेण देशकाल—
क्रियादिसम्पादितं विरोधं भवितुमर्हन्तीति सामानाधिकरण्यानुपपत्तिः?</p>
<p>नैवम्; यद्यप्युपमानमुपमेयं च परमार्थतो भिन्नं, तथाप्युपमानशब्दा गौणीं
वृत्तिमाश्रित्योपमेये वर्तमानास्तयोर्भेदं तिरोदधति । तथा हि — यदा व्याघ्रादयः
शौर्याद्यतिशयनिबन्धनमुपमानोपमेयसम्बन्धमनुभूय ततः उपमानोपमेयसम्बन्धाध्या—
रोपिता भेदा उपमेये वर्तन्ते व्याघ्रसदृशोऽयं व्याघ्र इति, तदा पुरुषादिश्रुतिभिरभिन्ना—
धिकरणाः समस्यन्त इति ।</p>
<p>किं पुनरुपमानोपमेयप्रतिपत्तिनिबन्धनेभ्य एव शब्देभ्यः सादृश्यप्रतिपत्तिः? उत
तेभ्यश्चान्येभ्यश्चेति?</p>
<p>किं चातः?</p>
<p>यदि तेभ्य एव, पुरुषं व्याघ्रं च वीक्षस्वेत्यत्रापि स्यात् । इवप्रयोगवैयर्थ्यं च ।
अथ द्वितीयः पक्षः, पुरुषो व्याघ्र इवेत्येव स्यात्, न पुरुषव्याघ्र इति ।</p>
<p>यथेच्छसि तथास्तु ।</p>
<p>अस्तु तावत् प्रथमः पक्षः ।</p>
<p>ननु चोक्तं पुरुषं व्याघ्रं च वीक्षस्वेत्यत्रापि सादृश्यप्रतिपत्तिः स्यात् । इह हि
पुरुषव्याघ्रयोर्वीक्षणक्रियासमावेशमात्रं विवक्षितम्, न सादृश्यम् ।</p>
<p>ननु विवक्षातोऽपि सादृश्यप्रतिपत्ताविवादिशब्दोपादानमनर्थकम् । यत्र
मुख्यवृत्तिव्यतिक्रमेण गौणीं वृत्तिमाश्रित्योपमानशब्दा उपमेये प्रयुज्यन्ते तत्रैव
इवादिशब्दविकलाः सादृश्यं गमयन्ति, यथा कश्चिदव्याघ्रं पुरुषं व्याघ्र इत्याह, तेन मन्यामहे
व्याघ्रसदृशोऽयं पुरुषः । ततः व्याघ्रधर्माणां शौर्यबलवत्त्वादीनां व्याघ्रशब्दात् पुरुषे
प्रतिपत्तिर्भविष्यति । यदा पुनरुपमानोपमेयशब्दा मुख्यार्थप्रतिपत्तये विवक्षितोपमानोपमेय—
भावेषु वाक्येषु स्वरूपाभेदादशक्ताः सादृश्यमवगमयितुं, तदाऽपेक्षन्ते
द्वितीयमिवादिशब्दप्रयोगमिति ।</p>
<p>किं पुनरिहोदाहरणम्?</p>
<p>शस्त्रीव श्यामा शस्त्रीश्यामेति ।</p>
<pb n="442"/>
<p>ननु चात्र श्यामाशब्दोपात्तस्य धर्मस्योपमानोपमेययोस्तुल्यतावद्योतनायेवशब्दः
प्रयुज्यते । व्याघ्र इव पुरुष इत्यत्र तु सामान्यप्रयोगाभावात् कस्य पुरुषव्याघ्रयो—
स्साधारण्यमिवशब्देनावद्योत्यत इति?</p>
<p>उच्यते— शब्दः क्वचिदभिधावृत्त्या अर्थं बोधयति, यथा गुडशब्दो गुडद्रव्यम्;
क्वचिद् गमकवृत्त्या, यथा गुडद्रव्याविनाभावि माधुर्यम्, एवमिह व्याघ्रशब्देन
व्याघ्राविनाभावि शौर्यादिकं गमितं, तस्य व्याघ्रपुरुषयोस्सादृश्यसिद्ध‍यर्थमुभ—
याधिकरणतावद्योतनमिवेन क्रियत इति । एतेन शस्त्रीश्यामेत्यपि व्याख्यातम् ।
अत्राप्यनुपात्तमपि देवदत्ता इति गम्यते ।</p>
<p>क्‍व पुनरयं श्यामाशब्दो वर्तते? शस्त्र्यामित्याह ।</p>
<p>केन तर्हीदानीं देवदत्ता गम्यते?</p>
<p>समासेन । यदाह उपमानानि सामान्यवचनैः (२.१.५५) समस्यन्ते; समानत्वं च
साधारण्ये सति स्यात् । तत्तु देवदत्तामन्तरेण नोपपद्यत इति ।</p>
<p>यद्येवं शस्त्रीश्यामो देवदत्त इति न सिद्ध‍यति । उपसर्जनस्य (१.२.४८) इति ह्रस्वत्वं
भविष्यति ।</p>
<p>यदि तर्हि उपसर्जनान्येवंजातीयकान्यपि भवन्ति, तित्तिरिकल्माषी
कुम्भकपाललोहिनीत्यनुपसर्जनलक्षण ईकारो न प्राप्‍नोति ।</p>
<p>एवं तर्हि शस्त्र्यामेव शस्त्रीशब्दो वर्तते, श्यामाशब्दस्तु देवदत्तायाम् । एवमपि
गुणोऽनिर्दिष्टो भवति । बहवश्च शस्त्र्यां गुणाः— 'सूक्ष्मा श्लक्ष्णा पृथुः श्यामे'ति ।</p>
<p>अनिर्दिश्यमानस्यापि गुणस्य भवति लोके सम्प्रत्ययः । तद्यथा— चन्द्रमुखी
देवदत्तेति । बहवश्चन्द्रे गुणाः, या चासौ प्रियदर्शनता सा गम्यते । यथा च व्याघ्रोऽयं पुरुष
इति बहुष्वपि व्याघ्रगुणेषु शौर्यं बलवत्ता वा प्रतीयत इति । एवमपि
'समानाधिकरणेन' इति वर्तते । व्यधिकरणत्वात् समासो न प्राप्‍नोति ।</p>
<p>किं हि वचनान्न भवति?</p>
<p>यद्यपि तावद् वचनात् समासः स्यात्, मृगीव चपला मृगचपलेति समाना—
धिकरणलक्षणः पुंवद्भावो न प्राप्‍नोति । एवं तर्हि तस्यामेवोभयं वर्तते । एतच्चात्र युक्तं
यत्तस्यामेवोभयं वर्तते; इतरथा हि बह्वपेक्ष्यं स्यात् । यदा तावदेवं विग्रहः क्रियते 'यथा
शस्त्री श्यामा एवं देवदत्ता' इति, तदा श्यामेति देवदत्तायामपेक्ष्यं स्यात् । यदाप्येवं विग्रहः
<pb n="443"/>
क्रियते शस्त्रीश्यामा देवदत्तेति, तदापि श्यामेति शस्त्र्यापेक्ष्यं स्यात् । यदा तु शस्त्रीश्यामा
चासौ श्यामा च शस्त्रीश्यामेति, तदा न किञ्चिदपेक्ष्यते, सामानाधिकरण्यं च भवति ।</p>
<p>नन्वेवं सति शस्त्रीशब्दस्य देवदत्तायां प्रवृत्तिनिमित्तमनिर्दिष्टं भवति;
प्रतीयमानं भविष्यतीति चेत्, किं तदिति पृच्छामि । यदि श्यामत्वमेव, श्यामेति
शब्दस्योक्तार्थत्वादप्रयोगः प्राप्‍नोति । न हि गुणवृत्त्या प्रतिपादितेषु गुणेषु तदभिधानाय
गुणवचनः प्रयुज्यते, न हि भवति पुरुषोऽयं व्याघ्रशूर इति । अथानभिहितं
तैक्ष्ण्यादिकमुपादाय शस्त्रीशब्दो देवदत्तायां वर्तते, तर्हि तीक्ष्णश्यामगुणवचनयोः
खञ्जकूणवत् समासे 'उपमानानि सामान्यवचनैः' इति विरुध्यते, श्यामशस्त्रीति प्रयोगः
प्राप्‍नोति ।</p>
<p>ननु पक्षत्रयेऽपि दोषदर्शनात् पक्षान्तराभावाच्च किन्न भवितव्यमेवोपमान—
समासेन?</p>
<p>भवितव्यम्, किन्तु पूर्वोत्तरपक्षौ व्युदस्य मध्यमे पक्षे, शस्त्रीव श्यामा देवदत्ते—
त्यवैयधिकरण्येऽपि वचनसामर्थ्यात् ।</p>
<p>ननूक्तं तत्र मृगंचपलेति समानाधिकरणलक्षणः पुंवद्भावो न प्राप्‍नोति,
नैवम् । नेह पूर्वपदं शस्त्रीत्वेन (मृगीत्वेन) विवक्षितम्, अपि तु मृगत्वजातिमात्रेण,
यथा मृगक्षीरं कुक्कुटाण्डमिति । 'उपामानसमासे गुणवचनस्य विशेषभाक्त्वात्
सामान्यवचनत्वाप्रसिद्धिः' । यतः श्यामाशब्दोऽयं सादृश्यसिद्धये शस्त्रीशब्देनाभि—
सम्बध्यमानो विशेषवचनः सम्पद्यते ।</p>
<p>नैवम्; श्यामत्वस्य उभयत्र भावात् तद्‍वाचकत्वाच्च शब्दस्य सामान्य—
वचनत्वप्रसिद्धेः ।</p>
<p>न चावश्यं स एव सामान्यवचनः । यो बहूनां सामान्यमाह; द्वयोरपि यः सामान्यमाह,
सोऽपि समान्यवचनः ।</p>
<p>अथवा 'सामान्यवचनैः' इत्येतेन सर्वश्च शब्दोऽन्येनाभिसबध्यमानो विशेषवचनः
सम्पद्यते । त एवं विज्ञास्यामः — 'प्रागभिसम्बन्धाद्यः सामान्यवचन' इति ।</p>
<p>नन्वेवं सति 'उपमितं व्याघ्रादिभिः' इत्यत्र सामान्याप्रयोगग्रहणमतिरिच्यते ।</p>
<p>व्याघ्रादयोऽपि भेदोपनिबन्धनस्येवादेः प्रयोगे यदोपमान एव वर्तन्ते तदा
सामान्यप्रयोगमपेक्षन्ते— 'पुरुषोऽयं व्याघ्र इव शूरः, सिंह इव बलवानिति ।' अभेदोपक्रमे
<pb n="444"/>
चाभिधाने सम्बन्धनिमित्तस्योपमानशब्दैरेव अन्तर्भावितत्वादप्रयोगः सामान्यशब्दस्येति ।
अप्रयोगेऽपि च सामान्यधर्मावसायश्चन्द्रमुखवद्‍भविष्यति । तदुक्तं— 'सिंहो व्याघ्र इति
पूजायां, श्वा काक इति कुत्सायाम्' इति ।</p>
<p>नैवम्, यद्यन्तर्भूतोपमा न कुत्सार्थसम्बन्धप्रतिपद्‍व्याघ्रादिशब्दैरुपमेयं पुरुषादि पूजार्थं
चाभिधीयते ।</p>
<p>तथापि तन्निमित्तस्यानेकत्वानियमाय निमित्ततृतीयान्तशौर्यादिपदप्रयोगो न
विरुध्यते, पुरुषोऽयं व्याघ्रः शौर्येणेति ।</p>
<p>भिन्नेऽपि वस्तुन्यभेदोपचारः सारूप्यमात्रं गमयेत्, न तस्यात्मातिशयम्; यथा हि
सुमनायते दुर्मनायते अभिमनायत इति सुदुरभीनां भवत्यर्थविशेषपक्षे
प्रत्ययेनोपात्तार्थानामपि प्रत्ययस्य रूपाभेदादनवसीयमानविभागमुपसर्गार्थमवच्छेत्तुं प्रयोगः ।
कथं पुरुषव्याघ्रादौ तस्याः पूजाया निमित्तभेदसम्भवे नियमाय सदृशभागोपनिपाती शब्दः
प्रयुज्यत इति ।</p>
<p>(<b>तद्धिताख्यातार्थैकार्थीभावाः</b>)</p>
<p>एवमयमेकार्थीभावस्तद्धिताख्यातयोरपि अनन्तप्रकार एव द्रष्टव्यः । तत्र—
(तद्धिते)</p>
<p><b>तद्धिते</b> सामान्येन त्रिधा <b>सम्बन्धविषयः, कारकविषयः, स्वार्थविषयश्च</b> । तेषु—
<b>सम्बन्धो</b> द्विधा— प्रधानमप्रधानं च ।</p>
<p><b>प्रधानं</b> यथा— 'गावोऽस्य सन्ति गोमान्, सलातुरोऽस्याभिजनः सालातुरीय' इति ।</p>
<p><b>अप्रधानं</b> यथा— 'वसिष्ठस्यापत्यं वासिष्ठः, चाषाणां समूहश्चाषमि' ति ।</p>
<p><b>कारकं</b> द्विधा— प्रधानमप्रधानं च ।</p>
<p><b>प्रधानं</b> यथा— 'विषेण वध्यो विष्यः शत्रुः, पदमस्मिन् दृश्यं पद्यः कर्दम' इति ।</p>
<p><b>अप्रधानं</b> यथा— व्याकरणं वेत्ति अधीते वा वैयाकरणः, अक्षैर्दीव्यत्याक्षिक' इति ।</p>
<p><b>स्वार्थो</b> द्विधा—मुख्य उपचरितश्च ।</p>
<p><b>मुख्यो</b> यथा—'यव एव यावकः (यवकः), मणिरेव मणिक' इति ।</p>
<p><b>उपचरितो</b> यथा— 'कुशाग्रीया बुद्धिः, काकतालीयमिव काकतालीयो न्याय' इति ।</p>
<pb n="445"/>
<p>(<b>आख्याते</b>)</p>
<p><b>आख्यातेऽपि</b> त्रिधा कारकेण, सम्बन्धिना प्रादिभिश्च ।</p>
<p><b>कारकेण</b> यथा—'अभृशो भृशो भवति भृशायते, शब्दं करोति शब्दायते,
हस्तिना अतिक्रामति अतिहस्तयति, कष्टाय कर्मणे क्रामति कष्टायते, पाशान्
विमोचयति विपाशयति, प्रासाद इवाचरित प्रासादीयतीति ।</p>
<p><b>सम्बन्धिना</b> यथा—'व्याकरणस्य सूत्रं करोति व्याकरणं सूत्रयति, कंसस्य
वधमाचष्टे कंसं घातयति, आ रात्रेर्विवासमास्ते रात्रिं विवासयति, पुष्येण चन्द्रस्य
योगं जानाति पुष्येण चन्द्रं योजयति, माहिष्मत्यां सूर्योद्गमं प्राप्‍नोति माहिष्मत्यां
सूर्यमुद्गमयति, कालस्य गमनमुपविष्टः प्रतिपालयति कालं गमयतीति ।</p>
<p><b>प्रादयः</b> पुनः षोढा—वाचकाः, द्योतकाः, सहाभिधायकाः, विशेषकाः,
कार्यार्थकाः निरर्थकाश्चेति । ते च क्रिययैव सम्बध्यमानाः क्रियाप्रधानत्वादाख्यातस्य
तद्‌व्यपदेशभाजो भवन्ति । तत्रोपसर्गाणां वाचकत्वं यथा— 'प्रादयो गताद्यर्थे प्रथमया,
प्राचार्यः, प्रान्तेवासीति । अत्यादयः क्रान्ताद्यर्थे द्वितीयाय, अतिखट्वः, अतिमाल
इति । अवादयः क्रुष्टाद्यर्थे तृतीयया, अवकोकिलम्, अवमयूरमिति । पर्यादयो
ग्लानाद्यर्थे चतुर्थ्या, पर्यध्ययनः, परिप्रवचन इति । निरादयः क्रान्ताद्यर्थे पञ्चम्या,
निर्वाराणसिः, निष्कौशाम्बिरिति । एवं प्रपतितः पर्णः प्रपर्णः, प्राचीनं पलाशं
प्रपलाशं, सङ्गता आपोऽस्मिन्निति समीपम्, सङ्गतमक्षेण समक्षमिति ।</p>
<p>धातुलीनस्यैवार्थविशेषस्य प्रकाशकत्वं द्योतकत्वम् । द्योत्याश्च 'तदन्यः
तत्सदृशस्तद्विरुद्धस्तदभावस्तदुत्कर्षस्तदपकर्ष' इति षडर्था भवन्तीति । तेषु</p>
<p><b>तदन्यो</b> यथा— 'प्रतीक्षते, उपक्रमत' इति; तत्सदृशो यथा 'संवदति, अनुकरोती' ति;</p>
<p><b>तद्विरुद्धो</b> यथा— 'प्रतिष्ठते, उन्मज्जतीति;</p>
<p><b>तदभावो</b> यथा— 'वियुज्यन्ते, प्रस्मरन्ती' ति;</p>
<p><b>तदुत्कर्षो</b> यथा— 'प्रगल्भते, अतिक्रामतीति;</p>
<p><b>तदपकर्षो</b> यथा—विहसति, प्राश्नातीति ।</p>
<p>अत्र च योऽसौ क्रियात्मभूतो धर्मः कालहरणादिस्तद्धात्वभिहितमेवा—
सत्त्वभूतमनभिदधत् प्रादिरवद्योतयति । यथाऽक्षिनिकोचादयोऽनभिदधत एवार्थान्
प्रदर्शयन्ति, एवं क्रियास्थान् प्रारम्भादीनब्रुवन्त एव प्रादयोऽवद्योतयन्ति ।
<pb n="446"/>
धातोरेकाकिनः क्रियाविशेषाभिधानासामर्थ्ये सहकारिभावः सहाभिधायकत्वम् ।
तत्रान्तरङ्गो, बाह्यः, अव्यभिचारी, व्यभिचारी, व्यवहितः, सविशेषश्च सहाभिधायको
भवति । तेषु—</p>
<p><b>अन्तरङ्गो</b> यथा— 'सङ्ग्रामयते, असङ्ग्रामयत ।</p>
<p><b>बाह्यो</b> यथा— अनुरुध्यते, अन्वरुध्यत ।</p>
<p><b>अव्यभिचारी</b> यथा— अधीते, अध्येति ।</p>
<p><b>व्यभिचारी</b> यथा— आचामति, संधुक्षयति ।</p>
<p><b>व्यवहितो</b> यथा— पुच्छमुदस्यत्युत्पुच्छयते, व्यस्यति विपुच्छयते ।</p>
<p><b>सविशेषो</b> यथा— सेनया अभियाति अभिषेणयति, वीणयोपगायति उपवीणयति ।</p>
<p><b>सहार्थाभिधाने</b> तूपसर्गयोर्भेदप्रतिपत्तिः कथम्?</p>
<p>यद्यपि धातुरुपसर्गं न व्यभिचरति, व्यभिचरत्येवोपसर्गो धातुम् । अतः
शक्यतेऽन्ववव्यतिरेकाभ्यां भेदः कल्पयितुम् । यावानयं समादिरुपसर्गोऽन्यत्र दृष्टः
इहापि तावानेव भवितुर्भवतीति ।</p>
<p>सजातीयेभ्यो विजातीयेभ्यश्चावच्छेदको <b>विशेषकः</b> । स षोढा— प्रकृतिविशेषकः,
प्रकृत्यर्थविशेषकः, प्रत्ययविशेषकः, प्रत्ययार्थविशेषकः, उभयविशेषकः,
उभयार्थविशेषकश्चेति । तेषु—</p>
<p><b>प्रकृतिविशेषको</b> यथा— विजयते, पराजयते ।</p>
<p><b>प्रकृत्यर्थविशेषको</b> यथा— सङ्क्रीडति, सङ्क्रीडते ।</p>
<p><b>प्रत्ययविशेषको</b> यथा— विशालम्, विशङ्कटम् ।</p>
<p><b>प्रत्ययार्थविशेषको</b> यथा— अभिमनायते, दुर्मनायते ।</p>
<p><b>उभयविशेषको</b> यथा— अनुव्यचलत्, प्रावर्षत् ।</p>
<p><b>उभयार्थविशेषको</b> यथा— उपतिष्ठति, उपतिष्ठते ।</p>
<p>अत्र च प्रादिः प्रकर्षदिकमर्थं ब्रुवाणः क्रियां सामान्येनोपगृह्‍णाति, न तु
क्रियासामान्यविशेषयोरात्मानं नियमयति ।</p>
<p>धातुरपि क्रियां ब्रुवन् प्रकर्षादिकमर्थं सामान्येनोपगृह्‍णाति, न तु
सामान्यविशेषयोरात्मानं नियमयति ।</p>
<p>परस्परोपश्लेषे तु तयोर्विशेषणविशेष्यभावो नीलोत्पलादिवद् भवति ।</p>
<pb n="447"/>
<p><b>कार्यार्थत्वं</b> यथा— प्रयुङ्क्ते, पराकरोति, अभिषुणोति, प्रणमति, वित्तं,
समीपम् इति ।</p>
<p>आत्मनेपदं, परस्मैपदं, षत्वं, णत्वं, तत्वम्, ईत्वं च कार्याण्युपसर्गयोगे
भवन्ति ।</p>
<p><b>निरर्थकत्वं</b> यथा—निह्नुते, निखञ्जन्ति, प्रलम्बते, संश्रयतीति । अत्र पदोपचयमात्रे
प्रादिः प्रयुक्त इति निरर्थकत्वम् । आहुश्च—(वाप. २.१८८)</p>
<b><lg>
<l>स वाचको विशेषाणां सम्भवे द्योतकोऽपि वा ।</l>
<l>शक्त्याधानाय धातोर्वा सहकारी प्रयुज्यते ॥ १०८ ॥</l>
</lg></b>
<b><lg>
<l>क्रियाविशेषको वा स्यात् कार्यार्थं वोपदिश्यते ।</l>
<l>पदोपचयमात्रे वाऽनर्थकः प्रादिरिष्यते ॥ १०९ ॥</l></lg></b> इति
<p>(<b>वाक्यैकार्थीभावः</b>)</p>
<p>एवमयमनेकरूपः पदैकार्थीभावः । एवं वाक्यैकार्थीभावोऽपि ।</p>
<p>तत्र 'आख्यातं साव्ययकारकविशेषणं वाक्यं, एकतिङ् वाक्यम्' इत्यादयो
विकल्पाः । तत्र चैकवाक्यस्थात् पदादुत्तरयोस्तिङामन्त्रितपदयोर्निघातः । युष्मदस्म—
दोर्वान्नावादय आदेशाः । 'वाक्यस्य टेः प्लुत उदात्त' इति तु वाक्याचामन्त्यस्य प्लुत
इत्यादीनि प्रयोजनान्यभिधीयन्ते । क्रियाकारकाव्ययविशेषणपदार्थानां च
परस्परमुपकार्योपकारकभावेनावस्थितानां 'भावना, विधिः, प्रतिभा' वेति वाक्यार्थः
प्रथमे । एवं वाक्यानामपि परस्परमुपमानोपमेयभावादिभिरिवादिशब्दप्रयोगे
मुक्तकादिष्वेकार्थीभावो भवति । एतेनैकक्रियाकारकाभिनिवेशिनोर्युगलकसन्दानितक—
कलापककुलकादयो वाक्यविशेषा व्याख्याताः । तत्र—</p>
<p>द्वाभ्यां चतुष्पदीभ्यां <b>युगलकम्</b>,</p>
<p>तिसृभिः <b>सन्दानितकम्</b>,</p>
<p>चतुर्भिः <b>कलापकम्</b>,</p>
<p>पञ्चादिभिः <b>कुलक</b>मिति संज्ञा विज्ञायते ।</p>
<p>एतेनैकप्रघट्टकोपनिबन्धानां सुभाषितानां समूहः <b>सङ्घातः</b>,
अनेकप्रघट्टकोपनिबद्धानां तु <b>कोश</b> इत्यपि व्याख्यातम् ।</p>
<pb n="448"/>
<p>नगरर्तूद्यानचन्द्रार्कोदयार्णववर्णनादयस्तु सङ्घातरूपा एव प्रबन्धान्तःपातिनो
वाक्यसमूहाः प्रकरणव्यपदेशभाजोऽवान्तरवाक्यतां लभन्ते । तदर्थाश्चैकार्थीभावमनु—
भवन्ति ।</p>
<p>यस्तु तैरुपक्रियमाणो महावाक्यार्थः सर्गबन्धादावाख्यायिकादौ मुखप्रतिमुखगर्भ—
विमर्शनिर्वहणाख्यैः पञ्चसन्धिभिरुपक्षेपपरिकरादिभिश्चतुष्षष्टिसन्ध्यङ्गैरङ्गषोडशकरूप—
भारत्यादिरूपवृत्तिचतुष्टयेन च यथायोगमुपकृतः कृतान्योन्यविशेषणविशेष्यभावः
<b>सुभद्राहरणं जानकीहरण</b>मित्यादिना महावाक्यार्थरूपेण प्रथते, स प्रबन्धैकार्थीभावोऽपर
इत्याख्यायते । यस्तु तद्रूपरामायणादिप्रबन्धार्थानामवधारणेनोपहितसंस्कारस्य
'रामवद्‍वर्तितव्यं न रावणादिवद्' इत्यादिविधिनिषेधप्रतिभाविशेष उपजायते, स
समस्ताविश्वव्यापि चतुर्वर्गैकहेतुः <b>परा</b> महावाक्यैकार्थोऽर्थमूर्त्या विपरिणतमनादि—
निधनमखण्डं शब्दब्रह्मेत्युच्यते ।</p>
<b><lg>
<l>अखण्डः सैष वाक्यार्थः शब्दब्रह्मेति गीयते ।</l>
<l>शब्दब्रह्मणि निष्णातः परं ब्रह्माधिगच्छति ॥ ११० ॥</l>
</lg></b>
<b><lg>
<l>इदमाद्यं पदस्थानं सिद्धिसोपानपर्वणाम् ।</l>
<l>इयं सा मोक्षमाणानामजिह्मा राजपद्धतिः ॥ १११ ॥</l></lg></b> (वाप. १.१६)
<b><lg>
<l>उक्ताश्चतस्त्रोऽथ पुनश्चतस्त्रः शब्दार्थसम्बन्धभिदः क्रमेण ।</l>
<l>चतस्त्र एवाथ वचोविशेषे निषेदुषीस्ताः परिकीर्तयामः ॥ ११२ ॥</l>
</lg></b>
<p><b>इति महाराजाधिराजश्रीभोजदेवविरचिते शृङ्गारप्रकाशे
सापेक्षशब्दशक्तिप्रकाशो नाम</b></p>
<p><b>॥ अष्टमः प्रकाशः ॥८॥</b></p>
<lg><l>सनातनः शीलितसाहितीकः सर्वाङ्गसम्पूर्णतया यथार्थम् ।</l>
<l>प्रकाशमेतं सुपठं विधाय प्रसासदीति श्रितकाव्यतत्त्वः ॥</l></lg>
<pb n="449"/>
<p>अथ</p>
<p><b>शृङ्गारप्रकाशे नवमः प्रकाशः</b></p>
<p>दोषहानगुणोपादानप्रकाशो नाम</p>
<p>तत्र अभिधाविवक्षादिभिर्निरूपिते शब्दार्थयोः साहित्ये वाक्यस्य प्रयोगयोग्यता
प्रयोगानर्हता च निश्चीयते । यदाह—'एकः शब्दः सम्यक्प्रयुक्तः स्वर्गे लोके
कामधुग्भवति' (मभा. ६.१.८४) । दुष्प्रयुक्तः पुनरधर्माय सम्पद्यते । सम्यक्प्रयोगश्चास्य
तदोपपद्यते यदा दोषहानं गुणोपादानमलङ्कारयोगो रसावियोगश्च भवति । तेषां च
प्रथमं दोषहानमेव विधेयम् । यतः कमनीयरूपादिसम्पदुपेतमपि वपुः
कुष्ठबिन्दुनैकेनापि दौर्भाग्यमनुभवति । उक्तं च—(काव्याद. १.७)</p>
<b><lg>
<l>तदल्पमपि नोपेक्ष्यं काव्ये दुष्टं कथंचन ।</l>
<l>स्याद् वपुः सुन्दरमपि श्वित्रेणैकेन दुर्भगम् ॥ १ ॥</l>
</lg></b>
<p>किं च— (भामहा. १.१२)</p>
<b><lg>
<l>नाकवित्वमधर्माय मृतये दण्डनाय वा ।</l>
<l>कुकवित्वं पुनस्साक्षान्मृतिमाहुर्मनीषिणः ॥ २ ॥</l>
</lg></b>
<p>(<b><emph>९. दोषहानम्</emph></b>)</p>
<p>दोषास्त्रिधा <b>१. पददोषाः, २. वाक्यदोषाः, ३. वाक्यार्थदोषाश्च ।</b></p>
<p>तत्र च वाक्यस्य प्रयोगयोग्यतायाः प्रयोगानर्हतायाश्च निश्चयार्थं विमर्शे
पदगतदोषनिरूपणमनिपुणोपज्ञमिव विज्ञायते । न हि वाक्यावस्थायां पदानि पदार्था वा
विद्यन्ते । यथा हि चित्रे नीलपीतरक्तादयः. पानके गुडामलकमरीचादयः, ग्रामरागे
षड्जर्षभगान्धारादयः चित्रादिभ्यः पृथक्त्वेन नावभासन्ते, तथा वाक्येऽपि
क्रियाकारकविशेषणादिपदानि तदर्था वा न वाक्यवाक्यार्थाभ्यां भेदेनैव प्रतीयन्ते ।</p>
<p>वाक्यार्थो हि पदपर्यायैरखण्ड एवाभिधीयमानो दृश्यते । तद्यथा— मुण्डं करोति
मुण्डयति, श्‍लोकैरुपस्तौति उपश्लोकयति, श्रुत्वा च्छन्दोऽधीते श्रोत्रियः, परस्य
<pb n="450"/>
क्षेत्रेऽतिचरन् चिकित्स्यते क्षेत्रियः, स्त्रुघ्नमभिनिष्क्रामति द्वारं स्रौघ्‍नम्,
कलापिषूद्‌भिद्यमानकलापेषु विगतकलापेषु वा देयमृणं कालापकम्, केशेषु केशेषु च
गृहीत्वा प्रवृत्तं युद्धं केशाकेशि, गौरवाय ह्वायकमिच्छति जिह्वायकीयिषति, अश्नीत पिबत
इति सातत्येन यस्यां क्रियायां तामात्मनः इच्छत्यश्नीतपिबतीयति, दक्षिणे पार्श्वे लुब्धेन
विषदिग्धेन शरेण मर्मणि निर्मितं व्रणं यस्य मृगस्य स दक्षिणेर्मा, दक्षिणात् समुद्रादद्रिराजं
हिमवन्तं यावद् योजनानां दशशतीं विजयमानः समस्तरत्‍नानां य आयतनं स चक्रवर्ती ।
यो राजसूययाजी य ईश्वरो मण्डलस्य सकलस्य यश्चाज्ञयैव राज्ञः प्रशास्ति संराट् स विज्ञेय
इति । अपि च ललाटं पश्यति लालटिकः, कुक्कुटीं चरतीति कौक्कुटिकः; तत्र
ललाटदर्शनेन दूरे अवस्थानं लक्ष्यते, तेनानुपश्लेषकार्येषु चानुपस्थानम्; यः सेवकः
स्वामिनः कार्येषु नोपयुज्यते, ललाटमेव वा यः कोपप्रसादसंरक्षणाय पश्यति स
लालाटिक इत्युच्यते । तथा कुक्कुटीशब्देन कुक्कुटीपातो लक्ष्यते, तेन देशस्याल्पता; यो
हि भिक्षुरविक्षिप्‍तदृष्टिः पादविक्षेपदेशे चक्षुः संयम्य गच्छंस्तावत्येव देशे चरति, यो वा
तथाविधमात्मानमतथाविधोऽपि संदर्शयति, कुक्कुटीपातानां दाम्भिकानां चेष्टां वाचरति
यस्सः कौक्कुटिक उच्यते ।</p>
<p>एवं लोके लज्जाकरत्वादप्रकाश्यत्वेन कूपे प्रक्षेपणमिवार्हति यदकार्यं
तत्कौपीनम्, तदिव यद्‍गूहनीयमङ्ग तदपि कौपीनम्; तस्य यदाच्छादकं वस्त्रखण्डं
वल्कलादि तदपि कौपीनमेवोच्यते । किं च सिद्धस्यान्नस्य वर्धनायानाहूतापि
योपतिष्ठते सा वध्रिका; तद्वदप्रार्थितोऽपि यः परिकर्मणि व्याप्रियते सोऽपि निन्द्यत्वेन
वध्रिकेव वध्रिका; प्रशस्योऽपि विरुद्धलक्षणया हतभग्‍नादिवद्(?) यः
तद्‍व्यपदेशभाग्भवति सोऽपि वर्धिका दर्शनीयो मनुष्य इति वर्धिकेत्येवोच्यते । तथा—</p>
<p><b>'अर्धं जरत्याः कश्चित् कामयतेऽर्धं परिहरति, एवं कश्चित् कार्यस्यार्धमाद्रियते
अर्धमवजहाति, तत्रार्धमिव जरत्या यदर्धं कार्यस्य तस्य कामिन इव यदनुष्ठानं
तदर्धजरतीयमित्युच्यते ।'</b> यथा चाविजानतोऽपि घुणकीटस्य यदृच्छया काष्ठमुत्किरतः
कदाचिदक्षरमुत्तिष्ठति, तद्वदशास्त्रज्ञस्य यादृच्छिकं यदनवद्यकर्मनिर्माणं
तद्‍घुणाक्षरीयमित्युच्यते ।</p>
<p>एवं च यथा पदपर्यायवाक्यानां अखण्ड एवाविभक्तोद्देशविभाग एकोऽर्थोऽभिधे—
यस्तथा देवदत्त गामभ्याज शुक्लां दण्डेनेत्येवमादीनां पदपर्यायाणामपि वाक्यानां
सन्निविष्टेऽनेकशक्तिरूपः सर्वोपाधिविशिष्टक्रियात्मा नष्टोद्देशविभाग एक एव
<pb n="451"/>
अभिधेयो भवति । पदानां तु प्रकृतिप्रत्ययादिवदविद्वत्प्रतिपत्त्यर्थमेव अन्वयव्य—
तिरेकाभ्यां व्यावहारिकोऽर्थापोद्धारः शब्दापोद्धारश्च क्रियते । अपोद्धृतानां च
विनिविष्टभेदानामिव पुनर्योगो विधीयते । न चैतावता तद्गतदोषगुणनिरूपणमपि
विधेयं भवति । न हि दर्शनीयं चित्रं स्वादु पानकं श्राव्यो ग्रामराग इति वक्तव्ये
कश्चिदभिधत्ते शोभना नीलदयो गुडादयः षड्जादयो वेति ।</p>
<p>उच्यते— अप्यायुष्मान् पदपदार्थानामिव वाक्यावस्थायां, वाक्यवाक्यार्था—
नामप्यवान्तरवाक्यावस्थायामसत्यत्वं मन्यते? यथा दुह्यतां गौः, उपाध्यायस्तत्पयसा भुक्त्वा
मामध्यापयतु, येन मामधियानं दृष्ट्वा पिता तुष्यति, तुष्टश्च मोदकान्मे ददातीति ।</p>
<p>किं चातः?</p>
<p>यदि मन्यते, पदैः किमपराद्धं, येन तद्‌गतदोषगुणनिरूपणं न मृष्यते ?</p>
<p>अथ न मन्यते, तथापि पदैः किमपराद्धम्, येन तुल्येऽप्यारम्भकत्वे
पदानामेवासत्यत्वमभ्युपगम्यते, न वाक्यानाम् ।</p>
<p>अथ वाक्यान्यप्यवान्तरवाक्यावस्थायामसत्यानि? तर्हि अवान्तरवाक्यानामपि
महावाक्यावस्थायां, महावाक्यानामपि विद्यास्थानावस्थायां, विद्यास्थानानामपि
शब्दब्रह्मावस्थायां, शब्दब्रह्मणोऽपि परब्रह्मावस्थायां न सत्यत्वमिति न कस्यचित्
किंचिदपि विचार्यं भवति ।</p>
<p>अथाभेदवादिनामपि व्यवहारार्थमवश्‍यमेव भेदोऽभ्युपगन्तव्यः तद्गतदोषगुण—
विचारणा चानुष्ठेया ।</p>
<p>तर्ह्यसौ पदात् प्रभृत्येवारभ्यमाणा श्रेयसीति नस्तर्कः । पदेषु हि निर्दोषेषु
गुणवत्सु च वाक्यमपि तदारब्धं तथाविधमेव भवति । यदाह—यादृशाद् वै जायते
तादृश्‍येव भवति ।</p>
<p>न च पदस्यात्यन्तमसत्यत्वं भवानपि मन्यते, योऽभिद्यमानावप्यविद्व—
त्प्रतिपत्त्यर्थमन्वयव्यतिरेकाभ्यामपोद्ध‍ृत्य पदपदार्थौ भिन्नाविव पुनर्योजयति । यदि च
सर्वथैवासत्यत्वमवाचकत्वं च पदानामभ्युपेयते, तत्तदारब्धवाक्यानामपि तथात्वे
सर्वव्यवहारोच्छेदः प्राप्नोति ॥</p>
<p>अपि चाखण्डवाक्यार्थपक्षे य एते पदार्थोपनिबन्धनाः वाक्यार्थविशेष—
प्रतिपत्तिहेतवो <b>वाक्येषु धर्मास्संदृश्‍यन्ते</b>, तेऽपि पदानामानर्थक्यात् न प्राप्नुवन्ति ।</p>
<p>के पुनरेते?</p>
<pb n="452"/>
<p>(<b>वाक्यधर्माः —४८</b>)</p>
<p><b>प्रधानं, शेषः, प्रयोजकम्, अप्रयोजकम्, नान्तरीयकम्, मुख्यम्,
गौणम्, व्यापकम्, लघु, गुरु, अर्थवादः, अनुवादः, भेदविवक्षा,
अभेदविवक्षा, व्यवहितकल्पना, उपचारकल्पना, तद्‌भावापत्तिः,
योग्यतापत्तिः, सम्बन्धाबाधनं, विकल्पः, समुच्चयः, नियमः, निषेधः,
प्रतिनिधिः, ऊहः, बाधः, तन्त्रम्, प्रसङ्गः, आवृत्तिः, भेदः, (अतिदेशः)१
सामान्यातिदेशः, विशेषातिदेशः, अधिकारः, अध्याहारः, विपरिणामः,
वाक्यशेषः, अवधिः, अपोद्धारः, अनिर्ज्ञातप्रश्नः, क्रियान्तरव्युदासः,
लिङ्गाद् विभेदः, लिङ्गादिभेदः, शब्दान्तरादिभेदः, शक्त्यादिभेदः,
श्रुत्यादिविनियोगः, श्रुत्यादिबलाबलम्, श्रुत्यादिक्रमः, क्रमसम्भेद</b> इति ।</p>
<p>(<b>१—२ प्रधानम्, शेषः</b>)</p>
<p>तत्र साध्यमपरार्थं <b>प्रधानं</b>,
सिद्धं पुनः परार्थं <b>शेषः</b> ।</p>
<p>स चायं प्रधानशेषभावः शब्दशक्तेर्महिम्ना प्रवर्तमानो वस्तुनस्तथात्वमनपेक्ष्यैव
प्रकाशते । तथा हि—</p>
<b><lg>
<l>गुरुः प्रधानं परिचर्यमाणः शिष्यानुशिष्टौ स गुणत्वमेति ।</l>
<l>तद्वद् गुडो भक्षयतौ प्रधानं, प्रीतौ पुनः स्यात् पुरुषस्य सोऽङ्गम् ॥ ३ ॥</l>
</lg></b>
<p>इह तु सर्वमेव वाक्यजातमुदाहरणम् । न हि प्रधानगुणभावमन्तरेण वाक्ये
पदानां समन्वयो भवति । तत्र साध्यत्वात् प्रधानं क्रिया, सिद्धत्वादप्रधानं कारकाणि ।</p>
<p>क्वचित्तु कियाया अपि शेषत्वं भवति । यथा—(मामा. १.३०)</p>
<b><lg>
<l>स्तिमितविकसितानामुल्लसद्‌भ्रूलतानां
मसृणमुकुलितानां प्रान्तविस्तारभाजाम् ।</l>
<l>प्रतिनयननिपाते किञ्चिदाकुञ्चितानां
विविधमहमभूवं पात्रमालोकितानाम् ॥ ४ ॥</l>
</lg></b>
<p>यथा वा— (सक. ४.१२८)</p>
<!-- NOTES pg=452!-->
१. मूले अतिदेशस्य स्थाने 'सामान्यातिदेशः विशेषातिदेश' इति लेखः । रा. पृ. ४९७, द्र. अत्र पृ.४७०
<pb n="453"/>
<b><lg>
<l>प्रियोऽसि प्राज्ञोऽसि प्रभुरसि कुलीनोऽस्यसि युवा
युवत्यस्त्वामेवं कति न पतिमुर्वीश! वृणते ।</l>
<l>अतश्चैतां कीर्तिं रघुनहुषमान्धातृमहिषीं
पराम्रष्टुं वृद्धामधिगतनयो नार्हति भवान् ॥ ५ ॥</l>
</lg></b>
<p>(<b>३. प्रयोजकम्</b>)</p>
<p>येन प्रयुक्तः प्रवर्तते तत् <b>प्रयोजकम्</b> (शाभा. ४.१.२२)। तद् यथा—'स्वर्गो
यागस्य, गार्हस्थ्यमर्थार्जनस्य, अतिथयः पाकस्य, राजा छत्रच्छायाया' (वाप. २)
इति । तच्च न केवलं श्रेयस्येव प्रवर्तयति, अपि त्वश्रेयस्यपि । यथा—(मामा.५.२७)</p>
<b><lg>
<l>त्वत्पादपङ्कजपरिग्रहपुण्यजन्मा भूयासमित्यभिनिवेशकदर्थ्यमानः ।</l>
<l>भ्राम्यन्नृमांसपणनाय परेतभूमावाकर्ण्य भीरु रुदितानि तवागतोऽस्मि ॥ ६ ॥</l>
</lg></b>
<p>यथा वा—</p>
<b><lg>
<l>अस्याः स्नेहभृतेन वानरपतिस्सेतौ मया क्लेशितो
भ्राता मद्‌वदनैकवीक्षणपरः प्राणानयं त्याजितः ।</l>
<l>दायादेन सह प्रवृत्तकलहे जात्यैव मुक्तायुधे
निर्वैरे च निरागसि द्विषि तथा मुक्तः शरो वालिनि ॥ ७ ॥</l>
</lg></b>
<p>(<b>४. अप्रयोजकम्</b>)</p>
<p>स्वयं प्रयोक्‍तुमसमर्थोऽन्यप्रयुक्तेन कर्मणा यः सम्बध्यते सो<b>ऽप्रयोजकः</b> । तद्यथा
मांसप्रयुक्ते पाके घृतादिभिरस्थीन्यप्रयोजकानि सम्बध्यन्ते । स्नातृप्रयुक्तेन स्नानीयेना—
प्रयोजिका स्नानशाटी युज्यते । राजप्रयुक्तया छत्रच्छाययाऽप्रयोजकोऽपि हस्ती
सङ्गच्छत' इति । इदं चाप्रयोजकत्वमवास्तवमपि क्वचिदुक्तिमात्रेण दृश्यते । यथा—</p>
<b><lg>
<l>णोक्खी भल्ली स वंमहेण णिम्मिअ तइलोके वि ।</l>
<l>जेहि विमुकी ते वि मुअ जह ण लग्गी ते वि ॥ ८ ॥</l>
</lg></b>
<lg>
<l>(नवीना भल्ली सा मन्मथेन निर्मिता त्रैलोक्येऽपि ।</l>
<l>येभ्यो विमुक्ताः तेऽपि मृताः येभ्यो न लग्ना, तेऽपि ॥)</l>
</lg>
<p>यथा वा—</p>
<b><lg>
<l>मुक्ताः कन्धरया धृताः, स्तनतटेनोत्तुङ्गता कुम्भयो—
रूरुभ्यां परिणाहिता क्रमवती हस्तस्य, पद्‍भ्यां गतिः ।</l>
<pb n="454"/>
<l>एतद् वः करिघातिनस्तु कठिनं चर्मैव, कोऽयं हठ—
श्चण्डीति त्रिपुरारिकेलिवचनैरार्यास्मितं पातु वः ॥ ९ ॥</l>
</lg></b>
<p>(<b>५. नान्तरीयकम्</b>)</p>
<p>यत्सम्बन्धमन्तरेण क्रिया प्रधानेन सम्बध्यते <b>तन्नान्तरीयकम् ।</b> तद्यथा— 'तप्ते पयसि
दध्यानयति सा वैश्वदेव्यामिक्षा, वाजिभ्यो वाजिनम्'; (वाजिनस्य) पुनरनुनिष्पादित्वा—
न्नान्तरीयकेण वाजिनेन सम्बध्यते । ओदनार्थे च पाके नान्तरीयकेण आचामादिना
मक्षिकादयोऽनुगृह्यन्ते, अग्न्यर्थे निर्मथने नान्तरीयकेण धूमेन होतुरक्षिणी उपहन्येते । तदेतत्
क्वचित् कविप्रयोगेषु <b>वास्तवमवास्तवं</b> च दृश्यते ।</p>
<p><b>वास्तवं</b> यथा— (रघु. ७.२६)</p>
<b><lg>
<l>हविःशमीपल्लवलाजगन्धिः पुण्यः कृशानोरुदियाय धूमः ।</l>
<l>कर्णान्तसंसर्पिशिखस्स तस्या मुहूर्तकर्णोत्पलतां प्रपेदे ॥ १० ॥</l>
</lg></b>
<p><b>अवास्तवं</b> यथा—(गास. ३.१५)</p>
<b><lg>
<l>सच्चं भणामि वालअ णिअअं चिअ वल्लहं जीअं ।</l>
<l>तं तुइ विणा ण होइ त्ति तेण कुलअ/कुविअ कुविअंपसाएमि ॥</l>
</lg></b>
<lg>
<l>(सत्यं भणामि बालक नियतमेव वल्लभं जीवितम् ।</l>
<l>तत् त्वया विना न भवतीति तेन कुलजं कुपितं प्रसादयामि ॥)</l>
</lg>
<b><lg>
<l>रूढ्या यत्रासदर्थोऽपि लोके शब्दो निवेशितः ।</l>
<l>स मुख्यस्तत्र तत्साम्याद् गौणोऽन्यत्र स्खलद्‍गतिः ॥ १२ ॥</l></lg></b> (प्र.वा.प्रत्य.३७)
<p>(<b>६. मुख्यम्</b>)</p>
<p>तत्र <b>मुख्यं</b> यथा— गौरनुबन्ध्य इति । अत्र गोशब्दो मुख्यवृत्त्या सास्नादिमत्पदार्थे
वर्तते ।</p>
<p>(<b>७. गौणम्</b>)</p>
<p><b>गौणं</b> यथा— गौर्वाहीक इति । अत्र गोशब्द एव तिष्ठन्मूत्रादिगुणसम्पदा
बाहीके वर्तमानो गौणीं वृत्तिमनुभवति । तत्र <b>कविप्रयोगे मुख्यं</b> यथा—</p>
<b><lg>
<l>जयति भुजगरज्जुग्रन्थिनिष्पीडितेन्दुस्त्रवदमृतनिवृत्तप्रेतभावैः कपालैः ।</l>
<l>विरचितनुतिबन्धो मूर्ध्नि सद्यः पुरारेः परिणतबहुकल्पब्रह्मणां ब्रह्मघोषः ॥ १३ ॥</l>
</lg></b>
<pb n="455"/>
<p>गौणं यथा—(उराच. १.३८)</p>
<b><lg>
<l>इयं गेहे लक्ष्मीरियममृतवर्तिर्नयनयो—
रसावस्याः स्पर्शो वपुषि बहुलश्चन्दनरसः ।</l>
<l>अयं बाहुः कण्ठे शिशिरमसृणो मौक्तिकसरः
किमस्या न प्रेयो, यदि परमसह्यस्तु विरहः ॥ १४ ॥</l>
</lg></b>
<p>(<b>८. व्यापकम्</b>)</p>
<p>अनेकविषयं व्यापकम् । तद्यथा— अातुरानातुरयोर्भोजनप्रक्लृप्तावातुरभोजन—
मनातुरोऽपि प्रतिपद्यते । यथा— (गास. ३.२५)</p>
<b><lg>
<l>अद्धच्छिपेच्छिअं मा करज्ज साहाइअं पुलोएसु ।</l>
<l>सो वि सुदिठ्ठो होहिइ तुमं पि मुद्धा कलिज्जिहिसि ॥ १५ ॥</l>
</lg></b>
<lg>
<l>(अर्धाक्षिप्रेक्षितं मा कुरु स्वाभाविकं प्रलोकय ।</l>
<l>सोऽपि सृदृष्टो भविष्यति त्वमपि मुग्धा कलयिष्यसे ॥)</l>
</lg>
<p>एतेन बहुविषयमपि व्याख्यातम् । तद् द्विविधं <b>क्रियाविषयं कारकविषयं</b> च ।
तयोराद्यं यथा— (कुमा. ३.२०)</p>
<b><lg>
<l>द्यूते पणः प्रणयकेलिषु कण्ठपाशः
क्रीडापरिश्रमहरं व्यजनं रतान्ते ।</l>
<l>शय्या निशीथकलहे हरिणेक्षणायाः
लब्धं मया विधिवशादिदमुत्तरीयम् ॥ १६ ॥</l>
</lg></b>
<p>द्वितीयं यथा—</p>
<b><lg>
<l>सीसे सेहरु खणु विणिम्मविदुखणु कंठे पालंबु किदु रइए ।</l>
<l>विहिदु खणु मुंडमालिए जं पणएण तं णमहु कुसुमदाम—कोदंडु कामहो ॥ १७ ॥</l>
</lg></b>
<lg>
<l>(शीर्षे शेखरः क्षणं विनिर्मापितः क्षणं कण्ठे प्रालम्बः कृतो रत्या ।</l>
<l>रचिता क्षणं मुण्डमालिका यत् प्रणयेन तन्नमत कुसुमदामकोदण्डं कामस्य ॥)</l>
</lg>
<p>(<b>९. लघु</b>)</p>
<p><b>संक्षिप्ताभिधानं लघु</b> वीप्सा, एकशेषः, संज्ञा, कर्मधारयाद् बहुव्रीहिः इत्यादि ।</p>
<p>(<b>१०. गुरु</b>)</p>
<p><b>तद्‍‍विपरीतं गुरु</b>, अवीप्सा, अनेकशेषः, असंज्ञा, कर्मधारयान्मत्वर्थीय इति ।
तेषु— <b>वीप्सया लघु</b>र्यथा—(गास. ६.३०)</p>
<pb n="456"/>
<b><lg>
<l>जं जं पुलोएमि दिसं पुरओ लिहिअ व्व दीससे तत्तो ।</l>
<l>तुह पडिमापरिपाडिं वहइ व सअलं दिसावलअं ॥ १८ ॥</l>
</lg></b>
<lg>
<l>(यां यां प्रलोकयामि दिशं पुरतो लिखित इव दृश्‍यते तत्र ।</l>
<l>तव प्रतिमापरिपाटी वहतीव सकलं दिशावलयम् ॥)</l>
</lg>
<p><b>अवीप्सया गुरु</b>र्यथा—(मामा. १.४३)</p>
<b><lg>
<l>पश्‍यामि तामित इतश्च पुरश्च पश्चा—
दन्तर्बहिः पुरत एव च वर्तमानाम् ।</l>
<l>उद्बुद्धमुग्धकनकाब्जनिभं वहन्ती—
मासङ्ग—तिर्यगपवर्तितदृष्टि वक्त्रम् ॥ १९ ॥</l>
</lg></b>
<p><b>एकशेषेण लघु, अनेकशेषेण गुरु</b> । तदुभयमेकश्लोके पर्यायपरिक्षेपाभ्यां यथा—</p>
<b><lg>
<l>अद्यौवावां रणमुपगतौ तातमम्बां च दृष्टा
स्पृष्टस्ताभ्यां शिरसि विनतोऽहं च दुश्शासनश्च ।</l>
<l>तस्मिन्बाले प्रसभमरिणा प्रापिते तामवस्थां
पार्श्वं पित्रोरपगतघृणः किं नु वक्ष्यामि गत्वा ॥ २० ॥</l></lg></b>(वेसं.४.१५)
<p><b>संज्ञया लघु</b> यथा—</p>
<b><lg>
<l>खात्मेन्दुवह्निमरुदर्कमहीपयोभि—
रष्टाभिरेव तनुभिर्भवता समस्ते ।</l>
<l>ग्रस्ते जगत्यपरमिच्छति योऽत्र वस्तु
कोऽन्यो हतत्रपतया सदृशोऽस्ति तेन ॥ २१ ॥</l>
</lg></b>
<p><b>असंज्ञया गुरु</b> यथा— (शाकु. १.१)</p>
<b><lg>
<l>या सृष्टिः स्त्रष्टुराद्या बहति विधिहुतं या हविर्या च होत्री
ये द्वे कालं विधत्तः श्रुतिविषयगुणा या स्थिता व्याप्य विश्वम् ।</l>
<l>यामाहुः सर्वभूतप्रकृतिरिति यया प्राणिनः प्राणवन्तः
प्रत्यक्षाभिः प्रपन्न(नाँ)स्तनुभिरवतु वस्ताभिरष्टाभिरीशः ॥ २२ ॥</l>
</lg></b>
<p>आभ्यामुभययोगे गुरुलघुभेदोऽपि व्याख्यातः । यथा—</p>
<!-- NOTES pg=456!-->
१. जलमुचां मेघानां यौ पथ्याधारौ जलाकाशौ । पथ्यमशनं जलम्, आधार आकाशः । '॰हारावि'ति—
जोशेर—राघवौ । हरज॰ इति, दहवि॰ इति च जो.
<pb n="457"/>
<b><lg>
<l>पथ्याधारौ१ हर! जलमुचां यौ च, यौ पङ्कजानां
मित्रामित्रौ, वरद! हविषां दायकग्राहकौ च ।</l>
<l>यौ गन्धस्य प्रजन—वहनौ तामहं तुष्टिहेतो—
रष्टौ वन्दे त्रिभुवनतनोर्मूर्तिभेदाँस्तवैतान् ॥ २३ ॥</l>
</lg></b>
<p>कर्मधारय बहुव्रीहिणा लघुर्यथा—</p>
<b><lg>
<l>यक्षश्चक्रे जनकतनयास्नानपुण्योदकेषु</l>
<l>स्निग्धच्छायातरुषु वसतिं रामगिर्याश्रमेषु ॥ २४ ॥ मेघ.</l>
</lg></b>
<p>कर्मधारयमत्वर्थीयेन गुरुर्यथा—</p>
<b><lg>
<l>आकैलासाद् बिसकिसलयच्देदपाथेयवन्तः</l>
<l>संपत्स्यन्ते नभसि भवतो राजहंसास्सहायाः ॥ २५ ॥ मेघ.</l>
</lg></b>
<p>आदिग्रहणात् समासवाक्यादिषु गुरुत्वलघुत्वाभ्यां ग्रन्थगौरवलाघवे
प्रतिपत्तिगौरवलाघवे च द्रष्टव्ये । तत्र समासगुरुत्वे <b>ग्रन्थलाघवं प्रतिपत्तिगौरवं</b> च
यथा—</p> <b><lg><l>विलासमसृणोल्लसन्मुसललोलदोःकन्दली—
परस्परपरिस्खलद्‌वलयनिस्वनोद्दन्तुराः ।</l>
<l>हरन्ति कलहुङ्कृतिप्रसभकम्पितोरुस्तन—
त्रुटद्‌गमकसङ्कुलाः कलमकण्डनीगीतयः ॥ २६ ॥</l>
</lg></b>
<p>समासलघुत्वे <b>ग्रन्थगौरवं प्रतिपत्तिलाघवं</b> च यथा—</p>
<b><lg>
<l>सिकतिल—तलास्सान्द्रच्छायास्तटान्तविलम्बिनः
शिशिरमरुतां लीलावासाः क्‍वणज्जलरङ्कवः ।</l>
<l>अविनयवतीनिर्विच्छेदस्मरव्ययदायिनः
कथय मुरले ! केनामी ते कृता निचुलद्रुमाः ॥ २७ ॥</l>
</lg></b>
<p>वाक्यलाघवे <b>प्रतिपत्तिगौरवं</b> यथा—</p>
<b><lg>
<l>पतिश्वशुरता ज्येष्ठे पतिदेवरतानुजे ।</l>
<l>मध्यमेषु च पाञ्चाल्यास्त्रितयं त्रितयं त्रिषु ॥ २८ ॥</l>
</lg></b>
<p>वाक्यगौरवे <b>प्रतिपत्तिलाघवं</b> यथा—</p>
<b><lg>
<l>आच्छिद्य प्रियतः कदम्बकुसुमं यस्यारिदारैर्नवं
यात्राभङ्गविधायिनो जलमुचां कालस्य चिह्नं महत् ।</l>
<l>हृष्यद्भिः परिचुम्बितं नयनयोर्न्यस्तं हृदि स्थापितं
सीमन्ते निहितं कथंचन ततः कर्णावतंसीकृतम् ॥ २९ ॥</l>
</lg></b>
<pb n="458"/>
<p>एतेन क्‍वचि<b>द्वाक्यलाघवेऽपि प्रतिपत्तिलाघवं</b> व्याख्यातम् । यथा—(सेब.१.४२)</p>
<b><lg>
<l>तं दइआहिण्णाणं जम्मि वि अंगम्मि राहवेण ण णिमिअं ।</l>
<l>सीआपरिमट्टेण व वूढो तेण वि णिरंतरं रोमंचो ॥ ३० ॥</l>
</lg></b>
<lg>
<l>(तद्दयिताभिज्ञानं यस्मिन्नप्यङ्गे राघवेण न स्थापितम् ।</l>
<l>सीतापरिमृष्टेनेव व्यूढस्तेनापि निरन्तरं रोमाञ्चः ॥)</l>
</lg>
<p>(<b>११. अर्थवादः</b>)</p>
<p>स्तुतिनिन्दार्थमतिशयो<b>क्तिरर्थवादः</b> । तद्यथा— मनोजवोऽश्वः, विश्वव्यापिनी तृष्णा
इति । यथा च स्तुतौ—</p>
<b><lg>
<l>कवीनां मानसं नौमि तरन्ति प्रतिभाम्भसि ।</l>
<l>यत्र हंसवयांसीव भुवनानि चतुर्दश ॥ ३१ ॥</l>
</lg></b>
<p>यथा वा निन्दायाम्—</p>
<b><lg>
<l>येषां प्राणिवधः क्रीडा नर्म मर्मच्छदो गिरः ।</l>
<l>परापवादः कर्तव्यस्ते मृत्योरपि मृत्यवः ॥ ३२ ॥</l>
</lg></b>
<p>(<b>१२. अनुवादः</b>)</p>
<p>सिद्धस्य विधिनिषेधार्थमुच्चारण<b>मनुवादः</b> । तद् यथा कथमीदृशमनीदृशोऽभिदधीत,
कथमेवंविधायस्तवायमेवंविधः पतिरिति । यथा च विधौ—</p>
<b><lg>
<l>तदवितथमवादीर्यन्मम त्वं प्रियेति
प्रियजनपरिभुक्तं यद्‌दुकूलं दधानः ।</l>
<l>मदधिवसतिमागाः कामिनां मण्डनश्री—
र्व्रजति हि सफलत्वं वल्लभालोकनेन ॥ ३३ ॥</l>
</lg></b>
<p>यथा वा निषेधे—</p>
<b><lg>
<l>यदार्थ कामं भवता स याच्यतामिति क्षमं नैतदनल्पचेतसाम् ।</l>
<l>कथं प्रसह्याहरणैषिणां प्रियाः परावनतया मलिनीकृताः श्रियः ॥ ३४ ॥</l>
</lg></b>
<p>(<b>१३. भेदविवक्षा</b>)</p>
<p>यत्राङ्गाङ्गिभावादिना भेदो विवक्ष्यते सा <b>भेदविवक्षा</b> । यथा— अधि ब्रह्मदत्ते
पञ्चालाः, अधि पञ्चालेषु ब्रह्मदत्त इति । यथा च— (कु.सं. २.१०)</p>
<b><lg>
<l>आत्मानमात्मना वेत्सि सृजस्यात्मानमात्मना ।</l>
<l>आत्मना कृतिना च त्वमात्मन्येव प्रलीयसे ॥ ३५ ॥</l>
</lg></b>
<pb n="459"/>
<p>(<b>१४. अभेदविवक्षा</b>)</p>
<p>तद्विपर्यये <b>अभेदविवक्षा</b> यथा— तानेव शालीन् भुञ्ज्महे ये मगधेषु, तानेव
शाटकानाच्छादयामः ये पाटलीपुत्रे, तदेवेदं कार्षापणं यन्मधुरायां दृष्टमिति । यथा—</p>
<b><lg>
<l>रूपं तदोजस्वि तदेव वीर्यं तदेव नैसर्गिकमुन्नतत्वम् ।</l>
<l>न कारणत्‌स्वाद् विभिदे कुमारः प्रवर्तितो दीप इव प्रदीपात् ॥ ३६ ॥</l></lg></b>(रघु.३)
<p>(<b>१५. व्यवहितकल्पना</b>)</p>
<p>यत्र सन्निहितस्यायोग्यतायां व्यवहितमाश्रीयते सा <b>व्यवहितकल्पना</b>, यथा च
प्रविश पिण्डिमिति प्रवेशनक्रिया सन्निहितायामप्ययोग्ययां पिण्डयामसम्भवन्ती
व्यवहितमपि योग्यं गृहादिकमपेक्षते । एवं पिण्डीमित्येतदपि कर्मपदं सन्निहितायामपि
प्रवेशनक्रियायामयोग्यायामसम्भवद् व्यवहितामपि योग्यां भक्षयेत्यादिकां
क्रियामपेक्षते । यथा च <b>मेघदूताद्य</b>श्‍लोके कश्चिद् यक्षः शापेनास्तंगमितमहिमा
रामगिर्याश्रमेषु वसतिं चक्र इति ।</p>
<p>(<b>१६. उपचारकल्पना</b>)</p>
<p>यत्रान्यधर्माः सति निमित्तेऽन्यत्रोपचर्यन्ते सा <b>उपचारकल्पना</b> । यथा
कालोऽतिक्रामति, मञ्चाः क्रोशन्ति । यथा वा—(वारा. ५.३४.६)</p>
<b><lg>
<l>कल्याणी बत गाथेयं लौकिकी प्रतिभाति माम् ।</l>
<l>एति जीवन्तमानन्दो नरं वर्षशतादपि ॥ ३७ ॥</l>
</lg></b>
<p>(<b>१७. तद्‌भावापत्तिः</b>)</p>
<p>विपर्ययादेरतस्मिंस्तदिति व्यपदेशस्तद्<b>भावापत्तिः</b> । यथा शुक्तिकायां रजतमिति,
मृगतृष्णिकायां जलमिति, रज्जावहिरिति । यथा च—</p>
<b><lg>
<l>चंद्रहिवपि वाविहि कूपि सरिपल्लति तल्लितलाइ ।</l>
<l>चंदहकच चकोडिआकेण हआसे माइ ॥ ३८ ॥</l>
</lg></b>
<lg>
<l>(चन्द्रवपुषि वाप्यां कूपे सरसि पल्वले तटाकिकायां तटाके ।</l>
<l>चन्द्रस्य कृतोऽग्निः केन हताशेन मातः ॥)</l>
</lg>
<p>(<b>१८. योग्यतापत्तिः</b>)</p>
<p>अधिकारित्वापादनं <b>योग्यतापत्तिः ।</b> यथा दर्भाणां स्थाने शरैः प्रस्तरितव्यम्,
<pb n="460"/>
'लोहितोष्णीषा ऋत्विजः प्रचरन्ति' इति । यथा च—(मेघ. ५६)</p>
<b><lg>
<l>शब्दायन्ते मधुरमनिलैः		कीचकाः	पूर्यमाणाः
संरक्ताभिस्त्रिपुरविजयो	गीयते	किन्नरीभिः ।</l>
<l>निर्ह्लादी ते मुरज इव चेत् कन्दरेषु ध्वनिः स्यात्
सङ्गीतार्थो ननु पशुपतेस्तत्र भावी समस्तः ॥ ३९ ॥</l>
</lg></b>
<p>(<b>१९. सम्बन्धाबाधनम्</b>)</p>
<p>विशेषश्रुत्या सामान्यश्रुतेरबाधः <b>सम्बन्धाबाधनम् ।</b> यथा ब्राह्मणा भुञ्जतां
माठरकौण्डिन्यौ परिवेविष्टामिति । यथा च—(कुसं.)</p>
<b><lg>
<l>यं सर्वशैलाः परिकल्प्य वत्सं मेरौ स्थिते दोग्धरि दोहदक्षे ।</l>
<l>मास्वन्ति रत्नानि महौषधीश्च पृथूपदिष्टां दुदुहुर्धरित्रीम् ॥ ४० ॥</l>
</lg></b>
<p>(<b>२०. विकल्पः</b>)</p>
<p>द्वयोस्तुल्यबलयोः पर्यायेण प्राप्‍तिर्विचारणा वा <b>विकल्पः</b> । यथा व्रीहिभिर्वा
यवैर्वा जुहुयात्, 'हन्ताहं पृथिवीमिमां नि दधानीह वेह वा' (ऋवे. १०.११९.९)
इति । यथा च <b>पर्यायप्राप्‍तौ</b>—(वेसं. २.३)</p>
<b><lg>
<l>गुप्‍त्या साक्षान्महानल्पः स्वयमन्येन वा कृतः ।</l>
<l>करोति	महतीं	प्रीतिमपकारोऽपकारिषु ॥ ४१ ॥</l>
</lg></b>
<p>यथा वा <b>विचारणायाम्</b>—(कुसं. ५.७८)</p>
<b><lg>
<l>विभूषणोद्‌भासि पिनद्धभोगि वा गजाजिनालम्बि दूकूलधारि वा ।</l>
<l>कपालि वा स्यादथवेन्दुशेखरं न विश्वमूर्तेरवधार्यते वपुः ॥ ४२ ॥</l>
</lg></b>
<p>(<b>२१. समुच्चयः</b>)</p>
<p>तुल्यबलानामविरोधिनां भिन्नप्रयोजनानामेकार्थपरतयोपादानं <b>समुच्चयः</b> । यथा
देवदत्तं भोजय, लवणेन सर्पिषा शाकेनेति । गुणादिसमुच्चयः पुनरभेदेन भेदेन च
दृश्‍यते । <b>अभेदेन</b> यथा—</p>
<b><lg>
<l>श्लाध्यान्वयेति	नयनोत्सवकारिणीति
निर्व्यूढसौहृदभरेति	गुणोज्ज्वलेति ।</l>
<l>एकैकमत्र	हि	वशीकरणं गरीयो
युष्माकमेवमियमित्यथ किं	ब्रवीमि ॥ ४३ ॥</l>
</lg></b>
<pb n="461"/>
<p><b>भेदेन</b> यथा—</p>
<b><lg>
<l>कुलममलिनं भद्रा मूर्तिर्मतिः श्रुतिशालिनी
भुजबलमलं स्फीता लक्ष्मीः प्रभुत्वप्रखण्डितम् ।</l>
</lg></b>
<b><lg>
<l>प्रकृतिसुभगा ह्येते भावा मदस्य च हेतवो
व्रजति पुरुषो यैरुन्मादं त एव तवाङ्कुशाः ॥ ४४ ॥</l>
</lg></b>
<p>(<b>२२. नियमः</b>)</p>
<p>अनेकप्राप्‍तावयोगान्ययोगव्यवच्छेदेनावधारणं <b>नियमः </b>। यथा शङ्खः पाण्डर एव, पार्थ
एव धनुर्धर इति । स च क्‍वचित् सार्वकालिकः क्‍वचिन्नियतकालः । यथा— (कुसं. ३.१९)</p>
<b><lg>
<l>अस्मिन् सुराणां विजयाभ्युपाये तवैव नामास्त्रगतिः कृती त्वम् ।</l>
<l>अप्यप्रसिद्धं यशसे हि पुंसामनन्यसाधारणमेव कर्म ॥४५॥</l>
</lg></b>
<p>यथा च— (कुसं. ५.६७)</p>
<b><lg>
<l>त्वमेव तावत् परिचिन्तय स्वयं कदाचिदेते यदि योगमर्हतः ।</l>
<l>वधूदुकूलं कलहंसलक्षणं गजाजिनं शोणितबिन्दुवर्षि च ॥ ४६ ॥</l>
</lg></b>
<p>(<b>२३. निषेधः</b>)</p>
<p>प्रसज्यप्रतिषेधः पर्युदासो वा <b>निषेधः ।</b> तयोर्यत्रासामर्थ्यं वाक्यभेदश्च स
<b>प्रसज्यप्रतिषेधः ।</b> यथा असूर्यंपश्या राजदाराः, अब्राह्मणको देशः, 'सुडनपुंसकस्य'
(१.१.४३) इति । यत्र सामर्थ्यमेकवाक्यता च स <b>पर्युदासः</b> । यथा अब्राह्मणः, अनेकः, अपचसि
त्वं वृषलेति । स चोभयरूपोऽपि प्रागभावादिभेदाद् भिद्यते । यथा—(रघु. १८.४३)</p>
<b><lg>
<l>पर्यन्तसञ्चारितचामरस्य कपोललोलोभयकाकपक्षात् ।</l>
<l>तस्याननादुच्चरितोऽपवादश्चस्खाल वेलास्वपि नार्णवानाम् ॥ ४७ ॥</l>
</lg></b>
<p>यथा च— (रघु. १८.४८)</p>
<b><lg>
<l>अनश्नुवानेन युगोपमानमलब्धमौर्वीकिणलाञ्छनेन ।</l>
<l>अस्पृष्टखड्गत्सरुणापि चासीद् रक्षावती तस्य भुजेन भूमिः ॥ ४८ ॥</l>
</lg></b>
<p>(<b>२४. प्रतिनिधिः</b>)</p>
<p>मुख्याभावे तदर्थकारिणः सदृशस्य प्रतिनिधानं <b>प्रतिनिधिः ।</b> यथा व्रीह्यभावे
नीवाराः, कुशाभावे काशाः प्रतिनिधीयन्त इति ।</p>
<p>ननु च क्रियासु सामर्थ्यमात्रेण प्राप्‍ता व्रीह्यादयः पुनः श्रुत्यादिभिर्नियम्यमाना
नीवारादीनां निवर्तका विज्ञायन्ते । तत्र यथैवान्यानि द्रव्याणि अयज्ञीयानि च
<pb n="462"/>
पलाण्ड्वादीनि सत्यप्यर्थित्वे 'दृष्टेऽपि सामर्थ्ये शास्त्रेणापर्युदस्तस्याधिकारो युक्त' इति
न्यायाद् वचनान्तराभावाच्च न प्रतिनिधीयन्ते; तथा नीवारादीनामपि व्रीह्यादिर्नियमैर्निषिद्ध—
त्वाद् वचनान्तराभावाच्च नास्त्येव प्रतिनिधिरिति किमिदं दूषणं प्रतिनिधिर्न प्राप्नोतीति ।</p>
<p>उच्यते — 'यजेतेति यागे द्रव्यत्वमेव यजतिक्रियारूपैकदेशभावादङ्गत्वेन
प्राप्‍तसन्निधानं, व्रीहित्वादयस्तु सामान्यविशेषाः सामर्थ्यप्राप्‍तसन्निधाना अपि
क्रियारूपेणानुपादानाद् द्रव्यत्ववदङ्गभावेन प्रतीयन्ते । तत्र व्रीहिशब्दो हि अधिकार्था—
ध्यावापायोपादीयमानो द्रव्यत्वसहचारिणो नीवारादीन्न बाधते । न हि तन्निवृत्तौ तस्य
व्यापारोऽस्ति, नाप्यभ्यनुज्ञायाम् । अतः शिष्टाचरितो लोकप्रसिद्धश्च प्रतिनिधिरस्त्येवेति ।</p>
<p>यदि तर्हि व्रीहिश्रुतिर्न नियमार्था, नीवारादीनां विकल्पः प्राप्नोति ।</p>
<p>नैवम्, असम्भवो नामायं नियमसदृशफलोऽन्य एव बाधविशेषः, यमसम्भवनियम
इत्यामनन्ति । तत्र व्रीहित्वमधिकं शब्देनाङ्गभावमापद्यते; अतोऽप्रतिषिद्धान्यपि श्रुत्या
नीवारत्वादीनि विरुद्धैकार्थ समवायित्वान्न सम्भवन्ति । सम्भवेऽपि काममविरोधात्
सामर्थ्यप्राप्‍तसन्निधानानि विना शब्दव्यापारेण समुच्चीयेरन्, न तु विकल्प्येरन् ।</p>
<p>तत्रैतत् स्यात् यथा द्रव्यत्वं नियतसन्निधानं क्रियापदार्थैकदेशभूतमेव क्रियाशब्देन
लक्ष्यते, तथा सर्वेऽपि व्रीहित्वादयो द्रव्यत्वसहचारिणो विशेषाः क्रियापदार्थैकदेशभूता
एव क्रियाशब्देन कस्मान्न लक्ष्यन्ते?</p>
<p>नैवम्, न हि सर्वेषां वस्तुत्वेन सतामर्थानां शब्दोऽभिधायको भवति ।
विवक्षानिबन्धनं हि वस्तुसतामप्यर्थानामभिधानं, विवक्षा च शब्दसामर्थ्यनिबन्धना; तत्र
यथैव द्रव्यत्वसहचारिणो नियतसन्निधाना अपि शुक्लादयो गुणाः सत्यपि
द्रव्यवदुपयोगे शब्दशक्त‍यनुरोधात् क्रियाशब्देनाङ्गत्वेन प्रत्याययितुमशक्यत्वाद—
विवक्षिताः, तथैव शब्दशक्त‍यनुरोधाद्व्रीहित्वादीनां द्रव्यत्वसहचारिणामुपयोगवतां
भेदानामङ्गत्वेनाविवक्षाया नियमाभावाच्छास्त्रेण (अ)पर्युदस्ते विशेषान्तरसहचारिणि
द्रव्यत्वे नित्यस्य कर्मणोऽङ्गमात्रासन्निधाने मा भूदप्रवृत्तिः, काम्यस्य वा सन्निहितेष्वङ्गेषु
प्रवृत्तस्य मा भूदङ्गभ्रेषे विच्छेद इति शास्त्रेणापर्युदस्तः प्रतिनिधिः प्रथमकल्पाभाव
उपादीयते । स तु पदार्थसद्‍भाव एव युज्यते । यस्य तु पुत्रीयतीतिवत् क्रियाविशेष एव
शक्तिद्रव्यसंसर्गभिन्न एको वाक्यार्थः, तस्य अविभक्तशब्दार्थत्वादभ्रेषेऽपि
तस्मिन्नर्थात्मन्यविकले निवृत्तेरङ्गान्तरप्रतिनिधानेऽपि पटीयतीतिवदविद्यमानोद्देशविभागं
क्रियान्तरं प्रतिनिहितं स्यात् । अप्रतिनिधेया च क्रियेति ।</p>
<pb n="463"/>
<p><b>ननु व्रीहित्वादयोऽप्यप्रतिनिधेया एव । यदाह—(वाप.जा. ७८)</b></p>
<b><lg>
<l>जातीनां च गुणानां च तुल्येऽङ्गत्वे क्रियां प्रति ।</l>
<l>गुणाः प्रतिनिधीयन्ते छागादीनां न जातयः ॥ ४९ ॥</l>
</lg></b>
<p>मैवं वोचः । कर्तापि नाम नाप्रतिनिधेयः, किं पुनरन्ये । तद्यथा—(रघु. १५.६१)</p>
<b><lg>
<l>श्लाघ्यस्त्यागोऽपि वैदेह्याः पत्युः प्राग्वंशवासिनः ।</l>
<l>अनन्यजानेरासीद् यत् सैव जाया हिरण्मयी ॥ ५० ॥</l>
</lg></b>
<p>यथा वा—(मवीच. १.१५)</p>
<b><lg>
<l>अयं च यजमानेन यक्ष्यमाणस्य मे गृहात् ।</l>
<l>प्रहितस्तेन वात्सल्यादनुजन्मा कुशध्वजः ॥ ५१ ॥</l>
</lg></b>
<p>क्रियायास्तु प्रतिनिधिर्नास्त्येव, यदि च स्याद् वाक्यान्तरमेव तत् स्यादिति ।</p>
<p>(<b>२५. ऊहः</b>)</p>
<p>प्रकृतौ समर्थानां मन्त्रवाक्यानां विकारेषु सामर्थ्याभावात् सर्वलोप
एकदेशानिवृत्तावपि क्रियायां मुख्यवृत्तिव्यतिक्रमेण वार्थान्तरोपादाने प्रसक्ते
शब्दान्तरस्यार्थान्तरवृत्तेः	समर्थस्योपादाने प्रकृतिरूपलिङ्गविभक्तिवचनान्तराणां
विमृश्योपादानम् <b>ऊहः ।</b> तद्यथा— 'आग्नेयमष्टाकपालं पुरोडाशं निर्वपेद्' इति प्रकृतियोगे
'अग्नये त्वा जुष्टं निर्वपामि' इत्यत्राग्निशब्दः समर्थो दृष्टः । स 'सौर्यं चरुं निर्वपेत्
ब्रह्मवर्चसकाम' इति विकृतियागे समर्थः; तत्र यदि तूष्णीमेवोपादानं क्रियेत, शब्दवती
प्रकृतिरशब्दो विकारः स्यात् । अथ देवता नैवोपादीयेत, प्रकृतौ देवतायाः श्रवणाद् द्वैगुण्यं
प्रसज्येत । तत्र द्रव्यदेवतात्यागो यागो न स्यात् ।</p>
<p>अथाग्निशब्द एवोपादीयेत, मुख्यार्थे वृत्तः सूर्यार्थं न प्रत्याययेत् ।</p>
<p>अथाप्यस्य गुणादर्थान्तरे सूर्ये मुख्यवृत्तिव्यतिक्रमेण प्रयोग आश्रीयेत्,
प्रकृतिविपरीता शब्दप्रवृत्तिराश्रिता स्यात् । स्याच्च विकृतिः कर्तव्या; तस्मादत्र
शब्दान्तरमेव तद्‍‌विभक्तिकमुपादीयते, 'सूर्याय त्वा जुष्टं निर्वपामि' इति । आश्रयभेदाच्च
लिङ्गवचनमूहः । तद्यथा— देवीरापः शुद्धा यूयं' 'देव आज्यं शुद्धं त्वम्' ।</p>
<p>विभक्त‍यन्तराणामपि—'आयुराशास्ते, 'ऊह आयुराशासाते आयुराशासत' इति ।
येषां तु प्रकृतावेव सामर्थ्यं नास्ति तद्यथा—'वायवः स्थ' इति, प्रकृतावेव बहुवचनेनैको
<pb n="464"/>
वत्सोऽभिधीयते, तेषामसामर्थ्याद् विकृतावूहो न भवति; तथैकस्मिन्नेव प्रकृतिपाशे
पाशानिति बहुवचनान्तः श्रूयते 'अदितिः पाशान् प्रमुमोक्तु' इति । वाजसनेयिनां त्वेकेषां
एकवचनान्तः पठ्यते, 'अदितिः पाशम्' इति, तेषामूहः प्राप्नोति यदि, एतन्नास्ति
अदितिरशनापाशेषु नोह इति । क्‍वचित् पुनरूहः प्राप्‍तोऽपि निषिध्यते ।</p>
<b><lg>
<l>अङ्गानि ज्ञातिनामानि उपमा इन्द्रियाणि च </l>
<l>एतान्यूहं न गच्छन्ति अध्रिगौ विषमं हि तत् ॥ ५२ ॥</l>
</lg></b>
<p>तत्राध्रिगोरन्यत्राङ्गानामनूहो यथा— 'यत्पशुर्मायुमकृतोरो वा पद्भिराहते, अग्निर्मा
तस्मादेनसो विश्वान्मुञ्चत्वंहसः' इत्यूहे यत्पशू मायुमकृषातामुरो वा पद्भिराहसातां,
यत्पशवो मायुमकृषतोरो वा पद्भिराहसत इति । ज्ञातिनाम्नामनूहो यथा —'अनु त्वा माता
मन्यतामनु पितानु भ्रातानु सखा सयूथ्य' इत्यूहे 'अनु वां माता मन्यतामनु वो माता
मन्यतामि'ति । उपमानामनूहो यथा 'कश्यपेवासां च्छिद्रे श्रेणी' 'श्येनमस्य वक्षः कृणुतात्'
इत्यूहे श्येनमनयोः वक्षः कृणुतात्, श्येनमेषां वक्षः कृणुतादिति । इन्द्रियाणामनूहो
यथा—'सूर्यं चक्षुर्गमयतात्, वातं प्राणमन्ववसृजतात्, अन्तरिक्षममुं दिशः श्रोत्रं पृथिवीं
शरीरम्', 'एकधास्य त्वचमाच्छ्यतात्', 'पुरा नाभ्या अपिशसो वपामुत्खिदतात्',
'अन्तरेवोष्माणं वारयतात्' इत्यूहे एकधानयोस्त्वचमाच्छ्यतात् एकधैषां
त्वचमाच्छ्यतादिति । तदिदमुक्तम्—(माघ. १४.२३)</p>
<b><lg>
<l>नाञ्जसा निगदितं विभक्तिभिर्व्यक्तिभिश्च निखिलाभिरागमे ।</l>
<l>तत्र कर्मणि विपर्यणीनमन् मन्त्रमूहकुशलाः प्रयोगिणः ॥ ५३ ॥</l>
</lg></b>
<p>ऊहश्च मन्त्रादन्यत्रापि भाषायां भवति । तद्यथा—(उराच. ४.२०)</p>
<b><lg>
<l>चूडाचुम्बितकङ्कपत्रमभितस्तूणीद्वयं		पृष्ठतो
भस्मस्तोकपवित्रलाञ्छनमुरो धत्ते त्वचं रौरवीम् ।</l>
<l>मौर्व्या मेखलया नियन्त्रितमधोवासश्च माञ्जिष्टकं
पाणौ कार्मुकमक्षसूत्रवलयं दण्डोऽपरः	पैप्पलः ॥ ५४ ॥</l>
</lg></b>
<p><b>इत्युत्तरचरिते</b> लवमेकमुद्दिश्य <b>भवभूति</b>र्जनकमेतच्छ्‌लोकं <b>पाठितवान्</b> । तमेव
पश्चाद् <b>वीरचरिते</b> धत्तस्त्वचं रौरवीमित्यूहयित्वा रामलक्ष्मणौ द्वावुद्दिश्य
कुशध्वजमपीपठत् । अत्राप्युरः पाणिवासः कार्मुकादीनामूहो न भवति, सम्बन्धिभेदेनैव
भेदसिद्धेः; भेदेन हि प्रतिपत्तव्येऽर्थे न यावदभेदेऽपि भवति तावन्न भिद्यते ।</p>
<pb n="465"/>
<p>(<b>२६. बाधः</b>)</p>
<p>अर्थित्वात् सामान्योपदेशाभेद सति प्रवृत्तिसम्भवे वचनादसमीवाच्चरितार्थत्वात्
फलाभावाद् विशेषे प्रत्यक्षश्रुतेः परिसङ्ख्यादिभ्यश्च दृष्टादृष्टार्थेषु कर्मसु तुल्यबलानां
विरोधिनामविरोधिनां वार्थानामप्राप्‍त्यनुमानं <b>बाधः ।</b> तद्यथा — अर्थित्वात् सामान्येन
प्रवृत्तस्य मांसभक्षणस्य वचनाद् बाधः अभक्ष्यो ग्राम्यकुक्कुट इति; तथा गुरुवद्
गुरुपुत्रे वर्तितव्यमिति सामान्योपदेशात् प्रवृत्तस्योच्छिष्टभोजनस्य अन्यत्रोच्छिष्ट—
भोजनादिति । एवम् 'अष्टाश्रिर्यूपो भवति' इति सामान्योपदेशात् प्रवृत्तमष्टाश्रित्वं
'चतुरश्रो वाजपेययूप' इति द्वयोरसम्भवात् तद्‍‌विरोधी बाध्यते । 'व्रीहीनवहन्ति' इति
सामान्योपदेशादर्थित्वाच्च प्रवृत्तं प्राकृतमवहननं नखनिर्भिन्नानां नखावपूतानां
चरुर्भवतीति विकृतौ नखैरेव अवघातप्रयोजनस्य कृतत्वाच्चरितार्थत्वेन अविरोध्यपि
बाध्यते । एवं 'शतकृष्णलश्चरुर्भवति' इति कृष्णलेषु फलाभावादेव नावघातः क्रियते ।
ब्राह्मणेभ्यो दधि दीयतामिति सामान्योपदेशात् कौण्डिन्येऽपि प्रसक्तं दधिदानमनिषिद्धं
सम्भाव्य चरितार्थं फलवदविरुद्धं च, तक्रं कौण्डिन्यायेति विशेषे प्रत्यक्षश्रुतेस्तक्रदानेन
बाध्यते । अर्थित्वात् पञ्चनखानामपञ्चनखानां च भक्षणं प्रसक्तं, भक्षणमविरुद्धमपि
'पञ्च पञ्चनखा भक्ष्या' इति परिसङ्ख्यया बाध्यते । आदिग्रहणाद् 'वामेनाक्ष्णैष पश्यति',
'काठिन्यमस्याः कुचयोः किमसद् यन्न रोचते', इत्यादिविशेषस्य वाचकमवगन्तव्यम् ।
भूयांश्च बाधस्य कविवाक्येष्वपि प्रयोगः । सोऽर्थित्वात् प्रवृत्तौ वचनतो यथा—</p>
<b><lg>
<l>मृत्यो! किं मर्तुमिच्छुर्भगवति! भवती न क्षमा, शक्र! चक्री
वार्यः, कार्यो न पूषन्नसदृशकलहो, नन्वयं कालकूटः ।१</l>
<l>इत्यादावेव देवान् दमयितुमनसः पान्तु वश्चन्द्रमौले—
स्त्रैलोक्याऽकाण्ड—चण्ड—प्रलय—कर—गर—ग्रास—गृघ्‍नोर्वचांसि ॥ ५५ ॥</l>
</lg></b>
<p>सामान्यश्रुतेः प्रतीतौ वचनतो यथा—</p>
<b><lg>
<l>पद्‍भ्यामूरुयुगं विभज्य भुजयोर्मध्यं निपीड्योरसा
पार्श्वेषु प्रसभं प्रहृत्य नखरैर्दन्तैर्विलूयाऽधरम् ।</l>
<l>सुप्‍तानप्यवबोध्य युष्मदहितान् भूयोऽपि भुङ्क्ते वने
किं कान्ता सुरतैषिणी? न हि न हि व्याघ्री करालानना ॥ ५६ ॥</l>
</lg></b>
<!-- NOTES pg=465!-->
१. अत्र राघवः — मृत्युः किं कर्तुमिच्छुर्भगवति भवती न क्षमा, शक्र चक्री
वार्याः(र्य) कार्यो न पूषन्नसदृशकलहो, नन्वयं कालकूटः ।
२. काठा = कठा, शतपथिका(?),	३. समाजेष्वनेक(?) x x x,
<pb n="466"/>
<p>(<b>२७. तन्त्रम्</b>)</p>
<p>यत्रार्थिनः सर्वे प्रयोजकाभेदेनावृत्त्या वा प्रतिपत्तव्यमर्थं सम्भवाल्लाघवा—
च्चैकमेव प्रयोजयन्ति, तत् <b>तन्त्रम् ।</b> तद्यथा— काठाध्ययनं शतपथिकायां२, शालायामेकं
प्रदीपं व्याकरणाध्यायिनः, समाजेष्वनेकचेतनम्(तेजनम्)३	वाद्यकर्मतूर्योपजीविनः ।
अभेदैकत्वसङ्ख्यां सङ्ख्यान्तरेषु तन्त्रिणीं मन्यन्ते यथा आस्यते भवद्‍भ्यां, आस्यते भवद्धिः ।
प्रश्‍ने तु बहुत्वसङ्ख्या पूर्वसंख्यां१ यथा— कति भवतः पुत्राः । नपुंसकं स्त्रीनपुंसयोः ।
यथा— किं जातमस्य । सामान्यविशेषसम्बन्धयोर्विभक्तिर्यथा — गोस्वामी व्रजतीति ।
द्वितीया कर्माख्यं सम्बन्धविशेषम—भिदधानाऽविशिष्ट—सम्बन्धिपदप्रयोगे तन्त्रेण नियते
सम्बन्धिनी प्रकृते वर्तमानं शेषसम्बन्धमुपगृह्‍णाति । यदि तु गवां स्वामी व्रजतीति षष्ठ्या
सम्बन्धमात्रमुच्येत निर्ज्ञाते स्वस्वामिभावे व्रजिक्रियाकर्तानियमेन प्रतीयेत तदा इष्यते ग्रामो
गन्तुम्, पक्त्वा (अत्र) ओदनो भुज्यत इति प्रधानक्रियाविषयाद् धातोरुत्पद्यमानः
प्रत्ययस्तन्त्रेण गुणक्रियाविषयामपि शक्तिमभ्यन्तरीकरोति । अनभिहिता वा गुणविषया
शक्तिः प्रधानानुरोधादभिहितवत् प्रकाशत इति ।</p>
<p>यच्चैकमेव <b>पदं, वाक्यं, प्रकरणं, प्रबन्धो</b> वा द्वयोरर्थयोः प्रयुज्यते तदपि तन्त्रम् ।
तत्र— <b>पदं</b> यथा— (काव्याद. २.३११)</p>
<b><lg>
<l>असावुदयमारूढः कान्तिमान् रक्तमण्डलः ।</l>
<l>राजा हरति लोकस्य हृदयं मृदुभिः करैः ॥ ५७ ॥</l>
</lg></b>
<p><b>वाक्यं</b> यथा—</p>
<b><lg>
<l>द्वारं खड्‌गिभिरावृतं	बहिरपि प्रक्लिन्नगण्डैर्गजै—
रन्तः कञ्चुकिभिः	स्फुरन्मणिधरैरध्यासिता भूमयः ।</l>
<l>आक्रान्तं महिषीभिरेव शयनं त्वद्‍‌विद्विषां मन्दिरे
राजन्! सैव चिरन्तनप्रणयिनी शून्येऽपि राज्यस्थितिः ॥ ५८ ॥</l>
</lg></b>
<p>कः पुनरस्य पूर्वस्माद् विशेषः?</p>
<p>उच्यते—पूर्वत्र राजेति पदमुभयार्थमुपात्तविषयावच्छिन्नमर्थद्वयेन सम्बध्यते । इह
तु 'त्वद्विद्विषां मन्दिरे राजन् सैव चिरन्तनप्रणयिनी शून्येऽपि राज्यस्थितिः', इत्येकार्थमेव
वाक्यं 'द्वारं खड्‌गिभिरावृतम्' इत्यादिवाक्यैरुपात्तेनार्थद्वयेन सम्बध्यत इति ।</p>
<!-- NOTES pg=466!-->
१. संख्यापूर्वे पूर्वे संख्ये
<pb n="467"/>
<p><b>प्रकरणं</b> यथा शिशुपालवधे— (माघ. १६.२)</p>
<b><lg>
<l>अभिधाय तथा तदप्रियं शिशुपालोऽनुशयं परं गतः ।</l>
<l>भवतोऽभिमनाः समीहते सरुषः कर्तुमुपेत्य माननाम् ॥ ५९ ॥</l>
</lg></b>
<p>इत्यादि दूतवचनं सन्ध्यर्थेन च विग्रहार्थेन च सङ्गच्छत इति ।
<b>प्रबन्धो</b> यथा—</p>
<b><lg>
<l>उदारमहिमा रामः प्रजानां हर्षवर्धनः ।</l>
<l>धर्मप्रभव इत्यासीत् ख्यातो भरतपूर्वजः ॥ ६० ॥</l>
</lg></b>
<p><b>रामायणमहाभारतयोर्दण्डिद्विसन्धान</b>मिति । एतेन बहुविषयमपि वाक्यादिकं
व्याख्यातम्; तद्यथा— (कुसं. २.१८)</p>
<b><lg>
<l>स्वागतं स्वानधीकारान् प्रभावैरवलम्ब्य वः ।</l>
<l>युगपद् युगबाहुभ्यः प्राप्‍तेभ्यः प्राज्यविक्रमाः ॥ ६१ ॥</l>
</lg></b>
<p>इत्यादि प्रकरणं भगवता चतुर्मुखेन चतुर्भिरपि मुखैर्युगपदुच्चारितं चतसृष्वपि
दिक्ष्ववस्थितैरिन्द्रादिभिः सम्बध्यमानं चरितार्थतामापादयति ।</p>
<p>(<b>२८. प्रसङ्गः</b>)</p>
<p>यत्र सम्भविना कार्येण द्वयोरर्थिनोः प्रयोजकत्वेन निर्ज्ञातसामर्थ्य—
योरन्यतरप्रयुक्तेनाप्यपरोऽपि सम्बध्यमानः कृतार्थत्वात् पृथक्प्रयोजकतां न प्रतिपद्यते
<b>तत्प्रासङ्गिकम् ।</b> तद्यथा अयमुपाध्यायोऽस्माभिरात्माध्यापनार्थमानीतः, त्वमप्यत्रैवाधीष्व;
एतेन धनवन्तः कान्तारेषु गृहीतानुयात्रिकाः प्रतिष्ठन्ते, तदेतैरेव कृतरक्षासंविधानो
गच्छ; अयं चतुष्पथे केनचिद् बलिप्रदीप उपहृतः, एतदुद्द्योतेनैव सन्तमसे
रथ्यामतिक्राम; अयं देवतार्थः प्रदीपः, अनेनैव व्याख्यानं चिन्तय; तथा 'वत्स
मकरन्द अनेनैव मालतीनैपथ्येनापवारितः प्रवर्तस्व परिणयायात्मानमात्मनः' इति ।
एवम् 'आम्राश्च सिक्ताः पितरश्च प्रीणिता' इति यच्चान्यदाचक्षाणोऽन्यदप्याचष्टे तदपि
प्रासङ्गिकम् । तद्यथा <b>कुमारसम्भवे</b> कामसंस्थानं कथयन् धनुश्शिक्षामुपदिशति—</p>
<b><lg>
<l>स दक्षिणापाङ्गनिविष्टमुष्टिं नतांसमाकुञ्चितसव्यपादम् ।</l>
<l>ददर्श चक्रीकृतचारुचापं प्रहर्तुमभ्युद्यतमात्मयोनिम् ॥</l></lg></b> (कुसं.३.७०)
<p>एवं भट्टिकाव्ये रामकथां वर्णयन् शब्दानुशासनमुदाहरति— (भका. ११.१८)</p>
<pb n="468"/>
<b><lg>
<l>भ्रेमुर्ववल्गुर्ननृतुर्जगर्जुर्जगुः समुत्पुप्लुविरे निषेदुः ।</l>
<l>आस्फोटयाञ्चक्रुरभिप्रणेमू रेजुर्ननन्दुर्विययुस्समीयुः ॥ ६३ ॥</l>
</lg></b>
<p>एवं <b>धर्माभ्युदयादौ</b> धर्मशास्त्रम्; <b>मुद्राराक्षसादा</b>वर्थशास्त्रम्; <b>मालतीमाधवादौ</b>
कामशास्त्रम्; <b>अन्तरात्मचरितादौ</b> मोक्षशास्त्रम्; <b>महाभारतादौ</b> धर्मार्थकाममोक्षशास्त्राणि
प्रासङ्गिकानीत्यलमतिप्रसङ्गेन ।</p>
<p>(<b>२९. आवृत्तिः</b>)</p>
<p>एकस्य कारकक्रियादेः पदार्थस्याभिन्नरूपस्यैव पर्यायेणानेकत्र वर्तनम् <b>आवृत्तिः ।</b>
तत्र यथैकं पात्रमसहभुजां भुजिक्रियायामधिकरणभावमावृत्त्या प्रतिपद्यते, एकं
वस्त्रमाभरणं वा रङ्गभूमिषु नटानामुपयोगाय कल्पते, एवं व्यायामाड्गमायुजीविना—
मभ्यासं प्रत्युपकरोति, यथा च सहस्रमृषय एकां कपिलामावृत्त्या दत्त्वा सर्वे
सहस्त्रदक्षिणा बभूवुः, तथैकं क्रियापदं कारकपदं वा प्रतिवाक्यमावर्तमानमाकाङ्क्षां
निराकरोति । तयोः —</p>
<p><b>क्रियापदावृत्ति</b>र्यथा—</p>
<b><lg>
<l>शशिना च निशा निशया च शशी शशिना निशया च यथा गगनम् ।</l>
<l>भवता च सभा सभया च भवान् भवता सभया च विभाति जगत् ॥</l>
</lg></b>
<p><b>कारकपदावृत्ति</b>र्यथा—</p>
<b><lg>
<l>सीतावेश्म यतो निरीक्ष्य हरते दृष्टिं झटित्याकुला—
मन्योन्यार्पितचञ्चुदत्तकबलैः	पारावतैर्दूयते ।</l>
<l>इन्दोर्दूरत एव नश्यति विशत्यन्तर्गृहं दुःखितः
प्रच्छाद्याननमञ्चलेन रजनीष्वस्तत्रपं रोदिति ॥ ६५ ॥</l>
</lg></b>
<p>(<b>३०. भेदः</b>)</p>
<p>यत्र अभेदेनाप्युपात्तोऽर्थः शब्दो वा स्वरूपसामर्थ्यादिभिरनेकत्वमापद्यते स भेदः ।</p>
<p>तत्र <b>अर्थभेदो</b> यथा— ब्राह्मणेभ्यः पाद्यमाचमनीयं भोजनं च दीयतामित्यभेदेनापि
श्रुतानि पाद्याचमनभोजनानि स्वरूपसामर्थ्याद् भेदेन व्यवतिष्ठन्ते । यथा 'पितॄणां राजतं
पात्रं देवानां तु हिरण्मयम्' इत्यभेदेनापि उपादाने भिन्नान्येव पात्राणि ब्राह्मणानां
सहभुजां भुजिक्रियायामधिकरणभावं प्रतिपद्यन्ते । गृहस्थान् पत्‍न्य आर्यावर्ते
सम्भोगसम्पादनाय भेदेनैवोपासत इति । अथ कविप्रयोगेषु <b>क्रियाभेदे</b> यथा—</p>
<b><lg>
<l>लवङ्गमालाकलितावतंसास्ते नालिकेरान्तरपः पिबन्तः ।</l>
<l>आस्वादितार्द्रक्रमुकाः समुद्रादभ्यागतस्य प्रतिपत्तिमापुः ॥ ६६ ॥</l></lg></b>(माघ.३.८१)
<pb n="469"/>
<p><b>कारकभेदो</b> यथा—(माघ. १०.३९)</p>
<b><lg>
<l>स्पर्शभाजि विशदच्छविचारौ कल्पिते मृगदृशां सुरताय ।</l>
<l>सन्नतिं दधति पेतुरजस्त्रं दृष्टयः प्रियतमे शयने च ॥ ६७ ॥</l>
</lg></b>
<p>अथ <b>शब्दभेदः</b> । स द्विधा— वाक्यभेदः पदभेदश्च ।</p>
<p>तयो<b>र्वाक्यभेदः</b> प्राकृतो वैकृतश्च । <b>प्राकृतो</b> यथा पश्य मृगो धावति, अयं दण्डो
हरानेन फलानि इति । अत्र प्रथमोदाहरणे पश्येत्येकं वाक्यं मृगो धावतीति द्वितीयम्,
द्वितीये अयं दण्ड इत्येकं, हरानेन फलानीति च द्वितीयम्, प्रकृतिस्थ एव सन्दर्भे
पृथक् क्रियते । अन्यथैकवाक्यतायां पश्येति क्रियायाः कर्मपदाभावादप्रयोगार्हता,
हरेत्यस्याश्च 'तिङ्ङतिङः' इति निघातः प्राप्नोति । कविप्रयोगेष्वपि चैतद् दृश्यते,
तद्यथा— (कुसं. ८.६४)</p>
<b><lg>
<l>पश्य पार्वति! पयोदपङ्क्तिभिर्व्यस्तपङ्कमिव जातमेकतः ।</l>
<l>खं हृतातपजलं विवस्वता भाति किंञ्चिदिव शेषवत् सरः ॥ ६८ ॥</l>
</lg></b>
<p><b>वैकृतस्तु</b> लोके शास्त्रे वेदे च । यथा— 'ऋताषाडृतधामाग्निर्गन्धर्वस्तस्यौष—
धयोऽप्सरस ऊर्जो नाम स इदं ब्रह्म क्षत्रं पातु ता इदं ब्रह्म क्षत्रं पान्तु तस्मै स्वाहा
ताभ्यः स्वाहा (तै.सं. ३.४.७)। अत्रैकमेव ताद् वाक्यं, ऋताषाडृतधामाग्निर्गन्धर्वस्स
इदं ब्रह्म क्षत्रं पातु तस्मै स्वाहा, तस्याप्सरस ऊर्जो नाम ता इदं ब्रह्म क्षत्रं पान्तु
ताभ्यः स्वाहा । अत्र लिङ्गविभक्तिविपरिणामाद् <b>वैकृतत्वं शास्त्रे</b> यथा—(मभा. पस्पशा)</p>
<b><lg>
<l>यस्तु प्रयुङ्क्ते कुशलो विशेषे शब्दान् यथावद् व्यवहारकाले ।</l>
<l>सोऽनन्तमाप्नोति जयं परत्र वाग्योगविद् दुष्यति चापशब्दैः ॥ ६९ ॥</l>
</lg></b>
<p>अत्र वाग्योगविदितिपर्यन्तमेकं वाक्यं, दुष्यति चापशब्दैरिति द्वितीयम् ।</p>
<p>किं वाग्योगविदेव दुष्यति ?</p>
<p>नैवम्, अवाग्योगविदित्यस्य वैकृतत्वाद् वाक्यविशेषः क्रियते ।</p>
<p>किं कारणम् ?</p>
<p>यो वाग्योगवित् स नापशब्दं करोति, यदाह ज्ञानं तस्य शरणमिति (मभा. पस्प.)।</p>
<p>नन्ववाग्योगविदोऽप्यज्ञानं शरणं यदा ह्यसौ जानन्नपशब्दं प्रयुङ्क्ते तदा दुष्टः
स्यात्, न पुनरजानन्नेवम् ।</p>
<p>नाज्ञानमत्यन्ताय शरणं भवितुमर्हति । यो हि अजानन् ब्राह्मणं हन्यात् सोऽपि
मन्ये पतितः स्यादिति ।</p>
<pb n="470"/>
<p>अथ लोके वैकृतो वाक्यभेदः प्राकृतश्च पदभेदः । यथा—</p>
<b><lg>
<l>जं तुज्झ सई जाआ असईओ जं च सुहअ अम्हे वि ।</l>
<l>ता किं फुट्टउ पिल्लं/बीअं तुज्ज समाणो जुआ णत्थि ॥ ७० ॥</l>
</lg></b>
<lg>
<l>(यत्तव सती जाया असत्यो यच्च सुभग वयमपि ।</l>
<l>तत् कि स्फुटतु बिल्वं/बीजं तव समानो युवा नास्ति ॥)</l>
</lg>
<b><lg>
<l>जायन्ते च म्रियन्ते च मद्विधाः क्षुद्रजन्तवः ।</l>
<l>परार्थबद्धकक्ष्याणां	त्वादृशामुद्भवः	कुतः ॥ ७१ ॥</l></lg></b> (नागा. ४.१५)
<p>अत्राद्योदाहरणे तत्किं स्फुटतु बिल्वमित्येतत्पर्यन्तमेकं वाक्यम् । तत्र
बिल्वस्फुटनेनात्र रहस्यभेदोऽभिमतः, यथा बिल्वमस्फुटितमन्तः पक्‍वमपक्‍वं मधुर—
ममधुरं सुरभि न सुरभीति वा न ज्ञायते, एवं यत् तव जाया सती वयमसत्य
इत्येतद् रहस्यमभिन्नं न ज्ञायते ।</p>
<p>स किं रहस्यभेदो भवतु?</p>
<p>भवत्वित्युक्ते द्वितीयं वाक्यं तव समानो युवा नास्ति । यदि ह्यस्माकमपि
त्वत्तुल्यो भर्ता भवेत् त्वज्जायेव वयमप्यसत्यो न स्यामेति । द्वितीयोदाहरणे तु
'क्षुद्रजन्तव' इत्येतत् पदं भिद्यते क्षुद्रेति जन्तव इति च । अन्यथा हि राज्ञा
लुप्‍तशासनग्रामः स्यादग्रजन्मनः, तं प्रत्येतद् वचो न भवतीति ॥</p>
<p>(<b>३१. सामान्यातिदेशः, ३२. विशेषातिदेशः</b>)</p>
<p>अन्यधर्माणामन्यत्र प्रापण<b>मतिदेशः</b> । द्विधा— <b>सामान्यातिदेशो विशेषातिदेशश्च ।</b>
तयोर्यत्र अन्यत्र रूढसम्बद्धा धर्माः प्रसिद्धेरनुमेयभेदसम्भवैः सम्बन्धिभिर्व्यपदिष्टा
निर्ज्ञातभेदेष्वर्थेषु प्राप्यन्ते स <b>सामान्यातिदेशः</b>। यथा— ब्राह्मणवदस्मिन् क्षत्रिये
वर्तितव्यमिति । तत्र यावन्तमर्थं ब्राह्मणशब्दो न व्यभिचरति तावत्यर्थे यानि
प्रसिद्धसम्बन्धानि कार्याण्यग्रभोजनादीनि तान्यत्यन्तमलब्धब्राह्मणव्यपदेशे क्षत्रिये—
ऽतिदिश्यन्ते । तत्र सामान्यब्राह्मणशब्दो न व्यभिचरित, माठरत्वादींस्तु व्यभिचरति ।
न हि कठे माठरत्वमस्ति । सन्निहितेष्वपि च निर्ज्ञातेषु वा विशेषेषु कश्चिदेवार्थात्मा
केनचिच्छब्देन संस्प्रष्टुं शक्यते, विशिष्टभागाभिनिवेशीनि हि रूपविशेषयुक्तान्य—
भिधानानि इति । सामान्येन च ब्राह्मणशब्दस्य प्रत्यक्षोऽभिसम्बन्धः, आनुमानिकस्तु
विशेषैः । माठरवदस्मिन् कठे वर्तितव्यमित्ययमपि सामान्यातिदेश एव । न ह्यत्रापि
माठरस्याभिरूप्यादयो विशेषा आश्रीयन्ते । एवं विशिष्टवदस्मिन् वर्तितव्यमित्यत्रापि
<pb n="471"/>
यद्‍‌विशिष्टेषु विशिष्टत्वं तदाश्रीयते । सोऽपि सामान्यातिदेशो, न विशेषातिदेशः ।</p>
<p>तदाह—</p> <b><lg><l>सामान्यमात्रं शब्दार्थो विशेषा व्यभिचारिणः ।</l>
<l>सामर्थ्यमन्तरेणातो	विशेषो	नातिदिश्‍यते ॥ ७२ ॥</l></lg></b> (वाप.)
<p>यत्र तु सामर्थ्याद् विशेषधर्माणामन्यत्र प्रापणं स <b>विशेषातिदेशः</b> । तद्यथा—
ब्राह्मणवदस्मिन् ब्राह्मणे वर्तितव्यमिति । तत्र हि सामान्यकार्यप्रतिपत्तिर्ब्राह्मणादेव सिद्धा;
यैनैव हेतुनोपमाने कार्यविशेषसिद्धिरविशिष्टोऽसौ हेतुऽरुपमेयेऽपि । तस्माद्
विशिष्टब्राह्मणविषयाणि कार्याण्यतिदिश्‍यन्ते । ये च ब्राह्मणेषु ब्राह्मणवदेव वर्तन्ते तान्
प्रति अयमेवंभूतोऽतिदेशो विज्ञायते । येषां तु बुद्धिसम्भेदात् प्रमादाद् वा
प्रवृत्तिसङ्करस्तेषु नियम एव क्रियते । तथा च ब्राह्मणमर्हति वृत्तमिति 'तदर्हम्'
(५.१.११७) इति सूत्रेणाचार्येणायमेवार्थो भेदेन निदर्शनायान्यथैव प्रक्रान्तः । स च
तद्धितेषु वत्यर्थप्रस्तावे निर्णीतः पुरस्तादिति ?</p>
<p>अथ यत्र ब्राह्मणवदस्मिन् क्षत्रिये वर्तितव्यमित्यतिदेशः, किं तेन क्षत्रियेण तद्वति
ग्रामे अब्राह्मणको ग्राम इति व्यपदेशः क्रियते ?</p>
<p>नेत्याह, व्यपदेशमात्रमपि कार्यमतिदेशस्येति ।</p>
<p>अथ तद्वदेव ब्रह्महत्यादिप्रायश्चित्तं कर्तव्यं,</p>
<p>नेत्याह; यावति हि विषये तस्यातिदेष्टरि सिद्धं तावत्तत्रानुषज्यते; न
ह्यस्मादतिदेशाद् ब्राह्मण्युपयमनप्रतिपत्तिर्भवति ।</p>
<p>एवंप्रकारेषु ह्यतिदेशस्यातिदेष्टुः न कामचारः, स्मृत्यधीनत्वात् । यदि तु
स्मृतिरेवंभूता स्यात् तदपि तदानुष्ठीयेत, यदा/था क्षत्रियवैश्‍यौ सवनगतौ हत्वा
ब्रह्महत्याप्रायश्चित्तं कुर्यादिति ।</p>
<p>किं पुनरयमतिदेशो वत्यादिमन्तरेणापि भवति ?</p>
<p>बाढम् । यथा अब्रह्मदत्तेऽप्येष ब्रह्मदत्त इति । तत्र भूतानां वा ब्रह्मदत्तविषयाणां
क्रियागुणानामब्रह्मदत्ते समारोपाद् भाविनां वा रूढसम्बन्धानामिव बुद्ध‍यादिभिः
संबन्धात् तन्निमित्तमुपामानोपमेयलक्षणं सम्बन्धमभ्यन्तरीकृत्योपचारेण ब्रह्मदत्तशब्दः
प्रयुज्यते ।</p>
<p>ननु च उशीनरवन् मद्रेषु यवा इति नात्र अन्यधर्माणामन्यत्रारोपणं
(मभा. १.१.५७), अपि तु यवा एव मद्रेषु सन्ति न सन्तीति वा गम्यते । तथा हि—
यद्युशीनरेषु तन्निष्पत्तिः निर्ज्ञाता तदा सन्तीति गम्यते । अथानिष्पत्तिस्तदा न सन्तीति
गम्यते ।</p>
<pb n="472"/>
<p>नैवम् । अत्राप्यन्यधर्माणामेवान्यत्र प्रापणं यावेवोशीनरयवानां भावाभावौ प्रसिद्धौ
तावेव मद्रयवेष्वतिदिश्‍येते ।</p>
<p>कथं पुनरमभिन्नरूपो वतिः क्‍वचित् प्रकृत्यर्थधर्मानन्यत्रातिदिशति क्‍वचित्
सम्बन्धिधर्मान् ?</p>
<p>उच्यते यत्र 'तेन तुल्यं क्रिया चेद्वतिः' तत्र प्रकृत्यर्थधर्मान्; यत्र तु 'तत्र
तस्येव' तत्राधेयसम्बन्धिधर्मानिति ।</p>
<p>तदेवमुपमानेषु प्रसिद्धा धर्माः उपमेयेष्वारोप्यन्त इत्यतिदेशार्थः । प्रसिद्धिश्च
क्‍वचिल्लोकापेक्षया, क्‍वचित्प्रयोक्त्रपेक्षया, क्‍वचित्प्रत्यक्षादिप्रमाणापेक्षयेति । तत्र
<b>लोकपेक्षया</b> यथा—</p>
<b><lg>
<l>जोण्हाए व्व मिअंकं कित्तीएँ सुअरिसं पहाए व्व रइं ।</l>
<l>सेलं महाणई व सिरीअ		चिरणिग्गआइ वि अमुच्‍चंतं ॥ ७३ ॥</l>
</lg></b>
<lg>
<l>(ज्योत्स्‍ययेव मृगाङ्कं कीर्त्त्येव सुपुरुषं प्रभयेव रविम् ।</l>
<l>शैलं महानद्येव श्रिया	चिरनिर्गतयाप्यमुच्यमानम् ॥)</l>
</lg>
<p>यथा वा— (माघ. १४.१६)</p>
<b><lg>
<l>यस्तवेह सवने न भूपतिः कर्म कर्मकरवत् करिष्यति ।</l>
<l>तस्य नेष्यति वपुः कबन्धतां बन्धुरेष जगतां सुदर्शनः ॥ ७४ ॥</l>
</lg></b>
<p>प्रयोक्त्रपेक्षया यथा—</p>
<b><lg>
<l>अहमिव शून्यमरण्यं वयमिव तनुतां गतानि तोयानि ।</l>
<l>अस्माकमिवोच्छ्‌वासा	दिवसा	दीर्घाश्च	तप्‍ताश्च ॥ ७५ ॥</l>
</lg></b>
<p>प्रत्यक्षादिप्रमाणापेक्षया यथा—(अम.श. १६०)</p>
<b><lg>
<l>दृष्टे लोचनवन्मनाङ् मुकुलितं पार्श्वस्थिते वक्त्रव—
न्‍न्यग्भूतं बहिरासितं पुलकवत् स्पर्शं समातन्वति ।</l>
<l>नीवीबन्धवदागतं	शिथिलतां	सम्भाषमाणे ततो
मानेनापसृतं	ह्रियेव	सुदृशः पादस्पृशि प्रेयसि ॥ ७६ ॥</l>
</lg></b>
<p>(<b>३३. अधिकारः</b>)</p>
<p>क्रियासु योग्यत्वम् <b>अधिकारः</b> ।</p>
<p>कः पुनर्यौग्यः ?</p>
<p>अर्थी समर्थः शास्त्रेणापर्युदस्त इति । तथा अर्थित्वमधिकारकाणम्; परं हि
<pb n="473"/>
पुरुषार्थं मोक्षमाचक्षते, तस्मादप्यनर्थी जुगुप्सते प्रमाद्यति च । तद्यथा—</p>
<b><lg>
<l>अपि बृन्दावने शून्ये सृगालत्वं परीप्सति ।</l>
<l>न तु निर्विषयं मोक्षं कदाचिदपि गौतमः ॥ ७७ ॥</l>
</lg></b>
<p>सत्यपि चार्थित्वे सामर्थ्यमधिकारकारणं, समुत्पन्नायामतिशयेन दिदृक्षायाम्
असमर्थत्वेन अन्धा रूपदर्शने नाधिक्रियन्ते । अर्थिनः खल्वपि क्‍वचित् समर्थाश्च कर्मसु
शास्त्रेण पर्युदासात् क्षुद्रशूद्राः क्षोत्रियादयः त्रय्यादिषु नाधिक्रियन्ते । अदृष्टार्थविषये
हि सामर्थ्यासामर्थ्ये शास्त्रादेव समधिगम्येते । तस्मात् प्रधानमधिकारकारणं
शास्त्रोपदेशमाचक्षते । तत्रोदाहरण्— (म.वी.च. १.३१)</p>
<b><lg>
<l>साधारण्यान्निरातङ्कः कन्यामन्योऽपि याचते ।</l>
<l>किं पुनर्जगतां	जेता प्रपौत्रः परमेष्ठिनः ॥ ७८ ॥</l>
</lg></b>
<p>यथा च—(माघ. १.३८)</p>
<b><lg>
<l>उपप्लुतं	पातुमदो	मदोद्धतैस्त्वमेव	विश्वम्भर ! विश्वमीशिषे ।</l>
<l>ऋते रवेः क्षालयितुं क्षमेत कः क्षपातमस्काण्डमलीमसं नभः ॥ ७९ ॥</l>
</lg></b>
<p>(<b>३४. अध्याहारः</b>)</p>
<p>वाक्यस्य न्यूनतायामाकाङ्क्षानिवृत्तये विशिष्टक्रियाकारकपदादेरुपादानम्
<b>अध्याहारः</b> । यथा द्वारं द्वारमित्युक्ते संव्रियतामपाव्रियतां वेत्यध्याह्रियते; तथा
वर्षत्युदेतीत्युक्ते देवः सूर्य इति । यथा च—</p>
<b><lg>
<l>यश्च निम्बं	परशुना	यश्चैनं	मधुसर्पिषा ।</l>
<l>यश्चैनं गन्धमाल्याभ्यां सर्वस्य कटुरेव सः ॥ ८० ॥</l></lg></b> इति ।
<p>यथा वा—</p>
<b><lg>
<l>यो न ददाति न यजते न जयति न जुहोति नात्ति नाधीते ।</l>
<l>न धिनोति	नाधितिष्ठति	न चकास्ति न शास्ति किं तेन ॥ ८१ ॥</l>
</lg></b>
<p>(<b>३५. विपरिणामः</b>)</p>
<p>लिङ्गविभक्तिवचनादेरन्यथोपात्तस्यार्थान्तरानुरोधादपुनरुच्‍चारितस्यैवान्यथाभि—
सम्बन्धो <b>विपरिणामः</b> । तेषु <b>लिङ्गविपरिणामो</b> यथा— (मामा. १.३०)</p>
<b><lg>
<l>मा मूमुहत् खलु भवन्तमनन्यजन्मा
मा ते मलीमसविकारघना मतिर्भूत् ।</l>
<pb n="474"/>
<l>इत्यादि नन्विह निरर्थकमेव यस्मिन्
कामश्च जृम्भितगुणो नवयौवनं च ॥</l>
</lg></b>
<p>विभक्तिविपरिणामो यथा—(किराता. १.१)</p>
<b><lg>
<l>श्रियः कुरूणामधिपस्य पालिनीं प्रजासु वृत्तिं यमयुङ्क्त वेदितुम् ।</l>
<l>स वर्णिलिङ्गी विदितस्समाययौ युधिष्ठिरं द्वैतवने	वनेचरः ॥ ८३ ॥</l>
</lg></b>
<p>वचनविपरिणामो यथा—(म.वी.च. १.४५)</p>
<b><lg>
<l>सर्वप्राणप्रवणमघवन्मुक्तमाहत्य	वक्ष—
स्तत्सङ्घट्टाद् विघटितबृहत्खण्डमुच्‍चण्डरोचिः ।</l>
<l>एवं वेगात् कुलिशमकरोद् व्योम विद्युत्सहस्त्रै—
र्भर्तुर्वज्रज्वलनकपिशास्ते	च	रोषाट्टहासाः ॥ ८४ ॥</l>
</lg></b>
<p>(<b>३६. वाक्यशेषः</b>)</p>
<p>सर्ववाक्यानां विधिनिषेधपर्यवसायित्वात् साक्षादश्रुतावपि तदुपकल्पनं
<b>वाक्यशेषः</b> । तद्यथा — आर्यनिवासोऽयं देश इत्युक्ते इहैव स्थातव्यं, मध्याह्नो वर्तत
इत्युक्ते इहैव भोक्तव्यं, सचोरः, पन्था इत्युक्ते न गन्तव्यं, ग्राहाः सरित्यस्यामित्युक्ते
न स्‍नातव्यमिति वाक्यशेषो भवति । यथा च— (उराच. ३.२६)</p>
<b><lg>
<l>त्वं जीवितं त्वमसि मे हृदयं द्वितीयं
त्वं	कौमुदी	नयनयोरमृतं	त्वमङ्गे ।</l>
<l>इत्यादिभिः प्रियशतैरनुरुध्य मुग्धां
तामेव	शान्तमथवा	किमतः	परेण ॥ ८५ ॥</l>
</lg></b>
<p>यथा वा— (बा.रा. २.४१)</p>
<b><lg>
<l>वन्द्यः पितेव स	भवान्नलकूबरस्य
रम्भा स्‍नुषा धनपतेरिव सा तवापि ।</l>
<l>यत्त्वन्यदत्र हृदयान्न तदेति कण्ठं
दोषास्तथापि यदि तत्स्मृत एष रुद्र ॥ ८६ ॥</l>
</lg></b>
<p>कः पुनरध्याहारवाक्यशेषयोर्विशेषः ?</p>
<p>शब्दाकाङ्क्षानिवर्तकोऽध्याहारः, अर्थाकाङ्क्षानिवर्तको वाक्यशेष इति ।</p>
<p>यद्येवमनन्तरश्लोकयोरध्याहारोदाहरणताप्रसङ्गः । तथा हि — तामेव त्वं तथाग्‍नौ
विशुद्धामाहितगर्भामनागसं विस्त्रब्धां च धर्मपत्नीमत्याक्षीरिति प्रथमश्लोको,
<pb n="475"/>
कामयमानायामपि च स्‍नुषायां अकामतोऽपि यत्प्रधर्षणं तन्महापातकेषु प्रकृष्यते,
किमङ्ग ! पुनरकामयमानायाः शपन्त्याः क्रोशन्त्याश्च हठेनेति द्वितीयश्लोके
वाक्यस्यैवापरिपूर्णभावेनाकाङ्गितमध्याह्रियते ।</p>
<p>तन्न; 'शान्तमथा किमतः परेण', 'यत्त्वन्यदत्र हृदयान्न तदेति कण्ठम्', इत्यनेन
शब्दाकाङ्क्षाया निवर्तितत्वात् ।</p>
<p>अर्थाकाङ्क्षा तु विद्यते । तत्र तु यथोक्त एव वाकर्यशेषो भवति अथैव
प्रत्युक्षानुमानोपमानशब्दैरनुपलभ्यमानः किंप्रमाणविषयः स्यात् ?</p>
<p>अध्याहारवच्छुतार्थापत्तिप्रमेय इति ।</p>
<p>ननु श्रुतार्थापत्तिर्नाम वाक्यैकदेशविषयं वाक्यशेषविषयं वा किंचित्
प्रमाणमस्ति ?</p>
<p>अस्तु वा, तथापि तत्प्रवर्तमानमर्थानुपपत्त्या प्रपत्स्यति । अर्थानुपपत्तिश्चाऽ—
र्थान्तरमन्तरेण नोपशाम्यतीति तदेव कल्पनीयं भवति ।</p>
<p>अथ शब्दस्यानुपपत्त्या शब्द एव कल्प्यते ?</p>
<p>तन्न, श्रोत्रप्रत्यक्षसमधिगतस्य स्वरूपेणानुपपत्तेरभावादर्थानुपपत्तिनिबन्धनमेवानु—
पपद्यमानत्वम्, तच्‍चार्थकल्पन एवोपपद्यते ।</p>
<p>न चैतद् वाच्यम्, कल्प्यमानस्यार्थस्यावैदिकत्वं प्राप्‍नोति । श्रूयमाणस्यैव हि
शब्दस्यायमिषोरिव दीर्घदीर्घो व्यापारः । अविरतव्यापार एव हि शब्दे सा प्रतीतिरुदयते;
तद्‍व्यापारविरतौ नोदेति, तदुत्पादकारणानुपलब्धेः । लोकश्च वृद्धव्यवहारतः शब्दार्थेषु
व्युत्पद्यमानस्तथाभूतवाक्यव्यवहारिणो वृद्धान् पश्‍यन् वाक्यस्यैव तादृशि वाक्यार्थे
सामर्थ्यमवधारयति । वाक्यार्थश्चेह विधिनिषेधादिरूप आख्याताद्यर्थः । तदनुवर्तीनि तु
पदानि तस्मिन्नैमित्तिके निमित्तानि भवन्ति । नैमित्तिकानुकूलतया च
क्‍वचिदश्रूयमाणान्यपि तानि विश्वजिदादौ स्वर्गकामादिपदवन्निमित्तभावेनाद्रियन्ते,
क्‍वचिच्छ्रूयमाणान्यप्यननुकूलतया 'यस्योभयं हविरार्तिमार्च्छेद्' इत्यादिवत् परिह्रियन्ते ।
क्‍वचिदन्यथास्थितानि 'प्रयोजशेषेण हवींष्यभिघारयति' इतिवद् विध्यनुरोधात्
प्रयोजशेषं हवींष्यभिधारयेदित्यन्यथावस्थाप्यते । तस्माद् यथा प्रथमावगतघनाकार—
वाक्यार्थानुसारेण सतामसतां वा पदार्थानां निमित्तभावव्यवस्था तथैवाश्रूयमाणतथा—
विधैकदेशादपि वाक्यात् तदर्थावगतिर्भविष्यतीति किं श्रुतार्थापत्त्या ?</p>
<p>एवं च न वाक्यशेषाध्याहारसोपानव्यवहितस्यार्थस्य शाब्दत्वम्, अपि तु
साक्षादेव भवति ।</p>
<pb n="476"/>
<p>नन्वेवमश्रूयमाणेषु निमित्तेषु कुतस्तदर्थमवगच्छामः ? अनवगच्छन्तश्च कीदृशं
नैमित्तिकमवकल्पयामः ?</p>
<p>उच्यते—'श्रुतेष्वपि पदेषु तेषां निमित्तभावो न स्वमहिम्‍नाऽवकल्पते ।</p>
<p>किं तर्हि ?</p>
<p>नैमित्तिकानुसारेण । स चाश्रुतेष्वपि भविष्यति । तथा हि— न यजौ करणविभक्तिः
श्रूयते, न स्वर्गे कर्मविभक्तिः, अथ चार्थः प्रतीयते । एवं 'विश्वजिता यजेत' इति
नैमित्तिकबलादेव स्वर्गकामादिपदाध्याहारार्थमुक्तश्लोकयोश्च यथोपन्य— स्तवाक्यशेषार्थं
प्रत्येष्याम इति ।</p>
<p>अत्र समाधीयते, यत्तावदुक्तमर्थानुपपत्त्यार्थान्तरमेव कल्पनीयमिति, तत्र
नार्थमात्रस्यानुपपत्तिः ।</p>
<p>किं तर्हि ? शब्दार्थस्य ।</p>
<p>स च शब्दकल्पनापूर्वकार्थप्रतिपत्तिव्यतिरेकेण नोपपन्‍नो भवति । यच्‍चोक्तं न
स्वरूपेण शब्दस्य काचिदनुपपत्तिरिति, सत्यं तत् । किं तु सार्थद्वारिकापि शब्दानुपपत्तिर्न
शब्दान्तरकल्पनां विनोपशाम्यति । न ह्योदनं प्रत्यक्षेणापि प्रतियतः पचतीत्युक्ते
कर्मपदापेक्षा न भवति ।</p>
<p>यच्‍चोक्तं कल्प्यमानस्यार्थस्यावैदिकत्वं मा भूदिति श्रूयमाणस्यैव
शब्दस्यायमिषोरिव दीर्घदीर्घो व्यापार इति, तदपि न सम्यक्, तस्य
तथाविधार्थप्रत्यायनासामर्थ्यात् । स हि तमर्थं प्रत्याययन्नभिधाशक्त्या वा प्रत्याययेत्
तात्पर्यशक्त्या वा ?</p>
<p>न तावदभिधाशक्त‍या, तस्याः पदार्थप्रतिपादनमात्र एवोपक्षीणत्वात् ।</p>
<p>नापि तात्पर्यशक्त्या । तात्पर्यशक्तिर्हि प्रतीयमानार्थविषया तत्रैव प्रकाशते, यत्र
वाक्यवाक्यार्थयोः परिपूर्णत्वं भवति; यथा 'विषं भुङ्क्ष्व, मा चास्य गृहे भुक्था'
इति । अत्र तु परिपूर्णे वाक्ये नार्थः परिपूर्ण इति तात्पर्यशक्तेरवकाशः । न हि तां
तथाविधां त्वमत्याक्षीरित्यादिपदप्रयोगं विना वाक्यार्थस्य परिपूर्णत्वं भवति,
तस्मादवश्यमेवार्थस्य शाब्दत्वसिद्धयेऽध्याहारवाक्यशेषादिशब्दकल्पना अभ्युपेया ।
तस्यां च सत्यां तत एवार्थसिद्धेः किमर्थकल्पनयेति ।</p>
<p>न च श्रूयमाणस्यैव शब्दस्यायमर्थ इति शक्यमभिधातुम्, तस्य ह्यनुपपद्यमान
एवार्थो, न पुनरुपपादकः । किंच पदार्थानामेव वाक्यार्थत्वात्, कल्प्यमान—
वाक्यार्थगतपदार्थाभिधायिनां पदानां सत्त्वमभिधातव्यम् । न च श्रूयमाणे वाक्ये तानि
<pb n="477"/>
तथाभूतानि सन्ति । अपि चायमेवंविधो बोधस्तिरश्चामनुपजायमानत्वान्नाशब्दज्ञस्य
भवति । तदस्य सविकल्पकज्ञानात् पूर्वकालभाविना शब्दविज्ञानेन भाव्यम् ।</p>
<p>न चेहार्थापत्तेः शब्दविषयत्वं न अभ्युपेयते । न चेहार्थापत्तिव्यतिरेकेण
सविकल्पकप्रत्यक्षादिप्रमाणवच्छब्दसहचरितार्थदर्शनादिनिमित्तकं स्मृत्याद्युपायान्तरं
शब्दावगतावस्ति । तस्मादर्थापत्त्या पूर्वं शब्द एव प्रत्येतव्यः । तस्मिंश्च प्रतिपन्ने तत
एवार्थावगमोऽपि भविष्यतीति न तात्पर्यतः श्रूयमाण एव शब्दः परिक्लेशनीयः ।
यदि च श्रुतार्थापत्तेः शब्दविषयत्वं नाभ्युपेयते तद् 'उपदेशे यथोपदेश कार्यमतिदेशे
तु यथाकार्यमुपदेश (न्या.म.) इति न्यायादतिदेशागताग्न्यादिपदार्थानुपपत्तौ 'अग्‍नये
त्वा जुष्टं निर्वपामि' इत्यादिवाक्येषु सूर्यायेत्यादिपदानामूहो न स्यात् ।
तस्मादवश्यमेव अध्याहारवाक्यशेषादिसिद्धये श्रुतार्थापत्तिरभ्युपगन्तव्येति ।</p>
<p>(<b>३७. अवधिः</b>)</p>
<p>अस्यैतावतः शब्दस्यायमर्थोऽस्मिन्नर्थे चायमेतावाञ्छब्द इति बुद्धिनिबन्धनम्
<b>अवधिः</b> । तद्यथा— काले नदन्ति नागाः, श्वेतो धावति, अलम्बुसानां याता इति । यदा
पदानामवधिः तदा समये शब्दायन्ते फणिनः, शुक्लो धावति, अलम्बुसानां गन्तेत्यर्थः
प्रतीयते । यदा तु 'कालेन दन्तिना अगाः', 'श्वा इतः धावति', 'अलं बुसानां याता'
इति, तदा 'कृष्णेन करिणा गतवानसि', 'कौलेयकोऽत्र वेगेन सरति', 'समर्थो
बुसानां गन्ता' इत्यर्थान्तरप्रतीतिः । तमिममलङ्कारेषु तद्विदः शब्दश्लेषमामनन्ति; यथा—</p>
<b><lg>
<l>येन	ध्वस्तमनोभवेन	बलिजित्कायः पुरास्त्रीकृतो
यो गङ्गां च दधेऽन्धकक्षयकरो यो बर्हिपत्रप्रियः ।</l>
<l>यस्याहुश्शशिमच्छिरो हर इति स्तुत्यं च नामामराः
सोऽव्यादिष्टभुजङ्गहारवलयस्त्वां	सर्वदोमाधवः ॥ ८७ ॥</l>
</lg></b>
<p>(<b>३८. अपोद्धारः</b>)</p>
<p>पदार्थसमवायिनोऽर्थविशेषस्य शब्दान्तरेण पृथक्करणम् <b>अपोद्धारः</b> ।
यथा—'वायव्यं श्वेतमालभेत, वायुर्वै क्षेपिष्ठा देवता' इति । एवं च वृत्तिच्छन्नस्य
सर्वनाम्‍नानुसन्धानं भवति । तद्यथा— (कुसं. ७.१९)</p>
<b><lg>
<l>पत्युः शिरश्चन्द्रकलामनेन स्पृशेति सख्या परिहासपूर्वम् ।</l>
<l>सा रञ्जयित्वा चरणौ कृताशीर्माल्येन तां निर्वचनं जघान ॥ ८८ ॥</l>
</lg></b>
<p>अत्रानेनेति सर्वनाम्‍ना रञ्जयित्वेति श्रुतौ समवेतश्चरणरागः पृथगपोद्‍ध्रियते ।</p>
<pb n="478"/>
<p>(<b>३९. अनिर्ज्ञातप्रश्‍नः</b>)</p>
<p>प्रसिद्धपदार्थावधारणेऽप्रसिद्धपदार्थपर्यनुयोगः <b>अनिर्ज्ञातप्रश्‍नः</b> । यथा वनात् पिक
आनीयतां, जीर्णवरासी वृषलाय दीयतामित्युक्ते कोऽयं पिको नाम यो वनादानेयः,
का वा वरासी या वृषलाय दातव्येति । एतेन प्रसिद्धाभिधानार्थावधारणे
अप्रसिद्धाभिधानार्थपर्यनुयोगो व्याख्यातः । यथा— (शाकु. ५.१३)</p>
<b><lg>
<l>कास्विदवकुण्ठनवती नातिपरिस्फुटशरीरलावण्या ।</l>
<l>मध्ये तपोधनानां	किसलयमिव पाण्डुपत्राणाम् ॥ ८९ ॥</l>
</lg></b>
<p>(<b>४०. क्रियान्तरव्युदासः</b>)</p>
<p>सामर्थ्यार्थित्वादेः क्‍वचिदयोग्यता <b>क्रियान्तरव्युदासः</b>, यथोच्यते—'क्‍वचित्
कश्चित् प्रगल्भते', 'न सर्वः सर्वं जानाति'; 'किमपि कस्मैचिद्रोचते', 'भिन्नरुचिर्हि
लोक' (रघु. ६.३०) इति । यथा च—(शाकु. ५.२८)</p>
<b><lg>
<l>कुमुदान्येव शशाङ्कः सविता बोधयति पङ्कजान्येव ।</l>
<l>वशिनां हि परपरिग्रहसम्पर्कपराङ्मुखी वृत्तिः ॥ ९० ॥</l>
</lg></b>
<p>(<b>४१. लिङ्गाद् भेदः</b>)</p>
<p>शब्दान्तरोपलब्धवस्तुसामर्थ्यात् सामान्याक्षिप्‍तस्य विशेषेऽवस्थापनं <b>लिङ्गाद्
भेदः</b> । यथा 'अक्ताः शर्करा उपदधाति, तेजो वै घृतम्' इति शर्कराणां घृताक्तत्वं
प्रतीयते । यथा च—</p>
<b><lg>
<l>न त्वं पुत्र ! पितुर्बिभेषि न च मे किंचिद् विधत्से वचः
क्‍वेदं बालविरुद्धसाहसमिति	व्याहृत्य	सावेगया ।</l>
<l>उत्तीर्णस्य	जयन्ति दान्तभुजगस्याश्लिष्य मात्रा हरे—
र्निर्धूताश्चलकाकपक्षशिखरव्यासङ्गिनोऽम्भःकणाः	॥ ९१ ॥</l>
</lg></b>
<p>अत्र दान्तभुजगस्येत्यम्भः कणा इति च लिङ्गाद् यमुनाह्रदादुत्तीर्णस्येति विशेषो गम्यते ।</p>
<p>(<b>४२. लिङ्गादिभेदः</b>)</p>
<p>लिङ्गमर्थः प्रकरणमौचित्यं देशः काल इति <b>लिङ्गादयः</b> । तेभ्यः सामान्यशब्दानां
विशेषाध्यवसायो <b>लिङ्गादिभेदः</b> । स</p>
<p><b>लिङ्गाद्</b> यथा— धेनुरानीयतां सवत्सा सबर्करा सकिशोरेति, गौरजा बडबा
च प्रतीयते ।</p>
<pb n="479"/>
<p><b>अर्थाद्</b> यथा— अञ्जलिना सूर्यमुपतिष्ठते, अञ्जलिना पयः पिबति, अञ्जलिना
लाजान् जुहोतीति अर्थानुरोधात् तथातथा पाणिसन्निवेशः प्रतीयते ।</p>
<p><b>प्रकरणा</b>द्यथा— सैन्धवमानय, गोपालकमानयेत्युक्ते भोजने लवणं, प्रयाणेऽश्वः,
अध्यापने पुत्रः, पाशुपाल्ये तु गोपविशेषः प्रतीयते ।</p>
<p><b>औचित्याद्</b> यथा— करभोरूः शिखरदशना पुण्डरीकमुखी इति; उपमेयौचित्यात्
करभादिशब्दैर्धनुष्कोटिकुन्दकुट्मल—कमलानि प्रतीयन्ते, नोष्ट्राचलाग्रच्छत्राणि ।</p>
<p><b>देशतो</b> यथा— हरिररण्ये, हरिर्द्वारकायां, हरिरमरावत्यामिति सिंहविष्णुवासवाः
प्रतीयन्ते ।</p>
<p><b>कालतो</b> यथा— 'दिवा हस्तोऽयमित्युक्ते पाणिः प्रतीयते, न नक्षत्रम्, रात्रौ पतङ्ग
इत्युक्ते शलभो, न सूर्यः, त्रेतायामर्जुन इत्युक्ते कार्तवीर्यो न कौन्तेय इति ।</p>
<p>अस्य चोपलक्षणत्वात् साहचर्यादिभिरपि पदार्थावच्छेदो भवति । तद्यथा—</p>
<b><lg>
<l>लक्ष्मणानुगतो भाति शशी राम इवापरः ।</l>
<l>कौसल्येव बिभर्ति द्यौरभिषेकोज्ज्वलां श्रियम् ॥ ९२ ॥</l>
</lg></b>
<p>यथा च—(काव्याद. १.६)</p>
<b><lg>
<l>गौर्गौः कामदुघा सम्यक्प्रयुक्ता स्मर्यते बुधैः ।</l>
<l>दुष्प्रयुक्ता	 पुनर्गोत्वं प्रयोक्तुः सैव शंसति ॥ ९३ ॥</l>
</lg></b>
<p>(<b>४३. शब्दान्तरादिभेदः)</b></p>
<p>शब्दान्तरमभ्यासः सङ्ख्या संज्ञा गुणः प्रकरणमिति शब्दान्तरादयः; तेभ्यः
क्रियादीनामनेकत्वं <b>शब्दान्तरादिभेदः</b> । तेषु <b>शब्दान्तरात् क्रियाभेदो</b> यथा—</p>
<b><lg>
<l>आरोहत्यवनीरुहः प्रविशति श्वभ्रं नगः स्पर्धते
खं व्यालेढि विवेष्टते क्षितितले कुञ्जोदरे लीयते ।</l>
<l>अन्तर्भ्राम्यति कोटरस्य	विसरत्यालम्बते वीरुधः
किं तद् यन्न करोति मारुतवशं यातः कृशानुर्वने ॥ ९४ ॥</l>
</lg></b>
<p><b>अभ्यासात् क्रियाभेदो</b> यथा—(गा.स. ९०२)</p>
<b><lg>
<l>जाणिमि कआवराहं जाणिमि अलिआइ भणइ सअलाइं ।</l>
<l>अणुणेंते	उण 	जाणे	कआवराहं	व	अप्पाणं ॥ ९५ ॥</l>
</lg></b>
<lg>
<l>(जानामि कृतापराधं जानामि अलीकानि भणति सकलानि ।</l>
<l>अनुनयति	पुनर्जाने	कृतापराधमिवात्मानम् ॥)</l></lg> इति ।
<pb n="480"/>
<p><b>सङ्ख्याया द्रव्यभेदो यथा—</b></p>
<b><lg>
<l>त्रयोऽग्‍नयस्‍त्रयो वेदास्‍त्रयो देवास्‍त्रयो गुणाः ।</l>
<l>त्रयो दण्डिप्रबन्धाश्च त्रिषु लोकेषु पूजिताः ॥ ९६ ॥</l>
</lg></b>
<p><b>संज्ञातो द्रव्यभेदो</b> यथा—(म.वी.च. १.२०)</p>
<b><lg>
<l>लाङ्गलोल्लिख्यमानाया यज्ञभूमेः समुद्गता ।</l>
<l>सीतेयमूर्मिलेयं तु	द्वितीया जनकात्मजा ॥ ९७ ॥</l>
</lg></b>
<p><b>गुणाद् द्रव्यभेदो</b> यथा—</p>
<b><lg>
<l>इन्द्रनीलनिभः पृष्ठे क्रोडे कुमुदपाण्डरः ।</l>
<l>गङ्गायमुनयोरेष	सारङ्गस्सङ्गमोपमः ॥ ९८ ॥</l>
</lg></b>
<p><b>प्रकरणात् क्रियाविशेषभेदो</b> यथा—(रघु. १२.४५)</p>
<b><lg>
<l>एको दाशरथिः कामं यातुधानाः सहस्त्रशः ।</l>
<l>ते तु यावन्त एवाजौ तावद्धा ददृशे स तैः ॥ ९९ ॥</l>
</lg></b>
<p>(<b>४४. शक्त्यादिभेदः</b>)</p>
<p>शक्तिः शक्तिव्यापारः क्रियाफलं क्रियासम्बन्धिनः सहचारिण इति शक्त्यादयः ।
तेषां वास्तव औपाधिको वा भेदेनावभासः <b>शक्त्यादिभेदः ।</b> तत्र</p>
<p><b>वास्तवः शक्तिभेदो</b> यथा— अग्‍निः काष्ठानि दहति, ओदनं पचति, पदार्थान्
प्रकाशयति, सर्पिरग्‍निं दीपयति, पित्तं शमयति, शरीरमाप्याययतीति ।</p>
<p><b>वास्तवः शक्तिव्यापरो</b> यथा— आभ्यां लब्धम्; आभ्यां क्रीतम्, आभ्यां
पक्‍वः, आभ्यां दत्तमित्यत्राभ्यामित्यस्य लब्धादिपदसन्निधेरपादानकरणकर्तृसम्प्रदान—
विषयोऽभिधाव्यापारो भिद्यते । एवं पयः पयो जरयति (मभा. १.२.६४) इति
कर्तृकर्मविशेषविषयः, गावौ गावौ श्रयेते इति स एव <b>द्वित्वावच्छिन्नः</b>, पयः(यांसि)
पयोऽन्वेषयति इति <b>बहुत्वैकत्वावच्छिन्नः</b> । एवं <b>कार्माधिकरणादिविषयोऽपि</b> कुण्डे
कुण्डे निधेहीत्यादिरवगन्तव्य इति ।</p>
<p><b>वास्तवः क्रियाफलभेदो</b> यथा— एकस्मिन्नेव यागे यजमानस्य धर्मः,
ऋत्विजामर्थः, अन्नभुजां कामः, पशूनां मोक्षः; एकस्मिन्नपि सङ्ग्रामे भृत्यानां
धर्मः, राज्ञामर्थः, क्रव्यादां कामः, अभिमुखहतानां मोक्ष इति ।</p>
<p><b>औपाधिकः क्रियाभेदो</b> यथा— उष्ट्रासिका आस्यन्ते, हतशायिकाश्शय्यन्ते,
रैपोषं पुष्यति, समूलकाषं कषति; यथा च भवेदपि भवेत् स्यादपि स्यादिति ।</p>
<pb n="481"/>
<p><b>औपाधिकः सम्बन्धिभेदो</b> यथा—सम्पन्नो यवो यवनेषु, शुष्कस्तुरुष्केषु,
विनष्टः सुराष्ट्रेषु; परुत् भवान् पटुरासीत् पटुतर ऐषमः, अन्य एवासि सम्पन्न इति ।</p>
<p>यथा च—(रघु. ६.५)</p>
<b><lg>
<l>तासु श्रिया राजपरम्परासु प्रभाविशेषोदयदुर्निरीक्षः ।</l>
<l>सहस्रधात्मा व्यरुचद् विभक्तः पयोमुचां पङ्‌क्तिषु विद्युतेव ॥ १०० ॥</l>
</lg></b>
<p>औपाधिकः <b>सहचारिभेदो</b> यथा—</p>
<b><lg>
<l>मगधेषु स्तनौ पीनौ कलिङ्गेष्वक्षिणी शुभे ।</l>
<l>बाहू प्रलम्बावङ्गेषु वङ्गेषु चरणौ दृढौ ॥ १०१ ॥</l>
</lg></b>
<p>यथा च—(माघ. ३.१४)</p>
<b><lg>
<l>दैत्याधिपप्राणमुषां नखानामुपेयुषां भूषणतां क्षतेन ।</l>
<l>प्रकाशकार्कश्यगुणौ दधानाः स्तनौ तरुण्यः परिवव्रुरेनम् ॥ १०२ ॥</l>
</lg></b>
<p>(<b>४५. श्रुत्यादिविनियोगः</b>)</p>
<p>श्रुतिः लिङ्गं वाक्यं प्रकरणं स्थानं समाख्येति श्रुत्यादयः । तैः
प्रधानाङ्गत्वापादनं <b>श्रुत्यादिविनियोगः</b> । स</p>
<p><b>श्रुतितो</b> यथा— पशुना रुद्रं यजते; अत्र पशुनेति तृतीयाश्रुत्या रुद्रयागे
पशोरङ्गभावः प्रतिपाद्यते ।</p>
<p><b>लिङ्गतो</b> यथा— 'बर्हिर्देवसदनं दामि' इति; अत्र दामीति लवनलिङ्गादनेन
मन्त्रेण बहींषि लुनीयादिति प्रतीयते ।</p>
<p><b>वाक्यतो</b> यथा— श्वेतं छागमालभेत; अत्रैकवाक्योपादानाच्छ्‌वेतगुणस्य
छागावच्छेदकत्वेन क्रियाङ्गभावो अव गम्यते ।</p>
<p><b>प्रकरणतो</b> यथा— समिधो यजति, तनूनपातं यजति, इडो यजति,
बर्हिर्यजति, स्वाहाकारं यजति, इति प्रयाजानां दर्शपूर्णमासप्रकरणे
पठितानां तदङ्गत्वमवगम्यते ।</p>
<p><b>स्थानतो</b> यथा— मार्जनाघमर्षणोपस्थानजपहोमादिस्थानेषु पठितानां मन्त्राणां
तत्रैवाङ्गभावो भवति ।</p>
<p><b>समाख्यातो</b> यथा— हौत्रं कर्म, आध्वर्यवं कर्म, औद्गात्रं कर्मेत्यन्वर्थसंज्ञा—
बलाद्धौत्रादीनामेव तेष्वङ्गभावो भवति ।</p>
<pb n="482"/>
<p><b>श्रुत्यादयश्च</b> क्‍वचित्समस्ताः क्‍वचिद्व‍यस्ता एव विनियोजयन्ति ।</p>
<p><b>समस्ता</b> यथा—(रघु. ६.६३)</p>
<b><lg>
<l>अनेन कल्याणि! करे गृहीते महाकुलीनेन महीव गुर्वी ।</l>
<l>रत्‍नानुविद्धार्णवमेखलाया दिशः सपत्‍नी भव दक्षिणस्याः ॥ १०३ ॥</l>
</lg></b>
<p><b>व्यस्ता</b> यथा—(किराता ३.४८)</p>
<b><lg>
<l>स क्षत्रियस्त्राणसहः क्षताद् यस्तत् कार्मुकं कर्मसु यस्य शक्तिः ।</l>
<l>वहन् द्वयीमप्यफलेऽर्थजाते करोत्यसत्कारहतामिवोक्तिम् ॥ १०४ ॥</l>
</lg></b>
<p>(<b>४६. श्रुत्यादिबलाबलम्</b>)</p>
<p>'श्रुतिलिङ्गवाक्यप्रकरणस्थानसमाख्यानां समवाये पारदौबैल्यमर्थविप्रकर्षाद्' (पू.
मी. ३.३.१४) इति <b>श्रुत्यादिबलाबलं</b> तदप्यखण्डवाक्यार्थपक्षे असमर्थितमेव भवति ।
यतः— (वाप. २.७२)</p>
<b><lg>
<l>अखण्डमेव वाक्यं चेदविभक्तार्थमिष्यते ।</l>
<l>तत् सर्वं श्रुतिभूतत्वान्न श्रुत्यैव विरोत्स्यते ॥ १०५ ॥</l>
</lg></b>
<p>न च श्रुतिर्लिङ्गवाक्यादि न विरुणद्धि । तत्र श्रुत्या लिङ्गविरोधो यथा—'ऐन्द्रया
गार्हपत्यमुपतिष्ठते' (मै.सं. ३.२४); ऐन्द्रया ऋचा इन्द्रप्रकाशनसामर्थ्यलक्षणा—
ल्लिङ्गादिन्द्रोपस्थानविनियोगो गार्हपत्यमिति द्वितीयाश्रुत्या बाध्यते; तेनैन्द्रयाप्येतया
गार्हपत्यस्यैवोपस्थानं भवति । श्रुत्या वाक्यविरोधो यथा—'पयसा भुङ्क्तां देवदत्तः
शृतेन ।' अत्र विशेषणविशेष्यभावेन वाक्यप्रापितस्य पयोविषयस्य
श्रपणस्यासम्भवेऽपि श्रुतिप्रापितं पयस उपसेचनत्वं न निवर्तते । न चोपसेचनत्वेन
यदप्रसिद्धमुदकादिकं, तेन शृतेन श्रपणस्यानुग्रहो भवत्विति युज्यते ।
श्रुतिवाक्यार्थविकल्पसम्भवे श्रुत्यर्थ एव क्रियते, न वाक्यार्थः, अर्थविप्रकर्षात् । ननु
च शृतेनेत्यपि तृतीयान्तमेव । तत्र यथा 'अरुणयैकहायन्या पिङाक्ष्या सोमं क्रीणाति'
इत्यारुण्यादयः स्वाश्रयमवच्छिन्दन्तः श्रुत्या क्रयेण सम्बध्यन्ते, तथा श्रपणमपि
श्रुत्यैव भोजनेन सम्भन्त्स्यत इति ।</p>
<p>विषम उपन्यासः । तत्र हि 'अरुणयैकहायन्या पिङ्गाक्ष्या' इति
प्रशस्तगवीविषयाणि विशेषणान्येव श्रूयन्ते, न विशेष्यं शाबलेयादि । ततश्च यैरेवा—
साधारणविशेषणैररुणादिभिर्नीलग्रीवत्रिलोचनार्धनारीश्वरादिभिरिव महेश्वरादि विशेष्यं
शाबलेयादि यदवगम्यते, नैव तेषां बाधो भवति । तदग्रहे तस्याग्रहणात् । नापि
<pb n="483"/>
विकल्पः, समुदितानामेवावच्छेदनिमित्तत्वात् । इह तूभयं श्रूयते, विशेष्यं विशेषणं
च, पयसेति विशेष्यं, शृतेनेति विशेषणम् । विशेषणविशेष्ययोश्च विकल्पसम्भवे
विशेष्यमेवोपादीयते, न विशेषणमिति मृषैवोपालब्धाः स्मः ।</p>
<p>अपि च द्विविध इहानुष्ठेयः शब्दार्थः दृष्टविषयोऽदृष्टविषयश्च । तत्रादृष्टविषये
यथोक्ताकरणेन मा भूद् विफल इति निवापाञ्जलिप्रदानवदन्यूनाधिक एव अनुष्ठीयते ।
दृष्टविषये पुनरदृष्टनियमाभावेन शक्यते शक्तिरुल्लङघयितुम् । तत्र नायं नियमो यदुत
शृतेनैव पयसा भोक्तव्यं, न चाशृतेन पयसा भुजिक्रिया न निर्वर्तते । न च निर्वृत्ता
फलं न निर्वर्तयति । तस्माद् अशृतमपि पय एवोपादीयते, न तु शृतमप्युदकादीति ॥</p>
<p>ननु च लिङ्गेनापि श्रुतिबाधो दृश्यते । तद्यथा— <b>पच्यतां पिष्यतामवहन्यता—
मतिथिरायात</b> इति । अत्र हि पाकपेषणावघाताः श्रुत्यातिथिविषयतयोपस्थापिता
लिङ्गेन पाकपेषणावघातार्हव्रीह्यादिविषयतयोपस्थाप्यन्ते ।</p>
<p>अत्रापि ब्रूमः—कामं पुनरिहातिथिविषयां श्रुतिमायुष्मान् मन्यते
पच्यतामतिथिरायात इति । तत्र यदि पूर्वाम्, उत्तरस्या विषयो वक्तव्यः । अथोत्तराम्,
कथमाद्याः पाकादयोऽतिथिविषया इति?</p>
<p>किं ब्रवीषि? अतिथिविशेषणानुकारित्वेनैकवाक्यभ्रान्तिकारिणा आयात इति
पदेन विप्रलब्धोऽसि ।</p>
<p>कियदिदं ते, यतोऽद्यापि श्रुत्यर्थमपि ना(व)बुध्यसे । श्रुतिर्हि नामानेकपदनिबन्धन
एव शब्दविषयो विध्यादिरर्थः । स च स्वार्थसिद्धये कर्मकरणकर्त्र—
धिकरणादिकं यदाक्षिपति स सर्वः श्रुत्यर्थो भवति । तद्यथा अवहन्यतामित्युक्ते व्रीह्यादि,
'सोमं क्रीणाति' इत्युक्‍ते गवादि, वर्षतीत्युक्ते देवादि, सूर्य उदेतीत्युक्ते प्राच्यादि ।
तच्च द्रव्यमेव न गुणः । स त्वर्थसामर्थ्यात् सन्निहितोऽपि श्रुतिपदानाक्षिप्‍तः
श्रुतारुणादिशब्दसन्निधाने व्यापारवान् प्रतीयत इति यत्‍नान्तरप्रापितत्वाच्छुत्यर्थविलक्षणो
वाक्यार्थविषयता क्रियाङ्गभावमनुभवति ।</p>
<p>तदुक्तम् — (वाप. २.७३, ७४)</p>
<b><lg>
<l>सामर्थ्यप्रापितं यच्च व्यक्त्यर्थमनुषज्यते ।</l>
<l>श्रुतिरेवानुषङ्गे सा बाधिका लिङ्गवाक्ययोः ॥ १०६ ॥</l>
</lg></b>
<b><lg>
<l>अनाक्षिप्‍तोऽरुणादिर्यः सन्निधानेन गम्यते ।</l>
<l>स यत्‍नप्रापितो वाक्ये श्रुतिधर्मविलक्षणः ॥ १०७ ॥</l></lg></b> इति ।
<pb n="484"/>
<p>एतेन लिङ्गाद्यनुपात्तयापि श्रुत्या लिङ्गादिबाधो व्याख्यातः ।</p>
<p>तद्यथा—(कुसं. ५.६४)</p>
<b><lg>
<l>यथाश्रुतं वेदविदां वर! त्वया जनोऽयमुच्चैःपदलङ्घनोत्सुकः ।</l>
<l>तपः किलेदं तदवाप्‍तिसाधनं मनोरथानामगतिर्न विद्यते ॥ १०८ ॥</l>
</lg></b>
<p><b>यथा वा—(कुसं. ५.८२)</b></p>
<b><lg>
<l>अलं विवादेन यथाश्रुतस्त्वया तथाविधस्तावदशेषमस्तु सः ।</l>
<l>ममात्र भावैकरसं मनः स्थितं न कामवृत्तिर्वचनीयमीक्षते ॥ १०९ ॥</l>
</lg></b>
<p>(<b>४७. श्रुत्यादिक्रमः</b>)</p>
<p>श्रुत्यर्थपाठस्थानमुख्यप्रवृत्त्यादिभिः पदार्थानां यागादिकर्मसु परिपाट्‍यावस्थापनं
<b>श्रुत्यादिक्रमः</b> । तत्र—</p>
<p><b>श्रुतिक्रमो</b> यथा— 'अध्वर्युर्गृहपतिं दीक्षयित्वा ब्रह्माणं दीक्षयति' ।</p>
<p><b>अर्थक्रमो</b> यथा— 'अग्‍निहोत्रं जुहोति, यवागूं पचति' ।</p>
<p><b>पाठक्रमो</b> यथा— 'धर्मार्थकामानां समवाये पूर्वः पूर्वो गरीयान्' (कामसू. १.२) ।</p>
<p><b>स्थानक्रमो</b> यथा— 'भूर्भुवःस्वर्लोकाँस्तर्पयति' ।</p>
<p><b>मुख्यक्रमो</b> यथा— 'देवानृषीन् मनुष्यानर्चयति' ।</p>
<p><b>प्रवृत्तिक्रमो</b> यथा— 'प्राग्वदनोऽघमर्षणादीनि जपति' ।</p>
<p>(<b>४८. क्रमसम्भेदः</b>)</p>
<p>एषामन्योन्यसङ्करः <b>क्रमसम्भेदः</b>। तत्र—
<b>श्रौतार्थक्रमसङ्करो</b> यथा—</p>
<b><lg>
<l>प्रथममरुणच्छायस्तावत्ततः कनकप्रभ—</l>
<l>स्तदनु विरहोत्ताम्यत्तन्वीकपोलतलद्युतिः ।</l>
<l>प्रभवति पुनर्ध्वान्तध्वंसक्षमः क्षणदामुखे</l>
<l>सरसबिसिनीकन्दच्छेदच्छविर्मृगलाञ्छनः ॥ ११० ॥</l>
</lg></b>
<p><b>स्थानार्थसङ्करो</b> यथा— (कुसं. ५.६४)</p>
<b><lg>
<l>स्थिताः क्षणं पक्ष्मसु ताडिताधराः पयोधरोत्सङ्गनिपातचूर्णिताः ।</l>
<l>वलीषु तस्याः स्खलिताः प्रपेदिरे चिरेण नाभिं प्रथमोदबिन्दवः॥ १११ ॥</l>
</lg></b>
<p><b>पाठस्थानसङ्करो</b> यथा—</p>
<b><lg>
<l>हृत्कण्ठवक्त्रश्रोत्रेषु कस्य नावस्थितं तव ।</l>
<l>श्रीखण्डहारकर्पूरदन्तपत्रप्रभं यशः ॥ ११२ ॥</l>
</lg></b>
<pb n="485"/>
<p><b>श्रौतार्थप्रावर्तिक</b>क्रमसङ्करो यथा—(माघ. ९.२९)</p>
<b><lg>
<l>प्रथमं कलाभवदथार्धमथो हिमदीधितिर्महदभूदुदितः ।</l>
<l>दधति स्फुटं क्रमश एव न तु प्रथितौजसोऽपि सहसोपचयम् ॥ ११३ ॥</l>
</lg></b>
<p><b>श्रौतार्थपाठसङ्करो</b> यथा—</p>
<b><lg>
<l>क्‍वाप्यस्ताद्रिदरीषु पूष्णि पतिते सान्ध्ये च धाम्‍नि क्रमात्</l>
<l>किंचित्किंचिदुदञ्चति प्रतिकलं मन्दासु दृक्छक्तिषु ।</l>
<l>एताः पक्वपरूषकच्छविमुषः पूर्वं ततस्त्यायता</l>
<l>जायन्ते तमसा दिशः परिणमज्जम्बूफलश्यामलाः ॥ ११४ ॥</l>
</lg></b>
<p><b>श्रौतार्थमुख्यसङ्करो</b> यथा—</p>
<b><lg>
<l>श्रुत्वा यं सहसाऽऽगतं निजपुरात् त्रासेन निर्गच्छतां</l>
<l>शत्रूणामवरोधनैर्जललवप्रस्यन्दतिम्यत्पुटाः</l>
<l>शुभ्रे सद्मनि पल्लविन्युपवने वाप्यां नवाम्भोरुहि</l>
<l>क्रीडाद्रौ च सशाद्वले विवलितग्रीवैर्विमुक्ता दृशः ॥ ११५ ॥</l>
</lg></b>
<p><b>श्रौतार्थस्थानमुख्यसङ्करो</b> यथा—</p>
<b><lg>
<l>आयाते दयिते मरुस्थलभुवां सञ्चिन्त्य दुर्लङ्घतां</l>
<l>गेहिन्या परितोषबाष्पतरलामासज्य दृष्टि मुखे ।</l>
<l>दत्त्वा पीलुशमीकरीरकबलान् स्वेनाञ्चलेनादरा—</l>
<l>दुन्मृष्टं करभस्य केसरजटाभाराग्रलग्‍नं रजः ॥ ११६ ॥</l>
</lg></b>
<p><b>श्रौतार्थपाठप्रवृत्तिसङ्करो</b> यथा—</p>
<b><lg>
<l>दृष्टे लोचनवन्मनाङ् मुकुलितं पार्श्वस्थिते वक्त्रतव् ॥ ११७ ॥</l></lg></b> (द्र.पृ. ४७२)
<p>आदिग्रहणाद्विप्रकर्षादिभिरपि <b>श्रुत्यादिक्रमसम्भेदो</b> यथा—(माघ. १.३)</p>
<b><lg>
<l>चयस्त्विषामित्यवधारितं पुरा ततः शरीरीति विभाविताकृतिम् ।</l>
<l>विभुर्विभक्तावयवं पुमानिति क्रमादमुं नारद इत्यबोधि सः ॥ ११८ ॥</l>
</lg></b>
<p><b>प्राधान्यादिभिरपि</b> यथा—कुसं. ७.४६</p>
<b><lg>
<l>कम्पेन मूर्ध्‍नः शतपत्रयोनिं वाचा हरि वृत्रहणं स्मितेन ।</l>
<l>आलोकमात्रेण सुरानशेषान् सम्भावयामास यथाप्रधानम् ॥ ११९ ॥</l>
</lg></b>
<pb n="486"/>
<p><b>औचित्यादिभिरपि</b> यथा—(रघु. १३.७२)</p>
<b><lg>
<l>दुर्जातबन्धुरयमृक्षहरीश्वरो मे</l>
<l>पौलस्त्य एष समरेषु पुरः प्रहर्ता ।</l>
<l>इत्यादरेण कथितौ रघुनन्दनेन</l>
<l>व्युत्क्रम्य लक्ष्मणमुभौ भरतो ववन्दे ॥ १२० ॥</l>
</lg></b>
<p><b>वयःश्रुतादिभिरपि</b> यथा—(राच. १५.३६)</p>
<b><lg>
<l>मूर्ध्‍ना जाम्बवतोऽभिवाद्य चरणावापृच्छ्य सेनापती—</l>
<l>नाश्वास्याश्रुमुखान्मुहुः प्रियसखान् प्रेष्यान् समादिश्य च ।</l>
<l>आरम्भं जगृहे महेन्द्रशिखरादम्भोनिधेर्लङ्घने</l>
<l>रंहस्वी रघुनाथपादरजसामुच्चैः स्मरन् मारुतिः ॥ १२१ ॥</l>
</lg></b>
<p>तदेवमेते ये पुरस्तादुपवर्णिताः ये चैवंप्रकाराः समाहारेतरेतरयोगैक—
शेषान्वाच्यादयो वाक्यगतानां पदार्थानामनुग्राहिणो धर्माः ते सर्वेऽप्यविद्यमाने—
द्देशविभागेन एकेन वाक्याख्येन शब्देनाभिधीयमानेऽवयवाभावाद् अनपोद्धार्य—
शक्तिमात्रपरिग्रहे क्रियात्मन्येव केवले प्रतिज्ञाय माने न सम्भवन्ति । तस्मात्
प्रविभक्तरूपाणामप्यव्यभिचरितावाधि विभागानां चतुर्णां पञ्चानां वा पदजातानाम्
असङ्कीर्णैर्वाच्यद्योत्यगमनीयैरर्थैर्भवितव्यमिति । यस्याप्येकः सन्निविष्टानेकशक्तिरूप—
सर्वोपाधिविशिष्टः क्रियात्मा व्यावहारिकाभ्यां अन्वयव्यतिरेकाभ्यां प्रकल्पितोद्देश—
विभागेनैकेन वाक्याख्येन शब्देनाभिधीयते, तस्यापि यावानयं पदश्रुतिरूपभेदेन
पदार्थरूपभेदेन च व्यवहारः पुरस्तादुपन्यस्तः स सर्व एकस्मादर्थात् श्रुतिरूपाणि
बुद्ध‍यन्तरैः कृतप्रविभागान्यपोद्ध‍ृत्यायोद्ध‍ृत्य प्रकृतिप्रत्ययादिवत् श्रुतिरूपप्रविभागे
क्रियमाणे न विरुध्यते । तत्र च—</p>
<b><lg>
<l>रूपनाशे पदानां स्यात् कथं चावधिकल्पना ।</l>
<l>अगृहीतावधौ शब्दे कथं चार्थो विविच्यते ॥ १२२ ॥</l>
</lg></b>
<b><lg>
<l>तथा हि भागे सादृश्यं भागे भेदोऽवसीयते ।</l>
<l>भागाभावेऽपि वाक्यानामत्यन्तं भिन्नधर्मणाम् ॥ १२३ ॥</l>
</lg></b>
<b><lg>
<l>एकस्य भागे सादृश्यं भागे भेदश्च लक्ष्यते ।</l>
<l>निर्भागस्य प्रकाशस्य निर्भागेनैव चेतसा ॥ १२४ ॥</l>
</lg></b>
<pb n="487"/>
<b><lg>
<l>अप्रसिद्धं तु यं भागमदृष्टमनुपश्यति ।</l>
<l>सर्वत्रासंविदं मूढस्तावति प्रतिपद्यते ॥ १२५ ॥</l>
</lg></b>
<b><lg>
<l>यतः पिकादियोगेन वाक्येऽत्यन्तविलक्षणे ।</l>
<l>सदृशस्येव संज्ञानमसतोऽर्थस्य मन्यते ॥ १२६ ॥</l>
</lg></b>
<b><lg>
<l>गवये नरसिंहे वाप्येकज्ञानावृते यथा ।</l>
<l>भागं जात्यन्तरस्यैव सदृशं प्रतिपद्यते ॥ १२७ ॥</l>
</lg></b>
<b><lg>
<l>यथैवैकस्य गन्धस्य भेदेन परिकल्पना ।</l>
<l>पुष्पादिषु तथा वाक्येऽप्यर्थभेदस्य कल्पना ॥ १२८ ॥</l>
</lg></b>
<b><lg>
<l>अतोऽखण्डेऽपि वाक्यार्थे शक्तिभेदादपोद्ध‍ृते ।</l>
<l>वाक्यान्तरविभागेन यथोक्तं न विरुध्यते ॥</l></lg></b> (वाप. २.८८–९५)
<p>तस्माद् युक्तैव पदगतदोषगुणनिरूपणेति ।</p>
<p>(<b>पददोषाः —१६</b>)</p>
<p>तत्र पदवाक्यवाक्यार्थदोषेषु <b>पददोषाः</b> षोडश—</p>
<p><b>असाधु, अप्रयुक्तं, कष्टम्, अनर्थकम्, अन्यार्थकम्, अपुष्टार्थकम्,
असमर्थम्, अप्रतीतं, क्लिष्टं, गूढार्थं, नेयार्थं, सन्दिग्धं, विरुद्धम्,
अप्रयोजकं, देश्यं, ग्राम्यमिति</b> । तेषु —</p>
<p>१. <b>शब्दानुशासनविरुद्धमसाधु</b>, यथा—</p>
<b><lg>
<l>भूरिभारभराक्रान्ते बाधति स्कन्ध एष ते ।</l>
<l>न तथा बाधते स्कन्धो यथा बाधति बाधते ॥ १३० ॥</l>
</lg></b>
<p>२. <b>कविभिरनिबद्धमप्रयुक्तम्</b>, यथा—</p>
<b><lg>
<l>कामचीकमथाः केऽमी त्वामजिह्वायकीयिषम् ।</l>
<l>स सस्ति किं वचन्तीमे कम्बः शम्बं धरिष्यति ॥ १३१ ॥</l>
</lg></b>
<p>३. <b>श्रुतिविरसं कष्टम्</b>, यथा—(भामहा. १.५३)</p>
<b><lg>
<l>वर्वर्ष्टि जलदो यत्र यत्र दर्धर्ष्टि चातकः ।</l>
<l>यत्राश्वकर्णः पोफुल्ति स कालो मामजिह्लदत् ॥ १३२ ॥</l>
</lg></b>
<p>४. <b>पादपूरणमात्रार्थमनर्थकम्</b>, यथा—</p>
<b><lg>
<l>बिभर्ति यश्च देहार्धे प्रियामिन्दुं तु मूर्धनि ।</l>
<l>स वै देवः खलु त्वां हि पुनातु मदनान्तकः ॥ १३३ ॥</l>
</lg></b>
<pb n="488"/>
<p>५. <b>रूढिच्युतमन्यार्थकं</b>, यथा—</p>
<b><lg>
<l>ते दुःखमुच्चावचमावहन्ति ये प्रस्मरन्ति प्रियसङ्गमानाम् ।</l>
<l>अत्राङ्प्रपूर्वौ वहतिस्मृधातू स्वार्थे प्रयुक्तौ न च तत्र रूढिः ॥ १३४ ॥</l>
</lg></b>
<p>६. <b>तुच्छाभिधेयमपुष्टार्थम्</b>, यथा—</p>
<b><lg>
<l>शतार्धपञ्चांशभुजो द्वादशार्धार्धलोचनः ।</l>
<l>विंशत्यर्धार्धमूर्धा वः पुनातु परमेश्वरः ॥ १३५ ॥</l>
</lg></b>
<p>७. <b>अवाचकमसमर्थं</b>, यथा—</p>
<b><lg>
<l>जलं जलधरे क्षारमयं वर्षति वारिधिः ।</l>
<l>इदं बृंहितमश्वानां ककुद्मानेष हेषते ॥ १३६ ॥</l>
</lg></b>
<p>८. <b>शास्त्रमात्रप्रयुक्तमप्रतीतम्</b>, यथा—</p>
<b><lg>
<l>किं भाषितेन बहुना रूपस्कन्धस्य सन्ति मे न गुणाः ।</l>
<l>गुणनान्तरीयकं च प्रेमेति न तेऽस्त्युपालम्भः ॥ १३७ ॥</l>
</lg></b>
<p>९. <b>व्यवहितार्थप्रत्ययं क्लिष्टम्</b>, यथा—(काव्याद. ३.१२०)</p>
<b><lg>
<l>विजितात्मभवद्वेषिगुरुपादहतो जनः ।</l>
<l>हिमापहामित्रधरैर्व्याप्‍तं व्योमाभिनन्दति ॥ १३८ ॥</l>
</lg></b>
<p>१०. <b>अप्रसिद्धार्थप्रयुक्तं गुढार्थं, यथा—</b></p>
<b><lg>
<l>सहस्रगोरिवानीकं भवतो दुस्सहं परैः ।</l>
<l>गोशब्दस्याक्षिवाचित्वादिहेन्द्रो हि सहस्रगुः ॥ १३९ ॥</l>
</lg></b>
<p>११. <b>सङे्कतकल्पिताभिधेयं</b> नेयार्थम्, यथा—</p>
<b><lg>
<l>सपदि पङ्‌क्तिविहङ्गमनामभृत्तनयसैन्यमुलूकजिता जितम् ।</l>
<l>अयमिहार्थ उलूकजिदिन्द्रजिद् बलमनेन च दाशरथेर्जितम् ॥ १४० ॥</l>
</lg></b>
<p>१२. <b>अनिश्चयकृत् सन्दिग्धम्</b>, यथा—</p>
<b><lg>
<l>नीललोहितमूर्तिर्यो दहत्यन्ते जगत्त्रयम् ।</l>
<l>स एष हि महादेव इत्युक्ते हि न निश्चितम् ।</l>
<l>विभावसुर्विवस्वान्वा वृषाङ्को वा प्रतीयते ॥ १४१ ॥</l>
</lg></b>
<p>१३. <b>विपरीतकल्पनं</b> विरुद्धम्, यथा—</p>
<b><lg>
<l>अकार्यसुहृदोऽस्माकमपूर्वास्तव कीर्तयः ।</l>
<l>इति स्तुत्यर्थमेवैतदस्तुत्यर्थे विकल्प्यते ॥ १४२ ॥</l>
</lg></b>
<pb n="489"/>
<p>१४. <b>अविशेषाधायकमप्रयोजकम्</b>, यथा—</p>
<b><lg>
<l>तमालश्यामलं क्षारमत्यच्छमतिफेनिलम् ।</l>
<l>कालेन लङ्घयामास हनूमानेष सागरम् ॥ १४३ ॥</l>
</lg></b>
<p>१५. <b>अव्युत्पत्तिमद्देश्यम्</b>, यथा—</p>
<b><lg>
<l>गल्लौ लावण्यतल्लौ ते लडहौ मडहौ भुजौ ।</l>
<l>नेत्रे वोसट्टकंदोट्टमोट्टायितसखे सखि! ॥ १४४ ॥</l>
</lg></b>
<p>१६. अश्लीलामङ्गलघृणावदर्थं <b>ग्राम्यम्</b> ।</p>
<p>तत्रासभ्यमसभ्यार्थान्तरमसभ्यस्मृतिहेतुश्चा<b>श्लीलम्</b>
<b>तत्रासभ्यं</b> यथा—</p>
<b><lg>
<l>छत्राकारशिराः सिरालसरलस्थूलप्रकाण्डो महान्</l>
<l>मध्येसूर्यसुताभ्रसिन्धु—विपुलाभोगो वटः पातु वः ।</l>
<l>कायैक्ये विकटप्रसारितमहाजङ्घं महीसुप्‍तयो—</l>
<l>र्यः खण्डेन्दुकिरीटकैटभजितोः काटश्रियं कर्षति ॥ १४५ ॥</l>
</lg></b>
<p><b>असभ्यार्थान्तरं</b> यथा—</p>
<b><lg>
<l>विद्यामभ्यस्यतो रात्रावेति या भवतः प्रिया ।</l>
<l>वनिता गुह्यकेशानां कथं ते पेलवं धनम् ॥ १४६ ॥</l>
</lg></b>
<p><b>असभ्यस्मृतिहेतु</b>र्यथा—(भामहा. १.५९)</p>
<b><lg>
<l>उत्कम्पयसि मां चूत! पिकवाक्कटवेन किम् ।</l>
<l>कृतः कृकाटिकायां ते पादः प्राणेन यास्यता ॥ १४७ ॥</l>
</lg></b>
<p>अप्रशस्तमप्रशस्तार्थान्तरमप्रशस्तस्मृतिहेतुश्चा<b>मङ्गलार्थम्</b> । तेषु—
<b>अप्रशस्तं</b> यथा—</p>
<b><lg>
<l>खेटके भक्तसूपस्य वलभ्यां पत्तनस्य च ।</l>
<l>अतृप्‍तोऽहं मरिष्यामि हेहले भाषितस्य च ॥ १४८ ॥</l>
</lg></b>
<p><b>अप्रशस्तार्थन्तरं</b> यथा—</p>
<b><lg>
<l>प्रवासयति या कान्तं वसन्ते गृहसंस्थितम् ।</l>
<l>विनाशपथदानेन पिशाची सा न साऽङ्गना ॥ १४९ ॥</l>
</lg></b>
<pb n="490"/>
<p><b>अप्रशस्तस्मृतिहेतु</b>र्यथा—</p>
<b><lg>
<l>मारीचोऽयं मुनिर्यस्य कृत्याः कालान्तकालये ।</l>
<l>पत्‍न्यां सङ्क्रन्दनादीनां सुतानामाप्‍तयेऽभवन् ॥ १५० ॥</l>
</lg></b>
<p><b>घृणावद्</b> घृणावदर्थान्तरं घृणावत्स्मृतिहेतुश्च ।</p>
<p><b>घृणावदर्थं</b> यथा—</p>
<b><lg>
<l>पर्दते हदते स्तन्यं वपत्येष स्तनन्धयः ।</l>
<l>मुहुरुत्कौति निष्ठीवत्यात्तगर्भा पुनर्वधूः ॥ १५१ ॥</l>
</lg></b>
<p><b>घृणावदर्थान्तरं</b> यथा—</p>
<b><lg>
<l>बाष्पक्लिन्नाविमौ गण्डौ विपूयापाण्डरौ तव ।</l>
<l>प्रियोऽग्रे विष्टितः पुत्रि! स्मितवर्चोभिरर्चति ॥ १५२ ॥</l>
</lg></b>
<p><b>घृणावत्स्मृतिहेतु</b>र्यथा—</p>
<b><lg>
<l>प्रत्यार्द्रयन्तो रूढानि मदनेषुव्रणानि नः ।</l>
<l>हृदयं क्लेदयन्त्येते पुरीषण्डमहाद्रुमाः ॥ १५३ ॥</l>
</lg></b>
<p>(<b>वाक्यदोषाः —१६</b>)</p>
<p>वाक्यदोषाः षोडश— <b>शब्दहीनं, पुनरुक्तिमत्, अपक्रमं, भिन्नवृत्तं, यतिभ्रष्टं,
विसन्धि, व्याकीर्णं, सङ्कीर्णं, गर्भितम्, अपदम्, अशरीरम्, ऊनोपमम्,
अधिकोपमम्, भिन्नलिङ्गं, भिन्नवचनं, श्लेषादिगुणविपरीतं</b> चेति । तेषु—</p>
<p>१. अपशब्दव<b>च्छब्दहीनं</b> यथा— (किराता. ८.२४)</p>
<b><lg>
<l>समुच्छ्‌वसत्पङ्कजकोशकोमलैरुपाहितश्रीण्युपनीवि नाभिभिः ।</l>
<l>दधन्ति मध्येषु वलीविभङ्गिषु स्तनातिभारादुदराणि नम्रताम् ॥ १५४ ॥</l>
</lg></b>
<p>२. अभिन्नपदपदार्थं <b>पुनरुक्तिमद्</b>, यथा—(काव्याद. ४.१३)</p>
<b><lg>
<l>उत्कामुन्मनयन्त्येते गम्भीराः स्तनयित्‍नवः ।</l>
<l>अम्भोधरास्तटित्वन्तो गम्भीराः स्तनयित्‍नवः ॥ १५५ ॥</l>
</lg></b>
<p>३. क्रमभ्रष्ट<b>मपक्रमम्</b>, यथा—</p>
<b><lg>
<l>कान्तिप्रतापौ भवतः सूर्याचन्द्रमसोः समौ ।</l>
<l>तुरङ्गमथ मातङ्गं प्रयच्छास्मै मदालसम् ॥ १५६ ॥</l>
</lg></b>
<pb n="491"/>
<p>४. <b>छन्दोभङ्गवद्भिन्नवृत्तं,</b> यथा—(बृ.उ. ५.५.१७)</p>
<b><lg>
<l>यस्मिन्पञ्च पञ्चजना आकाशश्च प्रतिष्ठितः ।</l>
<l>तमेव धीरो विज्ञाय प्रज्ञां कुर्वीत ब्राह्मणः ॥ १५७ ॥</l>
</lg></b>
<p>५. <b>अस्थानविरतिर्यत्र तत् यतिभ्रष्टम्,</b> यथा—</p>
<b><lg>
<l>ब्रह्मोन्द्रोपेन्द्रादिगीर्वाणवन्द्यो	भक्तानां भूयाच्छ्रिये चन्द्रचूडः ।</l>
<l>स्त्रीणां सङ्गीतं समाकर्णयन्केतूदस्ताम्भोदं सदोऽध्यास्त ईशः ॥ १५८ ॥</l>
</lg></b>
<p>६. विसंहितं विरूपसन्धि च <b>विसन्धि,</b> यथा—यथा—काव्याद. ४.३७</p>
<b><lg>
<l>मेघानिलेन अमुना एतस्मिन्नद्रिकानने ।</l>
<l>मञ्ञर्युद्गमगर्भासौ तर्वाल्युर्वी विधूयते ॥ १५९ ॥</l>
</lg></b>
<p>७. विघटितविभक्ति <b>व्याकीर्णम्,</b> यथा—(काव्याद. ३.११०)</p>
<b><lg>
<l>दण्डे चुम्बति पद्मिन्या हंसः कर्कशकण्टके ।</l>
<l>मुखं वल्गुरवं कुर्वन् तुण्डेनाङ्गानि घट्टयन् ॥ १६० ॥</l>
</lg></b>
<p>८. वाक्यान्तरपदव्यामिश्रं <b>सङ्कीर्णम्,</b> यथा—</p>
<b><lg>
<l>काअं खाअइ खुहिओ कूरं फेल्लेइ णिब्भरं रुट्ठो ।</l>
<l>सुणअं	गोण्हाइ कंठे हक्केइ अ णत्तिअं ठेरो ॥ १६१ ॥</l>
</lg></b>
<lg>
<l>(काकं खादति क्षुधितः क्रूरं क्षिपति निर्भरं रुष्टः ।</l>
<l>श्वानं गृह्‍णाति कण्ठे भीषयते नप्‍तारं स्थविरः ॥)</l>
</lg>
<p>९. वाक्यान्तरगर्भं <b>गर्भितम्,</b> यथा—(रुद्रट. ६४४)</p>
<b><lg>
<l>योग्यो यस्ते पुत्रः सोऽयं दशावदन लक्ष्मणेन मया ।</l>
<l>रक्षैनं यदि	शक्तिर्मृत्युवशं	 नीयते विवशः ॥ १६२ ॥</l>
</lg></b>
<p>१०. भिन्नभाषप्रकृत्यादि<b>कमपदम्</b> । यथा—</p>
<b><lg>
<l>आउज्झिअ पिट्टिअए जह कुक्कुलि णाम मज्झ भत्ताले ।</l>
<l>पेच्छं/क्खंतह लाउलकंणिआह हा कस्य कंदेमि ॥ १६३ ॥</l>
</lg></b>
<lg>
<l>(आवार्ज्य ताड्यते यथा कुर्करी नाम मम भर्ता ।</l>
<l>प्रक्षन्ते	राजकुलभृत्या	हा	कस्य	क्रन्दामि ॥)</l>
</lg>
<p>११. निष्क्रिय<b>मशरीरं</b>, यथा—</p>
<b><lg>
<l>सेलसुआरुद्धद्धं	मुद्धाणाबद्धमुद्धससिळेहं ।</l>
<l>सीसपडिच्छिअगंगं संझापणअं पमहणाहं ॥ १६४ ॥</l>
</lg></b>
<pb n="492"/>
<lg>
<l>(शैलसुतारुद्धार्धं	मूर्धाबद्धमुग्धशशिलेखम् ।</l>
<l>शीर्षप्रतिष्ठितगङ्गं सन्ध्याप्रणतं प्रमथनाथम् ॥)</l>
</lg>
<p>१२. ऊनोपमानविशेषण<b>मूनोपमम्</b>, यथा—(रुद्रट. १.३६)</p>
<b><lg>
<l>संहअचक्काअ—जुआ विअसिअ—कमला मुणालसंछण्णा ।</l>
<l>वावी वहु व्व रोअण—विलित्त—थणआ सुहावेइ ॥ १६५ ॥</l>
</lg></b>
<lg>
<l>(सङ्गतचक्राह्वयुगा विकसितकमला मृणालसंछना ।</l>
<l>वापी वधूरिव	रोचनाविलिप्‍तस्तनी सुखयति ॥)</l>
</lg>
<p>१३. अधिकोपमानविशेषणम<b>धिकोपमम्</b>, यथा—</p>
<b><lg>
<l>अहिणव—मणहर—विरइअ—वलअ—विहूसा विहाइ णववहुआ ।</l>
<l>कुंदलए	व्व	समुप्फुल्लगुच्छपरिलिंतभमरगणा ॥ १६६ ॥</l>
</lg></b>
<lg>
<l>(अभिनवमनोहरविरचितवलयविभूषा विभाति नववधूः ।</l>
<l>कुन्दलतेव	समुत्फुल्लगुच्छपरिलीयमानभ्रमरगणा ॥)</l>
</lg>
<p>१४. भिन्नलिङ्गोपमं <b>भिन्नलिङ्गम्</b>, यथा—(भामहा. २.५३)</p>
<b><lg>
<l>अविगाह्योऽसि	नारीणामनन्यमनसामपि ।</l>
<l>विषमोपलभिन्नोर्मिरापगेवोत्तितीर्षताम्	॥ १६७ ॥</l>
</lg></b>
<p>१५. भिन्नवचनोपमं <b>भिन्नवचनम्,</b> यथा—(काव्याद. २.५५)</p>
<b><lg>
<l>सरांसीवामलं व्योम काशा इव सितः शशी ।</l>
<l>शशीव धवला हंसाः हंसीव धवला दिशः ॥ १६८ ॥</l>
</lg></b>
<p>गुणविपर्ययस्त्रिधा—शब्दप्रधानः, अर्थप्रधानः, उभयप्रधानश्च । तत्र श्लेषसमता—</p>
<p>१६. सौकुमार्य<b>विपर्ययः</b> शब्दप्रधानः । तेषु—</p>
<p>श्लेषविपर्यया<b>च्छिथिलं</b> यथा—(काव्याद. १.४३)</p>
<b><lg>
<l>आलीयं मालतीमाला लोलालिकलिला मनः ।</l>
<l>निर्मूलयति मे मूलात् तमालमलिने वने ॥ १६९ ॥</l>
</lg></b>
<p>समताविपर्ययो विषमम् यथा—(काव्याद. २.५५)</p>
<b><lg>
<l>कोकिलालापवाचालो मामेति मलयनिलः ।</l>
<l>उच्‍चलच्छीकराच्छाच्छनिर्झराम्भः कणोक्षितः ॥ १७० ॥</l>
</lg></b>
<pb n="493"/>
<p>सौकुमार्यविपर्ययोऽसुकुमारम्, यथा—(काव्याद. १.४८)</p>
<b><lg>
<l>असितर्तितुगद्रिच्छित्स्वःक्षितां	पतिरद्विदृक् ।</l>
<l>अमिद्भिः शुभ्रदृग्दृष्टैर्द्विषो जेघ्‍नीयिषीष्ट वः ॥ १७१ ॥</l>
</lg></b>
<p>प्रसादार्थव्यक्तिकान्तिविपर्ययोऽर्थप्रधानः । तेषु—</p>
<p>प्रसादविपर्ययो<b>ऽप्रसन्नम्</b>, यथा—</p>
<b><lg>
<l>अनङ्गकमलञ्चके	मयमाना	मरालिका ।</l>
<l>पश्‍ /यस्यानत्यर्जुनाब्जन्मसदृशाङ्को वलक्षगुः ॥ १७२ ॥</l></lg></b> (काव्याद.१.४४)
<p>अर्थव्यक्तिविपर्ययो <b>नेयार्थम्,</b> यथा—(काव्याद. १.७४)</p>
<b><lg>
<l>मही	महावराहेण	लोहितादुद्धृतोदधेः ।</l>
<l>इतीयत्येव निर्दिष्टे नेया लौहित्यहेतवः ॥ १७३ ॥</l>
</lg></b>
<p>कान्तिविपर्ययो <b>ग्राम्यम्,</b> यथा—(काव्याद. १.६१)</p>
<b><lg>
<l>कन्ये कामयमानं मां त्वं न कामयसे कथम् ।</l>
<l>इति ग्राम्योऽयमर्थोक्तिःर्वैरस्यायैव कल्पते ॥ १७४ ॥</l>
</lg></b>
<p>ओजोमाधुर्यौदार्यविपर्यय <b>उभयप्रधानः</b> । तेषु —</p>
<p>ओजोविपर्ययः खण्डितरीति<b>रसमस्तं</b>, यथा—</p>
<b><lg>
<l>स्मरः खरः खलः कान्तः कायः कोपश्च नः कृशः ।</l>
<l>च्युतो मानोऽधिको रागो मोहो जातोऽसवो गताः ॥</l></lg></b> (काव्याद. १.५९)
<p>माधुर्यविपर्ययः खण्डितरीति<b>रनिर्व्यूढम्</b>, यथा—</p>
<b><lg>
<l>नखिनां च नदीनां च शृङ्गिणां शस्त्रिणां तथा ।</l>
<l>विश्वासो नोपगन्तव्यः स्त्रीषु राजकुलेषु च ॥ १७६ ॥</l>
</lg></b>
<p>औदार्यविपर्ययः खण्डितरीति<b>रनलङ्कारम्</b> । यथा—</p>
<b><lg>
<l>दीर्घपुच्छश्चतुष्पादः ककुद्यान् लम्बकम्बलः ।</l>
<l>गोरपत्यं बलीवर्दस्तृणान्यति मुखेन सः ॥ १७७ ॥</l>
</lg></b>
<p>(<b>वाक्यार्थदोषाः —१६</b>)</p>
<p>वाक्यार्थदोषा अपि षोडशौव—</p>
<p><b>अपार्थं, व्यर्थम्, एकार्थं, संसशयम्, अपक्रमं, खिन्नम्, अतिमात्रं,
परुषं, विरसं, न्यूनोपनम्, अधिकोपनम्, असदृशोपनम्, अप्रसिद्धोपमम्,
निरलङ्कारम्, अश्लीलं, विरुद्धं</b> चेति । तेषु —</p>
<pb n="494"/>
<p>१. समुदायार्थशून्य<b>मपार्थम्</b>, यथा—</p>
<b><lg>
<l>जरद्‍गवः कम्बलपादुकाभ्यां द्वारि स्थिति गायति मद्रकाणि ।</l>
<l>तं ब्राह्मणी पृच्छति पुत्रकामा राजन् रुमायां लवणस्य कोऽर्घः ॥ १७८ ॥</l>
</lg></b>
<p>२. निष्प्रयोजनं गतार्थं च <b>व्यर्थम्,</b> यथा—(भट्टि ४.४)</p>
<b><lg>
<l>आंहिषातां रघुव्याघ्रौ शरभङ्गाश्रमं, स च ।</l>
<l>अहौषीत् स्वतनुं वह्नौ दृष्टाप्‍तौ रामलक्ष्मणौ ॥ १७९ ॥</l>
</lg></b>
<p>३. उक्ताभिन्नार्थ<b>मेकार्थम्</b>, यथा—(माघ. ३.१२)</p>
<b><lg>
<l>प्रसाधितस्याथ मधुद्विषोऽभूदन्यैव लक्ष्मीरिति युक्तमेतत् ।</l>
<l>वपुष्यशेषेऽखिललोककान्ता सानन्यकान्ता ह्युरसीतरा तु ॥ १८० ॥</l>
</lg></b>
<p><b>इत्युक्तार्थमेवाह—</b>(माघ. ३.१३)</p>
<b><lg>
<l>कवाटविस्तीर्णमनोरमोरः स्थलस्थितश्रीललनस्य तस्य ।</l>
<l>आनन्दिताशेषजना बभूव सर्वाङ्गसङ्गिन्यपरैव लक्ष्मीः ॥ १८१ ॥</l>
</lg></b>
<p>४. अनिश्चयकृ<b>त्संशय्</b>, यथा—(काव्याद. ४.१७)</p>
<b><lg>
<l>मनोरथप्रियालोकरसलोलेक्षणे	सखि ! ।</l>
<l>आराद्वृत्तिरियं माता न क्षमा द्रष्टुमीदृशम् ॥ १८२ ॥</l>
</lg></b>
<p>५. कमच्युतम<b>पक्रमम्</b>, यथा—</p>
<b><lg>
<l>काराविऊण खउरं गामउडो मज्जिओ अ जिमिओ अ ।</l>
<l>णक्खत्तत्तिहिवारे जोइसिअं पुच्छिउं चलिओ ॥ १८३ ॥</l>
</lg></b>
<lg>
<l>(कारयित्वा क्षौरं ग्रामवृद्धौ मज्जितश्च भुक्तवांश्च ।</l>
<l>नक्षत्रतिथिवारान् ज्यौतिषिकं प्रष्टुं चलितः ॥)</l>
</lg>
<p>६. जात्याद्युक्तावनिर्व्यूढं <b>खिन्नम्,</b> यथा—</p>
<b><lg>
<l>वेवाहिऊण वहुआ साअरअं दोलिआए णिज्जंती ।</l>
<l>रोअइ दिअरो तं संठवेइ पासेण वच्‍चंतो ॥ १८४ ॥</l>
</lg></b>
<lg>
<l>(विवाह्य वधूः श्वाशुरकं दोलिकया नीयमाना ।</l>
<l>रोदिति देवरस्तां संस्थापयति पार्श्वेन व्रजम् ॥)</l>
</lg>
<p>७. लोकातीतार्थ<b>मतिमात्रम्</b>, यथा—</p>
<b><lg>
<l>भृङ्गेण कलिकाकोशस्तथा भृशमपीडयत ।</l>
<l>ववर्ष विपिनोत्सङ्गे गोष्पदप्रं यथा मधु ॥ १८५ ॥</l>
</lg></b>
<pb n="495"/>
<p>८. अतिक्रूरार्थं <b>परुषम्,</b> यथा—(स. क. १.५८)</p>
<b><lg>
<l>खाहि विसं, मुत्तं पिअ णिज्जसु मारीए पडउ दे वज्जो ।</l>
<l>दंतक्खंडिअथणिआ खिविऊण सुअं सवइ माआ ॥ १८६ ॥</l>
</lg></b>
<lg>
<l>(खाद विषं, मूत्रं पिब नीयस्व मार्या पततु ते वज्रम ।</l>
<l>दन्तखण्डितस्तनी क्षिप्‍त्वा सुतं शपति माता ॥)</l>
</lg>
<p>९. अप्रकृतरसं <b>विरसम्,</b> यथा—(रुद्रटस्य ११.१३)</p>
<b><lg>
<l>तव वनवासोऽनुचितः पितृमरणशुचं जहीहि किं तपसा ।</l>
<l>सफलय	यौवनमेतन्नन्वनुरक्तेन	सुतनु	मया ॥ १८७ ॥</l>
</lg></b>
<p>१०. हीनोपमानं <b>हीनोपमम्,</b> यथा—(भामहा. २.५४)</p>
<b><lg>
<l>क्‍वचिदग्रे		प्रसरता	क्‍वचिदापत्य	निघ्‍नता ।</l>
<l>शुनेव सारङ्गकुलं त्वया भिन्नं द्विषां बलम् ॥ १८८ ॥</l>
</lg></b>
<p>११. अधिकोपमानम<b>धिकोपमम्</b>, यथा—(भामहा. २.५५)</p>
<b><lg>
<l>अयं	पद्मासनासीनश्चक्रवाको	विराजते ।</l>
<l>युगादौ भगवान् ब्रह्मा विनिर्मित्सुरिव प्रजाः ॥ १८९ ॥</l>
</lg></b>
<p>१२. अतुल्योपमानम<b>सदृशोपमम्</b>, यथा—</p>
<b><lg>
<l>णमह हरं रोसाणल—णिद्दद्ध—विअद्ध—मम्मह—सरीरं ।</l>
<l>वित्थअ—णिअंब—णिग्गअ—गंगासोत्तं व हिमवंतं ॥ १९० ॥</l>
</lg></b>
<lg>
<l>(नमत हरं रोषानलनिर्दग्धविदग्धमन्मथशरीरम् ।</l>
<l>विस्तृतनितम्बनिर्गतगङ्गास्त्रोतसमिव हिमवन्तम् ॥)</l>
</lg>
<p>१३. अप्रसिद्धोपमानम<b>प्रसिद्धोपमम्</b>, यथा—</p>
<b><lg>
<l>कुमुदमिव मुखं तस्या गौरिव महिषः शशीव काव्यमिदम् ।</l>
<l>शरदिव विभाति तरुणी विकसत्पुलकोत्करेयमिति ॥ १९१ ॥</l>
</lg></b>
<p>१४. अलङ्कारहीनं <b>निरलङ्कारम्,</b> यथा—</p>
<b><lg>
<l>कोला खणंति मोत्थं खाअंति मअअमंसाइँ ।</l>
<l>उलुआ हणंति काए काआ उलुए वि वाहं/यंति ॥ १९२ ॥</l>
</lg></b>
<lg>
<l>(कोलाः खनन्ति मुस्तां गृध्राः खादन्ति मृतकमांसान् ।</l>
<l>उलूका घ्‍नन्ति काकान् काका उलूकानपि वाधन्ते ॥)</l>
</lg>
<pb n="496"/>
<p>१५. असभ्यार्थ<b>मश्लीलम्</b>, यथा—(भामहा. १.५१)</p>
<b><lg>
<l>उद्यतस्य परं हन्तुं स्तब्धस्य विवरैषिणः ।</l>
<l>पतनं जायतेऽवश्‍यं कृच्छ्रेण पुनरुन्नतिः ॥ १९३ ॥</l>
</lg></b>
<p>१६. विरोधस्त्रिधा— प्रत्यक्षविरोधोऽनुमानविरोध आगमविरोधश्च । तत्र—
देशकाललोकादिप्रतीतः <b>प्रत्यक्षविरोधः</b> । तेषु —</p>
<p><b>देशविरुद्धं</b> यथा—</p>
<b><lg>
<l>सुराष्ट्रेष्वस्ति नगरी मधुरा नाम विश्रुता ।</l>
<l>अक्षोट नारिकेलाङ्का यस्याः पर्यन्तभूमयः ॥ १९४ ॥</l>
</lg></b>
<p><b>कालविरुद्धं</b> यथा—(काव्याद. ४.४५)</p>
<b><lg>
<l>पद्मिनी नक्तमुन्निद्रा स्फुटत्यह्नि कुमुदती ।</l>
<l>मधुरुत्फुल्लनिचुलो	निदोघो	मेधदुर्दिनः ॥ १९५ ॥</l>
</lg></b>
<p><b>लोकविरुद्धं</b> यथा—(काव्याद. ४. ५०)</p>
<b><lg>
<l>आधूतकेसरो हस्ती तीक्ष्णशृङ्गस्तुरङ्गमः ।</l>
<l>गुरुसारोऽयमेरण्डो निस्तारः खदिरद्रुमः ॥ १९६ ॥</l>
</lg></b>
<p>युक्त्यौचित्यप्रतिज्ञादिकृतो<b>ऽनुमानाविरोधः</b> । तत्र—</p>
<p><b>युक्तिविरुद्धं</b> यथा—</p>
<b><lg>
<l>सुरहि—महु—पाण—लंपड—भमर—गणाबद्ध—मंडलीबंधं ।</l>
<l>कस्स	मणं	णाणंदह	कुम्मीपुट्टठ्ठिअं		कमलं ॥ १९७ ॥</l>
</lg></b>
<lg>
<l>(सुरभिमधुपानलम्पटभ्रमरगणाबद्धमण्डलीबद्धम् ।</l>
<l>कस्य मनो नानन्दयति कूर्मीपृष्ठस्थितं कमलम् ॥)</l>
</lg>
<p><b>औचित्यविरुद्धं</b> यथा—</p>
<b><lg>
<l>पट्टंसुउत्तरिज्जेण पामरो पामरीए वरिमुसइ ।</l>
<l>अइगरुअ—कूर—कुंभीभरेण सेओल्लिअं वअणं ॥ १९८ ॥</l>
</lg></b>
<lg>
<l>(पट्टांशुक्तोत्तरीयेण पामरः पामर्याः प्रोञ्छति ।</l>
<l>अतिगुरुककूरकुम्भीभरेण स्वेदार्द्रितं वदनम् ॥)</l>
</lg>
<p><b>प्रतिज्ञाविरुद्धं</b> यथा—</p>
<b><lg>
<l>यावज्जीवमहं मौनी ब्रह्मचारी च मे पिता ।</l>
<l>माता च मम वन्ध्यासीत्स्मराभोऽनुपमो भवान् ॥ १९९ ॥</l>
</lg></b>
<p>धर्मार्थकामादिशास्त्रकृत <b>आगमविरोधः</b> । तत्र—</p>
<pb n="497"/>
<p><b>धर्मशास्त्रविरुद्धं</b> यथा—(काव्याद. ४.५६)</p>
<b><lg>
<l>असावनुपनीतोऽपि	वेदानधिजगे	गुरोः ।</l>
<l>स्वभावशुद्धः स्फटिको न संस्कारमपेक्षते ॥ २०० ॥</l>
</lg></b>
<p><b>अर्थशास्त्रविरुद्धं</b> यथा—</p>
<b><lg><l>कामोपभोगसाफल्यफलो राज्ञां महीजयः ।</l>
<l>अहङ्कारेण जीयन्ते द्विषन्तः किं नयश्रिया ॥ २०१ ॥</l>
</lg></b>
<p><b>कामशास्त्रविरुद्धं</b> कालशास्त्रविरुद्धं कामविरुद्धम्, यथा—</p>
<b><lg>
<l>तवोत्तरोष्ठे बिम्बोष्ठि ! दशानाङ्कोऽतिशोभते ।</l>
<l>पूर्णसप्‍तस्वरः सोऽयं भिन्नमार्गः प्रवर्तते ॥ २०२ ॥</l>
</lg></b>
<p>(<b><emph>१०. गुणोपादानम्</emph></b>)</p>
<p>निर्दोषस्य च काव्यस्य शरीरवस्तुनः (शरीरस्येव) कामनीयकोपपत्ता—
वयमुपायो यदुणोपादानमलङ्कारयोगश्च । तदाह—</p>
<b><lg>
<l>युवतेरिव रूपमङ्ग ! काव्यं स्वदते शुद्धगुणं तदप्यतीव ।</l>
<l>विहितप्रणयं निरन्तराभिः सदलङ्कारविकल्पकल्पनाभिः ॥ २०३ ॥</l>
</lg></b>
<p>तत्र च गुणोपादानालङ्कारयोगयो<b>र्गुणोपादानं</b> गरीयः । अतस्तदेव प्रथममुच्यते । तदाह—</p>
<b><lg>
<l>यदि भवति वचश्‍च्युतं वपुरिव यौवनवन्ध्यमङ्गनायाः ।</l>
<l>अपि जनदयितानि दुर्भगत्वं नियतमलङ्करणानि संश्रयन्ते ॥ २०४ ॥</l>
</lg></b>
<p>अयमेव <b>गुणालङ्कारयोर्विशेषो यदुणोपादाने नियमोऽलङ्कारयोगे तु कामचार</b> इति ।</p>
<p>गुणाश्च युवत्याः शरीरेषु त्रिविधास्तदर्थिनामादरातिशयहेतवो भवन्ति बाह्या
आन्तरा वैशोषिकाश्च । तत्र—</p>
<p>अन्ववायवयोरूपलावण्यादयो <b>बाह्याः,</b></p>
<p>शीलवैदग्ध्यमाहाभाग्यसौभाग्यादय<b>श्चान्तराः,</b></p>
<p>ये तु दोषा अप्याश्रयविशेषावस्थाविशेषाद्युपाधेर्गुणत्वमाश्रयन्ते ते <b>वैशोषिकाः</b> ।</p>
<p>यथाच्यते—</p>
<b><lg>
<l>सामण्णसुंदरीणं विब्भममावइह अविणओ च्‍चेअ ।</l>
<l>धूमो च्‍चिअ पज्जलिआहि बहुमओ सुरहिदारूणं ॥ २०५ ॥</l>
</lg></b>
<lg>
<l>(सामान्यसुन्दरीणां विभ्रममावहत्यविनयं एव ।</l>
<l>धूम एव प्रज्वलितानां बहुमतः सुरभिदारूणाम् ॥)</l>
</lg>
<pb n="498"/>
<p>(<b>१. शब्दगुणाः —२४</b>)</p>
<p>काव्यशरीरेऽपि ते त्रिधैव । तत्र —</p>
<p>बाह्य<b>श्शब्दगुणाः,</b> ते ह्यन्ववायादिवद् बाह्यत्वेनावभासन्ते ।</p>
<p>आन्तरा <b>अर्थगुणाः,</b> ते सौशील्यादिवद्विमर्शेन ज्ञायन्ते ।</p>
<p>वैशेषिका <b>दोषगुणाः,</b> ते हि पात्रविशेषाद्युपाधेः दोषा अपि गुणत्वेन
विख्यायन्त इति । तत्र</p>
<p>शब्दगुणाश्चतुर्विंशतिः—</p>
<p><b>श्लेषः, प्रसादः, समता, माधुर्यं, सौकुमार्यम्, अर्थव्यक्तिः, कान्तिः, उदारता,
उदात्तत्वम्, ओजः, और्जित्यं, प्रेयः, सुशब्दता, समाधिः, सौक्ष्म्यं, गाम्भीर्यं,
विस्तरः, संक्षेपः, संमितत्वं, भाविकत्वं, गतिः, रीतिः, उक्तिः, प्रौढिरिति</b> । तेषु—</p>
<p>१. सुश्लिष्टपदता <b>श्लेषः,</b> यथा—(माघ. ३.८)</p>
<b><lg>
<l>उभौ यदि व्योम्‍नि पृथक्प्रवाहावाकाशगङ्गापयसः पतेताम् ।</l>
<l>तेनोपमीयेत	तमालनीलमामुक्तमुक्तालतमस्य	वक्षः ॥ २०६ ॥</l>
</lg></b>
<p>२. प्रसिद्धार्थपदता <b>प्रसादः,</b> यथा—(शाकु. २.६)</p>
<b><lg>
<l>गाहन्तां महिषा निपानसलिलं शृङ्गैर्मुहुस्ताडितं
छायाबद्धकदम्बकं	मृगकुलं	रोमन्थमभ्यस्यतु ।</l>
<l>विस्त्रब्धं क्रियतां वराहततिभिर्मुस्ताक्षतिः पल्लवे
विश्रामं लभतामिदं च शिथिलज्याबन्धमस्मद्‌धनुः ॥ २०७ ॥</l>
</lg></b>
<p>३. मृदुस्फुटोन्मिश्रवर्णबन्धानामवैषम्यं <b>समता</b> यथा—</p>
<b><lg>
<l>यच्‍चन्द्रकोटिकरकोरकभारभाजि बभ्राम बभ्रुणि जटापटले हरस्य ।</l>
<l>तद् वः पुनातु हिमशैलशिलानिकुञ्जझात्कारडम्बरविरावि सुरापगाम्भः ॥</l>
</lg></b>
<p>४. पृथक्पदता <b>माधुर्यं,</b> यथा—(कुसं. ५.२४)</p>
<b><lg>
<l>स्थिताः क्षणं पक्ष्मसु ताडिताधराः पयोधरोत्सेधनिपातचूर्णिताः ।</l>
<l>वलीषु तस्याः स्खलिताः प्रपेदिरे चिरेण नाभिं प्रथमोदबिन्दवः ॥</l>
</lg></b>
<pb n="499"/>
<p>५. अनिष्ठुराक्षरप्रायता <b>सौकुमार्यम,</b> यथा—(काव्याद. १.७०)</p>
<b><lg>
<l>मण्डलीकृत्य बर्हाणि कण्ठैर्मधुरगीतिभिः ।</l>
<l>कलापिनः प्रनृत्यन्ति काले जीमूतमालिनि ॥ २१० ॥</l>
</lg></b>
<p>६. सम्पूर्णवाक्यत्व<b>मर्थव्यक्तिः</b>, यथा—(रघु. १.१)</p>
<b><lg>
<l>वागर्थाविव सम्पृक्तौ वागर्थप्रतिपत्तये ।</l>
<l>जगतः पितरौ वन्दे पार्वतीपरमेश्वरौ ॥ २११ ॥</l>
</lg></b>
<p>७. बन्धोज्ज्वलता <b>कान्तिः,</b> यथा—</p>
<b><lg>
<l>निरानन्दः कौन्दे मधुनि विधुरो बालवकुले
न साले सालम्बो लवमपि लवङ्गे न रमते ।</l>
<l>प्रियङ्गौ नासङ्गं रचयति न चूते विचरति
स्मरन् लक्ष्मीलीलाकमलमधुपानं मधुकरः ॥ २१२ ॥</l>
</lg></b>
<p>८. बन्धविकटत्व<b>मुदारता</b>, यथा—</p>
<b><lg>
<l>आरोहत्यवनीरुहः प्रविशति श्वभ्रं नगैः स्पर्धते
खं व्यालेढि विवेष्टते क्षितितले कुञ्जोदरे लीयते ।</l>
<l>अन्तर्भ्राम्यति कोटरस्य विसरत्यालम्बते वीरुधः
किं तग्द्यन्न करोति मारुतवशं यातः कृशानुर्वने ॥ २१३ ॥</l>
</lg></b>
<p>९. श्लाघ्यविशेषणयोग <b>उदात्तत्वं,</b> यथा—</p>
<b><lg>
<l>श्रुत्वा यं सहसाऽऽगतं निजपुरात्त्रासेन निर्गच्छतां
शत्रूणामवरोधनैर्जललवप्रस्यन्दतिम्यत्पुटाः ।</l>
<l>शुभ्रे सद्मनि पल्लविन्युपवने वाप्यां नवाम्भोरुहि
क्रीडाद्रौ च सशाद्वले विवलित ग्रीवैर्विमुक्ता दृशः ॥ २१४ ॥</l>
</lg></b>
<p>१०. समासभूय<b>स्त्वमोजः</b>, यथा—</p>
<b><lg>
<l>जयति भुजगरज्जुग्रन्थिनिष्पीडितेन्दुस्त्रवदमृतनिवृत्तप्रेतभावैः कपालैः ।</l>
<l>विरचितनुतिबन्धो मूर्घ्‍नि सद्यः पुरारेः परिणतबहुकल्पब्रह्मणां ब्रह्मघोषः ॥</l>
</lg></b>
<p>११. बन्धगाढत्वमौर्जित्यं, यथा—</p>
<b><lg>
<l>अस्मिन्नीषद्‍वलितविततस्तोकविच्छिन्नभुग्‍न
किञ्चिल्लीलोपचितविततः	पुञ्चितश्चोच्छ्रितश्च ।</l>
<l>धूमोद्‍गारस्तरुणमहिषस्कन्धनीलो	दवाग्‍नेः
स्वैरं सर्पन् सृजति गगने गत्वरान् पत्रभङ्गान् ॥ २१६ ॥</l>
</lg></b>
<pb n="500"/>
<p>१२. वार्ताभिधानवर्णनादौ मनःप्रियार्थपदोपाख्यानं <b>प्रेयः,</b> यथा—(भोजस्य)</p>
<b><lg>
<l>सौजन्याम्बुनिधे ! बुधप्रिय ! गुणप्राकार ! धर्मद्रुम
प्रारोह ! प्रतिपन्नवत्सल ! महात्यागिन् ! विवेकाश्रय ! ।</l>
<l>लक्ष्म्यावास ! मनस्विनीमनसिजव्यापारलीलागुरे !
श्रीमन्मुञ्ज ! किमित्यमुं जनमुपस्प्रष्टुं दृशा नार्हसि ॥ २१७ ॥</l>
</lg></b>
<p>१३. सुप्‍तिङ्व्युत्पत्तिः <b>सुशब्दता,</b> यथा—</p>
<b><lg>
<l>तस्याजीवनिरस्तु मातरवमा जीवस्य मा जीवतो
भूयाद् वा जननिः किमम्ब ! जनिना जन्तोर्वृथा जन्मनः ।</l>
<l>यस्त्वामेव न वन्दते न यजते नोपैति नालोकते
नोपस्तौति न मन्यते न मनुते नाध्येति नो ध्यायति ॥ २१८ ॥</l>
</lg></b>
<p>१४. अन्यधर्मस्यान्यत्रारोपणं <b>समाधिः,</b> यथा—</p>
<b><lg>
<l>प्रतीच्छत्याशोकीं	किसलयपरावृत्तिमधरः
कपोलः पाण्डुत्वादवतरति तालोपरिणतिम् ।</l>
<l>परिम्लानप्रायामनुवदति दृष्टिः कमलिनीं
नवीनस्तन्वङ्ग्या मनसिजविकारो विजयते ॥ २१९ ॥</l>
</lg></b>
<p>१५. शब्दानामन्तः सञ्जल्परूपता <b>सौक्ष्म्यम्,</b> यथा—(माघ. १८.६६)</p>
<b><lg>
<l>केवलं दधति कर्तृवाचिनः प्रत्ययानिह न जातु कर्मणि ।</l>
<l>धातवः सृजतिसंहृशास्तयः स्तौतिरत्र विपरीतकारकः ॥ २२० ॥</l>
</lg></b>
<p>१६. ध्वनिमत्ता <b>गाम्भीर्यम्,</b> यथा—</p>
<b><lg>
<l>मौलौ धारय पुण्डरीकममितं तन्वात्मनो विक्रमं
चक्राङ्कं वह पादयुग्ममवनीं दोष्णा समभ्युद्धर ।</l>
<l>लक्ष्मीं भ्रूनिकटे निवेशय भव ज्यायान् दिवौकस्पतेः
विश्वान्तःकरणैकचोर ! तदपि ज्ञातो हरिः खल्वसि ॥ २२१ ॥</l>
</lg></b>
<p>१७. व्यासाभिधानं <b>विस्तरः</b> यथा—</p>
<b><lg>
<l>जनः पुण्यैर्यायाज्जलधिजलभावं जलमुचः
तथावस्थं चैनं निदधतु शुभैः शुक्तिवदने ।</l>
<l>ततस्तां श्रेयोभिः परिणतिमसौ विन्दतु यया
रुचिं तन्वन् पीनस्तनि ! हृदि तवायं विलुठति ॥ २२२ ॥</l>
</lg></b>
<pb n="501"/>
<p>१८. समासाभिधानं <b>संक्षेपः</b>, यथा—(रघु. १२.७८)</p>
<b><lg>
<l>स मारुतिसमानीतमहौषधिहतव्यथः ।</l>
<l>लङ्कास्त्रीणां पुनश्चक्रे विलापाचार्यकं शरैः ॥ २२३ ॥</l>
</lg></b>
<p>१९. यावदर्थपदता <b>सम्मितत्वम्</b>, यथा—</p>
<b><lg>
<l>केचिद् वास्तुनि नो वाचि, केचिद् वाचि न वस्तुनि ।</l>
<l>वाचि वस्तुनि चाप्यन्ये, नान्ये वाचि न वस्तुनि ॥ २२४ ॥</l>
</lg></b>
<p>२०. भावतो वाक्प्रवृत्ति<b>र्भाविकत्वम्</b>, यथा—(म.वी.च. १.५५)</p>
<b><lg>
<l>एह्येहि वत्स! रघुनन्दन! रामचन्द्र! चुम्बामि मूर्धनि चिरं च परिष्वजे त्वाम् ।</l>
<l>आरोप्य वा हृदि दिवानिशमुद्‍वहामि वन्देऽथवा चरणपुष्करकद्वयं ते ॥</l>
</lg></b>
<p>२१. आरोहावरोहक्रमो <b>गतिः</b>, यथा—</p>
<b><lg>
<l>वराहः कल्याणं वितरतु स वो यस्य शशभृ—
त्कलाकोटीकान्तं क्रमविगलदभ्युद्ध‍ृतिभिया ।</l>
<l>मिथः संमूर्छद्भिश्चतुरुदधि—कल्लोल—पटलै—
रनामृष्टं दंष्ट्राशिखरमधिशेते		वसुमती ॥ २२६ ॥</l>
</lg></b>
<p>२२. उपक्रमाभेदो <b>रीतिः</b>, यथा—</p>
<b><lg>
<l>ग्राव्णा नासि गिरेः क्षता न पयसा नार्तासि न म्लापिता
न श्वासैः फणिनोऽसि न त्वदनुगा नायासिता कापि न ।</l>
<l>स्वं वेश्म प्रति गच्छतोरिति मुहुः श्रीशार्ङ्गिणोः सस्पृहं
सा	प्रश्नोत्तरयुग्मपङ्क्तिरुभयोरत्यायता	पातु	वः ॥ २२७ ॥</l>
</lg></b>
<p>२३. भणितिविशेष <b>उक्तिः</b>, यथा—</p>
<b><lg>
<l>कुशलं तस्याः जीवति, कुशलं पृच्छामि, जीवतीत्युक्तम् ।</l>
<l>पुनरपि तदेव कथयसि, मृतां नु कथयामि या श्वसिति ॥ २२८ ॥</l>
</lg></b>
<p>२४. उक्तिपरिपाकः <b>प्रौढिः</b>, यथा—</p>
<b><lg>
<l>अभ्युद्ध‍ृता वसुमती दलितं रिपूरः क्षिप्‍तक्रमं कबलिता बलिराजलक्ष्मीः ।</l>
<l>अत्रैकजन्मनि कृतं तदनेन यूना जन्मत्रये यदकरोत् पुरुषः पुराणः ॥</l>
</lg></b>
<pb n="502"/>
<p>(<b>२. अर्थगुणाः —२४</b>)</p>
<p>अर्थगुणा अप्येत एव चतुर्विंशतिः । तेषु —</p>
<p>१. संविधान(सु)सूत्रता <b>श्लेषः</b>, यथा—</p>
<b><lg>
<l>दृष्ट्वैकासनङ्गते प्रियतमे पश्चादुपेत्यादरा—
देकस्या नयने पिधाय विहितक्रीडानुबन्धच्छलः ।</l>
<l>ईषद्‍वक्रितकन्धरः सपुलकं स्वेदोल्लसन्मानसा—
मन्तर्हासलसत्कपोलफलकां धूर्तोऽपरां चुम्बति ॥ २३० ॥ (अमरु.)</l>
</lg></b>
<p>२. अर्थस्य प्राकट्यं <b>प्रसादः</b>, यथा—</p>
<b><lg>
<l>अयमुदयति मुद्राभञ्जनः पद्मिनीनामुदयगिरिवनालीबालमन्दारपुष्पम् ।</l>
<l>विरहविधुरकोकद्वन्द्वबन्धुर्विभिन्दन्‌कुपितकपिकपोलक्रोडताम्रस्तमंसि ॥</l>
</lg></b>
<p>३. क्रमवतामवैषम्यं <b>समता</b>, यथा—(विक्र. २.७)</p>
<b><lg>
<l>अग्रे स्त्रीनखपाटलं कुरवकं श्यामं द्वयोर्भागयो—
र्बालाशोकमुपोढरागसुभगं भेदोन्मुखं तिष्ठति ।</l>
<l>ईषद्‍ब्रद्धरजःकणाग्रकपिशा चूते नवा मञ्जरी
मुग्धत्वस्य च यौवनस्य च सखे मध्ये मधुश्रीः स्थिता ॥ २३२ ॥</l>
</lg></b>
<p>४. क्रोधादावप्यतीव्रता <b>माधुर्यम्</b>, यथा—(रत्नाव. २.१९)</p>
<b><lg>
<l>भ्रूभेदे सहसोद्गतेऽपि वदनं नीतं परां नम्रता—
मीषन्मां प्रति भेदकारि हसितं नोक्तं वचो निष्ठुरम् ।</l>
<l>अन्तर्बाष्पजडीकृतं प्रभुतया चक्षुर्न विष्फारितं
कोपश्च प्रकटीकृतो दयितया मुक्तश्च न प्रश्रयः ॥ २३३ ॥</l>
</lg></b>
<p>५. अनिष्ठुरता <b>सौकुमार्यम्</b>, यथा—(बा.रा. ६.३४)</p>
<b><lg>
<l>सद्यः पुरीपरिसरेऽपि शिरीषमृद्वी गत्वा जयात् त्रिचतुराणि पदानि सीता ।</l>
<l>गन्तव्यमद्य कियदित्यसकृद् ब्रुवाणा रामाश्रुणः कृतवती प्रथमावतारम् ॥</l>
</lg></b>
<p>६. स्वरूपाभिधान<b>मर्थव्यक्तिः</b>, यथा—</p>
<b><lg>
<l>पृष्ठेषु शङ्खशकलच्छविषु च्छदानां राजीभिरङ्कितमलक्तकलोहिताभिः ।</l>
<l>गोरोचनाहरितबभ्रुबहिः पलाशमामोदते कुमुदमम्भसि पल्वलस्य ॥</l>
</lg></b>
<pb n="503"/>
<p>७. दीप्‍तरसत्वं <b>कान्तिः</b>, यथा—</p>
<b><lg>
<l>मा गर्वमुद्वह कपोलतले चकास्ति कान्तस्वस्तलिखिता मम मञ्जरीति ।</l>
<l>अन्यापि किं सखि न भाजनमीदृशानां वैरी न चेद् भवति वेपथुरन्तरायः ॥</l>
</lg></b>
<p>८. व्रिभवोत्कर्ष <b>उदारता</b>, यथा—(शाकु. ७.१२)</p>
<b><lg>
<l>प्राणानामनिलेन वृत्तिरुचिता सत्कल्पवृक्षे वने
तोये काञ्चनपद्मरेणुकपिशे पुण्याभिषेकक्रिया ।</l>
<l>ध्यानं रतनशिलातलेषु विबुधस्त्रीसन्निधौ संयमो
यद् वाञ्छन्ति तपोभिरन्यमुनयस्तस्मिंस्तपस्यन्त्यमी ॥ २३७ ॥</l>
</lg></b>
<p>९. आशयोत्कर्ष <b>उदात्तत्वम्</b>, यथा—</p>
<b><lg>
<l>पात्रे पुरोवर्तिनि विश्वनाथे क्षोदीयसि क्ष्मावलये च देये ।</l>
<l>व्रीडास्मितं तस्य तदा तदासीच्चमत्कृतो येन स एव देवः ॥ २३८ ॥</l>
</lg></b>
<p>१०. अर्थाध्यवसायविशेष <b>ओजः</b>, यथा—(मवीच. २.३४)</p>
<b><lg>
<l>तान्येव यदि भूतानि ता एव यदि शक्तयः ।</l>
<l>ततः परशुरामस्य	न	प्रतीमः पराभवम् ॥ २३९ ॥</l>
</lg></b>
<p>११. रूढाहङ्कार<b>तौर्जित्यम्</b>, यथा—(कुसं. ६.८२)</p>
<b><lg>
<l>उमा वधूर्भवान् दाता याचितार इमे वयम् ।</l>
<l>वरः शम्भुरलं ह्येष त्वत्कुलोद्भूतये विधिः ॥ २४० ॥</l>
</lg></b>
<p>१२. अर्थस्याभीष्टता <b>प्रेयः</b>, यथा—</p>
<b><lg>
<l>रसवदमृतं कस्सन्देहो मधून्यपि नान्यथा
मधुरमधिकं चूतस्यापि प्रसन्नरसं फलम् ।</l>
<l>सकृदपि पुनर्मध्यस्थस्सन् रसान्तरविज्जनो
वदतु यदिहान्यत् स्वादु स्यात् प्रियादशनच्छदात् ॥ २४१ ॥</l>
</lg></b>
<p>१३. दारुणार्थस्यादारुणार्थपर्याय<b>स्सुशब्दता</b>, यथा—</p>
<b><lg>
<l>देवव्रते वाञ्छति दीर्घनिद्रां द्रोणे च कर्णे च यशोऽवशेषे ।</l>
<l>लक्ष्मीसहायस्य तवाद्य वत्स! वात्सल्यवान् द्रौणिरयं सहायः ॥ २४२ ॥</l>
</lg></b>
<p>१४. व्याजावलम्बनं <b>समाधिः</b>, यथा—(शाकु. २.१३)</p>
<b><lg>
<l>दर्भाङ्कुरेण चरणः क्षत इत्यकाण्डे
तन्वी स्थिता कतिचिदेव पदानि गत्वा ।</l>
<pb n="504"/>
<l>आसीद् विवृत्तवदना च विमोचयन्ती
शाखासु	वल्कलमसक्तमपि	द्रुमाणाम् ॥ २४३ ॥</l>
</lg></b>
<p>१५. सूक्ष्मार्थदृष्टिः <b>सौक्ष्म्यम्</b>, यथा—</p>
<b><lg>
<l>अन्योन्यसंवलितमांसलदन्तकान्ति सोल्लासमाविरलसं वलितार्धतारम् ।</l>
<l>लीलागृहे प्रतिकलं किलकिञ्चितेषु व्यावर्तमानविनयं मिथुनं चकास्ति ॥</l>
</lg></b>
<p>१६. शास्त्रार्थसव्यपेक्षता <b>गाम्भीर्यम्</b>, यथा—(माघ. ४.५५)</p>
<b><lg>
<l>मैत्र्यादिचित्तपरिकर्मविदो विधाय
क्लेशप्रहाणमिह	लब्धसबीजयोगाः ।</l>
<l>ख्यातिं	च	सत्त्वपुरुषान्यतयाधिगम्य
वाञ्छन्ति तामपि समाधिभृतो निरोद्ध‍ुम् ॥ २४५ ॥</l>
</lg></b>
<p>१७. अर्थविकासो <b>विस्तरः</b>, यथा—</p>
<b><lg>
<l>संग्रामाङ्गणसङ्गतेन	भवता	चापे	समारोपिते
देवाकर्णय येन येन सहसा यद् यत्समासादितम् ।</l>
<l>कोदण्डेन	शराश्शरैररिशिरस्तेनापि	भूमण्डलं
तेन त्वं भवता च कीर्तिरतुला कीर्त्या च सप्‍ताब्धयः ॥ २४६ ॥</l>
</lg></b>
<p>१८. अर्थसङ्कोचः <b>सङ्क्षेपः</b>, यथा—</p>
<b><lg>
<l>श्रूयतां धर्मसर्वस्वं श्रुत्वा चैवावधार्यताम् ।</l>
<l>आत्मनः प्रतिकूलानि परेषां न समाचरेत् ॥ २४७ ॥</l>
</lg></b>
<p>१९. तुल्यशब्दार्थविभागः <b>सम्मितत्वम्</b>, यथा—</p>
<b><lg>
<l>इन्दुर्मू्र्घ्नि शिवस्य शैलदुहितुर्वक्रो नखाङ्कः स्तने
देयाद् वोऽभ्युदयं द्वयं तदुपमामालम्बमानं मिथः ।</l>
<l>संवादः प्रणवेन यस्य दलता कायैकतायां तयो—
रूर्ध्वद्वारविचिन्तितेन च हृदि ध्यातः स्वरूपेण च ॥ २४८ ॥</l>
</lg></b>
<p>२०. साभिप्रायोक्तिः <b>भाविकत्वम्</b>, यथा—</p>
<b><lg>
<l>दृष्टिं हे प्रतिवेशिनि क्षणमिहाप्यस्मद्‍गृहे दास्यसि
प्रायेणास्य शिशोः पिता न विरसाः कौपीरपः पास्यति ।</l>
<l>एकाकिन्यपि यामि तद् वरमितः स्त्रोतस्स्तमालाकुलं
नीरन्ध्राः	पुनरालिखन्तु	 जठरच्छेदा	नलग्रन्थयः ॥ २४९ ॥</l>
</lg></b>
<pb n="505"/>
<p>२१. अर्थादर्थान्तरावगमो <b>गतिः</b>, यथा—</p>
<b><lg>
<l>शुभे कोऽयं वृद्धो गृहपरिबृढः किं तव पिता
न मे भर्ता रात्रौ व्यपगतदृगन्यच्च बधिरः ।</l>
<l>हुहुंहुं	श्रान्तोऽहं	शिशयिषुरिहैवापवरके
क्‍व यामिन्यां यासि स्वपिहि ननु निर्दंशमशके ॥ २५० ॥</l>
</lg></b>
<p>२२. अर्थोत्पत्त्यादिक्रियाक्रमो <b>रीतिः</b>, यथा—</p>
<b><lg>
<l>प्रथममरुणच्छायस्तावत्ततः	कनकप्रभ—
स्तदनुविरहोत्ताम्यत्तन्वीकपोलतलद्युतिः ।</l>
<l>प्रभवति	पुनर्ध्वान्तध्वंसक्षमः क्षणदामुखे
सरसबिसिनीकन्दच्छेदच्छविर्मृगलाञ्छनः ॥ २५१ ॥</l>
</lg></b>
<p>२३. भङ्ग्या इष्टाभिधान<b>मुक्तिः</b>, यथा—</p>
<b><lg>
<l>त्वमेवंसौन्दर्या स च रुचिरतायां परिचितः
कलानां सीमानं परमिह युवामेव भजथः ।</l>
<l>अपि द्वन्द्वं दिष्ट्या तदिति सुभगे् संवदति वा—
मतः शेषं चेत् स्याज्जितमिह तदानीं गुणितया ॥ २५२ ॥</l>
</lg></b>
<p>२४. विवक्षितार्थनिर्वहणं <b>प्रौढिः</b>, यथा—</p>
<b><lg>
<l>त्वद्वक्त्रेन्दुविलोकनाकुलधिया धात्रा त्वदीयां श्रियं
निक्षिप्य प्रतिराजकेषु विदुषां लक्ष्म्या त्वमापूरितः ।</l>
<l>तेनैते नियतं दरिद्रति गृहेष्वेषामियं दृश्यते
नैनामाद्रियसे त्वमिच्छसि तु तां त्वामेव सा धावति ॥ २५३ ॥</l>
</lg></b>
<p>(<b>३. दोषगुणाः</b>)</p>
<p>पदादिदोषाणामनुकरणादिषु गुणत्वापत्तये दोषगुणाः । तेऽपि प्राग्वदेव त्रिविधा
अपि प्रत्येकं चतुर्विंशतिधा । तत्र — <b>पददोषेषु</b> —</p>
<p>(<b>पददोषानामदोषत्वम्</b>)</p>
<p>१. असाधोर्म्लिष्टम्लेच्छितादेरनुकरणे गुणत्वं, यथा—</p>
<b><lg>
<l>उन्नमय्य सकचग्रहमास्यं चुम्बति प्रियतमे हठवृत्त्या ।</l>
<l>हुंहुं मुञ्च मममेति च मन्दं जल्पितं जयति मानवतीनाम् ॥ २५४ ॥</l>
</lg></b>
<pb n="506"/>
<p>२. अनुकरण एवाप्रयुक्तस्य गुणत्वं, यथा—(मभा. ३.१.४८)</p>
<b><lg>
<l>दिवं पत्काषिणो यान्ति येऽचीकमत भाषिणः ।</l>
<l>पत्काषिणोऽपि नो यान्ति ये वचन्ति प्रयुञ्जते ॥ २५५ ॥</l>
</lg></b>
<p>३. श्रुतिविरसं कष्टम्; तस्य दुर्वाचकानुप्रासे गुणत्वं, यथा—</p>
<b><lg>
<l>त्वाष्ट्रास्त्वाष्ट्रारिराष्ट्रे न भ्राष्ट्रे नादंष्ट्रिणो जनाः ।</l>
<l>धार्तराष्ट्राः सुराष्ट्रे न महाराष्ट्रे तु नोष्ट्रिणः ॥ २५६ ॥</l>
</lg></b>
<p>४. पादपूरणाद्यर्थमनर्थकम्; तस्य यमकादौ गुणत्वं, यथा—</p>
<b><lg>
<l>'योषितामतितरां नखलूनं गात्रमुज्ज्वलतया न खलूनम् ।'</l>
<l>'बभौ मुखेनाप्रतिमेन काचन श्रियाधिका तां प्रति मेनका च न ॥ २५७ ॥'</l>
</lg></b>
<p>५. रूढिच्युतमन्यार्थम्; तस्य प्रहेलिकादिषु गुणत्वं, यथा—</p>
<b><lg>
<l>खातयः कनि काले ते स्फातयः स्फार्हवल्गवः ।</l>
<l>चन्द्रे साक्षाद्भवन्त्यत्र तायवो मम धारिणः ॥ २५८ ॥</l>
</lg></b>
<p>६. तुच्छाभिधेयमपुष्टार्थम्; तस्य छन्दोऽनुरोधादौ गुणत्वं, यथा—</p>
<b><lg>
<l>'द्विरष्टवर्षाकृतिमेनमर्थिनामुशन्ति कल्पोपपदं महीरुहम् ॥ २५९ ॥'</l>
</lg></b>
<b><lg>
<l>'यमिन्द्रशब्दार्थनिषूदनं हरेर्हिरण्यपूर्वं कशिपुं प्रचक्षते ॥ २६० ॥'</l>
</lg></b>
<p>७. अवाचकमसमर्थम्; तस्य सीत्कृतादौ गुणत्वं, यथा—(माघ. १०.६४)</p>
<b><lg>
<l>आशु लम्बितवतीष्टकराग्रे नीविमर्धमुकुलीकृतदृष्ट्या ।</l>
<l>रक्तवैणिककराहततन्त्रीमण्डलक्‍वणितचारु	चुकूजे ॥ २६१ ॥</l>
</lg></b>
<p>८. शास्त्रमात्रप्रसिद्धम<b>प्रतीतम्</b>; तस्य तद्विद्यसम्भाषणादौ गुणत्वं, यथा—(माघ. २.२८)</p>
<b><lg>
<l>सर्वकार्यशरीरेषु	मुक्त्वाङ्गस्कन्धपञ्चकम् ।</l>
<l>सौगतानामिवात्मान्यो नास्ति मन्त्रो महीभृताम् ॥ २६२ ॥</l>
</lg></b>
<p>९. व्यवहितार्थप्रत्ययकृत् <b>क्लिष्टम्</b>; तस्य झटित्यर्थप्रतीतौ गुणत्वं, यथा— (रघु.१३.१)</p>
<b><lg>
<l>'अथात्मनः शब्दगुणं गुणज्ञः पदं विमानेन विगाहमानः ॥ २६३ ॥'</l>
</lg></b>
<b><lg>
<l>'पितुः पदं मध्यममुत्पतन्ती' ॥ २६४ ॥</l></lg></b> (विक्र. १.२०)
<b><lg>
<l>काञ्चीगुणस्थानमनिन्दितायाः' ॥ २६५ ॥</l></lg></b> (कुसं. १.२७)
<pb n="507"/>
<p>१०. अप्रसिद्धार्थप्रयुक्तं <b>गूढार्थम्</b>; तस्य तद‌‌्व्याख्यानादौ गुणत्वं, यथा—</p>
<b><lg>
<l>अम्हारिसा वि कइणो कइणो हलिबुढ्‌ढसालिपमुहा इ ।</l>
<l>मंडुक्कमक्कडा वि हु होंति हरी—सप्प—सीहा वि ॥ २६६ ॥</l>
</lg></b>
<lg>
<l>(अस्मादृशा अपि कवयः कवयो हरिवृद्धशालिप्रमुखा अपि ।</l>
<l>मण्डूकमर्कटा अपि खलु भवन्ति हरिः सर्पसिंहा अपि ॥)</l>
</lg>
<p>११. सङ्केतकल्पिताभिधेयं <b>नेयार्थम्;</b> तस्य प्रहेलिकादिषु गुणत्वं, यथा—</p>
<b><lg>
<l>मोरु कलावेण वहइ तह णामह सरिणाउ ।</l>
<l>उस्सीसा पाअंतिगओ अणुणत्तिहिं जणु णाउ ॥ २६७ ॥</l>
</lg></b>
<lg>
<l>(मयूरः कलापेन वहति तस्य नाम्नः सदृशनामा ।</l>
<l>उच्छीर्षात् पादान्तगतोऽनुनक्तं यथा नौका ॥)</l>
</lg>
<p>१२. अनिश्चयकृत् <b>सन्दिग्धम्;</b> तस्य प्रकरणादिभिर्विशेषावगमे गुणत्वं, यथा—(कुसं. १.२७)</p>
<b><lg>
<l>'महीभृतः पुत्रवतोऽपि दृष्टिस्तस्मिन्नपत्ये न जगाम तृप्‍तिम् ॥ २६८ ॥'</l>
</lg></b>
<b><lg>
<l>'स शार्ङ्गचक्रासिगदाब्जपाणिर्मेघच्छविः पातु जगन्ति शौरिः ॥ २६९ ॥'</l>
</lg></b>
<p>१३. विपरीतकल्पन <b>विरुद्धम्;</b> तस्य तद्विधाभिधाने गुणत्वं, यथा— (माघ. १६.२)</p>
<b><lg>
<l>अभिधाय तदा तदप्रियं शिशुपालोऽनुशयं परं गतः ।</l>
<l>भवतोऽभिमनास्समीहते सरुषः कर्तुमुपेत्य माननाम् ॥ २७० ॥</l>
</lg></b>
<p>१४. अविशेषाभिधायकम<b>प्रयोजकम्</b>; तस्य स्वरूपाभिधानादौ गुणत्वं, यथा—(कुसं. ६.३६)</p>
<b><lg>
<l>'त	आकाशमसिश्याममुत्पत्य	परमर्षयः ॥ २७१ ॥'</l>
</lg></b>
<b><lg>
<l>'साग्रं वर्षसहस्त्रं स तपस्तेपे महामनाः ॥ २७२ ॥'</l>
</lg></b>
<p>१५. अव्युत्पत्तिम<b>द्देश्यम्</b>; (तस्य) कविभिरङ्गीकृतत्वे गुणत्वं, यथा—(मामा. ५.२२)</p>
<b><lg>
<l>षण्डेषूद्दण्डपिण्डीतगरतरलनाः प्रापिरे येन वेला—
मालम्ब्योत्तालतल्लस्फुटितपुटकिनीबन्धवो गन्धवाहाः ।</l>
<l>पातालप्रतिमल्लगल्लविवरप्रक्षिप्‍तसप्‍तार्णवं
वन्दे नन्दितनीलकण्ठपरिषद्‍व्यक्तर्द्धि वः क्रीडितम् ॥ २७३ ॥</l>
</lg></b>
<b><lg>
<l>'किरन्तः	कावेरीलडहलरीशीकरकणान् ॥ २७४ ॥'</l>
</lg></b>
<p>१६. अश्लीलामङ्गलघृणावदर्थं <b>ग्राम्यम्</b>; तस्य संवीतगुप्‍तलक्षितादौ न दोषः ।</p>
<b><lg>
<l>संवीतस्य हि लोके तु न दोषान्वेषणं क्षमम् ।</l>
<l>शिवलिङ्गस्य संस्थाने कस्यासभ्यत्वभावना ॥ २७५ ॥</l>
</lg></b>
<pb n="508"/>
<p>तत्रासभ्यमसभ्यार्थान्तरमसभ्यस्मृतिहेतुश्चाश्लीलम् । तत्र—</p>
<p>१७. आद्यस्य तु गुणत्वं, यथा—</p>
<b><lg>
<l>तस्मै हिमाद्रेः प्रयतां तनूजां यतात्मने रोचयितुं यतस्व ।</l>
<l>योषित्सु तद्वीर्यनिषेकभूमिः सैव क्षमेत्यात्मभुवोपदिष्टम् ॥</l></lg></b> (कुसं. ३.१६)
<p>१८. द्वितीयस्य गुणत्वं, यथा—</p>
<b><lg>
<l>'सुदुस्त्यजा यद्यपि जन्मभूमिः' ॥ २७७ ॥,</l>
</lg></b>
<b><lg>
<l>'जनैरसम्बाधमयांबभूवे		॥ २७८ ॥'</l>
</lg></b>
<b><lg>
<l>'स तेऽनुनेयः सुभगोऽभिमानी' ॥ २७९ ॥,</l>
</lg></b>
<b><lg>
<l>'भगिन्ययं नः प्रथमाभिसन्धिः ॥ २८० ॥'</l>
</lg></b>
<p>१९. तृतीयस्य <b>गुणत्वं</b>, यथा—</p>
<b><lg>
<l>ब्रह्माण्डकारणं योऽप्सु निदधे वीर्यमात्मनः ।</l>
<l>उपस्थानं करोम्येष तस्मै शेषाहिशायिने ॥ २८१ ॥</l>
</lg></b>
<p>अमङ्गलार्थममङ्गलार्थान्तरममङ्गलस्मृतिहेतु<b>श्चामङ्गलार्थम्</b>; तत्र—</p>
<p>२०. आद्यस्य <b>गुणत्वं</b>, यथा—</p>
<b><lg>
<l>भद्रे! मारि प्रशस्तं वद सदसि मुदा नृत्य कृत्ये! मुहूर्तं
मृत्यो! रत्नैश्चतुष्कं विरचय रचयारात्रिकं कालरात्रि! ।</l>
<l>चामुण्डे! मुण्डमालामुपनय विनयस्वायतां भैरवीर्ष्या—
मेवं देवे भवानीं वहति परिजनव्याहृतिस्त्रायतां व ॥ २८२ ॥</l>
</lg></b>
<p>२१. द्वितीयस्य <b>गुणत्वं</b>, यथा—(वेसं. १.६)</p>
<b><lg>
<l>सत्पक्षा मधुरगिरः प्रसाधिताशा मदोद्धतारम्भाः ।</l>
<l>निपतन्ति	धार्तराष्ट्राः	कालवशान्मेदिनीपृष्ठे ॥ २८३ ॥</l>
</lg></b>
<p>२२. तृतीयस्य <b>गुणत्वं</b>, यथा—</p>
<b><lg>
<l>कोऽभिप्रेतः सुसंस्थानस्तस्या इति न निश्चयः ।</l>
<l>आशापिशाचिकैषा तु कुमारी मां वरिष्यति ॥ २८४ ॥</l>
</lg></b>
<p>२३. <b>घृणावद्</b> घृणावदर्थान्तरं घृणावत्स्मृतिहेतुश्च घृणावदर्थम् ।</p>
<pb n="509"/>
<b><lg>
<l>निष्ठ्यूतोद्गीर्णवान्तादि गौणवृत्तिव्यपाश्रयम् ।</l>
<l>अतिसुन्दरमन्यत्र ग्राम्यकक्ष्यां विगाहते ॥ २८५ ॥</l></lg></b> (काव्याद. १.२४)
<p>यथा—(काव्याद. १.९६)</p>
<b><lg>
<l>पद्मान्यर्काशुनिष्ठ्यूताः पीत्वा पावकविप्रुषः ।</l>
<l>भूयो वमन्तीव मुखैरुद्गीर्णारुणरेणुभिः ॥ २८६ ॥</l>
</lg></b>
<b><lg>
<l>किञ्चिदाश्रयसौन्दर्याद्धत्ते शोभामसाध्वपि ।</l>
<l>कान्ताविलोचनन्यस्तं मलीमसमिवाञ्जनम् ॥ २८७ ॥</l></lg></b> (काव्याद. १.५५)
<p>यथा—(म.वी.च. १.३५)</p>
<b><lg>
<l>आन्त्रप्रोतबृहत्कपालनलकक्रूरक्‍वणत्कङ्कण—
प्रायप्रेङ्खितभूरिभूषणरवैराघोषयन्त्यम्बरम् ।</l>
<l>पीतोचछर्दितरक्तकर्दमघनप्रारभारघोरोल्ललद्—
व्यालोलस्तनभारभैरववपुर्बन्धोद्धतं धावति ॥ २८८ ॥</l>
</lg></b>
<b><lg>
<l>सन्निवेशविशेषाच्च	दुरुक्तमपि शोभते ।</l>
<l>नीलं पलाशमाबद्धमन्तराले स्रजामिव ॥ २८९ ॥</l></lg></b> (भामहा. १.५४)
<p>यथा—(मामा. ५.१८)</p>
<b><lg>
<l>आन्त्रैः कल्पितमङ्गलप्रतिसराः स्त्रीहस्तरक्तोत्पल—
व्यक्तोत्तंसभृतः पिनह्य सहसा हृत्पुण्डरीकस्त्रजः ।</l>
<l>एताः शोणितपङ्ककुङ्कुमजुषः संभूय कान्तैः पिब—
न्त्यस्थिस्नेहसुराः कपालचषकैः प्रीताः पिशाचाङ्गनाः ॥ २९० ॥</l>
</lg></b>
<p>२४. एतेन द्वितीयतृतीययोरपि गुणत्वं व्याख्यातम् ।</p>
<p>यथा—</p>
<b><lg>
<l>मुखमापाण्डुगण्डं ते मदक्लिन्नकटः करी ।</l>
<l>विशांपते! विशिष्टोऽपि सफलं ब्रह्मवर्चसम् ॥ २९१ ॥</l>
</lg></b>
<p>यथा च—</p>
<b><lg>
<l>वर्षिष्ठाय यविष्ठाय प्रवीर्याय प्रचेतसे ।</l>
<l>नमः कपर्दिने नीललोहितायाग्निरेतसे ॥ २९२ ॥</l>
</lg></b>
<pb n="510"/>
<p>(<b>वाक्यदोषाणामदोषत्वम्</b>)</p>
<p>अथ वाक्यदोषाणामदोषः, तत्र</p>
<p>१. शब्दहीनस्य क्‍वचिद् विवक्षातो <b>गुणत्वम् ।</b> यथा—</p>
<b><lg>
<l>आक्षिपन्त्यरविन्दानि मुग्धे तव मुखश्रियम् ।</l>
<l>कोशदण्डसमग्राणां किमेषामस्ति दुष्करम् ॥ २९३ ॥</l></lg></b> (काव्याद. २.३६१)
<b><lg>
<l>इदं हि शास्त्रमाहात्म्यदर्शनालसचेतसाम् ।</l>
<l>अपभाषणवद्भाति न च सौभाग्यमुज्झति ॥ २९४ ॥</l></lg></b> (काव्याद. ४.२८)
<b><lg>
<l>अनुकम्पाद्यतिशयो यदि कश्चिद्विवक्ष्यते ।</l>
<l><hi>न दोषः</hi> पुनरुक्तोऽपि प्रत्युतेयमलङ्क्रिया ॥ २९५ ॥</l></lg></b> (काव्याद. ४.१४)
<p>यथा—(काव्याद. ४.१५)</p>
<b><lg>
<l>हन्यते सा वरारोहा स्मरेणाकाण्डवैरिणा ।</l>
<l>हन्यते चारुसर्वाङ्गी हन्यते मञ्जुभाषिणी ॥ २९६ ॥</l>
</lg></b>
<b><lg>
<l>२. यत्नः सम्बन्धनिर्ज्ञातहेतुः कोऽपि कृतो यदि ।</l>
<l>क्रमलङ्घनमप्याहु<hi>र्निर्दोषं</hi> सूरयो यथा ॥ २९७ ॥</l></lg></b> (कांव्याद. ४.२३)
<b><lg>
<l>बन्धुत्यागस्तनुत्यागो देशत्याग इति त्रिषु ।</l>
<l>आद्यन्तावायतक्लेशौ मध्यमः क्षणिकज्वरः ॥ २९८ ॥</l></lg></b> (काव्याद. ४.२४)
<b><lg>
<l>यदा तीव्रप्रयत्नेन संयोगादेरगौरवम् ।</l>
<l>न च्छन्दोभङ्गमप्याहुस्तददोषाय सूरयः ॥ २९९ ॥</l>
</lg></b>
<b><lg>
<l>जह ण्हाउं ओइण्णे अब्भन्तमुल्हासिअमंसुअद्धन्तं ।</l>
<l>तह अण ण्हाओ सि तुमं सच्छे गोलाणईतूहे ॥ ३०० ॥</l>
</lg></b>
<lg>
<l>(यथा स्नातुमवतीर्णे आर्द्रीभूतमुल्लासितमंशुकार्धान्तम् ।</l>
<l>तथा च न स्नातो भवसि त्वं स्वच्छे गोदानदीतीर्थे ॥)</l>
</lg>
<p>३. अस्थानविंरति <b>यतिभ्रष्टम्</b>—</p>
<b><lg>
<l>स्वरसन्ध्यकृते प्रायो धातुभेदे तदिष्यते ।</l>
<l>नामभेदे च शेषेषु <hi>न दोष</hi> इति तद्विदः ॥ ३०१ ॥</l>
</lg></b>
<p>यथा—</p>
<b><lg>
<l>'शोभां पुष्यत्ययमभिनवः सुन्दरीणां प्रबोधः' ॥ ३०२ ॥</l>
</lg></b>
<pb n="511"/>
<b><lg>
<l>'किञ्चिद् भावालसमसरलप्रेक्षितं कामिनीनाम् ॥ ३०३ ॥</l>
</lg></b>
<b><lg>
<l>कार्याकार्याण्ययमविकलान्यागमेनैव पश्‍यन् ।</l>
<l>वश्‍यामुर्वीं वहति नृप इत्यस्ति चैवं प्रयोगः ॥ ३०४ ॥ (काव्याद. ४.३०)</l>
</lg></b>
<p>अत्र च— (काव्याद. ४.३१)</p>
<b><lg>
<l>लुप्‍ते पदान्ते शेषस्य पदत्वं निश्चितं यथा ।</l>
<l>तथा सन्धिविकारान्तं पदमेवेति वर्ण्यते ॥ ३०५ ॥</l>
</lg></b>
<p>४. विरूपसन्धि <b>विसन्धि</b>— (काव्याद. ४.३६)</p>
<b><lg>
<l>न संहितां विवक्षामीत्यसन्धानं पदेषु यत् ।</l>
<l>तद् विसन्धीति निर्दिष्टं न प्रगृह्यादिहेतुकम् ॥ ३०६ ॥</l>
</lg></b>
<p>यथा—(कासूवृ. २.२.८)</p>
<b><lg>
<l>'कमले इव लोचने इमे अनुबन्धाति विलासपद्धतिः ॥ ३०७ ॥'</l>
</lg></b>
<b><lg>
<l>'स इतोऽन्य ऋतावृतप्रियो</l>
<l>न ऋचस्त्वं न यजूंषि ऊहसे ॥ ३०८ ॥'</l>
</lg></b>
<b><lg>
<l>पदानां व्युत्क्रमो यत्र क्रमेण व्युत्क्रमेण वा ।</l>
<l>तद् व्याकीर्णं विदुस्तस्य न दोषः कोऽपि तद् यथा ॥ ३०९ ॥</l>
</lg></b>
<b><lg>
<l>जुगुप्सत स्मैनमदुष्टभावं मैवं भवानक्षतसाधुवृत्तः ।</l>
<l>इतीव वाचो निगृहीतकण्ठैः प्राणैररुध्यन्त महर्षिसूनोः ॥ (जाह. १.८५)</l>
</lg></b>
<b><lg><l>५. पर्यायेण द्वयोर्यत्र वाक्यं प्रश्‍नोत्तरादिषु ।</l>
<l>सङ्कीर्णं <hi>तन्न दोषाय</hi> वाकोवाक्यविदो विदुः ॥ ३११ ॥</l>
</lg></b>
<p>(यथा)— (अमरुक. ५७)</p>
<b><lg>
<l>बाले! नाथ! विमुञ्च मानिनि! रुषं रोषान्मया किं कृतं</l>
<l>खेदोऽस्मासु न मेऽपराध्यति भवान् सर्वेऽपराधा मयि ।</l>
<l>तत्किं रोदिषि गद्गदेन वचसा, कस्याग्रतो रुद्यते</l>
<l>नन्वेतन्मम, का तवास्मि, दयिता, नास्मीत्यतो रुद्यते ॥ ३१२ ॥</l>
</lg></b>
<b><lg>
<l>६. वाक्यान्तरसगर्भं यत् तद् वाक्यं गर्भितं विदुः ।</l>
<l>रसान्तरविरस्कारे तदिष्टं <hi>नेष्टमन्यथा</hi> ॥ ३१३ ॥</l>
</lg></b>
<pb n="512"/>
<p>यथा—</p>
<p><b>दिङ्‍मातङ्गघटाविभक्तचतुराघाटा मही साध्यते</b>. (पृ. ३६२)</p>
<b><lg>
<l>७. देशभाषाप्रभेदेन प्रकृत्यादिभिदापि वा ।</l>
<l>अपदं तस्य चानुज्ञा <hi>भाषाचित्रेषु</hi> तद्यथा ॥ ३१४ ॥</l>
</lg></b>
<b><lg>
<l>हा तो जो ज्जलदेउ नैव पदनः साक्षादयं भूतले</l>
<l>तत्किं दीसइ सच्चमा हतवपुः कामः किल श्रूयते ।</l>
<l>ऐ पच्छा किअलेउ भूतपतिना गौरीविवाहोत्सवे</l>
<l>ऐसें सच्च जि बोल्लु हस्तकटकः किं दर्पणेनेक्ष्यते ॥ ३१५ ॥</l>
</lg></b>
<b><lg><l>८. अशरीरं क्रियाहीनं क्रियापेक्षा न यत्र तु ।</l>
<l>यत्रास्त्यादेरपेक्षा वा न <hi>दोषस्तत्र</hi> तद्यथा ॥ ३१६ ॥</l>
</lg></b>
<b><lg>
<l>कियन्मात्रं जलं विप्र जानुदघ्‍नं नराधिप ।</l>
<l>तथापीयमवस्था ते न सर्वत्र भवादृशाः ॥ ३१७ ॥</l>
</lg></b>
<b><lg>
<l>यत्रोपमाने धर्माः स्युर्नोपमेयेन सम्मिताः ।</l>
<l>तदूनोपममित्याहुस्तत्प्रसिद्धौ <hi>न दुष्यति</hi> ॥ ३१८ ॥</l>
</lg></b>
<p>यथा— (भामहा. २.४१,४२,४३,४४)</p>
<b><lg>
<l>स मारुताकम्पितपीतवासा बिभ्रत् सलीलं शशिभासमब्जम् ।</l>
<l>यदुप्रवीरः प्रगृहीतशार्ङ्गः सेन्द्रायुधो मेघ इवाबभासे ॥ ३१९ ॥</l>
</lg></b>
<b><lg>
<l>शक्रचापग्रहादत्र दर्शितं किल कार्मुकम् ।</l>
<l>वासः शङ्खानुपादानादूनमित्यत्र चोच्यते ॥ ३२० ॥</l>
</lg></b>
<b><lg>
<l>सर्वं सर्वेण सारूप्यं नास्ति भावस्य कस्यचित् ।</l>
<l>यथोपपत्ति कृतिभिरुपमानं प्रयुज्यते ॥ ३२१ ॥</l>
</lg></b>
<b><lg>
<l>अखण्डमण्डलः क्‍वेन्दुः क्‍व कान्ताननमद्युति ।</l>
<l>यत्किंचित्कान्तिसाम्यात्तु शशिनेवोपमीयते ॥ ३२२ ॥</l>
</lg></b>
<p>९. तेनाधिकोपमं व्याख्यातम् । यथा—(भामहा. २.५८, ५९)</p>
<b><lg>
<l>स पीतवासाः प्रगृहीतशार्ङ्गो मनोज्ञभीमं वपुराप कृष्णः ।</l>
<l>शतह्रदेन्द्रायुधवान्निशायां संसृज्यमानः शशिनेव मेघः ॥ ३२३ ॥</l>
</lg></b>
<pb n="513"/>
<b><lg>
<l>शशिनो ग्रहणादेतदाधिक्यं किल न ह्ययम् ।</l>
<l>निर्दिष्ट उपमेयेऽर्थे वाच्यो वा जलजोऽत्र तु ॥ ३२४ ॥</l>
</lg></b>
<b><lg>
<l>न सर्वसारूप्यमयं विस्तरेणोदितो विधिः ।</l>
<l>अभिप्रायात्कवेर्वात्र विधेया जलजे मतिः ॥ ३२५ ॥</l></lg></b> (भामहा. २.६०)
<b><lg>
<l>भिन्नलिङ्गत्वमप्याहुरुपमादूषणं तथा ।</l>
<l>वचोभेदो <hi>न दोषाय</hi> यत्रोद्वोगो न धीमताम् ॥ ३२६ ॥</l></lg></b> (काव्याद. २.५१)
<p>तत्र लिङ्गभेदे न दोषो यथा—</p>
<b><lg>
<l>अन्यदा भूषणं पुंसः शमो लज्जेव योषितः ।</l>
<l>पराक्रमः परिभवे वैयात्यं सुरतेष्विव ॥ ३२७ ॥</l></lg></b> (माघ. २.४४)
<p>वचनभेदे न दोषो यथा—</p>
<b><lg>
<l>आज्ञा इव जगन्मृत्योः प्राणा इव नयश्रियः ।</l>
<l>गृहा इव तपस्सिद्धेर्दारा इव विभोर्गतिः ॥ ३२८ ॥</l>
</lg></b>
<b><lg><l>१०. श्लिष्टमस्पृष्टशैथिल्यं शिथिलं तद्विपर्ययः ।</l>
<l><hi>गौडीयैरिष्यते</hi> तत्तु बन्धप्राशस्त्यगौरवात् ॥ ३२९ ॥</l></lg></b> (काव्याद. १.४३)
<p>यथा—(काव्याद. १.४४)</p>
<b><lg>
<l>लीलाविलोलललनाललितालकलालसाः ।</l>
<l>विलुप्‍तमालतीमाला जलकालानिला ववुः ॥ ३३० ॥</l>
</lg></b>
<b><lg><l>११. अनालोच्यैव वैषम्यमर्थालङ्कारडम्बरौ ।</l>
<l>अवेक्षमाणा ववृधे पौरस्त्या काव्यपद्धतिः ॥ ३३१ ॥ (काव्याद. १.५०)</l>
</lg></b>
<p>यथा—(काव्याद. १.४९)</p>
<b><lg>
<l>चन्दनप्रणयोद्गन्धिर्मन्दो मलयमारुतः ।</l>
<l>स्पर्धते रुद्धमद्धैर्यो वररामाननानिलैः ॥ ३३२ ॥</l>
</lg></b>
<b><lg>
<l>दीप्‍तमित्यपरैर्भूम्‍ना कठोरमपि बध्यते ।</l>
<l>न्यक्षेण पक्षः क्षपितः क्षत्रियाणां क्षणादिति ॥ ३३३ ॥</l></lg></b> (काव्याद. १.७२)
<b><lg><l>१२. आविद्वदङ्गनाबालप्रसिद्धार्थं प्रसादवत् ।</l>
<l>विपर्ययोऽस्याप्रसन्नं चित्रादौ <hi>तन्न दुष्यति</hi> ॥ ३३४ ॥</l></lg></b> (भामह. २.३)
<pb n="514"/>
<p>यथा—(देवीश.)</p>
<b><lg>
<l>याश्रिता पावनतया यातनाच्छिदनीचया</l>
<l>याचनीया धिया मायायामायासं स्तुता श्रिया ॥ ३३५ ॥</l>
</lg></b>
<b><lg><l>१३. अध्याहारादिगम्यार्थे नेयार्थमिति तद्विदुः ।</l>
<l>प्रसिद्धेर्गम्यते यस्मि<hi>न्न च तद्दोषवद्य</hi>था ॥ ३३६ ॥</l>
</lg></b>
<b><lg>
<l>मा भवन्तमनलः पवनो वा वारणो मदकलः परशुर्वा ।</l>
<l>वाहिनीजलभरः कुलिशं वा स्विस्ति तेऽस्तु लतया सह वृक्ष ॥ ३३७ ॥</l>
</lg></b>
<b><lg><l>१४. असभ्यार्थं मतं ग्राम्यं तद् ग्राम्योक्‍त्यैव दुष्यति ।</l>
<l>विदग्धोक्तौ तु तस्याहु<hi>र्गुणवत्त्वं</hi> मनीषिणः ॥ ३३८ ॥</l>
</lg></b>
<p>यथा—(काव्याद. १.६४)</p>
<b><lg>
<l>कामं कन्दर्पचण्डालो मयि वामाक्षि निर्दयः ।</l>
<l>त्वयि निर्मत्सरो दिष्ट्‍येत्येवमादि यथोदितम् ॥ ३३९ ॥</l>
</lg></b>
<b><lg><l>१५. ओजः समासभूयस्त्वं तद्दीप्‍तार्थेषु बध्यते ।</l>
<l>विपर्ययोऽस्यासमस्तं दीप्‍तार्थं <hi>चैन्न दोषभाक्</hi> ॥ ३४० ॥</l>
</lg></b>
<p>यथा—(वेसं. ३.२२)</p>
<b><lg>
<l>यो यः शस्त्रं बिभर्ति स्वभुजगुरुमदः पाण्डवीनां चमूनां</l>
<l>यो यः पाञ्चालगोत्रे शिशुरधिकवया गर्भशय्यां गतो वा ।</l>
<l>यो यस्तत्कर्मसाक्षी चरति मयि रणे यश्च यश्च प्रतीपः</l>
<l>क्रोधान्धस्तस्य तस्य स्वयमपि जगतामन्तकस्यान्तकोऽहम् ॥ ३४१ ॥</l>
</lg></b>
<b><lg><l>१६. समस्तमसमस्तं वा न निर्वहति यद् वचः ।</l>
<l>तदनिर्व्यूढमस्यापि <hi>न दोषः क्वापि</hi> तद्यथा ॥ ३४२ ॥</l>
</lg></b>
<b><lg>
<l>प्रसीद चण्डि! त्यज मन्युमञ्जसा जनस्तवायं पुरतः कृताञ्जलिः ।</l>
<l>किमर्थमुत्कम्पितपीवरस्तनद्वयं त्वया लुप्‍तविलासमास्यते ॥ ३४३ ॥</l>
</lg></b>
<b><lg><l>१७. अनलङ्कारमित्याहुरलङ्कारोज्झितं वचः ।</l>
<l>पूर्वोत्तरानुसन्धाने तस्य <hi>साधुत्वमिष्यते</hi> ॥ ३४४ ॥</l>
</lg></b>
<p>यथा—(माघ. २.६८)</p>
<b><lg>
<l>निशम्य ताः शेषगवीरभिधातुमधोक्षजः ।</l>
<l>शिष्याय बृहतां पत्युः प्रस्तावमदिशद् दृशा ॥ ३४५ ॥</l>
</lg></b>
<pb n="515"/>
<p>(<b>वाक्यार्थदोषाणामदोषः</b>)</p>
<p>अथ वाक्यार्थदोषाणामदोषः । तत्र च —</p>
<b><lg><l>१. समुदायार्थशून्यं यत् तदपार्थं प्रचक्षते ।</l>
<l>तन्मत्तोन्मत्तबालानामुक्तेरन्यत्र दुष्यति ॥ ३४६ ॥ (काव्याद. ४.५)</l>
</lg></b>
<p>यथा—</p>
<b><lg>
<l>क्‍वाकार्यं शशलक्ष्मणः क्‍व च कुलं भूयोऽपि दृश्‍येत सा</l>
<l>दोषाणां प्रशमाय मे श्रुतमहो कोपेऽपि कान्तं मुखम् ।</l>
<l>किं वक्ष्यन्त्यपकल्पषाः कतधियो रेखैव सान्यादृशी</l>
<l>चेतः स्वास्थ्यमुपैहि कः खलु युवा धन्योऽधरं पास्यति ॥ ३४७ ॥</l>
</lg></b>
<b><lg><l>२. यदप्रयोजनं यच्च गतार्थे व्यर्थमेव तत् ।</l>
<l>तस्यापि क्‍वापि <hi>निर्दोषः</hi> प्रयोगो दृश्‍यते यथा ॥ ३४८ ॥</l>
</lg></b>
<b><lg>
<l>गीता विदुरवाक्यानि धर्माः शान्तनवेरिताः।</l>
<l>न श्रुता भारते येन तस्य जन्म निरर्थकम् ॥ ३४९ ॥</l>
</lg></b>
<b><lg>
<l>हृत्कण्ठवक्त्रश्रोत्रेषु कस्य नावस्थितं तव ।</l>
<l>श्रीखण्डहारकर्पूरदन्तपत्रप्रभं	यशः ॥ ३५० ॥</l>
</lg></b>
<b><lg><l>३. अविशेषेण पूर्वोक्तं यदि भूयोऽपि कीर्त्यते ।</l>
<l>तदेकार्थं रसाक्षिप्‍तचेतसां <hi>तन्न दुष्यति</hi> ॥ ३५१ ॥</l>
</lg></b>
<p>यथा—(मामा. ५.३०)</p>
<b><lg>
<l>असारं संसारं परिमुषितरत्‍नं त्रिभुवनं</l>
<l>निरालोकं लोकं मरणशरणं बान्धवजनम् ।</l>
<l>अदर्पं कन्दर्पं जननयननिर्माणमफलं</l>
<l>जगज्जीर्णारण्यं कथमसि विधातुं व्यवसितः ॥ ३५२ ॥</l>
</lg></b>
<b><lg><l>४. संशयायैव सन्दिग्धं यदि जातु प्रयुज्यते ।</l>
<l>स्यादलङ्कार एवासौ <hi>न दोषस्तत्र</hi> तद्यथा ॥ ३५३ ॥</l>
</lg></b>
<b><lg>
<l>कत्तो लम्भइ पंथिअ सत्थरअं एत्थ गामणिघरम्मि ।</l>
<l>उण्णअपओहरे पेक्खिऊण जइ वससि ता वससु ॥ ३५४ ॥</l></lg></b> (गास.वे. ८७९)
<pb n="516"/>
<lg><l>(कुतो लभ्यते पथिक स्रस्तरकमत्र ग्रामणीगृहे ।</l>
<l>उन्नतपयोधरान् प्रेक्ष्य यदि वससि तद् वस ॥)</l></lg>
<b><lg><l>५. वाक्ये प्रबन्धे चार्थानां पौर्वापर्यविपर्ययः ।</l>
<l>दोषः सोऽपक्रमो नाम चित्रहेतौ <hi>न दुष्यति</hi> ॥ ३५५ ॥</l>
</lg></b>
<p>यथा—(काव्याद. २.२५७)</p>
<b><lg>
<l>पश्चात्पर्यस्य किरणानुदीर्णं चन्द्रमण्डलम् ।</l>
<l>प्रागेव हरिणाक्षीणामुदीर्णो रागसागरः ॥ ३५६ ॥</l>
</lg></b>
<b><lg><l>६. यस्मिन् रीतेरनिर्वाहः खिन्नं तदभिधीयते ।</l>
<l><hi>न दोषस्तस्य</hi> तु क्‍वापि यत्र च्छाया न हीयते ॥ ३५७ ॥</l>
</lg></b>
<p>यथा—</p>
<b><lg>
<l>अभिनववधूरोषस्वादुः	करीषतनूनपा—</l>
<l>दसरलजनाश्लेषक्रूरस्तुषारसमीस्णः ।</l>
<l>गलितविभवस्याज्ञेवाद्य द्युतिर्मसृणा रवे—</l>
<l>र्विरहिवनितावक्त्रक्लैब्यं बिभर्ति निशाकरः ॥ ३५८ ॥</l>
</lg></b>
<b><lg><l>७. लोकातीत इवार्थो यः सोऽतिमात्र <hi>इहेष्यते</hi> ।</l>
<l>वार्तादौ तेन तुष्यन्ति विदग्धा नेतरे जनाः ॥</l></lg></b> (काव्याद. १.८५, ८९)
<b><lg>
<l>तच्च वार्ताभिधानेषु वर्णनास्वपि विद्यते ।</l>
<l>कान्तं सर्वजगत्कान्तं लौकिकार्थानतिक्रमात् ॥ ३६० ॥</l></lg></b> (काव्याद. १.८९)
<p>वार्ताभिधाने यथा—</p>
<b><lg>
<l>गृहाणि नाम तान्येव तपोराशिर्भवादृशः ।</l>
<l>सम्भावयति यान्येवं पावनैः पादपांसुभिः॥ ३६१ ॥</l></lg></b> (काव्याद. १.८६)
<p>वर्णनायां यथा—</p>
<b><lg>
<l>अनयोरनवद्याङ्गि स्तनयोर्जृम्भमाणयोः ।</l>
<l>अवकाशो न पर्याप्‍तस्तव बाहुलतान्तरे ॥ ३६२ ॥ (काव्याद. १.८७)</l>
</lg></b>
<b><lg>
<l>इति संभाव्यमेवैतद्विशेषाख्यानसंस्कृतम् ।</l>
<l>कान्तं भवति सर्वस्व लोकसीमानु वर्तिनः ॥ ३६३ ॥</l></lg></b> (काव्याद. १.८८)
<pb n="517"/>
<p>तदतिक्रमे वार्ताभिधानं यथा—(काव्याद. १.९०)</p>
<b><lg>
<l>देवधिष्णयमिवाराध्यमद्यप्रभृति नो गृहम् ।</l>
<l>युष्मत्पादरजः पातधौतनिश्शेषकल्मषम् ॥ ३६४ ॥</l>
</lg></b>
<p>वर्णना यथा—(काव्याद. १.९१)</p>
<b><lg>
<l>अल्पं निर्मितमाकाशमनालोच्यैव वेधसा ।</l>
<l>इदमेवंविधं भावि भवत्यास्स्तनजृम्भणम् ॥ ३६५ ॥</l>
</lg></b>
<b><lg><l>८. इदमत्युक्तिरित्युक्तमेतद्गौडोपलालितम् ।</l>
<l>प्रस्थानं प्राक्प्रणीतं तु सारं वैदर्भवर्त्मनः ॥ ३६६ ॥ (काव्याद. १.९२)</l>
</lg></b>
<b><lg>
<l>परुषं निष्ठुरार्थं यदतीव हि विगर्हितम् ।</l>
<l>विरुद्धलक्षणाद्यासु तदुक्तिषु <hi>न दुष्यति</hi> ॥ ३६७ ॥</l>
</lg></b>
<p>यथा—</p>
<b><lg>
<l>हालाहलं विषं भुङ्क्ष्व सखि मा तत्र विश्वसीः ।</l>
<l>यद्वा न दह्यसे काष्ठैः स्वल्पैस्त्वमिति मे मतिः ॥ ३६८ ॥</l>
</lg></b>
<b><lg><l>९. अप्रस्तुतरसं प्राहुर्विरसं वस्तु सूरयः ।</l>
<l><hi>इष्टं</hi> तस्याप्यनुज्ञानमप्राधान्ये तयोर्यथा ॥ ३६९ ॥</l>
</lg></b>
<b><lg>
<l>क्षिप्‍तो हस्तावलग्‍नः प्रसभमभिहतोऽप्याददानोंऽशुकान्तं</l>
<l>गृह्‍णन् केशेष्वपास्तश्चरणनिपतितो नेक्षितः संभ्रमेण ।</l>
<l>आलिङ्गन् योऽवधूतस्त्रिपुरयुवतिभिः साश्रुनेत्रोत्पलाभिः</l>
<l>कामीवार्द्रापराधः स दहतु दुरितं शाम्भवो वः शराग्‍निः ॥</l></lg></b> (अमरुक. २)
<b><lg><l>१०. हीनं यत्रोपमानं स्यादुपमेयं गुणाधिकम् ।</l>
<l>हीनोपमं तदप्याहु<hi>र्न दोषः</hi> क्‍वापि तद्यथा ॥ ३७१ ॥</l>
</lg></b>
<b><lg>
<l>ततः कुमुदनाथेन कामिनीगण्डपाण्डुना ।</l>
<l>नेत्रानन्देन चन्द्रेण माहेन्द्री दिगलङ्कृता ॥ (महाभा. द्रोण. १८४.४६)</l>
</lg></b>
<b><lg>
<l>यत्रोपमानमुत्कृष्टमुपमेयं निकृष्यते ।</l>
<l>ज्ञेयं तदधिकौपम्यमस्यापि <hi>क्‍वाप्यदोषता</hi> ॥ ३७३ ॥</l>
</lg></b>
<pb n="518"/>
<p>यथा—(काव्याद. २.५०)</p>
<b><lg>
<l>कान्त्या चन्द्रमसं धाम्‍ना सूर्यं धैर्येण चार्णवम् ।</l>
<l>राजन्ननुकरोषि त्वं सौभाग्येनापि मन्मथम् ॥ ३७४ ॥</l>
</lg></b>
<b><lg><l>११. उपमानेन वैषम्याद् भवेदसदृशोपमम् ।</l>
<l>तस्याभ्यनुज्ञामिच्छन्ति व्यतिरेकोपमादिषु ॥ ३७५ ॥</l>
</lg></b>
<b><lg>
<l>प्रहितः प्रधनाय माधवानहमाकारयितुं महीभुजा ।</l>
<l>न परेषु महौजसश्छलादपकुर्वन्ति मलिम्लुचा इव ॥</l></lg></b> (माघ. १६.५२)
<b><lg>
<l>यस्योपमानं लोकेषु न प्रसिद्धं तदिष्यते ।</l>
<l>अप्रसिद्धोपमं नाम तत्कवचि<hi>न्नैव दुष्यति</hi> ॥ ३७७ ॥</l>
</lg></b>
<p>यथा—</p> <b><lg><l>उद्‍गर्भहूणरमणीरमणोपमर्दभग्‍नोन्नतस्तननिवेशनिभं हिमांशोः ।</l>
<l>बिम्बं कठोरबिसकाण्डकडारगौरैर्विष्णोः पदं प्रथममग्रकरैर्व्यनक्ति ॥ ३७८ ॥</l>
</lg></b>
<b><lg>
<l>१२. निरलङ्कारमित्याहुरलङ्कारोज्झितं वचः ।</l>
<l>अर्थौर्जित्येषु तस्यापि क्‍वचि<hi>न्निर्दोषता</hi> यथा ॥ ३७९ ॥</l>
</lg></b>
<b><lg>
<l>याञ्चां दैन्यपराभवप्रणयिनीं नेक्ष्वाकवः शिक्षिताः</l>
<l>सेवासंवलितः कदा रघुकुले मौलौ निबद्धोऽञ्जलिः ।</l>
</lg></b>
<b><lg>
<l>सर्वं तद् विहितं तदाप्युदधिना नैवोपरोधः कृतः</l>
<l>पाणिः सम्प्रति मे हठात् किमपरं स्प्रष्टुं धनुर्वाञ्छति ॥ ३८० ॥</l>
</lg></b>
<b><lg>
<l>१३. असभ्यार्थं यदश्लीलं यदर्थान्तरवाचि वा ।</l>
<l>तस्येह दृश्‍यते भूम्‍ना प्रयोगो <hi>नापि दृष्यति</hi> ॥ ३८१ ॥</l>
</lg></b>
<p>यथा—</p> <b><lg><l>अद्यापि तत्कनककुण्डलघृष्टगण्डं</l>
<l>वक्त्रं स्मरामि विपरीतरताभियोगे ।</l>
<l>आन्दोलनश्रमवशस्फुटघर्मबिन्दु—</l>
<l>मुक्ताफलप्रकरविच्छुरितं प्रियायाः ॥ ३८२ ॥</l></lg></b> (चौप.१२)
<b><lg><l>१४. देशोऽद्रिवनराष्ट्रादिः कालो रात्रिंदिवर्तवः ।</l>
<l>नृत्तगीतप्रभृतयः कलाः कामार्थसंश्रयाः ॥ ३८३ ॥</l></lg></b> (काव्याद. ४.४०—४२)
<b><lg>
<l>चराचराणां भूतानां प्रवृत्तिर्लोकसंज्ञिता ।</l>
<l>हेतुविद्यात्मको न्यायः सस्मृतिश्रुतिरागमः ॥ ३८४ ॥</l></lg></b>
<pb n="519"/>
<b><lg>
<l>तेषु तेष्वयथारूढं यदि किञ्चित् प्रवर्तते ।</l>
<l>कवेः प्रमादाद्देशादिविरोधीत्येतदुच्यते ॥ ३८५ ॥</l>
</lg></b>
<b><lg>
<l>विरोधः सकलोऽप्येष कदाचित् कविकौशलात् ।</l>
<l><hi>व्युत्क्रम्य दोषगणनां</hi> गुणवीथीं विगाहते ॥</l></lg></b> (काव्याद. ४.५७)
<p>तत्र <b>देशविरुद्धस्य</b> गुणभावो यथा—</p>
<b><lg>
<l>तस्य राज्ञः प्रभावेण तदुद्यानानि जज्ञिरे ।</l>
<l>आर्द्रांशुकप्रवालानामास्पदं सुरशाखिनाम् ॥ ३८७ ॥</l></lg></b>(काव्याद. ४.५८)
<p><b>कालविरुद्धस्य</b> यथा—</p>
<b><lg>
<l>राज्ञां विनाशपिशुनश्चचार खरमारुतः ।</l>
<l>धून्वन् कदम्बरजसा सह सप्‍तच्छदोद्गमान् ॥ ३८८ ॥</l></lg></b> (काव्याद. ४.५९)
<p><b>लोकविरुद्धस्य</b> यथा—</p>
<b><lg>
<l>ऐन्दवादर्चिषः कामी शिशिरं हव्यवाहनम् ।</l>
<l>अबलाविरहक्‍लेशविह्वलो गणयत्ययम् ॥ ३८९ ॥</l></lg></b> (काव्याद. ४.६१)
<p><b>युक्तिविरुद्धस्य</b> यथा—</p>
<b><lg>
<l>स सङ्कोचश्चन्द्रादिव कुमुदराशेरशरणः</l>
<l>स सूर्यात् कोकानां विरह इव लुप्‍तप्रतिविधिः ।</l>
<l>गुणेभ्यस्ते खेदप्रशमनपरेभ्योऽपि यदयं</l>
<l>खलानामुद्‍वेगस्तदिदममृतादेव	मरणम् ॥ ३९० ॥</l>
</lg></b>
<p><b>औचित्यविरुद्धस्य</b> यथा—(रा.च.१९.८९)</p>
<b><lg>
<l>तेनाथ	नाथ	दुरुदाहरणातपेन</l>
<l>सौम्यापि नाम परुषत्वमभिप्रपन्ना ।</l>
<l>जज्वाल तीक्ष्णविशदाः सहसोद्गिरन्ती</l>
<l>वागर्चिषस्तपनकान्तिशिलेव	सीता ॥ ३९१ ॥</l>
</lg></b>
<p><b>वचनविरुद्धस्य</b> यथा—(काव्याद. ४.१०)</p>
<b><lg>
<l>अस्ति काचिदवस्था सा साभिषङ्गस्य चेतसः ।</l>
<l>यस्यां भवेदभिमता विरुद्धार्थापि भारती ॥ ३९२ ॥</l>
</lg></b>
<b><lg>
<l>परदाराभिषङ्गो मे कथमार्यस्य युज्यते ।</l>
<l>पिबामि तरलं तस्याः कदा नु दशनच्छदम् ॥ (काव्याद. ४.११)</l>
</lg></b>
<pb n="520"/>
<p><b>धर्मविरुद्धस्य</b> गुणीभावो यथा—(काव्याद. ४.६३)</p>
<b><lg>
<l>पञ्चानां पाण्डुपुत्राणां पत्‍नी पाञ्चालकन्यका ।</l>
<l>सतीनामग्रणीश्चासीद्दैवो हि विधिरीदृशः ॥ ३९४ ॥</l>
</lg></b>
<p><b>अर्थविरुद्धस्य</b> गुणीभावो यथा—</p>
<b><lg>
<l>नीतिरापदि यद्गम्यः परस्तन्मानिमो ह्रिये ।</l>
<l>विधुर्विधुन्तुदस्येव पूर्णस्तस्योत्सवाय सः ॥ ३९५ ॥ (माघ. २.६१)</l>
</lg></b>
<p><b>कामविरुद्धस्य</b> गुणीभावो यथा—</p>
<b><lg>
<l>दोलातिप्रेरणत्रस्तवधूजनमुखोद्‍गतम् ।</l>
<l>कामिनां लयवैषम्याद् गेयं रागमवर्धयत् ॥ ३९३ ॥ (काव्याद. ४.६०)</l>
</lg></b>
<p>एवमन्येऽपि द्रष्टव्याः । तद्यथा शिरश्शेखरः, कर्णावतंसः, श्रवणकुण्डलं,
पुष्पमाला, धनुर्ज्या, टङ्कारध्वनिः, करिकलभ इत्यादिना पुष्टार्थत्वमर्थविशेषप्रतीतेः ।
तथा हि—शिरश्शेखरादीनां प्रभृतियोगः(?), पुष्पमालायां वैशा x x x दिप्राशस्त्यं,
धनुर्ज्यायामारूढिः, करिकलभे करिप्रमाणता प्रतीयते । भुवनशिरश्शेखरः,
पृथ्वीकर्णावतंसः, सरस्वतीश्रवणकुण्डलं, रत्‍नमाला, धनुर्ज्या, टङ्कारध्वनिः, कुचकुम्भः,
करिकलभकः इत्यादिषूपचारः ।</p>
<p>ननु च गुणकल्पनेयं नोपचारकल्पना । तथा हि—विशेष्येषु गुणकल्पना
विशेषणेषूपचारकल्पनेति प्रदर्शितं पुरस्तात् ।१ न च गुणवृत्तिरुपचारवृत्तावन्तर्भवति,
अपि तूपचारवृत्तिर्गुणवृत्तौ । द्विधा हि गौणी, गुणनिमित्ता उपचारनिमित्ता च । सत्यमेतत् ।
किंतु व्यवहितप्रतिपत्तिसाधनत्वसाधर्म्याददूरविप्रकर्षेण गौणीमप्युपचरितामेवाचक्षते ।</p>
<p><b>अक्षपाद</b>स्तु 'सहचरणस्थानतादर्थ्यादिभ्यस्तद्वदुपचार' इति ब्रुवाणो (न्यायसू.
२.२) यष्टीः प्रवेशय, मञ्चाः क्रोशन्ति, मल्लिका प्रदीप इत्यादिषु लक्षणामप्युपचारपक्षे
प्रतिक्षिपति । न च लक्षणागौण्योरभेद इति वक्तव्यम् । यदाह <b>भट्टः</b> —</p>
<b><lg>
<l>अभिधेयाविनाभूतप्रतीतिर्लक्षणेष्यते ।</l>
<l>लक्ष्यमाणगुणैर्योगाद् वृत्तेरिष्टा तु गौणता ॥ ३९७ ॥</l></lg></b> (तवा. १४.२२)
<!-- NOTES pg=520!-->
१. पृष्ठ ४४ ।
<pb n="521"/>
<p>तत्र लक्षणायां यथैवाकृतिवचनः शब्दः तत्सहचरितां व्यक्तिं लक्षयति तथैव
यष्टिमञ्चप्रदीपादयस्तत्सम्बद्धपुरुषादिलक्षणार्थाः प्रथन्ते । गौण्यां पुनरग्‍निर्माणवकः,
सिंहो देवदत्तः, गौर्बाहीकः, इत्यादिषु नाग्‍नित्वाद्यविनाभावेन माणवकादयः प्रतीयन्ते ।
किं तर्हि—</p>
<b><lg>
<l>वह्नित्वलक्षणादर्थाद् यत्पैङ्गल्यादि गम्यते ।</l>
<l>तेन माणवके बुद्धिः सादृश्‍यादुपजायते ॥ ३९८ ॥</l></lg></b> (तवा. १४.२२)
<p>ननु च न गौणमुख्ययोर्विवेको युज्यते । तथा हि— एक एवायं गोशब्दो वाक्ये
क्‍वचिज्जातिविशेषाभिधायी गौरनुबन्ध्य इति, क्‍वचिज्जात्युपसर्जनद्रव्यमात्रवाची
गौरानीयतामिति, क्‍वचित्परिच्छिन्न एव द्रव्यविशेषे वर्तते, अस्त्यत्र कांचिद् गां
पश्‍यसीति (मभा. १.२.५८); क्‍वचित्तु रूढसम्बन्धेषु क्रियागुणेषु गोशब्दः प्रयुज्यमानो
दृश्‍यते, यथा— जाड्यादौच्छिष्ट्यात् सर्वसहत्वान्महाशनत्वाद् वा गौर्बाहीक इति ।
तदेवं सर्वशक्तेर्गोशब्दस्यार्थप्रकरणादिभिरवच्छिद्यमानसामर्थ्यस्य पृथिव्यादाविव
बाहीकेऽपि वर्तमानस्य न गौणत्वमुपपद्यते । तदाह—(वाप. २.२५३)</p>
<b><lg>
<l>सर्वशक्तेस्तु तस्यैव शब्दस्यानेककर्मणः ।</l>
<l>प्रसिद्धिभेदाद् गौणत्वं मुख्यत्वं वा प्रकल्प्यते ॥ ३९९ ॥</l>
</lg></b>
<p>तथा हि— (वाप. २.२५२)</p>
<b><lg>
<l>यथा सास्‍नादिमान् पिण्डो गोशब्देनाभिधीयते ।</l>
<l>तथा जाड्यादिगुणवान् बाहीकोऽप्यभिधीयते ॥ ४०० ॥</l>
</lg></b>
<p>यत्र स्वविषय एव शब्दः प्रयुज्यते तत्र मुख्यः । यत्र तु कुतश्चिन्निमित्तात्
प्रवृत्तिनिमित्तमर्थान्तरेऽध्यस्य प्रयुज्यते तत्र गौणः ।</p>
<p>यद्यपि जातिशब्दः तया जात्या स्वनिबन्धनभूतया विनात्यन्तानभिधेये
क्रियागुणमात्रद्वारेण नान्यत्र वर्तितुमर्हति, न च शब्देनाप्रवर्तमानेन गौर्बाहीक इति
सामानाधिकरण्यप्रयोगो घटते, तथापि यथा— कथंचित् सम्मोहाद् रज्जुद्रव्ये
प्राप्‍ते बुद्धिविपर्ययांदर्थान्तरेऽर्थाररूपमध्यारोप्य स्वविषय एव सर्पशब्दं प्रयुङ्क्ते
तथा कस्यचिदेव सदृशस्य धर्मस्य भूतस्य दर्शनाद् भाविनो वा भूतासङ्गात्
प्राप्‍तरूपविपर्यासायां बुद्धौ बाहीके गोत्वमासज्य गोशब्दं सास्‍नादिमत्येव
पिण्डे प्रयुङ्क्ते ।</p>
<pb n="522"/>
<p>एवमप्यर्थरूपमात्रविपर्ययः, शब्दस्य तु स्वविषयव्यभिचारो न विद्यते ।</p>
<p>न चाध्यारोपः शक्यते कर्तुम् । तथा हि — यदा तावद् भ्रान्त्या मृगतृष्णायां
तोयं शुक्तिकायां रजतमध्यारोप्य तच्छब्दं प्रयुङ्क्ते तदोभयोः प्रतिपाद्यप्रतिपादकयो—
र्मुख्याध्यवसानरूपेणैव तोयादिप्रतीतेस्तद्भावापत्तिर्मुख्यत्वम्; अथापि वक्ता विवेकी सन्
इतरवञ्चनार्थं प्रयुङ्क्ते, श्रोता च न विविङ्क्ते, तदा तु एकस्य विवेकेना—
ध्यारोपाभावादितरस्य च विपर्ययमुख्यत्वान्नैकमपि प्रति गौणत्वोपपत्तिः ।</p>
<p>यदा तु द्वावप्यभ्रान्तौ तदोभयोः सादृश्‍यादिनिमित्तात् तन्निमित्तवत्य—
र्थाध्यवसानादध्यारोपाभावः । यथैव ह्यसदृशानामर्थानां तिक्तमधुरादीनां न कथंचिदपि
प्रतीत्यभावात् परस्पराध्यारोपणम्, एवं सदृशानामपि विवेकज्ञानात् नोपपद्यते । न च
प्रतीतिविपरीतं ज्ञानं व्यवहाराङ्गं भवति ।</p>
<p>न च प्रवृत्तिनिमित्तमन्तरेण शब्दो न प्रवर्तते, बुद्धिस्तु विषयमन्तरेणापि प्रवर्तत
इति वक्तुमुचितम् ।</p>
<p>न चार्थरहिता बुद्धिरात्माकारमात्रमनुभविष्यतीति वक्तव्यम् । नीलमिद—
मित्यादिबुद्धिषु ग्राह्यस्य बाह्यत्वेनैवावभासात् ।</p>
<p>अपि चायं गौणमुख्याविभागः श्रोतॄणामर्थविशेषावधारणे व्याप्रियते । ते च
पदश्रवणवेलायामनध्यारोपितस्वार्थवृत्त्यैव गवादिपदमध्यवसाय बाहीकादिपदसामाना—
धिकरण्यान्यथानुपपत्त्या गौणतां परिकल्पयन्ति । तत्र चैषां स्वयमनध्यारोप्यैव गोत्वं,
तत्सादृश्‍यप्रतीतिर्भवति । सा च किं शब्दाद् अर्थाद् वेत्यन्विच्छतामन्वयव्यति—
रेकाभ्यामर्थादिति निश्चयो जायते ।</p>
<p>कथम्?</p>
<b><lg>
<l>सिंहशब्दे ह्यनुक्तेऽपि सिंहार्थसदृशी मतिः ।</l>
<l>जायते न त्वबुद्धेऽर्थे सिंहशब्दे श्रुतेऽपि नः ॥ ४०१ ॥</l></lg></b> (तवा. १.४.२५)
<p>यदा च श्रोतॄणां स्वयमेवाध्यारोपाभावस्तदा वक्तर्यपि नैवैषामियं कल्पना भवति;
यथा कृतमनेन सिंहत्वमध्यारोपितमिति ।</p>
<p>कथं तर्हि सिंहत्वाविनाभूतानेकक्रियागुणसमुदायोऽनेन देवदत्ते विवक्षितः?</p>
<p>यत्‍नगौरवभयान्न स्वैरभिधानैर्ब्रवीति । न चास्य समस्तस्य किंचिदेकं वाचकं
<!-- NOTES pg=522!-->
१. पृष्ठ ३३४
<pb n="523"/>
पदमस्ति । तेनाविनाभावितया कथं तु सिंहत्वात् तत्प्रतीतिर्भवेदिति तत्तावदभिधीयते
यतः स्थितया शब्दशक्‍त्या पुंसां व्यवहारो न तद्वशेन शक्‍त्यन्तरोपजन इति ।
किंच—(तवा. १.४.२२)</p>
<b><lg>
<l>यदध्यासेन वक्तॄणां गौणी वृत्तिः प्रकल्प्यते ।</l>
<l>वेदे सा न कथंचित् स्यादध्यारोपयितुर्विना ॥ ४०२ ॥</l>
</lg></b>
<p>एवं तर्हि सर्व एते गवादिशब्दा जातिद्रव्यगुणक्रियासमुदायवाचिनः
समस्तार्थासम्भवे सास्‍नादिमदादौ प्रयुज्यमाना मुख्याः बाहीकादौ तु
कतिपयगुणक्रियायोगात् प्रवर्तमाना गौणतां लभन्ते । तत्राभिधीयते—</p>
<b><lg>
<l>समुदायार्थवाचित्वे नैकदेशे भवेद् गतिः ।</l>
<l>शतशब्दान्न पञ्चाशन्मुख्यरूपेण गम्यते ॥ ४०३ ॥</l></lg></b>(तवा.)
<p>भवति तु जातिमात्रे दृष्टे सर्वक्रियागुणप्रत्यस्तमयेऽपि प्रयोगः प्रत्ययश्च
मुख्यात्मनैव, न बाहीकादिष्विव गोशब्दादुपचरितः । अप्रसह्यकार्यपि हि कदाचिद्
रोगेणोपहतः सिंह्याः पुत्रः सिंह एव । जातिवाचिता च गवादिशब्दानां १पुरस्तादुक्ता
बाध्येत । क्रियागुणानां त्वानन्त्यान्न शक्यं प्रतिव्यक्ति गुणसम्बन्धोऽनुभवितुम् ।</p>
<b><lg>
<l>एकस्यामेव च व्यक्तौ बाल्यादिषु गुणक्रियाः ।</l>
<l>अन्याश्चान्याश्च शक्यन्ते नाभिधातुमसङ्गतेः ॥ ४०४ ॥</l></lg></b> (तवा.)
<p>न चान्यत् सामान्यं शक्यते कल्पयितुम्, जात्यन्तरेऽपि क्‍वचित्
कासांचित्सम्भवात् । न चानभिहितं गोत्वं गुणक्रियाणां व्यवच्छेदकं भवति, अप्रतीतेः ।
अभिहितं चेत् तत्प्रत्ययादेवाशेषगुणक्रियावगमादभिधानशक्‍तयनवसर इति । (तन्त्रवा.)</p>
<p>अन्ये तु शक्तिप्रमाणादिभिर्न्यूनं गौणम्, अतिशयवन्तं सम्पूर्णं मुख्यमित्याचक्षतें
न्यूना हि देवदत्ते शक्तिः सम्पूर्णा सिंहे, अल्पं प्रमाणं कूपे महत् समुद्र इति । (वाप.
२.२५३)</p>
<p>तत्रापरे ब्रुवते (तवा.)—शब्दाभिधेयतया न्यूनमधिकं वा विज्ञायते, न तु
शक्तिप्रमाणाद्युपचयापचयेन । यो हि शब्दो येनार्थेनावबद्धोऽर्थान्तरं नीयते
तदुपचितमप्यर्थरूपं तच्छब्दं प्रति न्यूनमेव । तथा हि—'कूपः समुद्रः पाटलीपुत्रः स्वर्ग'
इत्यादौ अल्पप्रमाणशक्त्यादावपि स्वार्थे कूपादिशब्दानां मुख्यत्वमेव । अतः 'स्वार्थे
प्रवर्तमानो मुख्योऽर्थान्तरे तु गौण' इति न्याय्यम् ।</p>
<pb n="524"/>
<p>तत्र जातिः गवादिशब्दानां प्रवृत्तिनिमित्तं, जातौ हि स्वार्थे प्राप्‍तस्वरूपाण्य—
भिधांनानि तत्सहचरितांस्तद्वारेणैव धर्मान् संस्पृशन्ति । तत्र रूढसम्बन्धस्य
प्रसिद्धसाहचर्यस्य क्रियागुणादेर्धर्मान्तरस्य दर्शनादतज्जातीयेषु जातिशब्दः प्रयुज्यमानो
गौण इत्युच्यते । डित्थाडिष्वप्यनाश्रिताकृतिषु क्रियागुणनिमित्तायां शब्दप्रवृत्तावर्थान्तर—
समुद्भवाद् गवादिवदेव गौणमुख्यत्वे ।</p>
<p>अत्राहुः—अजहत्स्वार्थाः सर्वा वृत्तयः पूर्वशक्‍त्यनुसारसम्भवे शक्‍त्यन्तरकल्पने
प्रमाणाभावात्; सम्भविष्यति चात्र गोत्वावगतव्यक्‍त्युपस्थापितजाड्याद्यनेक—
धर्मप्रत्ययाद् बाहीके प्रत्यय इति पूर्वैव शक्तिर्निमित्तम् । अतो न संशयहेतुत्वेन
व्यवहारोच्छेदकारणं प्रसिद्धहानाप्रसिद्धकल्पनमाश्रयणीयम् ।</p>
<p>अपि च यथा गौर्बाहीक इति कृतप्रत्ययलोपो गोशब्दो बाहीकार्थान्तरे प्रवर्तमानो
गौण इत्युच्यते, तथा गर्गस्यापत्यानि बहूनि गर्गाः, विदा इति प्रत्ययलोपात्
प्रकृतिशब्दाः प्रत्ययार्थे वर्तमाना अर्थान्तरवचनत्वाद् गौणा भवेयुः (वाप. २.२२१)
तस्मादेक एव शब्दोऽनेकमर्थं यौगपद्येन पर्यायेण वाभिधत्ते, न तु स्वार्थमुत्सृज्यार्थान्तरे
प्रवर्तते । प्रसिद्ध्यप्रसिद्धिभ्यां च तस्य मुख्यगौणव्यपदेशो जायते (वाप. २.२६३) ।
तत्र यौगपद्येऽपि यदा प्रसिद्धेनार्थेनावच्छिद्यते शब्दस्तदा मुख्यव्यपदेशं लभते ।
अप्रसिद्धेन त्वर्थेन प्राप्‍तावच्छेदस्य गौणव्यपदेशो भवति । पर्यायेणापि यस्मिन् वाक्ये
प्रसिद्धार्थः शब्दस्तस्त्र मुख्यः अन्यत्र तु गौणः । तदाह—</p>
<b><lg>
<l>विपर्यासादिवार्थस्य यत्रार्थान्तरतामिव ।</l>
<l>मन्यते स गवादिस्तु गौण इत्युच्यते क्‍वचित् ॥ ४०५ ॥ (वाप. २.२७४)</l>
</lg></b>
<p>तस्माल्लब्ध्वा भवतु सोऽयमिति वा संबन्धः क्रियताम् । सर्वथा यत्रार्थान्तरवाची
शब्दः कुतश्चिन्निमित्तात् परित्यज्यैव स्वार्थमर्थान्तरे वर्तते, 'यौगपद्यमतिक्रम्य पर्याये
व्यवतिष्ठते ।' (वाप. २.२५१) इति प्रसिद्धिः, तस्य तथाभूतोऽर्थो गौण इति
व्यपदिश्‍यते । यत्र तु लोकेऽर्थान्तरत्वेन प्रसिद्धिस्तत्र मुख्यत्वमेव । यथैव रूपादेव
केचित् पदार्थाः केषुचित् कर्मसु योग्यत्वेनाश्रितशक्तयः साधनत्वेन प्रसिद्धसम्बन्धाः,
ते च दर्शनमात्रादेव विशिष्टविषयास्तत्रतत्राव्यभिचारेण प्रतीयन्ते । तद्यथा—
सीरासिमुसलादयः कृषिवधावहननादिषु प्रयोगैकदेशरूपत्वमिव प्रतिपन्ना गृह्यन्ते
(वाप. २.२७५) ।</p>
<pb n="525"/>
<p>न चैषां कर्मान्तरेषु शक्तयो न प्रभवन्ति । प्रसिद्धा तु रूपपरिकल्पितमेषां
नियतक्रियाविषयसाधनत्वं व्यवस्थितं लोके । तेषु कर्मान्तरेषूपादीयमानाः साधयन्तोऽपि
तदर्थं न तदङ्गत्वेन व्यपदेशं लभन्ते । तथैवैते गवादयः शब्दाः प्रत्यायकत्वस्य
विच्छेदाभावाद् रूपपरिग्रहेण प्रत्यायनशक्तिमात्रपरिग्रहेण च केषुचिदर्थेषु लोके
प्रसिद्धसम्बन्धाः श्रुतिमात्रादेव तद्‌विषयत्वेनावतिष्ठन्ते । प्रत्यायनशक्तिमात्रं तूपादायान्यत्र
प्रयुज्यमानाः प्रत्याययन्तोऽपि तानर्थान् तत्संबन्धित्वेन लोकव्यवस्थाप्रसिद्धिं न
लभन्ते ।</p>
<p>तस्माच्छुतिमात्रेण शब्दानां येष्वर्थेषु तादर्थ्यमवसीयते तमेषां प्रसिद्धं
मुख्यमर्थमाचक्षते (वाप. २.२७८)। यत्र तु श्रुतिमात्रविषयं कृतं यत्‍नमभिक्रम्य
निमित्तान्तरतः प्रतीतिः तमप्रसिद्धं गौणमित्याहुः (वाप. २.२६६)। अत्राप्युच्यते—
'प्रसिद्धिर्नाम प्रज्ञानं, न च प्रज्ञाने कश्चिद् विशेषोऽस्ति । तदुक्तम्—</p>
<b><lg>
<l>प्रसिद्धिरिति विज्ञानं न चास्योनातिरिक्तता ।</l>
<l>तस्मान्न तत्कृतः शक्यो विशेषो वक्‍तुमञ्जसा ॥ ४०६ ॥ (तवा. ३.२.१)</l>
</lg></b>
<p>अपि च पुरारात्प्रभृतीनामाख्यातसरूपाणां च प्रसिद्धार्थाभिधायिनां
गौणुमख्यप्रविभागः प्रसज्येत यथा— 'पुरा विद्योतते, नडेन स्म पुरा ब्राह्मणा
अधीयते (काशिका३.२.११८) आराद्दवीयो अपसेध शत्रून् (मैसं. ३.१६३),
आराच्छत्रुमप वाधस्व दूरं (ऋवे.१०.४२.७), वायुर्वायुरश्वोऽश्वस्तेन तेनेति (मभा.दी.
१६०)।</p>
<p>किं च गवादिशब्दानामपि वागादिष्वप्रसिद्धर्गौणताप्रसङ्गः । तस्माच्छ्रोत्रगत—
प्रसिद्धेर्मूलं तद्वक्तृगतं बह्वल्पप्रयोगित्वं मुख्यगौणप्रविभागाय प्रकल्पते । यस्य बहुशः
प्रयोगः स मुख्यः, अल्पशस्तु प्रयुज्यमानो गौण इति ।</p>
<p>तदपि न सम्यक् । अल्पशोऽपि प्रयुज्यमानो नासति सामर्थ्ये प्रत्याययेद्, अतः
सोऽपि शब्दात् प्रतीयत इति मुख्य एव । अत्रापि च गवादीनां वागादिषु गौणताप्रसङ्गो
वक्तव्यः । न च बह्वल्पप्रयोगिता मुख्यगौणत्वे हेतुः । तथा हि—</p>
<b><lg>
<l>मण्डकैर्बुहुशस्तृप्‍तिः	कदाचित्‌खण्डमोदकैः ।</l>
<l>न तस्य मण्डका मुख्या गौणा वा खण्डमोदकाः ॥ ४०७ ॥</l></lg></b> (तवा.३.२.१)
<p>एवं तर्हि केवलादेव शब्दाद् योऽर्थः प्रतीयते स मुख्यो, यस्तु सोपपदात्
<pb n="526"/>
स गौणः (शाभा. ३.२.१) न हि यथा केवलादग्‍निशब्दाद् ज्वलनप्रत्ययो भवत्येवं
माणवकप्रत्ययः, पदान्तराधीनत्वात् । यत्रापि पदान्तरं न श्रूयते तत्राप्यर्थप्रकरणापेक्षं
तदेव व्याप्रियते (तवा.) । तदुक्तम्—(वाप. २.२६४)</p>
<b><lg>
<l>अर्थप्रकरणापेक्षो यो वा शब्दान्तरैस्सह ।</l>
<l>प्रयुक्तो गमयत्यर्थं स गौण इति गीयते ॥ ४०८ ॥</l>
</lg></b>
<p>एतदप्ययुक्तं— 'यस्य हि शब्दस्य यद्रूपं कस्यचिदर्थस्य निमित्तं सोपपदस्यापि
तत्तदेव । न च शक्यं निमित्ते सति नैमित्तिकेन न भवितुम् । उपपदं तु विद्यमानमपि
द्योतकतवेनापेक्ष्यते । यथैव चक्षुषः प्रकाशानुग्रहापेक्षित्वे रूपमर्थो, यथा वा
मुक्तसंशयस्य मुख्यस्य वर्णक्रममात्राऽग्रहणसंस्कारस्मृतिसम्बन्धानुभवाद्यपेक्षित्वं
तथात्रोपपदमपि नैव विना सामर्थ्येनापेक्षितुं शक्यते । अपेक्ष्यमाणमपि द्योतकत्वेनेति—
कर्तव्यतास्थानीयत्वान्न मुख्यतां विहन्ति । तेन विनाप्युपपदेन स तस्यार्थो भवत्येव,
कथंचित्तु नाभिव्यज्यते, तद्यथा गवादिशब्दानां पृथिव्यादिः ।</p>
<p>एवं तर्हि नित्यं माणवकाग्‍निशब्दसमुदायादस्यार्थस्य प्रतीतेः अश्वकर्णादिवत्
समुदायवाच्यत्वे सत्यग्न्यादेरवयवस्य तत्र गौणत्वमिति ।</p>
<p>तदपि नास्ति । अन्वयव्यतिरेकाभ्यामर्थभेदप्रतीतेस्तत्र समुदायप्रतीतिर्भवति ।
यत्रावयवार्थौ तिरोधाय त्यक्तभेदः समुदायार्थ (भेद) एव प्रतीयते, गमयते
त्वत्राग्‍निशब्दस्य पैङ्गल्यं, माणवकशब्दस्य तु पिण्डस्वरूपं विविक्तं वाच्यम् । अतः
प्रात्यात्मिकयोरुभावपि वाच्यत्वान्मुख्याविति ।</p>
<p>तत्रैतत्स्यात् अनुगतस्वार्थपदद्वयगम्यत्वान्नीलोत्पलवत् वाक्यार्थोऽयम् । अतश्च
तस्यावयवापेक्षया गौणत्वमिति ।</p>
<p>तदपि न । न ह्यत्राग्‍निपदार्थेग्‍नित्वमस्ति; न चानन्वितपदार्थो वाक्यार्थः सम्भवति ।</p>
<p>अस्ति तर्हि स्वरूप एव शब्दो नित्यं वर्तते; स एवास्यान्तरङ्गोऽव्यभिचारी
शब्दान्तरैश्च असाधारणोऽर्थः । तत्र चानुपदेशा प्रवृत्तिः सर्वेषाम् । स्वरूपं तु
शब्दानामर्थेष्वध्यारोप्यते । यो गोशब्दः सोऽयं पिण्डः । तद्यथा— यो वृद्धिशब्दः स
आदैच् इति । तत्र स्वरूपेष्वेव श्रुतयो नित्यावरुद्धाः । अर्थस्वरूपयोस्तु रूपविपर्यासमात्रे
सकलकोकव्यवहारः क्रियते । नियतस्वरूपं श्रूयते; द्वितीयस्थानापन्नविपर्यासं हि स्वरूपं
गौणव्यपदेशे निमित्तत्वं प्रतिपद्यते । तदाह—</p>
<pb n="527"/>
<b><lg>
<l>तत्र स्वरूपं शब्दानां सर्वार्थेष्वनुषज्यते ।</l>
<l>अर्थमात्रं विपर्यस्तं स्वरूपे तु श्रुतिः स्थिता ॥ ४०९ ॥</l></lg></b> (वाप. २.२५६)
<b><lg>
<l>रूढ्या यत्रासदर्थोऽपि लोके शब्दो निवेशितः ।</l>
<l>स मुख्यस्तत्र तत्साम्याद् गौणोऽन्यत्र स्खलद्‍गतिः ॥</l></lg></b> (प्र.वा.प्रत्य. ३७)
<p>अत्रापि पञ्चालस्यापत्यानि पञ्चालाः, तेषां निवासो जनपदः पञ्चालाः, पाणिनिना
प्रोक्तो ग्रन्थः पाणिनीयः, तमधीते वेत्ति वा पाणिनीयः शिष्य इत्यादिषु शब्दस्वरूपस्य
द्वितीयस्थानापन्नविपर्यासत्वाद् गौणत्वं प्राप्‍नोति । एवं तर्ह्यर्थभेदान्नामाख्यातशब्दानामिव
श्रुतिरूपसादृश्येऽपि गवादिशब्दानां भेद एव नित्यो मुख्यः परमर्थेन विज्ञायते,
दुर्ज्ञानत्वाच्च भेदस्य स्वरूपाश्रयेणैकत्वेन । प्रकृतिशब्दानां प्रत्ययार्थेषु
लुबादिव्यवहारमात्रं शास्त्रेण क्रियते, गौरिव गौर्बाहीकः, चञ्चेव चञ्चा देवदत्तः । तत्र
यथास्वमप्यर्थाभिधाने शास्त्रप्रवृत्त्यपेक्षया मुख्यगौणविभागः; स्वतोऽर्थे प्रवर्तमानो
मुख्यः, शास्त्रेण तु नियुक्तो गौण इति ।</p>
<p>ननु च शुक्लादिशब्दानां मतुब्लोपात् तद्वति द्रव्ये वर्तमानानां गौणताप्रसङ्गः ।
यतो न निमित्तवत्सु अर्थेषु निमित्तं स्वरूपप्रत्ययनिमित्तत्वं, निमित्तानि प्रतिपाद्यमानानि
प्रतिलब्धरूपसम्प्रहाणीव (ण्येव?) गौणमुख्यव्यवहारमवतरन्ति । तेषां हि
सत्यप्यात्मान्तरानात्मत्वे तदात्माश्रय एव व्यवहारः प्रसिद्धो लोको । एवमपि गर्गा
बिदाः पञ्चाला इति प्रकृतिशब्दानां प्रत्ययार्थे शास्त्रद्वारेण प्रवृत्तेर्गौणताप्रसङ्गः । तस्मान्न
कथंचिद्गौणमुख्यप्रविभागः प्रकल्पत इति ।</p>
<p>अत्रोच्यते— 'यः साक्षादेव शब्दात् प्रतीयते सोऽर्थो मुखमिव भवतीति मुख्य
इत्युच्यते । तथा हि— 'शाखादिभ्यो य' (५.३.१०३) इत्येवमिवार्थे मुख्य इत्ययं
शब्दप्रयोगो भवति । यस्तु खलु प्रतीतार्थावलम्बिगुणसम्बन्धव्यवधानेन गम्यते स
गुणेभ्य आगत इति गौणो भवति । (शाभा. ३.२.१)</p>
<p>ननु च यद्गिरिशिखरमारुह्य प्रेक्षते तदपि प्रत्यक्षमेवेति न्यायाद् गुणव्य—
वधानेनापि शब्दतः प्रतीयमानोऽर्थो मुख्य एवेति युज्यते । न हि सामग्रीव्यवधानं
कारकाणां कारकत्वं विहन्ति; अश्वेनापि ग्रामं गच्छन् गन्तैव भवति । नैवम्;
अस्त्यत्रापरोऽपि विशेषः । अनादृत्यैव माणवकप्रत्ययं ज्वलनमग्‍निशब्दात्प्रतियन्तो
दृश्यन्ते । न त्वनादृत्य ज्वलनप्रत्ययं माणवकं प्रतियन्ति । कुतः पुनरेतत्? यो यो
<pb n="528"/>
ऽग्‍निसदृशो विवक्ष्यते, तत्र तत्राग्‍निशब्दो निपतति, विगतसादृश्याच्च अपयन्नुपलक्ष्यते,
अतोऽग्‍निसादृश्यमस्य प्रवृत्तौ निमित्तम् । न च ज्वलने अप्रतीते तत्सादृश्यं प्रतीयते ।
तस्माज्ज्वलने अग्‍निशब्दो मुख्यो माणवके तु गौण इति । तदाहुः—</p>
<b><lg>
<l>प्राक्प्रतीतस्य मुख्यत्वं मुखवत्प्रथमोद्गतेः ।</l>
<l>पश्चाद्गम्यस्य गौणत्वं गुणागमनहेतुकम् ॥ ४११ ॥</l></lg></b> स्वार्थे
<b><lg>
<l>प्रवर्तमानोऽपि यस्यार्थं योऽवलम्बते ।</l>
<l>निमित्तं तत्र मुख्यः स्यान्निमित्ती गौण इष्यते ॥ ४१२ ॥</l>
</lg></b>
<p>नन्वेवं सति खपुष्पशशविषाणादीनां स्वार्थाविनाभूतगुणाभावात्
गौणप्रयोगाभावप्रसङ्गः । तथा हि—यस्तावत्खपुष्पमात्मा शशविषाणं भवत्सिद्धान्त इति
प्रयोगस्तत्र कतरत् त्वयान्यत्खपुष्पादिकमात्मादिव्यतिरिक्तमग्‍निसिंहगवादिवदवधारितं
यद्‍गुणद्वारेणात्मादिषु पुवर्तमाना खपुष्पादयो गौणा भवेयुः । अतः प्रथमप्रतीतत्वात्
खपुष्पादेरात्मादिरर्थो न मुख्यत्वादपैति । कथमसतो मुख्यत्वमिति चेत्तुल्यमिदं
गौणत्वेऽपि । उच्यते— खपुष्पशशविषाणादयः शब्दा अत्यन्ताभावाद्युपाधिषु पदार्थेषु
लब्धमुख्यव्यपदेशा नास्तीत्यादिधर्मयोगादात्मादिषु प्रयुज्यमाना गौणभावं लभन्ते ।
तथा हि— सदसती तत्त्वे इति न्यायात्पुष्पमित्युक्ते अस्ति नास्तीति प्रसङ्गः । तत्र
यथा लतादिसम्बन्धादस्तीति गम्यते तथाऽऽकाशादिसम्बन्धान्नास्तीति गम्यते । कथं तर्हि
खपुष्पं नास्तीति प्रयोगः?</p>
<p>पूर्वेणैवावगतेऽभावे नास्तिशब्दोऽनुवादक इति केचित्, बाधक इति केचित् ।</p>
<p>यदि वा खस्य पुष्पमित्यवयवार्थौ प्रसिद्धौ, समासाच्च राजपुरुषादिवत्
सामान्यतोदृष्टेनानुमानेन षष्ठ्यर्थस्मृतिः प्रसक्ता । न च कदाचिदाकाशस्य
कुसुमानाश्रयत्वमवधारितपूर्वं तस्यैतत्संसर्गानुसन्धानं वार्यते ।</p>
<p>एतेन नास्ति शशविषाणमित्पपि व्याख्यातम् ।</p>
<p>अथवा शशमूर्धवर्तिनां पृथिव्यवयवानामुपर्युपरिचीयमानदृढदीर्घसन्निवेशरूपेणा—
परिणतानां नीचैर्वृत्त्या यदवस्थानं सोऽस्य वाक्यस्य विषयः सम्भवतीत्यविरोधः ।</p>
<p>न चैतद् वाच्यम् अभावो भावशब्दैर्नाभिधीयत इति । यतः—</p>
<b><lg>
<l>यां निषेधाः क्रियामाहुर्न यातीत्येवमादयः ।</l>
<l>तिष्ठतीत्यादिभिस्तैस्तु शब्दैः सैवाभिधीयते ॥ ४१३ ॥</l></lg></b>(तवा.)
<pb n="529"/>
<p>अतो लब्धमुख्यार्थानां खपुष्पशशविषाणादिशब्दानामन्यत्रापि प्रसिद्धान्यथा—
वस्थायिन्यर्थे गौणः प्रयोग उपपन्नो भवति । (तवा)</p>
<p>ननु च सादृश्येन प्रवर्तमानो गौण इत्यभ्युपगमे — प्रकृतिषु मृद्गवकादय इति,
प्रतिमासु वासुदेवादय इति, चित्रेषु पर्वतादय इति, शुक्तिकायां रजतमिति,
रज्जावहिरिति, मृगतृष्णायां तोयमिति, अलातसम्पाते चक्रमिति, पयःपृषत्सूर्यरश्मिषु
सुरायुधमिति, क्षुपातपादिषु गन्धर्वनगरमिति, प्रतिबिम्बे स्तम्बेरम इति, कर्णक्ष्वेडायां
घोष इति आलोकाभावेऽन्धकार (वाप. २.२८७–२९५) इति च यो व्यपदेशः, तस्यापि
गौणत्वं प्राप्‍नोति । एतेषामपि हि प्रवृत्तौ सादृश्यमेव निमित्तम् । तथा हि—
मृद्गवकादयः कस्यचिदेव सदृशस्य धर्मस्य भावादुपमानोपमेयसम्बन्धे सति 'इवे
प्रतिकृतौ' (५.३.९६) इत्येतत् प्रकरणविहितानां प्रत्ययानामुत्पत्तौ निमित्तत्वं लक्षन्ते ।
युक्तं चैतत् । यतः— (वाप. २.२९३)</p>
<b><lg>
<l>मृगपश्वादिभिर्यावान् मुख्यैरर्थः प्रसाध्यते ।</l>
<l>न तावान् मृन्मयेष्वस्ति तस्मात् ते विषयाः कनः ॥ ४१४ ॥</l>
</lg></b>
<p>एतेन प्रतिमादिषु वासुदेवादयो व्याख्याताः । तथा हि ते मुख्या वरप्रदानदानवो
च्छेदादिकर्मसु साधनत्वेन व्यवतिष्ठन्ते न तथा ग्रावमया वा दारुमया वा । तदुक्तम्—</p>
<b><lg>
<l>त्रैलोक्यत्राणसामर्थ्यं साक्षाद् विष्णोर्यदुच्यते ।</l>
<l>शिल्पिभिः कल्प्यमानस्य न तदर्चासु दृश्यते ॥ ४१५ ॥</l>
</lg></b>
<p>एवं चित्रे पर्वतादिस्वरूपस्य निम्‍नोन्नतादित्वेन यद् ग्रहणं तदपि
तत्सहचरितप्रपातप्रतिघातादेरभावादधः क x x x x वावस्थाने
निम्‍नोन्नतवृत्तेर्निवृत्तिदर्शनादयथार्थमेवावस्थाप्यते । तदुक्तम्—</p>
<b><lg>
<l>यत्र निम्‍नोन्नतं चित्रे १सरूपं पर्वतादिभिः ।</l>
<l>न तत्र प्रतिघातादिकार्यं तद्वत्प्रवर्तते ॥ ४१६ ॥</l></lg></b> (वाप. २.२९०)
<p>शुक्तिकायां तु प्रत्ययाधीनेऽपि रजतरूपावधारणे क्‍वचित् तद्‌विषयाणां
प्रत्ययानां व्यभिचारेण या प्रवृत्तिः सैवामुख्यभावं व्यवस्थापयति । यदाह—</p>
<b><lg>
<l>यद्यपि	प्रत्ययाधीनमर्थतत्त्वावधारणम् ।</l>
<l>न सर्वः प्रत्ययस्तस्मिन् प्रसिद्ध इव जायते ॥ ४१७ ॥</l></lg></b> (वाप. २.२८६)
<!-- NOTES pg=529!-->
१. स्वरूप० HOS
<pb n="530"/>
<p>रज्जुद्रव्ये यद्यपि वर्णसंस्थानद्वारेण सर्पबुद्धिः पुनःपुनरुत्पद्यते, तथापि
यत्साधारणं काष्णर्यदैर्घ्यादि तदपास्य श्वासदंशादिभिरसाधारणधर्मैर्मुख्यविषयं परिच्छिद्य
गौणत्वमवधार्यते । उक्तं च—</p>
<b><lg>
<l>यदसाधारणं कार्यं प्रसिद्धं रज्जुसर्पयोः ।</l>
<l>तेन भेदपरिच्छेदस्तयोः तुल्येऽपि दर्शने ॥ ४१८ ॥</l></lg></b>(वाप. २.२८८)
<p>मृगतृष्णायां पुनर्यद्यपि सलिलनिर्भासा चक्षुर्द्वारिका तथाभूतैव बुद्धिरुत्पद्यते,
तथापि स्पर्शनस्‍नानपानादीनामभावात् तद्देशप्राप्‍तौ चादर्शनान्नेदं सलिलमिति प्रत्ययेन
बाध्यते । आहुश्च—</p>
<b><lg>
<l>दर्शनं सलिले तुल्यं मृगतृष्णादिदर्शनैः ।</l>
<l>भेदात्तु स्पर्शनादीनां न जलं मृगतृष्णिका ॥ ४१९ ॥ (वाप. २.२८७)</l>
</lg></b>
<p>अलातचक्रेऽपि चक्रबुद्धौ चक्षुषा रूपप्रबन्धावग्रहवन्न हस्तेन स्पर्शप्रबन्धोऽव—
गृह्यते । क्रियाविरामे च तस्य ज्योतिषश्चक्रवदाकारो नोपलभ्यते । अविच्छिन्ना—
भिनिपातेनैव हि ज्योतिषा नित्यावरुद्ध इव प्रायेण तत्र रूपग्रहणदेशो रूपग्रहणकालश्च
विभाव्यते । तस्मादपार्थं तद्‍ग्रहणमविषयो मुख्यस्य शब्दस्येति ।
उक्तं च—</p>
<b><lg>
<l>स्पर्शप्रबन्धो हस्तेन यथा चक्रस्य सन्ततः ।</l>
<l>न तथाऽलातचक्रस्य विच्छिन्नं स्पृश्यते हि तत् ॥ ४२० ॥</l></lg></b> (वाप. २.२९१)
<p>एवमिन्द्रायुधेऽपि यथा रात्रौ १प्रदीपदीप्‍तिसन्निपातान्नीलपीतादीनां वर्णभेदो लक्ष्यते
तथा हि न सूर्यरश्मिसम्पर्काद् घनारघट्टादिपयःपृषताम् इति मिथ्यात्वान्मुख्यत्वम् ।
तदाह—</p>
<b><lg>
<l>प्रसिद्धार्थविषर्यासनिमित्तं यच्च दृश्यते ।</l>
<l>यस्यस्माल्लक्ष्यते भेदस्तमसत्यं प्रचक्षते ॥ ४२१ ॥ (वाप. २.२८९)</l>
</lg></b>
<p>एतेन क्षुपातपादिषु गन्धर्वनगरादयो व्याख्याताः । देशविशेषेषु क्षुपग्रावादौ
विप्रकीर्यमाण आतप उपर्यवस्थिताब्भ्रप्रतिघातात् प्रतिनिवृत्तः क्षुपादीनामपचित—
परिमाणानां परिमाणोपचयमावहन् गृहप्राकारतोरणोपवनसन्निवेशेनावभासमानो
<!-- NOTES pg=530!-->
१. रात्रौ प्रदीप दी=रात्रौ(रवेः) प्रदीप(पृषत्सु)दी.'—राघवः
<pb n="531"/>
गन्धर्वनगरमित्युच्यते । तत्र यथा वप्रादिभिर्मुख्येषु नगरेषु गच्छतां प्रतिघातो
दस्युभयरक्षादीनि च कार्याणि प्रकल्पन्ते न तथा गन्धर्वनगरेषु, तद्देशस्थैरेव च तानि
न दृश्यन्त इति न तेषां मुख्यशब्दविषयत्वम् । तदाह—</p>
<b><lg>
<l>वप्रप्राकार१कल्पैश्च स्पर्शनावरणे यथा ।</l>
<l>नगरेषु तथा नैवं गन्धर्वनगरेषु ते ॥ ४२२ ॥ (वाप. २.२९२)</l>
</lg></b>
<p>प्रतिबिम्बं तु हस्त्यादिसरूपमादर्शादिषु दृश्यमानमपि प्रमाणभेदेनायथार्थम—
वसीयते । हस्त्यादिप्रमाणेन प्रकृष्टदेशव्यापिना भवितव्यम् । न चादर्शस्यान्तरियान्
देशः सम्भवति । तदुक्तम्—</p>
<b><lg>
<l>महानाव्रियते देशो मुख्यैः स्तम्बेरमादिभिः ।</l>
<l>अल्पदेशान्तरावस्थं प्रतिबिम्बं तु दृश्यते ॥ ४२३ ॥ (वाप. २.२९४)</l>
</lg></b>
<p>कर्णक्ष्वेडायामप्यश्रवणत्वेन घोष इति व्यपदेशो न मुख्यः । तदाह—</p>
<b><lg>
<l>कर्णौ पिघाय यः शब्दः श्रूयतेऽनाहताह्वयः ।</l>
<l>न तस्य घोष इत्याख्या मुख्यवृत्त्योपपद्यते ॥ ४२४ ॥</l>
</lg></b>
<p>एतेनालोकाभावेऽन्घकारव्यपदेशोऽपि गौणार्थविषय एवेत्युक्तं भवति । तदुक्तम्—</p>
<b><lg>
<l>यत्र न प्रथते किंचित्तत्र तावन्न विभ्रमः ।</l>
<l>सुषुप्‍त इव, भूच्छाया तमोभावोऽथवेक्ष्यते ॥ ४२५ ॥</l>
</lg></b>
<p>अत्रोच्यते—'आकृतिवादिनो मते प्रतिकृतिप्रतिमाचित्रादिमृद्‍गवकादिषु
गवादिव्यपदेशा मुख्या एवेति न गौणतां विगाहन्ते । न हि तत्र गौणताहेतुः सादृश्यं
परिस्फुरति । शुक्तिकारज्जुमृगतृष्णादिषु विपर्ययज्ञानतो य एते रजतोरगजला—
दिव्यपदेशाः, तेऽपि भ्रान्तिमुख्यत्वेन तत्‍तद्‍भावापत्तयो न गौणाः । यतः—</p>
<b><lg>
<l>अत्यन्तविपरीतोऽपि यदा२ योऽर्थोऽवधार्यते ।</l>
<l>यथासम्प्रत्ययं शब्दस्तत्र मुख्यः प्रयुज्यते ॥ ४२६ ॥</l></lg></b> (वाप. २.२८५)
<p>आचार्याश्च पूर्वेऽपि सर्वत्र तुल्यमेव शब्दस्य प्रवृत्तिनिमित्तं भवितुमर्हतीति
मन्यमाना बुद्धिप्रतिभासमात्रेणैव शब्दस्यार्थेषु प्रवृत्तिं मन्यन्ते । तद्यथा—</p>
<!-- NOTES pg=531!-->
१. त HOS	२. था HOS
<pb n="532"/>
<b><lg>
<l>सन्निहितरजतशकले रजतमतिर्भवति यादृशी सत्या ।</l>
<l>भेदानध्यवसाये शुक्तावपि तादृशी स्फुरति ॥ ४२७ ॥</l>
</lg></b>
<p>अलातचक्रादिषु च त्रिषु चक्रमिव चक्रमायुधमिवायुधं नगरमिव
नगरमित्यवयवशब्दानां यद्यपि गौणत्वं घटते, तथापि समुदायशब्दानामेतेष्वेवार्थेषु
स्वरूपासङ्गाद् मुख्यत्वमेव ।</p>
<b><lg>
<l>१अग्‍नीषोमादयः शब्दा ये स्वरूपपदार्थकाः ।</l>
<l>संज्ञिभिः संप्रयुज्यन्ते तेषां सर्वत्र मुख्यता ॥ ४२८ ॥</l>
</lg></b>
<b><lg>
<l>अग्‍निदत्ते२ तु योऽग्‍निस्स्यात् तत्र स्वार्थोपसर्जनः ।</l>
<l>शब्दो दत्तार्थवृत्तित्वाद् गौणत्वं प्रतिपद्यते ॥</l></lg></b> (वाप. २.२८१–२८२)
<p>एवं गन्धर्वनगरादयोऽपि यदा दृष्टनष्टादिपदार्थेषु तत्साधर्म्यात् प्रयुज्यन्ते तदा
गौणा भवन्ति । प्रतिबिम्बेषु यदादर्शादिप्रतिहतनयनरश्मिना स्वमुखादय एव दृश्यन्ते
तथापि न गौणत्वम्, अपि तु देशान्तरावस्थानेन प्रतिभासाद् भ्रान्तिमुख्यत्वमेव;
अर्थान्तरमेव च्छायारूपमुत्पद्यते; तस्य प्रतिबिम्बं मुखच्छायेति व्यपदेशे मुख्यत्वं,
मुख्यमित्यादौ तु गौणत्वं भवति । कर्णक्ष्वेडायामपि यदा श्रोत्रेन्द्रियस्य बहिर्वृत्ति
निरोधाज्जाठराग्‍निपच्यमानान्नरसादिशब्दः श्रूयते, अनाहताख्यं वा शब्दब्रह्मोन्मिषति,
तदा तयोः घोषव्यपदेशो मुख्य एव ।</p>
<p>किं पुनरनाहताख्यं शब्दब्रह्म?</p>
<p>उच्यते— 'शब्दब्रह्मणश्चतस्त्रोऽवस्थाः, <b>वैखरी, मध्यमा, पश्यन्ती, सूक्ष्मेति</b> । तत्र</p>
<p>(<b>वैखरी</b>)</p>
<p>येयं स्थाकरणप्रयत्‍नक्रमव्यज्यमानगकारादिवर्णसमुदायात्मिका वाक् सा
<b>वैखरी</b> । तत्र विशिष्टं खं सुखमिति दुःखमिति वा राति प्रयच्छतीति विखरो
देहेन्द्रियसङ्घातः । तथा च श्रुतिः, 'न ह वै सशरीरस्य सतः प्रियाप्रिययोरपहतिरस्ति,
अशरीरं वा व सन्तं न प्रियाप्रिये स्पृशत' (छान्दो. उ. ८.१२.१) इति ।</p>
<p>तत्र भवा वैखरी ।</p>
<!-- NOTES pg=532!-->
१. यथा ह्यग्न्य J. त(य)था ह्यग्न्या HOS, अग्‍निसोमा
२. 'अग्‍निदत्तस्तु' HOS,
<pb n="533"/>
<p>(<b>मध्यमा</b>)</p>
<p>या पुनरन्तस्सञ्जल्परूपा क्रमवती श्रोत्रग्राह्यवर्णाभिव्यक्तिरूपा सा <b>मध्यमा</b> ।</p>
<p>(<b>पश्यन्ती</b>)</p>
<p>या तु वर्णविभागाभावादक्रमा स्वयंप्रकाशा च सा <b>पश्यन्ती</b> ।</p>
<p>(<b>सूक्ष्मा</b>)</p>
<p>या पुनरनाद्यविद्यावासनोपप्लवमानशब्दार्थभेदरहितावबोधरूपब्रह्मशब्दवाच्या
स्वरूपज्योतिरेवात्मनोऽन्तरनपाया प्रकाशते सा <b>सूक्ष्मा</b> । तदुक्तम्—</p>
<b><lg>
<l>स्थानेषु विधृते वायौ वृत्तवर्णपरिग्रहा ।</l>
<l><hi>वैखरी</hi> वाक् प्रयोक्तॄणां प्राणवृत्तिनिबन्धना ॥ ४३० ॥</l>
</lg></b>
<b><lg>
<l>केवलं	बुद्ध‍युपादानक्रमरूपानुपातिनी ।</l>
<l>प्राणवृत्तिमतिक्रम्य <hi>मध्यमा</hi> वाक् प्रवर्तते ॥ ४३१ ॥</l>
</lg></b>
<b><lg>
<l>अविभागा तु <hi>पश्यन्ती</hi> सर्वतः संहृतक्रमा ।</l>
<l>स्वरूपज्योतिरेवान्तः <hi>सूक्ष्मा</hi> वागनपायिनी ॥</l></lg></b> (वाप.वृ १.१४३ पृ. २१५)
<p>श्रुतिरप्याह—</p>
<b><lg>
<l>चत्वारि वाक् परिमिता पदानि</l>
<l>तानि विदुर्ब्राह्मणा ये मनीषिणः ।</l>
<l>गुहा त्रीणि निहिता नेङ्गयन्ति</l>
<l>तुरीयं वाचो मुनष्या वदन्ति ॥ ४३३ ॥</l></lg></b> (ऋवे. १.१६४.४५)
<p>तत्र गुहाशयेषु त्रिषु यदेतत् सुक्ष्मेति गोयते ते तदनाहतमित्यामनन्ति ।
एवमालोकाभावेऽन्धकार इति प्रतीतेर्विपर्ययज्ञानत्वाच्छुक्तिकादौ रजतादिबुद्धेरिव
भ्रान्तिमुख्यत्वमेव न गौणता ।</p>
<p>ननु चोत्तरकालभाविना सम्यग्ज्ञानेन यस्य बाधः, तदेव विपर्ययज्ञानम्;
अन्धकारे तु तदभावात् कथमिवैतद्युज्यते?</p>
<p>तत्र हीदमीदृशम्, अल्पं बहु, बहुलमच्छं, गच्छति तिष्ठति, उत्पद्यते
विनश्यत्यर्थक्रियां करोतीति वस्तुधर्मनिबन्धनेन देशकालपुंविशेषेषु सर्वेष्वाबाध्यमानो
प्रत्ययव्यपदेशो दृश्यते । तथा हि यत्तदानीं गिरिगुहास्वपि तमः अतसी—
कुसुमश्याममासीत् तदानीमुपवनेष्वप्यञ्जनचयप्रौढं वर्तते, सम्प्रत्याच्छादिता दिशः
<pb n="534"/>
सन्तससेनेति यादृगेतत् तत्रैकदा प्रतीतिस्तादृगन्यत्रान्यदापि, यादृगेकस्य तादृगन्यस्यापि
परिदृश्यते । आलोकोत्पत्तावपि विनष्टं तम इति प्रतीतिर्, न पुनर्मिथ्यैतदिति ।</p>
<p>किमस्याः प्रतीतेः कारणमिति चेद्, व्यवहिततमःप्रतिभासे विस्फारिते चक्षुषि
दर्शनात्, तदभावे चादर्शनात् । तदेवात्र कारणम् । चक्षुष्मन्तो हि तमसि निलीयन्ते,
तमः परिहरन्तोऽन्येन पथा वा गच्छन्ति ।</p>
<p>ननु निमीलिताक्षस्यापि तमःप्रतिपत्तेर्न चक्षुषः कारणत्वम् ।</p>
<p>अत्रैके वर्णयन्ति— निमीलिताक्षस्य बहिर्वृत्तिनिरोधादन्तःसंविलीनेन्द्रियवृत्तिः
पक्ष्मणोरेव छायां गृह्‍णातीति ।</p>
<p>न च गोलकशौक्ल्यस्यापि ग्रहणमस्ति, सामीप्यात् । अन्धस्यापि च
तमः—प्रतिपत्तेर्नैतदेवमिति चेत् तन्न जानीमः । त एवात्र प्रष्टव्याः ।</p>
<p>अन्ये त्वाहुः यथा विस्फारिताक्षस्येदमिदमीदृशं चेति स्पष्टरूपतयावगतिः, नैव
निमीलिताक्षस्य, तस्य न किंचित्पश्यामीति, प्रतिपत्तिप्रत्यस्तमयात् । यद्यपि चात्र
प्रतिभासः, तथापि निमित्तपर्यालोचनया तस्य मिथ्यात्वे, अन्धस्य किमायातम्? न
हि स्वप्‍ने रजतज्ञानमिथ्यात्वेऽन्यदापि रजतज्ञानं मिथ्या भवितुमर्हति । अत एव
चोन्मीलिताक्षस्य बाधकं विज्ञानमुत्पद्यते, न पुनस्तमसीति ।</p>
<p>मूर्तद्रव्यच्छाया च तमः; पार्थिवं हि द्रव्यं यस्यां दिश्यालोकस्तदन्यतः
छायामारभते । सा च सर्वैरपि वस्तुत्वेन प्रतीयते, व्यपदिश्यते च इयं छाया गम्यताम्,
अस्यां छायायामुपविशामः, छाया मधुरशीतलेति । तदेवमखिलवस्तु—
साधर्म्येणैव चक्षुषोपलक्ष्यमाणे कृष्णरूपे तमसि कथमभिधीयते न तमो नाम किंचिद्
वस्तुरूपमस्तीति?</p>
<p>उच्यते—'अस्त्येतत्, किंतु युक्त्या न संगच्छते । तथा हीदं तम इति साक्षात्कारेण
प्रतिभासाल्लिङ्गादन्य एवायम् ।</p>
<p>यदि परं प्रत्यक्षमेतद् विज्ञानं स्यात्?</p>
<p>तत्तु त्रेधा—आत्मप्रत्यक्षं मनःप्रत्यक्षमिन्द्रियप्रत्यक्षं चेति । तत्र विनैव
ग्राहकान्तरमात्मनो यदपरोक्षलक्षणं विज्ञानं <b>तदात्मप्रत्यक्षम्</b> । तच्चानुभवस्येव
स्वप्रकाशतया वा स्याद्, विषयस्येव अनुभूयमानतया (वा) । न तावत् स्वप्रकाशतया,
<pb n="535"/>
तमसोऽनुभूयमानत्वेन प्रतिभासात् । नाप्यनुभूयमानतया, विनैवेन्द्रियैरयोगिनो विषये
ग्रहणायोगात् ।</p>
<p>केवलमनस्सहायस्यात्मनो यद्विज्ञानं <b>तन्मनःप्रत्यक्षम्</b>; तदप्यन्तरनुभूयमान—
सुखदुःखादिविषयं वा स्यात्, बहिरनुभूतप्रियस्त्रगादिविषयं वा । न तावदान्तरम्, इदमिति
बहीरूपतया तमसः प्रतिपत्तेः । नापि बाह्यम्, इन्द्रियान्तरनिरपेक्षस्य मनसो बहिर्विषयेषु
ग्रहणासामर्थ्यात् ।</p>
<p>इन्द्रियार्थमनस्सन्निकर्षजमात्मन एव यद्विज्ञानं <b>तदिन्द्रियप्रत्यक्षम्</b> । तत्र च चक्षुरेव
रूपं गृह्‍णातीति नियमः । न चैतच्चक्षुषैव गृह्यते, निमीलिताक्षस्यापि
कृष्णरूपतमःप्रतिभासात् ।</p>
<p>निमीलिताक्षस्य न किंचित् पश्यामीति प्रतिपत्तिप्रत्यस्तमय इति चेत्,
तन्न । किमक्षिणी निमील्यान्धकारं करोषीत्यादिप्रवादानामुपलब्धेः ।</p>
<p>ननु च यदि चक्षुरिदं विज्ञानं नाधिगच्छति तद् वरमिन्द्रियान्तरकल्पना, न
पुनरुपलब्धस्यापलापः?</p>
<p>तन्न । कृष्णरूपग्राहकेन्द्रियान्तरकल्पनायामचक्षुषोऽपि रूपोपलब्धिप्रसङ्गात् । तस्य
तमस्येव शक्तिरिति चेत् रूपाविशेषे कोऽत्र व्यवस्थाहेतुः? ततश्च दूरस्थिततमोदर्शिनां
निमीलिताक्षाणामपि तद्दर्शनप्रसङ्गः । विस्फारिते च चक्षुषि चक्षुषा पश्यामीति
प्रतीतेरप्रसङ्गः । न च क्‍वचिदपि प्रवादे मनसोऽन्यत् षष्ठमिन्द्रियं दृश्यते ।</p>
<p>(<b>छाया + तमःपदार्थ</b>)</p>
<p>यत्र तन्निमीलिताक्षपक्ष्मच्छायायां गृह्‍णातीति, तदाचष्टामायुष्मान् केयं छाया
नामेति?</p>
<p>ननुक्तं पार्थिवं द्रव्यं यस्यां दिश्यालोकस्तदन्यतश्छायामारभते ।</p>
<p>तन्न, तस्यास्तदारब्धत्वे तद्‍गुणयोगप्रसङ्गात् । ततश्च रूपमनेकप्रकारं शुक्लादि ।
रसः षडि्वधो मधुरादिः । गन्धो द्विविधः सुरभिरसुरभिश्च । स्पर्शोऽनुष्णाशीतत्वे सति
पाकजः । 'सर्पिर्जतुमधूच्छिष्टानां पार्थिवानामग्‍निसंयोगाद् द्रवताऽद्भिस्सामान्यम्'
(वै.सू. २.१.१) इति नैमित्तिकद्रवत्वम्, अन्येऽपि च गुरुत्वकठिनत्वादयः
पृथिवीधर्माः छायायां प्रसज्येरन् ।</p>
<pb n="536"/>
<p>कथं तर्हि छाया आगच्छति, अस्यां छायायामुपविशामः, छाया
मधुरशीतलेति च व्यपदेशो भवति?</p>
<p>उच्यते—'यत्र यत्र चारकद्रव्येण तेजःप्रसरो निरूप्यते तत्र तत्र तेजोद्रव्याभावे
छायेति विपर्ययप्रतीतेरुदयः । छाया मधुरशीतलेति तस्यामेवोपचरितो व्यवहारः ।
यथा— 'आनन्दो ब्रह्मणो रूपम्' (न्यायभूषणम्) इति । एतेनैतदपि निरस्तम् । तस्य
मिथ्यात्वेऽन्यस्य किमायातमिति । उक्तन्यायेन द्वयोरपि मिथ्याप्रत्ययत्वात् । यदि
ह्यमिथ्यैव तमो नाम वस्तुविशेषः स्यात् तदालोकसद्भावे ऽप्यन्यवस्तुवद् गृह्येत ।</p>
<p>विरोधित्वादालोकस्य तदग्रहणमिति चेत् किमस्य विरोधिनालोकेन क्रियते,
तिरोधानम्, अपसारणं, विनाशो वा?</p>
<p>न तावत् तिरोधानं, रूपवस्तुग्रहणे तस्यानुग्राहकत्वादतोऽन्यनीलद्रव्यवदालोके
सुतरां तमसोऽपि ग्रहणप्रसङ्गः । यदि च विद्यमानमेव तमस्तिरोधीयते तस्य
पदार्थाच्छादकस्वभावत्वात् तमसीवालोकेऽपि न कश्चित् कञ्चनापि पश्येत् । तमसा
हि सर्वे पदार्थाः पिहितास्तमोऽप्यालोकेनेति ।</p>
<p>न चोपलभ्यमानानामेव तिरोधायकत्वं, शब्दतिरोधायकेषु स्तिमितेषु वायुषु
रूपपिधायकेषु पटलादिषु च व्यभिचारात् ।</p>
<p>अथापसारणम्?</p>
<p>तदपि न; प्रदीपार्चिषान्तर्गृहमपसारिते तमसि बहिरन्धकारप्रसङ्गात् ।</p>
<p>नापि विनाशः, आलोकेन हि विनाशिते आलोकापसारसमनन्तरमुत्पत्ति—
कारणाभावे कुतस्तमसामुपलब्धिः?</p>
<p>न चालोकाभाव एव कारणम्, अभावस्य शून्यरूपत्वेन अनाकारकत्वात् । न
चान्यदुत्पादे कारणं पश्यामः ।</p>
<p>नन्वेवमालोकाभावमात्रमेव तम इति स्यात् ।</p>
<p>नैवम्; न ह्यलोकाभाव एवात्र गृह्यते, अभावस्याप्रमेयत्वात् ।
आलोकज्ञानप्रत्यस्तमयमात्रादेव चालोकाभावव्यवहारसिद्धेः । यदि वात्राभावः
प्रतिभासत इत्युच्यते, ततो यस्याभावो यत्र चाभावस्तत्पदार्थद्वयपुरस्सरमत्र प्रतिभासेन
<pb n="537"/>
भवितव्यम्, अनवच्छिन्नस्याभावस्याप्रतिपत्तेः । न च तमसि गृह्यमाणे नियमेनालोक—
स्मरणम्, अस्मर्यमाणस्य न व्यवच्छेदकत्वम् । प्रतिभासानुगुणं चालम्बनं परिकल्प्यते,
न चाभावस्यातद्रूपस्य कृष्णरूपविशेषावभासिन्या तमस्सञ्चित्यानुगुण्यमस्ति ।</p>
<p>अपि चास्मिन् पक्षे आलोकाभावपर्यायता तमश्शब्दस्य । ततश्च
हस्तकरशब्दयोरिव तदर्थप्रतिभासभेदो न स्यात् । तस्मान्न किंचिदनुगृह्यते । किन्त्वग्रहण
एवायं ग्रहणाभिमानः, मिथ्याज्ञानस्य विपर्ययस्वरूपत्वात् । आह च विपर्ययोदाहरणं
<b>प्रशस्तपादः</b> 'व्यपगतघनपटलमचलजलनिधिसदृशवपुरम्बरतलमञ्जनचूर्णपुञ्जश्यामलं
शार्वरं तम' (प्रपाभा.) इति ।</p>
<p>नन्वेवमन्धकारप्रतीतेर्विपर्ययत्वे	विपर्ययात्मिकायास्तद्भावापत्तेरिदमुदाहरणं
युज्यते, न तु प्रवादात्मिकायाः । प्रवादात्मिकायां त्विदमुदाहृतं पुरस्तात् (ऋप्र. ३५७)।</p>
<p>तद्यथा— (शृप्र. ३५७)</p>
<b><lg>
<l>गन्धर्वपुरसुरायुधकुरङ्गतृष्णान्धकाररूपाणि ।</l>
<l>असतामसत्यदुर्ग्रहदुरापमलिनानि वृत्तानि ॥ ४३४ ॥</l>
</lg></b>
<p>उच्यते—(वाप. २.२९६)</p>
<b><lg>
<l>देशकालेन्द्रियगतैर्भेदैर्यैद् दृश्यतेऽन्यथा ।</l>
<l>यथा प्रसिद्धिर्लोकस्य तथा तद्‍व्यपदिश्यते ॥ ४३५ ॥</l>
</lg></b>
<p>तत्र प्रसिद्धार्थविपर्ययहेतुभ्यो मद्यविषपानमरुदेशावस्थानादिभ्यः प्रसिद्धा—
कारेष्वर्थेषु दर्शनविपर्यासो जायते । निशायां रक्तकम्बलहस्तिवनादिषु वर्णप्रमाण—
संहत्यादिभेदो दृश्यते । तिमिरोपघात—काच—कामलादिभ्यः केशोण्डुकद्विचन्द्रा—
दिष्वयथार्था प्रतीतिरुदयते । अर्धनिमीलिते चक्षुषि रूपभेदप्रतिपत्तिर्भवति ।
भ्रमणावस्थाननौयानादिषु च पृथिवीपर्वतादीनामन्यथाक्रमः उपलभ्यते । कारणापगमे
च पुनर्यथार्थैव प्रतिपत्तिरुदेति । तत्र सन्देहे सति यद्यत् समधिगतनिमित्तमन्यत्राविपर्यये
दृष्टसामर्थ्यं प्रसिद्धं <b> लोको हि सर्वेषां विदुषामविदुषां च व्यवहारव्यवस्था—
हेतुरलङ्घनीयः प्रमाणम्</b> । तदतिक्रमात् सर्वत्र वैरस्यं लभते । लोके च
केशोण्डुकद्विचन्द्रशुक्तिकारजतादीनामेव विपर्ययत्वेन प्रसिद्धिः, गन्धर्वनगरेन्द्रायुधमृग—
तृष्णान्धकारादीनां विपर्ययत्वेऽपि वा गन्धर्वनगरादिप्रवादोऽभ्यधिकं रूपमेतेषामिति ॥</p>
<pb n="538"/>
<b><lg>
<l>तदेतद् दोषहानं च गुणोपादानमेव च ।</l>
<l>ज्ञात्वा कुर्वन् कविः काव्यं प्रेत्य चेह च नन्दति ॥ ४३६ ॥</l>
</lg></b>
<b><lg>
<l>निर्दोषं गुणवद् यस्य सालङ्कारं रसान्वितम् ।</l>
<l>सतां वसति चेतस्सु वचः स दिवि मोदते ॥ ४३७ ॥</l>
</lg></b>
<b><lg>
<l>इत्येष	दोषपरिवर्जनया	गुणाना—</l>
<l>मावर्जनेन	च	किलोभयथान्तरङ्गः ।</l>
<l>काव्ये यथायथमलङ्कृतियोग उक्त—</l>
<l>स्तत्रैव बाह्यमथ तं क्रमशोऽभिधास्ये ॥ ४३८ ॥</l>
</lg></b>
<p><b>इति महाराजाधिराजश्रीभोजदेवविरचिते शृङ्गारप्रकाशे
दोषहानगुणोपादानप्रकाशो नाम</b></p>
<p><b>॥ नवमः प्रकाशः ॥९॥</b></p>
<lg><l>दर्शनान्तरगोक्षीरमिदं भोजोपपादितम्ं ।</l>
<l>साहित्यतत्त्वजिज्ञासुष्वलं दृगुपशोधने ॥</l></lg>
<pb n="539"/>
<p>अथ</p>
<p><b>श्रृङ्गारप्रकाशे दशमः प्रकाशः</b></p>
<p>शब्दार्थोभयालङ्कारप्रकाशो नाम</p>
<p>(<b><emph>११. अलङ्कारयोगः</emph></b>)</p>
<p>अथ अपास्तदोषस्य उपात्तगुणस्य च काव्यशरीरस्य चारुत्वोत्कर्षसिद्ध‍ये
प्राप्‍तकालः अलङ्कारयोग उच्यते । यतः—</p>
<b><lg>
<l>दीर्घापाङ्गं नयनयुगळं भूषयत्यञ्जनश्रीः</l>
<l>तुङ्गाभोगौ प्रभवति कुचावर्चितुं हारयष्टिः ।</l>
<l>मध्यक्षामे वपुषि लभते स्थाम कूर्पासलक्ष्मीः</l>
<l>श्रोणीबिम्बे गुरुणि रशनादामशोभां बिभर्ति ॥१॥</l>
</lg></b>
<p>अलङ्काराश्च त्रिधा— बाह्याः, आभ्यन्तराः, बाह्याभ्यन्तराश्च । तेषु —</p>
<p><b>बाह्या</b> वस्त्रमाल्यविभूषणादयः ।</p>
<p><b>आन्तरा</b> दन्तपरिकर्मनखच्छेदालककल्पनादयः ।</p>
<p><b>बाह्याभ्यन्तराः</b> स्‍नानधूपविलेपनाञ्जनमुखवासताम्बूलोपयोगादयः शरीरे ।</p>
<p>काव्यशरीरेऽपि —</p>
<p>१. वस्त्रमाल्यभूषणादिस्थानीया जात्यादयः <b>शब्दालङ्काराः</b>।</p>
<p>२. दन्तपरिकर्मादिस्थानीयाः स्वभावाख्यानादयः <b>अर्थालङ्काराः</b>।</p>
<p>३. स्‍नानधूपविलेपनादिस्थानीया उपमादयः <b>उभयालङ्काराः</b>
बाह्याभ्यन्तरोभयालङ्कारव्यपदेशं लभन्ते ।</p>
<p>(<b>१. शब्दालङ्काराः —२४</b>)</p>
<p>ये शब्दमेव व्युत्पत्त्यादिना भूषयन्ति ते शब्दालङ्काराः चतुर्विंशतिः —</p>
<p><b>'जातिः, गतिः, रीतिः, वृत्तिः, रचना, घटना, मुद्रा, छाया, युक्तिः,
उक्तिः, भणितिः, पठितिः, श्रव्यत्वं, प्रेक्ष्यत्वम्, अभिनेयत्वम्,
अध्येयत्वं, वाकोवाक्यं, प्रश्‍नोत्तरं, प्रहेलिका, गूढं, चित्रं, श्लेषः,
यमकम्, अनुप्रास'</b> इति । तेषु —</p>
<pb n="540"/>
<p>(<b>१. जातिः —६</b>)</p>
<p><b>संस्कृतप्राकृतादिर्जातिः</b> । सा षोढा—
शुद्धा, मिश्रा, सङ्कीर्णा, साधारणी असाधारणी, अपभ्रष्टा चेति । तत्र —
<b>शुद्धा</b> यथा—</p>
<b><lg>
<l>स एष भुवनत्रयप्रथितसंयमश्शङ्करो</l>
<l>बिभर्ति वपुषाधुना विरहकातरः कामिनीम् ।</l>
<l>अनेन किल निर्जिता वयमिति प्रियायाः करं</l>
<l>करेण परिताडयन् जयति जातहासः स्मरः ॥ २ ॥</l>
</lg></b>
<p><b>मिश्रा</b> यथा—</p>
<b><lg>
<l>इति स्तुतगुणः शिवो हरिविरिञ्चिनारायणैः</l>
<l>करोतु	भवतां	विभुर्भवसमुद्रपोतायितम् ।</l>
<l>उमाअ उवणे अवो सअलकज्जकल्लाणिणी</l>
<l>सिवा सिवपरा परं परममङ्गला मङ्गलम् ॥ ३ ॥</l>
</lg></b>
<p><b>सङ्कीर्णा</b> यथा—</p>
<b><lg>
<l>अकट—गुमटी चन्द्रज्योत्स्‍ना कलं किल कोइलो</l>
<l>लवइ अ मुहुर्याम्यो वायुर्निवाअर वाइ अ ।</l>
<l>अवि सखि अला रक्ताशोकस्तवापि मनोमुदे</l>
<l>नकजनकजं मानेनाद्य प्रियं प्रति जाहुदा ॥ ४ ॥</l>
</lg></b>
<lg><l>(अहो मनोज्ञा चन्द्रज्योत्स्‍ना कलं किल कोकिलो</l>
<l>लपति च मुहुर्याम्यो वायुः निर्वारको वाति च ।</l>
<l>अपि सखि आगतो रक्ताशोकस्तवापि मनोमुदे</l>
<l>नार्थोनार्थ मानेनाद्य प्रियं प्रति यामः ॥)</l></lg>
<p><b>साधारणी</b> यथा—(रुद्रट. ४.२१)</p>
<b><lg>
<l>क्रीडन्ति प्रसरन्ति मधु कमलप्रणयि लिहन्ति ।</l>
<l>भ्रमरा मित्र सुविभ्रमा मत्ता भूरि रसन्ति ॥ ५ ॥</l>
</lg></b>
<p><b>असाधारणी</b> यथा—</p>
<b><lg>
<l>भीष्मप्रोक्तानि वाक्यानि विद्वद्वक्त्रेषु शेरते ।</l>
<l>गोसे तिविञ्छिरिच्छोली तल्ल तूहे विवल्लिदा ॥ ६ ॥</l>
</lg></b>
<pb n="541"/>
<p><b>अपभ्रष्टा</b> यथा—</p>
<b><lg>
<l>मुद्धे गहणअ गेण्हउ तं धरि मुद्दं णिए हत्थे ।</l>
<l>णिच्‍चउ सुन्दरि तुह उवरि मम सुरअप्पहा अत्थि ॥ ७ ॥</l>
</lg></b>
<lg>
<l>(मुग्धे ग्रहणकं (रतमूल्यं) गृहाण त्वं धारय मुद्रां निजे हस्ते ।</l>
<l>निश्चयः सुन्दरि तवोपरि मम सुरतस्पृहा अस्ति ॥)</l>
</lg>
<p>अस्या अपि ह्यनुकरणे साधुत्वमिष्यते ॥</p>
<p>(<b>२. गतिः —६</b>)</p>
<p><b>गद्यपद्यमिश्रादिर्गतिः</b> । सा षोढा—</p>
<p>द्रुता, मध्या, विलम्बिता, द्रुतमध्या, द्रुतविलम्बिता, मध्यविलम्बितेति । तत्र—
पद्ये <b>द्रुता</b> यथा—</p>
<b><lg>
<l>अयि विजहीहि दृढोपगूहनं त्यज नवसङ्गमभीरु ! वल्लभम् ।</l>
<l>अरुणकरोद्गम एष वर्तते वरतनु ! सम्प्रवदन्ति कुक्कुटाः ॥ ८ ॥</l>
</lg></b>
<p><b>मध्या</b> यथा—</p>
<b><lg>
<l>आसीद्दैत्यो हयग्रीवः सुहृद्वेश्‍मसु यस्य ताः ।</l>
<l>प्रथयन्ति बलं बाह्वोः सितच्छत्रस्मिताः श्रियः ॥ ९ ॥</l>
</lg></b>
<p><b>विलम्बिता</b> यथा— (प्रप्राभा. मङ्गलश्‍लोकः)</p>
<b><lg>
<l>प्रणम्य हेतुमीश्वरं मुनिं कणादमन्नतः ।</l>
<l>पदार्थधर्मसंग्रहः	प्रवक्ष्यते	महोदयः ॥ १०॥</l>
</lg></b>
<p><b>द्रुतमध्या</b> यथा—(रघु. ९.६७)</p>
<b><lg>
<l>अथ तुरगसमीपादुत्पतन्तं मयूरं
न स रुचिरकलापं बाणलक्ष्मीचकार ।</l>
<l>सपदि गतमनस्कश्चित्रमाल्यानुकीर्णे
रतिविगलितबन्धे केशपाशे प्रियायाः ॥ ११ ॥</l>
</lg></b>
<p><b>द्रुतविलम्बिता</b> यथा—</p>
<b><lg>
<l>अवतु वः सवितुस्तुरगावली समभिलङ्घिततुङ्गपयोधरा ।</l>
<l>स्फुरितमध्यगतारुणनायका मरकतैकलतेव नभःश्रियः ॥ १२ ॥</l>
</lg></b>
<p><b>मध्यविलम्बिता</b> यथा—(राच. ११.११६)</p>
<b><lg>
<l>दुन्दुभयो दिवि दध्वनुरुच्‍चैरुच्‍चकराः कपयश्च ववल्गुः ।</l>
<l>सिद्धनिकायकराब्जविमुक्तं माल्यमथाङ्गदमूर्ध्‍नि पपात ॥ १३ ॥</l>
</lg></b>
<pb n="542"/>
<p>एवं गद्येऽपि लघुगुरुमिश्रवर्णविन्यासभूयस्त्वेन द्रुतविलंम्बितमध्यादिगतयो
गवेषणीयाः ॥</p>
<p>(<b>३. रीतिः —६</b>)</p>
<p><b>विदर्भादीनां वाक्यरचनावर्त्म रीतिः</b> । सा षोढा—</p>
<p>वैदर्भी, पाञ्चाली, गौडीया, आवन्तिका, लाटीया, मागधी च । तासु —
असमस्तपदा <b>वैदर्भी,</b> यथा—(कुसं. ५.४)</p>
<b><lg>
<l>मनीषिताः सन्ति गृहेषु देवतास्तपः क्‍व वत्से क्‍व च तावकं वपुः ।</l>
<l>पदं सहेत भ्रमरस्य पेलवं शिरीषपुष्पं न पुनः पतत्रिणः ॥ १४ ॥</l>
</lg></b>
<p>समस्तपञ्चषपदा <b>पाञ्चाली,</b> यथा—</p>
<b><lg>
<l>गात्राभिघातदलिताङ्गदजर्जराणां गण्डस्थलीलुठितकुण्डलताडितनाम् ।</l>
<l>क्षोभस्फुटन्मुकुटकोटिविघट्टितानां नादोऽभवज्झणझणामुखरो मणीनाम् ॥ १५ ॥</l>
</lg></b>
<p>यथाशक्ति समस्तपदा <b>गौडीया,</b> यथा—</p>
<b><lg>
<l>यस्यावस्कन्दलीलाचलितबलपरिस्पन्दखर्वीकृतोर्वी—
संरम्भस्तम्भनाग्रोन्नमितभरनमत्कन्धरासन्धिरासीत्	।</l>
<l>शेषो विस्फारफुल्लस्फुटपृथुलफणाफूत्कृताग्‍निस्फुलिङ्ग—
स्फूर्जत्सन्दोहसन्देहितविकटशिखामण्डलीरत्‍नखण्डः	॥ १६॥</l>
</lg></b>
<p>वैदर्भादीनामन्तरालरीति<b>रावन्तिका</b>, यथा</p>
<b><lg>
<l>एतानि	निस्सहतनोरसमञ्जसानि
शून्यं मनः पिशुनयन्ति पदानि तस्याः ।</l>
<l>एते च मार्गतरवः प्रथयन्ति ताप—
मालम्बितोज्झितपरिग्लपितैः	प्रवालेः ॥ १७ ॥</l>
</lg></b>
<p>मिश्ररी<b>तिर्लाटीया</b>, यथा—</p>
<b><lg>
<l>अयमुदयति मुद्राभञ्जनः पद्मिनीनामुदयगिरिवनालीबालमन्दारपुष्पम् ।</l>
<l>विरहविधुरकोकद्वन्द्वबन्धुर्विभिन्दन् कुपितकपिकपोलक्रोडताम्रस्तमांसि ॥ १८ ॥</l>
</lg></b>
<p>खण्डरीति<b>र्मागधी</b>, यथा—</p>
<b><lg>
<l>करिकबलनशिष्टैः शाखिशाखाग्रपत्रैररुणसरणयोऽमी सर्वतो भीषयन्ते ।</l>
<l>चलितशबरसेनादत्तगोशृङ्गचण्डध्वनिचकितवराहव्याकुला विन्ध्यपादाः ॥ १९ ॥</l>
</lg></b>
<pb n="543"/>
<p>(<b>४. वृत्तिः —६</b>)</p>
<p><b>विकासविक्षेपविस्तरसङ्कोचेषु चेतसो वर्त्तयित्री वृत्तिः</b> । सा षोढा—</p>
<p>कैशिकी, आरभटी, भारती, सात्वती, मध्यमारभटी, मध्यमकैशिकी च । तासु
सुकुमारसन्दर्भार्था <b>कैशिकी,</b> यथा—</p>
<b><lg>
<l>शशिरुचिषु दलेषु नागवल्ल्या विचकिलदामनि चन्दने च हृद्ये ।</l>
<l>कुवलयिनि पुराणसीधुपात्रे तरलदृशामपतन् दृशः प्रिये च ॥ २० ॥</l>
</lg></b>
<p>प्रौढसन्दर्भार्था <b>आरभटी,</b> यथा—(पृ. ३४१ (वेसं. ३.३२) )</p>
<p><b>'यो यश्शस्त्रं बिभर्ति स्वभुजगुरुमदः पाण्डवीनां चमूनाम्'</b> इत्यादि ।</p>
<p>सुकुमारेऽर्थे नातिप्रौढसन्दर्भा <b>भारती,</b> यथा—(वेसं. १.३)</p>
<b><lg>
<l>उत्तिष्ठन्त्या रतान्ते भरमुरगपतौ पाणिनैकेन कृत्वा
धृत्वा चान्येन वासो विगलितकबरीबारमंसं वहन्त्याः ।</l>
<l>भूयस्तत्कालकान्तिद्विगुणितसुरतप्रीतिना शौरिणा वः
शय्यामालम्ब्य नीतं वपुरलसलसद्‍बाहु लक्ष्म्या पुनातु ॥ २१ ॥</l>
</lg></b>
<p>प्रौढेऽर्थे नातिसुकुमारसन्दर्भा <b>सात्वती,</b> यथा—</p>
<b><lg>
<l>वन्द्यौ	द्वावपि	तावनार्यचरितप्राप्‍तप्रतिष्ठोदयौ
भीमो भीमपराक्रमः स च मुनिर्भास्वत्कुठारायुधः ।</l>
<l>एकेनामृतवद् विदार्य करजैः पीतान्यसृञ्जि द्विषा—
मन्येनापि हताहितास्त्रसरसि स्‍नातं क्रुधः शान्तये ॥ २२ ॥</l>
</lg></b>
<p>सुकुमारेऽर्थे प्रौढोक्तिः <b>मध्यमकैशिकी,</b> यथा—</p>
<b><lg>
<l>किं द्वारि दैवहतिके ! सहकारकेण
संवर्धितेन विषपादप एष पापः ।</l>
<l>अस्मिन् मनागपि विकसविकारभाजि
भीमा	भवन्ति	मदनज्वरसन्निपाताः ॥ २३ ॥</l>
</lg></b>
<p>प्रौढेऽर्थे सुकुमारोक्ति<b>र्मध्यमारभटी</b>, यथा—(कामी.)</p>
<b><lg>
<l>त्वं नागराज ! बहुशोऽस्य नितम्बभागं
भोगेन	गाढमभिवेष्टय मन्दराद्रेः ।</l>
<l>सोढाविषह्यवृषवाहनयोगलीला—
पर्यङ्कबन्धनविधेस्तव	कोऽतिभारः ॥ २४ ॥</l>
</lg></b>
<pb n="544"/>
<p>(<b>५. रचना —६</b>)</p>
<p><b>यथावच्छब्दार्थयोर्निवेशो रचना</b> । सा षोढा —</p>
<p>शब्दरचना, अर्थरचना, पर्यायरचना, पदरचना, वाक्यरचना, क्रमरचना चेति । तासु—
<b>शब्दरचना</b> यथा—</p>
<b><lg>
<l>तवाभिषेके मदनातुराया हस्ताच्‍च्युतो हेमघटो युवत्याः ।</l>
<l>सोपानमासाद्य करोति शब्दं टंटं टटंटं टटटं टटंटम् ॥ २५ ॥</l>
</lg></b>
<p><b>अर्थरचना</b> यथा—</p>
<b><lg>
<l>दिक्‍कालात्मसमैव यस्य१ विभुता, २यस्तत्र विद्यतते,
यत्राऽमुष्य सुधीभवन्ति किरणा३, राशोः स यासामभूत्४ ।</l>
<l>यस्तत्पित्तमुषःसु५ यश्‍च ६हविषे, यश्‍चास्य* जीवातवे७
वोढा यद्‍गुणमेष८ मन्मथरिपोस्ताः पान्तु वो मूर्त्तयः ॥ २६ ॥१</l>
</lg></b>
<p><b>पर्यायरचना</b> यथा—</p>
<b><lg>
<l>कणइल्लि च्‍चिअ जाणइ कुंतपलप्पाइ कीरसंलवइ ।</l>
<l>पूसअभासं मुंचसु ण हु रे हं धव्ववाआढी ॥ २७ ॥</l>
</lg></b>
<lg>
<l>(शुक्‍येव जानाति शुकप्रलपितानि कीरसंलापिनि !</l>
<l>कीरभाषां मुञ्च न खलु रे अहं धृष्टशुकी ॥)</l>
</lg>
<p><b>पदरचना</b> यथा—(कामी.)</p>
<b><lg>
<l>लोलल्लाङ्गुलवल्लीवलयितवकुवलानोकहस्कन्धलोलै—
र्गोलाङ्गुलैर्नदद्भिः	प्रतिरसितजरत्कन्दरामन्दिरेषु ।</l>
<l>खण्डेषूद्दण्डपिण्डीतगरतरलनाः प्रापिरे येन वेला—
मालम्ब्योत्तालतल्लस्फुटितपुटकिनीबन्धवो	गन्धवाहाः ॥ २८ ॥</l>
</lg></b>
<p><b>वाक्यरचना</b> यथा—</p>
<b><lg>
<l>पतिश्वशुरता	ज्येष्ठे	पतिदेवरतानुजे ।</l>
<l>मध्यमेषु च पाञ्चाल्याः त्रितयं त्रितयं त्रिषु ॥ २९ ॥</l>
</lg></b>
<!-- NOTES pg=544!-->
१. व्योम २. सूर्य ३. चन्द्रः ४. आपः ५. अग्‍नि ६. यजमानः ७. वायुः ८. पृथिवी ।
* ज्योशेररावघयोस्तु पाठः— <b>यत्तत्पित्तमुषः स यस्य हविषे</b> द्र.स.क. २.५३. उ. रत्‍नेश्‍वरः ।
<pb n="545"/>
<p><b>क्रमरचना</b> यथा—</p>
<b><lg>
<l>नीलाब्जानां	नयनयुगलद्राघिमा	दत्तपत्रः
कुम्भावैभौ	कुचपरिकरः	पूर्वपक्षीचकार ।</l>
<l>भ्रूविभ्रान्तिर्मदनधनुषो	विभ्रमानन्ववादीद्
वक्त्रज्योत्स्‍ना शशधररुचं दूषयामास यस्याः ॥ ३० ॥</l>
</lg></b>
<p>(<b>६. घटना —६</b>)</p>
<p><b>पदार्थानां परस्परमुपश्लेषो घटना</b> । सा षोढा—</p>
<p>प्रक्रान्तघटना, अप्रक्रान्तघटना, अतिक्रान्तघटना, पदघटना, वाक्यघटना,
प्रकीर्णघटना चेति । तासु —</p>
<p><b>प्रक्रान्तघटना</b> यथा—(कुसं. ६.३)</p>
<b><lg>
<l>स तथेति प्रतिज्ञाय विसृज्य कथमप्युमाम् ।</l>
<l>ऋषीञ् ज्योतिर्मयान् सप्‍त सस्मार स्मरशासनः ॥ ३१ ॥</l>
</lg></b>
<p><b>अप्रकान्तघटना</b> यथा—</p>
<b><lg>
<l>अत्राप्युदाहरन्तीममितिहासं	पुरातनम् ।</l>
<l>निषादस्य च संवादमृषेः संवरणस्य च ॥ ३२ ॥</l>
</lg></b>
<p><b>अतिक्रान्तघटना</b> यथा—(राच.१.१८)</p>
<b><lg>
<l>तस्य चक्रुश्चमत्कारं व्यतीतसमया अपि ।</l>
<l>स्मितार्द्रमुकुलोद्भेदाः	कदम्बबनराजयः ॥ ३३ ॥</l>
</lg></b>
<p><b>पदघटना</b> यथा—</p>
<b><lg>
<l>छिन्नेन पतता वह्नौ यन्मुखेन हठात्कृते ।</l>
<l>स्वेति हेति हरेणोक्तेः स्वाहाऽऽसीत् सैष रावणः ॥ ३४ ॥</l>
</lg></b>
<p><b>वाक्यघटना</b> यथा—(विक्र. ४.३३)</p>
<b><lg>
<l>हंस प्रयच्छ मे कान्तां गतिस्तस्यास्त्वया हृता ।</l>
<l>विभावितैकदेशेन	देयं	यदभियुज्यते ॥ ३५ ॥</l>
</lg></b>
<p><b>प्रकीर्णघटना</b> यथा—(माघ. ३.७४)</p>
<b><lg>
<l>साटोपमुर्वीमनिशं नदन्तो यैः प्लावयिष्यन्ति समन्ततोऽमी ।</l>
<l>तान्येकदेशान्निभृतं पयोधेः सोऽम्भांसि मेघान् पिबतो ददर्श ॥ ३६ ॥</l>
</lg></b>
<pb n="546"/>
<p>(<b>७. मुद्रा —६</b>)</p>
<p><b>साभिप्रायवचनविनिवेशो मु्द्रा</b> । षोढा—</p>
<p>पदमुद्रा, विभक्तिमुद्रा, वचनमुद्रा, वाक्यमुद्रा, समुच्‍चयमुद्रा, संवृतिमुद्रा चेति । तासु
<b>पदमुद्रा</b> यथा—(बारा. १.४०)</p>
<b><lg>
<l>निर्माल्यं नयनश्रियः कुवलयं वक्त्रस्य दासः शशी
भ्रूयुग्मस्य सनाभि गन्मथधनुर्ज्योत्स्‍ना स्मितस्याञ्चलः ।</l>
<l>सङ्गीतस्य	च	मत्तकोकिलरुतान्युच्छिष्टमेणीदृशः
सर्वाङ्गीणमहो विधेः परिणतं विज्ञानचित्रं चिरात् ॥ ३७ ॥</l>
</lg></b>
<p><b>विभक्तिमुद्रा</b> यथा—(विसा. १.८)</p>
<b><lg>
<l>श्रियः प्रसूते विपदो रुणाद्धि यशांसि सूते मलिनं प्रमार्ष्टि ।</l>
<l>संस्कारशौचेन परं पुनीते शुद्धा हि बुद्धिः किल कामधेनुः ॥ ३८ ॥</l>
</lg></b>
<p><b>वचनमुद्रा</b> यथा—(उराच. १.९)</p>
<b><lg>
<l>विश्वम्भरा	भगवती	भवतीमसूत
राजा प्रजापतिसमो जनकः पिता ते ।</l>
<l>तेषां वधूस्त्वमसि नन्दिनि ! पार्थिवानां
येषां कुलेषु सविता च गुरुर्वयं च ॥ ३९ ॥</l>
</lg></b>
<p><b>वाक्यमुद्रा</b> यथा—</p>
<b><lg>
<l>यत् स्वच्छे सलिलात्मनि प्रतिफलेद्देवे त्रियामापतौ
पीयूषाकृति पर्यवस्यति किल ज्योत्स्‍नेति तत्त्वान्तरम् ।</l>
<l>तिग्मं धाम चिरं चकास्ति दिवि यत् तत्रास्ति दिव्यः पुमान्
यं विज्ञातवतां त्रुटनित निखिला भूयो भवग्रन्थयः ॥ ४० ॥</l>
</lg></b>
<p><b>समुच्‍चयमुद्रा</b> यथा—(हव.)</p>
<b><lg>
<l>जातश्चायं मुखेन्दुस्ते भ्रुकुटीप्रणयी पुरः ।</l>
<l>गतं च वसुदेवस्य कुलं नामावशेषताम् ॥ ४१ ॥</l>
</lg></b>
<p><b>संवृतिमुद्रा</b> यथा—</p>
<b><lg>
<l>मणिरत्‍नं प्रसेनस्य तच्‍चानार्येण विष्णुना ।</l>
<l>लब्धं येनाद्य योगेन किं कीर्तितेन वः ॥ ४२ ॥</l>
</lg></b>
<pb n="547"/>
<p>(<b>८. छाया —६</b>)</p>
<p><b>अन्योक्तीनामनुकरणं छाया</b> । सा षोढा—</p>
<p>लोकोक्तिच्छाया, छोकोक्तिच्छाया, मुग्धोक्तिच्छाया, पोटोक्तिच्छाया,
स्खलितोक्तिच्छाया, असमञ्जसोक्तिच्छाया चेति । तासु—</p>
<p><b>लोकोक्तिच्छाया</b> यथा—(मेघ.१०७)</p>
<b><lg>
<l>शापान्ते मे भुजगशयनादुत्थिते शार्ङ्गपाणौ
मासानन्यान् गमय चतुरो लोचने मीलयित्वा ।</l>
<l>पश्चादावां विरहगुणितं तं तमात्माभिलाषं
निर्वेक्ष्यावः	परिणतशरच्‍चन्द्रिकासु	क्षपासु ॥ ४३ ॥</l>
</lg></b>
<p><b>छेकोक्तिच्छाया</b> यथा—</p>
<b><lg>
<l>यो हि दीर्घासिताक्षस्य विलासवलितभ्रुवः ।</l>
<l>कान्तामुखस्यावशगस्तस्मै	नृपशवे	नमः ॥ ४४ ॥</l>
</lg></b>
<p><b>मुग्धोक्तिच्छाया</b> यथा—</p>
<b><lg>
<l>किं स स्वर्गे तरुः कोऽपि यस्य पुष्पं निशाकरः ।</l>
<l>ते वृक्षाः कीदृशा मातर्येषां मुक्ताफलं फलम् ॥ ४५ ॥</l>
</lg></b>
<p><b>पोटोक्तिच्छाया</b> यथा—</p>
<b><lg>
<l>तिलकमसहाम्मि सोढुं घनसारेणातिसारदोषो मे ।</l>
<l>लम्भयति च दौर्वर्ण्यं कुङ्कुमरागो ममाङ्गानि ॥ ४६ ॥</l>
</lg></b>
<p><b>स्खलितोक्तिच्छाया</b> यथा—</p>
<b><lg>
<l>पिपि प्रिय सस स्वयं मुमु मुखासवं देहि मे
तत त्यज दुदु द्रुतं भभभ भाजनं काञ्चनम् ।</l>
<l>इति	स्खलितजल्पितं	मदवशात्कुरङ्गीदृशः
प्रगे	हसितहेतवे	सहचरीभिरध्यैयत ॥ ४७ ॥</l>
</lg></b>
<p><b>असमञ्जसोक्तिच्छाया</b> यथा—</p>
<b><lg>
<l>दृष्टः कथं सुतनु किं कुरुते किमस्मद्—
वार्ता स पृच्छति शृणोति निवेद्यमानाम् ।</l>
<l>आस्तां किमस्य कथया कथयाशु ताव—
दत्रागमिष्यति न वा खलु सोऽभिमानी ॥ ४८ ॥</l>
</lg></b>
<pb n="548"/>
<p>(<b>९. युक्तिः —६</b>)</p>
<p><b>शब्दस्यार्थस्य वा परस्परमयुज्यमानस्य योजनं युक्तिः</b> । सा षोढा—</p>
<p>पदविषया, पदार्थविषया, वाक्यविषया, वाक्यार्थविषया, प्रकरणविषया,
प्रबन्धविषया चेति । तासु —</p>
<p>योगवृत्तिपरम्परा अङ्गाङ्गिभावपरम्परा पर्यायपरम्परेत्यादि । <b>पदविषया</b> यथा—(सूश.)</p>
<b><lg>
<l>जम्भारातीभकुम्भोद्‍भवमिव दधतः सान्द्रसिन्दूररेणु ।</l>
<l>रक्ताः	सिक्ता	इवौघैरुदयगिरितटीधातुधाराद्रवस्य ॥ ४९ ॥</l>
</lg></b>
<b><lg>
<l>लक्ष्मीमाक्रष्टुकामा इव कमलवनोद्धाटनं कुर्वते ये ।</l>
<l>भक्तिप्रह्वाय दातुं मुकुलपुटकुटोकोटरक्रोटरक्रोडलीनाम् ॥ ५० ॥</l></lg></b> (सूश.)
<b><lg>
<l>तुरङ्गकान्तामुखहव्यवाहज्वालेव भित्त्वा जलमुल्ललास ॥ ५१ ॥</l></lg></b> (माघ. ३.३३)
<p>जातिक्रियागुणद्रव्याणां <b>युक्तिः, पदार्थविषया</b> यथा—</p>
<b><lg>
<l>स्त्रीपुंनपुंसमनघं भवमानतोऽस्मि ॥ ५२ ॥</l>
</lg></b>
<b><lg>
<l>शैलाधिराजतनया न ययौ न तस्थौ ॥ ५३ ॥</l></lg></b> (कुसं. ५.८५)
<b><lg>
<l>साब्भ्रेऽह्नीव स्थलकमलिनीं न प्रबुद्धां न सुप्‍ताम् ॥ ५४ ॥</l></lg></b> (मेघ. ८९)
<b><lg>
<l>पायादेकं	मदनविजयद्वेषिणस्तद्	वपुर्वः ॥ ५५ ॥</l>
</lg></b>
<p>वाक्‍यगर्भो वाक्यसमुच्‍चयः वाक्यसंवृतिरित्यादिः <b>वाक्यविषया,</b> यथा—</p>
<p><b>दिङ्‍मातङ्गघटाविभक्तचतुराघाटा मही साध्यते (द्र. ७.१४८)</b></p>
<p>क्रियासमुच्‍चयसमभिव्याहाराभ्यासादिभिः <b>वाक्यार्थविषया,</b> यथा—(माघ. १.५१)</p>
<b><lg>
<l>पुरीमवस्कन्द लुनीहि नन्दनं मुषाण रत्‍नानि हरामराङ्गनाः ।</l>
<l>विगृह्य चक्रे नमुचिद्विषा बली य इत्थमस्वास्थ्यमहर्निश दिवः ॥ ५६ ॥</l>
</lg></b>
<p>अश्रद्धेयपर्वतादिवर्णनोत्पत्तिहेतुः <b>प्रकरणविषया,</b> यथा—(माघ. ४.१०)</p>
<b><lg>
<l>मुदे मुरारेरमरैः सुमेरोरानीय यस्योपचितस्य शृङ्गैः ।</l>
<l>भवन्ति नोद्दामगिरां कवीनामुच्छ्रायसौन्दर्यगुणा मृषोद्याः ॥ ५७ ॥</l>
</lg></b>
<p>प्रबन्धव्यापिवस्तूपपत्तिहेतुः <b>प्रबन्धविषया,</b> यथा—(मेघ.५)</p>
<b><lg>
<l>धूमज्योतिस्सलिलमरुतां सन्निपातः क्‍व मेघ—
स्सन्देशार्थाः क्‍व पटुकरणैः प्राणिभिः प्रापणीयाः ।</l>
<l>इत्यौत्सुक्यादपरिगणयन्	गुह्यकस्तं	ययाचे
कामार्ता	हि	प्रकृति(प्रणय)कृपणाश्चेतनाचेतनेषु ॥ ५८ ॥</l>
</lg></b>
<pb n="549"/>
<p>(<b>१०. उक्‍तिः —६</b>)</p>
<p>विधिनिषेधादेरभिधाम् <b>उक्तिः</b> । षोढा—</p>
<p>विधिः, निषेधः, अधिकारः, परिसङ्ख्या, विकल्पः, नियम इति । तेषु—
अप्राप्‍तौ प्रापणवचनं <b>विधिः,</b> यथा—(शाकु. ४.१८)</p>
<b><lg><l>शुश्रूषस्व गुरून् कुरु प्रियसखीवृतिं सपत्‍नीजने ॥ ५९ ॥</l></lg></b> इत्यादि
प्राप्‍तौ निवारणं <b>निषेधः,</b> यथा—(शाकु. ४.१८)
<b><lg><l>भर्तुर्विप्रकृतापि रोषणतया मा स्म प्रतीपं गमः ॥ ६० ॥</l>
</lg></b>
<p>विधिनेषेधयोग्यताधिकारः, यथा—(शाकु. ४.१८)</p>
<b><lg>
<l>भूयिष्ठं भव दक्षिणा परिजने भाग्येष्वनुत्सोकिनी ।</l>
<l>यान्त्येवं गृहिणीपदं युवतयो वामाः कुलस्याधयः॥ ६१ ॥</l>
</lg></b>
<p>विधिनिषेधाभ्यां शेषप्रतिषेधाभ्यनुज्ञाने <b>परिसङ्ख्या,</b> यथा—</p>
<b><lg>
<l>पञ्च पञ्चनखा भक्ष्या वामेनाक्ष्णा न पश्‍यति ।</l>
<l>काठिन्यमस्याः कुचयोः किमसद्यन्न रोचते ॥ ६२ ॥</l>
</lg></b>
<p>जातिक्रियागुणद्रव्येषु उभयावलम्बी <b>विकल्पः,</b> यथा—(मनु. ६.६)</p>
<b><lg>
<l>पुत्रेषु दारान्निक्षिप्य वनं गच्छेत् सहैव वा ॥ ६३ ॥</l>
</lg></b>
<b><lg>
<l>धर्मार्थकामान् धर्मं वा ब्रह्म वा ब्राह्मणश्चरेत् ॥ ६४ ॥</l>
</lg></b>
<p>अयोगान्ययोगात्यन्तायोगव्यवच्छेदो <b>नियमः,</b> यथा—</p>
<b><lg>
<l>विवादोऽपार्थ एवायं पार्थ एव धनुर्धरः ।</l>
<l>यो न केवलमात्मीयैः परैरप्यभिनन्द्यते ॥ ६५ ॥</l>
</lg></b>
<p>(<b>११. भणितिः —६</b>)</p>
<p><b>उक्तेरेव प्रकारान्तराख्यानं भणितिः</b> । सा षोढा—</p>
<p>सम्भावनाभणितिः, असम्भावनाभणितिः, कल्पनाभणितिः, आश्चर्यभणितिः,
संवृतिभणितिः, विशेषभणितिरिति । तासु —</p>
<p><b>सम्भावनाभणितिः</b>—(विसा. ३.१४)</p>
<b><lg>
<l>सद्योद्रावितकेतकोदरदलस्त्रोतःश्रियं	बिभ्रती
येयं	मौक्तिकदामगुम्फनविधेर्योग्यच्छविः	प्रागभूत् ।</l>
<l>उत्सेक्या कलशीभिरञ्जलिपुटैः पेया मृणालाङ्कुरै—
र्मातव्या च शशिन्यमुग्धविभवे सा वर्तते चन्द्रिका ॥ ६६ ॥</l>
</lg></b>
<pb n="550"/>
<p><b>असम्भावनाभणिति</b>र्यथा—(विसा. १.२०)</p>
<b><lg>
<l>क्‍व पेयं ज्योत्स्‍नाम्भो वदनबिसवल्लीसरणिभि—
र्मृणालीतन्तुभ्यः	सिचयरचना	कुत्र	भवति ।</l>
<l>क्‍व वा पारीमेयो बत बकुलदाम्‍नां परिमलः
कथं स्वप्‍नं साक्षात् कुवलयदृशं कल्पयतु ताम् ॥ ६७ ॥</l>
</lg></b>
<p><b>कल्पनाभणितिः</b> यथा—</p>
<b><lg>
<l>दृश्‍यं दृशां सहस्त्रैर्मनसामयुतैर्विभावनीयं च ।</l>
<l>सुकृतशतकोटिभोग्यं किमपि वयः सुभ्रुवः स्वदते ॥ ६८ ॥</l>
</lg></b>
<p><b>आश्चर्यभणिति</b>र्यथा—</p>
<b><lg>
<l>ज्योतिर्भ्यस्तदिदं	तमस्समुदितं	जातेऽयमद‍्भ्यश्शिखी
पीयूषादिदमुत्थितं	विषमयं	छायाप्‍तजन्माऽऽतपः ।</l>
<l>को नामास्य विधिः प्रसान्तिषु भवेद् गाढं द्रढीयानयं
ग्रन्थिर्यत् प्रियतोऽपि विप्रियमिदं सख्यः कृतं सान्त्वनैः ॥ ६९ ॥</l>
</lg></b>
<p><b>संवृतिभणिति</b>र्यथा—(विक्र. २.३)</p>
<b><lg>
<l>आभरणस्याभरणं प्रसाधनविधेः प्रसाधनविशेषः ।</l>
<l>उपमानस्यापि सखे ! प्रत्युपमानं वपुस्तस्याः ॥ ७० ॥</l>
</lg></b>
<p><b>विशेषभणिति</b>र्यथा—(माघ. २.१६)</p>
<b><lg>
<l>रेवतीवदनोच्छिष्टपरिपूतपुटे	दृशौ ।</l>
<l>वहन् हली मदक्षीबः पानगोष्ठ्यां पुनातु वः ॥ ७१ ॥</l>
</lg></b>
<p>(<b>१२. पठितिः —६</b>)</p>
<p><b>काक्‍वादिना वाक्योच्‍चारणं पठितिः ।</b> सा षोढा—</p>
<p>काकुः, स्वरः, विच्छेद, कान्तिः, अभिनयः, अपदेश इति । तासु—
<b>काकु</b>र्यथा—(वेसं. २.२०)</p>
<b><lg>
<l>म्यस्ता न भ्रुकुटिर्न बाष्पसलिलेनाच्छादिते लोचने
नीतं नाननमन्यतः सशपथं नाहं स्पृशन् वारितः ।</l>
<l>तन्व्या	मग्‍नपयोधरं	भयवशादाविद्धमालिङ्गितं
भङ्क्तास्या नियमस्य भीषणमरुन्नायं वयस्यो मम ॥ ७२ ॥</l>
</lg></b>
<pb n="551"/>
<p><b>स्वरो</b> यथा—</p>
<b><lg>
<l>सुभ्रु! त्वं कुपितेत्यपास्तमशनं त्यक्ता कथा योषितां ॥</l></lg></b> ॥ ७३ ॥ (पृ.३६०)
<p><b>विच्छेदो</b> यथा—(ध्वन्यालोक २.२२/२३)</p>
<b><lg>
<l>येन ध्वस्तमनोभवेन बलिजित्कायः पुरास्त्रीकृतः ॥ ७४ ॥</l>
</lg></b>
<p><b>कान्ति</b>र्यथा—(कीव. १.१०)</p>
<b><lg>
<l>यस्यारिजातं नृपतेरपश्यदवलम्बनम् ।</l>
<l>ययौ निर्झरसम्भोगैरपश्यदबलं वनम् ॥ ७५ ॥</l>
</lg></b>
<p><b>अभिनयो</b> यथा—</p>
<b><lg>
<l>एद्दहमेत्तत्थणिआ ॥ ७६ ॥</l></lg></b> (पृ॰ ३६४)
<p><b>अपदेशो</b> यथा—</p>
<b><lg>
<l>इतः स दैत्यः प्राप्‍तश्रीः ॥ ७७ ॥</l></lg></b> (कुसं. २.५५)
<p>(<b>१३. श्रव्यम् —६</b>)</p>
<p><b>श्रुतिसुखमात्रजननं श्रव्यम् ।</b> तत्षोढा—</p>
<p>आशीः, नान्दी, नमस्कृतिः, वस्तुनिर्देशः, ध्रुवा, आक्षिप्‍तिकेत्यादि । तत्र
लिङ्लोड्वाच्योऽर्थविशेष <b>आशीः</b>, यथा—</p>
<b><lg>
<l>भूयाद् वः श्रेयसे देवः पार्वतीदयितो हरः ॥ ७८ ॥</l>
</lg></b>
<b><lg>
<l>पातु वः परमं ज्योतिरवाङ्‌मनसगोचरम् ॥ ७९ ॥</l></lg></b> (काव्याद. २.३५७)
<p>रङ्गमङ्गलान्तस्वस्त्ययनं <b>नान्दी</b>, यथा—(कम. १.१)</p>
<b><lg>
<l>भद्दं भोदु सरस्सईअ कइणो णंदंतु वासाइणो
अण्णाणं पि परं पअट्ठदु वरा वाणी छइल्लप्पिआ ।</l>
<l>वच्छोमी तह माअही फुरदु णो सा किं अ पंचालिआ
रीदीयो विलिहंतु कव्वकुसला जोह्‍णं चओरा विअ ॥ ८० ॥</l>
</lg></b>
<lg>
<l>(भद्रं भवतु सरस्वत्याः कवयो नन्दन्तु व्यासादयः
अन्येषामपि परं प्रवर्ततां वरा वाणी विदग्धप्रिया ।</l>
<l>वैदर्भी तथा मागधी स्फुरतु नः सा किं च पाञ्चालिका
रीतिका विलिहन्तु काव्यकुशला ज्योत्स्नां चकोरा इव ॥)</l>
</lg>
<p>स्तुतिर्नमोवाक्यं वा <b>नमस्क्रिया</b>, यथा—</p>
<b><lg>
<l>जयति ब्रह्मभूः शम्भुः ॥ ८१ ॥</l>
</lg></b>
<pb n="552"/>
<b><lg>
<l>वन्देमहि महेश्वरम् ॥ ८२ ॥</l>
</lg></b>
<b><lg>
<l>इदं गुरुभ्यः पूर्वेभ्यो नमोवाकं प्रशास्महे ॥ ८३ ॥</l></lg></b> (उराच. १.१)
<p>कथाशरीरव्यापिनो नायकादेरभिधानं <b>वस्तुनिर्देशः</b>, यथा—</p>
<b><lg>
<l>अस्त्युद्दामजटाभारभ्रान्तगङ्गाम्बुशेखरः ।</l>
<l>आदिदेवो हरो नाम सृष्टिसंहारकारणम् ॥ ८४ ॥</l>
</lg></b>
<p>पात्रप्रवेशादिसूचकं वाक्यं <b>ध्रुवा</b>, यथा</p>
<b><lg>
<l>मअ—वह—णिमित्त—णिग्गअ—मइन्द—सुण्णं गुहं णिएऊण ।</l>
<l>लद्धावसरो गहिऊण मोत्तिआइं गओ वाहो ॥ ८५ ॥</l>
</lg></b>
<lg>
<l>(मुगवधनिमित्तनिर्गतमृगेन्द्रशून्यां गुहां निरूप्य ।</l>
<l>लब्धावसरो गृहीत्वा मौक्तिकानि गतो व्याधः ॥)</l>
</lg>
<p>अभिधित्सितरागविशेषप्रयोगमात्रफलं वचनमा<b>क्षिप्‍तिका</b>, यथा—</p>
<b><lg>
<l>पअपीडिअमहिसासुरदेहेहिं	भुअणभअलुआवअ/ससिलेहिं ।</l>
<l>सुरसुहदेत्तवलिअधवलच्छिहिं जअइ सहासं वअणु महलच्छिहिं ॥ ८६ ॥</l>
</lg></b>
<lg>
<l>(पदपीडितमहिषासुरदेहाया	भुवनभयलावकशशिलेखायाः ।</l>
<l>सुरसुखदातृवलितधवलाक्ष्या जयति सहासं वदनं महालक्ष्म्याः ॥)</l>
</lg>
<p>(<b>१४. प्रेक्ष्यम् —६</b>)</p>
<p><b>प्रेक्षानिमित्तं	वाचिकाद्यभिनयरहितमाङ्गिकैकनिर्वर्त्यं प्रस्थानडोम्बलिकादिवाक्यं
प्रेक्ष्यम् ।</b> तत्षोढा— लास्यं, ताण्डवं, छलिकं, शम्या, हल्लीसकं, रास इति । तेषु
श्रृङ्गाररसप्रधानं लास्यं, यथा—</p>
<b><lg>
<l>उच्चिउ वालीयिअ पन्थहिं जंतउ ।</l>
<l>पेक्खमि हत्थं होइ जइ लोअणवंतउ ॥ ८७ ॥</l>
</lg></b>
<lg>
<l>(उच्चा पालिः प्रियः पथा याति ।</l>
<l>प्रेक्षे हस्तो भवति यदि लोचनवान् ॥)</l>
</lg>
<p>रौद्रवीरप्रधानं <b>ताण्डवं</b>, यथा—</p>
<b><lg>
<l>सुअवहवइअरु णिसुणिउ दारुणु रोसविसट्ठपहाररुहिरारुणु ।</l>
<l>जलिउ जाणइ णरु रिउसंतावणु अणलसरिच्छ जइ होइ महारणु ॥ ८८ ॥</l>
</lg></b>
<lg>
<l>(सुतवधव्यतिकरं निशम्य दारुणं रोषविसृष्टप्रहाररुधिरारुणः ।</l>
<l>ज्वलितो जायते नरो रिपुसंतापनोऽनलसदृशो यदि भवति महारणः ॥)</l>
</lg>
<pb n="553"/>
<p>उभयात्मकं <b>छलिकम्</b>, यथा—</p>
<b><lg>
<l>णिसुणिउ पच्छा त्तुरअरउ भुण्डि हिंसि हसंति ।</l>
<l>णिअकंतडाढजुअलेहिं पुणु पुणु णअण वलंति ॥ ८९ ॥</l>
</lg></b>
<lg>
<l>(निशम्य पश्चात्तुरगरवं शूकर्याः सहसा इति ।</l>
<l>निजकान्तदंष्ट्रायुगले पुनःपुनर्नयने वलतः ॥)</l>
</lg>
<p>लास्यमेव देवकिन्नरविषयं <b>शम्या</b>, यथा—</p>
<b><lg>
<l>वीहेसि हरिमुहि अवि होहि मं गले लेहि सइ ।</l>
<l>कन्दइ रिठ्ठासुरमारिउ कण्ठवलिउ ण पइ ॥ ९० ॥</l>
</lg></b>
<lg>
<l>{बिभेषि हरिमुखि अपि भव मां गले गृहाण स्वयम् ।</l>
<l>क्रन्दति अरिष्टासुरो मारितः कण्ठवलितो न पतिःत्वया ॥}</l>
</lg>
<b><lg>
<l>मण्डलेन हि यत् स्त्रीणां गीतं/नृत्त्यं हल्लीसकं तु तत् ।</l>
<l>तत्र नेता भवेदेको गोपस्त्रीणां हरिर्यथा ॥ ९१ ॥</l>
</lg></b>
<p>तद् यथा—</p>
<b><lg>
<l>चंदणधूसरअं आउलिअलोअणअं हासपरम्मुहअं णीसासकिलालिअं ।</l>
<l>दुम्मणदुम्मणअं सङ्कामिअमण्डणअं माणिणि आणणअं किं तु करठ्ठिअं ॥ ९२ ॥</l>
</lg></b>
<lg>
<l>(चन्दनधूसरकमाकुलितलोचनं हासपराङ्मुखं निःश्वासक्लान्तम् ।</l>
<l>दुर्मनसां दुर्मनस्कं संक्रामितमण्डनं मानिनि! आननकं किं तव करस्थितम् ॥)</l>
</lg>
<p>तदेव तालबन्धविशेषयुक्तं <b>रासः</b>, यथा—</p>
<b><lg>
<l>अइ दुम्मण दुम्मणआ अज्ज किणो पुच्छामि तुमं ।</l>
<l>जेण जिविज्जइ जेण विलासो पलिहिज्जइ कीस जणो ॥ ९३ ॥</l>
</lg></b>
<lg>
<l>(अयि दुर्मनः दुर्मनस्क! अद्य किं नो पृच्छामि त्वाम् ।</l>
<l>येन जीव्यते येन विलासः परिह्रियते कस्माज्ज ॥)</l>
</lg>
<p>(<b>१५. अभिनेयम् —६</b>)</p>
<p><b>दशरूपकविषयमेव अभिनेयम् ।</b> अभिनयस्तु षोढा—</p>
<p>आङ्गिकः, वाचिकः, आहार्यः, सात्त्विकः, सामान्यः, चित्र इति । तत्र
<b>आङ्गिको</b> यथा—(उरा. २.१०)</p>
<b><lg>
<l>दोर्दण्डाः क्‍व नु धृताङ्गदाः क्‍व नु शिरानद्धौ भुजौ द्वाविमौ
वक्त्राणि क्‍व नु कान्तिमन्ति वलिमत् क्‍वेदं ममैकं मुखम् ।</l>
<pb n="554"/>
<l>वाचस्ताः क्‍व जितार्णवध्वनिघनाः क्‍वायं वचस्संयमो
हेलाकम्पितभूधरः क्‍व चरणन्यासः क्‍व मन्दा गतिः ॥ ९४ ॥</l>
</lg></b>
<p><b>वाचिको</b> यथा—(रत्ना. २.१)</p>
<b><lg>
<l>दुर्वारां मदनशरव्यथां वहन्त्या तन्वङ्गया यदभिहितं पुरः सखीनाम् ।</l>
<l>तद् भूयः शिशुशुकशारिकाभिरुक्तं धन्यानां श्रवणपथातिथित्वमेति ॥ ९५ ॥</l>
</lg></b>
<p><b>आहार्यो</b> यथा—</p>
<p><b>चूडाचुम्बितकङ्कपत्रमभितस्तूणीद्वयं पृष्ठतः</b> (उराच. ४.२०)</p>
<p><b>सात्त्विको</b> यथा—(मामा. १.३५)</p>
<b><lg>
<l>वारंवारं तिरयति दृशोरुद्‍वमन् बाष्पपूर—
स्तत्संकल्पोपहितजडिम स्तम्भमभ्येति गात्रम् ।</l>
<l>सद्यः स्विद्यन्नयमविरतोत्कम्पलोलाङ्गुलीकः
पाणिर्लेखाविधिषु नितरां वर्तते किं करोमि ॥ ९६ ॥</l>
</lg></b>
<p>उक्तानां चतुर्णामपि प्रयोगे <b>सामान्यः</b>, यथा—(मामा. ५.३८)</p>
<b><lg>
<l>राहोश्चन्द्रकलामिवाननचरीं	दैवात्समासाद्य मे
दस्योरस्य	कृपाणपातविषयादाच्छिन्दतः	प्रेयसीम् ।</l>
<l>आतङ्काद्विकलं द्रुतं करुणया विक्षोभितं विस्मया—
त्क्रोधेन ज्वलितं मुदा विकसितं चेतः कथं वर्तते ॥ ९७ ॥</l>
</lg></b>
<p>हस्ताध्यायपदाध्याययोः अकथिताङ्गिकाद्यभिनयविशेष<b>श्चित्रः</b>, यथा—)</p>
<b><lg>
<l>व्यतिकर इव भीमस्तामसो वैद्युतश्च
क्षणमुपहतचक्षुर्वुत्तिरुद्‍भूय	शान्तः ।</l>
<l>कथमिह न वयस्यस्तत् किमेतत् किमन्यत्
प्रभवति हि महिम्ना स्वेन योगेश्वरीयम् ॥ ९८ ॥</l></lg></b> (मामा.९.५४,१०.८)
<p>(<b>१६. अध्येयम् —६</b>)</p>
<p><b>विधिनिषेधव्युत्पत्तिहेतुरध्येयम् ।</b> तत्तु षोढा—</p>
<p>काव्यं, शास्त्रम्, इतिहासः, काव्यशास्त्रं, काव्येतिहासः, शास्त्रेतिहास इति । तेषु
उक्तिप्रधानं <b>काव्यं</b>, यथा—</p>
<b><lg>
<l>यदि स्मरामि तां तन्वीं जीविताशा कुतो मम ।</l>
<l>अथ विस्मृत्य जीवामि जीवितव्यसनेन किम् ॥ ९९ ॥</l>
</lg></b>
<pb n="555"/>
<p>विधायकादिशब्दप्रधानं <b>शास्त्रं</b>, यथा—(बृहत्सं ७०.१)</p>
<b><lg>
<l>स्निग्धोन्नताग्रतनुताम्रनखौ कुमार्याः
पादौ	समोपचितचारुनिगूढगुल्फौ ।</l>
<l>श्लिष्टाङ्गुली कमलकान्तितलौ च यस्या—
स्तामुद्‍वहेद् यदि भुवोऽधिपतित्वमिच्छेत् ॥ १०० ॥</l>
</lg></b>
<p>अर्थप्रधान <b>इतिहासः</b>, यथा—</p>
<b><lg>
<l>हिरण्यकशिपुर्दैत्यो यां यां स्मित्वाऽप्युदैक्षत ।</l>
<l>भयभ्रान्तैस्सुरैश्चक्रे तस्यै तस्यै दिशे नमः ॥ १०१ ॥</l>
</lg></b>
<p>शास्त्रे काव्यविनिवेशः <b>काव्यशास्त्रं</b>, यथा—</p>
<b><lg>
<l>नान्दीपदानि रतनाटकविघ्नशान्तावाज्ञाक्षराणि परमाण्यथवा स्मरस्य ।</l>
<l>दष्टेऽधरे प्रणयिना विधुताग्रपाणिसीत्कारशुष्करुदितानि जयन्ति नार्याः ॥ १०२ ॥</l>
</lg></b>
<p>इतिहासे काव्यविनिवेशः <b>काव्येतिहासः</b>, यथा—(माघ. १.४६)</p>
<b><lg>
<l>स सञ्चरिष्णुर्भुवनान्तरेषु यां यदृच्छयाशिश्रियदाश्रयः श्रियः ।</l>
<l>अकारि तस्यै मुकुटोपलस्खलत्करैस्त्रिसन्ध्यं त्रिदशैर्दिशे नमः ॥ १०३ ॥</l>
</lg></b>
<p>इतिहासे शास्त्रार्थविनिवेशनं <b>शास्त्रेतिहासः</b>, यथा—(महाभा. १८.५.३८)</p>
<b><lg>
<l>धर्मे चार्थे च कामे च मोक्षे च भरतर्षभ ।</l>
<l>यदिहास्ति तदन्यत्र यन्नेहास्ति न तत् क्वचित् ॥ १०४ ॥</l>
</lg></b>
<p>(<b>१७. वाकोवाक्यम् —६</b>)</p>
<p><b>उक्तिप्रत्युक्तिर्वाकोवाक्यम् ।</b> सा षोढा—</p>
<p>ऋजूक्तिः, वक्रोक्‍तिः‍, वैयात्योक्तिः, गूढोक्तिः, प्रश्नोत्तरोक्तिः, चित्रोक्तिः इति । तासु</p>
<p><b>ऋजूक्तिर्यथा</b>—(अमरु. ५७, पृ. ५११)</p>
<b><lg>
<l>बाले नाथ विमुञ्च मानिनि रुषं रोषान्मया किं कृतं ॥ १०५ ॥</l>
</lg></b>
<p><b>वक्रोक्ति</b>र्यथा—</p>
<b><lg>
<l>केयं मूर्ध्‍न्यन्धकारे तिमिरमिह कुतः सुभ्रु कान्तेन्दुयुक्ते
कान्ताप्यत्रैव कामिन्ननु भवति मया पृष्ठमेतावदेव ।</l>
<l>नाहं द्वन्द्व करोमि व्यपनय शिरसस्तूर्णमेनामिदानी—
मेवं प्रोक्ते भवान्या प्रतिवचनजडः पातु वो मन्मथारिः ॥ १०६ ॥</l>
</lg></b>
<pb n="556"/>
<p><b>वैयात्योक्ति</b>र्यथा—</p>
<b><lg>
<l>कुशलं राधे! सुखितोऽसि कंस! कंसः क्‍व, स क्‍व, सा राधा ।</l>
<l>इति	पालीप्रतिवचनैर्विलक्षहासो		हरेर्जयति ॥१०७॥</l>
</lg></b>
<p><b>गूढोक्तिर्यथा—</b></p>
<b><lg>
<l>केशव! यमुनातीरे व्याहृतवानुषसि हंसिकां कोऽद्य ।</l>
<l>कान्ताविरहभयातुरहृदयः	प्रायः	प्रियेऽहं सः ॥ १०८ ॥</l>
</lg></b>
<p><b>प्रश्‍नोत्तरोक्ति</b>र्यथा—(अमरु. ७१)</p>
<b><lg>
<l>क्‍व प्रस्थितासि करभोरु! घने निशीथे
प्राणेश्वरो वसति यत्र जनः प्रियो मे ।</l>
<l>एकाकिनी वद कथं न बिभेषि बाले!
नन्वस्ति पुङ्खितशरो मदनः सहायः ॥ १०९ ॥</l>
</lg></b>
<p><b>चित्रोक्ति</b>र्यथा—</p>
<b><lg>
<l>कोऽयं कामिनि! भूषणं कितव ते शोणः कथं कुङ्कुमात्
स्कूर्पासान्तरितः प्रिये विनिमयं पश्यापरं क्‍वास्ति मे ।</l>
<l>पश्यामीत्यभिधाय सान्द्रपुलको मृद्‍न मृडान्याः स्तनौ
हस्तेन प्रतिनिर्जितेन्दुरवतात् द्यूते हसन् वो हरः ॥ ११० ॥</l>
</lg></b>
<p>(<b>१८. प्रश्‍नोत्तरम् —६</b>)</p>
<p><b>विदग्धगोष्ठीविनोदहेतुः पर्यनुयोगनिर्भेदः प्रश्‍नोत्तरम् ।</b> तत्षोढा—
बहिःप्रश्‍नम्, अन्तःप्रश्‍नम्, बहिरन्तःप्रश्‍नम्, जातिप्रश्‍नम्, पृष्टप्रश्‍नम्,
उत्तरप्रश्‍नमिति । तेषु —</p>
<p><b>बहिःप्रश्‍नं</b> यथा—(मज्जन्मकरः)</p>
<b><lg>
<l>भद्र! माणवकाख्याहि कीदृशः खलु ते पिता ।</l>
<l>वेलान्दोलितकल्लोलः कीदृशश्च महोदधिः ॥ १११ ॥</l>
</lg></b>
<p><b>अन्तःप्रश्‍नं</b> यथा—</p>
<b><lg>
<l>काहमस्मि गुहा वक्ति प्रश्‍नेऽमुष्मिन् किमुत्तरम् ।</l>
<l>कथमुक्तं न जानासि कदर्थयसि यत्सखे ॥ ११२ ॥१</l>
</lg></b>
<!-- NOTES pg=556!-->
१. कथमुक्तं 'क+थ'—वर्णाभ्यां 'कदर्थयसी'—ति क्रियापदे विद्यमानाभ्यां मुक्तं ताभ्यां हीनं 'दर्यसि'
इति यत् तदेवात्रोत्तरम् ।
<pb n="557"/>
<p><b>बहिरन्तःप्रश्‍नं</b> यथा—</p>
<b><lg>
<l>सुभद्रां क उपायंस्त प्रश्‍नेऽमुष्मिन् य उत्तरः ।</l> ('नर' इति)
<l>स कीदृक्कपिमाचष्टे व्योम्नि पर्णस्थितिः कुतः१ ॥</l></lg></b> ('वा'—पर इति)
<p><b>जातिप्रश्‍नं</b> यथा—(हैमवार—करञ्जिना)</p>
<b><lg>
<l>कीदृशा भूमिभागेन राजा स्नातोऽनुमीयते ।</l>
<l>प्राङ्गणं कुरुतेत्युक्ताः किमाहुस्तदनिच्छवः ॥ ११४ ॥</l>
</lg></b>
<p>सेयं गतप्रत्यागतजाति ।</p>
<p><b>पृष्टप्रश्‍नं</b> यथा— (सक. पृ.३०३—४)</p>
<b><lg>
<l>को सो जोअणवाओ को दंडाणं दुवे सहस्साइं ।</l></lg></b>
<lg><l>(कस्स योजनपादः को दण्डानां द्वे सहस्त्रे ।)</l></lg>
<b><lg><l>का काली का मधुरा किं शुकपृथुकाननच्छायम् ॥ ११५ ॥</l>
</lg></b>
<p><b>उत्तरप्रश्‍नं</b> यथा—</p>
<b><lg>
<l>किं वसन्तसमये वनभक्षः पृष्टवान् सपृथुलोमविलेखः ।</l>
<l>उत्तरं च किमवापतुरेतौ काननादतिमिरादपि कालम् (ली) ॥ ११६ ॥</l>
</lg></b>
<p>(<b>१९. प्रहेलिका —६</b>)</p>
<p><b>प्रश्‍न एवानुत्तर प्रहेलिका ।</b> सा षोढा—</p>
<p>च्युताक्षरा, दत्ताक्षरा, च्युतदत्ताक्षरा, अक्षरमुष्टिः, बिन्दुमती, अर्थप्रहेलिका च । तासु
<b>च्युताक्षरा</b> यथा— (विहङ्गिका हारेण)</p>
<b><lg>
<l>पयोधरभराक्रान्ता संनमन्ती पदे पदे ।</l>
<l>पदमेकं न का याति यदि हारेण वर्जिता ॥ ११७ ॥</l>
</lg></b>
<p><b>दत्ताक्षरा</b> यथा—(शम्बरः)</p>
<b><lg>
<l>प्ररूढयौवनः कोऽयं कान्तयानुगतः सुखी ।</l>
<l>वने प्रयाति निश्शङ्कं शबरः सत्त्वसंकुले ॥ ११८ ॥</l>
</lg></b>
<p><b>च्युतदत्ताक्षरा</b> यथा—</p>
<b><lg>
<l>विदग्धः सरसो रागी नितम्बोपरि संस्थितः ।</l>
<l>तन्वङ्ग्यालिङ्गितः कण्ठे कलं कूजति को विटः ॥ ११९ ॥ (घटः)</l>
</lg></b>
<!-- NOTES pg=557!-->
१. व्योम्‍नि पर्णस्थितिर्वायुतो भवति । स नरयुक्तः 'वानर'—रूपः कपिमाचष्टे ।
<pb n="558"/>
<p>श्लोकादेरक्षरव्यत्यासेन कथन<b>मक्षरमुष्टिः</b> । यथा—</p>
<b><lg>
<l>अतिः अतिः अन्म अलं प्रीद्य रद्य जद्य फद्य ।
मेलामेला मेलं मेलं फसफसफसफसः ॥ १२० ॥</l>
</lg></b>
<b><lg>
<l>अद्य मे सफला प्रीतिरद्य मे सफला रतिः ।</l>
<l>अद्य मे सफलं जन्म अद्य मे सफलं फलम् ॥ १२१ ॥</l>
</lg></b>
<p>यथास्थितस्वरानुस्वारविसर्गसंयोगस्योक्तार्थस्य च श्लोकादेः कादिवर्णस्थाने
बिन्दुविनिवेशो <b>बिन्दुमती ।</b> तद्यथा—</p>
<b><lg>
<l>तवापवादः प्रत्यब्धि पताका प्रतिसङ्गरम् ।</l>
<l>फलं प्रत्यद्भ‍ुतोपायं यशांसि न तु न क्‍वचित् ॥ १२२ ॥</l>
</lg></b>
<p>अत्रार्थे,
{/?/
/?/}</p>
<p><b>निर्भेदः —</b></p>
<b><lg>
<l>ठुठठा ठुठठा ठाठा ठुंठुठे ठुंठठे ठठा ।</l>
<l>ठाठठे ठाठठे ठिंठिं ठंठंठिठठिठीठठः ॥१२३॥</l>
</lg></b>
<b><lg>
<l>उदधावुदधावाज्ञा संयुगे संयुगे जयः ।</l>
<l>साहसे साहसे सिद्धिः सर्वत्र तव कीर्त्तयः ॥ १२४ ॥</l>
</lg></b>
<p><b>अर्थप्रहेलिका</b> यथा—(पक्‍वमाम्रफलम्) (सक. २.३५८—३६५)</p>
<b><lg>
<l>उत्तप्‍तकाञ्चनच्छायं संदष्टदशनच्छदम् ।</l>
<l>सरसं चुम्ब्यते हृष्टैर्वृद्धैरपि किमुज्ज्वलम् ॥ १२५ ॥</l>
</lg></b>
<p>(<b>२०. गूढम् —६</b>)</p>
<p><b>गुप्‍तक्रियापदादिप्रयोगो गूढम् ।</b> तत्षोढा—</p>
<p>क्रियागूढं, कारकगूढं, संबन्धगूढं, वस्तुगूढं, पादगूढम्, अभिप्रायगूढं चेति । तेषु
<b>क्रियागूढं</b> यथा—(न स्थ)</p>
<b><lg>
<l>स्तनजघनभराभिराममन्दं	गमनमिदं	मदिरारुणेक्षणायाः ।</l>
<l>कथमिव सहसा विलोकयन्तो मदनशरज्वरजर्जरा युवानः ॥ १२६ ॥</l>
</lg></b>
<pb n="559"/>
<p><b>कारकगूढं</b> यथा—</p>
<b><lg>
<l>पिबतस्ते शरावेण वारि कह्लारशीतलम् ।</l>
<l>केनेमौ दुर्विदग्धेन हृदये विनिवेशितौ ॥ १२७ ॥</l></lg></b> (शरौ)
<p><b>सम्बन्धगूढं</b> यथा—(काव्याद. ३.१०८)</p>
<b><lg>
<l>न मयागोरसाभिज्ञं चेतः कस्मात् प्रकुप्यसि ।</l>
<l>अस्थानरुदितैरेभिरलमालोहितेक्षणे ॥ १२८ ॥</l>
</lg></b>
<p><b>वस्तुगूढं</b> यथा—(दासी असि)</p>
<b><lg>
<l>पानीयं पातुमिच्छामि श्यामे कमललोचने ।</l>
<l>यदि दास्यसि नेच्छामि न दास्यसि पिबाम्यहम् ॥ १२९ ॥</l>
</lg></b>
<p><b>पादगूढं</b> यथा—(किराता. १५.४३)</p>
<b><lg>
<l>द्युवियद्‍गामिनी	तारसंरावविहतश्रुतिः ।</l>
<l>हैमीषुमाला शुशुभे	'विद्युतामिव संहतिः' ॥ १३० ॥</l>
</lg></b>
<p><b>अभिप्रायगूढं</b> यथा—</p>
<b><lg>
<l>जइ देवरेण भणिआ खग्गं घेत्तूण राउलं वच्च ।</l>
<l>ता किं सेवअवहुए हसिऊण वलोइअं असणं ॥ १३१ ॥</l>
</lg></b>
<b><lg>
<l>(यदि देवरेण भणिता खङ्गं गृहीत्वा राजकुलं व्रज ।</l>
<l>तत्किं सेवकवध्वा हसित्वावलोकितं शयनम् ॥)</l></lg></b> (सक. २.३६६–३७०)
<b><lg>
<l>निरीक्षितमनेनेह पुरुषायितलक्ष्म	च ।</l>
<l>पादलाक्षादिकं तेन नियुङ्क्ते मां न कर्मणि ॥ १३२ ॥</l></lg></b> इति ।
<p>(<b>२१. चित्रम् —६</b>)</p>
<p><b>स्वरस्थानवर्णगतिबन्धाकारनियमश्चित्रम् ।</b> तत् षोढा स्वरादिनियमभेदात् । तेषु—
<b>चतुस्स्वरं</b> यथा—(काव्याद. ३.८४)</p>
<b><lg>
<l>आम्नायानामाहान्त्या वाग्गीतीरीतीः प्रीतीभीतीः ।</l>
<l>भोगो रोगो मोहो मोदो ध्येये वेच्छेत् क्षेमे देशे ॥ १३३ ॥</l>
</lg></b>
<p><b>त्रिस्थानं</b> यथा—(काव्याद. ३.८९)</p>
<b><lg>
<l>अलिनीलालकलतं कं न हन्ति घनस्तनि! ।</l>
<l>आननं नलिनच्छायनयनं शशिकान्ति ते ॥ १३४ ॥</l>
</lg></b>
<pb n="560"/>
<p><b>द्विवर्णं</b> यथा—(माघ. १९.६६)</p>
<b><lg>
<l>भूरिभिर्भारिभिर्भीरैर्भूभारैरभिरेभिरे ।</l>
<l>भेरीरेभिभिरभ्राभैरभीरुभिरिभैरिभाः ॥ १३५ ॥</l>
</lg></b>
<p><b>गतिचित्रं</b> यथा—(माघ. १९.४४) <b>गतप्रत्यागतार्थ(र्ध)म्</b></p>
<b><lg>
<l>वारणागगभीरा सा साराभीगगणारवा ।</l>
<l>कारितारिवधा सेना नासेधावरितारिका ॥ १३६ ॥</l>
</lg></b>
<p><b>बन्धचित्रं</b> यथा—(माघ. १९.२९) मुरजबन्धः</p>
<b><lg>
<l>सा सेना गमनारम्भे रसेनासीदनारता ।</l>
<l>तारनादजना	मत्तधीरनागमनामया ॥ १३७ ॥</l>
</lg></b>
<b><lg>
<l>याश्रिता	पावनतया यातनाच्छिदनीचया ।</l>
<l>याचनीया धिया मायायामायासं स्तुता श्रिया ॥ १३८ ॥</l></lg> (देश. ४) पद्मम्</b>
<p>(<b>२२. श्लेषः —६</b>)</p>
<p><b>द्वयोस्तन्त्रेणाभिधानं श्लेषः ।</b> स षोढा—</p>
<p>प्रकृतिश्लेषः, प्रत्ययश्लेषः, विभक्तिश्लेषः, वचनश्लेषः, पदश्लेषः, भाषाश्लेषः
इति । तेषु —</p>
<p><b>प्रकृतिश्लेषो</b> यथा—</p>
<b><lg>
<l>त्वमेव धातुः पूर्वोऽसि त्वमेव प्रत्ययः परः ।</l>
<l>अनाख्यातं न ते किञ्चिदतस्त्वं नोपमीयसे ॥ १३९ ॥</l>
</lg></b>
<p><b>प्रत्ययश्लेषो</b> यथा—</p>
<b><lg>
<l>तस्या विनापि हारेण निसर्गादेव हारिणौ ।</l>
<l>जनयामासतुः कस्य विस्मयं न पयोधरौ ॥ १४० ॥</l>
</lg></b>
<p><b>विभक्तिश्लेषो</b> यथा—</p>
<b><lg>
<l>विषं निजगले येन बभ्रे च भुजगप्रभुः ।</l>
<l>देहे योनाङ्गजो दध्रे जाया च स जयत्यजः ॥ १४१ ॥</l>
</lg></b>
<p><b>वचनश्लेषो</b> यथा—</p>
<b><lg>
<l>तनुत्वरमणीयस्य मध्यस्य च भुजस्य च ।</l>
<l>अभवन्नितरां तस्या वलयः कान्तिवृद्धये ॥ १४२ ॥</l>
</lg></b>
<pb n="561"/>
<p><b>पदश्लेषो</b> यथा—(काव्याद. २.२९)</p>
<b><lg>
<l>अरिमेदः पलाशश्च बाहुः कल्पद्रुमश्च ते ।</l>
<l>बालेवोद्यानमालेयं	सालकाननशोभिनी ॥ १४३ ॥</l>
</lg></b>
<p><b>भाषाश्लेषो</b> यथा—(रुद्रटा. ४.१५)</p>
<b><lg>
<l>धीरागच्छदुमे	हतमुदुद्धरवारिसदस्सु ।</l>
<l>अभ्रमदप्प्रसराभरणुरविकिरणा तेजस्सु ॥ १४४ ॥</l>
</lg></b>
<p>(<b>२३. यमकम्—६</b>)</p>
<p><b>भिन्नार्थेकरूपा च वर्णसङ्घातावृर्त्तिर्यमकम्</b> । तत् षोढा—</p>
<p>स्थानयमकम्, अस्थानयमकं, व्यपेतम्, अव्यपेतं, समुद्रकः, पादयमकमिति ।
तत्र पादानामादिमध्यान्ताः स्थानम् । तेषु —</p>
<p><b>शब्दसङ्घातावृत्ति स्थानयमकं,</b> यथा—(काव्याद. ३.३४)</p>
<b><lg>
<l>सालं सालम्बकलिकासालंसालं न वीक्षितुम् ।</l>
<l>नालीनालीनवकुलानाली	नालीकिनीरपि ॥ १४५ ॥</l>
</lg></b>
<p><b>अस्थानयमकं</b> यथा—(रुद्रटा. ३.५७)</p>
<b><lg>
<l>कमलिनीमलिनी दयितं विना न सहते सह तेन निषेविताम् ।</l>
<l>तमधुना मधुना निहितं हृदि स्मरति सा रतिसारमहर्निशम् ॥ १४६ ॥</l>
</lg></b>
<p><b>व्यवहितं व्यपेतयमकं</b> यथा—(काव्याद. ३.२९)</p>
<b><lg>
<l>कमलेः समकेशं ते कमलेर्ष्याकरं मुखम् ।</l>
<l>कमलेख्यं करोषि त्वं कमलेवोन्मदिष्णुषु ॥ १४७ ॥</l>
</lg></b>
<p><b>अव्यवहितमव्यपेतयमकं</b> यथा—(काव्याद. ३.१८)</p>
<b><lg>
<l>रमणी रमणीया मे पाटलापाटलांशुका ।</l>
<l>वारुणीवारुणीभूतसौरभाः	सौरभास्पदम् ॥ १४८ ॥</l>
</lg></b>
<p><b>समुद्रको</b> यथा—(पृ॰द्र. ३६२)</p>
<b><lg>
<l>कान्तारतरुतलासितमृगयुवरचितान्तरा हरति वनान्ता ॥ १४९ ॥</l>
</lg></b>
<p><b>पादयमकं</b> यथा—</p>
<b><lg><l>कमलमलिरमुञ्चदुत्पलकलिकातरलोलमुत्पलाशकान्ते ।</l>
<l>कान्ते स्म चक्षुरलिकुलकलिकातरलोलमुत्पलशकान्ते ॥ १५० ॥</l>
</lg></b>
<pb n="562"/>
<p>(<b>२४. अनुप्रासः —६</b>)</p>
<p><b>वर्णानामनतिदूरान्तरमावृत्तिरनुप्रासः</b> । स षोढा— वर्णानुप्रासः, स्थानानुप्रासः,
पदानुप्रासः, नामानुप्रासः, पादानुप्रासः, व्यवहितानुप्रास इति । तत्र—</p>
<p><b>वर्णानुप्रासो</b> यथा—</p>
<b><lg>
<l>शिञ्जानमञ्जुमञ्जीरकाञ्चीसञ्चारचारवः ।</l>
<l>रमयन्ति मनः कान्ता नितान्तं योगिनामपि ॥ १५१ ॥</l>
</lg></b>
<p><b>स्थानानुप्रासो</b> यथा—(काव्याद. १.५३)</p>
<b><lg>
<l>एष राजा यदा लक्ष्मीं प्राप्‍तवान् ब्राह्मणप्रियः ।</l>
<l>तदाप्रभृति धर्मस्य लोकेऽस्मिन्नुत्सवोऽभवत् ॥ १५२ ॥</l>
</lg></b>
<p><b>पदानुप्रासो</b> यथा—</p>
<b><lg>
<l>अमृतममृतं	चन्द्रश्चन्द्रस्तथाम्बुजमम्बुजं
रतिरपि रतिः कामः कामो मधूनि मधून्यपि ।</l>
<l>इति न भजते वस्तु प्रायः परस्परसंकरं
तदियमबला धत्ते लक्ष्मीं कथं सकलात्मिकाम् ॥ १५३ ॥</l>
</lg></b>
<p><b>नामानुप्रासो</b> यथा—</p>
<b><lg>
<l>कृत्वा कृत्वा कलकलं मारुतेन चलाचलः ।</l>
<l>मातर्गुलुगुलायन्ते गजा इव घनाघनाः ॥ १५४ ॥</l>
</lg></b>
<p><b>पादानुप्रासो</b> यथा—(काव्याद. १.३)</p>
<b><lg>
<l>रागद्वेषौ यदि स्यातां तपसा किं प्रयोजनम् ।</l>
<l>तावेव यदि न स्यातां तपसा किं प्रयोजनम् ॥ १५५ ॥</l>
</lg></b>
<p><b>व्यवहितानुप्रासो</b> यथा—</p>
<b><lg>
<l>प्रकाशो यशसा देवः प्रकाशो महसा रविः ।</l>
<l>दुस्सहो द्विषतां स्वामी दुस्सहस्तमसां स च ॥ १५६ ॥</l>
</lg></b>
<b><lg>
<l>चतुर्विंशतिरित्युक्ताः	शब्दालङ्कारजातयः ।</l>
<l>जात्यादिभेदतः पद्ये गद्येऽप्यासामयं क्रमः ॥ १५७ ॥</l>
</lg></b>
<b><lg>
<l>इह शिष्टानुशिष्टानां शिष्टानामपि सर्वथा ।</l>
<l>वाचामेव प्रसादेन लोकयात्रा प्रवर्तते ॥ १५८ ॥</l></lg></b>(काव्याद. १.३,४)
<pb n="563"/>
<b><lg>
<l>इदमन्धं तमः कृत्स्नं जायेत भुवनत्रयम् ।</l>
<l>यदि शब्दाह्वयं ज्योतिरासंसारान्न दीप्यते ॥ १५९ ॥</l>
</lg></b>
<b><lg>
<l><hi>गतय</hi>स्तस्य यास्तिस्त्रो द्रुतमध्यविलम्बिताः ।</l>
<l>लयान् पदगतेः प्राहुस्तान् गीते गीतवेदिनः ॥ १६० ॥</l>
</lg></b>
<b><lg>
<l><hi>रीतयो</hi> वाङ्‌मयप्राणा हृदयं तस्य <hi>वृत्तयः</hi> ।</l>
<l>रचनादित्रयं	<hi>मूर्ति</hi>रनुप्रासस्तु <hi>जीवित</hi>म् ॥ १६१ ॥</l>
</lg></b>
<b><lg>
<l>उक्तयो <hi>दैवतं</hi> छायामुद्राभणितयो	<hi>वृतिः</hi> ।</l>
<l><hi>पठितिः</hi> श्रव्यता प्रेक्षाभिनयोऽध्ययनं <hi>धृतिः</hi> ॥ १६२ ॥</l>
</lg></b>
<b><lg>
<l><hi>श्लेषः</hi> पुष्णाति सर्वासु प्रायो वक्रोक्तिषु श्रियम् ।</l>
<l><hi>वाकोवाक्‍येन</hi> हृष्यन्ति मनांसि कृषतामपि ॥ १६३ ॥</l></lg></b> (काव्याद. २.३६२)
<b><lg>
<l>विनयेन विना का श्री. का निशा शशिना विना ।</l>
<l>विना <hi>यमकचित्राभ्यां</hi> कीदृशीव विदग्धता ॥ १६४ ॥</l></lg></b> (काव्यालङ्कार १.४)
<b><lg>
<l><hi>गूढं</hi> गूढचतुर्थादि वादिनां दर्पशान्तये ।</l>
<l><hi>प्रश्‍नोत्तरं</hi> तु नाम्नापि विदग्धमुखमण्डनम् ॥ १६५ ॥</l>
</lg></b>
<b><lg>
<l>क्रीडागोष्ठीविनोदेषु	तज्ज्ञैराकीर्णमन्त्रणे ।</l>
<l>परव्यामोहने चापि सोपयोगाः <hi>प्रहेलिकाः</hi> ॥ १६६ ॥</l></lg></b>(काव्याद. ३.९७)
<b><lg>
<l>यथामति यथायुक्ति यथौचित्यं यथारुचि ।</l>
<l>कवेः पात्रस्य चैतासां प्रयोग उपपद्यते ॥ १६७ ॥</l>
</lg></b>
<b><lg>
<l>यादृग् गद्यविधौ बाणः पद्यबन्धे न तादृशः ।</l>
<l>प्रतिमार्गमियं देवी विचित्रा हि सरस्वती ॥ १६८ ॥</l>
</lg></b>
<b><lg>
<l>संस्कृतेनैव कोऽप्यर्थः प्राकृतेनैव चापरः ।</l>
<l>शक्‍यो रचयितुं कश्चिदपभ्रंशेन जायते ॥ १६९ ॥</l></lg></b> (काव्यमीमांसा)
<b><lg>
<l>पैशाच्या शौरसेन्यान्यो मागध्यान्यो निबध्यते ।</l>
<l>द्वित्राभिः कोऽपि भाषाभिः सर्वाभिरपि कश्चन ॥ १७० ॥</l>
</lg></b>
<b><lg>
<l>कश्चिद् गद्येन पद्येन कश्चिन्मिश्रेण शक्‍यते ।</l>
<l>निबद्ध‍ुं कश्चन द्वाभ्यां कश्चित्तु पथिभिस्त्रिभिः ॥ १७१ ॥</l>
</lg></b>
<pb n="564"/>
<b><lg>
<l>संस्कृतेनैव केऽप्याहुः प्राकृतेनैव केचन ।</l>
<l>साधारण्यादिभिः केचित् केचन म्लेच्छभाषया ॥ १७२ ॥</l>
</lg></b>
<b><lg>
<l>न म्लेच्छितव्यं यज्ञादौ स्त्रीषु नाप्राकृतं वदेत् ।</l>
<l>सङ्कीर्णं नाभिजातेषु नाप्रबुद्धेषु संस्कृतम् ॥ १७३ ॥</l>
</lg></b>
<b><lg>
<l>वदन्ति संस्कृतं देवा प्राकृतं किन्नरादयः ।</l>
<l>पैशाचाद्यं पिशाचाद्या मागधं हीनजातयः ॥ १७४ ॥</l>
</lg></b>
<b><lg>
<l>केऽभूवन्नाढ्यराजस्य राज्ये प्राकृतभाषिणः ।</l>
<l>काले श्रीसाहसाङ्कस्य के न संस्कृतवेदिनः ॥ १७५ ॥</l>
</lg></b>
<b><lg>
<l>नात्यन्तं संस्कृतेनैव नात्यन्तं देशभाषया ।</l>
<l>कथा गोष्ठीषु कथयन् लोके बहुमतो भवेत् ॥ १७६ ॥</l>
</lg></b>
<b><lg>
<l>शृण्वन्ति लटहं लाटाः प्राकृतं संस्कृतद्विषः ।</l>
<l>अपभ्रंशेन तुष्यन्ति स्वेन नान्येन घूर्जराः ॥ १७७ ॥</l></lg></b>(काव्यमीमांसा)
<b><lg>
<l>ब्रह्मन् विज्ञापयामि त्वां स्वाधिकारजिहासया ।</l>
<l>गौडस्त्यजतु वा गाथामन्या वास्तु सरस्वती ॥ १७८ ॥</l>
</lg></b>
<b><lg>
<l>द्विधा प्रयुक्तेन च वाङ्‌मयेन सरस्वती तन्मिथुनं नुनाव ।</l>
<l>संस्कारपूतेन वरं वरेण्या वधूं सुखग्राह्यनिबन्धनेन ॥</l></lg></b> (कुसं. ७.९०)
<b><lg>
<l>एतद् ग्राह्यं सुरभि कुसुमं ग्राह्यमेतन्न धेयं
धत्ते शोभां विरचितमिदं स्थानमेवैतदस्य ।</l>
<l>मालाकारो रचयति यथा साधु विज्ञाय मालां
योज्यं काव्येष्ववहितधिया तद्‌वदेवाभिधानम् ॥ १८० ॥</l></lg></b> (भामहा. १.५९)
<b><lg>
<l>गिरः श्रव्या दिव्याः प्रकृतिमधुराः प्राकृतधुराः
सुभव्योऽपभ्रंशः	सरसरचनं	भूतवचनम् ।</l>
<l>विदग्धानामिष्टे	मगधमथुरावासिभणिती
निबन्धा यस्तेषां स खलु कविराजो विजयते ॥ १८१ ॥</l></lg></b> (बारा. १.११)
<pb n="565"/>
<p>(<b>२. अर्थालङ्काराः —२४</b>)</p>
<p>अर्थमेव ये व्युत्पत्त्यादिना भूषयन्ति तेऽर्थालङ्काराश्चतुर्विंशतिः । तद्यथा—</p>
<p><b>जातिः सूक्ष्मः, सारः, समाहितं, भावः, विभावना, हेतुः,
अहेतुः, सम्भवः, विरोधः, दृष्टान्तः, व्यतिरेकः, अन्योन्यं, परिवृत्तिः,
मीलितं, वितर्कः, स्मरणं, भ्रान्तिः, उपमानम्, अनुमानम्, अर्थापत्तिः,
अभावः, आगमः, प्रत्यक्षमिति</b> । तत्र—</p>
<p>(<b>१. जातिः</b>)</p>
<b><lg>
<l>नानावस्थानि जायन्ते यानि रूपाणि वस्तुनः ।</l>
<l>स्वेभ्यः स्वेभ्यो निसर्गेभ्यस्तानि जातिं प्रचक्षते ॥ १८२ ॥</l></lg></b> (काव्याद. २.८)
<b><lg>
<l>अर्थव्यक्तेरियं	भेदमियता प्रतिपद्यते ।</l>
<l>जायमानमियं वक्ति रूपं सा सार्वकालिकम् ॥ १८३ ॥</l>
</lg></b>
<b><lg>
<l>स्वरूपमाश्रयो	हेतुरिति	तद्भेदहेतवः ।</l>
<l>ते संस्थानादयस्तेषु सा विशेषेण शोभते ॥ १८४ ॥</l></lg></b> (स. क. ३)
<p>तत्र — संस्थानम्, अवस्थानं, वेषो, व्यापार इत्यादयः स्वरूपं, मुग्धाङ्गनाः,
शिशवः, तिर्यञ्च, हीनपात्राणीत्यादय आश्रयः, देशः, कालः, शक्तिः,
साधनमित्यादयो हेतुः (सक.३.७)। तेषु —</p>
<p><b>संस्थानं</b> यथा—(कुसं. ३.७०)</p>
<b><lg>
<l>स दक्षिणापाङ्गनिविष्टमुष्टिं नतांसमाकुञ्चितसव्यपादम् ।</l>
<l>ददर्शं चक्रीकृतचारुचापं प्रहर्तुमभ्युद्यतमात्मयोनिम् ॥ १८५ ॥</l>
</lg></b>
<p><b>अवस्थानं</b> यथा—(सक. ३.८.२)</p>
<b><lg>
<l>पादावष्टम्भनम्रीकृतमहिषतनोरुल्लसद्‌बाहुमूलं
शूलं प्रोल्लासयन्त्याः सुललितवपुषो मध्यभागस्य चण्ड्याः ।</l>
<l>विश्लिष्टस्पष्टदृष्टोन्नतविरलवलिव्यक्तगौरान्तराला—
स्तिस्त्रो वः पान्तु लेखाः क्रमवशविकसत्कञ्चुकप्रान्तमुक्ताः ॥ १८६ ॥</l>
</lg></b>
<p><b>वेषो</b> यथा—(गास. ८२६ वे.)</p>
<b><lg>
<l>षणपिट्ठधूसरत्थणि महुअतंबच्छि कुवलआहरेण ।</l>
<l>कण्णकअचूअमंजरि पुत्ति तुए मंडिओ गामो ॥ १८७ ॥</l>
</lg></b>
<pb n="566"/>
<b><lg>
<l>(क्षणपिष्टधूसरस्तनि! मधुमदताम्राक्षि! कुवलयाभरणे! ।</l>
<l>कर्णकृतचूतमञ्जरि! पुत्रि! त्वया मण्डितो ग्रामः ॥)</l>
</lg></b>
<p><b>व्यापारो</b> यथा—(माघ. ५.१५)</p>
<b><lg>
<l>अग्रे गतेन वसतिं परिगृह्य रम्या—
मापात्य	सैनिकनिराकरणाकुलेन ।</l>
<l>यान्तोऽन्यतः प्लुतकृतस्वरमाशु दूरा—
दुद्‌वाहुना जुहुविरे मुहुरात्मवर्ग्याः ॥ १८८ ॥</l>
</lg></b>
<p><b>मुग्धाङ्गना</b> यथा—(गास. २.४५)</p>
<b><lg>
<l>सहिआहिं भण्णमाणा थणए लग्गं कुसुंभपुप्फं ति ।</l>
<l>मुद्धवहुआ हसिज्जई पप्फोडंती णहवआहं ॥ १८९ ॥</l>
</lg></b>
<lg>
<l>(सखीभिर्भण्यमाना स्तने लग्‍नं कुसुम्भपुष्पमिति ।</l>
<l>मुग्धवधूर्हस्यते प्रस्फोटयन्ती नखपदानि ॥)</l>
</lg>
<p><b>शिशु</b>र्यथा—(भामहा. २.९४)</p>
<b><lg>
<l>आक्रोशन्नाह्वयन्ननाधावन् मण्डलं रुदन् ।</l>
<l>गाः कालयति दण्डेन डिम्भः सस्यावतारिणीः ॥ १९० ॥</l>
</lg></b>
<p><b>तिर्यग्</b> यथा—(सक. ३.८.७)</p>
<b><lg>
<l>लिढव्यस्तविपाण्डुराग्रनखयोराकर्णदीर्णं	मुखं
विन्यस्याग्रिमयोर्युगे चरणयोः सद्यो विभिन्नद्विपः ।</l>
<l>एतस्मिन् मदगन्धवासितसटः सावज्ञतिर्यग्वल—
त्सृक्कान्ताहतिधूतलोलमधुपः कुञ्जेषु शेते हरिः ॥ १९१ ॥</l>
</lg></b>
<p><b>हीनपात्रं</b> यथा—(सक. ३.८.८)</p>
<b><lg>
<l>भद्रं ते सदृशं यदध्वगशतैः कीर्तिस्तवोद्‌गीयते
स्थाने रूपमनुत्तमं सुकृतिना दानेन कर्णो जितः ।</l>
<l>इत्यालोच्य चिरं दृशा करुणया शीतातुरेण स्तुतः
पान्थेनैकपलालमुष्टिरुचिना गर्वायते हालिकः ॥ १९२ ॥</l>
</lg></b>
<p><b>देशो</b> यथा—(सक. ३.८.९)</p>
<b><lg>
<l>इमास्ता विन्ध्याद्रेः शुकहरितवंशीवनघना
भुवः	क्रीडालोलद्विरदरदनारुग्णतरवः ।</l>
<pb n="567"/>
<l>लताकुञ्जे यासामुपनदि रतिक्लान्तशबरी—
कपोलस्वेदाम्भः—परिचयनुदो वान्ति मरुतः ॥ १९३ ॥</l>
</lg></b>
<p><b>कालो</b> यथा—(सक. ३.८.१०)</p>
<b><lg>
<l>कम्पन्ते कपयो भृशं जडकृशं गोऽजाविकं ग्लायति
श्वा चुल्लीकुहरोदरं क्षणमपि क्षिप्‍तोऽपि नैवोज्झति ।</l>
<l>शीतार्तिव्यसनातुरः पुनरयं दीनो जनः कूर्मवत्
स्वान्यङ्गानि शरीर एव हि निजे निह्नोतुमाकाङ्क्षति ॥ १९४ ॥</l>
</lg></b>
<p><b>शक्ति</b>र्यथा—(काव्याद. २.११, सक. ३.८.११)</p>
<b><lg>
<l>बन्धन्नङ्गेषु रोमाञ्चं कुर्वन् मनसि निर्वृतिम् ।</l>
<l>नेत्रे निमीलयन्नेष प्रियास्पर्शः प्रवर्तते ॥ १९५ ॥</l>
</lg></b>
<p><b>साधनं</b> यथा—(सक. ३.८.१२)</p>
<b><lg>
<l>उपनिहितहलीषासार्गलद्वारमारात् परिचकितपुरन्ध्रीसारिताभ्यर्णभाण्डम् ।</l>
<l>पवनरयतिश्चीर्वारिधाराः प्रतीच्छन् विशतिवलितश्रृङ्गः पामरागारमुक्षा ॥</l>
</lg></b>
<p>(<b>२. सूक्ष्मः</b>)</p>
<b><lg>
<l>इङ्गिताकारलक्ष्योऽर्थः सूक्ष्मः सूक्ष्मगुणात्तु सः ।</l>
<l>सूक्ष्मात् प्रत्यक्षतः सूक्ष्मोऽप्रत्यक्ष इति भिद्यते ॥ १९७ ॥</l>
</lg></b>
<p>स द्विधा— <b>अभिधीयमानः प्रतीयमानश्च ।</b> तत्र —</p>
<p><b>अभिधीयमान इङ्गितलक्ष्यो</b> यथा—(रघु. ६.१२)</p>
<b><lg>
<l>तां प्रत्यभिव्यक्तमनोरथानां महीपतीनां प्रणयाग्रदूत्यः ।</l>
<l>प्रवालशोभा इव पादापानां श्रृङ्गारचेष्टा विविधा बभूवुः ॥ १९८ ॥</l>
</lg></b>
<p>स एव <b>आकारलक्ष्यो</b> यथा—(रघु. ६.८१)</p>
<b><lg>
<l>सा यूनि तस्मिन्नभिलाषबन्धं शशाक शालीनतया न वक्‍तुम् ।</l>
<l>रोमाञ्चलक्ष्येण स गात्रयष्टिं भित्त्वा निराक्रामदरालकेश्‍याः ॥ १९९ ॥</l>
</lg></b>
<p>स एव <b>उभयलक्ष्यो</b> यथा—(सक. ३.५०)</p>
<b><lg>
<l>त्वदर्पितदृशस्तस्या	गीतगोष्ठ्यामवर्धत ।</l>
<l>उद्दामरागपिशुना छाया कापि मुखाम्बुजे ॥ २०० ॥</l>
</lg></b>
<p><b>प्रतीयमान इङ्गितलक्ष्यो</b> यथा—(गास. ५.१६)</p>
<b><lg>
<l>वाहित्ता पडिवअणं ण देइ रूसेइ एक्कमेक्कस्स ।</l>
<l>असई कज्जेण विणा पइप्पमाणे णईकच्छे ॥ २०१ ॥</l>
</lg></b>
<pb n="568"/>
<lg>
<l>(व्याहृता प्रतिवचनं न ददाति रुष्यत्येकैकस्मिन् ।</l>
<l>असती कार्येण विना प्रदीप्यमाने नदीकच्छे ॥)</l>
</lg>
<p>स एव <b>आकारलक्ष्यो</b> यथा—(गास. २.८०)</p>
<b><lg>
<l>सामइ सामलीए अद्धच्छिपलोअरीअ मुहसोहा ।</l>
<l>जंबूदलकअकण्णावअंसभमिरे	हलिअउत्ते ॥ २०२ ॥</l>
</lg></b>
<lg>
<l>{श्‍यामायाः श्‍यामलतया लायते अर्धाक्षिप्रलोकनशीलाया मुखशोभा ।</l>
<l>जम्बूदलकृतकर्णावतंसभ्रमणशीले/कर्णावतंसभृते	हालिकपुत्रे ॥}</l>
</lg>
<p>स एव <b>उभयलक्ष्यो</b> यथा—(किराता. ७.१४)</p>
<b><lg>
<l>प्रयच्छतोच्चैः कुसुमानि मानिनी विपक्षगोत्रं दयितेन लम्भिता ।</l>
<l>न किंचिदूचे चरणेन केवलं लिलेख बाष्पाकुललोचना भुवम् ॥ २०३ ॥</l>
</lg></b>
<p>(<b>३. सारः</b>)</p>
<p><b>फल्गुनिरासेन अफल्गुनिर्धारणं सारः</b> ।</p>
<p>स द्विधा— धर्मरूपो धर्मिरूपश्च । तयोः —</p>
<p><b>धर्मरूपो यथा—</b></p>
<b><lg>
<l>दानं वित्तादृतं वाचः ॥ २०४ ॥</l></lg></b> (पृ.द्र. ३६६)
<p>यथा वा—(सक. ३.५६)</p>
<b><lg>
<l>पोढमहिलाण जं जं सुसिक्खिअं तं रए सुहावेइ ।</l>
<l>जं जं असिक्खिअं णववहूण तंतं रइं देइ ॥ २०५ ॥</l>
</lg></b>
<lg>
<l>(प्रौढमहिलानां यद्यत्सुशिक्षितं तद् रते सुखयति ।</l>
<l>यद्यदशिक्षितं नववधूनां तत्तद् रतिं ददाति ॥)</l>
</lg>
<p><b>धर्मिरूपो</b> यथा—(रुद्रट. ७.९७)</p>
<b><lg>
<l>राज्ये सारं वसुधा वसुधायां पत्तनं पुरे सौधम् ।</l>
<l>सौधे तल्पं तल्पे वराङ्गनाऽनङ्गसर्वस्वम् ॥ २०६ ॥</l>
</lg></b>
<p>यथा वा—</p>
<b><lg>
<l>मधु च विकसितोत्पलावतंसं शशिकरपल्लवितं च हर्म्यपृष्ठम् ।</l>
<l>मदनजनितविभ्रमा च कान्ता सुखमिदमर्थवतां विभूतयोऽन्याः ॥ २०७ ॥</l>
</lg></b>
<p>(<b>४. समाहितम्</b>)</p>
<p><b>कार्यारम्भे सहकारिकारणावाप्‍तिः समाहितम्</b> । सा द्विधा—</p>
<p>आकस्मिकी, बुद्धिपूर्विका च । तयोः —</p>
<pb n="569"/>
<p><b>आकस्मिकी</b> यथा—(काव्याद. २.२९९)</p>
<b><lg>
<l>मानमस्या निराकर्तुं पादयोर्मे पतिष्यतः ।</l>
<l>उपकाराय दिष्ट्येदमुदीर्णं घनगर्जितम् ॥ २०८ ॥</l>
</lg></b>
<p>यथा वा—(किराता. २.५४)</p>
<b><lg>
<l>अनुशासतिमित्यनाकुलं		नयवर्त्माकुलमर्जुनाग्रजम् ।</l>
<l>स्वयमर्थ इवाभिवाञ्छितस्तमभीयाय पराशरात्मजः ॥ २०९ ॥</l>
</lg></b>
<p><b>बुद्धिपूर्विका</b> यथा—</p>
<b><lg>
<l>कल्पान्ते	शमितत्रिविक्रममहाकङ्कालबद्धस्फुर—
च्छेष-स्यूत-नृसिंह-वक्र-नखर-प्रोतादिकोलामिषः ।</l>
<l>विश्वैकार्णवताविशेषमुदितौ	तौ	मत्स्यकूर्मावुभौ
कर्षन् धीवरतां गतः स्यतु जगन्मोहं महाभैरवः ॥ २१० ॥</l>
</lg></b>
<p>यथा वा—(सक. ३.१०५)</p>
<b><lg>
<l>मूले पञ्च ततश्चतुष्टयमिति स्त्रक्संनिवेशैः शिरः—
पुष्पैरन्यतमावलोकनमितैरुच्छोणितैरर्चिते	।</l>
<l>हस्तस्पर्शवशेन मूर्ध्‍नि दशमं मूर्धानमारोपयन्
शम्भोरद्भ‍ुतसाहसैकरसिकः कैर्न स्तुतो रावणः ॥ २११ ॥</l>
</lg></b>
<p>(<b>५. भावः</b>)</p>
<p><b>अभिप्रायानुकुलः प्रवृत्तिविशेषो भावः ।</b> स द्विधा— सोद्भेदो निरुद्भेदश्च । तयोः
<b>सोद्भेदो</b> यथा—(गास. २.३०)</p>
<b><lg>
<l>सालोए च्‍चिअ सूरे घरिणी घरसामिअस्स घेत्तूण ।</l>
<l>णेच्छंतस्स वि पाए धुअइ हसंती हसंतस्स ॥ २१२ ॥</l>
</lg></b>
<lg>
<l>(सालोक एव सूर्ये गृहिणी गृहस्वामिनो गृहीत्वा ।</l>
<l>अनिच्छतोऽपि पादौ धावति हसन्ती हसतः ॥)</l>
</lg>
<p>यथा वा—(गास. २.१००)</p>
<b><lg>
<l>भद्द/गेणह पुलोएह इमं विअसिअवअणा पिअस्स ओप्पेइ ।</l>
<l>घरिणी	सुअपढमुब्भिण्णदंतजुअलंकिअं	बोरम् ॥ २१३ ॥</l>
</lg></b>
<lg>
<l>(भद्र प्रलोकयेमं विकसितनयना प्रियायार्पयति ।</l>
<l>गृहिणी सुतप्रथमोद्भिन्नदन्तयुगलाङ्कितं बदरम् ॥)</l>
</lg>
<pb n="570"/>
<p><b>निरुद्भेदो</b> यथा—(गास. २.७)</p>
<b><lg>
<l>गोला—अड—ठ्ठिअं पेच्छिऊण गहवइ—सुअं हलिअसोण्हा ।</l>
<l>आढत्ता	उत्तरिउं	दुक्खुत्ताराए	पअवीए ॥ २१४ ॥</l>
</lg></b>
<lg>
<l>(गोदातटस्थितं प्रेक्ष्य गृहपतिसुतं हालिकस्नुषा ।</l>
<l>आरब्धा	उत्तरितुं दुःखोत्तारया	पदव्या ॥)</l>
</lg>
<p>यथा वा—(सक. ३.१४०)</p>
<b><lg>
<l>सालिवणगोविआए उड्डीयं/वंतीअ पूसविंदाइं ।</l>
<l>सव्वंगसुंदरीएं वि पहिआ अछीह पेच्छंति ॥ २१५ ॥</l>
</lg></b>
<lg>
<l>(शालिवनगोपिकाया उड्डाययन्त्याः	शुकबृन्दानि ।</l>
<l>सर्वाङ्गसुन्दर्या अपि पथिका अक्षिणी एव प्रेक्षन्ते ॥)</l>
</lg>
<p><b>हृद्यं सूक्ष्मं</b> च भाव एव । तयो<b>र्हृद्यं</b> यथा— (गास. ९१६ वे.)</p>
<b><lg>
<l>हिअए रोसुग्गिण्णं पाअप्पहरं सिरेण पत्थंतो ।</l>
<l>ण हओ दइओ माणांसिणीए थोरस्सुअं रुण्णं ॥ २१६ ॥</l>
</lg></b>
<lg>
<l>(हृदये रोषोद्गीर्णं पादप्रहारं शिरसा प्रार्थितवान् ।</l>
<l>न हतो दयितो मनस्विन्या स्थूलाश्रुकं रुदितम् ॥)</l>
</lg>
<p><b>सूक्ष्मो</b> यथा—(काव्याद. २.२६१)</p>
<b><lg>
<l>कदा नौ संगमो भावीत्याकीर्णे वक्‍तुमक्षमम् ।</l>
<l>अवेत्य कान्तमबला लीलापद्मं न्यमीलयत् ॥ २१७ ॥</l>
</lg></b>
<p>(<b>६. विभावना</b>)</p>
<b><lg>
<l>प्रसिद्धहेतुत्यागेन	हेत्वन्तरविभानम् ।</l>
<l>यत्र स्वाभाविकत्वं वा विभाव्यं सा विभावना ॥ २१८ ॥</l>
</lg></b>
<p>तयो<b>राद्या</b> यथा—(कुसं. १.३१)</p>
<b><lg>
<l>असम्भृतं	मण्डनमङ्ग्यष्टेरनासवाख्यं करणं मदस्य ।</l>
<l>कामस्य पुष्पव्यतिरिक्तमस्त्रं बाल्यात् परं साथ वयः प्रपेदे ॥ २१९ ॥</l>
</lg></b>
<p>यथा वा—(काव्याद. २.२००)</p>
<b><lg>
<l>अपीतक्षीबकादम्बमसंमृष्टामलाम्बरम् ।</l>
<l>अप्रसादितसूक्ष्माम्बु	जगदासीन्मनोहरम् ॥ २२० ॥</l>
</lg></b>
<p><b>द्वितीया</b> यथा—</p>
<b><lg>
<l>णमह अवट्ठिअतुङ्गं ॥ २२१ ॥</l></lg></b> (सेब. १.१) (द्र॰ ३.६०;७.२०१)
<pb n="571"/>
<p>यथा वा—(कुसं. १.१०)</p>
<b><lg>
<l>वनेचराणां वनितासखानां दरीगृहोत्सङ्गनिषक्तभासः ।</l>
<l>भवन्ति यत्रौषधयो रजन्यामतैलपूराः सुरतप्रदीपाः ॥ २२२ ॥</l>
</lg></b>
<p>(<b>७. हेतुः</b>)</p>
<p><b>प्रवृत्तिनिवृत्त्योर्निबन्धनं हेतुः</b> । स षोढा—</p>
<p>प्रवर्तकः, निवर्तकः, प्रयोजकः, ज्ञापकः, अभावहेतुश्चित्रहेतुश्च । तत्र —</p>
<p><b>प्रवर्तको</b> यथा—</p>
<b><lg>
<l>जितेन्द्रियत्वं विनयस्य कारणं गुणप्रकर्षो विनयादवाप्यते ।</l>
<l>गुणाधिके पुंसि जनोऽनुरज्यते जनानुरागप्रभावाश्च सम्पदः ॥ २२३ ॥</l>
</lg></b>
<p><b>निवर्तको</b> यथा—(शाकु. ६.२२)</p>
<b><lg>
<l>प्रजागरात् खिलीभूतस्तस्याः स्वप्‍ने समागमः ।</l>
<l>बाष्पस्तु न ददात्येनां द्रष्टुं चित्रगतामपि ॥ २२४ ॥</l>
</lg></b>
<p><b>प्रयोजको</b> यथा—(काव्याद. २.१४३)</p>
<b><lg>
<l>मानयोग्यां करोमीति प्रियस्थाने स्थितां सखीम् ।</l>
<l>बाला भ्रूभङ्गजिह्माक्षी पश्‍यति स्फुरिताधरा ॥ २२५ ॥</l>
</lg></b>
<p><b>ज्ञापको</b> यथा—(सक. ३.१५३)</p>
<b><lg>
<l>गज्जंते खे मेहा फुल्ला णीवा पणच्‍चिआ मोरा ।</l>
<l>णठ्ठो चंदुज्जोओ वासारत्तो हला पत्तो ॥ २२६ ॥</l>
</lg></b>
<lg>
<l>(गर्जन्ति खे मेघाः, फुल्ला नीपाः, प्रणर्तिता मयूराः ।</l>
<l>नष्टश्चन्द्रोद्द्योतो	वर्षर्तुः	सखि	प्राप्‍तः ॥)</l>
</lg>
<p><b>अभावहेतु</b>र्यथा—(काव्याद. २.२४७)</p>
<b><lg>
<l>अनभ्यासेन	विद्यानामसंसर्गेण	धीमताम् ।</l>
<l>अनिग्रहेण चाक्षाणां जायते व्यसनं नृणाम् ॥ २२७ ॥</l>
</lg></b>
<p><b>चित्रहेतु</b>र्यथा—(अमरु.३४)</p>
<b><lg>
<l>सा बाला वयमप्रगल्भमनसः, सा स्त्री वयं कातराः,
सा पीनोन्नतिमत्ययोधरभरं धत्ते सखेदा वयम् ।</l>
<l>साक्रान्ता जघनस्थलेन गुरुणा गन्तुं न शक्ता वयं,
दोषैरन्यजनाश्रयैरपटवो जाताः स्म इत्यद्भुतम् ॥ २२८ ॥</l>
</lg></b>
<pb n="572"/>
<p>(<b>८. अहेतुः</b>)</p>
<p>सत्यपि सामर्थ्येऽनुत्पादितस्वकार्यो व्याहतश्च हेतु<b>रहेतुः</b> । तयोः—</p>
<p><b>अनुत्पादितस्वकार्यो</b> यथा—</p>
<b><lg>
<l>न विरचिता ललाटतटलास्यकरी भ्रुकुटि—
र्न	परुषहुङ्कृतेन	मधुरस्मितमन्तरितम् ।</l>
<l>न तव निशुम्भसम्भ्रमवशादपि दारुणया
भगवति चेष्टया कलुषितं वदनाम्बुरुहम् ॥ २२९ ॥</l></lg></b> (सक.३.४३)
<p>यथा वा—(ध्व. १.१३,१४)</p>
<b><lg>
<l>अनुरागवती सन्ध्या दिवसस्तत्पुरस्सरः ।</l>
<l>अहो दैवगतिश्चित्रा तथापि न समागमः ॥ २३० ॥</l>
</lg></b>
<p><b>व्याहतो</b> यथा—(मेघ. ६९)</p>
<b><lg>
<l>नीवीबन्धोच्छ्वसितशिथिलं यत्र यक्षाङ्गनानां
क्षौमं	रागादनिभृतकरेष्वाक्षिपत्सु	प्रियेषु ।</l>
<l>अर्चिस्तुङ्गानभिमुखमपि प्राप्य रत्‍नप्रदीपान्
ह्रीमूढानां भवति विफलप्रेरणा चूर्णमुष्टिः ॥ २३१ ॥</l>
</lg></b>
<p>यथा वा—(सक. ३.४६)</p>
<b><lg>
<l>शम्भोरुद्धनृत्तकर्मणि	करे	कङ्कालमाद्यं		हरेः
संघट्टस्फुटितेन्दुमण्डलगलत्पीयूषसञ्जीवितम्	।</l>
<l>तत्कालप्रणते मुरद्विषि नवे दृष्ट्वा विलासं श्रियः
कुर्वत्कोपकषायितेन मनसा मिथ्योत्प्लुतीः पातु वः ॥ २३२ ॥</l>
</lg></b>
<p>(<b>९. सम्भवः</b>)</p>
<p><b>प्रबलकारणकलापदर्शनादिदमेवं भवेदिति ज्ञानं सम्भवः ।</b></p>
<p>स चतुर्धा— विधिरूपो, निषेधरूप उभयरूपोऽनुभयरूपश्च । तेषु —</p>
<p><b>विधिरूपो</b> यथा— (मेघ.४६)</p>
<b><lg>
<l>त्वय्यादातुं	जलमवनते	शार्ङ्गिणो	वर्णचौरे
तस्याः सिन्धोः पृथुमपि तनुं दूरभावात् प्रवाहम् ।</l>
<l>प्रेक्षिष्यन्ते	गगनगतयो	नूनमावर्ज्य	दृष्टी—
रेकं	मुक्तागुणमिव		भुवः	स्थूलमध्येन्द्रनीलम् ॥ २३३ ॥</l>
</lg></b>
<pb n="573"/>
<p><b>निषेधरूपो</b> यथा—(किराता. १६.२३)</p>
<b><lg>
<l>परस्य भूयान् विवरेऽभियोगः प्रसह्य संरक्षणमात्मरन्ध्रे ।</l>
<l>भीष्मेऽप्यसम्भाव्यमिदं गुरौ वा न सम्भवत्येव वनेचरेषु ॥ २३४ ॥</l>
</lg></b>
<p><b>उभयरूपो</b> यथा—(मेघ. २२)</p>
<b><lg>
<l>उत्पश्‍यामि द्रुतमपि सखे ! मत्प्रियार्थं यियासोः
कालक्षेपं ककुभसुरभो पर्वते पर्वते ते ।</l>
<l>शुक्लापाङ्गैः सजलनयनैः स्वागतीकृत्य केकाः
प्रत्युद्यातः कथमपि भवान् गन्तुमाशु व्यवस्येत् ॥ २३५ ॥</l>
</lg></b>
<p><b>अनुभयरूपो</b> यथा—(मेघ.५१)</p>
<b><lg>
<l>तस्याः पातुं सुरगज इव व्योम्‍नि पश्चार्धलम्बी
त्वं चेदच्छस्फटिकविशदं तर्कयोस्तिर्यगम्भः ।</l>
<l>संसर्पन्त्या सपदि भवतः स्त्रोतसि च्छायया सा
स्यादस्थानोपगतयमुनासङ्गमेनाभिरामा	॥ २३६ ॥</l>
</lg></b>
<p>(<b>१०. विरोधः</b>)</p>
<p><b>पदार्थानां परस्परासङ्गतिर्विरोधः</b> । यथा— (सक. ३.६०)</p>
<b><lg>
<l>क्‍व युवतिमार्दवं क्‍व च महाहवदारुणता
क्‍व च वलयी करः क्‍व करिदन्तजमुष्टिरसिः ।</l>
<l>क्‍व च नवयौवनं क्व कुसुमायुधनिस्स्पृहता
तव	ललनाविचेष्टितविरुद्धमहो	ललितम् ॥ २३७ ॥</l>
</lg></b>
<p>यथा वा—</p>
<b><lg>
<l>दिग्वासा यदि तत् किमस्य धनुषा सास्त्रस्य किं भस्मना
भस्माथास्य किमङ्गना यदि च सा कामं परिद्वेष्टि किम् ।</l>
<l>इत्यन्योन्यविरुद्धचेष्टितमिदं	पश्‍यन्निजस्वामिनो
भृङ्गी	सान्द्रशिरावनद्धपरुषं	धत्तेऽस्थिरशेषं	वपुः ॥ २३८ ॥</l>
</lg></b>
<p>विषमम्, असङ्गतिः, प्रत्यनीकम् अधिकं च विरोध एव । तेषु —</p>
<p><b>विषमं</b> यथा— (काद.)</p>
<b><lg>
<l>दिशामलीकालकभङ्गतां	गतस्त्रयीवधूकर्णतमालपल्लवः ।</l>
<l>चकार यस्याध्वरधूमसञ्चयोमलीमसः शुक्लतरं निजं यशः ॥ २३९ ॥</l>
</lg></b>
<pb n="574"/>
<p><b>असङ्गति</b>र्यथा— (सक. ३.६२)</p>
<b><lg>
<l>सा उप्पडी गोट्ठउहि ॥ २४० ॥ (द्र॰ ८.०५, पृ.३९८)</l>
</lg></b>
<p>प्रत्यनीकं यथा—(रुद्रटा. ७.५५)</p>
<b><lg>
<l>उत्कण्ठा सन्तापो रणरणको जागरस्तनोस्तनुता ।</l>
<l>फलमिदमहो मयाप्‍तं सुखाय मृगलोचनां दृष्ट्वा ॥ २४१ ॥</l>
</lg></b>
<p><b>अधिकं</b> यथा—(रघु. १२.४५)</p>
<b><lg>
<l>एको दशरथिः कामं यातुधानाः सहस्त्रशः ।</l>
<l>ते तु यावन्त एवाजौ तावद्धा ददृशे स तैः ॥ २४२ ॥</l>
</lg></b>
<p>(<b>११. दृष्टान्तः</b>)</p>
<p><b>उक्तार्थप्रसिद्धये प्रसिद्धतत्तुल्यार्थप्रदर्शनं दृष्टान्तः ।</b></p>
<p>स चतुर्धा— पूर्वः, उत्तरः, समः, विपरीतश्च । तेषु —</p>
<p><b>पूर्वो</b> यथा—(सक. ३.८९)</p>
<b><lg>
<l>ण उव वरकोअण्डदण्डए पुति माणुसे वि एमेअ ।</l>
<l>गुणविज्जए ण जाअइ वंसुप्पण्णे वि टङ्कारो ॥ २४३ ॥</l>
</lg></b>
<lg>
<l>(न पुनर्वरकोदण्डदण्डके पुत्रि ! मानुषेऽप्येवमेव ।</l>
<l>गुणवर्जिते न जायते वंशोत्पन्नेऽपि टङ्कारः ॥)</l>
</lg>
<p><b>उत्तरो</b> यथा—(सक. ३.८६)</p>
<b><lg>
<l>हिअअ तिरच्छीयइ संमुह ॥ २४४ ॥</l></lg></b> (द्र. ८.०९; पृ. ३९९)
<p><b>समो</b> यथा—(काव्याद. २.३५०)</p>
<b><lg>
<l>याति चन्द्रांशुभिः स्पृष्टा ध्वान्तराजी पराभवम् ।</l>
<l>सद्यो राजविरुद्धानां दर्शयन्ती दुरन्तताम् ॥ २४५ ॥</l>
</lg></b>
<p><b>विपरीतो</b> यथा—(मुरा. १.२१)</p>
<b><lg>
<l>उपरिघनं घनपटलं दूरे दयिता किमेतदापतितम् ।</l>
<l>हिमवति दिव्यौषधयः कोपाविष्टः फणी शिरसि ॥ २४६ ॥</l>
</lg></b>
<p>(<b>१२. व्यतिरेकः</b>)</p>
<p><b>सदृशयोर्भेदकथनं व्यतिरेकः ।</b></p>
<p>स षोढा—एकव्यतिरेकः, उभयव्यतिरेकः, सदृशव्यतिरेकः, असदृशव्यतिरेकः,
स्वजातिव्यतिरेकः, स्वव्यक्तिव्यतिरेक इति । तत्र—</p>
<pb n="575"/>
<p><b>एकव्यतिरेको</b> यथा— (रुद्रटा. ५.८७)</p>
<b><lg>
<l>सकलङ्केन जडेन च साम्यं दोषाकरेण ते कीदृक् ।</l>
<l>अभुजङ्गः समनयनः कथमुपमेयो हरेणासि ॥ २४७ ॥</l>
</lg></b>
<p><b>उभयव्यतिरेको</b> यथा— (काव्याद. २.१८३)</p>
<b><lg>
<l>अभिन्नवेलौ	गम्भीरावम्बुराशिर्भवानापि ।</l>
<l>असावञ्जनसंकाशस्त्वं तु चामीकरच्छविः ॥ २४८ ॥</l>
</lg></b>
<p><b>सदृशव्यतिरेको</b> यथा— (काव्याद. २.१९४)</p>
<b><lg>
<l>चन्द्रोऽयमम्बरोत्तंसो हंसोऽयं तोयभूषणम् ।</l>
<l>नभा	नक्षत्रमालीदमिदमुत्कुमुदं	पयः ॥ २४९ ॥</l>
</lg></b>
<p><b>असदृशव्यतिरेको</b> यथा— (काव्याद. २.१९९)</p>
<b><lg>
<l>अभ्रूविलासमस्पृष्टमदरागं	मृगेक्षणम् ।</l>
<l>इदं तु नयनद्वन्द्वं तव तद्गुणभूषितम् ॥ २५० ॥</l>
</lg></b>
<p><b>स्वजातिव्यतिरेको</b> यथा— (काव्याद. २.१९७)</p>
<b><lg>
<l>अरत्‍नालोकसंहार्यमवार्यं	सूर्यरश्मिभिः ।</l>
<l>दृष्टिरोधकरं यूनां यौवनप्रभवं तमः ॥ २५१ ॥</l>
</lg></b>
<p><b>स्वव्यक्तिव्यतिरेको</b> यथा— (सक. ३.९१)</p>
<b><lg>
<l>अण्णोण्णोहिं सुचरिअसअहिं अणुदिण वड्‍ढिइअ माणु ।</l>
<l>अप्पण वि ण हु महु पि अह अप्पाणेण समाणु ॥ २५२ ॥</l>
</lg></b>
<lg>
<l>(अन्योन्यैः सुचरितशतैरनुदिनं वर्धते मानः ।</l>
<l>आत्मापि न खलु महानपि अथात्मना समानः ॥)</l>
</lg>
<p>(<b>१३. अयोन्यम्</b>)</p>
<p><b>परस्परमुपकार्योपकारकादिभावोऽन्योन्यम् ।</b></p>
<p>तत्त्रिधा—अभिधीयमानं, प्रतीयमानम् उभयरूपं चेति । तेषु —</p>
<p><b>अभिधीयमानं</b> यथा— (कुसं. १.४२)</p>
<b><lg>
<l>कण्ठस्य तस्याः स्तनबन्धुरस्य मुक्ताकलापस्य च निस्तलस्य ।</l>
<l>अन्योन्यशोभाजननाद् बभूव साधारणो भूषणभूष्यभावः ॥ २५३ ॥</l>
</lg></b>
<pb n="576"/>
<p><b>प्रतीयमानं</b> यथा— (गास. २.६१)</p>
<b><lg>
<l>उद्धच्छो पिअइ जलं जह जह विरलंगुली चिरं पहिओ ।</l>
<l>पावालिआ वि तह तह धारं तणुअं पि तणुएई ॥ २५४ ॥</l>
</lg></b>
<lg>
<l>(ऊर्ध्वाक्षः पिबति जलं यथा यथा विरलाङ्गुलिश्चिरं पथिकः ।</l>
<l>प्रपापालिकापि तथा तथा धारां तनुकामपि तनूकरोति ॥)</l>
</lg>
<p><b>उभयरूपं</b> यथा—(गास. २.९३)</p>
<b><lg>
<l>गोलाविसमोआरच्छलेण अप्पा उरम्मि से मुक्‍को ।</l>
<l>अणुअंपाणिद्दोसं तेण वि सा गाढमुअवऊढा ॥ २५५ ॥</l>
</lg></b>
<lg>
<l>(गोदाविषमावतारच्छलेन आत्मा उरसि तस्य मुक्तः ।</l>
<l>अनुकम्पानिर्दोषं	तेनापि	सा	गाढमुपगूढा ॥)</l>
</lg>
<p>अन्योन्यचूलिका, अन्योन्यभ्रान्तिः, अन्योन्यैकता <b>चान्योन्यमेव</b> । तत्रात्र—</p>
<p><b>अन्योन्यचूलिका</b> यथा—(सक. ३.७५)</p>
<b><lg>
<l>शशिना च निशा निशया च शशी
शशिना निशया च यथा गगनम् ।</l>
<l>भवता च सभा सभया च भवान्
भवता सभया च विभाति जगत् ॥ २५६ ॥</l>
</lg></b>
<p><b>अन्योन्यभ्रान्ति</b>र्यथा—</p>
<b><lg>
<l>जम्बूनां	कुसुमोदरे	नवमधुन्यारब्धपानोत्सवाः
कीराः पक्‍वफलाशया मधुकरीश्‍चुम्बन्ति मुञ्चन्ति च ।</l>
<l>एतेषामपि	नीलकिंशुकदलैरेभिः	समानत्विषां
पुष्पभ्रान्तिभिरापतन्ति सहसा चञ्चूषु भृङ्गाङ्गनाः ॥ २५७ ॥</l>
</lg></b>
<p><b>अन्योन्यैकता</b> यथा—(माघ. १.२२)</p>
<b><lg>
<l>प्रफुल्लतापिच्छनिभैरभीषुभिः शुभैश्च सप्‍तच्छदपांसुपाण्डुभिः ।</l>
<l>परस्परेण च्छुरितामलच्छवी तदेकवर्णाविव तौ बभूवतुः ॥ २५८ ॥</l>
</lg></b>
<p>(<b>१४. परिवृत्तिः</b>)</p>
<p><b>गुणद्रव्याणां व्यत्ययविनिमयौ परिवृत्तिः</b> । सा त्रिधा—</p>
<p>व्यत्ययवती, विनिमयवती, उभयवती च । तेषु —</p>
<pb n="577"/>
<p><b>व्यत्ययवती</b> यथा—(गास. २.६)</p>
<b><lg>
<l>जो तीअ अहरराओ रत्तिं उव्वासिओ पिअअमेण ।</l>
<l>सो च्‍चिअ दीसइ गोसे सवत्तिणअणेषु संकंतो ॥ २५९ ॥</l>
</lg></b>
<lg>
<l>(यस्तस्या अधररागो रात्रावुद्वासितः प्रियतमेन ।</l>
<l>स एव दृश्यते प्रातः सपत्‍नीनयनेषु संक्रान्तः ॥)</l>
</lg>
<p>यथा वा—(माघ. ११.६४)</p>
<b><lg>
<l>कुमुदवनमपश्रि	श्रीमदम्भोजषण्डं
त्यजति मुदमुलूकः प्रीतिमाँश्चक्रवाकः ।</l>
<l>उदयमहिमरशिर्याति	शीतांशुरस्तं
हतविधिलसितानां ही विचित्रो विपाकः ॥२६०॥</l>
</lg></b>
<p><b>विनिमयवती</b> यथा—(किराता. ७.३५)</p>
<b><lg>
<l>प्रश्‍च्योतन्मदसुरभीणि निम्‍नगायाः क्रीडन्तो गजपतयः पयांसि कृत्वा ।</l>
<l>किञ्जल्कव्यतिकरताम्रदानलेखैरुत्तेरुः सरसिजगन्धिभिः कपोलैः ॥ २६१ ॥</l>
</lg></b>
<p>यथा वा—(राच. २.७)</p>
<b><lg>
<l>तस्य च प्रवयसो जटायुषः स्वर्गिणः किमिह शोच्यतेऽधुना ।</l>
<l>येन जर्जरकलेबरव्ययात् क्रीतमिन्दुकिरणोज्ज्वलं यशः ॥ २६२ ॥</l>
</lg></b>
<p><b>उभयवती</b> यथा—(किराता. ९.६०)</p>
<b><lg>
<l>लोचनाधरकृताहृतरागा	वासिताननविशेषितगन्धा ।</l>
<l>वारुणी परगुणात्मगुणानां व्यत्ययं विनिमयं नु वितेने ॥ २६३ ॥</l>
</lg></b>
<p>यथा वा—(सक. ३.८३)</p>
<b><lg>
<l>किं चित्रं यदि देवेन भूभृतः करदीकृताः ।</l>
<l>देवोऽपि दापितः किं तैर्न पुनः पृष्ठतः करम् ॥ २६४ ॥</l>
</lg></b>
<p>(<b>१५. मीलितम्</b>)</p>
<p><b>वस्तुना वस्त्वन्तरतिरस्कारो मीलितम्</b> । यथा— (सक. ३.१२६)</p>
<b><lg>
<l>एंतो वि ण सच्‍चविओ गोसे पसरंतपल्लवारुणच्छाओ ।</l>
<l>मज्जणतंबेसु मओ तह मअतंबेसु लोअणेसु अमरिसो ॥ २६५ ॥</l>
</lg></b>
<lg>
<l>(आगच्छन्नपि न दृष्टः प्रातः प्रसरत्पल्लवारुणच्छायः ।</l>
<l>मज्जनताम्रयोर्मदस्तथा	मदताम्रयोर्लोचनयोरमर्षः ॥)</l>
</lg>
<pb n="578"/>
<p>यथा वा— (गास. ४.२३)</p>
<b><lg>
<l>पिअदंसणेण सुहरस—मुउलिअ जइ से ण होंति णअणाइं ।</l>
<l>ता केण कण्णरइअं लक्खिज्जइ कुवलअं तिस्सा ॥ २६६ ॥</l>
</lg></b>
<lg>
<l>(प्रियदर्शनेन सुखरसमुकुलिते यद्यस्या न भवेतां नयने ।</l>
<l>तत् केन कर्णरचितं लक्ष्येत कुवलयं तस्याः ॥)</l>
</lg>
<p>पिहितम्, अपिहितं, तद्ग‍ुणोऽतद्ग‍ुण इतीमान्यपि मीलितान्येव । तेषु —
<b>पिहितं</b> यथा—</p>
<b><lg>
<l>पअडिअसणेहसब्भावविब्भमं तीअ जह तुमं दिट्ठो ।</l>
<l>संवरणवावडाए अण्णो वि जणो तह च्‍चेअ ॥ २६७ ॥</l>
</lg></b>
<lg>
<l>(प्रकटितस्‍नेहसद्भावविभ्रमं तया यथा त्वं दृष्टः ।</l>
<l>संवरणव्यापृतया अन्योऽपि जनस्तथा चैव ॥)</l></lg> (गास.२.९९)
<p><b>अपिहितं</b> यथा—(गास. ७२० वे.)</p>
<b><lg>
<l>दिठ्ठा इ जंण दिठ्ठो आलविआए वि जंण आलविओ ।</l>
<l>उवआरो जं ण कओ तं चिअ कलिअं छइल्लेहिं ॥ २६८ ॥</l>
</lg></b>
<lg>
<l>(दृष्टयापि यन्न दृष्ट आलपितयापि यन्नालपितः ।</l>
<l>उपचारो यन्न कृतस्तदेव च कलितं छेकैः ॥)</l>
</lg>
<p><b>तद्‍गुणो</b> यथा—(सक. ३.१३०)</p>
<b><lg>
<l>गोरंगउ तरुणीअणु जोण्हइ अहिसरइ
सिअणेवच्छपडिच्छिउ	वल्लहवद्धरइ ।</l>
<l>तच्छाअहिं	पुणु	चलिअउ
सामलगत्तु	तहिं	मअणु	मंतिअहिं ॥ २६९ ॥</l>
</lg></b>
<lg>
<l>(गौराङ्गस्तरुणीजनो ज्योत्स्‍नायामभिसरति
सितनेपंथ्यपरिच्छन्नो	वल्लभबद्धरतिः ।</l>
<l>तच्छायासु	पुनश्चलितः
श्यामलगात्रस्तत्र मदनो मन्त्र्यभूत् ॥)</l>
</lg>
<p><b>अतद्‍गुणो</b> यथा—(सक. ३.१३१)</p>
<b><lg>
<l>कर्कन्धूफलमुच्‍चिनोति शबरी मुक्ताफलाकाङ्क्षया
क्रुद्धोलूककदम्बकस्य पुरतः काकोऽपि हंसायते ।</l>
<pb n="579"/>
<l>कीर्त्या ते धवलीकृते त्रिभुवने क्ष्मापाल ! लक्ष्मीः पुरः
कृष्णं वीक्ष्य बलोऽयमित्युपहितव्रीडं शनैर्जल्पति ॥ २७० ॥</l>
</lg></b>
<p>(<b>१६. वितर्कः</b>)</p>
<p><b>सन्देहनिर्णयान्तरालवर्त्यूहो वितर्कः ।</b></p>
<p>स द्विधा— निर्णयान्तोऽनिर्णयान्तश्च । तयोः —</p>
<p>निर्णयान्तस्त्रिधा तत्त्वानुपाती, अत्तत्त्वानुपाती, उभयात्मकश्च ।</p>
<p>अनिर्णयान्तोऽपि त्रिधा मिथ्यारूपः, अमिथ्यारूपः उभयात्मकश्च । तेषु —</p>
<p><b>निर्णयान्तस्तत्त्वानुपाती</b> यथा—(उराच. २.२९)</p>
<b><lg>
<l>मैनाकः किमयं रुणद्धि गगने मन्मार्गमव्याहतं
शक्तिस्तस्य कुतस्स वज्रपतनाद् भीतो महेन्द्रादपि ।</l>
<l>तार्क्ष्यः सोऽपि समं निजेन विभुना जानाति मां रावणं
आ ज्ञातं स जटायुरेव जरसा क्लिष्टो वधं वाञ्छति ॥ २७१ ॥</l>
</lg></b>
<p><b>अतत्त्वानुपाती</b> यथा—(विक्र.१.८)</p>
<b><lg>
<l>अस्याः सर्गविधौ प्रजापतिरभूच्‍चन्द्रो नु कान्तप्रभः
शृङ्गारैकरसः स्वयं नु मदनो मासो नु पुष्पाकरः ।</l>
<l>वेदाभ्यासजडः कथं नु विषयव्यावृत्तकौतूहलो
निर्मातुं प्रभवेन्मनोहरमिदं रूपं पुराणो मुनिः ॥ २७२ ॥</l>
</lg></b>
<p><b>उभयात्मको</b> यथा—(शाकु.२.९)</p>
<b><lg>
<l>चित्रे निवेश्य परिकल्पितसत्त्वयोगा
रूपोच्‍चयेन रचिता मनसा कृता नु ।</l>
<l>स्त्रीरत्‍नसृष्टिरपरा प्रतिभाति सा मे
धातुर्विभुत्वमनुचिन्त्य वपुश्च तस्याः ॥ २७३ ॥</l>
</lg></b>
<p><b>अनिर्णयान्तमिथ्यारूपो</b> यथा—(मेघ. १४)</p>
<b><lg>
<l>अद्रेः शङ्गं हरति पवनः किंस्विदित्युन्मुखीभि—
र्दृष्टोच्छ्रायश्चकितचकितं	मुग्धसिद्धाङ्गनाभिः ।</l>
<l>स्थानादस्मात्सरसनिचुलादुत्पतोदङ्मुखः	खं
दिङ्नागानां पथि परिहरन् स्थूलहस्तावलेपान् ॥ २७४ ॥</l>
</lg></b>
<pb n="580"/>
<p><b>अमिथ्यारूपो</b> यथा— (किराता. १८.९)</p>
<b><lg>
<l>अयमसौ भगवानुत पाण्डवः स्थितमवाङ्मुनिना शशिमौलिना ।</l>
<l>समधिरूढमजेन नु जिष्णुना स्विदिति वेगवशान्मुमुहे गणैः ॥ २७५ ॥</l>
</lg></b>
<p><b>उभयात्मको</b> यथा—(किराता. १६.१८)</p>
<b><lg>
<l>माया स्विदेषा मतिविभ्रमो वा ध्वस्तं नु मे वीर्यमुताहमन्यः ।</l>
<l>गाण्डीवमुक्ता हि यथा पुरा मे पराक्रमन्ते न शराः किराते ॥ २७६ ॥</l>
</lg></b>
<p>(<b>१७. स्मरणम्</b>)</p>
<p><b>सादृशादृष्टचिन्तादेरनुभूतपदार्थज्ञानोत्पत्तिः स्मरणम् ।</b> तत् —
<b>सदृशाद्यथा</b>—(राच. १.१९)</p>
<b><lg>
<l>अदृश्यन्त पुरस्तेन खेलत्खञ्जनपङ्क्तयः ।</l>
<l>अस्मर्यन्त विनिःश्वस्य प्रियानयनविभ्रमाः ॥ २७७ ॥</l>
</lg></b>
<p><b>अदृष्टाद्‍</b> यथा—(शाकु. ६.८)</p>
<b><lg>
<l>मुनिसुताप्रणयस्मृतिरोधिना मम च मुक्तमिदं तमसा मनः ।</l>
<l>मनसिजेन सखे ! प्रहरिष्यता धनुषि चूतशरश्च निवेशितः ॥ २७८ ॥</l>
</lg></b>
<p><b>चिन्ताया</b> यथा—(उराच. २.२७)</p>
<b><lg>
<l>पुरा यत्र स्त्रोतः पुलिनमधुना तत्र सरितां
विपर्यासं यातो घनविरलभावः क्षितिरुहाम् ।</l>
<l>बहोर्दृष्टं कालादपरमिव मन्ये वनमिदं
निवेशः शैलानां तदिदमिति बुद्धिं द्रढयति ॥ २७९ ॥</l>
</lg></b>
<p>आदिग्रहणा<b>त्परप्रयत्‍नतो</b> यथा—(शाकु. ६.२१)</p>
<b><lg>
<l>दर्शनपथमायाता साक्षादिव तन्मयेन हृदयेन ।</l>
<l>स्मृतिकारिणा त्वया मे पुनरपि चित्रीकृता कान्ता ॥ २८० ॥</l>
</lg></b>
<p>स्वप्‍नस्मृतिः, प्रत्यभिज्ञानं च स्मरणमेव । तयोः —</p>
<p><b>स्वप्‍नस्मृति</b>र्यथा—(विसा. १.१५)</p>
<b><lg>
<l>जाने स्वप्‍नविधौ ममाद्य चुलुकोत्सेक्यं पुरस्तादभूत्
प्रत्यूषे परिवेषमण्डलमिव ज्योत्स्‍नासपत्‍नं महः ।</l>
<l>तस्यान्तर्नखनिस्तुषीकृतशरच्‍चन्द्रप्रभैरङ्गकै—
र्दृष्टा काप्यबला बलात् कृतवती सा मन्मथं मन्मथम् ॥ २८१ ॥</l>
</lg></b>
<pb n="581"/>
<p><b>प्रत्यभिज्ञानं</b> यथा—(उराच. ३.४०)</p>
<b><lg>
<l>गृहीतो यः पूर्वं परिणयविधौ कङ्कणधरः
सुधासूतेः	पादैरमृतशिशिरैर्यः परिचितः ।</l>
<l>स	एवायं	तस्यास्तदितारकरौपम्यसुभगो
मया लब्धः पाणिर्ललितलवलीकन्दलनिभः ॥ २८२ ॥</l>
</lg></b>
<p>(<b>१८. भ्रान्तिः</b>)</p>
<p><b>विपर्ययज्ञानं भ्रान्तिः ।</b> सा द्विधा— अतत्त्वे तत्त्वरूपा, तत्त्वे अतत्त्वरूपा च ।
अतत्त्वे तत्त्वरूपा त्रिधा— अबाधिता, बाधिता कारणबाधिता च । तासु—</p>
<p><b>अबाधिता</b> यथा—(सक. ३.१०८)</p>
<b><lg>
<l>मोहविरमे सरोसं थोरत्थणमंडले सुरवहूणं ।</l>
<l>जेण करिकुंभसंभावणाइ दिठ्ठी परिट्ठविआ ॥ २८३ ॥</l>
</lg></b>
<lg>
<l>(मोहविरमे सरोषं स्थूलस्तनमण्डले सुरवधूनाम् ।</l>
<l>येन करिकुम्भसम्भावनया दृष्टिः परिस्थापिता ॥)</l>
</lg>
<p><b>बाधिता</b> यथा—(गास.३.६३)</p>
<b><lg>
<l>हसिअं सहत्थतालं सुक्खवडं उवगएहि पहिएहि ।</l>
<l>पत्थप्फलसारिच्छे	उड्डीणे	पूसवंदस्सिं/म्मि ॥ २८४ ॥</l>
</lg></b>
<lg>
<l>(हसितं सहस्ततालं शुष्कवटमुपगतैः पथिकैः ।</l>
<l>पत्रफलसदृक्षे उड्डीने शुकवृन्देऽस्मिन्/वृन्दे ॥)</l>
</lg>
<p><b>कारणबाधिता</b> यथा—(सक. ३.११०)</p>
<b><lg>
<l>कनककलशस्वच्छे	राधापयोधरमण्डले
नवजलधरश्यामामात्मद्युतिं	प्रतिबिम्बिताम् ।</l>
<l>असितसिचयप्रान्तभ्रान्त्या	मुहुर्मुहुरुत्क्षिपञ्
जयति जनितव्रीडाहासः प्रियाहसितो हरिः ॥ २८५ ॥</l>
</lg></b>
<p>तत्त्वे अतत्त्वरूपापि त्रिधा— हानहेतुः, उपादानहेतुः, उपेक्षाहेतुश्च । तासु—
<b>हानहेतु</b>र्यथा—(सक. ३.१११)</p>
<b><lg>
<l>सो मुद्धमओ मअतण्हिआहिं तह दूमि तुह आसाहिं/दूमिओ हआसाहिं ।</l>
<l>जह	संभावमईण	वि	णईण	परंमुहो	जाओ ॥ २८६ ॥</l>
</lg></b>
<lg>
<l>(स मुग्धमृगो मृगतृष्णिकाभिस्तथा दूनस्त्वदाशाभिः ।</l>
<l>यथा सद्भावमयीष्वपि नदीषु पराङ्मुखो जातः ॥)</l>
</lg>
﻿<pb n="582"/>
<p><b>उपादानहेतु</b>र्यथा—(विक्रमो. ४.३९)</p>
<b><lg>
<l>समर्थये यत् प्रथमं प्रियां प्रति क्षणेन तन्मे परिवर्ततेऽन्यथा ।</l>
<l>अतो विनिद्रे सहसा विलोचने करोमि न स्पर्शविभाविताप्रियः ॥ २८७ ॥</l>
</lg></b>
<p><b>उपेक्षाहेतु</b>र्यथा—(माघ. ३.५१)</p>
<b><lg>
<l>चिक्रंसया कृत्रिमपत्रिपङ्क्तेः कपोतपालीषु निकेतनानाम् ।</l>
<l>मार्जारमप्यायतनिश्चलाङ्गं यस्यां जनः कृत्रिममेव मेने ॥ २८८ ॥</l>
</lg></b>
<p>भ्रान्तिमान्, भ्रान्तिमाला, उपमाभ्रान्तिः, भ्रान्त्यतिशयश्च भ्रान्तिरेव । तेषु —
<b>भ्रान्तिमान्</b> यथा—</p>
<b><lg>
<l>कपाले मार्जारः पय इति कराँल्लेढि शशिन—
स्तरुच्छिद्रप्रोतान् बिसमिति करी संकलयति ।</l>
<l>रतान्ते तल्पस्थान् हरति वनिताप्यंशुकमिति
प्रभामत्तश्चन्द्रो	जगदिदमहो	विभ्रमयति ॥ २८९ ॥</l>
</lg></b>
<p><b>भ्रान्तिमाला</b> यथा—(सक. ३.११५)</p>
<b><lg>
<l>नीलेन्दीवरशङ्क्या	नयनयोर्बन्धूकबुद्ध‍याधरे
पाणौ पद्मधिया मधूककुसुमभ्रान्त्या तथा गण्डयोः ।</l>
<l>लीयन्ते	कबरीषु	बान्धवकुलव्यामोहजातस्पृहा
दुर्वारा मधुपाः कियन्ति भवती स्थानानि रक्षिष्यति ॥ २९० ॥</l>
</lg></b>
<p><b>उपमाभ्रान्ति</b>र्यथा—(विक्रमो. ४.७)</p>
<b><lg>
<l>हृतोष्ठरागैर्नयनोदबिन्दुभिर्निमग्‍ननाभेर्निपतद्भिरङ्कितम्	।</l>
<l>च्युतं रुषा भिन्नगतेरसंशयं शुकोदरश्याममिदं स्तनांशुकम् ॥ २९१ ॥</l>
</lg></b>
<p><b>भ्रान्त्यतिशयो</b> यथा—(सक. ३.११७)</p>
<b><lg>
<l>दिश्याद् धूर्जटिजूटकोटिसरिति ज्योत्स्‍नालवोद्‍भासिनी
शाशाङ्की कलिका जलभ्रमिवशाद् द्राग्दृष्टनष्टा मुदम् ।</l>
<l>यां चञ्चच्छफरीभ्रमेण मुकुलीकुर्वन् फणालीं मुहु—
र्मुह्यँल्लक्ष्यमहिर्जिघृक्षतितमामाकुञ्चनप्राञ्चनैः	॥ २९२ ॥</l>
</lg></b>
<p>अनध्यवसायोऽपि <b>भ्रान्तिरेव</b> । यथा—(सक. ३.११९)</p>
<b><lg>
<l>उभौ रम्भास्तम्भावुपरि विपरीतौ कमलयो—
स्तदूर्घ्वं रत्‍नाश्मस्थलमथ दुरूहं किमपि तत् ।</l>
﻿<pb n="583"/>
<l>ततः कुम्भौ पश्चाद् बिसकिसलये कन्दलमये
तदन्विन्दाविन्दीवरमधुकराः	किं	पुनरिदम् ॥ २९३ ॥</l>
</lg></b>
<p>यथा वा—(सक. ३.११८)</p>
<b><lg>
<l>विरहिणिजणह दअंतेण णावइ तक्खणि
छाइज्जइ अलिणिवहेहिं चेत्तेण चूअवणी ।</l>
<l>तह तासु वि मअरंदेहिं संदाणिअइ
जह ण क्लंबु ण अंबु ण जंबू जाणिअइ ॥ २९४ ॥</l>
</lg></b>
<lg>
<l>(विरहिणीजनस्य दयमानेन प्रतिभाति ननु तत्क्षणे
छाद्यतेऽलिनिवहैश्चैत्रेण	चूतवनी ।</l>
<l>तथा तास्वपि मकरन्दैः सन्दान्यते
यथा न कदम्बो नाम्रो न जम्बूर्ज्ञायते ॥)</l>
</lg>
<p>(<b>१९. उपमानम्</b>)</p>
<p><b>सदृशात् सदृशप्रतिपत्तिरुपमानम्</b> । यथा—</p>
<b><lg>
<l>तां रोहिणीं विजानीहि ज्योतिषामत्र मण्डले ।</l>
<l>समूहस्तारकाणां	यः	शकटाकारमाश्रितः ॥ २९५ ॥</l>
</lg></b>
<p>यथा वा—(मवीच.१.४५)</p>
<b><lg>
<l>सर्वप्राणप्रवणमघवन्मुक्तमाहत्य	वक्ष—
स्तत्संघट्टाद्	विघटितबुहत्खण्डमुच्‍चण्डरोचिः ।</l>
<l>एवं वेगात् कुलिशमकरोद् व्योम विद्युत्सहस्रै—
र्भर्तुर्वज्रज्वलनकपिशास्ते	च	रोषाट्टहासाः ॥ २९६ ॥</l>
</lg></b>
<p>अभिनयोऽ<b>प्युपमानमेव</b> । यथा—(गास. ३.५७)</p>
<b><lg>
<l>वइविवरणिग्गअदलो एरंडो साहइ व्व तरुणाणं ।</l>
<l>एत्थ घरे हलिअबहू एद्दहमेत्तत्थणी वसइ ॥ २९७ ॥</l>
</lg></b>
<lg>
<l>(वृतिविवरनिर्गतदल एरण्डः साधयतीव तरुणानाम् ।</l>
<l>अत्र गृहे हलिकवधूरेतावन्मात्रस्तनी	वसति ॥)</l>
</lg>
<p>एतेन प्रतिबिम्बमुद्रालेख्यादयो व्याख्याताः । तेषु —</p>
<p><b>प्रतिबिम्बो</b> यथा—(कुसं. ८.११)</p>
<b><lg>
<l>दर्पणे च परिभोगदर्शिनी पृष्ठतः प्रणयिनो निषेदुषः ।</l>
<l>वीक्ष्य बिम्बमनुबिम्बमात्मनः कानि कान्यपि चकार लज्जया ॥ २९८ ॥</l>
</lg></b>
﻿<pb n="584"/>
<p><b>मुद्रा</b> यथा—(किराता. १०.७)</p>
<b><lg>
<l>सचकितमिव विस्मयाकुलाभिः शुचिसिकतास्वतिमानुषाणि ताभिः ।</l>
<l>क्षितिषु	ददृशिरे	जिष्णोरुपहितकेतुरथाङ्गलाञ्छनानि ॥ २९९ ॥</l>
</lg></b>
<p><b>आलेख्यं</b> यथा—</p>
<b><lg>
<l>तवालेख्ये		कौतूहलतरलतन्वीविरचिते
विधायैका चक्रं रचयति सुपर्णासुतमपि ।</l>
<l>अथ	स्विद्यत्पाणिस्त्वरितमपमृज्यैतदपरा
करे पौष्पं चापं मकरमुपरिष्टाच्‍च लिखति ॥ ३०० ॥</l>
</lg></b>
<p><b>अथास्योपमाभेदः । को भेदः ?</b></p>
<p>उच्यते—'पदार्थयोर्गुणलेशेन सादृश्यप्रतिपत्तिरुपमा' । यदाह— (काव्याद. २.१४)</p>
<b><lg>
<l>यथाकथंचित् सादृश्यं यत्रोद्भ‍ूतं प्रतीयते ।</l>
<l>उपमां नाम तामाहुर्यथेन्दुरिव ते मुखम् ॥ ३०१ ॥</l>
</lg></b>
<b><lg>
<l>उपमैव तिरोभूतभेदा रूपकमिष्यते ।</l>
<l>यथा बाहुलता पाणिपद्मं चरणपल्लवम् ॥ ३०२ ॥</l></lg></b> (काव्याद. २.६६)
<b><lg>
<l>यदप्रसिद्धौ	सादृश्यमुक्तिभङ्गेन	केनचित् ।</l>
<l>तत्सादृश्यं प्रकाराणामस्य संख्या न विद्यते ॥ ३०३ ॥</l>
</lg></b>
<p>तद्यथा—(सक. ४.७१)</p>
<b><lg>
<l>दातारो यदि कल्पशाखिभिरलं यद्यर्थिनः किं तृणैः
सन्तश्चेदमृतं वृथा यदि खलास्तत्कालकूटेन किम् ।</l>
<l>किं कर्पूरशलाकया यदि दृशोः पन्थानमेति प्रिया
संसारेऽपि सतीन्द्रजालमपरं यद्यस्ति तेनापि किम् ॥ ३०४ ॥</l>
</lg></b>
<p>यथा वा—(रघु. २.६)</p>
<b><lg>
<l>स्थितः स्थितामुच्‍चलितः प्रयातां निषेदुषीमासनबन्धधीरः ।</l>
<l>जलाभिलाषी जलमाददानां छायेव तां भूपतिरन्वगच्छत् ॥ ३०५ ॥</l>
</lg></b>
<p>एवमन्येऽप्यन्योक्त्यादयो वक्तव्याः । ते चोभयालङ्कारे विशेषेणाग्रतो वक्ष्यन्ते । तेषूभयोः
सादृश्यमिवादयः प्रतिपादयन्ति । इह तु सदृशेन सदृशः प्रतीयत इत्यस्ति भेदः ।</p>
﻿<pb n="585"/>
<p>(<b>२०. अनुमानम्</b>)</p>
<p>लिङ्गदर्शनाद् लिङ्गिज्ञानम् <b>अनुमानम्</b> । यथा—(रुद्रटा. ७.५७)</p>
<b><lg>
<l>सावज्ञमागमिष्यन् नूनं पतितोऽसि पादयोस्तस्याः ।</l>
<l>कथमन्यथा ललाटे यावकरसतिलकपङ्क्तिरियम् ॥ ३०६ ॥</l>
</lg></b>
<p>यथा वा—(रुद्रटा. ७.६०)</p>
<b><lg>
<l>अविरलविलोलजलदः कुटजार्जुननीपसुरभिवनवातः ।</l>
<l>अयमायातः कालो हन्त मृताः पथिकगेहिन्यः ॥ ३०७ ॥</l>
</lg></b>
<p><b>कोऽस्य ज्ञापकाद् भेद इति चेदुच्यते</b>—'जानन्तं प्रयुङ्क्त इति ज्ञापकः;
अनु पश्चान्मीयते अनेनेत्यनुमानम् । नन्विदमपि ज्ञापयति,
सत्यम् । किंत्विदमजिज्ञासुमपि ज्ञापयति, स तु जिज्ञासुमेव । यथा—(गसा.६.४२)</p>
<b><lg>
<l>दीसइ ण चूअमउलं अत्ता ण अ वाइ मलअगंधवहो ।</l>
<l>एत्तं वसंतमासं सहि जं उक्‍कठिअं चेअं ॥ ३०८ ॥</l>
</lg></b>
<lg>
<l>(दृश्यते न चूतमुकुलमद्य न च वाति मलयगन्धवहः ।</l>
<l>एति वसन्तमासः सखि ! यदुत्कण्ठितं चेतः ॥)</l>
</lg>
<p>अथवा प्रमितिरूपं <b>फलमनुमानम्</b> । यथा—</p>
<b><lg>
<l>अइ सहि वक्कुलजाविरि, छुहिहिसि गोत्तस्स मत्थए छारं ।</l>
<l>अच्‍चंत—दत्त—दिट्‍ठेण सामि वलिस्ण हसिएण ॥ ३०८a ॥</l>
</lg></b>
<lg>
<l>(अयि सखि वक्रोल्लपनशीले क्षप्स्यरिन गोत्रस्य मस्तके क्षारम् ।</l>
<l>अत्यन्तदत्तदृष्टेन	सामि=अर्ध—वलितेन	हसितेन ॥)</l></lg>(द्र.जो.४०७)
<b><lg>
<l>अंबाण मंजरी णिगअ त्तिअ कस्स णु कहेमि पोद्दाए ।</l>
<l>चित्तपरिअत्तणेण	पुढमं	अंहेहि	विण्णाअं ॥३०९॥</l>
</lg></b>
<lg>
<l>(आम्राणां मञ्जरी निर्गता इति कस्य नु कथयामि पुत्र्याः ।</l>
<l>चित्तपरिवर्त्तनेन	प्रथममस्माभिर्विज्ञातम् ॥)</l></lg>(द्र.रा.पृ.६२१)
<p>प्रमाणरूपो हेतु<b>र्ज्ञापकः</b> । यथा—(काव्याद. २.२४५)</p>
<b><lg>
<l>अवध्यैरिन्दुपादानामसाध्यैश्चन्दनाम्भसाम्	।</l>
<l>देहोष्मभिः सुबोधं ते सखि ! कामातुरं मनः ॥ ३१० ॥</l>
</lg></b>
﻿<pb n="586"/>
<p>यदि वा उपात्तव्यापारो<b>ऽनुमानहेतुः</b> यथा—(सक. २.२८)</p>
<b><lg>
<l>एतानि निस्सहतनोरसमञ्जसानि शून्यं मनः पिशुनयन्ति पदानि तस्याः ।</l>
<l>एते च मार्गतरवः कथयन्ति तापमालम्बितोज्झितपरिग्लपितैः प्रवालैः ॥</l>
</lg></b>
<p>अनुपात्तव्यापारो <b>ज्ञापकः</b> । स त्रिधा—त्रिकालार्थविषयभेदात् । तेषु
<b>भूतार्थविषयो</b> यथा—(काव्याद्. २.१२)</p>
<b><lg>
<l>कण्ठेकालः करस्थेन कपालेनेन्दुशेखरः ।</l>
<l>जटाभिः स्‍निग्धताम्राभिराविरासीद् वृषध्वजः ॥ ३१२ ॥</l>
</lg></b>
<p>यथा वा—(माघ. १.७०)</p>
<b><lg>
<l>स बाल आसीद् वपुषा चतुर्भुजो मुखेन पूर्णेन्दुनिभस्त्रिलोचनः ।</l>
<l>युवा कराक्रान्तमहीभृदुच्‍चकैरसंशयं सम्प्रति तेजसा रविः ॥ ३१३ ॥</l>
</lg></b>
<p><b>वर्तमानार्थविषयो</b> यथा—(विसा. १.२३)</p>
<b><lg>
<l>पर्वग्रन्थिषु वीरुधां सुमनसो मध्येऽङ्कुरं पल्लवा
वाञ्छामात्रपरिग्रहः	पिकवधूकण्ठो/?/दरे पञ्चमः ।</l>
<l>किं च त्रीणि जगन्ति जिष्णुदिवसैर्द्वित्रैर्मनोजन्मनो
देवस्यापि चिरोज्झितं यदि भवेदभ्यासवश्यं धनुः ॥ ३१४ ॥</l>
</lg></b>
<p>यथा वा—(सक. १.९०)</p>
<b><lg>
<l>मौलौ धारय पुण्डरीकममितं तन्वात्मनो विक्रमं
चक्राङ्क वह पादयुग्ममवनीं दोष्णा समभ्युद्धर ।</l>
<l>लक्ष्मीं भ्रूनिकटे निवेशय भव ज्यायान् दिवौकस्पते—
र्विश्वान्तःकरणैकचोर ! तदपि ज्ञातं हरिः खल्वसि ॥ ३१५ ॥</l>
</lg></b>
<p><b>भविष्यदर्थविषयो</b> यथा—(मभा. २.३.१३)</p>
<b><lg>
<l>वाताय	कपिला	विद्युदातपायातिलोहिनी ।</l>
<l>पीता वर्षाय विज्ञेया दुर्भिक्षाय सिता भवेत् ॥ ३१६ ॥</l>
</lg></b>
<p>यथा वा—(विसा. १.३)</p>
<b><lg>
<l>गोनासाय नियोजितागदरजाः सर्पाय बद्धौषधिः
कण्ठस्थाय विषाय वीर्यमहते पाणौ मणीन् बिभ्रती ।</l>
<l>भर्तुर्भूतगणाय	गोत्रजरतीनिर्दिष्टमन्त्राक्षरा
रक्षत्वद्रिसुता विवाहसमये प्रीता च भीता च वः ॥ ३१७ ॥</l>
</lg></b>
﻿<pb n="587"/>
<p>(<b>२१.अर्थापत्तिः</b>)</p>
<p><b>प्रत्यक्षाद्यधिगतोऽर्थस्तथानुपपद्यमानोऽर्थान्तरं गमयतीत्यर्थापत्तिः</b> । यथा—</p>
<b><lg>
<l>निर्णेतुं शक्यमस्तीति मध्यं तव नितम्बिनि ।</l>
<l>अन्यथानुपपत्त्यैव	पयोधरभरस्थितेः ॥ ३१८ ॥</l></lg></b> (काव्याद.२.२१८)
<p>यथा वा—(सक. ३.१७१)</p>
<b><lg>
<l>एतदालोक्य लोलाक्षि रूपमप्रतिमं तव ।</l>
<l>कल्पयामः	कलातत्त्वगुरुतामादिवेधसः ॥ ३१९ ॥</l>
</lg></b>
<p>(<b>२२. अभावः</b>)</p>
<p><b>पदार्थानामविद्यमानता अभावः</b>, यथा—(सेब. ४.२०)</p>
<b><lg>
<l>सग्गं अपारिजाअं कोत्थुहलच्छिरहिअं महुमहस्स उरं ।</l>
<l>सुमरामि महणपुरओ अमुद्धअंदं च हरजडापब्भारं ॥ ३२० ॥</l>
</lg></b>
<lg>
<l>(स्वर्गमपारिजातं कौस्तुभलक्ष्मीरहितं मधुमथनस्योरः ।</l>
<l>स्मरामि मथनपुरतोऽमुग्धचन्द्रं च हरजटाप्राग्भारम् ॥)</l>
</lg>
<p>यथा वा—(रघु. ८.६५)</p>
<b><lg>
<l>धृतिरस्तमिता रतिश्‍च्युता गलितं गेयमृतुर्निरुत्सवः ।</l>
<l>गतमाभरणप्रयोजनं परिशून्यं शयनीयमद्य मे ॥ ३२१ ॥</l>
</lg></b>
<p>(<b>२३. आगमः</b>)</p>
<p>आप्‍तवचन<b>मागमः</b> । यथा—</p>
<b><lg>
<l>न कञ्चिदवमन्येत सर्वस्य शृणुयान्मतम् ।</l>
<l>बालस्याप्यर्थवद् वाक्यमुपयुञ्जीत पण्डितः ॥ ३२२ ॥</l>
</lg></b>
<p>यथा वा—(कुसं. ५.८३)</p>
<b><lg>
<l>निवार्यतामालि ! किमप्यसौ वटुः पुनर्विवक्षुः स्फुरितोत्तराधरः ।</l>
<l>न केवलं यो महतां विभाषते शृणोति तस्मादपि यः स पापभाक् ॥ ३२३ ॥</l>
</lg></b>
<p>(<b>२४. प्रत्यक्षम्</b>)</p>
<p><b>ऐन्द्रियं मानसं वा ज्ञानं प्रत्यक्षम्</b> । यथा—(माघ. १०.३)</p>
<b><lg>
<l>क्रान्तकान्तवदनप्रतिबिम्बे	भग्‍नबालसहकारसुगन्धौ ।</l>
<l>स्वादुनि प्रणदितालिनि शीते निर्ववार मधुनीन्द्रियवर्गः ॥ ३२४ ॥</l>
</lg></b>
﻿<pb n="588"/>
<p>यथा वा—(मामा. १.४३)</p>
<b><lg>
<l>पश्यामि तामित इतश्च पुरश्च पश्चादन्तर्बहिः परित एव च वर्तमानाम् ।</l>
<l>उद्‍बुद्धमुग्धकनकाब्जनिभं वहन्तीमासङ्गितिर्यगपवर्तितदृष्टि वक्त्रम् ॥ ३२५ ॥</l>
</lg></b>
<b><lg>
<l>इमाश्चतुर्विंशतिरर्थसंश्रयाः पृथग्विभक्ताः कविभिः स्वलङ्क्रियाः ।</l>
<l>श्रुतीतिहासप्रभवान्	विशेषतो	महाप्रबन्धानुपकर्तुमीशते ॥ ३२६ ॥</l>
</lg></b>
<b><lg>
<l>अनेकधाऽयं कविभिश्चिरन्तनैः प्रपञ्चितो भामह—वामनादिभिः ।</l>
<l>यतोऽत्र जात्यादिरलंक्रियागणोऽभिधेयतस्तेन कृतो न विस्तरः ॥ ३२७ ॥</l>
</lg></b>
<b><lg>
<l>अथोभयालंकृतयो मनोहराः प्रपञ्चिता यद्यपि पूर्वसूरिभिः ।</l>
<l>तथापि तेभ्यः सविशेषमुच्यते स्वरूपमासामिह तन्निशम्यताम् ॥ ३२८ ॥</l>
</lg></b>
<p>(<b>३. उभयालङ्काराः —२४</b>)</p>
<p><b>शब्दविशेषद्वारकोऽर्थविशेषो येषु प्रतीयते ते उभयालङ्काराः ।</b></p>
<p>तेऽपि चतुर्विंशतिरेव । तद्यथा—</p>
<p><b>उपमा, रूपकं, साम्यं, संशयः, समाधिः, समासोक्तिः,
सहोक्तिः, समुच्‍चयः, तुल्ययोगिता, लेशः, अपह्नुतिः, अप्रस्तुतप्रशंसा,
उत्प्रेक्षा, अर्थान्तरन्यासः, दीपकं, परिकरः, क्रमः, पर्यायः, अतिशयः,
आक्षेपः, विशेषः, श्लेषः, भाविकः, संसृष्टिरिति</b> । तत्र —</p>
<p>(<b>१. उपमा</b>)</p>
<p>प्रसिद्ध‍यनुरोधेनार्थयोर्मिथः प्रतीयमानाभिधीयमानभूयोवयवसामान्ययोग <b>उपमा</b> ।</p>
<p>सा त्रिधा— पदोपमा, वाक्योपमा प्रपञ्चोपमा च । तासु</p>
<p><b>पदोपमा</b> द्विधा— समासोपमा, प्रत्ययोपमा च । तयोः</p>
<p><b>समासोपमा</b> चतुर्धा— अन्तर्भूतेवार्था, अन्तर्भूतसामान्या, अन्तर्भूतोभयार्था
सर्वसमासा चेति । तासु—</p>
<p><b>प्रथमा</b> यथा—(रुद्रटा. ८.१८)</p>
<b><lg>
<l>मुखमिन्दुसुन्दरं ते बिसकिसलयकोमले भुजालतिके ।</l>
<l>जघनस्थली च सुन्दरि तव शैलशिलाविशालेयम् ॥ ३२९ ॥</l>
</lg></b>
﻿<pb n="589"/>
<p><b>द्वितीया</b> यथा—(गास. ३.१३)</p>
<b><lg>
<l>चन्दसरिसं मुहं से अमअसरिच्छो अ मुहरसो तिस्सा ।</l>
<l>सकअग्गहरहसुज्जलचुंबनअं कस्स सरिसं से ॥ ३३० ॥</l>
</lg></b>
<lg>
<l>(चन्द्रसदृशं मुखं तस्या अमृतसदृक्षश्च मुखरसस्तस्याः ।</l>
<l>सकचग्रहरभसोज्ज्वलचुम्बनकं कस्य सदृशं तस्याः ॥)</l>
</lg>
<p><b>तृतीया</b> यथा—(सक. ४.३)</p>
<b><lg>
<l>कमलकरा रम्भोरू कुवलअणअणा मिअंकवअणा सा ।</l>
<l>कह णु णवचंपअंत्री मुणालबाहू पिआ तवइ(दहइ) ॥ ३३१ ॥</l>
</lg></b>
<lg>
<l>(कमलकरा रम्भोरूः कुवलयनयना मृगाङ्कवदना सा ।</l>
<l>कथं नु नवचम्पकाङ्गी मृणालबाहुः प्रिया तपति(दहति) ॥)</l>
</lg>
<p><b>चतुर्थी</b> यथा—(रुद्रट. ८.२०)</p>
<b><lg>
<l>शरदिन्दुसुन्दरमुखी कुवलयदलदीर्घलोचना सा मे ।</l>
<l>दहति	मनः	कथमनिशं	रम्भागर्भाभिरामोरूः ॥ ३३२ ॥</l>
</lg></b>
<p><b>प्रत्ययोपमापि</b> चतुर्धैव ।</p>
<p>प्रत्ययो हि कश्चिदुपमेये, कश्चिदुपमाने, कश्चित्सामान्ये, कश्चिदिवार्थे विधीयते । तत्र,
<b>उपमेये</b> यथा—(सक. ४.५)</p>
<b><lg>
<l>हंसो ध्वाङ्क्षविरावी स्यादुष्ट्रक्रोशी च कोकिलः ।</l>
<l>खरनादी मयूरोऽपि त्वं चेद् वदसि वाग्ग्मिनि ! ॥ ३३३ ॥</l>
</lg></b>
<p><b>उपमाने</b> यथा—(सक. ४.६)</p>
<b><lg>
<l>पूर्णेन्दुकल्पवदना	मृणालीदेश्यदोर्लता ।</l>
<l>चक्रदेशीयजघना सा स्वप्‍नेऽपि न दृश्यते ॥ ३३४ ॥</l>
</lg></b>
<p><b>सामान्ये</b> यथा—(सक. ४.७)</p>
<b><lg>
<l>सूर्यीयति	सुधारश्मिरनाथति	मृतायते ।</l>
<l>मृतस्य कान्ताविरहे स्वर्गोऽपि नरकीयति ॥ ३३५ ॥</l>
</lg></b>
<p><b>इवार्थे</b> यथा—(सक. ४.८)</p>
<b><lg>
<l>एक एव हि भूतात्मा भूते भूते व्यवस्थितः ।</l>
<l>एकधा बहुधा चैव दृश्यते जलचन्द्रवत् ॥ ३३६ ॥</l></lg></b> (उपनिषद्)
﻿<pb n="590"/>
<p><b>वाक्योपमा</b>पि द्विधा— पदार्थयोर्वाक्यार्थयोश्च । तत्र—</p>
<p><b>पदार्थयो</b>श्चतुर्धा— पूर्णा, लुप्‍ता, लुप्‍तपूर्णा, पूर्णलुप्‍ता चेति । तत्र—
उपमानोपमेयसामान्यधर्मद्योतकानां चतुर्णामपि प्रयोगे <b>पूर्णा</b> । यथा—(रुद्रटा. ८.६)</p>
<b><lg>
<l>कमलमिव चारु वदनं मृणालमिव कोमलं भुजायुगलम् ।</l>
<l>अलिमालेव च नीला तवैव मदिरेक्षणे कबरी ॥ ३३७ ॥</l>
</lg></b>
<p>सामान्यधर्मद्योतकलोपे <b>लुप्‍ता</b> । यथा—(काव्याद. २.३६)</p>
<b><lg>
<l>न पद्मं मुखमेवेदं न भृङ्गौ चक्षुषी इमे ।</l>
<l>न केसराणि कान्ताया इमास्ता दन्तपङ्क्तयः ॥ ३३८ ॥</l>
</lg></b>
<p>सामान्यधर्मलोपे <b>लुप्‍तपूर्णा</b> । यथा—(काव्याद. २.१६, सक. ४.११)</p>
<b><lg>
<l>राजीवमिव ते वक्त्रं नेत्रे नीलोत्पले इव ।</l>
<l>रम्भास्तम्भाविवोरू च करिकुम्भाविव स्तनौ ॥ ३३९ ॥</l>
</lg></b>
<p>द्योतकलोपे <b>पूर्णलुप्‍ता</b> । यथा—(काव्याद. २.१९३, सक. ४.१२)</p>
<b><lg>
<l>त्वन्मुखं पुण्डरीकं च फुल्ले सुरभिगन्धिनी ।</l>
<l>कोमलापाटलौ तन्वि ! पल्लवश्चाधरश्च ते ॥ ३४० ॥</l>
</lg></b>
<p><b>वाक्यार्थयोरपि</b> चतुर्धैव ।</p>
<p>एकेवादिशब्दा, अनेकेवादिशब्दा, अनिवादिशब्दा असादृश्या च । तत्र—
<b>एकेवादिशब्दा</b> यथा—(रघु. ६.६०)</p>
<b><lg>
<l>पाण्ड्योऽयमंसार्पितलम्बहारः क्लृप्‍ताङ्गरागो हरिचन्दनेन ।</l>
<l>आभाति बालातपरक्तसानुः सनिर्झरोद्गार इवाद्रिराजः ॥ ३४१ ॥</l>
</lg></b>
<p><b>अनेकेवशब्दा</b> यथा—(काव्याद. २.४५)</p>
<b><lg>
<l>नलिन्या इव तन्वङ्ग्यास्तस्याः पद्ममिवाननम् ।</l>
<l>मया	मधुव्रतेनेव	पायम्पायमरम्यत ॥ ३४२ ॥</l>
</lg></b>
<p><b>अनिवादिशब्दा</b> यथा—(काव्याद. २.४९)</p>
<b><lg>
<l>दिवो जागर्ति रक्षायै पुलोमारिर्भुवो भवान् ।</l>
<l>असुरास्तेन हन्यन्ते सावलेपा नृपास्त्वया ॥ ३४३ ॥</l>
</lg></b>
<p><b>असादृश्या</b> यथा—(माघ. १६.५२)</p>
<b><lg>
<l>प्रहितः प्रधनाय माधवानहमाकारयितुं महीभुजा ।</l>
<l>न परेषु महौजसश्छलादपकुर्वन्ति मलिम्लुचा इव ॥ ३४४ ॥</l>
</lg></b>
﻿<pb n="591"/>
<p>वाक्योपमाया एव प्रकारः <b>प्रपञ्चोपमा ।</b></p>
<p>सापि द्विधा— प्रकृतरूपा विकृतरूपा च । तयोः</p>
<p>प्रकृतरूपा चतुर्धा— समस्तोपमा, एकदेशोपमा, मालोपमा रशनोपमा च । तासु
<b>समस्तोपमा</b> यथा—(रिद्रटा. ८.३०)</p>
<b><lg>
<l>अलिवलयैरलकैरिव कुसुमस्तबकैः स्तनैरिव वसन्ते ।</l>
<l>भान्ति लता ललना इव पाणिभिरिव किसलयैः सपदि ॥ ३४५ ॥</l>
</lg></b>
<p><b>एकदेशोपमा</b> यथा—(रुद्रटा. ८.३१)</p>
<b><lg>
<l>कमलदलैरधरैरिव दशनैरिव केसरैर्विराजन्ते ।</l>
<l>अलिवलयैरलकैरिव कमलैर्वदनैरिव नलिन्यः ॥ ३४६ ॥</l>
</lg></b>
<p><b>मालोपमा</b> यथा—(सेब. १.४८)</p>
<b><lg>
<l>सोह व्व लक्खणमुहं वणमाल व्व विअंड हरिवइस्स उरम् ।</l>
<l>कित्ति व्व पवणतणअं, आण व्व बलाईं से विलग्गइ दिदठी ॥ ३४७ ॥</l>
</lg></b>
<lg>
<l>(शोभेव लक्ष्मणमुखं वनमालेव विकटं हरिपतेरुरः ।</l>
<l>कीर्तिरिव पवनतनयमाज्ञेव बलान्यस्ततस्य विलगति दृष्टिः ॥)</l>
</lg>
<p><b>रशनोपमा</b> यथा—(रुद्रटटीका ८.२८)</p>
<b><lg>
<l>चन्द्रायते शिक्लरुचाथ हंसो हंसायते चारुगतेन कान्ता ।</l>
<l>कान्तायते स्पर्शसुखेन वारि वारीयते स्वच्छतया विहायः ॥ ३४८ ॥</l>
</lg></b>
<p><b>विकृतरूपापि</b> चतुर्धैव— विपर्यासोपमा, उभयोपमा, उत्पाद्योपमा,
अनन्वयोपयोपमा च । तासु —</p>
<p><b>विपर्यसोपमा</b> यथा—(रत्ना.)</p>
<b><lg>
<l>यत् त्वन्नेत्रसमानकान्ति सलिले मग्‍नं तदिन्दीवरं
मेघैरन्तरितः प्रिये! तव मुखच्छायानुकारी शशी ।</l>
<l>येऽपि	त्वद्नमनानुसारिगतयस्ते	राजहंसा	गता—
स्त्वत्सादृश्‍यविनोदमात्रमपि मे दैवेन न क्षमयते ॥ ३४९ ॥</l>
</lg></b>
<p><b>उभयोपमा</b> यथा—(काव्याद. २.१८)</p>
<b><lg>
<l>त्वदाननमिवाम्भोजमम्भोजमिव	ते	मुखम् ।</l>
<l>निलीनां नलिनीखण्डे कथं नु त्वां लभेमहि ॥ ३५० ॥</l>
</lg></b>
﻿<pb n="592"/>
<p><b>उत्पाद्योपमा</b> यथा—</p>
<b><lg>
<l>सुवृत्तमुक्ताफलजालचित्रकं भवेदखण्डं यदि चन्द्रमण्डलम् ।</l>
<l>श्रमाम्बुबिन्दूत्तरशोभा तारकं ततो मुखं तेन तवोपमीयते ॥ ३५१ ॥</l>
</lg></b>
<p><b>अनन्वयोपमा</b> यथा—(काव्याद. २.२५९)</p>
<b><lg>
<l>त्वन्मुखं त्वन्मुखमिव त्वददृशौ त्वददृशाविव ।</l>
<l>त्वन्मूर्तिरिव मूर्तिस्ते त्वमिव त्वं कृशोदरि ॥ ३५२ ॥</l>
</lg></b>
<p>(<b>२. रूपकम्</b>)</p>
<p>उपमैवोत्पन्नसादृश्‍यात् तिरोभूतभेदा <b>रूपकम्</b> । तत् षोढा—</p>
<p>शब्दप्रधानम्, अर्थप्रधानम्, उभयप्रधानं, सावयवं, निरवयवं, सङ्कीर्णं च । तेषु</p>
<p><b>शब्दप्रधानं</b> चतुर्विधम्— समस्तम्, असमस्तं, समस्तव्यस्तं, रूपकरूपकं च । तत्र
<b>समस्तं</b> यथा—(काव्याद. २.२५९)</p>
<b><lg>
<l>पाणिपद्मानि भूपानां संकोचयितुमीशते ।</l>
<l>त्वत्पादनखचन्द्राणामर्चिषः कुन्दनिर्मलाः ॥ ३५३ ॥</l>
</lg></b>
<p><b>असमस्तं</b> यथा—(काव्याद. २.६७)</p>
<b><lg>
<l>अङ्गुल्यः पल्लवान्यासन् कुसुमानि नखार्चिषः ।</l>
<l>बाहू लते वसन्तश्रीस्त्वं नः प्रत्यक्षचारिणी ॥ ३५४ ॥</l>
</lg></b>
<p><b>समस्तव्यस्तं</b> यथा—</p>
<b><lg>
<l>स्मितं मुखेन्दौ ज्योत्स्ना ते प्रभाम्बु कुचकुम्भयोः ।</l>
<l>दोर्लतापल्लवे पाणौ पुष्पं सखि नखार्चिषः ॥ ३५५ ॥</l>
</lg></b>
<p><b>रूपकरूपकं</b> यथा—(काव्याद. २.९३)</p>
<b><lg>
<l>मुखपङ्कजरङ्गेऽस्मिन् भ्रूलता नर्तकी तव ।</l>
<l>लीलानाट्यामृतं दृष्टौ सखि! यूना निषिञ्चति ॥ ३५६ ॥</l>
</lg></b>
<p><b>अर्थप्रधानं</b> चतुर्धा— समस्तविषयम्, एकदेशाविषयं, युक्तिमत् अयुक्तं च । तत्र
<b>समस्तविषयं</b> यथा—(काव्याद. २.६९)</p>
<b><lg>
<l>ताम्राङ्गुलिदलश्रेणिनखदिधीतिकेसरम् ।</l>
<l>ध्रियते मूर्ध्‍नि भूपालैर्भवच्चरणपङ्कजम् ॥ ३५७ ॥</l>
</lg></b>
﻿<pb n="593"/>
<p><b>एकदेशविषयं</b> यथा—(काव्याद. २.७१)</p>
<b><lg>
<l>अकस्मादेव ते चण्डि ! स्फुरिताधरपल्लवम् ।</l>
<l>मुखं मुक्तारुचो धत्ते घर्माम्भः—कणमञ्जरीः ॥ ३५८ ॥</l>
</lg></b>
<p><b>युक्तिमद्</b> यथा—(काव्याद. २.७७)</p>
<b><lg>
<l>स्मितपुष्पोज्ज्वलं लोलनेत्रभृङ्गमिदं मुखम् ।</l>
<l>न कास्यनन्दनं सुभ्रु ! सुरभिश्वसितानिलम् ॥ ३५९ ॥</l>
</lg></b>
<p><b>अयुक्तं</b> यथा—(काव्याद. २.७८)</p>
<b><lg>
<l>इदमार्द्रस्मितज्योत्स्‍नं स्‍निग्धनेत्रोत्पलं मुखम् ।</l>
<l>जगन्नेत्रेन्दुरस्माकं कथं तापाय कल्पते ॥ ३६० ॥</l>
</lg></b>
<p><b>उभयप्रधानं</b> चतुर्धा— शुद्धं, सविशेषणं, रशना माला च । तत्र</p>
<p><b>शुद्धं</b> यथा—</p>
<b><lg>
<l>वेल्लितभ्रु	गलद्‌घर्मजलमालोहितेक्षणम् ।</l>
<l>विवृणोति	मदावस्थामिदं	वदनपङ्कजम् ॥ ३६१ ॥</l>
</lg></b>
<p><b>सविशेषणं</b> यथा—(काव्याद. २.८१)</p>
<b><lg>
<l>हरिपादः शिरोलग्‍नजह्नुकन्याजलांशुकः ।</l>
<l>जयत्यसुरनिःशङ्कसुरानन्दोत्सवध्वजः ॥ ३६२ ॥</l>
</lg></b>
<p><b>रशना</b> यथा—(रुद्रटा.८.५०)</p>
<b><lg>
<l>किसलयकरैर्लतानां करकमलैर्मृगदृशां जगज्जयति ।</l>
<l>नलिनीनां	कमलमुखैर्मुखेन्दुभिर्योषितां	 मदनः ॥ ३६३ ॥</l>
</lg></b>
<p><b>माला</b> यथा—(उ.रा.च. १.३८)</p>
<b><lg>
<l>इयं	गेहे	लक्ष्मीरियममृतवर्तिर्नयनयो—
रसावस्याः	स्पर्शो वपुषि	बहलश्चन्दनरसः ।</l>
<l>अयं बाहुः कण्ठे शिशिरमसृणो मौक्तिकसरः
किमस्या न प्रेयो यदि परमसह्यस्तु विरहः ॥ ३६४ ॥</l>
</lg></b>
<p><b>सावयवं</b> चतुर्धा— सहजावयवम्, आहार्यावयवम्, उभयावयवं विषमं च ।</p>
<p><b>सहजावयवं</b> यथा—</p>
<b><lg>
<l>पप्फुरिअउठ्ठदलअं	तक्खणविगलिअरुहिरमहुविच्छड्ड ।</l>
<l>उक्खडिदअंठणालं पडिअं फुडदसणकेसरं मुहकमलं ॥ ३६५ ॥</l>
</lg></b>
﻿<pb n="594"/>
<lg>
<l>(प्रस्फुरितोष्ठदलं	तत्क्षणविगलितरुधिरमधुविच्छर्दम् ।</l>
<l>उत्खण्डितकण्ठनालं पतितं स्फुटदशनकेसरं मुखकमलम् ॥)</l>
</lg>
<p><b>आहार्यावयवं</b> यथा—</p>
<b><lg>
<l>तो	कुंभअण्णपडिवअणदंडपडिघट्टिआमरिसघोरविसो ।</l>
<l>गलिअंसुअणिम्मोओ जाओ भीसणअरो दसाणणभुअओ ॥ ३६६ ॥</l>
</lg></b>
<lg>
<l>(ततः	कुम्भकर्णप्रतिवचनदण्डपरिघट्टितामर्षघोरविषः ।</l>
<l>गलितांशुकनिर्मोको जातो भीषणनरो दशाननभुजगः ॥)</l>
</lg>
<p><b>उभयावयवं</b> यथा—(रुद्रटटीका ८.४३)</p>
<b><lg>
<l>यस्या बीजमहंकृतिर्गुरुतरो मूलं ममेति ग्रहो
नित्यत्वस्मृतिरङ्कुरः सुतसुहृद्ज्ञात्यादयः पल्लवाः ।</l>
<l>स्कन्धो दारपरिग्रहः परिभवः पुष्पं फलं दु्र्गतिः
सा मे तवच्‍चरणार्हणापरशुना तृष्णालता लूयताम् ॥ ३६७ ॥</l>
</lg></b>
<p><b>विषमं</b> यथा—(काव्याद. २.८०)</p>
<b><lg>
<l>मदरक्तकपोलेन मन्मथस्त्वन्मुखेन्दुना ।</l>
<l>नर्तितभ्रुलतेनालं मर्दितुं भुवनत्रयम् ॥ ३६८ ॥</l>
</lg></b>
<p><b>निरवयवं</b> चतुर्धा— साधारं, निराधारं, परम्परितं व्यतिरेकवच्‍च ।</p>
<p><b>साधारं</b> यथा—(सेब. १.२२)</p>
<b><lg>
<l>सोहइ विसुद्धकिरणो गअणसमुद्दम्मि रअणिवेलालग्गो ।</l>
<l>तारामुत्तावअरो फुडविहडिअमेहसिप्पिसंपुडविम्मुक्को ॥ ३६९ ॥</l>
</lg></b>
<lg>
<l>(शोभते विशुद्धकिरणो गगनसमुद्रे रजनीवेलालग्‍नः ।</l>
<l>तारामुक्ताप्रकरः स्फुटविघटितमेघशुक्तिसंपुटविमुक्तः ॥)</l>
</lg>
<p><b>निराधारं</b> यथा—</p>
<b><lg>
<l>वणराइकेसहत्था कुसुमाउहसुरहिसंचरंतधअवडा ।</l>
<l>ससिअरमुहुत्तमेहा तमपडिहत्था विणेंत्ति धूमुप्पीडाः ॥ ३७० ॥</l>
</lg></b>
<lg>
<l>(वनराजिकेशहस्ताः	कुसुमायुधसुरभिसंचरद्ध्वजपटाः ।</l>
<l>शशिकरमुहूर्तमेघास्तमः—प्रतिहस्ता विनिर्यन्ति धूमोत्पीडाः ॥)</l>
</lg>
<p><b>परम्परितं</b> यथा—</p>
<p><b>ववसाअरइपओसो.</b> (सेब. १.१४; द्र. पृ. ३३९)</p>
﻿<pb n="595"/>
<p><b>व्यतिरेकवद्</b> यथा—(शाकु. २.१०)</p>
<b><lg>
<l>अनाघ्रातं पुष्पं किसलयमलूनं कररुहै—
रनाविद्धं रत्‍नं मधु नवमनास्वादितरसम् ।</l>
<l>अखण्डं पुण्यानां फलमिव च तद्रूपमनघं
न जाने भोक्तारं कमिह समुपस्थास्यति विधिः ॥ ३७१ ॥</l>
</lg></b>
<p><b>सङ्कीर्णं</b> चतुर्धा— सावयवसङ्कीर्णं, निरवयवसङ्कीर्णम्, उभयसङ्कीर्णं, श्लेषान्वितं च ।
<b>सावयवसङ्कीर्णं</b> यथा—(सेब. १.१७)</p>
<b><lg>
<l>रइअरकेसरणिवहं सोहइ धवलब्भदलसहस्सपरिगअं ।</l>
<l>महुमहदंसणजोग्गं पिआमहुप्पत्तिपंकअं व णहअलं ॥ ३७२ ॥</l>
</lg></b>
<lg>
<l>(रविकरकेसरनिवहं शोभते धवलाभ्रदलसहस्त्रपरिगतम् ।</l>
<l>मधुमथनदर्शनयोग्यं पितामहोत्पत्तिपङ्कजमिव नभः स्थलम् ॥)</l>
</lg>
<p><b>निरवयवसङ्कीर्णं</b> यथा—</p>
<b><lg>
<l>दीहो दिअहभुअंगो/विअसंतो रइबिंबफणामणिप्पहं पइरंतो ।</l>
<l>अवरसमुद्दमुवगओ मुंचंतो कंचुअं व घम्मअ—आअवणिवहं ॥ ३७३ ॥</l>
</lg></b>
<lg>
<l>(दीर्घो दिवसभुजङ्गो रविबिम्बफणामणिप्रभां प्रकिरन्/विकसमानः ।</l>
<l>अपरसमुद्रमभिगतो मुञ्चन् कञ्चुकमिव धर्म/आतपनिवहम् ॥)</l>
</lg>
<p><b>उभयसङ्कीर्णं</b> यथा—(सेब. १.१९)</p>
<b><lg>
<l>धुअमेहमहुअराओ	घणसमआअडि्ढओणअविमुक्काओ ।</l>
<l>णहपाअअसाहाओ णिअअट्ठाणं व पडिगआओ दिसाओ ॥ ३७४ ॥</l>
</lg></b>
<lg>
<l>(धुतमेघमधुकरा	घनसमयाकृष्टावनतविमुक्ताः ।</l>
<l>नमःपादपशाखा निजकस्थानमिव प्रतिगता दिशः ॥)</l>
</lg>
<p><b>श्लेषान्वितं</b> यथा—(सेब. १.२४)</p>
<b><lg>
<l>पीणपओहबरलग्गं	दिसाणं	पवसंतजलअसमअविइण्णं ।</l>
<l>सोहग्गपढमइण्हं पम्माअइ/पव्वाअइ सरसणहवअं इंदधणुं ॥ ३७५ ॥</l>
</lg></b>
<lg>
<l>(पीनपयोधरलग्‍नं	दिशां	प्रवसज्जलदसमयवितीर्णम् ।</l>
<l>सौभाग्यप्रथमचिह्नं प्रम्लायति/प्रशुष्यति सरसनखपदमिन्द्रधनुः ॥)</l>
</lg>
﻿<pb n="596"/>
<p>(<b>३. साम्यम्</b>)</p>
<p><b>प्रसिद्धसाधर्म्याभावे द्योतकाभावे उभयाभावे वा उक्तिचातुर्यादौपम्यप्रतीतिः
साम्यम्</b> । सा त्रिधा— प्रसिद्धसाधर्म्याभावः, द्योतकाभावः, उभयाभावः । तत्र
<b>प्रसिद्धसाधर्म्याभावे</b> यथा—(रघु. ६.६७)</p>
<b><lg>
<l>संचारिणी दीपशिखेव रात्रौ यं यं व्यतीयाय पतिंवरा सा ।</l>
<l>नरेन्द्रमार्गाट्ट इव प्रपेदे विवर्णभावं स स भूमिपालः ॥ ३७६ ॥</l>
</lg></b>
<p><b>द्योतकाभावे</b> यथा—</p>
<b><lg>
<l>नैकोऽपि त्वादृशोऽद्यापि जायमानेषु राजसु ।</l>
<l>ननु द्वितीयो नास्त्येव पारिजातस्य पादपः ॥ ३७७ ॥</l>
</lg></b>
<p><b>उभयाभावे</b> यथा—(स.क. ३.१८४)</p>
<b><lg>
<l>न मर्त्यलोकस्त्रिदिवात् प्रहीयते म्रियेत नाग्रे यदि वल्लभो जनः ।</l>
<l>निवृत्तमेव त्रिदिवप्रयोजनं मृतः स चेज्जीवत एव जीवति ॥ ३७८ ॥</l>
</lg></b>
<p>अस्य च साम्योत्कर्षादिभिरनन्त उक्तिप्रपञ्चः । साम्येन यथा—(शाकु. १.१६)</p>
<b><lg>
<l>शुद्धान्तदुर्लभमिदं वपुराश्रमवासिनो यदि जनस्य ।</l>
<l>दूरीकृताः	खलु	गुणौरुद्यानलता	वनलताभिः ॥ ३७९ ॥</l>
</lg></b>
<p><b>उत्कर्षेण</b> यथा—(बारा. २.१७)</p>
<b><lg>
<l>तद् वक्त्रं यदि मुद्रिता शशिकथा तच्‍चत् स्मितं का सुधा
तच्‍चक्षुर्यदि हारितं कुवलयैस्ताश्चेद् गिरो धिङ् मधु ।</l>
<l>हा कन्दर्पधनुर्भुवौ च यदि ते किं वा बहु ब्रूमहे
यत्सत्यं	पुनरुक्तवस्तुविरसः'	सर्गक्रमो	वेधसः ॥ ३८० ॥</l>
</lg></b>
<p><b>साम्योत्कर्षाभ्यां</b> यथा—(विसा. ३.२७)</p>
<b><lg>
<l>तरङ्गय	दृशोऽङ्गने ! पततु चित्रमिन्दीवरं
स्फुटीकुरु रदच्छदं व्रजतु विद्रुमः श्वेतताम् ।</l>
<l>क्षणं वपुरपावृणु स्पृशतु काञ्चनं कालिका—
मुदञ्चय मनाङ् मुखं भवतु च द्विचन्द्रं नभः ॥ ३८१ ॥</l>
</lg></b>
<p><b>उपमेयापकर्षेण</b> यथा—(रुद्रटा. ८.७८)</p>
<b><lg>
<l>गर्वमसंवाह्यमिमं लोचनयुगलेन वहसि किं भद्रे ! ।</l>
<l>सन्तीदृशानि दिशि सरःसु ननु नीलनलिनानि ॥ ३८२ ॥</l>
</lg></b>
﻿<pb n="597"/>
<p><b>उपमानापकर्षेण</b> यथा—</p>
<b><lg>
<l>एक्कोण्णामिअमुअभंगे	विमलकवोले
वअणम्मि तुअ मअच्छि तिरिञ्छणअणे ।</l>
<l>एहु ससिबिबउ कलंगगारउ पण्डर उखित्तउ
उप्परेण	भमाइ	अणिमञ्छणखप्परउ ॥ ३८३ ॥</l>
</lg></b>
<lg>
<l>(एकोन्नामितभ्रूभङ्गे	विमलकपोले
वदने	तव	मदाक्षि	तिर्यङ्नयने ।</l>
<l>एतच्छशिबिम्बं कलङ्कागारं पाण्डरमुत्क्षिप्‍त—
मुपरि	भ्रामयित्वा	निर्मञ्छनकर्परम् ॥)</l>
</lg>
<p><b>उभयापकर्षेण</b> यथा—(गा.स.१.१३)</p>
<b><lg>
<l>घरिणीए महाणसकम्मलग्गमसिमलिइ/मइलि—एण हत्थेण ।</l>
<l>छित्तं मुहं हसिज्जइ, चंदावत्थं गअं पइणा ॥ ३८४ ॥</l>
</lg></b>
<lg>
<l>(गृहिण्या महानसकर्मलग्‍नमषीमलिनितेन/मलिनेन हस्तेन ।</l>
<l>स्पृष्टं मुखं हस्यते चन्द्रावस्था गतं पत्या ॥)</l>
</lg>
<p><b>उपमानस्य साम्यापकर्षो</b> यथा—</p>
<b><lg>
<l>अन्यतो नय मुहूर्तमाननं चन्द्र एष सरले ! कलामयः ।</l>
<l>मा कदाचन कपोलयोर्मलं संक्रमय्य समतां नेष्यति ॥ ३८५ ॥</l>
</lg></b>
<p><b>अनुत्कर्षापकर्षं</b> यथा—(रुद्रटा. ८.१०८)</p>
<b><lg>
<l>मगं मृगाङ्कः सहजं कलङ्कं बिभर्ति तस्यास्तु मुखं कदाचित् ।</l>
<l>आहार्यमेकं	मृगनाभिपत्रमियानशेषेण	तयोर्विशेषः ॥ ३८६ ॥</l>
</lg></b>
<p>एवमन्यदपि यथा—(रुद्रटा. ८.७३)</p>
<b><lg>
<l>किं मरणं ! दारिद्रयं, को व्याधिर्जिवितं दरिद्रस्य ।</l>
<l>कस्स्वर्गः ! सन्मित्रं, सुकलत्रं, सु्प्रभुः, सुसुतः, ॥ ३८७ ॥</l>
</lg></b>
<p>(<b>४. संशयः</b>)</p>
<p>उपमानोपमेययोः अत्यन्तसादृश्‍यात् सन्देहः <b>संशयः</b> । यथा—(स.क. ४.७५)</p>
<b><lg>
<l>वाली भंभुरभोली उल्लसिअ णिअंसिणी
गहणं सुणिअ विनिक्कन्ता णिद्दाए भेम्भली ।</l>
<l>राहु वि तीअ मुहु जोहई पुणु जोहई गअणु
भुल्लल्लेओ ण हु आणई दोण्हवि चन्दुकं वणु ॥ ३८८ ॥</l>
</lg></b>
﻿<pb n="598"/>
<lg>
<l>(बाला अतीव मुग्धा स्खलितनिवसना
ग्रहणं श्रुत्वा विनिष्क्रान्ता निद्रया विह्वला ।</l>
<l>राहुरपि तस्या मुखं पश्‍यति पुनः पश्‍यति गगनं
भ्रान्तिमान् न खलु जानाति द्वयोश्चन्द्रः कः ॥)</l>
</lg>
<p>यथा वा—(सक. ४.७९)</p>
<b><lg>
<l>मुहे	मअखलिउल्लावे	ण्हाणोल्लए	चिउरे
वेणीअंसणसारे	समोत्तिअहारे		उरे ।</l>
<l>कालान्तरे तरलाच्छिहु मअणु/ण समुल्लसइ
माहउ पुणु त्थणगुडरे ण मुणइ कहिं वसइ ॥ ३८९ ॥</l>
</lg></b>
<lg>
<l>(मुखे मदस्खलितोल्लापे स्‍नानोत्प्लुते चिकुरे
वेणीनिवसनसारे	समौक्तिकहारे	उरसि ।</l>
<l>कालान्तरे	तरलाक्ष्णोर्मदनः	समुल्लसति
माघे पुनः स्तनगृहे न ज्ञायते कुत्र वसति ॥)</l>
</lg>
<p>(<b>५. समाधिः</b>)</p>
<p><b>अन्यधर्माणामन्यत्रारोपणं समाधिः ।</b></p>
<p>यथा—(सक. ५.३५७)</p>
<b><lg>
<l>अवऊहिअपुब्बदिसे समअं जोण्हाए सेविअपओसमुहे ।</l>
<l>माइ ण झिज्जउ रअणी वरदिसाइतपच्छिअम्मि मिअङ्कें ॥ ३९० ॥</l>
</lg></b>
<lg>
<l>(अवगूहितपूर्वदिशो समकं ज्योत्स्‍नया सेवितप्रदोषमुखे ।</l>
<l>मातर्न क्षीयते रजनी अपरदिशाभिमुखप्रस्थिते मृगाङ्के ॥)</l>
</lg>
<p>यथा वा—</p>
<b><lg>
<l>वल्लहे लहु वोलन्तइ पत्तइ पुणु बहु बलि
किज्जमि तामरसिणि तुज्झ रोसहु थिरहु ।</l>
<l>जेण णिरग्गलु जम्पइ किम्पि ण जाव जणु
ताव हिमेण विसित्ति झत्थि पुलुठ्ठतनु ॥ ३९१ ॥१</l>
</lg></b>
<lg>
<l>(वल्लभे लघु व्यपक्रामत्यागच्छति पुनर्बहु बलिः
क्रिये तामरसानि तव रोषस्य स्थिरस्य ।</l>
<l>येन निरर्गलं जल्पति किमपि न यावज्जन—
स्तावद्धिमेन विशीर्णा झटिति प्लुष्टतनुः ॥)</l>
</lg>
<!-- NOTES pg=598!-->
१. अत्र राघवः—'मातृकासु भूयसा अपपाठः ।' इति । साधु । मूलं तु किमाधृतमिति ज्ञेयम् ।
﻿<pb n="599"/>
<p>मेलितमपि <b>समाधिरेव</b> । यथा—</p>
<b><lg>
<l>देहो व्व पडइ दिअहो कण्ठच्छेओ व्व लोहिओ होइ रई ।</l>
<l>गलइ रुहिरं व्व संझा घोलइ केसकसणं सिरम्मिअ तिमिरं ॥ ३९२ ॥</l>
</lg></b>
<lg>
<l>(देह इव पतति दिवसः कण्ठच्छेद इव लोहितो भवति रविः ।</l>
<l>गलति रुधिरमिव सन्ध्या घूर्णते केशकृष्णं शिर इव तिमिरम् ॥)</l>
</lg>
<p>यथा च—(७.५७, १०.४१७)</p> <b><lg><l>पल्लविअं विअ करपल्लवेहिं ॥ ३९३ ॥</l>
</lg></b>
<p>(<b>६. समासोक्‍तिः</b>)</p>
<p><b>उपमानोपमेययोरत्यन्तप्रसिद्धेरुपमानेनैव संक्षेपतोऽभिधानं समासोक्तिः ।</b></p>
<p>सा द्विधा — अभिधीयमानसादृश्‍या, प्रतीयमानसादृश्या च । तयोः—</p>
<p><b>अभिधीयमानसदृश्‍या</b> यथा—</p>
<b><lg>
<l>नालस्य प्रसरो जलेष्वपि कृतावासस्य कोशे रुचि—
र्दण्डे कर्कशता मुखे च मृदुता मित्रे महान् प्रश्रयः ।</l>
<l>आमूलं गुणसंग्रहव्यसनिता द्वेषश्च दोषागमे/करे
यस्यैषा स्थितिरम्बुजस्य वसतिर्युक्तैव तत्र श्रियः ॥ ३९४ ॥</l>
</lg></b>
<p>यथा च—(बारा. १.४२)</p>
<b><lg>
<l>इन्दुर्लिप्‍त इवाञ्जनेन जडिता दृष्टिर्मृगीणामिव
प्रम्लानारुणिमेव विद्रुमलता श्‍यामेव हेमप्रभा ।</l>
<l>पारुष्यं कलया च कोकिलवधूकण्टेष्विव प्रस्तुतं
सीतायाः पुरतश्च हन्त शिखिनां बर्हाः सगर्हा इव ॥ ३९५ ॥</l>
</lg></b>
<p><b>प्रतीयमानसादृश्‍या</b> यथा—</p>
<b><lg>
<l>उत्तुङ्गें	कृतसंश्रयस्य	शिखरिण्युच्‍चावचग्रावणि
न्यग्रोधस्य किमङ्ग तस्य वचसा श्लाघासु पर्याप्यते ।</l>
<l>बन्धुर्वा स पुराकृतः किमथवा सत्कर्मणां संचयो
मार्गे रूक्षविपत्रशाखिनि जनो यं प्राप्य विश्राम्यति ॥ ३९६ ॥</l>
</lg></b>
<p>यथा च—(भ.श. ३९)</p>
<b><lg>
<l>किं जातोऽसि चतुष्पथे यदि घनच्छायोऽसि किं छायया
संपन्नः फलितोऽसि किं यदि फलैः पूर्णोऽसि किं संनतः ।</l>
<l>हे सद्वृक्ष ! सहस्व सम्प्रति सखे शाखाशिखाकर्षण—
क्षोभामोटनभञ्जनानि	जगतः	स्वैरेव	दुश्चेष्टितैः ॥ ३९७ ॥</l>
</lg></b>
﻿<pb n="600"/>
<p>(<b>७. सहोक्‍तिः</b>)</p>
<p><b>द्रव्यगुणाक्रियादीनां सहाभिधानं सहोक्तिः ।</b></p>
<p>सा द्विधा— सादृश्‍यवती, असादृश्‍यवती च तयोः</p>
<p><b>आद्या (सादृश्‍यवती)</b> यथा—(सेब. २.१४)</p>
<b><lg>
<l>धीरं व जलसमूहं तिमिणिवहमिव सपक्खपव्वअलोअं ।</l>
<l>णइसोत्ते व्व तरङ्गे रअणाइ व गरुअगुणसआइ वहहंतं ॥ ३९८ ॥</l>
</lg></b>
<lg>
<l>(धैर्यमिव जलसमूहं तिमिनिवहमिव सपक्षपर्वतलोकम् ।</l>
<l>नदीस्त्रोतांसीव तरङ्गान् रत्‍नानीव गुरुकगुणशतानि वहन्तम् ॥)</l>
</lg>
<p>द्वितीया (<b>असादृश्‍यवती</b>) यथा—(सेब. ५.७)</p>
<b><lg>
<l>धीरेण समं जामा हिअएण समं अहिठ्ठिआ उवएसा ।</l>
<l>उच्छाहेण सह भुआ बाहेण समं गलन्ति से उल्लावा ॥ ३९९ ॥</l>
</lg></b>
<lg>
<l>(धैय्रेण समं यामा हृदयेन सममनिष्ठिता उपदेशाः ।</l>
<l>उत्साहेन सह भुजौ बाष्पेण समं गलन्त्यस्योल्लापाः ॥)</l>
</lg>
<p>(<b>८. समुच्‍चयोक्तिः</b>)</p>
<p><b>द्रव्यगुणक्रियाणामेकत्र बहूनामारोपणं समुच्‍चयोक्तिः ।</b></p>
<p>सा चतुर्धा— एकद्योतका, अनेकद्योतका, एकानेकद्योतका, अद्योतका च ।</p>
<p><b>एकद्योतका</b> यथा—</p>
<b><lg>
<l>कलाः प्रलापा गतयो मदालसा विशुद्धविस्त्रम्भरसाः समागमाः ।</l>
<l>तदङ्गनानां रमणीयतां ययुर्विसर्पिलज्जाविभवाश्च विभ्रमाः ॥ ४०० ॥</l>
</lg></b>
<p><b>अनेकद्योतका</b> यथा—</p>
<b><lg>
<l>अप्राकृतस्स कथमस्तु न विस्मयाय यस्मिन्नुवास करुणा च कृतज्ञता च ।</l>
<l>लक्ष्मीश्च सात्त्विकगुणोज्ज्वलितं च तेजो धर्मश्च मानविनयौ च पराक्रमश्च ॥ ४०१ ॥</l>
</lg></b>
<p><b>एकानेकद्योतका</b> यथा—</p>
<b><lg>
<l>विचिन्त्यमानं मनसाऽपि देहिनामिदं हि लोकेषु चकास्ति दुर्लभम् ।</l>
<l>निशा सचन्द्रा मदिरा च सोत्पला प्रियानुरागोऽभिनवं च यौवनम् ॥ ४०२ ॥</l>
</lg></b>
<p><b>अद्योतका</b> यथा—</p>
<b><lg>
<l>पुरं त्रिकूटं परिखा पयोनिधिः प्रभुर्दशास्यः सुभटा निशाचराः ।</l>
<l>नरोऽभियोक्ता रिपवः प्लवङ्गमाः किमत्र वो हास्यपदे महद् भयम् ॥ ४०३ ॥</l>
</lg></b>﻿<pb n="401"/>
<b><lg>
<l>अस्मिन् भजन्ति घनकोमलगण्डशैला</l>
<l>नार्योऽनुरूपमधिवासमधित्यकासु ॥ १६ ॥</l>
</lg></b>
<p>अत्र सप्‍तम्यन्तानि प्रथमान्तानि च विशेषणानि नारीरधित्यकाश्च विभक्तिविपरिणामतो
विशेषयन्ति । एतेन वचनविभक्तिविपरिणामो लिङ्गविपरिणामश्च व्याख्यातः ।
तयोराद्यो यथा—(माघ. १२.३)</p>
<b><lg>
<l>हस्तस्थिताखण्डितचक्रशालिनं द्विजेन्द्रकान्तं श्रितवक्षसं श्रिया ।</l>
<l>सत्यानुरक्तं नरकस्य जिष्णवो गुणौर्नृपाः शार्ङ्गिणमन्वयासिषुः ॥ १७ ॥</l>
</lg></b>
<p>द्वितीयो यथा—(माघ ५.२०)</p>
<b><lg>
<l>रोचिष्णुकाञ्चनचयांशुपिशङ्गिताशा वंशध्वजैर्जलदसंहतिमुल्लिखन्त्यः ।</l>
<l>भूभर्तुरायतनिरन्तरसन्निविष्टाः पादा इवाभिबभुरावलयो रथानाम्॥ ९८॥</l>
</lg></b>
<p>४. यत्र आकाङ्क्षानिवृत्तयेऽर्थान्तरमध्याह्नियते <b>साध्याहारनैयायिकी</b> । यंथा—</p>
<b><lg>
<l>न दानेन न मानेन न शाठ्येन न सेवया ।</l>
<l>न शस्त्रेण न शास्त्रेण सर्वथा किमपि स्त्रियः ॥ १९ ॥</l>
</lg></b>
<p>अत्र वशीभवन्तीत्यादिरध्याहारः ।</p>
<p>५. यत्र लिङ्गादेरश्रुतौ विधिर्निषेधो वा सर्ववाक्यानां विधिनिषेधपरत्वेन प्रकल्प्यते,
सा <b>वाक्यशेषनैयायिकी</b> । यथा—</p>
<b><lg>
<l>तदेतत् काकतालीयं तदेतद् वा घुणाक्षरम् ।</l>
<l>यदनात्मवतामायुर्यच्चानीतिमतां श्रियः ॥ २० ॥</l>
</lg></b>
<p>तस्मादात्मवता नीतिमता भवितव्यमिति वाक्यशेषः ।</p>
<p>६. यत्र सन्निहितानुपपत्तौ व्यवहितमाश्रीयते सा <b>व्यवहितकल्पनानैयायिकी</b> । यथा—</p>
<b><lg>
<l>दिलीपानन्तरं राज्ये तं निशम्य प्रतिष्ठितम् ।</l>
<l>पूर्वं प्रधूमितो राज्ञां हृदयेऽग्निरिवोत्थितः ॥ २१ ॥ (रघु. ४.२)</l>
</lg></b>
<p>अत्राग्नेर्निशमनक्रियासम्भवात् पू्र्वकालत्वायोगे तं निशम्यापि राज्ञां रजतामिति
(राजतां प्रति ?) व्युत्थितिकालार्थो व्यवहितो व्यपेक्ष्यते । तेनायमर्थः सम्पद्यते—
तं राज्ये प्रतिष्ठितं निशम्य राजाभिमानमुद्वहतां हृदयेऽग्निरिवोत्थित इति ।</p>
<p>७. एतेन <b>गुणकल्पनानैयायिकी</b> अपि व्याख्याता । यथा—</p>
<b><lg>
<l>चंद—णिहिएक्कचलणा णह—भमिर—मरालणिहिणु अवर—वआ ।</l>
<l>कमलवण—दिण्णहत्था णहसिरी भुवणमोअरइ ॥ २२ ॥</l>
</lg></b>
<pb n="402"/>
<p>(चन्द्रनिहितैकचरणा नभोभ्रमणशील—मराल—निहितापर—पदा।
कमल—वन—दत्तहस्ता नभश्रीर्भुवनमवतरति॥)</p>
<p>८. आदिग्रहणादपोद्धारवाक्यभेदादयो गृह्यन्ते। तेषु यत्र वृत्तिच्छन्नस्य सर्वनामादिभि—
रपोदधृत्यानुसन्धानं क्रियते सा <b>अपोद्धारनैयायिकी</b>। यथा—(कुसं. ५. ७६)</p>
<b><lg>
<l>विपत्प्रतीकारपरेण मङ्गलं निषेव्यते भूतिसमुत्सुकेन वा ।</l>
<l>जगच्छरण्यस्य निराशिषः सतः किमाभिराशोपहतात्मवृत्तिभिः ॥ २३ ॥</l>
</lg></b>
<p>अत्र वृत्तिच्छन्नयोर्विपद्‌विभूतिपदयोराभिरिति सर्वनाम्नानुसन्धाने जगच्छऱण्यस्य
किं विपद्भिः, निराशिषः किं विभूतिभिरित्यर्थः सङ्गच्छते ।</p>
<p>९. एकवाक्यत्वेऽप्यपेक्षिततानवाप्‍तौ तत्र वाक्यान्तरमुपकल्प्यते, सा <b>वाक्यभेदनैयायिकी ।</b>
यथा— (गास. ३.३१)</p>
<b><lg>
<l>तुह असमं सोहग्गं, अमहिलसरिसं च साहसं मज्झ ।</l>
<l>जाणइ गोलाऊरो, वासारत्तस्तद्धद्धरत्तो अ ॥ २४ ॥</l>
</lg></b>
<lg>
<l>(तवासमं सौभाग्यममहिलासदृशं च साहसं मम ।</l>
<l>जानाति गोदापूरो वर्षारात्रार्धरात्रश्च ॥)</l>
</lg>
<p>अत्र तवासमं सौभाग्यमस्त्रीजनोचितं च मे साहसं गोदावरीपूरो जानातीत्येतावदेकं
वाक्यम् । नैकः साक्षी प्रमाणमित्यपेक्षायां वर्षारात्रार्धरात्रश्चेति द्वितीयम् । अन्यथा
ह्येकवाक्यतायां 'यथासङ्ख्यमनुदेशः समानाम्' (१.३.१०) इति गोदावरीपूरस्त्वत्सौभाग्यं
वर्षारात्रार्धरात्रस्तु मत्साहसं जानातीत्ययमर्थः सम्पद्यते । यदि चायमपि न यथासङ्खयस्य
विषयः, कोऽन्यो भविष्यति? तत्र को दोष इति चेद् विवक्षितार्थासिद्धिः । यथासङ्ख्यपक्षे
हि येषु त्वं पल्लवितलताप्रतानापवारितेषु गोदावरीतटगुहागृहेषु कामपरवशाभिर्वराङ्गना—
भिरभिसार्यमाणो विहरसि, पूर एव तेषु यदि प्रवेष्टुमीष्टे, यानि चाहं प्रसुप्‍ताशेषजनपदे
प्रवर्षदम्भोघरान्धकारनिस्सञ्चारे प्रावृण्निशीथे परिभ्रमन्ती महासाहसानि (कृत्वा
अभिसारितवत्यस्मि तानि) वर्षारात्रार्धरात्र एव यदि द्रष्टुं शक्नोति, न पुनरन्यस्यैतत्
सामर्थ्यमित्ययमर्थः सङ्गच्छते । न चायमस्या विवक्षितः, अपि तु एवं नाम त्वं
सुभगोऽसिएवं नाम चाहं साहसिनी यार्धरात्रे वर्षासु पूरपूर्णां गोदावरीमुल्लङ्घ्यागणित—
प्राणसंशया त्वामभिसारितवत्यस्मि, तस्मात् कृतज्ञतामनुरुध्यमानेन सौभाग्यातिशययोगाद्
बहुवल्लभेनापि त्वयानुरक्तायां मय्यनुक्रोशो न मोक्तव्य इति ॥</p>
<pb n="403"/>
<p><b>(३. नैषेधिकी)</b></p>
<p>१. अथ यत्र साधर्म्यादिभिरर्थान्तरेऽनुवृत्तः पदार्थधर्मो वचनेन निवर्त्यये, सा
<b>वचननैषैधीकी</b>; सा तु प्रतीयमाननिवृत्तिनिमित्ता च । तयोराद्या यथा—</p>
<b><lg>
<l>मूले कण्टकसन्ततिरुपरि च विकचानि रक्‍तकुसुमानि ।</l>
<l>एतावतैव शाल्मलिरनुहरति न पङ्कजवनस्य ॥ २५ ॥</l>
</lg></b>
<p>अत्र शाल्मलिसादृश्‍यं कण्टंककुसुमसाधर्म्यात् पङ्कजवनेऽनुवृत्तं प्रतीयमान—
सौगन्ध्यादिगुणाभावसूचकेन वचनेन निवर्त्यते ।</p>
<p>द्वितीया यथा—</p>
<b><lg>
<l>कार्यज्ञः प्रष्टव्यो न पुनर्मान्यो मम प्रियो वेति ।</l>
<l>गुरुरस्त्रा(रत्रा?)सनसेव्यः प्रियानितम्बः कदा मन्त्री ॥ २६ ॥</l>
</lg></b>
<p>अत्र यो यस्य मान्यः प्रियो वा स तस्य मन्त्रीति सामान्येन मान्यत्वप्रियत्वाभ्यां
मान्यप्रियानुवृत्ता प्रष्टव्यता प्रियानितम्बदृष्टान्तावष्टम्भशोभिनाभिधीयमान—</p>
<p>कार्यज्ञत्वा भावसूचकेन वचनेन निवर्त्यते ।</p>
<p>२. यत्र असम्भवेन विधेयं निषिध्यते सा <b>असम्भवनैषेधिकी</b> । सा द्विधा
अप्रस्तावनिमित्ता, अनुत्पादनिमित्ता च ।</p>
<p>तयोराद्या यथा—(गासं. ३.४४)</p>
<b><lg>
<l>वेविर—सिण्ण—करंगुलि—परिग्गह—क्खलिअलेहणी—मग्गे ।</l>
<l>सोत्थि च्चिअ ण समप्पइ पिअसहि लेहम्मि किं लिहिमो ॥ २७॥</l>
</lg></b>
<lg>
<l>(वेपनस्विन्नकराङ्गुलिपरिग्रहस्खलितलेखनीमार्गे ।</l>
<l>स्वस्त्येव न समाप्यते प्रियसखि लेखे किं लिखामः ॥)</l>
</lg>
<p>अत्र स्वस्तीति पदस्यासमाप्‍तौ सन्देशदानादेस्तदुत्तरकालभाविनोऽप्रस्ताव इति
तन्निमित्तत्त्वेनासम्भवेन लेख्यस्य विधेयत्वं निषिध्यते ।</p>
<p>द्वितीया यथा—</p>
<b><lg>
<l>लइ वप्पुड पिउ दुद्ध कत्तो अम्हाणहुं छासि ।</l>
<l>पुत्तहुमत्थे हत्थो जइ दहि—जम्मेवि जअ आसि ॥ २८ ॥</l>
</lg></b>
<lg>
<l>(गृहाण अनुकम्प्य पिब दुग्धं कुतोऽस्माकं तक्रम् ।</l>
<l>पुत्रकमस्तके हस्तो यदि दधिजन्मन्यपि जातमासीत् ॥)</l>
</lg>
<p>अत्र दध्नोऽप्यनुत्पत्तौ तदुत्तरकालभाविनस्तक्रोत्पादनस्यासम्भवेन तक्रपानस्य
विधेयत्वं निषिध्यते ।</p>
<pb n="404"/>
<p>३. यत्र विरोधिना शब्देनार्थेन वा कार्यं निवार्यते सा <b>विरोधनैषेधिकी ।</b>
तयोराद्या यथा—</p>
<b><lg>
<l>ते पुच्छिज्जहि वत्तडी जे तहि दिसिहि न एंति ।</l>
<l>जेहि स दिट्ठि गोरडी ते दुक्करु जीअंति ॥ २९ ॥</l>
</lg></b>
<lg>
<l>(ते प्रष्टव्याः वार्ता ये तस्या दिशो नायान्ति ।</l>
<l>यैस्या दृष्टा गौरी ते दुष्करं जीवन्ति ॥)</l>
</lg>
<p>अत्र ते वार्तां प्रष्टव्याः ये तस्या दिशो नायान्तीति पूर्वापरविरोधिना वाक्येन
केनचित् परिजनविधित्सितः प्रियाप्रवृत्तिप्रश्‍नो निषिध्यते ।</p>
<p>द्वितीया यथा—(हे.प्रा. व्या. ४.४१८)</p>
<b><lg>
<l>पिअसंगम कउ निद्दडी पिअहो परोक्खहो केम्ब ।</l>
<l>मइं बिन्नि वि विन्नासिश्वा निद्द न एम्व न तेम्व ॥ ३० ॥</l>
</lg></b>
<lg>
<l>(प्रियसङ्गमे कुतो निद्रा प्रियस्य परोक्षस्य कथम् ।</l>
<l>मया द्वे अपि विनाशिते निद्रा नैवं न तथा ॥)</l>
</lg>
<p>अत्र समस्तप्राणहृद्‌भेदसाधारण्येन प्रवृत्तो निद्रार्थस्तद्विरोधिभ्यां प्रियसङ्गम—
वियोगाभ्यां निषिध्यते ।</p>
<p>४. यत्रार्थित्वा(र्थितत्व ?)प्रवृत्तमन्येनैव तत्कार्यसिद्धौ निषिध्यते सा <b>कृतार्थत्वनैषेधिकी</b> ।</p>
<p>यथा— (गा.स. (वे) ७७२)</p>
<b><lg>
<l>किं तस्स पारएणं किमग्गिणा किं व गब्भहरएण ।</l>
<l>जस्स उरम्मि णिसम्मइ/णिमज्जइ उम्हाअंतत्थणी जाआ ॥ ३१ ॥</l>
</lg></b>
<lg>
<l>(किं तस्य प्रावारकेण किमग्निना किं वा गर्भगृहकेण ।</l>
<l>यस्योरसि निमज्जति ऊष्मायमाणस्तनी जाया ॥)</l>
</lg>
<p>अत्र प्रावरविलासाग्निगर्भगृहकाणि हैमनशीतार्त्तिनिवृत्तये प्रवृत्तानि
तदर्थकारिणोपारूढयौवनोपगूढप्रियाकुचोष्मणा निवर्त्यन्ते ।</p>
<p>५. यत्र परिसंख्यातेनार्थेन शेषं निषिध्यते सा <b>परिसंख्यानैषेधिकी ।</b> यथा—</p>
<b><lg>
<l>वे वावल्ल विउद्धमुहे सज्जिअ—तिलइ ति कंड ।</l>
<l>कअ—कण्णुप्पलि पंच सर तहो कामहो कोदंड ॥ ३२ ॥</l>
</lg></b>
<lg>
<l>(द्वौ बाणौ विबुद्धमुखे सज्जिततिलके त्रयः काण्डाः ।</l>
<l>कृतकर्णोत्पले पञ्च शरास्तस्य कामस्य कोदण्डः ॥)</l>
</lg>
<pb n="405"/>
<p>अत्र जगज्जिगीषया चक्रीकृतकामकोदण्डानुकारिणि मुखे विबुद्धेऽपि
लोचनोत्पलद्वयस्यैव प्रकाशमानत्वात् कुसुमसायकस्य द्वावेव बाणौ न त्रयो
न पञ्चेति, सज्जिततिलके त्रय एव, न द्वौ न पञ्चेति, कृतकर्णोत्पले पञ्चैव
न द्वौ न त्रय इति परिसंख्यातेनार्थेन शेषं निषिध्यते ।</p>
<p>६. यत्रैकावधारणेनान्यत् पराक्रियते सा <b>नियमनैषेधिकी</b> । यथा—</p>
<b><lg>
<l>स च्चिअ जीआ ते च्चिअ मग्गणा सा अ जस्स धणुइट्ठी ।</l>
<l>दिट्ठिअ कुवलयविलोअणाण सो जअइ कंदप्पो ॥ ३३ ॥</l>
</lg></b>
<lg>
<l>(सैव ज्या त एव मार्गणाः सा च यस्य धनुर्यष्टिः ।</l>
<l>दृष्ट्या कुवलयविलोचनानां स जयति कन्दर्पः ॥)</l>
</lg>
<p>अत्र ज्यामार्गणधनुर्यष्टीनामन्यत्र भेदेनोपलम्भात् कन्दर्पविषयेऽपि तद्भेदोऽनुवृतः
कुवलयविलोचनादृष्टेस्तेन तेन संस्थानेन तत्तत्कार्यकरणात् सैव सर्वात्मिकेत्य—
वधारणं(णेन) निवर्त्यते । एतेन नियमसदृशफलो विनिग्रहोऽपि व्याख्यातः । यथा—</p>
<b><lg>
<l>भवतु समदना रतये तिलकवती चारुचम्पकच्छाया ।</l>
<l>धनचन्दनधवलकुचा कान्ता तव विद्विषामटवी ॥ ३४ ॥</l>
</lg></b>
<p>आदिग्रहणात् असम्भवनियमो विशेषे प्रत्यक्षश्रुतिरित्यादयो गृह्यन्ते । तयोः —</p>
<p><b>असम्भवनियमो</b> यथा—</p>
<b><lg>
<l>हारो थणाण सवणाण कुण्डला मेहला णिअंबस्स ।</l>
<l>अच्छीण उणो विभवे वि मंडणं कज्जलसलाआ ॥ ३५ ॥</l>
</lg></b>
<lg>
<l>(हारः स्तनयोः श्रवणयोः कुण्डले मेखला नितम्बस्य ।</l>
<l>अक्ष्णोः पुनर्विभवेऽपि मण्डनं कज्जलशलाका ॥)</l>
</lg>
<p><b>विशेषप्रत्यक्षश्रुति</b>र्यथा—(उ.राच. १.३८)</p>
<b><lg>
<l>इयं गेहे लक्ष्मीरियममृतवर्त्तिर्नयनयो—
रसावस्याः स्पर्शो वपुषि बहुलश्चन्दनरसः ।</l>
<l>अयं बाहुः कण्ठे शिशिरमसृणो मौक्तिकरसः(सरः)
किमस्या न प्रेयो यदिपरमसह्यस्तु विरहः ॥ ३६ ॥</l>
</lg></b>
<p>सेयमुद्भूतसम्बन्धव्यतिरेकेण इ X X X दं पदार्थानामितरेतरं प्रत्याकाङ्क्षासन्नि—
धियोग्यतापेक्षिणी <b>व्यपेक्षा</b> इत्युच्यते ॥</p>
<pb n="406"/>
<p><b>(आकाङ्क्षा)</b></p>
<p>का पुनरियमाकाङ्क्षा नाम? <b>प्रतिपत्तुर्जिज्ञासा ।</b></p>
<p>सा कथं पदार्थानामुपपद्यते ? कारणे कार्योपचारात् ।</p>
<p>तथा हि— अभिधानपर्यवसानमभिधेयपर्यवसानं च जिज्ञासोत्पत्तिकारणं,
तच्चोपचारेणाकाङ्क्षेति व्यपदिशन्ति । तत्राभिधानपक्षे द्वारमित्येकपदप्रयोगेऽभिधानमेव न
पर्यवस्यति । न ह्यनुच्चरिते योग्यप्रतियोगिनी सन्निधायिनि पदे संव्रियतामपाव्रियता—
मित्यादावन्विताभिधानं भवति । वृद्धव्यवहारे चान्वितार्थान्येव पदानि प्रतीयन्ते; बालो
हि व्युत्पद्यमानः प्रयोज्यवृद्धस्य शब्दश्रवण समनन्तरभाविनीं विशिष्टचेष्टानुमितां
शब्दकारणिकां प्रतीतिमन्वितार्थविषयाम(न्)वगच्छन्नन्वित एवार्थे पदानामभिधानसामर्थ्य—
मवधारयति । विश्वजिता यजेतेत्यादौ पुनरनेकपदप्रयोगाल्लब्धेऽन्विताभिधानेऽभिधेयमेव न
पर्यवस्यति, अत्रानुष्ठेयतयावगतस्य वाक्याभिधेयस्यार्थस्यानुष्ठातारमन्तरेणानुपपत्तेः,
तदुपपत्तये युक्तैवानुष्ठातृजिज्ञासा; तस्यां च सत्यामपरिपूर्णत्वावगमाल्लोकवदध्याहारे
कर्तव्ये योग्यत्वात् स्वर्गकाम एवानुष्ठाताध्याह्नियते । अभिहितान्वयवादिपक्षेऽपि
पदार्थान्तरमन्तरेणान्वयासामर्थ्यात्तदुपपत्तये युक्तैव प्रतियोगिजिज्ञासा; तस्यां च
सत्यामपरिपूर्णवाक्यपरिपूरकतयान्विताभिधानवदेव प्रकरणादिवशेन योग्याध्याहारः क्रियते ।</p>
<p><b>(अन्विताभिधानम्)</b></p>
<p>नन्वेवं सति यत्र पदत्रयं प्रयुज्यते गामानय शुक्लामिति लोके, तत्राभिधानाभिधेया—
पर्यवसानयोरसम्भवान्नाकाङ्क्षास्तीति कथमन्विताभिधानम्? वाक्यस्य गामनयेत्येतावतैव
परिपूर्णत्वात् सत्यम्, पदानुच्चारण एवमेतत् । उच्चरिते सत्येतस्मिन्नस्याप्यानयति—
सन्निधानात् तदेकवाक्यत्वावगमादानयत्यन्वितस्यार्थाभिधायित्वावधारणादाकाङ्क्षां च
विना तदसम्भवादानयतेराकाङ्क्षा परिकल्प्यते । उक्तं च (शाबर—)<b>भाष्यकृता</b>— <b>'भवति
च सा रक्तं प्रत्याकाङ्क्षा'</b> (शाभा. १.२.७) इति । तेन तत्रान्विताभिधान—
सिद्धयर्थमेवाकाङ्क्षा । यदि परमयं विशेषः, द्वारमित्यादौ तस्यैव पदस्यान्विताभिधाना—
काङ्क्षा, गामानय शुक्लामिति तु पदान्तरस्येति । उक्तं च—</p>
<b><lg>
<l>अन्वितस्याभिधानार्थमुक्तार्थघटनाय वा ।</l>
<l>प्रतियोगिषु जिज्ञासा सा साऽऽकाङ्क्षेति गीयते ॥ ३७ ॥</l></lg></b> (प्रप. ९) इति ।
<p>सा चेयमाकाङ्क्षा विभागे सति भवन्तीति व्युत्पत्तावुपलक्षणमाश्रीयते । किमिति
पुनः सन्निधियोग्यतैव नाश्रीयते ?</p>
<pb n="407"/>
<p>निराकाङ्क्षेणान्विताभिधानादर्शनात् । अयमेति पुत्रो राज्ञः पुरुषोऽयमपसार्यतामिति
पुत्रसम्बन्धनिराकाङ्क्षो राजा न पुरुषेणान्वीयते ।</p>
<p>कस्मात् पुनरुभयोः पुत्रपुरुषयोः सन्निधियोग्यत्वाविशेषेऽपि पुत्रेणैव राज्ञः
सम्बन्धो न पुरुषेण ?</p>
<p>उच्यते, न्यायसापेक्षत्वाद् वाक्यार्थप्रतिपत्तेः नित्यसापेक्षेणैव राजा सम्बध्यते,
तेन सम्बन्धनिराकाङ्क्षः न पुरुषेण सम्बन्धमनुभवतीति आकाङ्क्षापि
व्युत्पत्तावुपलक्षणमाश्रीयते ।</p>
<b><lg>
<l>परिपूर्णेन योग्यस्य समीपस्याप्यनन्वयः ।</l>
<l>व्युत्पत्तौ तेन शब्दानामाकाङ्क्षाऽप्युपलक्षणम् ॥ ३८ ॥ (प्रप. ८/९)</l>
</lg></b>
<p>सा चेयमाकाङ्क्षा प्रतियोगिषु न सर्वेषु सहसैव युगपदुपजायते, अपि तु
कारणोपनिपातात् क्रमेण । तथा हि— क्रियया (क्रियायाः) कर्तारमन्तरेणासम्भवात्
तदवगतौ कर्ता प्रथममपेक्ष्यते, स च निष्फले व्यापारे न प्रवर्तत इति कर्मापेक्षते,
व्यापारश्च करणमन्तरेणाशक्यः साधयितुमिति करणापेक्षा । एवमधिकरणादयः
क्रियाकारकविशेषणादयश्चापेक्षणीया इति कारणोपनिपातः स्यात् । क्रियादिषु यथा—</p>
<b><lg>
<l>जिज्ञासा जायते बोद्ध‍ुः सम्बन्धिषु तथा तथा ॥ ३९ ॥</l>
</lg></b>
<b><lg>
<l>यद्यदाकाङ्क्षितं योग्यं सन्निधिं प्रतिपद्यते ।</l>
<l>तदन्वितः पदेनार्थः स्वकीयः प्रतिपाद्यते ॥ ४० ॥(प्र.प८/९)</l>
</lg></b>	
<p><b>(सन्निधिः)</b></p>
<p>अथ सन्निधिः कः?</p>
<p><b>योग्यस्याकाङ्क्षितस्य यदानन्तर्यम् ।</b></p>
<p>स द्विधा— अभिधानविषयः अभिधेयविषयश्च ।</p>
<p>तत्रोच्चारणनिमित्तो<b>ऽभिधानविषयः</b>, अविनाभावनिमित्तो<b>ऽभिधेयविषयः</b>। तयोः—</p>
<p>आद्यो(ऽभिधानविषयो) यथा—(काव्याद. ३१.४३)</p>
<b><lg>
<l>लीलास्मितेन शुचिना मृदुनोदितेन
व्यालोकितेन लघुना गुरुणा गतेन ।</l>
<l>व्याजृम्भितेन जघनेन च दर्शितेन
सा हन्ति तेन गलितं मम जीवितेन ॥</l>
</lg></b>
<p>अत्र लीलास्मितादिभिः शुच्यादीनि विशेषणानि यथासान्निध्यमभिसम्बध्यन्ते ।
<b>द्वितीयो</b> यथा— (कासूवृ. ५.१.१४)</p>
<pb n="408"/>
<b><lg>
<l>मा भवन्तमनलः पवनो वा वारणो मदकलः परशुर्वा ।</l>
<l>वाहिनीजलभरः कुलिशं वा स्वस्ति तेऽस्तु लतया सह वृक्ष ॥ ४२ ॥</l>
</lg></b>
<p>अत्र दहत्वित्यादिका क्रिया तदविनाभावनिमित्तकात् सान्निध्यादध्याहृतानलादिभिः
सम्बन्धते ।</p>
<p>ननु च सन्निधिवदाकाङ्क्षाप्यविनाभावनिमित्ता किमिति नेष्यते ? यद्धि येन विना
न भवति नियोगतस्तेन तदाकाङ्क्ष्यते । क्रिया हि कारकाविनाभाविनी; तां प्रतीत्य
कारकं जिज्ञासते । एवं कारकमपि बुद्ध्वा क्रियामिति ।</p>
<p>तदयुक्तम्, जिज्ञासाविरामानुपपत्तेः; तथा ह्यविनाभावेन कारकजिज्ञासाप्युपपद्यते ।</p>
<p>अथ प्रयोजनाभावात् कारकातिरिक्तमन्यत्र जिज्ञास्यते, तर्हि क्रियामात्रावगमेऽपि
यत्र कारकज्ञानेन प्रयोजनं नास्ति तत्र जिज्ञासा न स्यात् । अनुष्ठेयतया हि
क्रियायामवगतायां कारकोपादानमन्तरेण तदनुष्ठानानुपपत्तेः कारकज्ञानं प्रयोजनवत् ।
वर्तमानापदेशादौ त्वननुष्ठेयतया नास्ति कारकज्ञानेन प्रयोजनम् ।</p>
<p>अथ च यत्रापि वाक्यमपरिपूर्णं मन्यन्ते, साकाङ्क्षार्थाभिधायितया चापरिपूर्णता;
अत एव च तत्राध्याहारमपि कुर्वन्ति । यत्रापि च अनुष्ठेयावगतिः, तत्रापि निश्शेषकारक—
जिज्ञासा स्यात् । तथा च देवदत्त गामानयेति करणानुपादानादपरिपूर्णता स्यात् ।</p>
<p>अथैककारकज्ञानेनापि तावदनुष्ठानोपपत्तेर्न कारकान्तरजिज्ञासा; देवदत्त
गामभ्याज दण्डेनेति प्रयुक्तेऽपि दण्डशब्दे तदाकाङ्क्षा न स्यात् ।
ततश्चानाकाङ्क्षितत्वात् तस्य तदन्वयो वाक्यार्थे न स्यात् ।</p>
<p>अथ दण्डपदोच्चारणात् तत्राकाङ्क्षा परिकल्प्यते, अन्यथा दण्डपदस्यानन्वये
तत्पदोच्चारणनर्थकं स्यादिति ।</p>
<p>एवमरुणयैकहायन्या पिङ्गाक्ष्या सोमं क्रीणातीत्य(न)न्वयप्रसङ्गः । न हि
वेदपदोच्चारणेनानर्थकेन (न) भवितव्यमिति किंचन प्रमाणमस्ति । न च तत्राकाङ्क्षोदये
किंचित् कारणान्तरमस्तीति सोमं क्रीणातीत्यतोऽधिकस्यानन्वितता स्यात् । अतो
नाकाङ्क्षायामविनाभावो निमित्तत्वेनाश्रीयत इति ॥</p>
<p>आकाङ्क्षावच्च सन्निधावपि सन्निधापकक्रमेणैव क्रमो वेदितव्यः । तदनुसारेण
चान्विताभिधानमपि तथैवेति ॥</p>
<b><lg>
<l>सन्निधिश्शब्दजन्मैव व्युत्पत्तौ नोपलक्षणम् ।</l>
<l>अध्याहृतेनाप्यर्थेन लोके सम्बन्धदर्शनात् ॥ ४३ ॥</l>
</lg></b>
<pb n="409"/>
<b><lg>
<l>सहसैव न सर्वेषां सन्निधिः प्रतियोगिनाम् ।</l>
<l>सन्निधापकसामग्रीक्रमेण क्रमवानसौ ॥ ४४॥</l>
</lg></b>
<b><lg>
<l>यथायथा सन्निधानं जायते प्रतियोगिनाम् ।</l>
<l>तथातथा क्रमेणैव शब्दैरन्वितबोधनम् ॥ ४५॥</l></lg></b> (प्रप. ८/९)
<p>(<b>योग्यता</b>)</p>
<p>अथ का योग्यता ? <b>यदेतत् सम्बन्धार्हत्वं नाम ।</b></p>
<p>तद् द्विधा— <b>मुख्यार्थद्वारकं जघन्यार्थद्वारकं</b> च ।</p>
<p>कः पुनर्मुख्यार्थो जघन्यार्थ इति ?</p>
<p>श्रवणसमनन्तरं साक्षादेव शब्दाद् यत्रार्थः प्रतीयते स मुखमिव प्रथमं
भवतीति <b>मुख्यः</b>।</p>
<p>यस्तु गुणसम्बन्धादिव्यवधानेन शब्दादवगम्यते स जघनमिव पश्चाज्जायत इति
<b>जघन्यः ।</b> तयोः —</p>
<p><b>मुख्यस्त्रिधा</b> 'जात्यादिमुख्यः, आकृत्यादिमुख्यः, भ्रान्त्यादिमुख्यश्च । तेषु</p>
<p>जातिगुणक्रियाभिधायिभिः शब्दैर्योऽभिधीयते स <b>जात्यादिमुख्यः</b>। गौः पदा न
स्प्रष्टव्या, शुक्लां गामभ्याज, पाचकमानय, यज्ञदत्तं भोजयेति ।</p>
<p>स एवाऽऽलेख्यप्रतिकृतिप्रतिमाप्रतिबिम्बादिविषयः <b>आकृत्यादिमुख्यः ।</b> यथा—
'भवनभित्तौ का X X X, गावः क्रियन्तां, विष्णुं पञ्चामृतेन स्नपय, अप्सु चन्द्रमसं
पश्‍येति ।</p>
<p>विपर्ययाध्यासविवर्तविपरिणामादिवषियो <b>भ्रान्त्यादिमुख्यः ।</b> कोऽयमनाकाशे
शशी, स एष बालाबाहुमूले बालचन्द्रमाः, तदेतदलातचक्रं विस्फुरति, तदिदमिन्द्रा—
युधं विलोक्यत' इति ।</p>
<p><b>जघन्योऽपि</b> त्रिधा— गौण, उपचरितो लाक्षणिकश्च ।</p>
<p>ययोर्द्रव्यशब्दयोस्सामानाधिकरण्यप्रयोगे विशेषणविशेष्यभावः प्रतीयते स गौणः ।
यथा— गौर्वाहीकः सिंहो माणवकः, तृणं लक्ष्मीः, गोष्पदं समुद्र इति ।</p>
<p>समानाधिकरणशब्दप्रयोगे योऽन्यविशेषणत्वेन प्रसिद्धः कुतश्चिन्निमित्ता—
दन्यविशेषणत्वं लभते स <b>उपचरितः</b>। यथा— शुक्लं यशः, मधुरं वाक्यम्, सुरभि
शीलम्, सुभगः स्वभाव इति ।</p>
<pb n="410"/>
<p>यस्तु शब्दोपात्तेनार्थेन क्रिया X X X समर्थेनाविनाभावात् सहचरणादि स
<b>लाक्षणिकः</b> । यथा— यष्टीः प्रवेशय, छत्रिणो गच्छन्ति, मञ्चाः क्रोशन्ति, गङ्गायां
घोषः प्रतिवसतीति ॥</p>
<p>नन्वेवं सति जात्यादिशब्दार्थाः सर्वे लाक्षणिका भवेयुः, तेऽपि हि स्वरूपेण
क्रियां साधयितुमपर्याप्‍तैर्जात्यादिभिरविनाभूतव्यक्तिरूपतयोपलक्ष्यन्ते ।</p>
<p>नैवम्; जात्यादिप्रवृत्तिनिमित्तानां क्रियासिद्धिषु X X X तीराद्यर्थानामपि समन्वयो
दृश्‍यते । नैवं गौरालभ्यतां प्रोक्ष्यतां विशस्यतामित्यादौ अनपेक्षितव्यक्तीनां
गोत्वादिजातीनामपि । एतेनारुणया क्रीणाति, अभिक्रामं जुहोतीत्यादौ गुणक्रिययोर्द्रव्य—
व्यवधानेनापि क्रियासमन्वये द्रव्याणामलाक्षणिकत्वमेवेत्यभिहितं भवति ।</p>
<p>ननु च जातिगुणक्रिया X X X पाकेन जीवतीति ।</p>
<p>नैवमत्र जात्यादीनां विशिष्यते / विशेष्यता नद्रव्यरूपत्वात् । तदुक्तम्—</p>
<b><lg>
<l>वस्तूपलक्षणं यत्र सर्वनाम प्रयुज्यते ।</l>
<l>द्रव्यमित्युच्यते सोऽर्थो भेद्यत्वेन विवक्षितः ॥ ४६ ॥</l></lg></b>(वाप. ३.४.३)
<p>कृदभिहितश्च भावो द्रव्यवत् प्रकाशत इति । एवं च मुख्यवृत्तीनां जघन्यवृत्तीनां
च शब्दानां प्रयोगे सोऽर्थः, यत्र सम्बन्धित्वेन उपलम्भः यद्येवं यजेत स्वर्गकाम
इत्यादौ स्वर्गयागयोः सम्बन्धित्वेनानुपलम्भात् कथं योग्यत्वेनावधारणम्, अनवधारित—
योग्यतयोश्च कथमन्विताभिधानम्? उच्यते—</p>
<b><lg>
<l>सामान्येनैव योग्यत्वं लोके यदवधारितम् ।</l>
<l>तदन्विताभिधानस्य व्युत्पत्तावुपलक्षणम् ॥ ४७ ॥ (प्र.प ८/ ९)</l>
</lg></b>
<p>(<b><emph>६. सामर्थ्यम्</emph></b>)</p>
<p>दृष्टं च साध्यसाधनयोर्ले X X X X यात्मकसामर्थ्याख्यसम्बन्धो मुख्यता
(तया ?) व्यपेक्षेत्युच्यते । व्यपेक्षावतां पदार्थानां मिथः सम्बन्धिरूपता <b>सामर्थ्यम्</b>।</p>
<p>तत्त्रिधा <b>१. भेदः, २. संसर्गः, ३. उभयं</b> च । तत्र —</p>
<p>(१) राज्ञो भृत्य इत्यादौ यदा तावदेतदवधृतं परायत्तार्थवृत्तिरयं भृत्यशब्दो न
स्वतन्त्रार्थ— वृत्तिः, तदा सामान्येन स्वामिसंसर्गस्यावगतत्वात् १स्वामिविशेष—
ज्ञापनायोपादीयमानो राजशब्दः स्वाम्यन्तरेभ्यो भृत्यशब्दार्थं व्यावर्तयति ।
सोऽयं स्वाम्यन्तरव्यवच्छेदो <b>भेद</b> इत्युच्यते ।</p>
<!-- NOTES pg=410!-->
1. इत्येव राघवः ।
<pb n="411"/>
<p>(२) यदा तु राजपुरुष इत्यादावनवगतापरायत्तभावस्य पुरुषस्य स्वामिसम्बन्धद्योतनाय
राजशब्दः प्रयुज्यते, तदा विशेषसंसर्गस्य शब्दोपादानत्वादनवकाशो
विशेषान्तरसम्पातः, तदा ह्यशब्दा स्वाम्यन्तरनिवृत्तिरर्थादवसीयते । स <b>संसर्गः</b> ।</p>
<p>(३) यदा त्वर्थावगतसामर्थ्ययोः प्रतिपत्तिनिबन्धनयोरभेदापेक्षायां समाप्‍तावेव (समास इव ?)
भेदसंसर्गेण सामर्थ्यं भवति, यथा नीलं च तदुत्पलं च नीलोत्पलमिति (<b>तदुभयम्</b>) ।</p>
<p>यत्र तुं न सम्बन्धयोग्यता न तत्र सामर्थ्यम्, यथा— क्लिद्यते वस्त्रं, नीलम्
उत्पलम्, आलि कर्णे, नेह कश्चित्पुरुषः व्याघ्र सरति पल्लीम्, पश्य सखे कष्टं
X X X, गच्छ त्वम् यूपाय दारु शोभनं शैले, निवर्तस्व व्याघ्राद् भयं देवदत्तस्य
यज्ञदत्तात्, भार्या राज्ञः पुरुषो ब्राह्मणस्य, सक्तस्त्वम् अक्षेषु शौण्डः पिबति
पानागारे । अयं दण्डो हरानेन फलानि, अन्तरा त्वां च मां च कमण्डलुः, अन्तरेण
तक्षशिलां पाटलिपुत्रं च स्रुघ्‍नस्य प्राकारः, ओदनं पच तव भविष्यतीति । अत्र
प्रथमेष्वभिन्नवाक्यत्वात् 'तिङ्ङतिङ' (८.१.२८) इति निघातो न भवति ।.</p>
<p>(<b>सम्बन्धः</b>)</p>
<p>कः पुनरयं सम्बन्धो नाम ? <b>अहानिर्व्यपेक्षा व्यतिषङ्ग</b> इति । तथा हि—
सम्पूर्वो बध्‍नाति <b>अहानौ</b> वर्तते, तद्यथा अस्ति नो गर्गैः सम्बन्धः, अस्ति नो
वत्सैः सम्बन्ध इति । तथा व्यतिषङ्गे वर्तते, योऽयसा रज्ज्वा वा कीलादौ व्यतिषक्तो
भवति स सम्बन्ध इत्युच्यते । तत्र यदा सम्बन्धस्याहानिरर्थः तदा ऊरीकरोति
कारिकाकरोति शक्लीकरोति पटपटाकरोति चकासाञ्चकार विदाङ्कुर्वन्तु, लुनीहि
लुनीहित्येवायं लुनाति, भ्राष्ट्रमट मठमट दूरमट इत्येवायमटति इत्येवमादयः प्रयोगा
भवन्ति । न ह्येते कदाचिदप्यन्योन्यं जहतीति ।</p>
<p>यदा सम्बन्धशब्दस्य <b>व्यपेक्षा</b> अर्थः तदा गुरुकुलं देवदत्तस्य, सूर्यमपि न
पश्यन्ति असूर्यम्पश्या राजदाराः, किंञ्चिदपि न कुर्वाणः अकिंचित्कुर्वाणः,
शङ्कुलया कृतः खण्डः शङ्कुलाखण्डः, दध्‍नोपसिक्त ओदनो दध्योदनः, अश्रेणयः
श्रेणयः कृताः श्रेणीकृताः, कण्ठे कालोऽस्य कण्ठेकालः, केशेषु केशेषु च गृहीत्वा
प्रवृत्तं युद्धं केशाकेशि इत्यादयः प्रयोगा भवन्ति । एतैः समासावस्थायामपि
देवदत्तादीन्यपेक्ष्यन्ते ।</p>
<pb n="412"/>
<p>यदा तु सम्बन्धशब्दस्य <b>व्यतिषङ्गोऽर्थः</b> तदा उपकुम्भम्, नीलोत्पलम्,
गोगर्भिणी, पूर्वकायः, सप्‍तर्षयः, प्लक्षन्यग्रोधौ, कष्टश्रितः, काक X X X च मिथो
विशेषणविशेष्यभावेन व्यतिषज्यन्ते ।</p>
<p>यत्र हि <b>पूर्वोत्तरपदयोः सङ्गतार्थता तत्सामर्थ्यं सम्बन्धः</b>, स च
विशेषणविशेष्यभाव इत्याख्यायते; तत्र चैकस्य प्राधान्यमन्यस्योपसर्जनत्वम् ।</p>
<p>न हि प्रधानयोरुपसर्जनयोरेव वा सम्बन्धः कल्पते, प्रधानस्या—
परार्थत्वादुपसर्जनस्य X X X X X लक्षित(?) परस्परं पदद्वयं प्रधानोपसर्जनभावेन
विशेषणविशेष्यभावमासादयति ।</p>
<p>स च प्रधानोपसर्जनभावः कदाचिच्छब्दनिबन्धनः, कदाचिदशब्दोपादानः
सामर्थ्येनावसीयते ।</p>
<p><b>शब्दनिबन्धनो</b> यदा वैयधिकरण्यं xxx उपसर्जनशब्दा हि
प्रधानोपकाराय परिणतं स्वार्थमाचक्षाणाः xxx मिदधानाः प्रथमयैव संस्क्रियन्ते ।</p>
<p><b>अशब्दोपादानो</b> यदा सामानाधिकरण्यम्, अपरार्थतया हि प्रातिपदिकस्याव्यतिरेके
वृथा (यद् आ—)विर्भवति शब्दैः तदुभयोर्द्रव्यशब्दतायामुपपद्यते, सा च गुणादीनां
मतुब्लोपादिना भवति ।</p>
<p>सोऽयं विभक्तिभेदतः सामर्थ्यतश्च प्रधानोपसर्जनभावो द्विप्रकारः मुख्यवृत्त्या
उपचारवृत्त्या च ।</p>
<p><b>सम्बन्धविभक्त्या</b> यथा— 'राज्ञः पुरुषः, यूपाय दारु ।</p>
<p><b>कारकविभक्त्या</b> तु श्रूयमाणक्रियोऽश्रूयमाणक्रियश्च ।</p>
<p><b>श्रूयमाणक्रियो</b> यथा— कष्टश्रितः, व्याघ्राद् भयम् ।</p>
<p><b>अश्रूयमाणक्रियो</b> यथा— शङ्कुलया खण्डः, अक्षेषु शौण्डः ।</p>
<p><b>मुख्यवृत्त्या</b> यथा— नीलमुत्पलम्, वीरः पुरुषः ।</p>
<p><b>उपचारवृत्त्या</b> यथा— पुरुषो व्याघ्रः, सिंहो माणवकः ।</p>
<p>विशेषणविशेष्ययोरुपसर्जनप्रधानभावः सामानाधिकरण्ये विभक्त्यभेदादशक्यः
शब्दतोऽवधारयितुम्, सम्बन्धसामर्थ्यात्तु प्रतीयते । न हि सम्बन्धः प्रधानयोरेव वा सम्भवति ।</p>
<p>ननु च नीलमुत्पलमित्येकैकपदप्रयोगादनवच्छिन्ना x x x प्रथमा न प्राप्‍नोति
यथा नीलशब्दस्तावदयं स्वार्थसामान्यवचनोऽव्यतिरेकात् प्रातिपादिकार्थस्य प्रथमयैव
सम्बध्यते, तथैवोत्पलशब्दोऽपि । यदेव केवलमव्यतिरेकार्थाभिधायि पदं पदान्तर—
<pb n="413"/>
सन्निधानेऽपि तत् तदेव । ततो यमर्थमभिधातुं योग्यमवधृतमस्य रूपं तमेव
पदान्तरसन्निधावपि प्रत्याययति, रूपभेदात् । न हि रसनमसन्निधौ दर्शनस्य
मधुरादिव्यञ्जकदर्शनसन्निधौ नीलादिव्यक्तिसामर्थ्यं लभते । किंतु पदयोः परिच्छिन्नार्थः
पुमांस्तयोः सन्निधौ प्रयोगसामर्थ्यादर्थयोः परस्परोपश्लेषयोग्यत्वादेकवाक्य—
रूपानुग्रहाच्‍चान्योन्यं प्रधानोपसर्जनभावेन विशेषणविशेष्यभावमुपैति । तथा हि —
यत्र विशेषणं विशेष्यं चैकस्मिन्नर्थे सम्भेदं प्रतिलभते तत्र यश्शब्दः स
पूर्वोत्तरपदाधिष्ठानमेनं प्रत्याययति । उत्पलशब्दोऽभिप्रवर्तमानः सर्वोत्पलावग्रहरूपेण
प्रवर्तते नीलशब्दः प्रवर्तमानो विशिष्टावग्रहरूपेणावच्छिनत्ति ।</p>
<p>यदि वा नीलमित्येतत्प्रवर्तमानन्यूनाधिकभावमनपेक्षमाणमनेनैव धर्मेण सर्वयोग्यं
सदुत्पलमिति शब्दान्तरेण विशिष्टायां योग्यतायां नियम्यते ।</p>
<p>अथवा यथा कृष्णः शुक्लश्चायं मृगः सारङ्गः शबल इति वा, तथा नीलोत्पल
इत्युभयरूप एवार्थात्मा ह्युभयत्र सन्निवेश्यते नीलं चोत्पलं चैकं नीलोत्पलमिति; तौ
यस्मिन्नुभयगुणमनु विभागमाप्यमानौ संमूर्च्छिताविवार्थौ भवतः, तत्तयोरेकमधिकरणम् ।</p>
<p>यदि वा नीलशब्दः प्रवर्तमानो नीलगुणमात्रमुपादाय प्रवर्तते, न
त्वनेनोत्पलादय उपात्ताः, नापि परित्यक्ताः । एवमुत्पलशब्दो विजातियोगमात्रमुपादाय
प्रवर्तते, न नीलादींस्त्यजति, नोपादत्ते । तत्र यदैव भिन्नेऽर्थरूप इदमिति सर्वनाम्‍ना
प्रत्यवमृश्यमाने उपश्लिष्यते नीलमुत्पलं चेदं द्रव्यमिति, तदा शब्दभेदाद् भिन्नमेकमेव
द्रव्यं विशेषणं विशेष्यमधिक x x x क्तः पदद्वयसन्निधानायत्तत्वाद्
विशेषणविशेष्यभावस्य वाक्यार्थत्वं, न पदार्थता ।</p>
<p>तदिदमुक्तम्—'यदत्राधिक्यं वाक्यार्थः स' इति (मभा. २.३.४६ वा.) ।
नीलमुत्पलमिति विशेषणविशेष्ययोरुभयस्य च विशेष्यत्वादुपसर्जनत्वाप्रसिद्धिः, यथा
ह्युत्पलशब्दो नीलशब्देनाभिसम्बध्यमानो विशेष्यवचनः तथा नीलशब्दोऽप्युत्पल—
शब्देनाभिसम्बध्यमानो विशेष्यवचनः सम्बध्यते ।</p>
<p>नैवम्; एकस्यात्र प्राधान्यं विवक्षितं, तद्‌विशेषणत्वम् अपरस्य, उत्पलस्य चात्र
प्राधान्यं विवक्षितं नीलशब्दस्योपसर्जनत्वमिति ।</p>
<p>यदा तर्हि नीलस्य प्राधान्येन विवक्षा उत्पलस्य चोपसर्जनत्वेन तदा कर्तव्यं
सामानाधिकरण्यम्; न ह्यसौ द्वन्द्वः, उत्पलं च नीलं चेति; नापि षष्ठीसमास
उत्पलस्य नीलमिति; अपि तु द्वाविमौ प्रधानशब्दावेकस्मिन्नर्थे युगपदुपरुध्येते । न च
<pb n="414"/>
द्वयोः प्रधानयोरेकस्मिन्नर्थ युगपदुपरोधे प्रयोजनमस्तीति प्रयोगसामर्थ्याद् गम्यते
नूनमेकमिह प्रधानं तदि्वशेषकं चापरम् ।</p>
<p>एतावाँस्तु सन्देहः—किं विशेष्यम्, किं विशेषणमिति ? तत्र</p>
<p>द्रव्यं विशेष्यं गुणो विशेषणं, द्रव्यस्यान्यानपेक्षिणः साक्षात्क्रियासूपयोगेन
प्राधान्यात् ।</p>
<p>ननु गुणस्यापि साक्षात्क्रियासूपयोगो दृश्यते, यथा 'श्वेतं छागमालभेत' इति ?</p>
<p>नैवम्; इह श्वेताभावे कृष्णमपि छागमालभते, न तु श्वेतां पिष्टपिण्डीमालभ्य
कृती भवति । एवमुपचारप्रवृत्तावपि पुरुषव्याघ्र इत्यादौ यदान्तर्भूतोपमान—
सम्बन्धप्रतीतभेदा, व्याघ्रादिशब्दैरुपमेयः पुरुषादिः अभिधीयते तदा सामानाधि—
करण्योपपत्तौ 'उपमितं व्याघ्रादिभिः सामान्याप्रयोगे' (२.१.५६) इति समासो भवति ।
एवं प्रपचति साधु पचतीत्यादयो द्रष्टव्याः ।</p>
<p>कथं पुनः सामानाधिकरण्येन क्रियाविशेषणत्वे साध्वादयोऽसत्त्ववचना
भवन्ति ?</p>
<p>उच्यते—उपसर्गाणामिव क्रियाविशेषणानामप्यसत्त्वभूतानामेव क्रियां प्रति
गुणभावो भवति, यथा पच्यादिकं विशेषे स्थापयन् असत्त्वार्थः प्रशब्दो विशेषणत्वं
लभते, एवं साधुशब्दोऽपि क्रियात्मभूतं धर्ममुत्कर्षादिकं क्रियास्थमसत्त्वभूतं
क्रियानुप्रविष्टमभिदधानः क्रियानुरोधादेवासत्त्वभावमापन्नः क्रियाविशेषणत्वं लभते ।</p>
<p>कथं पुनः प्रपचतीत्यादौ प्रादेरुभयविशेषणत्वे क्रियाभागेनैव सम्बन्धो भवति ?
सति वा कथमुभयविशेषणत्वम् ?</p>
<p>उच्यते— यथा मासो जातस्येति मासाख्यः क्रियाकलापः (कथं)
प्रथमकुक्षिवियोगाख्यस्य जन्मनोऽवधिभावेन परिच्छेदको भवति, जन्मप्रतिलब्धां वा
सत्तां समावृत्त्या परिमिमीते, यथा च कष्टश्रित इत्यत्रोपात्तक्रियाविशेषपरिच्छिन्नः
कर्ताऽभ्यन्तरीकृतसाध्यसाधनसम्बन्धः क्रियायोगे श्रयतिक्रियासम्बन्धात् कष्टे
कर्मत्वमिति श्रयणक्रिया कष्टेन सम्बन्धमनुभवति, यथा च वृकाद् भीत
इत्युपात्तक्रियावच्छिन्नः कर्ता भयक्रियासम्बन्धाद् वृकस्यापादानत्वमिति भयक्रियापूर्वकं
वृकेन सम्बध्यते, तथेहाप्युपात्तपच्यादिक्रियाविशेषपरिच्छिन्नः कर्ताऽभ्यन्तरीकृतसाध्य—
साधनसम्बन्धः क्रियायोगे प्रादीनामुपसर्गत्वम् (मभा. १४.४९) इति क्रियापूर्वकं
प्रादिभिः सम्बध्यत इति । सर्वेऽपि च समुदायसम्बन्धिनोऽवयवस्पर्शेनैव तद्वता
<pb n="415"/>
समुदायेन सम्बध्यन्ते । तदुक्तम्—</p>
<b><lg>
<l>समुदायेन सम्बन्धो येषां गुरुकुलादिना ।</l>
<l>संस्पृश्यावयवाँस्ते तु युज्यन्ते तद्‍वता सह ॥ ४८ ॥</l></lg></b> (वाप.३.४८ वृ.)
<p>(<b><emph>७. अन्वयः</emph></b>)</p>
<p><b>व्यपेक्षादिभिरेकार्थपरतयोपात्तानां पदार्थानां मिथोऽभिग्रथनमन्वयः ।</b></p>
<p>स त्रिधा— <b>१. शाक्तः, २. वैभक्तः ३. शक्तिविभक्तिमय</b>श्च । तेषु—</p>
<p>कर्मादिशक्तिभिर्निर्वृत्तः <b>शाक्तः,</b></p>
<p>सम्बन्धादिविभक्तिभि<b>र्वैभक्तः,</b></p>
<p>उभाभ्यां पुनः <b>शक्तिविभक्तिमयः ।</b></p>
<p>(<b>१. शाक्तः</b>)</p>
<p>तत्राख्यातसुब्विभक्तिभ्यां कर्तृकर्मणोरभिधाने <b>शाक्तो</b> यथा—</p>
<b><lg>
<l>अध्यासामासुरुत्तुङ्गहेमपीठानि यान्यमी ।</l>
<l>तैरूहे केसरिक्रान्तत्रिकूटशिखरोपमा ॥ ४९ ॥</l></lg></b> (माघ. २.५)
<p>कृदाख्याताभ्यां भिन्नकालस्थकर्तृशक्तिद्वयाभिधाने सुब्विभक्तिभिः <b>कर्मकरण—
सम्प्रदानाभिधाने</b> च शाक्तो यथा— (काव्याद. २.२४८)</p>
<b><lg>
<l>अजित्वा सार्णवामुर्वीमनिष्ट्वा विविधैर्मखैः ।</l>
<l>अदत्त्वा चार्थमर्थिभ्यो भवेयं पार्थिवः कथम् ॥ ५० ॥</l>
</lg></b>
<p>आख्यातविभक्त‍या हेतुशक्त्यभिधाने सुब्बिभक्तिभिश्च <b>कर्मकर्त्रपादाना—
धिकरणशक्त‍यभिधाने</b> यथा—</p>
<b><lg>
<l>स सेतुं बन्धयामास प्लवगैर्लवणाम्बुधौ ।</l>
<l>रसातलादिवोत्तोर्णं शेषं स्वप्‍नाय शार्ङ्गिणः ॥ ५१ ॥</l></lg></b> (रघु. १२.७०)१
<p>(शार्ङ्गिण इति) कर्तरि षष्ठी न सम्बन्धे, स्वप्‍नायेति भाव एव चतुर्थी न
तादर्थ्ये । आख्यातेन कर्त्रभिधाने तद्धितेन कृतां च कर्माभिधाने सुपा
<b>कथिताकथितकर्माभिधाने</b> च शाक्तो यथा— (माघ. २.३४)</p>
<b><lg>
<l>विपक्षमखिलीकृत्य प्रतिष्ठा खलु दुर्लभा ।</l>
<l>अनीत्वा पङ्कतां धूलिमुदकं नावतिष्ठते ॥ ५२ ॥</l>
</lg></b>
<!-- NOTES pg=415!-->
१. मूलपाठोऽस्माकं कालिदासग्रन्थावल्या १९८६ वर्षीये संस्करणे द्रष्टव्यः ।
<pb n="416"/>
<p>(<b>२. वैभक्तः</b>)</p>
<p><b>सम्बन्धविभक्त‍या</b> वैभक्तो यथा— (वारा. ६.८३, ३५)</p>
<b><lg>
<l>यस्यार्थास्तस्प मित्राणि यस्यार्थास्तस्य बान्धवाः ।</l>
<l>यस्यार्थाः स पुमान् लोके यस्यार्थाः स च पण्डितः ॥ ५३ ॥</l>
</lg></b>
<p><b>शेषविभक्त‍या</b> वैभक्तो यथा—(मनु. १.९६)</p>
<b><lg>
<l>भूतानां प्राणिनः श्रेष्ठाः प्राणिनां बुद्धिजीविनः ।</l>
<l>बुद्धिमत्सु नराः श्रेष्ठा नरेषु ब्रह्मवादिनः ॥ ५४ ॥</l>
</lg></b>
<p><b>उपपदविभक्त‍या</b> वैभक्तो यथा—(हर्षच १.१)</p>
<b><lg>
<l>नमस्तुङ्गशिरश्चुम्बिचन्द्रचामरचारवे ।</l>
<l>त्रैलोक्यनगरारम्भमूलस्तम्भाय शम्भवे ॥ ५५ ॥</l>
</lg></b>
<p><b>सम्बोधनविभक्त‍या</b> च वैभक्तो यथा—</p>
<b><lg>
<l>अवनिपवनवह्निव्योमतोयान्तरात्म—
न्नहिमकरहिमांशो ! विश्व ! विश्वैकयोने ! ।</l>
<l>हर ! भव ! शिव ! शर्व ! त्र्यम्बकेशान ! रुद्र !
त्रिनयन ! वृषकेतोऽनन्तमूर्त्ते ! नमस्ते ॥ ५६ ॥</l>
</lg></b>
<p>(<b>३. शक्तिविभक्तिमयः</b>)</p>
<p>कारकविभक्तिभिः सम्बन्धोपपदशेषसम्बोधनविभक्तिभिश्च <b>शक्तिविभक्तिमयो</b> यथा—</p>
<b><lg>
<l>तीर्थेषु सत्सु द्विजसत्तमेभ्यः श्रिय द्विषद्दुष्टजनानुपात्ताम् ।</l>
<l>समाधिना मानमनित्य/निद्रमेव कस्य प्रदातुं त्वदृतेऽस्ति शक्तिः ॥ ५७ ॥</l>
</lg></b>
<p>यत्र लुप्‍तास्वपि विभक्तिषु शक्तयोऽवभासन्ते विभक्तयश्च साक्षादुपलभ्यन्ते
सोऽपि शक्तिविभक्तिमयः। यथा—</p>
<b><lg>
<l>वित्रस्तशत्रुः स्पृहयालुलोकः प्रपन्नसामन्त उदूढसत्त्वः ।</l>
<l>प्रतिष्ठितौदार्यगुणोऽसिपत्रजितावनिः कोऽत्र भवानिवान्यः ॥ ५८ ॥</l>
</lg></b>
<p>यत्रैकतः शक्तिरन्यतो विभक्तिस्सोऽपि शक्तिविभक्तिमयो यथा—</p>
<b><lg>
<l>इक्षुदण्डस्य मण्डस्य दध्‍न पिष्टकृतस्य च ।</l>
<l>वाराहस्य च मांसस्य सैष गच्छति फाल्गुनः ॥ ५९ ॥</l>
</lg></b>
<pb n="417"/>
<p>यत्र व्यपेक्षोक्ता विभक्तिविपरिणामादयः प्रवर्तन्ते सोऽपि शक्तिविभाक्तिमयो</p>
<p>यथा— (किराता ३.२१)</p>
<b><lg>
<l>निरीक्ष्य संरम्भनिरस्तधैर्यं राधेयमाराधितजामदग्न्यम् ।</l>
<l>असंस्तुतेषु प्रसभं भयेषु जायेत मृत्योरपि पक्षपातः ॥ ६० ॥</l>
</lg></b>
<p>अत्र यदि जनिक्रियातो निरीक्षणक्रियायाः पूर्वत्वं तदा कर्तृभेदान्नास्ति क्त्वाप्रत्ययः ।
अथ पक्षपातक्रियातः, तदा निरीक्षणपक्षपातयोः मृत्युनेति भवति क्त्वाप्रत्ययः,
अभिधाव्यापारस्तु विघटते; षष्ठ्यभिहितस्य कर्तुः पक्षपातक्रिययैव सम्बन्धः, न
निरीक्षणक्रियया । 'कर्तृकर्मणोः कृति' (२.३.६५) इति षष्ठ्याः 'न
लोकाव्ययनिष्ठाखलर्थतृनाम्' (२.३.६९) इति प्रतिषेधात् । स च विभक्तिविपरिणा—
माध्याहारविपर्ययवाक्यभेदव्यवहितकल्पनागुणकल्पनाभिरुपपद्यते । तत्र राधेयं निरीक्ष्य
मृत्युरपि भयेषु पक्षपाती भवतीति विभक्तिविपरिणामः; राधेयं निरीक्ष्य स्वसामर्थ्यं
विमृशतो मृत्योरपि भयेषु पक्षपातो जायेतेति वाक्यभेदः; राधेयं निरीक्ष्य मारयतीति
मृत्योरपि भयेषु पक्षपातो जायेतेति व्युत्पत्तिकालाश्रिताया व्यवहितायाः क्रियायाः
व्यवहारकालेऽप्याश्रयणात् व्यवहितकल्पना; निरीक्ष्येव निरीक्ष्येति पक्षपातन—
स्याचेतनस्यापि चेतनगुणाध्यारोपेण गुणकल्पना । यदाह— 'मुख्याभावे सति प्रयोजने
निमित्ते च सत्युपचारः प्रवर्तते' (मभा. ४.१.२७) । दृष्टश्च अचेतनेऽपि प्रेमादौ
चेतनादिक्रियोपचारो यथा—</p>
<b><lg>
<l>'प्रेम पश्यति भयान्यपदेऽपि ॥ ६१ ॥'</l> (किराता. ९.७०)
<l>'अवस्था वस्तूनि प्रथयति च सङ्कोचयति च ॥ ६२ ॥'</l>
</lg></b>
<p>(<b>अन्विताभिधानमभिहितान्वयवादौ</b>)</p>
<p>अथ किमभिहितानां पदार्थानामन्वय उतान्वितानामभिधानम् ?</p>
<p>'उच्यते— अस्त्यत्र मतभेदः;</p>
<p>तत्र एके वर्णयन्ति <b>अन्वितानामभिधानमभिहितानां चान्वयः ।</b></p>
<p>(<b>अन्वितानामभिधानम्</b>)</p>
<p>केचिद् ब्रुवते नान्वितानामभिधानं, न चाभिहितानामन्वय इति ।</p>
<p>तत्रान्विताभिधानवादिन एवमाहुः — व्युत्पत्तिबलेन हि शब्दोऽर्थमवबोधयति,
व्युत्पत्तिश्च वृद्धव्यवहारात्; वृद्धाश्च वाक्येनैव व्यवहरन्ति न पदेनः यच्‍चार्थप्रकरणादिगम्य—
पदार्थान्तरसहकृतं पदं प्रयुञ्जते तदपि वाक्यमेव ।</p>
<pb n="418"/>
<b><lg>
<l>यदप्येकं पदं दृष्टं चरितार्थक्रियं क्‍वचित् ।</l>
<l>वाक्यं तदपि मन्यन्ते सम्बोधनपदादिवत् ॥ ६३ ॥</l>
</lg></b>
<b><lg>
<l>यच्‍च कोऽयमिति प्रश्‍ने गौरश्व इति वोच्यते ।</l>
<l>तत्र दृश्यत इत्यादिः प्रश्‍नोक्तैव क्रियेष्यते ॥ ६४ ॥</l>
</lg></b>
<p>(वाप. २.२७०, २७१, ३२६)</p>
<p>वाक्यं चैकार्थपरः पदसमूहः, संहत्यार्थमभिदधति(न्ति) वा पदान्युच्यते ।
समूहश्चैवमेकार्थः स्यात् । एवं च संहत्यार्थमभिदध्युः पदानि यद्येकैकं पदमभिन्न
एवार्थे व्याप्रियेत । तत्र यथा त्रयोऽपि ग्रावाण उखां धारयन्ति, चत्वारोऽप्युद्यन्तारः
शिबिकामुद्यच्छन्ति, सर्वाण्यपि कारकाणि पाकं साधयन्ति, तथा पदान्यपि सर्वाणि
वाक्यार्थमन्ववगमयन्ति । वाक्यार्थश्च क्रियाकारकसंसर्गरूपः । तत्र कारकाणां
क्रियासम्बन्धोन्मुखतया क्रियाणां च कारकविरहासहिष्णुत्वेनान्वितानामेव स्वशब्दै—
रभिधानं भवति । एवं च सति वाक्यार्थस्य साक्षादेव शाब्दत्वमुपपद्यते, न
त्वभिहितान्वयपक्षवत् पारम्पर्येणेति ।</p>
<p>तदभिहितान्वयवादिनो न मृष्यन्ते । ते ह्येवमाहुः– अनवगतपदार्थकस्य
वाक्यार्थसम्प्रत्ययादर्शनात् पदार्थप्रतिपत्तिपूर्विकैव (वाक्यार्थ—)प्रतिपत्तिः ।
पदार्थप्रतिपत्तिश्चैवमवकल्पते । यदि तावानेव सोऽर्थः पदेनाभिधीयते पदार्थान्तरान्विते तु
तस्मिन्नभिधीयमाने कदम्बकरूपार्थप्रतिपत्तेः पदार्थप्रविभागो न प्रकल्पेत । अस्य पदस्य
जातिरर्थोऽस्य द्रव्यमस्य गुणोऽस्य क्रियेति आवापोद्वापाभ्यां तदवधारणमिति चेत्
नैवम्, तत्रापि कदम्बकरूपार्थप्रतीतेरनपायात् ॥</p>
<p>किंच प्रतियोगिनामनन्ततयान्वयस्यानन्त्यात् तदन्वयानन्त्येनान्विताभिधायिन्याः
सम्बन्धग्रहणमशक्यमिति दुरवगमः पदार्थयोः सम्बन्धग्रहः; तदनपेक्षत्वे प्रथमश्रुतादपि
तदर्थप्रतिपत्तिः प्राप्‍नोति । गामानयेति वाक्यादश्वबन्धननियोगः प्रतीयेत, वृद्धव्यवहारेषु
च वाक्यादपि भवन्ती व्युत्पत्तिः पदपर्यन्तैव भवति । इतरथा हि प्रतिवाक्यं
व्युत्पत्तिरपेक्ष्येत्, सा चानन्त्याद्‍दुरुपपादेति शाब्दव्यवहारोच्छेदः स्यात् । दृश्यते
चाभिनव—कवि—श्लोकात् वाक्यार्थप्रतीतिः; सा च पदपदार्थयोरेव व्युत्पत्तावुपपद्यते
न वाक्यवाक्यार्थयोरिति नास्त्यन्विताभिधानम् ॥</p>
<p>अपि चान्वयस्यान्वितविशेषणत्वात् तदभिधानमन्तरेणान्वितोऽभिधातुं न शक्यत
इत्यन्वयाभिधानमङ्गीकरणीयम् । न च तदेकया शक्त्या शक्यतेऽभिधातुमिति
<pb n="419"/>
शकत्यन्तरकल्पनाप्रसङ्गः । अपि च गामानयेत्यत्र यदा गोशब्देनानयत्यर्थविशिष्टः
स्वार्थोऽभिधीयते तदा गवार्थस्याप्राधान्यम्, यदा च आनयतिना गवार्थविशिष्टः स्वार्थः
तदा तदर्थस्येत्येतस्मिन्वाक्ये प्रधानद्वयोपनिपाताद् वाक्यभेदापत्तिः । अपि च
प्रकृतिप्रत्यययोरन्योन्यान्वितस्वार्थाभिधानलब्धपदभावयोः पदार्थान्तरान्वितार्थवाचक—
त्वमिति द्विरभिधानं स्यात् । किंच पदेनान्वितः स्वार्थोऽभिधीयमानः किमभिहितेन
पदार्थान्तरेणान्वितोऽभिधीयते, उतानभिहितेन ? अनभिहितेन चेदेकस्मादेव पदात्
तदर्थोपरञ्जकद्वितीयपदार्थावगतेः पदान्तरोच्‍चारणवैयर्थ्यम् । एवं चैकमेव पदमखिल—
पदाभिधेयार्थवादि सम्पन्नमिति तेनैव व्यवहारः स्यात् । न चासौ सम्पद्यते । गौरिति
ह्युक्ते सर्वगुणक्रियावगमान्न ज्ञायते किमुपादीयतामिति; नियतगुणक्रियानुरक्त—
स्वार्थप्रतिपादने तु न हेतुरस्ति । पदान्तरसन्निधानं नियमहेतुरिति चेत्, तदपि
जपमन्त्रादिपदवत् स्वरूपमात्रेण सन्निधानान्न विशिष्यते । अथाभिहितेन, तर्हि
पदमन्विताभिधायितया पदान्तरोत्थमर्थाभिधानमपेक्षते; ततश्‍चेतरेतराश्रयमनवस्था चक्रकं
वा प्राप्‍नोति ॥</p>
<p>अथ द्वितीयमनन्वितमेव स्वार्थमभिधत्ते, प्रथमेन किमपराद्धम् । एवं च सर्वपदे
स्वार्थमात्राभिधानादभिहितान्वय एव भवति ॥</p>
<p>(<b>अन्विताभिधानम्</b>)</p>
<p>किंचाङ्गुल्यग्रे हस्तियूथशतमिति नास्त्यन्वयो योग्यत्वाभावात्;
अन्विताभिधानवादिनां त्वन्वितस्याभिधानात् तत्राप्यन्वयः प्राप्‍नोति । अपि
चान्विताभिधानवादिनां पुरुषवाक्यादेवमयं पुरुषो वेदेति भवति प्रत्ययो नैवमर्थं प्रति
सिद्धान्तः । ते ह्येवमाहुः— वाक्यात् कार्यभूतात् प्रत्ययितस्य वक्तुस्तदर्थविषयं पूर्वविज्ञानं
कारणभूतमनुमीयते, तस्य च ज्ञानस्य ज्ञेयाव्याभिचारित्वात् ज्ञेयभूतार्थनिश्चय इति न
वाचकशक्त‍याऽर्थावगमः । एवं च वाचकशक्तिरेव नावधार्यते कुतोऽन्विताभिधानमिति ।
तस्मादभिहितानां पदार्थानामन्वय इति युक्तम् । पदानि हि स्वमर्थमभिधाय निवृत्तव्यापाराणि ।</p>
<p>अथेदानीं पदार्था अवगता वाक्यार्थं गमयन्तीति ।</p>
<p>अत्रान्विताभिधानपक्षे कदम्बकरूपार्थप्रतिपत्तेः प्रतियोगिनां चानन्ततया
सम्बन्धग्रहणस्याशक्त्या दुरवगमः पदार्थप्रविभाग इति; तदिदं व्युत्पत्त्यनभिज्ञस्य
चोद्यम् । न ह्येवं व्युत्पत्तिः गोशब्दस्य शुक्लान्वितोऽर्थ इति, स हि व्यभिचरति
<pb n="420"/>
कृष्णान्वितस्यापि तदर्थस्योपलम्भात्; नापि सर्वान्वितः, आनन्त्येन दुरवगमत्वात्;
किन्त्वाकाङ्क्षितसन्निहितयोग्यार्थान्तरानुरक्तोऽस्यार्थ इति । एतां च व्युत्पत्तिं वाक्यान्येव
पदावापोद्वापविरचनावैचित्र्यभाञ्जि सञ्जनयन्ति । यतः—</p>
<b><lg>
<l>ओप्यन्ते चोद्ध्रियन्ते च स्वार्थाः स्वान्वयशालिनः ।</l>
<l>अन्विते स्वे च सामर्थ्यं पदानां तेन गम्यते ॥ ६५ ॥</l></lg></b>(प्रप.८)
<p>तत्र च—</p>
<b><lg>
<l>यद्यदाकाङ्क्षितं योग्यं सन्निधानं प्रपद्यते ।</l>
<l>तदन्वितं पदेनार्थः स्वकीयः प्रतिपाद्यते ॥ ६६ ॥</l></lg></b> (प्रप.८/९)
<p>पदार्थपर्यन्तापि च भवन्ती व्युत्पत्तिरीदृशी दृश्यते न शुद्धपदार्थविषया ।</p>
<p>(न्यायमं.) तथा हि—</p>
<b><lg>
<l>नियतं साधनं साध्ये क्रिया नियतसाधना ।</l>
<l>स सन्निधानमात्रेण नियमः सम्प्रकाशते ॥ ६७ ॥</l>
</lg></b>
<b><lg>
<l>गुणभावेन साकाङ्क्षं तत्र नाम प्रवर्तते ।</l>
<l>साध्यत्वेन निमित्तानि क्रियापदमपेक्षते ॥</l></lg></b> (वाप. २.४७,४८)
<p>एवं च सन्निहितयोग्याकाङ्क्षितोपरक्ते स्वार्थे क्‍वचिद्‍गृहीतसम्बन्धः सर्वत्र
गृहीतो भवतीति नानन्त्यव्यभिचाराभ्यां सम्बन्धाग्रहणम् । न च कदम्बकार्थप्रतीतेः
पदार्थात्प्रविभागः । तदुक्तम्—</p>
<b><lg>
<l>आकाङ्क्षासन्निधिप्राप्‍तयोग्यार्थान्तरसङ्गतान् ।</l>
<l>स्वार्थानाहुः पदानीति व्युत्पत्तिः संश्रिता यदा ॥ ६९ ॥</l></lg></b> (प्रप.८)
<b><lg>
<l>आनन्त्यव्यभिचाराभ्यां तदा दोषो न कश्चन ।</l>
<l>कदम्बकार्थरूपायाः प्रतीतेश्च न सम्भवः ॥ ७० ॥</l></lg></b> (प्रप.८/९)
<p>इति । ततश्च पदपदार्थयोस्सम्बन्धग्रहणोपपत्तौ न प्रथम(म)श्रुतापि पदादर्थप्रतीतिः, न
गामानयेति वाक्यादश्वबन्धननियोगः (न्यायमञ्जरी) न प्रतिवाक्यं व्युत्पत्त्यपेक्षा, न
चाभिनवकविश्लोकवाक्यार्थप्रतीतिर्भवतीति ।</p>
<p>यदपि चान्विताभिधाने शक्तिद्वयकल्पनागौरवमाशङ्कितं, तदपि नास्ति ।
अन्वयवत्ता ह्यन्वितता । तदभिधानेनान्वितोऽभिहितः स्यात् । न हि दण्डीत्यत्र दण्डो
नाभिधीयत इति । सम्भवति परं विशेषः; तत्र प्रकृत्या विशेषणाभिधानम्, इह तेनैव,
<pb n="421"/>
अन्यतस्तदलाभात् । अतोऽन्विताभिधानशक्त्यैवान्वयोऽप्यभिधीयत इति नास्ति
शक्तिद्वयकल्पनागौरवम् । तदुक्तम्—</p>
<b><lg>
<l>व्यतिषक्तार्थबुद्ध‍या हि व्यतिषङ्गो निशम्यते ।</l>
<l>अपरं तु न संसर्गप्रतीतेरस्ति कारणम् ॥ ७१ ॥</l>
</lg></b>
<b><lg>
<l>प्रतिपत्त्याऽन्वयं यस्मात्प्रतीयादन्वितं पुमान् ।</l>
<l>व्यक्तिं जातिमिवार्थोऽसाविति सम्परिकीर्त्यते ॥ ७२ ॥</l></lg></b> (प्रप.१७)
<p>योऽपि प्रधानद्वयशङ्कया वाक्यभेदलक्षणो दोषः, सोऽपि नोपपद्यते । यतोऽन्वितः
सम्बन्ध उच्यते । तत्र कश्चित् प्रधानतया सम्बन्धः कश्चिद् गुणतया; यश्च यथा सम्बन्धः
स तथैवोच्यत इति नैकस्मिन् वाक्ये प्रधानद्वयप्रसङ्गाद् वाक्यभेदलक्षणदूषणोत्पत्तिः ।
तदुक्तम्—</p>
<b><lg>
<l>प्रधानगुणभावेन लब्धान्योन्यसमन्वयात् ।</l>
<l>पदार्था एव वाक्यार्थं सङ्गिरन्ते विपश्चितः ॥ ७३ ॥</l>
</lg></b>
<b><lg>
<l>प्रतिपत्तिर्गुणानां तु प्रधानैकप्रयोजना ।</l>
<l>तत्प्रतीत्येककार्यत्वाद् वाक्यमप्येकमुच्यते ॥ ७४ ॥</l></lg></b> (प्रप.)
<p>यच्‍च प्रकृतिप्रत्यययोः पदस्य चाभिधाने द्विरभिधानमुक्तं, तदपि न सम्यक्;
प्रकृत्यान्वितस्यार्थो विधीयते, प्रत्ययश्च प्रकृत्यर्थान्वितं पदार्थान्वितं च स्वार्थं ब्रवीति,
प्रत्ययार्थस्य प्रकृत्यर्थान्वितस्य पदान्तरार्थापेक्षित्वादिति कुतो द्विरभिधानम् ।</p>
<p>नन्वेवं पदस्यान्विताभिधायित्वं न स्यात्, प्रत्ययस्यैव प्रकृतिसहितस्य पदत्वात् ।
किंचायमभिहितान्वयवादिनोऽपि तुल्यो दोषः । ततश्च—</p>
<b><lg>
<l>यश्चोभयोः समो दोषः परिहारोऽपि वा समः ।</l>
<l>नैकः पर्यनुयोक्तव्यस्तादृश्यर्थविचारणे ॥ ७५ ॥</l>
</lg></b>
<b><lg>
<l>प्रकृतिप्रत्ययौ ब्रूतः प्रत्ययार्थं सहेति च ।</l>
<l>यदाहुः सूरयस्तेन तद् द्वयं पदमिष्यते ॥ ७६ ॥</l></lg></b> (काशिका १.२.५६)
<p>यच्‍चानभिहितपदार्थान्तरान्वितस्वार्थाभिधानपक्षे पदान्तरोच्‍चारणवैयर्थ्यमित्यादि,
अभिधानपक्षे पुनरितरेतराश्रयादिदूषणमुक्तं, तदुभयपक्षानभ्युपगमेनैव निरस्तम् । यतो
नास्माकमयं पक्षः प्रथमश्रुतान्येव पदानि स्वार्थानन्योन्यमन्वितानभिदधति, अपि तु
यस्य यावन्तोऽर्थाः सम्भवन्ति तच्छ्रवणे तावन्तः स्मृतावुपस्थाप्यन्ते,
ततश्चाकाङ्क्षासन्निधियोग्यतादिसम्पादितनियतमिथस्समन्वयाः पदैरेव स्मृत्युपारूढैर—
<pb n="422"/>
भिधीयन्ते । तथाहि—यस्तावदगृहीतसम्बन्धो यस्य च सम्बन्धग्रहणसंस्कारो नोत्पन्नः
प्रध्वस्तो वा स वाक्यार्थप्रतिपत्तौ नाधिक्रियते; यस्त्वनवभ्रष्टसम्बन्धग्रहणसंस्कारः स
पदं पदं श्रुत्वा नूनं तावदिदं स्मरति—इदमिदमस्यार्थस्याकाङ्क्षितसन्निहित x x x
ताश्रयमाधाराधेयसामान्यं पदद्वयात् तु परस्परोपहितव्यवच्छेदं प्रतीयते, तत x x x ।</p>
<p>(अनु—)योग्यप्रतियोग्यन्वितस्य वाचकत्वमिति ।</p>
<p>एवं च स्मरता स्मृतमेव अनन्वितमपि स्वरूपमन्वयभाजां भवति ।</p>
<p>ननु श्रूयमाणेन पदेन योऽर्थो नावबोधितः स कथमन्तर्हिते तस्मिन्
अवबोध्यते ?</p>
<p>उच्यते — अभिहितान्वयवादिनोऽपि नायं नियमः श्रूयमाण एव पूर्ववर्णजनित—
संस्कारसहितोऽन्त्यो वर्णः प्रत्यायक इति । बालिशाधीतात् प्रागनवधृतार्थाद् अपरिज्ञाने
संस्कृतस्य (अङ्गपरिज्ञानसंस्कारात्) पश्चात् श्रुतादपि भेदा(वेदाद)र्थावगमदर्शनात्, तेन
स्मृत्यारूढस्यावगमकत्वमदोषः; श्रूयमाणेन हि पदेन प्रतियोगिसापेक्षत्वादन्विता—
भिधानस्य प्राक् सहकारिविरहादर्थोऽनभिहितः पश्चादभिधीयत इति किमनुपपन्नम् ?</p>
<p>तथा चाह—</p>
<b><lg>
<l>पदजातं श्रुतं सर्वं स्मारितानन्वितार्थकम् ।</l>
<l>न्यायसम्पादितव्यक्ति पश्चादन्वितबोधकम् ॥ ७७ ॥</l></lg></b> (प्रप.१२)
<b><lg>
<l>स्मृतिसन्निहितैरेवमर्थैरन्वितमात्मनः ।</l>
<l>अर्थमाह पदं सर्वमिति नान्योन्यसंश्रयः ॥ ७८ ॥</l></lg></b> (प्रप.१५)
<p>कथं पुनरन्विताभिधायिना पदेन स्वरूपमात्रं स्मारयितुं शक्यते ?
उच्यते—'अन्वितस्याप्यभिधाने स्वरूपमात्रस्य विद्यमानत्वान्नायं नियमः यावद् गृहीतं
तावत् स्वकर्तव्यं स्मर्तव्यम्, अपि त्वगृहीतं तु न स्मर्यत इति ।</p>
<p>ननु च शब्दस्य स्वरूपाभिधानशक्त्यभावदप्रामाण्ये कथं शब्दश्रवणात्
स्वरूपस्मरणं भवति ? उच्यते— न हि यत्प्रमाणं तत्स्मृतिक(का)रणं, किंतु
(अ)प्रमाणमेव तत् । यस्य तु येन सह काचित् प्रत्यासत्तिः प्रतीतपूर्वा स तत्र
संस्कारोद्‍बोधद्वारेण शक्‍नोत्येव स्मृतिमाधातुम् । अस्ति च स्वरूपस्यापि
तदभिधेयान्तर्गत्या शब्देन सह प्रत्यासत्तिरिति शक्‍नोति तत्रापि (शब्दः स्मृतिं)
जनयितुम् । यथा निर्विकल्पकदशाप्रतीतमर्थस्वरूपमात्रम(न)भिधेयमपि शब्दं स्मारयति
तथा शब्दोऽप्यर्थमिति न किंचिदनुपपन्नम् । तथा चाहुः—(प्रकरणपञ्चिकायाम्)</p>
<pb n="423"/>
<b><lg>
<l>अन्वितस्याभिधानेऽपि स्वरूपं विद्यते सदा ।</l>
<l>तेन स्वरूपमात्रेऽपि शब्दो जनयति स्मृतिम् ॥ ७९ ॥</l>
</lg></b>
<b><lg>
<l>यथार्थेनाप्रमाणेन स्वपदं स्मार्यते क्‍वचित् ।</l>
<l>पदेनाप्यप्रमाणेन तथार्थः स्मारयिष्यते ॥ ८० ॥</l></lg></b>(प्रप.१३–१४)
<p>नन्वेयं यथा (दा)—स्मृतिसन्निहितमाश्रित्यान्विताभिधानं पदैः क्रियते तथा(दा)
स्मरणस्य प्रत्त्यासत्तिनिबन्धनत्वादनेकेषां च (अर्थानां) प्रत्यासत्तिसम्भवात् तेषु
स्मृतिसन्निहितेष्वगृह्यमाणविशेषत्वाद् उखायां पचतीति नोखा पचत्यर्थान्वितैव
केवलाभिधीयेत, सा हि कुलालनिर्वापाद्यन्वितापि प्रतिपन्नेति स्मरणात्
तदन्विताप्युखाभिधीयेत, तथा पचत्यर्थोऽपि पिष्टकादिकर्मकोऽवगत इति
तत्स्मरणन्नोखान्वितोऽभिधीयेतेति ।</p>
<p>तन्न; शब्दैः स्मारितानामन्वयबोधकत्वाद् वृद्धव्यवहारेऽपि तथा दर्शनाद् य एव
हि शब्देन स्मारितोऽर्थस्तेनैवान्विताभिधान—(मिति) कुलालनिर्वापाद्यन्विताप्य—
भिधीयत इति ॥</p>
<p>किंचान्वितार्थाभिधान एवेदं प्रतिनियतार्थान्वयित्वमुपपद्यते । यत्पदान्तरा—
भिधेयतया स्मार्यते तदन्वितस्यैव वृद्धव्यवहारे वाच्यत्वदर्शनात्, यत्रापि
चाध्याहारस्तत्रापि सन्निधापकवशेन विशेषान्विताभिधानलाभ इति लोक(त)एव
ज्ञानमिति न कश्चिद्दोषः । अपि च ज्ञानं तावदनेनायमर्थोऽन्वितो वाच्य इति । तत्र
यद्यनेनाप्यन्विताभिधानं स्यात् वाक्यभेदो भवेत्, न चासावेकवाक्यत्वसम्भवो(वे)
न्याय्यः । तदुक्तम्—</p>
<b><lg>
<l>सम्भवत्येकवाक्यत्वे वाक्यभेदश्च नेष्यते ॥ ८१ ॥</l></lg></b> (श्‍लोवा. १.१.१,९) इति ।
<p>यच्‍चोक्तमन्विताभिधानपक्षेऽन्वितस्यैव पदार्थस्याभिधानादङ्गुल्यग्रादिवाक्ये—
ष्वप्यन्वयः प्राप्‍नोति । तत्र स्मृतानामप्यर्थानामयोग्यत्वेनान्वयाभावादनभिधानमेव,
पदार्थप्रतिपत्तिस्तु स्मृत्यैवोपपद्यत इति । यत्पुनः पुंवचसामर्थे प्रामाण्याभ्युपगमात् पदानां
वाचकशक्तिरेव नावधार्यते । कुतोऽन्विताभिधानमित्युक्ते x x x x देव तावद् वक्तव्यं; न
वयं पुरुषवाक्यानामर्थे प्रामाण्यमभ्युपगच्छामः । येषामपि चाभ्युपगमस्तेषामपि न दोषः,
यतः पदमन्विताभिधायकत्वेन व्युत्पन्नं व्यभिचाराशङ्कया तु लोकेन तन्निश्चायकं
पश्चादाप्‍तत्वालोचनयानुमितेऽर्थेऽनुवादकं तदिति प्रामाण्यमेव नासादयति ॥ (प्रप.)</p>
<pb n="424"/>
<p>ननु च वाचकत्वमपि जहाति; पश्य— 'बालो हि व्युत्पद्यमानः
प्रयोज्यवृद्धव्यवहारस्य शब्दश्रवणानन्तरभाविनीं विशिष्टचेष्टानुमिताम् अर्थप्रतीतिं
शब्दकरणिकां तावदवगच्छति । स तथा व्युत्पन्नः कदाचिदनन्वितार्थपदरचनामुपलभते ।
तत्रोपलभमानस्य तस्यैष विमर्शो जायते सम्भाव्यमानानन्वितार्थपदरचनमिदं वाक्यं
कथं वृद्धस्यार्थनिश्चयं कृतवत् । वृद्धस्यापि हि पुरुषायत्ते वाक्ये नान्वितार्थपदरचनाशङ्का
मंमेव सम्भवतीति । तस्यैवं विचिकित्सोदये पुनरेष निश्चयो जायते— कृतम् अनेनायं
वक्ता इत्थमवधारितः अन्वितार्थान्येव पदानि प्रयुङ्क्ते इति । तथाविधपदप्रयोगश्च
नास्यानुपलब्धेऽन्वय उपपद्यत इत्येवमन्वयोपलम्भमनुमायानेनान्वयो निश्चितः । निश्चिते
चान्वये वाक्यमेतदनुवादभूतमध्येति ।</p>
<p>एवं चेद् अनुवादकतया तस्यार्थस्य तद्वाक्यं वाचकमेवेति पूर्ववाचकशक्तिज्ञानं
नानर्थकमिति मन्यते । यदि परं मया प्रागनुमापुरस्सरोऽर्थनिश्चयोऽस्येति नावगतम् । यापि
चेयमस्यानिश्चितेऽन्वये विशिष्टवक्‍तृज्ञानानुमा, सापि पदानां स्वरूपमात्रावगमादेव
नोपपद्यते, किं तु विशेषावगमात् । न च शक्तेरन्यः पदानां विशेषोऽवकल्पते । अतो
मयेवानेनाप्यमीषां पदानां वाचकशक्तिरवधारिता । तेन विशिष्टान्वयवाचकपदप्रयोगात्
तत्‍तद्‍विषयं वक्तुः पूर्वविज्ञानमनुमितवानिति ॥</p>
<p>नन्वनन्तप्रतियोग्यन्वितस्वार्थबोधनविषया अनन्ता एव शब्दस्य शक्तयः
परिकल्पयितव्याः स्युः । अभिहितान्वयवादे त्वेकस्मिन्नर्थे शब्दस्यैकैकैव शक्तिरिति
(प्रप.१०) ।</p>
<p>तन्न । एकयैवाकाङ्क्षितसन्निहितयोग्यार्थान्वितस्वार्थाभिधानशक्त‍या प्रतियोगि—
भेदेन चक्षुरादीनामिव कार्यभेदोपपत्तेः । यथैकयैव दर्शनशक्त‍या चक्षुः
घटादिप्रतियोगिसहायभेदान्नानाज्ञानानि जनयति, तथा शब्दोऽपि प्रतियोगिभेदादिति
मन्तव्यम् । एवं च—</p>
<b><lg>
<l>पदैरेवान्वितस्वार्थमात्रोपक्षीणशक्तिभिः ।</l>
<l>पदार्था बोधिता बुद्धौ वाक्यार्थोऽपि तथा सति ॥ ८२ ॥</l></lg></b> (प्रप.२) इति ।
<p>एवं चैतदप्युपपद्यते संहत्याऽर्थमभिदधति पदानि वाक्यम्, एकार्थपरः पदसमूहो
वाक्यमिति सङ्घातार्थपारतन्त्र्यात् पदानां स्वार्थाभिधानं न सम्भवति । न च
सङ्घातकार्यमकुर्वन्ति क्‍वचिदपि पदानि दृश्यन्ते, न ह्येषां सङ्घातकार्ये स्वकार्ये च
पृथक्प्रयोगो विद्यते, सर्वथा सङ्घातकार्य एव प्रयोगात् ।</p>
<pb n="425"/>
<p>नैवम् । संहतानां सङ्घातकार्यवत् स्वकार्यस्याप्युपलम्भात्, यथा
शकटाङ्गानामयमंशोऽनेन कृतोऽयमनेनेति, न च शकटाङ्गान्यपि पृथक्प्रयुज्यमानानि
स्वकार्यं कुर्वन्ति दृश्यन्ते ।</p>
<p>किं पुनः पदानां स्वकार्यम् ?</p>
<p>याऽसौ स्वार्थप्रतिपत्तिः ।</p>
<p>किं वा सङ्घातकार्यम् ?</p>
<p>याऽसौ वाक्यार्थप्रतिपत्तिः । तच्‍च पदानामेकैकस्य कृत्स्नफलपर्यन्तव्यापार—
कारित्वात् । तथा ह्येकैकस्मिन् सति कृत्स्नफलपर्यन्तो व्यापारो निर्वर्तते, एकैकेन विना
न निर्वर्तत इति एवं कृत्स्नकारि भवति ।</p>
<p>किमत्र पदान्तरेण क्रियेत इति चेत्, सर्वकारकेष्वपि तुल्योऽयमनुयोगः । तत्र
यथा संहत्य कुर्वन्ति कारणादीनि कार्याण्युच्यन्ते तथा संहत्याप्यभिदधति पदान्य—
भिधायकान्युच्यन्ते ॥</p>
<p>नन्वाकाङ्क्षासन्निधियोग्यताभिश्चेदन्वयोपपत्तिरभिहितान्वय एवास्तु किमन्विता—
भिधानेन ? पदेषु ह्यनन्वितमपि स्वं स्वमर्थमभिधायोपरतव्यापारेष्वाकाङ्क्षादिभिः
पदार्थानामन्वयप्रतीतिर्भविष्यतीति ।</p>
<p>उच्यते, कस्येयमाकाङ्क्षा, शब्दस्यार्थस्य प्रमातुर्वा ? शब्दार्थयोस्तावद—
चेतनत्वान्नाकाङ्क्षा, फलतः प्रमातुरेवेयम् । तत्र वाचोयुक्तिः—'शब्दः
शब्दान्तरमाकाङ्क्षत्यर्थोऽर्थान्तरम् । स्वतन्त्रस्याऽऽकाङ्क्षा न प्रमाणं, पुरुषेच्छाया
वस्तुस्थितेरयुज्यमानत्वाच्छब्दप्रमाणपृष्ठभावित्वेन त्वर्थेषु पुरुषस्याकाङ्क्षा भवन्ती
भवत्यर्थानां संसर्गहेतुरित्येवं शब्दस्यैवायमिषोरिव दीर्घदीर्घो व्यापारः । उपरतव्यापारे तु
शब्दे पुरुषस्याकाङ्क्षामात्रं न सम्बन्धकारणम्, अशाब्दत्वप्रसङ्गात्; साक्षाच्‍च
शाब्दत्वसम्भवे व्यवधानाश्रयणस्यायुक्तत्वात् । अतो नान्यदन्विताभिधानात् संसर्गप्रतीतेः
कारणमस्ति । न खल्वानय गां शुक्लामित्यादिवाक्येषु संसर्गपदं प्रयुज्यते यतः
संसर्गप्रत्ययः स्यात्, प्रयुज्यमानमपि दशदाडिमादिवाक्यवदनन्वितार्थमेव स्यात् ।
तस्मात् 'पदानानामन्विताभिधानमेव न्याय्यमि'—ति ॥</p>
<p>(<b>अभिहितान्वयवादः</b>)</p>
<p>अभिहितान्वयवादिनः पुनरित्थमाचक्षते —'स्वं स्वमर्थमभिधाय निवृत्तव्यापाराणि
पदानि भवन्ति । अथेदानीं पदार्था अवगता आकाङ्क्षासन्निधियोग्यताभिरन्वयमुपयन्तो
वाक्यार्थमवगमयन्ति ।</p>
<pb n="426"/>
<p>नन्वेवमशाब्दः स्यात् ?</p>
<p>नैवम्; पारम्पर्येणापि प्रतिपादयतां पदानां वाक्यार्थे सामर्थ्यस्याविघातात् ।
तदुद्देशेन च प्रयुक्तानां पदार्थप्रतिपादनमवान्तरव्यापारो भविष्यति । न
चावान्तरव्यापारस्य कारकान्तरेष्वपि व्यवधायकत्वमिष्यते । तदाह—</p>
<b><lg>
<l>न विमुञ्चन्ति सामर्थ्यं वाक्यार्थेऽपि पदानि नः ।</l>
<l>तन्मात्रावसितेष्वेषु पदार्थेभ्यः स गम्यते ॥ ८३ ॥</l></lg></b> (श्लोकवा.)
<b><lg>
<l>वाक्यार्थमितये तेषां प्रयुक्ते नान्तरीयकम् ।</l>
<l>पाके ज्वालेव काष्ठानां पदार्थप्रतिपादनम् ॥ ८४ ॥</l></lg></b> (श्‍लोकवा.) इति ।
<p>तत्र च क्रियापदानि क्रियामात्रमभिदधति, कारकपदानि तु कारकमात्रम्, कुतो
वैषां मिथस्संसर्ग(ज्ञान—)म् ? न ह्येकपदोच्‍चारणकाले पदान्तरार्थप्रतीतिरस्ति । न
चाप्रतीयमानेनापि संसर्गप्रतीतिरस्ति ।</p>
<p>न चाप्रतीयमानेनापि संसर्गप्रतीतिप्रसङ्गः ।</p>
<p>ननु च वृद्धव्यवहारात् पदानां अर्थावधारणम्, वृद्धाश्च वाक्येनैव व्यवहरन्ति,
न पदेन । वाक्ये वान्वितानामेव पदार्थानामुपलम्भात् कथमुच्यते क्रिया x x x मात्रं
पदेभ्योऽवगम्यत इति ?</p>
<p>उच्यते—'सत्यं वाक्येभ्य एव पदानां व्युत्पत्तिः; सा तु किमेकघटनाकारक—
संहतवाक्यार्थनिष्ठा, किं वा पदार्थपर्यन्तेति चिन्तनीयम् ।</p>
<p>पूर्वस्मिन् पक्षे प्रतिवाक्यं व्युत्पत्तिरपेक्षणीया, सा चानन्त्यव्यभिचारा—
दिभिर्बहुप्रमादा । पदार्थपर्यन्तायां च व्युत्पत्तौ नूनं निर्धारणीयम् 'इयानस्य पदस्यार्थ'
इति । अन्वितार्थाभिधानवादिनोऽपि नियतः x x x करणीयः । पदार्थनियमानपेक्षणे हि
गामानयेति विवक्षुरश्वपदमपि निमित्ततयोपाददीत । न हि तस्यानपेक्षितपदपदार्थप्रविभागो
वैयाकरणवद् वाक्यार्थप्रत्यय उदेति । तस्माद् यावानावापोद्वापपर्यालोचनया पदस्यार्थो
निर्धार्यते तावानेव तस्यार्थ इति ।</p>
<p>नन्वाकाङ्क्षितयोग्यसन्निहितार्थोपरक्तस्तस्यार्थो भवतु, सर्वदा संहत्य
व्याप्रियमाणत्वात् ।</p>
<p>नैवम्; सर्वदा संहत्य व्याप्रियमाणस्तु तावान्, यावत्यभिधात्री तस्य शक्तिः ।</p>
<p>कियती च तस्याभिधात्री शक्ति ?</p>
<p>यावन्तमर्थमाकाङ्क्षितैर्योग्यैः सन्निहितैश्च संयुज्यमानं वियुज्यमानं च न मुञ्चति
<pb n="427"/>
क्रियामात्रं कारकमात्रं च; अतस्तावत्येवाभिधात्री शक्तिरन्वयव्यतिरेकाभ्यां तस्य
निर्धार्यते । तदुक्तम्, 'अव्यभिचाराद्धि तन्मात्रमेव तदर्थो नाधिकं व्यभिचारात्' इति ।</p>
<p>नन्वत्र शक्तित्रयकल्पनागौरवलक्षणो दोषः प्राप्‍नोति । पदार्थानां हि शब्दादन्यतः
प्रमाणादवबोधकत्वं दृष्टमिति शब्दाभिधेयानां तदवबोधकत्वशक्तिः कल्पनीया ।
तस्याश्चोत्पत्तौ शब्दसंस्पर्श एव हेतुरित्याश्रयणीयम् । शब्दो हि विशिष्टार्थ—
प्रतिपत्तिपरतया लोके प्रयुज्यमानो दृष्टः, न चासौ साक्षाद् वाक्यार्थप्रतिपादने समर्थ
इति पदार्थानवान्तरव्यापारीकरोति । ते च यद्यन्योन्यान्वयबोधनसमर्थास्तदा तेषामवान्तर—
व्यापारता स्यात्, नान्यथा । पदार्थानामपि विशिष्टार्थावबोधपरशब्दसंस्पर्शादेषा
शक्तिराविर्भवतीति शब्दस्यापि पदार्थगतशक्त्याधानशक्तिरनुमन्तव्येति ।</p>
<p>स्यादेतदेवं यदि मानान्तरावसेयानां पदार्थानामन्योन्यान्वयावगमसामर्थ्यं
नावधार्यते । अवधार्यते च श्वैत्यस्यानवधारिताश्रयविशेषस्याप्रत्यक्षोपलब्धस्याश्वस्य
चाप्रतिपन्नगुणविशेषस्य हेषाशब्दानुमितस्य श्वेतोऽश्वो धावतीत्यन्वयः । तदाह—</p>
<b><lg>
<l>पश्यतः श्वेतमारूपं हेषाशब्दं च शृण्वतः ।</l>
<l>पदनिक्षेपशब्दं च श्वेतोऽश्वो धावतीति धीः ॥ ८५ ॥</l>
</lg></b>
<b><lg>
<l>दृष्टा वाक्यविनिर्मुक्ता (श्‍लो. वा.)॥ ८६ ॥</l></lg></b> इति ।
<p>आरूपमित्यव्यक्तरूपम् । तेन गुणविशेषो न प्रत्यक्षेणावसीयत इति उक्तं भवति ।</p>
<p>अत्रेदं पर्यनुयुज्यते—'किं येन पुरुषेण श्वैत्यसमानाश्रयौ हेषाध्वनिपद—
निक्षेपशब्दाववगतौ तस्यैवेयं श्वेतोऽश्वो धावतीति धीः, उत यस्यापादानानध्यवसाय—
स्तस्यापीति ?</p>
<p>किमतः ?</p>
<p>यदि तावदप्रत्याकलितहेषाध्वनिपादविहारनिर्घोषापादानस्येत्युच्यते, तदा प्रतीति—
विरोधः; स ह्येवं प्रतिपद्यतेभवितव्यमस्मिन् देशे नूनमश्वेन, भाव्यं च केनचिद् धावतेति ।</p>
<p>अथाश्वसम्बन्धिनमेव खुरपुटटङ्काररवमभ्यासपाटववशादवैति, तदासावश्ववर्तिनीं
वेगवतीं गतिमनुमिनोति, न पुनः केवलामेवावगम्य तस्यान्वयं पदार्थसामर्थ्येनाव—
बुध्यते । योऽप्यस्मिन् देशे नास्त्यन्योऽश्वाद् इति निश्चित्य पारिशेष्यादपादा—
नाध्यवसायेऽपि हेषाध्वनेः श्वैत्यसमानाधिकरणमश्वत्वमप्यध्यवस्यति तस्यापि
गृहाभावदर्शनमिव बहिर्भावावगतावर्थापत्तिः 'योऽयं श्वेतः स एवाश्व' इति प्रमाणम् ।
यस्तु श्वेतसमानाधिकरणहेषाध्वनिखुरपुटटङ्काररवावध्यवस्यति तस्याश्वात्वे वेगवति च
<pb n="428"/>
गमने श्वेतद्रव्यवर्तिन्येवानुमानं न स्वतन्त्रयोः । अतः प्रमाणान्तरेण असम्बन्धावगतार्थानां
न क्‍वचिदनुमानार्थापत्तिव्यतिरेकेणान्वयबोधकत्वं प्रतीतम् ।</p>
<p>अपि च यदि पदार्थावगतिमात्रादेवान्वयावगमस्तदा कस्मिन् प्रमाणेऽस्यान्तर्भाव
इति वाच्यम् । न तावच्छाब्दे, शब्दाभावात्; पदार्थाभिधानावान्तरव्यापारेण हि
यच्छब्दादन्वयज्ञानं न तच्छाब्दमित्यभिहितान्वयवादिनां सिद्धान्त इति नास्य
शाब्देऽन्तर्भावः । प्रमाणान्तराभ्युपमे तु शाब्दस्योच्छेदः, शब्दावगतपदार्थाविषयेऽपि
तस्यैव प्रामाण्यप्रसङ्गात् । तस्माच्छब्दाभिहितानां पदार्थानामन्यत्रादृष्टं वाक्यार्थाव—
बोधनसामर्थ्यं परिकल्पयितव्यम् । तदाधानशक्तिश्च शाब्दानामपीति कल्पनालाघवा—
च्छब्दानामेवान्वितस्वार्थबोधनशक्तिमात्रं कल्पयितुं न्याय्यम् ।</p>
<p>अथोच्यते—'आकाङ्क्षासन्निधियोग्यतावन्तः पदार्था एव वाक्यार्थीभवन्ति, न
पुनर्वाक्यार्थमवबोधयन्तीति, तदतिमन्दम्; वाक्यार्थावगतेः कारणाभावप्रसङ्गात् ।
अनुपायत्वे हि पदानामन्वयप्रतीतौ पदार्था अपि चेन्न कारणं अकारण्येवान्वय—
प्रतीतिरापद्येत ।</p>
<p>स्यान्मतम्—'क्रियापदेन कारकपदेन वा साकाङ्क्षार्थे पूर्वाभिहिते यदेव पदान्तरेण
योग्यं प्रतियोगिपदार्थान्तरं सन्निधाप्यते, तदेव तत्र सम्बन्धित्वेनावतिष्ठत' इति ।</p>
<p>सत्यमेवम्; अवगतिस्तु तत्सम्बन्धस्य किंनिबन्धनेति वाच्यम् ?</p>
<p>अथ पूर्वपदार्थे साकाङ्क्षे यत्पदान्तरमुच्‍चरति तत् तत्सम्बन्धितयैव
स्वार्थमुपनयति, प्रत्ययवत् । यथा प्रकृत्यर्थे पूर्वप्रतीते प्रत्यय उच्‍चार्यमाणः स्वार्थं
तद्विशिष्टमेवाभिधत्ते तथा पदान्तरमपीति । तदुक्तम्—'प्रकृतिप्रत्ययौ प्रत्ययार्थं सह
ब्रूत'—इति (काशिकायां १.२.५६) । प्रकृतिः स्वार्थं प्रत्ययार्थविशेषणत्वेनोपनयन्ती
प्रत्ययेन सह तदर्थमाहेत्यर्थः । तथा चोक्तम्—</p>
<b><lg>
<l>नित्यं विशिष्ट एवार्थे प्रत्ययो यतत्‌प्रयुज्यते ।</l>
<l>तत्पूर्वतरविज्ञातप्रकृत्यर्थविशेषणात्	॥ ८७ ॥</l></lg></b>(प्र.प.) इति ।
<p>अङ्गीकृतं तर्हि द्वितीयस्यान्विताभिधानं, प्रथमस्य तथापि नास्तीति चेन्न; वाक्ये
पदानां प्रयोगक्रमनियमाभावात् । यदेव कदाचित् प्रथमं तदेव कदाचिद् द्वितीयमिति
सर्वपदानामन्विताभिधानमापतितम् । किंच प्रत्ययश्चेदन्विताभिधायी तदा तदविशेषात्
पदानामन्विताभिधायिता किमिति नाभ्युपेयते ? किमर्धवैशसेन ?</p>
<pb n="429"/>
<p>अत्राभिधीयते; लाक्षणिका एव सर्वे वाक्यार्थाः, ततश्च न पदार्थानामन्वय—
बोधने शक्तिगौरवम् । अनन्वितावस्थो हि पदेनार्थोऽभिहितोऽन्वितावस्थां स्वसम्बन्धिनीं
लक्षयति । अवस्थावस्थावतोर्हि संबन्धादवस्थावत्यवगते भवत्येवावस्थापि बुद्धिस्था
सर्वत्र संबन्धिनि दृष्टे सम्बन्ध्यन्तरे बुद्धिर्भवतीति सिद्धमेव । तेन नास्ति
पदार्थानामन्वितबोधने शक्तिकल्पनेति । तदाह—</p>
<b><lg>
<l>वाक्यार्थो लक्ष्यमाणो हि सर्वत्रैवेति लक्ष्यते ॥ ८८ ॥</l></lg></b> (प्रप.) इति ।
<p>कथं पुनरियं लक्षणा ?</p>
<b><lg>
<l>वाच्यस्यार्थस्य वाक्यार्थे सम्बन्धानुपपत्तितः ।</l>
<l>तत्सम्बन्धवशप्राप्‍तस्यान्वयात् लक्षणोच्यते ॥ ८९ ॥</l></lg></b>१(प्रप.१०/११)
<p>तद्यथा— 'गङ्गायां घोषः प्रतिवसतीत्यादिश्रौतस्य गङ्गार्थस्य वाक्यान्वयासम्भवात्
तत् परित्यज्य तत्सम्बन्धाल्लब्धसन्निधेः कूलस्य वाक्यान्वितताऽध्यवसीयते । अत एव
चाहुः—'अनुपपत्त्या सम्बन्धेन च लक्षणा भवति इह च गामानयेत्यादौ न श्रौतस्यान्वया—
योग्यत्वं, नाप्यन्वितावस्थस्यानयनसम्बन्धार्हता, अन्वितस्यान्वयान्तराभावात् ।</p>
<p>अपि च सर्ववाक्यार्थानां लाक्षणिकत्वे मुख्य x x x ।</p>
<p>अथ मा भूदेषा लक्षणा । किंतु क्रियावगतकारकान्वयिनीमात्मनो
दशामवगमयत्यविनाभावित्वादिति ।</p>
<p>उच्यते—'शाब्दत्वं तावदित्थमपह्नुतमन्वयावगमस्य । किंतु सामान्यतोदुष्टा—
नुमानगोचरताऽभ्युगता भवति । तथा च विशेषावगतिरनुपपन्नमूलाऽऽपद्येत ।</p>
<p>अथ विशेषान्वयं विना व्यवहारानवकल्पनादनर्थकं शब्दोच्‍चारणमिति
तदाश्रयणम् ?</p>
<p>एवमपि प्रेक्षापूर्वकारिणां सार्थकमात्रप्रयोगिणां वचनाद् विशेषान्ययावगमः । वेदे
त्वानर्थक्येन न भवितव्यमिति प्रमाणाभावान्न शक्यते विशेषान्वयो वक्‍तुम् ।</p>
<p>न च लोकेऽप्यानर्थक्यमापद्यत इत्येतावता कारणेनोपायान् विनापि विशेषा—
ध्यवसानं युक्तम् । न हि दग्धुकामस्यौदनस्यौदकोपादानमनर्थकमिति जलस्य
दाहकशक्तिराविर्भवतीति काममानर्थक्यम् । न पुनः सामान्यतोदृष्टस्य विशेषान्वयिता ।</p>
<p>अथाकाङ्क्षितसन्निहितयोग्यान्वयपरता वृद्धव्यवहारेण पदानामवगतेत्यन्वयावगमः ।</p>
<p>तन्न; वृद्धव्यवहार एव कथं तत्परता तत्पदानामुपायाभावे निर्वहतीति चिन्ता ।
<!-- NOTES pg=429!-->
१. नेत्यालङ्कारिकाः, लक्षणा—सामग्र्या अभावात् ।
<pb n="430"/>
सा हि पदानां पदार्थानां वा शक्तिकल्पनां विनानुपपन्नेति मन्यामहे । सा च
पदानामेवोचिता । यदाह—</p>
<b><lg>
<l>प्राथम्यादभिधातृत्वात् तात्पर्यावगमादपि ।</l>
<l>पदानामेव सा शक्तिर् वरमित्यवगम्यताम् ॥ ९० ॥</l></lg></b> (प्रप.११)
<p>प्रथमभावीनि हि पदान्यतिलङ्घ्य न पदार्थेषु वाक्यार्थावबोधनशक्तिराश्रयितुं
युक्ता । किंच पदानि तावद् अभिधायकानीति निर्विवादम् । तेन तेषा—
मभिधानशक्तिस्सम्प्रतिपन्नैवेति तस्या एवान्वयपर्यन्तता कल्पयितुं सुकरा । पदार्थानां तु
बोधनशक्तिरेव कल्प्या । तेन धर्मिकल्पनातो धर्मकल्पना लघीयसीति अन्विता—
भिधानशक्तिः पदानामेव कल्पयितुमुचिता ।</p>
<p>किंच पदान्यभिधायकानीष्यन्ते । तत्र यदि स्वरूपमात्रविषयामेव बुद्धिमाद—
ध्युरभिधायकता हीयेत, तस्या बुद्धेः सम्बन्धग्रहणसमुपजातसंस्कारप्रभवत्वात् । अवश्यं
हि सम्बन्धस्मरणसिद्ध‍यर्थं सम्बन्धिभूतार्थसाधारणसंस्कारोद्‍बोधोऽङ्गीकरणीयः । तस्मात्
सम्बन्धग्रहणसमयानधिगतानन्वितार्थप्रतिपादनाभ्युपगम एव शब्दानामभिधायकतेति
तामङ्गीकुर्वता पदानामन्विताभिधायिताऽऽश्रयणीया । यस्तु—</p>
<b><lg>
<l>पदमभ्यधिकाभावात् स्मारकान्न विशिष्यते ॥ ९१ ॥</l></lg></b> (श्‍लोवा. ५.१०७)
<b><lg>
<l>भावनावचनस्तावत् तां स्मारयति लोकवत् ॥ ९२ ॥</l></lg></b> (श्‍लोवा. ७.२४८)
<p>इत्याचार्यवचनदर्शनात् अभिधावत् स्मारकतामेव पदानाभिधायकतां मन्यते । नापि
तावत् पदानां वाक्यार्थपरताभ्युपगन्तव्या, अन्यथा वाक्यार्थस्याशाब्दत्वप्रसङ्गात् ।</p>
<p>एवं चेत् पदानामेव साक्षाद् वाक्यार्थबोधने शक्तिरस्तु, किं परम्पराश्रयणेन ?</p>
<p>एवं च पदपदार्थेषु पदानां स्मारकत्वातिरिक्तं येऽभिधायकत्वमाहुस्तेषां
शक्तित्रयकल्पना, एका तावत् पदानामभिधान—(शक्तिः, अपरा च पदार्थगतान्वय—)
बोधशक्त्याधानशक्तिः, पदार्थानामन्वयज्ञापनशक्तिरिति । स्मारकत्ववादिनां त्वभिधान—
शक्तिं हित्वा शक्तिद्वयकल्पना । अन्विताभिधाने पुनरेकैव शक्तिरिति शक्तिकल्पना—
लाघवादन्विताभिधायीन्येव पदानीति न्याय्यं, न पुनरभिहितानामन्वय इति ।</p>
<p>अत्रोच्यते—यत् तावत् पदार्थानामन्वयबोधकत्वे शक्तित्रयकल्पनागौरवमित्युक्तं,
तन्न सम्यक्; प्रमाणान्तरावगतानां पदार्थानामन्वयावबोधकत्वदर्शनात् । दृश्यते—</p>
<pb n="431"/>
<b><lg>
<l>पश्यतः श्वेतमारूपं हेषाशब्दं च शृण्वतः ।</l>
<l>खुरनिक्षेपशब्दं च श्वेतोऽश्वो धावतीति धीः ॥ ९३ ॥ (श्‍लोवा. ७.३५८)</l>
</lg></b>
<p>न चैतद् वाच्यम्; अर्थापत्त्यनुमानयोरयं व्यापारः, तद्विषयायाः प्रतीतेरिह
विवक्षितत्वात् । यत्र ह्याकाङ्क्षादित्रयोपेताः पदार्था एवान्योन्यमन्वयं गमयन्ति, न
तत्रार्थापत्त्यनुमानयोर्व्यापारः । यथा सुरभि चन्दनं, स्वादु सहकारमिति । न चात्र
विशिष्टप्रतिपत्तौ प्रत्यक्षमेव व्याप्रियते; चक्षुरादीनां रूपादिनैयत्येन
परस्परविषयेणाज्ञातत्वात् । तथा हि न गन्धाद्युपलब्धौ चक्षुः व्याप्रियते, नापि
रूपाद्युपलब्धौ घ्राणमिति । अस्ति च सुरभि चन्दनमित्यादौ विशिष्टार्थप्रतिपत्तिः, एवं
श्वेतोऽश्वो धावतीत्यत्रापि द्रष्टव्यम् ।</p>
<p>यच्चात्रोक्तं 'कस्मिन् प्रमाणेऽस्यान्तर्भाव' इति; तत्र न कस्मिंश्चित्
प्रमाणेऽन्तर्भावः, किन्तु प्रमाणफलमेतत् । यदि वा पदार्थ एवात्र प्रमाणम्, तेषां च
शब्द एवान्तर्भावान्न सप्‍तमप्रमाणापत्तिः । पदार्था हि शब्दात् प्रमाणान्तरतो वा प्रतिपन्ना
आकाङ्क्षासन्निधियोग्यताभिः क्रियाकारकादिरूपेण चेत् प्रतीयमानाः संसर्गबुद्धिं
जनयन्ति शाब्दमेवैतद् भवति ।</p>
<p>यत् पुनराकाङ्क्षासन्निधियोग्यतावन्तः पदार्था एव वाक्यार्थीभवन्तीत्युपन्यस्य
दूषितं, तत्र न वयमेवं ब्रूमः 'पदार्था एव वाक्यार्थीभवन्ति' ।</p>
<p>किं तर्हि?</p>
<p>गमयन्ति ।</p>
<p>यच्च प्रत्ययदृष्टान्तेन द्वितीयपदस्यान्विताभिधायित्वेऽर्धवैशसमुक्तं, तदपि
नास्ति; प्रकृतिप्रत्यययोरपि पदवदेवान्वयव्यतिरेकावधारितव्यतिरिक्तशक्तिकयोर—
भिहितान्वयस्यैवोपपत्तेः ।</p>
<b><lg>
<l>पाकं हि पचिरेवाह कर्तारं प्रत्ययोऽप्यकः ।</l>
<l>पाकयुक्तः पुनः कर्ता वाच्यो नैकस्य कस्यचित् ॥ ९४ ॥</l></lg></b> (प्रप.)
<b><lg>
<l>प्रकृतिप्रत्ययौ ब्रूतः प्रत्ययार्थं सहेति च ।</l>
<l>भेदेनैवाभिधानेऽपि प्राधान्यादेवमुच्यते ॥ ९५ ॥</l></lg></b> (न्याम.)
<p>लाक्षणिकवाक्यार्थविषये तु मृषैवोपालब्धाः स्मः ।</p>
<!-- NOTES pg=431!-->
१. मन्ये भोजस्यैवेयं कारिका ।
<pb n="432"/>
<b><lg>
<l>न हि गामानयेत्यादौ लक्षणास्माभिरिष्यते ।</l>
<l>गङ्गायां घोष इत्यादौ न चैषा प्रतिषिध्यते ॥ ९६ ॥१</l>
</lg></b>
<p>तेन न मुख्यलाक्षणिकवाक्यार्थप्रविभागानुपपत्तिः ।</p>
<p>यदपि क्रियाऽवगता कारकान्वयिनीमात्मनो दशामवगमयत्यविनाभावित्वा—
दित्यस्मिन् पक्षे विशेषानवधारणमशाब्दत्वं च दोष इत्युक्तं, तदप्यनुमतमेव । न
ह्यविनाभावतो विशिष्टा वाक्यार्थप्रतीतिरिति मन्यामहे, अपि त्वाकाङ्क्षासन्नि—
धियोग्यताबलेन । आकाङ्क्षादिसद्भावे च शाब्दत्वं भवत्येवेत्यभिहितं पुरस्तात् ।</p>
<p>यच्च प्राथम्यादिभिः पदानामेवान्वयबोधनशक्तिरस्त्विति वादितं, तत्राभिधान—
शक्तिः पदानामिष्यत एव, अन्वयपर्यन्तता तु तस्या नेष्यते, वाक्यार्थप्रतीतेरन्य—
थाप्युपपद्यमानत्वात् । वाक्यार्थे हि तात्पर्यशक्तिः पदानां व्याप्रियते, नाभिधात्री । तां
च पृथगविविञ्चता भवतान्विताभिधानमभ्युपगतम् । तच्च न युक्तम् । सर्वत्राभिधात्र्याः
शक्तेरविशेषेण प्रवृत्तौ पदार्थनैयत्यानवधारणे पदान्तरोच्चारणवैयर्थ्यादिदोषप्रसङ्गात् ।
पदान्तरानुच्चारणे त्रयेणान्वितमर्थमभिदधाति गोशब्दः । स नाभिधीयते, तत्संसर्गश्चा—
भिधीयत इति विप्रतिषिद्धम् । तदभिधाने तु तद्वत्संबन्धाभिधानमित्येकमेव गोपदं सर्वार्थं
स्यात् । तस्मान्न सर्वत्राभिधात्री शक्तिः शब्दस्योपपद्यत इति नान्विताभिधानम् ।</p>
<p>एतेन यदुक्तं पदार्थानां बोधनशक्तिरेव कल्प्या, पदानां तु क्लृप्‍ताना—
मेवान्वयपर्यन्ततेति धर्मिकल्पनातो धर्मकल्पना लघीयसीति अन्विताभिधानमेव
युक्तमिति, तदपि निरस्तं भवति । यच्चोक्तं सम्बन्धस्मरणावगतसम्बन्धिप्रतिपत्ति—
सिद्धान्वितार्थगोचरैवाभिधानशक्तिरस्त्विति, तदप्यनुपपन्नम् । सम्बन्धस्मरणसव्यपेक्षस्य
पदस्याभिधायकत्वात् । न चान्विते सम्बन्धस्मरणं भवति । प्रतियोगिनामानन्त्येन
सम्बन्धस्य ग्रहीतुमशक्यत्वात् । तस्मान्निष्कृष्टपदार्थमात्रविषयत्वमेवाभ्युपगमनीयम् ।</p>
<p>यत्त्वधिगतविषयत्वं दूषणमुक्तं तदिष्यत एव । अत एव न पदं पदार्थे प्रमाणम्,
अधिगतविषयत्वात्, अनधिगतार्थगन्तृ हि प्रमाणं भवति । न च पदस्य स्वार्थे
स्मारकत्वमेव । यदाह—</p>
<b><lg>
<l>पदमभ्यधिकाभावात् स्मारकान्न विशिष्यते ॥ ९७ ॥</l></lg></b> (श्‍लोवा. ५.१०७)
<p>न तु स्मारकमेव भवति । तस्मात् पदानामभिहितान्वय एव न्याय्य इति ।</p>
<pb n="433"/>
<p>(<b>उभयवादः</b>)</p>
<p>उभयवादिनस्त्वेवमामनन्ति, सामान्यतोऽन्विताभिधानं विशेषतोऽभिहितान्वय इति ।
गोशब्दो हि स्वार्थमनवगतविशेषगुणक्रियासामान्यान्वितमभिधत्ते । तदेतत्
सामान्येनान्विताभिधानम् । शुक्लादिगुणविशेषस्तु पदान्तरादवगम्यते । सोऽयं
विशेषेणाभिहितान्वय इति ।</p>
<p>अपि च क्रियाकारकसंसर्गरूपो वाक्यार्थः, क्रियासम्बन्धमन्तरेण कारकत्वानुपपत्तेः ।
विशेषेषु चानन्त्यव्यभिचारादिदोषात् क्रियासामान्यान्वित एव कारके कारकपदानां
सम्बन्धग्रहणं, संबन्धानुसारेण चाभिधानात् सामान्येऽन्विताभिधानमेव घटते । व्यवहारकाले
च क्रियाविशेषान्वितानामेव कारकाणामुपलम्भात् । क्रियाणामपि च कारकविशेषान्वितानां
प्रतीतेः शब्दव्यापारस्य सामान्यान्वयाभिधानेनैव परिसमाप्‍तेर्विशेषेष्वभिहितान्वय एव
युज्यते । एवं च पदान्तरोच्चारणमपि न व्यर्थं भवति, अपेक्षितक्रियाकारकविशेष—
समर्पकत्वेनार्थवत्त्वात् ।</p>
<p>यद्यपि चात्र क्रियाकारकमात्रान्वयाभिधाने क्रियाकारकमात्रसम्बन्धित्वं
क्रियाकारकसामान्याभिप्रायम्, तथाऽपि स्वार्थमात्रोपादायिनः सर्वभेदान् प्रति योग्यता;
तदेवा—(तद्भेदा—)नुगुण्यमात्रं सामान्यम्, न हि तथा, अन्यथा सर्वथा वेति
सामान्यमवस्थितरूपं किंचिदस्ति, सर्व एते विशेषा एव । तस्यास्तु सामान्यावस्थायां भेदस्य
कस्यचिदनिरूपणादत्यागाच्च या सर्वभेदोपग्रहयोग्यतायां परिप्लवमानार्थकल्पना तां
सम्बन्धो विषयान्तरादवच्छिद्य विशिष्टे विषये नियमयति । तदुक्तम्—</p>
<b><lg>
<l>सर्वभेदानुगुण्यं तु सामान्यमपरे विदुः ।</l>
<l>तदर्थान्तरसंसर्गाद् भजते भेदरूपताम् ॥ ९८ ॥</l></lg></b> (वाप. २.४४)
<b><lg>
<l>भेदानाकाङ्क्षतस्तस्य या परिप्लवमानता ।</l>
<l>अवच्छिनत्ति सम्बन्धस्तां विशेषे निवेशयन् ॥ ९९ ॥</l></lg></b> (वाप. २.४५)
<p>अत एव च नानेकवाक्यार्थप्रतीतिः । सर्वेषां कारकाणां कर्मादिभावेन
व्यवस्थितानामेव क्रियासम्बन्धात् । न च प्रथमश्रुतादप्यर्थप्रतीतिः, विद्यमानस्याप्यन्वयस्य
सम्बन्धग्रहणमन्तरेणानुपलब्धेः । न चैकपदोच्चारणकाले सकलवाक्यार्थप्रतीतिः, तदानीं
विशेषसमर्पकपदप्रयोगायोगात् ।</p>
<p>यद्येवं सामान्येनान्विताभिधानमेवास्तु, किं विशेषेणाभिहितान्वयेन ।
<pb n="434"/>
वृद्धव्यवहारप्रसिद्धसम्बन्धो हि शब्दोऽर्थस्य वाचकः । अन्वयव्यतिरेकाभ्यां च
सम्बन्धावधारणम् । न च विशेषान्वयविषयौ तौ सम्भवतः । क्रियापदं हि कारक—
सामान्याऽव्यभिचारिण्या क्रियया सहान्वयव्यतिरेकौ भजते, विशेषान्वये
विशेषान्तरव्यभिचारात् । एवं कारकपदमपि ।</p>
<p>तन्न; विशेषान्वयेऽपि आकाङ्क्षासन्निधियोग्यत्वोपाधिवशेन सम्बन्धग्रहणं सुकरमिति
तदभिधायितैव युक्ता पदानाम् । यदि चासौ नेष्यते तदा वाक्यार्थप्रतिपत्तिरेव नोपपद्यते,
वाक्यार्थस्य विशेषान्वयरूपत्वात् ।</p>
<p>ननु च सामान्यान्वयोऽभिहितो विशेषान्वयमाक्षेप्स्यति, निर्विशेषस्य सामान्यस्यैव
प्रत्येतुमशक्यत्वात् ।</p>
<p>नैवम् । यथा जातिर्व्यक्तिमाक्षिपन्त्यपि न प्रतिनियतं विशेषमाक्षिपति, तथात्रापि
नियताविशेषाभावान्नियतविशेषात्मकवाक्यार्थप्रतीतिरुपपन्ना ।</p>
<p>ननु विशेषमात्राक्षेपेऽपि य आकाङ्क्षितः सन्निहितो योग्यश्च विशेषः पदान्तरेण
समर्प्यते स एव गृह्यते, तदतिक्रमे प्रमाणाभावात् (इति),</p>
<p>एतदपि न सम्यक् । सामान्यान्विताभिधानवादिनो हि मते पदानि तावत्
तन्मात्रपर्यवसितशक्तीनि; पदार्थानामपि चान्वयबोधनशक्तिर्नाङ्गीक्रियते । न च
सामान्याक्षेपोऽपि नियतविशेषमास्कन्दति । तेनाकाङ्क्षिते योग्ये च विशेषपदान्तरेण
सन्निधापिते तदन्वयबोधकप्रमाणाभावादन्वयो न प्रतीयते । अत आकाङ्क्षासन्निधि—
योगयत्वान्यनुपयोगीन्येव ।</p>
<p>विशेषान्विताभिधानवादिनस्तु मते सम्बन्धग्रहणं प्रत्युपाधित्वेनानुप्रविष्टानि
वाक्यार्थप्रतिपत्तावुपयुज्यन्ते । पदात् पदार्थः पदार्थान्तरसम्बन्धो बोद्धव्य इत्यस्यां
व्युत्पत्तावुपाधित्वेन योग्यत्वादिकर्मानुप्रविशद्‌विशेषान्विताभिधानवादिनः पक्षमपाकरोति,
न सामान्यान्विताभिधानवादिन इति । किंच क्रियाकारकस्वभावालोचनयापि कारकमात्रेणा—
न्वयसिद्धेर्वृथा सामान्यमात्रान्वयाभिधायकता शब्दस्याङ्गीक्रियते । तस्मात् तदुक्त एव न्यायः
श्रेयान्, सामान्येनान्विताभिधानं, विशेषेणाभिहितान्वय इति ।</p>
<p>युक्तं चैतत्, पदस्य प्रकृतिप्रत्ययात्मकत्वात् । पदे हि पचतीत्यादौ प्रकृत्यर्थः
प्रत्ययार्थश्च सामान्यविशेषावगमरूपमन्योन्यान्वितं प्रतीयते । तत्र पचित्येषा प्रकृतिः
सिद्धसाध्यत्वादिधर्मविनिर्मुक्तं प्रत्ययार्थमात्रान्वययोग्यं पाकसामान्यमात्रमभिदधाति ।
<pb n="435"/>
अतिप्रत्ययस्तु पौर्वापर्यनियमान्न प्रकृतिवत् स्वतन्त्रः सामान्यमात्रे धियमादधाति; अपि तु
प्रकृतार्थापेक्षयाऽऽचक्षाणः स्वार्थं विशेषमेव समर्पयतीति ।</p>
<p><b>अनुभयवादिनः</b> पुनरित्थं समर्थयन्ते— नान्विताभिधानं, न चाभिहितान्वयः, किं
तर्हि? समुदितैः पदैरेको वाक्यार्थः प्रत्याय्यते । स च गुणभूतेतरपदार्थसंसृष्टः कश्चित्
पदार्थ एवेति ।</p>
<p>ननु किमयमन्विताभिधानपक्षः पुनरुत्थापयितुमिष्टः?</p>
<p>मैवम्; नेदमन्विताभिधानम् । किं तर्हि संहत्यकारिता पदानाम्?</p>
<p>उच्यते— 'संहत्यकारिताप्यस्ति, न चान्विताभिधानम्, अन्वितमर्थं पदानि संहत्य
संपादयन्ति, न त्वन्वितमभिदधति ।</p>
<p>किमिदानीं कुर्वन्ति वाक्यार्थं पदानि, घटमिव मृदादीनि?</p>
<p>एतदपि नास्ति, ज्ञापकत्वात् तेषाम् ।</p>
<p>का तर्हीयं वाचोयुक्तेः संहत्यकारीणि पदानि, न चान्वितमभिदधतीति?</p>
<p>पदान्यन्वितं प्रत्यायन्ति, नाभिदधतीति; इयं नाभिधात्री शक्तिरन्वितविषया,
किन्त्वन्वयव्यतरेकावगतनिष्कृष्टस्वार्थविषयैव । तात्पर्यशक्तिस्तु तेषामन्वितावगमपर्यन्ता
सहव्यापारात्, व्यापारस्य तदीयनिराकाङ्क्षप्रत्ययोत्पादनपर्यन्तत्वात् । तथा हि—</p>
<b><lg>
<l>अन्यथैव मतिश्शाब्दी विषयेषु विजृम्भते ।</l>
<l>प्रतिपत्तुरनाकाङ्क्षप्रत्ययोत्पादनावधिः ॥ १०० ॥</l>
</lg></b>
<b><lg>
<l>अत एव पदं लोके केवलं न प्रयुज्यते ।</l>
<l>न हि तेन निराकङ्क्षा श्रोतुराधीयते मतिः ॥ १०१ ॥</l></lg></b>(न्यायमं.)
<p>नन्वभिधानव्यतिरिक्तः कोऽन्यः शब्दस्य कृत्स्‍नफलपर्यन्तप्रत्यायनात्मा व्यापारः?</p>
<p>अस्ति कश्चिद् यः सर्वैरेव संसर्गवादिभिरप्रत्याख्येयः । न हि संसर्गोऽभिधीयते,
प्रतीयते च वाक्यात् ।</p>
<p>ननु संसृष्टाभिधाने सति संसर्गः प्रतीयते, नान्यथा ।</p>
<p>नैतदेवम्, संहत्यकारित्वादेव संसर्गावगमसिद्धेः । न हि संहत्यकरणम् असंसृष्टं
च कार्यं क्वचिद् दृश्यते ।</p>
<p>अपि च प्रकृतिप्रत्ययौ हि परस्परसापेक्षमर्थमभिदधाते । न च प्रकृत्या
प्रत्ययार्थोऽभिधीयते, नियोगस्य धातुवाच्यत्वात् । न च प्रत्ययेन प्रकृत्यर्थोऽभिधीयते,
<pb n="436"/>
यज्यादेर्लिङाद्यर्थानुपंपत्तेः । न च तौ पृथक् स्वकार्यं कुरुतः । एवं पदान्यपि
परस्परापेक्षीणि संहत्य कार्यं करिष्यन्ति । न च परस्परस्यार्थमभिधास्यन्ति, वाक्यान्यपि
प्रकरणपतितान्येवमेव । तदुक्तम्— (श्‍लोवा.)</p>
<b><lg>
<l>प्रकृतिप्रत्ययौ यद्वदपेक्षेते परस्परम् ।</l>
<l>पदं पदान्तरं यद्‍वद् वाक्यं वाक्यान्तरं तथा ॥ १०२ ॥</l></lg></b> इति ।
<p>अयमेव च पक्षः श्रेयान् । संहत्यकारित्वं पदार्थानाम् असङ्कीर्णार्थत्वं च
(न्यायमं.)</p> <b><lg><l>निरपेक्षप्रयोगेऽयःशलाका कल्पना भवेत् ।</l>
<l>तदन्विताभिधाने तु पदान्तरमनर्थकम् ॥ १०३ ॥</l>
</lg></b>
<b><lg>
<l>संहत्यकारिपक्षे तु दोषो नैकोऽपि युज्यते ।</l>
<l>तेनायमुपगन्तव्यो मार्गो विगतकण्टकः ॥ १०४ ॥</l>
</lg></b>
<b><lg>
<l>अभिधात्री मता शक्तिः पदानां स्वार्थनिष्ठिता ।</l>
<l>तेषां तात्पर्यशक्तिस्तु संसर्गावगमावधिः ॥ १०५ ॥</l>
</lg></b>
<b><lg>
<l>तेनान्विताभिधानं हि नास्माभिरिह मृष्यते ।</l>
<l>अन्वितप्रतिपत्तिस्तु बाढमभ्युपगम्यते ॥ १०६ ॥</l></lg></b> (न्यायमं.)
<p>संहत्यकारित्वाच्च पदानां न स्वार्थाभिधित्सयैव समुच्चारणं, अपि तु
प्रधानकार्यमेव कर्तुम् । तदुक्तम्—</p>
<b><lg>
<l>वाक्यार्थमितये तेषां प्रवृत्तौ नान्तरीयकम् ।</l>
<l>पाके ज्वालेव काष्ठानां पदार्थप्रतिपादनम् ॥ १०७ ॥</l></lg></b> (श्‍लोवा.)
<p>तस्मान्नान्विताभिधानं नाप्यभिहितानामन्वयः । किंतु यथोपन्यस्तपक्ष एव
श्रेयानिति ॥</p>
<p>तदेवमाकाङ्क्षासन्निधियोग्यतावन्तः पदार्थाश्चतुष्प्रकारमन्वयमनुभवन्तो वाक्यार्थीभवन्ति ।</p>
<p>ननु चायोग्यतायामप्यन्वयो दृश्यते, पचति भवति, पश्य मृगो धावतीति । न
हि साध्यैकस्वभावायाः साध्यत्वं साधनत्वं च युज्यत इति ।</p>
<p>नैवम्; साध्यत्वेनैव साधनत्वात् । क्रियाभ्युपपत्तिरूपेण भवनस्वभावा साध
यस्वभावेनैव कर्मरूपा । यदेव चास्या अनिदन्तानिर्देश्यमपरिनिष्ठितं भवनं साध्यैकरूपं
तेनैवैषात्र साध्यभावं साधनभावं च प्रतिपद्यत इति ।</p>
<pb n="437"/>
<p>सिद्धतावभासः कुत इति चेत्, कर्तर्युत्पन्नो लकारस्तां सिद्धत्वेनावभासयति, यथा
चोरस्य रुजतीति धात्वर्थ एव रोगलक्षणः, कर्त्रन्तराश्रवणात् साध्यरूपेणैव
कर्तृभावमनुभवसिद्धतयावभासते ।</p>
<p>यदि वा पदस्य न पदरूपादेवाधिकार्थता, किं तर्हि?, वाक्यरूपात्; तद्यथा पुरुष
इति पदकाले पुरुषो व्यतिरिक्त उच्यते । यदा तु राज्ञः पुरुष इति विशेषसन्नि—
धियोग्यस्तदाऽस्य व्यतिरेको भवति, पुरुषविशेषोऽयं राजपुरुष इति । एवं पचतीति नैतस्मात्
पदरूपादेवाधिकार्थत्वम् । यदा तु भवतीति पदान्तरसन्निधिः, तदा वाक्यकाले पुरुषस्येव
व्यतिरेक उपजायत इति ।</p>
<p>यदि वा न कदाचिदपरा तदतिरेकिणी भवनक्रिया, कश्चिदपरो वा कर्ता
विरोधहेतुरस्ति । अपि तु सैव व्यपदेशिवद्भावन्यायेन क्रियारूपतां भवितृत्वं च दर्शयन्ती
चकास्ति ।</p>
<p>अपि चैकस्याप्यर्थस्य विषयभेदेन द्विधर्मत्वं दृश्यते, यथा राज्ञः पुरुषस्य पुत्र इति
पुरुषः शेषी च भवति शेषश्चेति राजानं प्रति शेषी अविचलितस्वार्थः पुत्रार्थान्तरे
शेषतामापद्यते । एवं भवति पचतीत्यत्र भवतोऽकर्तृत्वं साध्यत्वं च भविष्यति । पश्य मृगो
धावतीत्यत्र च मृगे कर्तरि साध्यभावं प्राधान्यं चाजहत्सरणं दृशावङ्गत्वं
साधनत्वं च गमिष्यतीति ।</p>
<p>अथवा 'अयमर्थः साधनमयं साध्यमि'—ति रूपसिद्धिमात्रमेतत्, यथा पदे अयं
प्रकृत्यर्थोऽयं प्रत्ययार्थ इति, एक एवासावर्थो विशिष्टो वा (अ)खण्ड एव प्रतीयते, यथा
मुण्डयति चर्चयतीति । अत्र मुण्डयति माणवकमिति मुण्डिः केशच्छेदनवचनः । अस्य तु
व्युत्पत्तिः मुण्डं करोतीति करोतिसामान्यप्रवृत्तं विशेषे मुण्डशब्दोऽवस्थापयति ।
करोतिविशेषोऽयं यस्मिण्णिजुत्पद्यते, न करोतिमात्रम् । एवं चर्चां करोति चर्चयतीति । अत
एव केचिन्मुण्डिचर्चादीन् चुरादिषु पठन्ति मुण्ड केशखण्डनेषु मुण्डयति चर्चयतीति ।</p>
<p>एवं पश्य मृगो धावतीति 'इदमत्र साधनपदमिदं साध्यमि'—त्युत्प्रेक्षैषा । इदं
त्वर्थसतत्त्वम्—'नात्र सरणं, न दर्शनं, न मृगः, किं तर्हि? मृगकर्तृको दृशिकर्मा
सरणविशेषोऽयम् अखण्डो वाक्यार्थ इति । एतेन पुत्रमिच्छति पुत्रीयतीत्यादयोऽपि
व्याख्याताः ॥</p>
<pb n="438"/>
<p>(<b><emph>८. एकार्थीभावः</emph></b>)</p>
<p>व्यपेक्षावतां समर्थानामन्वितार्थानां च पदार्थानां तिलतण्डुलवत् क्षीरनीरवत्
पांसूदकवच्च यदविभागरूपेण भवनं स <b>एकार्थीभावः</b> । लक्षणं चैतत् समस्तं व्यस्तं
च । तेन सापेक्षासमर्थसमासादीनामुपसङ्ग्रहः ।</p>
<p>कः पुरस्य व्यपेक्षातो भेदः?</p>
<p>उच्यते व्यपेक्षायां सङ्ख्याविशेषो व्यक्ताभिधानमुपसर्जनविशेषणं चयोगः
क्रमानियमो व्यवधानं यथेष्टमन्यतरेणाभिसम्बन्धः शब्दान्तरप्रयोगश्च भवति ।
एकार्थीभावे त्वैकपद्यमैकशब्द्यमैकस्वर्यमेकविभक्तित्वमेकवद्भाव एकशेषः अनेक—
विधानामैक्यमेकविधानां चानैक्यमिति । तद्यथा व्यपेक्षायां सङ्ख्याविशेषः—'राज्ञः पुरुषः,
राज्ञोः पुरुषः, राज्ञां वा पुरुषः ।' एकार्थीभावे तु तदभावो राजपुरुषः । व्यपेक्षायां
व्यक्ताभिधानं राज्ञः पुरुषः; एकार्थीभावे तु राजपुरुष इत्यत्र लोण्मध्यमपुरुषैकवचनं
विभक्तिलोपो वेति नाभिधानव्यक्तिः । व्यपेक्षायामुपसर्जनस्य विशेषणं ऋद्धस्य राज्ञः
पुरुषः, एकार्थीभावे तदभावः, राजपुरुषः । व्यपेक्षायां चयोगः, राज्ञः पुरुषो ब्राह्मणस्य
च, एकार्थीभावे तु राजपुरुषः । व्यपेक्षायां क्रमानियमो राज्ञः पुरुषः, पुरुषो राज्ञः,
एकार्थीभावे तु राजपुरुष इत्येव । व्यपेक्षायां व्यवधानमपि राज्ञः, पुरुषोऽयं पुरुषोऽयं
राज्ञः; एकार्थीभावे तु राजपुरुष इत्येव । व्यपेक्षायां यथेष्टमन्यतरेणाभिसम्बन्धः, राज्ञः
पुरुषो भार्या वेति; एकार्थीभावे तु नियमतः पुरुषेणैव सम्बन्धो न भार्यया ।
व्यपेक्षायां शब्दान्तरप्रयोगो दध्‍नोपसिक्तं, परिग्लानोऽध्ययनायः एकार्थीभावे तु नैवम्,
दध्योदनं पर्यध्ययन इति । एकार्थीभावे ऐकपद्यं यथा—'आत्मनातृतीयः
कण्ठेकाल'इति; एकशब्द्यं यथा— 'पितरौ भ्रातराविति; ऐकस्वर्यं यथा—'चित्रगुः,
ब्राह्मणकम्बल' इति; एकविभक्तित्वं यथा— 'नीलोत्पलं, राजपुरुष' इति; एकवद्भावो
यथा— गवाश्वं, प्लक्षन्यग्रोधा इति । एकशेषो यथा— अक्षा वृक्षा इति ।
अनेकविधानामैक्यं यथा— पुत्रमिच्छत्यात्मनः पुत्रीयति, मुण्डं करोति मुण्डयतीति ।
एकविधानामनैक्यं यथा— कंसवधमाचष्टे कंसं घातयति, पुष्यचन्द्रयोगं जानाति
पुष्येण चन्द्रं योजयतीति । व्यपेक्षायां तु नैवमिति ॥</p>
<p>सोऽयमेकार्थीभावो व्यपेक्षावैलक्षण्येन विप्रथमानस्समानस्समासतद्धिताख्यादिषु
त्रिषु त्रिधा विख्यायते — वाक्यतुल्यार्थः, वाक्याधिकार्थः, वाक्यान्यार्थ इति । तेषु—
<pb n="439"/>
<b>वाक्यतुल्यार्थो</b> यथा— वीरः पुरुषो वीरपुरुषः, कष्टं श्रितः कष्टश्रित इति ।</p>
<p><b>वाक्याधिकार्थो</b> यथा— 'गुडेन मिश्रा धानाः गुडधानाः, शङ्कुलया कृतः
खण्डः शङ्कुलाखण्ड' इति ।</p>
<p><b>वाक्यान्यार्थो</b> यथा— 'कुशं लातीति कुशलः, प्रकृष्टो वीणायां प्रवीणः' ॥</p>
<p>अथायं त्रिप्रकारोऽप्यनेकधा भिद्यते । तद्यथा — नित्यसमासः, नित्यासमासः,
असमर्थसमासः, अलुक्समासः, सापेक्षसमासः, निरपेक्षसमासः, पूर्वपदप्रधानः,
उत्तरपदप्रधानः, उभयपदप्रधानः, अन्यपदप्रधानः, अन्यथाप्रधानः, अन्यथोपसर्जनः,
तिङ्समासः, प्रातिपदिकसमासः, उपपदसमासः, प्रादिसमासः, नञ्समासः,
एकदेशिसमासः, सामान्यसमासः, विशेषसमासः, समानाधिकरणः, भिन्नाधिकरणः,
उपमानससमासः, उपमेयसमास इति । तेषु —</p>
<p><b>नित्यसमासो</b> यथा— लोहितशालिः, गौरखरः, उद्दालपुष्पभञ्जिका, दन्तलेखक इति ।</p>
<p><b>नित्यासमासो</b> यथा— अकिञ्चित्कुर्वाणः, अमाषं हरमाणः, अगाधमुत्सृप्‍ताः,
छात्राणां पञ्चम इति ।</p>
<p><b>असमर्थसमासो</b> यथा— असूर्यंपश्या राजदाराः, अपुनर्गेयाः श्लोकाः,
अश्राद्धभोजी ब्राह्मणः, अलवणभोजी भिक्षुरिति ।</p>
<p><b>अलुक्समासो</b> यथा— स्तोकान्मुक्तः, आत्मनातृतीयः, पश्यतोहरः, कण्ठेकाल इति ।</p>
<p><b>सापेक्षसमासो</b> यथा— यज्ञदत्तस्य भ्रातृभार्या, विष्णुमित्रस्य गुरुकुलम्,
चूतस्य फलरसः, प्रियायाः स्तनस्पर्श इति ।</p>
<p><b>निरपेक्षसमासो</b> यथा— वर्षशतमायुरस्य शतायुः, शाकप्रधानः पार्थिवः
शाकपार्थिवः, अश्वयुक्तो रथोऽश्वरथः, अश्रेणयः श्रेणयः
कृताः श्रेणीकृता इति ।</p>
<p><b>पूर्वपदप्रधानो</b> यथा— उपकुम्भम्, निर्मक्षिकम्, बहिर्ग्रामम्, पारेगङ्गमिति ।</p>
<p><b>उत्तरपदप्रधानो</b> यथा— आरूढवानरो वृक्षः, ऊढरथोऽनड्वान्, चित्रगुर्देवदत्तः,
मत्तमातङ्ग वनमिति ।</p>
<p><b>अन्यथाप्रधानो</b> यथा— उन्मत्तगङ्गं, पञ्चकपालः, द्वित्राः, कृष्णशार इति ।</p>
<p><b>अन्यथोपसर्जनो</b> यथा— शाकप्रति, प्राप्‍तजीविकः, गोगर्भिणी, अग्‍निस्तोक इति ।</p>
<pb n="440"/>
<p><b>तिङ्समासो</b> यथा— अस्तिक्षीरा, एहिवणिजा, अश्नीतपिबता, खादतमोदतेति ।</p>
<p><b>प्रातिपदिकसमासो</b> यथा— दधिसेक्, चर्मक्रीति ।</p>
<p><b>उपपदसमासो</b> यथा— कुम्भकारः, पङ्कजम्, उष्ट्रक्रोशी, सहयुद्धेति ।</p>
<p><b>प्रादिसमासो</b> यथा— निष्कौशाम्बिः, उत्पश्यः, दुरासदः, सुप्रबोध इति ।</p>
<p><b>नञ्‌स‌मासो</b> यथा— अब्राह्मणः, अनेकः, अभार्यः, अपचसीति ।</p>
<p><b>एकदेशिसमासो</b> यथा— चन्द्र इव मुखमस्याश्चन्द्रमुखी, मृगीव चपला
मृगचपला, शस्त्रीव श्यामा शस्त्रीश्यामा, अनन्येन सदृशी
अनन्यसदृशी ।</p>
<p><b>उपमेयसमासो</b> यथा— 'व्याघ्र इव पुरुषः पुरुषव्याघ्रः, करीव कलभः
करिकलभः, शार्दूल इव राजा राजशार्दूलः, चन्द्र इव मुखं
मुखचन्द्र इति ॥</p>
<p>(<b>उपमानमुपमेयञ्च</b>)</p>
<p>किं पुनरुपमानं किं वोपमेयं, किं यदेवोपमानं तदेवोपमेयम्,
आहोस्विदन्यदुपमानमन्यदुपमेयम्?</p>
<p>किंचातः?</p>
<p>यदि यदेवोपमानं तदेवोपमेयम्, उपमार्थो न घटते, न हि भवति गौरिव गौः;
अन्यदुपमानमन्यदुपमेयं, तथाप्युपमार्थो न घटते, न हि भवति गौरिवाश्व इति । एवं
तर्हि यत्र किंचित्सामान्यं कश्चिच्च विशेषः तत्रोपमानोपमेये भवतः ।</p>
<p>किं वक्तव्यमेतत्? न हि । कथमनुक्तं गम्यते?</p>
<p>मानं हि नामानिर्ज्ञातज्ञानार्थमुपादीयते । यथा प्रस्थादिमानमनिर्ज्ञातस्य
धान्यादेर्मेयस्यात्यन्तावच्छेदायोपादीयते ।</p>
<p>तत्समीपे यन्नात्यन्ताय मिमीते तदुपमानं, यथा गौरिव गवयः । गौरस्य निर्ज्ञातः
गवयोऽनिर्ज्ञातः ।</p>
<p>तर्हि यस्य गवयो निर्ज्ञातः स्यात् गौरनिर्ज्ञातः, कर्तव्यं तेन गवय इव गौरिति ।</p>
<p>बाढं कर्तव्यम्, यथा भेदसादृश्याध्यासितमूर्तयः पदार्थाः परस्परमनियमेनोप—
मानोपमेयभावमधिगच्छन्ति, यथा चन्द्र इव मुखं कामिन्यां, मुखमिव चन्द्रो
<pb n="441"/>
यामिन्याम् । यत्र पुनर्भेदसादृश्याध्यासितमूर्तित्वं न, तत्रोपमानोपमेयभावोऽपि न । यथा
गौरिव गौः, गौरिवाश्व इति ।</p>
<p>ननु य एते भेदसादृश्याध्यासिताः पदार्थास्ते नान्तरेण देशकाल—
क्रियादिसम्पादितं विरोधं भवितुमर्हन्तीति सामानाधिकरण्यानुपपत्तिः?</p>
<p>नैवम्; यद्यप्युपमानमुपमेयं च परमार्थतो भिन्नं, तथाप्युपमानशब्दा गौणीं
वृत्तिमाश्रित्योपमेये वर्तमानास्तयोर्भेदं तिरोदधति । तथा हि — यदा व्याघ्रादयः
शौर्याद्यतिशयनिबन्धनमुपमानोपमेयसम्बन्धमनुभूय ततः उपमानोपमेयसम्बन्धाध्या—
रोपिता भेदा उपमेये वर्तन्ते व्याघ्रसदृशोऽयं व्याघ्र इति, तदा पुरुषादिश्रुतिभिरभिन्ना—
धिकरणाः समस्यन्त इति ।</p>
<p>किं पुनरुपमानोपमेयप्रतिपत्तिनिबन्धनेभ्य एव शब्देभ्यः सादृश्यप्रतिपत्तिः? उत
तेभ्यश्चान्येभ्यश्चेति?</p>
<p>किं चातः?</p>
<p>यदि तेभ्य एव, पुरुषं व्याघ्रं च वीक्षस्वेत्यत्रापि स्यात् । इवप्रयोगवैयर्थ्यं च ।
अथ द्वितीयः पक्षः, पुरुषो व्याघ्र इवेत्येव स्यात्, न पुरुषव्याघ्र इति ।</p>
<p>यथेच्छसि तथास्तु ।</p>
<p>अस्तु तावत् प्रथमः पक्षः ।</p>
<p>ननु चोक्तं पुरुषं व्याघ्रं च वीक्षस्वेत्यत्रापि सादृश्यप्रतिपत्तिः स्यात् । इह हि
पुरुषव्याघ्रयोर्वीक्षणक्रियासमावेशमात्रं विवक्षितम्, न सादृश्यम् ।</p>
<p>ननु विवक्षातोऽपि सादृश्यप्रतिपत्ताविवादिशब्दोपादानमनर्थकम् । यत्र
मुख्यवृत्तिव्यतिक्रमेण गौणीं वृत्तिमाश्रित्योपमानशब्दा उपमेये प्रयुज्यन्ते तत्रैव
इवादिशब्दविकलाः सादृश्यं गमयन्ति, यथा कश्चिदव्याघ्रं पुरुषं व्याघ्र इत्याह, तेन मन्यामहे
व्याघ्रसदृशोऽयं पुरुषः । ततः व्याघ्रधर्माणां शौर्यबलवत्त्वादीनां व्याघ्रशब्दात् पुरुषे
प्रतिपत्तिर्भविष्यति । यदा पुनरुपमानोपमेयशब्दा मुख्यार्थप्रतिपत्तये विवक्षितोपमानोपमेय—
भावेषु वाक्येषु स्वरूपाभेदादशक्ताः सादृश्यमवगमयितुं, तदाऽपेक्षन्ते
द्वितीयमिवादिशब्दप्रयोगमिति ।</p>
<p>किं पुनरिहोदाहरणम्?</p>
<p>शस्त्रीव श्यामा शस्त्रीश्यामेति ।</p>
<pb n="442"/>
<p>ननु चात्र श्यामाशब्दोपात्तस्य धर्मस्योपमानोपमेययोस्तुल्यतावद्योतनायेवशब्दः
प्रयुज्यते । व्याघ्र इव पुरुष इत्यत्र तु सामान्यप्रयोगाभावात् कस्य पुरुषव्याघ्रयो—
स्साधारण्यमिवशब्देनावद्योत्यत इति?</p>
<p>उच्यते— शब्दः क्वचिदभिधावृत्त्या अर्थं बोधयति, यथा गुडशब्दो गुडद्रव्यम्;
क्वचिद् गमकवृत्त्या, यथा गुडद्रव्याविनाभावि माधुर्यम्, एवमिह व्याघ्रशब्देन
व्याघ्राविनाभावि शौर्यादिकं गमितं, तस्य व्याघ्रपुरुषयोस्सादृश्यसिद्ध‍यर्थमुभ—
याधिकरणतावद्योतनमिवेन क्रियत इति । एतेन शस्त्रीश्यामेत्यपि व्याख्यातम् ।
अत्राप्यनुपात्तमपि देवदत्ता इति गम्यते ।</p>
<p>क्‍व पुनरयं श्यामाशब्दो वर्तते? शस्त्र्यामित्याह ।</p>
<p>केन तर्हीदानीं देवदत्ता गम्यते?</p>
<p>समासेन । यदाह उपमानानि सामान्यवचनैः (२.१.५५) समस्यन्ते; समानत्वं च
साधारण्ये सति स्यात् । तत्तु देवदत्तामन्तरेण नोपपद्यत इति ।</p>
<p>यद्येवं शस्त्रीश्यामो देवदत्त इति न सिद्ध‍यति । उपसर्जनस्य (१.२.४८) इति ह्रस्वत्वं
भविष्यति ।</p>
<p>यदि तर्हि उपसर्जनान्येवंजातीयकान्यपि भवन्ति, तित्तिरिकल्माषी
कुम्भकपाललोहिनीत्यनुपसर्जनलक्षण ईकारो न प्राप्‍नोति ।</p>
<p>एवं तर्हि शस्त्र्यामेव शस्त्रीशब्दो वर्तते, श्यामाशब्दस्तु देवदत्तायाम् । एवमपि
गुणोऽनिर्दिष्टो भवति । बहवश्च शस्त्र्यां गुणाः— 'सूक्ष्मा श्लक्ष्णा पृथुः श्यामे'ति ।</p>
<p>अनिर्दिश्यमानस्यापि गुणस्य भवति लोके सम्प्रत्ययः । तद्यथा— चन्द्रमुखी
देवदत्तेति । बहवश्चन्द्रे गुणाः, या चासौ प्रियदर्शनता सा गम्यते । यथा च व्याघ्रोऽयं पुरुष
इति बहुष्वपि व्याघ्रगुणेषु शौर्यं बलवत्ता वा प्रतीयत इति । एवमपि
'समानाधिकरणेन' इति वर्तते । व्यधिकरणत्वात् समासो न प्राप्‍नोति ।</p>
<p>किं हि वचनान्न भवति?</p>
<p>यद्यपि तावद् वचनात् समासः स्यात्, मृगीव चपला मृगचपलेति समाना—
धिकरणलक्षणः पुंवद्भावो न प्राप्‍नोति । एवं तर्हि तस्यामेवोभयं वर्तते । एतच्चात्र युक्तं
यत्तस्यामेवोभयं वर्तते; इतरथा हि बह्वपेक्ष्यं स्यात् । यदा तावदेवं विग्रहः क्रियते 'यथा
शस्त्री श्यामा एवं देवदत्ता' इति, तदा श्यामेति देवदत्तायामपेक्ष्यं स्यात् । यदाप्येवं विग्रहः
<pb n="443"/>
क्रियते शस्त्रीश्यामा देवदत्तेति, तदापि श्यामेति शस्त्र्यापेक्ष्यं स्यात् । यदा तु शस्त्रीश्यामा
चासौ श्यामा च शस्त्रीश्यामेति, तदा न किञ्चिदपेक्ष्यते, सामानाधिकरण्यं च भवति ।</p>
<p>नन्वेवं सति शस्त्रीशब्दस्य देवदत्तायां प्रवृत्तिनिमित्तमनिर्दिष्टं भवति;
प्रतीयमानं भविष्यतीति चेत्, किं तदिति पृच्छामि । यदि श्यामत्वमेव, श्यामेति
शब्दस्योक्तार्थत्वादप्रयोगः प्राप्‍नोति । न हि गुणवृत्त्या प्रतिपादितेषु गुणेषु तदभिधानाय
गुणवचनः प्रयुज्यते, न हि भवति पुरुषोऽयं व्याघ्रशूर इति । अथानभिहितं
तैक्ष्ण्यादिकमुपादाय शस्त्रीशब्दो देवदत्तायां वर्तते, तर्हि तीक्ष्णश्यामगुणवचनयोः
खञ्जकूणवत् समासे 'उपमानानि सामान्यवचनैः' इति विरुध्यते, श्यामशस्त्रीति प्रयोगः
प्राप्‍नोति ।</p>
<p>ननु पक्षत्रयेऽपि दोषदर्शनात् पक्षान्तराभावाच्च किन्न भवितव्यमेवोपमान—
समासेन?</p>
<p>भवितव्यम्, किन्तु पूर्वोत्तरपक्षौ व्युदस्य मध्यमे पक्षे, शस्त्रीव श्यामा देवदत्ते—
त्यवैयधिकरण्येऽपि वचनसामर्थ्यात् ।</p>
<p>ननूक्तं तत्र मृगंचपलेति समानाधिकरणलक्षणः पुंवद्भावो न प्राप्‍नोति,
नैवम् । नेह पूर्वपदं शस्त्रीत्वेन (मृगीत्वेन) विवक्षितम्, अपि तु मृगत्वजातिमात्रेण,
यथा मृगक्षीरं कुक्कुटाण्डमिति । 'उपामानसमासे गुणवचनस्य विशेषभाक्त्वात्
सामान्यवचनत्वाप्रसिद्धिः' । यतः श्यामाशब्दोऽयं सादृश्यसिद्धये शस्त्रीशब्देनाभि—
सम्बध्यमानो विशेषवचनः सम्पद्यते ।</p>
<p>नैवम्; श्यामत्वस्य उभयत्र भावात् तद्‍वाचकत्वाच्च शब्दस्य सामान्य—
वचनत्वप्रसिद्धेः ।</p>
<p>न चावश्यं स एव सामान्यवचनः । यो बहूनां सामान्यमाह; द्वयोरपि यः सामान्यमाह,
सोऽपि समान्यवचनः ।</p>
<p>अथवा 'सामान्यवचनैः' इत्येतेन सर्वश्च शब्दोऽन्येनाभिसबध्यमानो विशेषवचनः
सम्पद्यते । त एवं विज्ञास्यामः — 'प्रागभिसम्बन्धाद्यः सामान्यवचन' इति ।</p>
<p>नन्वेवं सति 'उपमितं व्याघ्रादिभिः' इत्यत्र सामान्याप्रयोगग्रहणमतिरिच्यते ।</p>
<p>व्याघ्रादयोऽपि भेदोपनिबन्धनस्येवादेः प्रयोगे यदोपमान एव वर्तन्ते तदा
सामान्यप्रयोगमपेक्षन्ते— 'पुरुषोऽयं व्याघ्र इव शूरः, सिंह इव बलवानिति ।' अभेदोपक्रमे
<pb n="444"/>
चाभिधाने सम्बन्धनिमित्तस्योपमानशब्दैरेव अन्तर्भावितत्वादप्रयोगः सामान्यशब्दस्येति ।
अप्रयोगेऽपि च सामान्यधर्मावसायश्चन्द्रमुखवद्‍भविष्यति । तदुक्तं— 'सिंहो व्याघ्र इति
पूजायां, श्वा काक इति कुत्सायाम्' इति ।</p>
<p>नैवम्, यद्यन्तर्भूतोपमा न कुत्सार्थसम्बन्धप्रतिपद्‍व्याघ्रादिशब्दैरुपमेयं पुरुषादि पूजार्थं
चाभिधीयते ।</p>
<p>तथापि तन्निमित्तस्यानेकत्वानियमाय निमित्ततृतीयान्तशौर्यादिपदप्रयोगो न
विरुध्यते, पुरुषोऽयं व्याघ्रः शौर्येणेति ।</p>
<p>भिन्नेऽपि वस्तुन्यभेदोपचारः सारूप्यमात्रं गमयेत्, न तस्यात्मातिशयम्; यथा हि
सुमनायते दुर्मनायते अभिमनायत इति सुदुरभीनां भवत्यर्थविशेषपक्षे
प्रत्ययेनोपात्तार्थानामपि प्रत्ययस्य रूपाभेदादनवसीयमानविभागमुपसर्गार्थमवच्छेत्तुं प्रयोगः ।
कथं पुरुषव्याघ्रादौ तस्याः पूजाया निमित्तभेदसम्भवे नियमाय सदृशभागोपनिपाती शब्दः
प्रयुज्यत इति ।</p>
<p>(<b>तद्धिताख्यातार्थैकार्थीभावाः</b>)</p>
<p>एवमयमेकार्थीभावस्तद्धिताख्यातयोरपि अनन्तप्रकार एव द्रष्टव्यः । तत्र—
(तद्धिते)</p>
<p><b>तद्धिते</b> सामान्येन त्रिधा <b>सम्बन्धविषयः, कारकविषयः, स्वार्थविषयश्च</b> । तेषु—
<b>सम्बन्धो</b> द्विधा— प्रधानमप्रधानं च ।</p>
<p><b>प्रधानं</b> यथा— 'गावोऽस्य सन्ति गोमान्, सलातुरोऽस्याभिजनः सालातुरीय' इति ।</p>
<p><b>अप्रधानं</b> यथा— 'वसिष्ठस्यापत्यं वासिष्ठः, चाषाणां समूहश्चाषमि' ति ।</p>
<p><b>कारकं</b> द्विधा— प्रधानमप्रधानं च ।</p>
<p><b>प्रधानं</b> यथा— 'विषेण वध्यो विष्यः शत्रुः, पदमस्मिन् दृश्यं पद्यः कर्दम' इति ।</p>
<p><b>अप्रधानं</b> यथा— व्याकरणं वेत्ति अधीते वा वैयाकरणः, अक्षैर्दीव्यत्याक्षिक' इति ।</p>
<p><b>स्वार्थो</b> द्विधा—मुख्य उपचरितश्च ।</p>
<p><b>मुख्यो</b> यथा—'यव एव यावकः (यवकः), मणिरेव मणिक' इति ।</p>
<p><b>उपचरितो</b> यथा— 'कुशाग्रीया बुद्धिः, काकतालीयमिव काकतालीयो न्याय' इति ।</p>
<pb n="445"/>
<p>(<b>आख्याते</b>)</p>
<p><b>आख्यातेऽपि</b> त्रिधा कारकेण, सम्बन्धिना प्रादिभिश्च ।</p>
<p><b>कारकेण</b> यथा—'अभृशो भृशो भवति भृशायते, शब्दं करोति शब्दायते,
हस्तिना अतिक्रामति अतिहस्तयति, कष्टाय कर्मणे क्रामति कष्टायते, पाशान्
विमोचयति विपाशयति, प्रासाद इवाचरित प्रासादीयतीति ।</p>
<p><b>सम्बन्धिना</b> यथा—'व्याकरणस्य सूत्रं करोति व्याकरणं सूत्रयति, कंसस्य
वधमाचष्टे कंसं घातयति, आ रात्रेर्विवासमास्ते रात्रिं विवासयति, पुष्येण चन्द्रस्य
योगं जानाति पुष्येण चन्द्रं योजयति, माहिष्मत्यां सूर्योद्गमं प्राप्‍नोति माहिष्मत्यां
सूर्यमुद्गमयति, कालस्य गमनमुपविष्टः प्रतिपालयति कालं गमयतीति ।</p>
<p><b>प्रादयः</b> पुनः षोढा—वाचकाः, द्योतकाः, सहाभिधायकाः, विशेषकाः,
कार्यार्थकाः निरर्थकाश्चेति । ते च क्रिययैव सम्बध्यमानाः क्रियाप्रधानत्वादाख्यातस्य
तद्‌व्यपदेशभाजो भवन्ति । तत्रोपसर्गाणां वाचकत्वं यथा— 'प्रादयो गताद्यर्थे प्रथमया,
प्राचार्यः, प्रान्तेवासीति । अत्यादयः क्रान्ताद्यर्थे द्वितीयाय, अतिखट्वः, अतिमाल
इति । अवादयः क्रुष्टाद्यर्थे तृतीयया, अवकोकिलम्, अवमयूरमिति । पर्यादयो
ग्लानाद्यर्थे चतुर्थ्या, पर्यध्ययनः, परिप्रवचन इति । निरादयः क्रान्ताद्यर्थे पञ्चम्या,
निर्वाराणसिः, निष्कौशाम्बिरिति । एवं प्रपतितः पर्णः प्रपर्णः, प्राचीनं पलाशं
प्रपलाशं, सङ्गता आपोऽस्मिन्निति समीपम्, सङ्गतमक्षेण समक्षमिति ।</p>
<p>धातुलीनस्यैवार्थविशेषस्य प्रकाशकत्वं द्योतकत्वम् । द्योत्याश्च 'तदन्यः
तत्सदृशस्तद्विरुद्धस्तदभावस्तदुत्कर्षस्तदपकर्ष' इति षडर्था भवन्तीति । तेषु</p>
<p><b>तदन्यो</b> यथा— 'प्रतीक्षते, उपक्रमत' इति; तत्सदृशो यथा 'संवदति, अनुकरोती' ति;</p>
<p><b>तद्विरुद्धो</b> यथा— 'प्रतिष्ठते, उन्मज्जतीति;</p>
<p><b>तदभावो</b> यथा— 'वियुज्यन्ते, प्रस्मरन्ती' ति;</p>
<p><b>तदुत्कर्षो</b> यथा— 'प्रगल्भते, अतिक्रामतीति;</p>
<p><b>तदपकर्षो</b> यथा—विहसति, प्राश्नातीति ।</p>
<p>अत्र च योऽसौ क्रियात्मभूतो धर्मः कालहरणादिस्तद्धात्वभिहितमेवा—
सत्त्वभूतमनभिदधत् प्रादिरवद्योतयति । यथाऽक्षिनिकोचादयोऽनभिदधत एवार्थान्
प्रदर्शयन्ति, एवं क्रियास्थान् प्रारम्भादीनब्रुवन्त एव प्रादयोऽवद्योतयन्ति ।
<pb n="446"/>
धातोरेकाकिनः क्रियाविशेषाभिधानासामर्थ्ये सहकारिभावः सहाभिधायकत्वम् ।
तत्रान्तरङ्गो, बाह्यः, अव्यभिचारी, व्यभिचारी, व्यवहितः, सविशेषश्च सहाभिधायको
भवति । तेषु—</p>
<p><b>अन्तरङ्गो</b> यथा— 'सङ्ग्रामयते, असङ्ग्रामयत ।</p>
<p><b>बाह्यो</b> यथा— अनुरुध्यते, अन्वरुध्यत ।</p>
<p><b>अव्यभिचारी</b> यथा— अधीते, अध्येति ।</p>
<p><b>व्यभिचारी</b> यथा— आचामति, संधुक्षयति ।</p>
<p><b>व्यवहितो</b> यथा— पुच्छमुदस्यत्युत्पुच्छयते, व्यस्यति विपुच्छयते ।</p>
<p><b>सविशेषो</b> यथा— सेनया अभियाति अभिषेणयति, वीणयोपगायति उपवीणयति ।</p>
<p><b>सहार्थाभिधाने</b> तूपसर्गयोर्भेदप्रतिपत्तिः कथम्?</p>
<p>यद्यपि धातुरुपसर्गं न व्यभिचरति, व्यभिचरत्येवोपसर्गो धातुम् । अतः
शक्यतेऽन्ववव्यतिरेकाभ्यां भेदः कल्पयितुम् । यावानयं समादिरुपसर्गोऽन्यत्र दृष्टः
इहापि तावानेव भवितुर्भवतीति ।</p>
<p>सजातीयेभ्यो विजातीयेभ्यश्चावच्छेदको <b>विशेषकः</b> । स षोढा— प्रकृतिविशेषकः,
प्रकृत्यर्थविशेषकः, प्रत्ययविशेषकः, प्रत्ययार्थविशेषकः, उभयविशेषकः,
उभयार्थविशेषकश्चेति । तेषु—</p>
<p><b>प्रकृतिविशेषको</b> यथा— विजयते, पराजयते ।</p>
<p><b>प्रकृत्यर्थविशेषको</b> यथा— सङ्क्रीडति, सङ्क्रीडते ।</p>
<p><b>प्रत्ययविशेषको</b> यथा— विशालम्, विशङ्कटम् ।</p>
<p><b>प्रत्ययार्थविशेषको</b> यथा— अभिमनायते, दुर्मनायते ।</p>
<p><b>उभयविशेषको</b> यथा— अनुव्यचलत्, प्रावर्षत् ।</p>
<p><b>उभयार्थविशेषको</b> यथा— उपतिष्ठति, उपतिष्ठते ।</p>
<p>अत्र च प्रादिः प्रकर्षदिकमर्थं ब्रुवाणः क्रियां सामान्येनोपगृह्‍णाति, न तु
क्रियासामान्यविशेषयोरात्मानं नियमयति ।</p>
<p>धातुरपि क्रियां ब्रुवन् प्रकर्षादिकमर्थं सामान्येनोपगृह्‍णाति, न तु
सामान्यविशेषयोरात्मानं नियमयति ।</p>
<p>परस्परोपश्लेषे तु तयोर्विशेषणविशेष्यभावो नीलोत्पलादिवद् भवति ।</p>
<pb n="447"/>
<p><b>कार्यार्थत्वं</b> यथा— प्रयुङ्क्ते, पराकरोति, अभिषुणोति, प्रणमति, वित्तं,
समीपम् इति ।</p>
<p>आत्मनेपदं, परस्मैपदं, षत्वं, णत्वं, तत्वम्, ईत्वं च कार्याण्युपसर्गयोगे
भवन्ति ।</p>
<p><b>निरर्थकत्वं</b> यथा—निह्नुते, निखञ्जन्ति, प्रलम्बते, संश्रयतीति । अत्र पदोपचयमात्रे
प्रादिः प्रयुक्त इति निरर्थकत्वम् । आहुश्च—(वाप. २.१८८)</p>
<b><lg>
<l>स वाचको विशेषाणां सम्भवे द्योतकोऽपि वा ।</l>
<l>शक्त्याधानाय धातोर्वा सहकारी प्रयुज्यते ॥ १०८ ॥</l>
</lg></b>
<b><lg>
<l>क्रियाविशेषको वा स्यात् कार्यार्थं वोपदिश्यते ।</l>
<l>पदोपचयमात्रे वाऽनर्थकः प्रादिरिष्यते ॥ १०९ ॥</l></lg></b> इति
<p>(<b>वाक्यैकार्थीभावः</b>)</p>
<p>एवमयमनेकरूपः पदैकार्थीभावः । एवं वाक्यैकार्थीभावोऽपि ।</p>
<p>तत्र 'आख्यातं साव्ययकारकविशेषणं वाक्यं, एकतिङ् वाक्यम्' इत्यादयो
विकल्पाः । तत्र चैकवाक्यस्थात् पदादुत्तरयोस्तिङामन्त्रितपदयोर्निघातः । युष्मदस्म—
दोर्वान्नावादय आदेशाः । 'वाक्यस्य टेः प्लुत उदात्त' इति तु वाक्याचामन्त्यस्य प्लुत
इत्यादीनि प्रयोजनान्यभिधीयन्ते । क्रियाकारकाव्ययविशेषणपदार्थानां च
परस्परमुपकार्योपकारकभावेनावस्थितानां 'भावना, विधिः, प्रतिभा' वेति वाक्यार्थः
प्रथमे । एवं वाक्यानामपि परस्परमुपमानोपमेयभावादिभिरिवादिशब्दप्रयोगे
मुक्तकादिष्वेकार्थीभावो भवति । एतेनैकक्रियाकारकाभिनिवेशिनोर्युगलकसन्दानितक—
कलापककुलकादयो वाक्यविशेषा व्याख्याताः । तत्र—</p>
<p>द्वाभ्यां चतुष्पदीभ्यां <b>युगलकम्</b>,</p>
<p>तिसृभिः <b>सन्दानितकम्</b>,</p>
<p>चतुर्भिः <b>कलापकम्</b>,</p>
<p>पञ्चादिभिः <b>कुलक</b>मिति संज्ञा विज्ञायते ।</p>
<p>एतेनैकप्रघट्टकोपनिबन्धानां सुभाषितानां समूहः <b>सङ्घातः</b>,
अनेकप्रघट्टकोपनिबद्धानां तु <b>कोश</b> इत्यपि व्याख्यातम् ।</p>
<pb n="448"/>
<p>नगरर्तूद्यानचन्द्रार्कोदयार्णववर्णनादयस्तु सङ्घातरूपा एव प्रबन्धान्तःपातिनो
वाक्यसमूहाः प्रकरणव्यपदेशभाजोऽवान्तरवाक्यतां लभन्ते । तदर्थाश्चैकार्थीभावमनु—
भवन्ति ।</p>
<p>यस्तु तैरुपक्रियमाणो महावाक्यार्थः सर्गबन्धादावाख्यायिकादौ मुखप्रतिमुखगर्भ—
विमर्शनिर्वहणाख्यैः पञ्चसन्धिभिरुपक्षेपपरिकरादिभिश्चतुष्षष्टिसन्ध्यङ्गैरङ्गषोडशकरूप—
भारत्यादिरूपवृत्तिचतुष्टयेन च यथायोगमुपकृतः कृतान्योन्यविशेषणविशेष्यभावः
<b>सुभद्राहरणं जानकीहरण</b>मित्यादिना महावाक्यार्थरूपेण प्रथते, स प्रबन्धैकार्थीभावोऽपर
इत्याख्यायते । यस्तु तद्रूपरामायणादिप्रबन्धार्थानामवधारणेनोपहितसंस्कारस्य
'रामवद्‍वर्तितव्यं न रावणादिवद्' इत्यादिविधिनिषेधप्रतिभाविशेष उपजायते, स
समस्ताविश्वव्यापि चतुर्वर्गैकहेतुः <b>परा</b> महावाक्यैकार्थोऽर्थमूर्त्या विपरिणतमनादि—
निधनमखण्डं शब्दब्रह्मेत्युच्यते ।</p>
<b><lg>
<l>अखण्डः सैष वाक्यार्थः शब्दब्रह्मेति गीयते ।</l>
<l>शब्दब्रह्मणि निष्णातः परं ब्रह्माधिगच्छति ॥ ११० ॥</l>
</lg></b>
<b><lg>
<l>इदमाद्यं पदस्थानं सिद्धिसोपानपर्वणाम् ।</l>
<l>इयं सा मोक्षमाणानामजिह्मा राजपद्धतिः ॥ १११ ॥</l></lg></b> (वाप. १.१६)
<b><lg>
<l>उक्ताश्चतस्त्रोऽथ पुनश्चतस्त्रः शब्दार्थसम्बन्धभिदः क्रमेण ।</l>
<l>चतस्त्र एवाथ वचोविशेषे निषेदुषीस्ताः परिकीर्तयामः ॥ ११२ ॥</l>
</lg></b>
<p><b>इति महाराजाधिराजश्रीभोजदेवविरचिते शृङ्गारप्रकाशे
सापेक्षशब्दशक्तिप्रकाशो नाम</b></p>
<p><b>॥ अष्टमः प्रकाशः ॥८॥</b></p>
<lg><l>सनातनः शीलितसाहितीकः सर्वाङ्गसम्पूर्णतया यथार्थम् ।</l>
<l>प्रकाशमेतं सुपठं विधाय प्रसासदीति श्रितकाव्यतत्त्वः ॥</l></lg>
<pb n="449"/>
<p>अथ</p>
<p><b>शृङ्गारप्रकाशे नवमः प्रकाशः</b></p>
<p>दोषहानगुणोपादानप्रकाशो नाम</p>
<p>तत्र अभिधाविवक्षादिभिर्निरूपिते शब्दार्थयोः साहित्ये वाक्यस्य प्रयोगयोग्यता
प्रयोगानर्हता च निश्चीयते । यदाह—'एकः शब्दः सम्यक्प्रयुक्तः स्वर्गे लोके
कामधुग्भवति' (मभा. ६.१.८४) । दुष्प्रयुक्तः पुनरधर्माय सम्पद्यते । सम्यक्प्रयोगश्चास्य
तदोपपद्यते यदा दोषहानं गुणोपादानमलङ्कारयोगो रसावियोगश्च भवति । तेषां च
प्रथमं दोषहानमेव विधेयम् । यतः कमनीयरूपादिसम्पदुपेतमपि वपुः
कुष्ठबिन्दुनैकेनापि दौर्भाग्यमनुभवति । उक्तं च—(काव्याद. १.७)</p>
<b><lg>
<l>तदल्पमपि नोपेक्ष्यं काव्ये दुष्टं कथंचन ।</l>
<l>स्याद् वपुः सुन्दरमपि श्वित्रेणैकेन दुर्भगम् ॥ १ ॥</l>
</lg></b>
<p>किं च— (भामहा. १.१२)</p>
<b><lg>
<l>नाकवित्वमधर्माय मृतये दण्डनाय वा ।</l>
<l>कुकवित्वं पुनस्साक्षान्मृतिमाहुर्मनीषिणः ॥ २ ॥</l>
</lg></b>
<p>(<b><emph>९. दोषहानम्</emph></b>)</p>
<p>दोषास्त्रिधा <b>१. पददोषाः, २. वाक्यदोषाः, ३. वाक्यार्थदोषाश्च ।</b></p>
<p>तत्र च वाक्यस्य प्रयोगयोग्यतायाः प्रयोगानर्हतायाश्च निश्चयार्थं विमर्शे
पदगतदोषनिरूपणमनिपुणोपज्ञमिव विज्ञायते । न हि वाक्यावस्थायां पदानि पदार्था वा
विद्यन्ते । यथा हि चित्रे नीलपीतरक्तादयः. पानके गुडामलकमरीचादयः, ग्रामरागे
षड्जर्षभगान्धारादयः चित्रादिभ्यः पृथक्त्वेन नावभासन्ते, तथा वाक्येऽपि
क्रियाकारकविशेषणादिपदानि तदर्था वा न वाक्यवाक्यार्थाभ्यां भेदेनैव प्रतीयन्ते ।</p>
<p>वाक्यार्थो हि पदपर्यायैरखण्ड एवाभिधीयमानो दृश्यते । तद्यथा— मुण्डं करोति
मुण्डयति, श्‍लोकैरुपस्तौति उपश्लोकयति, श्रुत्वा च्छन्दोऽधीते श्रोत्रियः, परस्य
<pb n="450"/>
क्षेत्रेऽतिचरन् चिकित्स्यते क्षेत्रियः, स्त्रुघ्नमभिनिष्क्रामति द्वारं स्रौघ्‍नम्,
कलापिषूद्‌भिद्यमानकलापेषु विगतकलापेषु वा देयमृणं कालापकम्, केशेषु केशेषु च
गृहीत्वा प्रवृत्तं युद्धं केशाकेशि, गौरवाय ह्वायकमिच्छति जिह्वायकीयिषति, अश्नीत पिबत
इति सातत्येन यस्यां क्रियायां तामात्मनः इच्छत्यश्नीतपिबतीयति, दक्षिणे पार्श्वे लुब्धेन
विषदिग्धेन शरेण मर्मणि निर्मितं व्रणं यस्य मृगस्य स दक्षिणेर्मा, दक्षिणात् समुद्रादद्रिराजं
हिमवन्तं यावद् योजनानां दशशतीं विजयमानः समस्तरत्‍नानां य आयतनं स चक्रवर्ती ।
यो राजसूययाजी य ईश्वरो मण्डलस्य सकलस्य यश्चाज्ञयैव राज्ञः प्रशास्ति संराट् स विज्ञेय
इति । अपि च ललाटं पश्यति लालटिकः, कुक्कुटीं चरतीति कौक्कुटिकः; तत्र
ललाटदर्शनेन दूरे अवस्थानं लक्ष्यते, तेनानुपश्लेषकार्येषु चानुपस्थानम्; यः सेवकः
स्वामिनः कार्येषु नोपयुज्यते, ललाटमेव वा यः कोपप्रसादसंरक्षणाय पश्यति स
लालाटिक इत्युच्यते । तथा कुक्कुटीशब्देन कुक्कुटीपातो लक्ष्यते, तेन देशस्याल्पता; यो
हि भिक्षुरविक्षिप्‍तदृष्टिः पादविक्षेपदेशे चक्षुः संयम्य गच्छंस्तावत्येव देशे चरति, यो वा
तथाविधमात्मानमतथाविधोऽपि संदर्शयति, कुक्कुटीपातानां दाम्भिकानां चेष्टां वाचरति
यस्सः कौक्कुटिक उच्यते ।</p>
<p>एवं लोके लज्जाकरत्वादप्रकाश्यत्वेन कूपे प्रक्षेपणमिवार्हति यदकार्यं
तत्कौपीनम्, तदिव यद्‍गूहनीयमङ्ग तदपि कौपीनम्; तस्य यदाच्छादकं वस्त्रखण्डं
वल्कलादि तदपि कौपीनमेवोच्यते । किं च सिद्धस्यान्नस्य वर्धनायानाहूतापि
योपतिष्ठते सा वध्रिका; तद्वदप्रार्थितोऽपि यः परिकर्मणि व्याप्रियते सोऽपि निन्द्यत्वेन
वध्रिकेव वध्रिका; प्रशस्योऽपि विरुद्धलक्षणया हतभग्‍नादिवद्(?) यः
तद्‍व्यपदेशभाग्भवति सोऽपि वर्धिका दर्शनीयो मनुष्य इति वर्धिकेत्येवोच्यते । तथा—</p>
<p><b>'अर्धं जरत्याः कश्चित् कामयतेऽर्धं परिहरति, एवं कश्चित् कार्यस्यार्धमाद्रियते
अर्धमवजहाति, तत्रार्धमिव जरत्या यदर्धं कार्यस्य तस्य कामिन इव यदनुष्ठानं
तदर्धजरतीयमित्युच्यते ।'</b> यथा चाविजानतोऽपि घुणकीटस्य यदृच्छया काष्ठमुत्किरतः
कदाचिदक्षरमुत्तिष्ठति, तद्वदशास्त्रज्ञस्य यादृच्छिकं यदनवद्यकर्मनिर्माणं
तद्‍घुणाक्षरीयमित्युच्यते ।</p>
<p>एवं च यथा पदपर्यायवाक्यानां अखण्ड एवाविभक्तोद्देशविभाग एकोऽर्थोऽभिधे—
यस्तथा देवदत्त गामभ्याज शुक्लां दण्डेनेत्येवमादीनां पदपर्यायाणामपि वाक्यानां
सन्निविष्टेऽनेकशक्तिरूपः सर्वोपाधिविशिष्टक्रियात्मा नष्टोद्देशविभाग एक एव
<pb n="451"/>
अभिधेयो भवति । पदानां तु प्रकृतिप्रत्ययादिवदविद्वत्प्रतिपत्त्यर्थमेव अन्वयव्य—
तिरेकाभ्यां व्यावहारिकोऽर्थापोद्धारः शब्दापोद्धारश्च क्रियते । अपोद्धृतानां च
विनिविष्टभेदानामिव पुनर्योगो विधीयते । न चैतावता तद्गतदोषगुणनिरूपणमपि
विधेयं भवति । न हि दर्शनीयं चित्रं स्वादु पानकं श्राव्यो ग्रामराग इति वक्तव्ये
कश्चिदभिधत्ते शोभना नीलदयो गुडादयः षड्जादयो वेति ।</p>
<p>उच्यते— अप्यायुष्मान् पदपदार्थानामिव वाक्यावस्थायां, वाक्यवाक्यार्था—
नामप्यवान्तरवाक्यावस्थायामसत्यत्वं मन्यते? यथा दुह्यतां गौः, उपाध्यायस्तत्पयसा भुक्त्वा
मामध्यापयतु, येन मामधियानं दृष्ट्वा पिता तुष्यति, तुष्टश्च मोदकान्मे ददातीति ।</p>
<p>किं चातः?</p>
<p>यदि मन्यते, पदैः किमपराद्धं, येन तद्‌गतदोषगुणनिरूपणं न मृष्यते ?</p>
<p>अथ न मन्यते, तथापि पदैः किमपराद्धम्, येन तुल्येऽप्यारम्भकत्वे
पदानामेवासत्यत्वमभ्युपगम्यते, न वाक्यानाम् ।</p>
<p>अथ वाक्यान्यप्यवान्तरवाक्यावस्थायामसत्यानि? तर्हि अवान्तरवाक्यानामपि
महावाक्यावस्थायां, महावाक्यानामपि विद्यास्थानावस्थायां, विद्यास्थानानामपि
शब्दब्रह्मावस्थायां, शब्दब्रह्मणोऽपि परब्रह्मावस्थायां न सत्यत्वमिति न कस्यचित्
किंचिदपि विचार्यं भवति ।</p>
<p>अथाभेदवादिनामपि व्यवहारार्थमवश्‍यमेव भेदोऽभ्युपगन्तव्यः तद्गतदोषगुण—
विचारणा चानुष्ठेया ।</p>
<p>तर्ह्यसौ पदात् प्रभृत्येवारभ्यमाणा श्रेयसीति नस्तर्कः । पदेषु हि निर्दोषेषु
गुणवत्सु च वाक्यमपि तदारब्धं तथाविधमेव भवति । यदाह—यादृशाद् वै जायते
तादृश्‍येव भवति ।</p>
<p>न च पदस्यात्यन्तमसत्यत्वं भवानपि मन्यते, योऽभिद्यमानावप्यविद्व—
त्प्रतिपत्त्यर्थमन्वयव्यतिरेकाभ्यामपोद्ध‍ृत्य पदपदार्थौ भिन्नाविव पुनर्योजयति । यदि च
सर्वथैवासत्यत्वमवाचकत्वं च पदानामभ्युपेयते, तत्तदारब्धवाक्यानामपि तथात्वे
सर्वव्यवहारोच्छेदः प्राप्नोति ॥</p>
<p>अपि चाखण्डवाक्यार्थपक्षे य एते पदार्थोपनिबन्धनाः वाक्यार्थविशेष—
प्रतिपत्तिहेतवो <b>वाक्येषु धर्मास्संदृश्‍यन्ते</b>, तेऽपि पदानामानर्थक्यात् न प्राप्नुवन्ति ।</p>
<p>के पुनरेते?</p>
<pb n="452"/>
<p>(<b>वाक्यधर्माः —४८</b>)</p>
<p><b>प्रधानं, शेषः, प्रयोजकम्, अप्रयोजकम्, नान्तरीयकम्, मुख्यम्,
गौणम्, व्यापकम्, लघु, गुरु, अर्थवादः, अनुवादः, भेदविवक्षा,
अभेदविवक्षा, व्यवहितकल्पना, उपचारकल्पना, तद्‌भावापत्तिः,
योग्यतापत्तिः, सम्बन्धाबाधनं, विकल्पः, समुच्चयः, नियमः, निषेधः,
प्रतिनिधिः, ऊहः, बाधः, तन्त्रम्, प्रसङ्गः, आवृत्तिः, भेदः, (अतिदेशः)१
सामान्यातिदेशः, विशेषातिदेशः, अधिकारः, अध्याहारः, विपरिणामः,
वाक्यशेषः, अवधिः, अपोद्धारः, अनिर्ज्ञातप्रश्नः, क्रियान्तरव्युदासः,
लिङ्गाद् विभेदः, लिङ्गादिभेदः, शब्दान्तरादिभेदः, शक्त्यादिभेदः,
श्रुत्यादिविनियोगः, श्रुत्यादिबलाबलम्, श्रुत्यादिक्रमः, क्रमसम्भेद</b> इति ।</p>
<p>(<b>१—२ प्रधानम्, शेषः</b>)</p>
<p>तत्र साध्यमपरार्थं <b>प्रधानं</b>,
सिद्धं पुनः परार्थं <b>शेषः</b> ।</p>
<p>स चायं प्रधानशेषभावः शब्दशक्तेर्महिम्ना प्रवर्तमानो वस्तुनस्तथात्वमनपेक्ष्यैव
प्रकाशते । तथा हि—</p>
<b><lg>
<l>गुरुः प्रधानं परिचर्यमाणः शिष्यानुशिष्टौ स गुणत्वमेति ।</l>
<l>तद्वद् गुडो भक्षयतौ प्रधानं, प्रीतौ पुनः स्यात् पुरुषस्य सोऽङ्गम् ॥ ३ ॥</l>
</lg></b>
<p>इह तु सर्वमेव वाक्यजातमुदाहरणम् । न हि प्रधानगुणभावमन्तरेण वाक्ये
पदानां समन्वयो भवति । तत्र साध्यत्वात् प्रधानं क्रिया, सिद्धत्वादप्रधानं कारकाणि ।</p>
<p>क्वचित्तु कियाया अपि शेषत्वं भवति । यथा—(मामा. १.३०)</p>
<b><lg>
<l>स्तिमितविकसितानामुल्लसद्‌भ्रूलतानां
मसृणमुकुलितानां प्रान्तविस्तारभाजाम् ।</l>
<l>प्रतिनयननिपाते किञ्चिदाकुञ्चितानां
विविधमहमभूवं पात्रमालोकितानाम् ॥ ४ ॥</l>
</lg></b>
<p>यथा वा— (सक. ४.१२८)</p>
<!-- NOTES pg=452!-->
१. मूले अतिदेशस्य स्थाने 'सामान्यातिदेशः विशेषातिदेश' इति लेखः । रा. पृ. ४९७, द्र. अत्र पृ.४७०
<pb n="453"/>
<b><lg>
<l>प्रियोऽसि प्राज्ञोऽसि प्रभुरसि कुलीनोऽस्यसि युवा
युवत्यस्त्वामेवं कति न पतिमुर्वीश! वृणते ।</l>
<l>अतश्चैतां कीर्तिं रघुनहुषमान्धातृमहिषीं
पराम्रष्टुं वृद्धामधिगतनयो नार्हति भवान् ॥ ५ ॥</l>
</lg></b>
<p>(<b>३. प्रयोजकम्</b>)</p>
<p>येन प्रयुक्तः प्रवर्तते तत् <b>प्रयोजकम्</b> (शाभा. ४.१.२२)। तद् यथा—'स्वर्गो
यागस्य, गार्हस्थ्यमर्थार्जनस्य, अतिथयः पाकस्य, राजा छत्रच्छायाया' (वाप. २)
इति । तच्च न केवलं श्रेयस्येव प्रवर्तयति, अपि त्वश्रेयस्यपि । यथा—(मामा.५.२७)</p>
<b><lg>
<l>त्वत्पादपङ्कजपरिग्रहपुण्यजन्मा भूयासमित्यभिनिवेशकदर्थ्यमानः ।</l>
<l>भ्राम्यन्नृमांसपणनाय परेतभूमावाकर्ण्य भीरु रुदितानि तवागतोऽस्मि ॥ ६ ॥</l>
</lg></b>
<p>यथा वा—</p>
<b><lg>
<l>अस्याः स्नेहभृतेन वानरपतिस्सेतौ मया क्लेशितो
भ्राता मद्‌वदनैकवीक्षणपरः प्राणानयं त्याजितः ।</l>
<l>दायादेन सह प्रवृत्तकलहे जात्यैव मुक्तायुधे
निर्वैरे च निरागसि द्विषि तथा मुक्तः शरो वालिनि ॥ ७ ॥</l>
</lg></b>
<p>(<b>४. अप्रयोजकम्</b>)</p>
<p>स्वयं प्रयोक्‍तुमसमर्थोऽन्यप्रयुक्तेन कर्मणा यः सम्बध्यते सो<b>ऽप्रयोजकः</b> । तद्यथा
मांसप्रयुक्ते पाके घृतादिभिरस्थीन्यप्रयोजकानि सम्बध्यन्ते । स्नातृप्रयुक्तेन स्नानीयेना—
प्रयोजिका स्नानशाटी युज्यते । राजप्रयुक्तया छत्रच्छाययाऽप्रयोजकोऽपि हस्ती
सङ्गच्छत' इति । इदं चाप्रयोजकत्वमवास्तवमपि क्वचिदुक्तिमात्रेण दृश्यते । यथा—</p>
<b><lg>
<l>णोक्खी भल्ली स वंमहेण णिम्मिअ तइलोके वि ।</l>
<l>जेहि विमुकी ते वि मुअ जह ण लग्गी ते वि ॥ ८ ॥</l>
</lg></b>
<lg>
<l>(नवीना भल्ली सा मन्मथेन निर्मिता त्रैलोक्येऽपि ।</l>
<l>येभ्यो विमुक्ताः तेऽपि मृताः येभ्यो न लग्ना, तेऽपि ॥)</l>
</lg>
<p>यथा वा—</p>
<b><lg>
<l>मुक्ताः कन्धरया धृताः, स्तनतटेनोत्तुङ्गता कुम्भयो—
रूरुभ्यां परिणाहिता क्रमवती हस्तस्य, पद्‍भ्यां गतिः ।</l>
<pb n="454"/>
<l>एतद् वः करिघातिनस्तु कठिनं चर्मैव, कोऽयं हठ—
श्चण्डीति त्रिपुरारिकेलिवचनैरार्यास्मितं पातु वः ॥ ९ ॥</l>
</lg></b>
<p>(<b>५. नान्तरीयकम्</b>)</p>
<p>यत्सम्बन्धमन्तरेण क्रिया प्रधानेन सम्बध्यते <b>तन्नान्तरीयकम् ।</b> तद्यथा— 'तप्ते पयसि
दध्यानयति सा वैश्वदेव्यामिक्षा, वाजिभ्यो वाजिनम्'; (वाजिनस्य) पुनरनुनिष्पादित्वा—
न्नान्तरीयकेण वाजिनेन सम्बध्यते । ओदनार्थे च पाके नान्तरीयकेण आचामादिना
मक्षिकादयोऽनुगृह्यन्ते, अग्न्यर्थे निर्मथने नान्तरीयकेण धूमेन होतुरक्षिणी उपहन्येते । तदेतत्
क्वचित् कविप्रयोगेषु <b>वास्तवमवास्तवं</b> च दृश्यते ।</p>
<p><b>वास्तवं</b> यथा— (रघु. ७.२६)</p>
<b><lg>
<l>हविःशमीपल्लवलाजगन्धिः पुण्यः कृशानोरुदियाय धूमः ।</l>
<l>कर्णान्तसंसर्पिशिखस्स तस्या मुहूर्तकर्णोत्पलतां प्रपेदे ॥ १० ॥</l>
</lg></b>
<p><b>अवास्तवं</b> यथा—(गास. ३.१५)</p>
<b><lg>
<l>सच्चं भणामि वालअ णिअअं चिअ वल्लहं जीअं ।</l>
<l>तं तुइ विणा ण होइ त्ति तेण कुलअ/कुविअ कुविअंपसाएमि ॥</l>
</lg></b>
<lg>
<l>(सत्यं भणामि बालक नियतमेव वल्लभं जीवितम् ।</l>
<l>तत् त्वया विना न भवतीति तेन कुलजं कुपितं प्रसादयामि ॥)</l>
</lg>
<b><lg>
<l>रूढ्या यत्रासदर्थोऽपि लोके शब्दो निवेशितः ।</l>
<l>स मुख्यस्तत्र तत्साम्याद् गौणोऽन्यत्र स्खलद्‍गतिः ॥ १२ ॥</l></lg></b> (प्र.वा.प्रत्य.३७)
<p>(<b>६. मुख्यम्</b>)</p>
<p>तत्र <b>मुख्यं</b> यथा— गौरनुबन्ध्य इति । अत्र गोशब्दो मुख्यवृत्त्या सास्नादिमत्पदार्थे
वर्तते ।</p>
<p>(<b>७. गौणम्</b>)</p>
<p><b>गौणं</b> यथा— गौर्वाहीक इति । अत्र गोशब्द एव तिष्ठन्मूत्रादिगुणसम्पदा
बाहीके वर्तमानो गौणीं वृत्तिमनुभवति । तत्र <b>कविप्रयोगे मुख्यं</b> यथा—</p>
<b><lg>
<l>जयति भुजगरज्जुग्रन्थिनिष्पीडितेन्दुस्त्रवदमृतनिवृत्तप्रेतभावैः कपालैः ।</l>
<l>विरचितनुतिबन्धो मूर्ध्नि सद्यः पुरारेः परिणतबहुकल्पब्रह्मणां ब्रह्मघोषः ॥ १३ ॥</l>
</lg></b>
<pb n="455"/>
<p>गौणं यथा—(उराच. १.३८)</p>
<b><lg>
<l>इयं गेहे लक्ष्मीरियममृतवर्तिर्नयनयो—
रसावस्याः स्पर्शो वपुषि बहुलश्चन्दनरसः ।</l>
<l>अयं बाहुः कण्ठे शिशिरमसृणो मौक्तिकसरः
किमस्या न प्रेयो, यदि परमसह्यस्तु विरहः ॥ १४ ॥</l>
</lg></b>
<p>(<b>८. व्यापकम्</b>)</p>
<p>अनेकविषयं व्यापकम् । तद्यथा— अातुरानातुरयोर्भोजनप्रक्लृप्तावातुरभोजन—
मनातुरोऽपि प्रतिपद्यते । यथा— (गास. ३.२५)</p>
<b><lg>
<l>अद्धच्छिपेच्छिअं मा करज्ज साहाइअं पुलोएसु ।</l>
<l>सो वि सुदिठ्ठो होहिइ तुमं पि मुद्धा कलिज्जिहिसि ॥ १५ ॥</l>
</lg></b>
<lg>
<l>(अर्धाक्षिप्रेक्षितं मा कुरु स्वाभाविकं प्रलोकय ।</l>
<l>सोऽपि सृदृष्टो भविष्यति त्वमपि मुग्धा कलयिष्यसे ॥)</l>
</lg>
<p>एतेन बहुविषयमपि व्याख्यातम् । तद् द्विविधं <b>क्रियाविषयं कारकविषयं</b> च ।
तयोराद्यं यथा— (कुमा. ३.२०)</p>
<b><lg>
<l>द्यूते पणः प्रणयकेलिषु कण्ठपाशः
क्रीडापरिश्रमहरं व्यजनं रतान्ते ।</l>
<l>शय्या निशीथकलहे हरिणेक्षणायाः
लब्धं मया विधिवशादिदमुत्तरीयम् ॥ १६ ॥</l>
</lg></b>
<p>द्वितीयं यथा—</p>
<b><lg>
<l>सीसे सेहरु खणु विणिम्मविदुखणु कंठे पालंबु किदु रइए ।</l>
<l>विहिदु खणु मुंडमालिए जं पणएण तं णमहु कुसुमदाम—कोदंडु कामहो ॥ १७ ॥</l>
</lg></b>
<lg>
<l>(शीर्षे शेखरः क्षणं विनिर्मापितः क्षणं कण्ठे प्रालम्बः कृतो रत्या ।</l>
<l>रचिता क्षणं मुण्डमालिका यत् प्रणयेन तन्नमत कुसुमदामकोदण्डं कामस्य ॥)</l>
</lg>
<p>(<b>९. लघु</b>)</p>
<p><b>संक्षिप्ताभिधानं लघु</b> वीप्सा, एकशेषः, संज्ञा, कर्मधारयाद् बहुव्रीहिः इत्यादि ।</p>
<p>(<b>१०. गुरु</b>)</p>
<p><b>तद्‍‍विपरीतं गुरु</b>, अवीप्सा, अनेकशेषः, असंज्ञा, कर्मधारयान्मत्वर्थीय इति ।
तेषु— <b>वीप्सया लघु</b>र्यथा—(गास. ६.३०)</p>
<pb n="456"/>
<b><lg>
<l>जं जं पुलोएमि दिसं पुरओ लिहिअ व्व दीससे तत्तो ।</l>
<l>तुह पडिमापरिपाडिं वहइ व सअलं दिसावलअं ॥ १८ ॥</l>
</lg></b>
<lg>
<l>(यां यां प्रलोकयामि दिशं पुरतो लिखित इव दृश्‍यते तत्र ।</l>
<l>तव प्रतिमापरिपाटी वहतीव सकलं दिशावलयम् ॥)</l>
</lg>
<p><b>अवीप्सया गुरु</b>र्यथा—(मामा. १.४३)</p>
<b><lg>
<l>पश्‍यामि तामित इतश्च पुरश्च पश्चा—
दन्तर्बहिः पुरत एव च वर्तमानाम् ।</l>
<l>उद्बुद्धमुग्धकनकाब्जनिभं वहन्ती—
मासङ्ग—तिर्यगपवर्तितदृष्टि वक्त्रम् ॥ १९ ॥</l>
</lg></b>
<p><b>एकशेषेण लघु, अनेकशेषेण गुरु</b> । तदुभयमेकश्लोके पर्यायपरिक्षेपाभ्यां यथा—</p>
<b><lg>
<l>अद्यौवावां रणमुपगतौ तातमम्बां च दृष्टा
स्पृष्टस्ताभ्यां शिरसि विनतोऽहं च दुश्शासनश्च ।</l>
<l>तस्मिन्बाले प्रसभमरिणा प्रापिते तामवस्थां
पार्श्वं पित्रोरपगतघृणः किं नु वक्ष्यामि गत्वा ॥ २० ॥</l></lg></b>(वेसं.४.१५)
<p><b>संज्ञया लघु</b> यथा—</p>
<b><lg>
<l>खात्मेन्दुवह्निमरुदर्कमहीपयोभि—
रष्टाभिरेव तनुभिर्भवता समस्ते ।</l>
<l>ग्रस्ते जगत्यपरमिच्छति योऽत्र वस्तु
कोऽन्यो हतत्रपतया सदृशोऽस्ति तेन ॥ २१ ॥</l>
</lg></b>
<p><b>असंज्ञया गुरु</b> यथा— (शाकु. १.१)</p>
<b><lg>
<l>या सृष्टिः स्त्रष्टुराद्या बहति विधिहुतं या हविर्या च होत्री
ये द्वे कालं विधत्तः श्रुतिविषयगुणा या स्थिता व्याप्य विश्वम् ।</l>
<l>यामाहुः सर्वभूतप्रकृतिरिति यया प्राणिनः प्राणवन्तः
प्रत्यक्षाभिः प्रपन्न(नाँ)स्तनुभिरवतु वस्ताभिरष्टाभिरीशः ॥ २२ ॥</l>
</lg></b>
<p>आभ्यामुभययोगे गुरुलघुभेदोऽपि व्याख्यातः । यथा—</p>
<!-- NOTES pg=456!-->
१. जलमुचां मेघानां यौ पथ्याधारौ जलाकाशौ । पथ्यमशनं जलम्, आधार आकाशः । '॰हारावि'ति—
जोशेर—राघवौ । हरज॰ इति, दहवि॰ इति च जो.
<pb n="457"/>
<b><lg>
<l>पथ्याधारौ१ हर! जलमुचां यौ च, यौ पङ्कजानां
मित्रामित्रौ, वरद! हविषां दायकग्राहकौ च ।</l>
<l>यौ गन्धस्य प्रजन—वहनौ तामहं तुष्टिहेतो—
रष्टौ वन्दे त्रिभुवनतनोर्मूर्तिभेदाँस्तवैतान् ॥ २३ ॥</l>
</lg></b>
<p>कर्मधारय बहुव्रीहिणा लघुर्यथा—</p>
<b><lg>
<l>यक्षश्चक्रे जनकतनयास्नानपुण्योदकेषु</l>
<l>स्निग्धच्छायातरुषु वसतिं रामगिर्याश्रमेषु ॥ २४ ॥ मेघ.</l>
</lg></b>
<p>कर्मधारयमत्वर्थीयेन गुरुर्यथा—</p>
<b><lg>
<l>आकैलासाद् बिसकिसलयच्देदपाथेयवन्तः</l>
<l>संपत्स्यन्ते नभसि भवतो राजहंसास्सहायाः ॥ २५ ॥ मेघ.</l>
</lg></b>
<p>आदिग्रहणात् समासवाक्यादिषु गुरुत्वलघुत्वाभ्यां ग्रन्थगौरवलाघवे
प्रतिपत्तिगौरवलाघवे च द्रष्टव्ये । तत्र समासगुरुत्वे <b>ग्रन्थलाघवं प्रतिपत्तिगौरवं</b> च
यथा—</p> <b><lg><l>विलासमसृणोल्लसन्मुसललोलदोःकन्दली—
परस्परपरिस्खलद्‌वलयनिस्वनोद्दन्तुराः ।</l>
<l>हरन्ति कलहुङ्कृतिप्रसभकम्पितोरुस्तन—
त्रुटद्‌गमकसङ्कुलाः कलमकण्डनीगीतयः ॥ २६ ॥</l>
</lg></b>
<p>समासलघुत्वे <b>ग्रन्थगौरवं प्रतिपत्तिलाघवं</b> च यथा—</p>
<b><lg>
<l>सिकतिल—तलास्सान्द्रच्छायास्तटान्तविलम्बिनः
शिशिरमरुतां लीलावासाः क्‍वणज्जलरङ्कवः ।</l>
<l>अविनयवतीनिर्विच्छेदस्मरव्ययदायिनः
कथय मुरले ! केनामी ते कृता निचुलद्रुमाः ॥ २७ ॥</l>
</lg></b>
<p>वाक्यलाघवे <b>प्रतिपत्तिगौरवं</b> यथा—</p>
<b><lg>
<l>पतिश्वशुरता ज्येष्ठे पतिदेवरतानुजे ।</l>
<l>मध्यमेषु च पाञ्चाल्यास्त्रितयं त्रितयं त्रिषु ॥ २८ ॥</l>
</lg></b>
<p>वाक्यगौरवे <b>प्रतिपत्तिलाघवं</b> यथा—</p>
<b><lg>
<l>आच्छिद्य प्रियतः कदम्बकुसुमं यस्यारिदारैर्नवं
यात्राभङ्गविधायिनो जलमुचां कालस्य चिह्नं महत् ।</l>
<l>हृष्यद्भिः परिचुम्बितं नयनयोर्न्यस्तं हृदि स्थापितं
सीमन्ते निहितं कथंचन ततः कर्णावतंसीकृतम् ॥ २९ ॥</l>
</lg></b>
<pb n="458"/>
<p>एतेन क्‍वचि<b>द्वाक्यलाघवेऽपि प्रतिपत्तिलाघवं</b> व्याख्यातम् । यथा—(सेब.१.४२)</p>
<b><lg>
<l>तं दइआहिण्णाणं जम्मि वि अंगम्मि राहवेण ण णिमिअं ।</l>
<l>सीआपरिमट्टेण व वूढो तेण वि णिरंतरं रोमंचो ॥ ३० ॥</l>
</lg></b>
<lg>
<l>(तद्दयिताभिज्ञानं यस्मिन्नप्यङ्गे राघवेण न स्थापितम् ।</l>
<l>सीतापरिमृष्टेनेव व्यूढस्तेनापि निरन्तरं रोमाञ्चः ॥)</l>
</lg>
<p>(<b>११. अर्थवादः</b>)</p>
<p>स्तुतिनिन्दार्थमतिशयो<b>क्तिरर्थवादः</b> । तद्यथा— मनोजवोऽश्वः, विश्वव्यापिनी तृष्णा
इति । यथा च स्तुतौ—</p>
<b><lg>
<l>कवीनां मानसं नौमि तरन्ति प्रतिभाम्भसि ।</l>
<l>यत्र हंसवयांसीव भुवनानि चतुर्दश ॥ ३१ ॥</l>
</lg></b>
<p>यथा वा निन्दायाम्—</p>
<b><lg>
<l>येषां प्राणिवधः क्रीडा नर्म मर्मच्छदो गिरः ।</l>
<l>परापवादः कर्तव्यस्ते मृत्योरपि मृत्यवः ॥ ३२ ॥</l>
</lg></b>
<p>(<b>१२. अनुवादः</b>)</p>
<p>सिद्धस्य विधिनिषेधार्थमुच्चारण<b>मनुवादः</b> । तद् यथा कथमीदृशमनीदृशोऽभिदधीत,
कथमेवंविधायस्तवायमेवंविधः पतिरिति । यथा च विधौ—</p>
<b><lg>
<l>तदवितथमवादीर्यन्मम त्वं प्रियेति
प्रियजनपरिभुक्तं यद्‌दुकूलं दधानः ।</l>
<l>मदधिवसतिमागाः कामिनां मण्डनश्री—
र्व्रजति हि सफलत्वं वल्लभालोकनेन ॥ ३३ ॥</l>
</lg></b>
<p>यथा वा निषेधे—</p>
<b><lg>
<l>यदार्थ कामं भवता स याच्यतामिति क्षमं नैतदनल्पचेतसाम् ।</l>
<l>कथं प्रसह्याहरणैषिणां प्रियाः परावनतया मलिनीकृताः श्रियः ॥ ३४ ॥</l>
</lg></b>
<p>(<b>१३. भेदविवक्षा</b>)</p>
<p>यत्राङ्गाङ्गिभावादिना भेदो विवक्ष्यते सा <b>भेदविवक्षा</b> । यथा— अधि ब्रह्मदत्ते
पञ्चालाः, अधि पञ्चालेषु ब्रह्मदत्त इति । यथा च— (कु.सं. २.१०)</p>
<b><lg>
<l>आत्मानमात्मना वेत्सि सृजस्यात्मानमात्मना ।</l>
<l>आत्मना कृतिना च त्वमात्मन्येव प्रलीयसे ॥ ३५ ॥</l>
</lg></b>
<pb n="459"/>
<p>(<b>१४. अभेदविवक्षा</b>)</p>
<p>तद्विपर्यये <b>अभेदविवक्षा</b> यथा— तानेव शालीन् भुञ्ज्महे ये मगधेषु, तानेव
शाटकानाच्छादयामः ये पाटलीपुत्रे, तदेवेदं कार्षापणं यन्मधुरायां दृष्टमिति । यथा—</p>
<b><lg>
<l>रूपं तदोजस्वि तदेव वीर्यं तदेव नैसर्गिकमुन्नतत्वम् ।</l>
<l>न कारणत्‌स्वाद् विभिदे कुमारः प्रवर्तितो दीप इव प्रदीपात् ॥ ३६ ॥</l></lg></b>(रघु.३)
<p>(<b>१५. व्यवहितकल्पना</b>)</p>
<p>यत्र सन्निहितस्यायोग्यतायां व्यवहितमाश्रीयते सा <b>व्यवहितकल्पना</b>, यथा च
प्रविश पिण्डिमिति प्रवेशनक्रिया सन्निहितायामप्ययोग्ययां पिण्डयामसम्भवन्ती
व्यवहितमपि योग्यं गृहादिकमपेक्षते । एवं पिण्डीमित्येतदपि कर्मपदं सन्निहितायामपि
प्रवेशनक्रियायामयोग्यायामसम्भवद् व्यवहितामपि योग्यां भक्षयेत्यादिकां
क्रियामपेक्षते । यथा च <b>मेघदूताद्य</b>श्‍लोके कश्चिद् यक्षः शापेनास्तंगमितमहिमा
रामगिर्याश्रमेषु वसतिं चक्र इति ।</p>
<p>(<b>१६. उपचारकल्पना</b>)</p>
<p>यत्रान्यधर्माः सति निमित्तेऽन्यत्रोपचर्यन्ते सा <b>उपचारकल्पना</b> । यथा
कालोऽतिक्रामति, मञ्चाः क्रोशन्ति । यथा वा—(वारा. ५.३४.६)</p>
<b><lg>
<l>कल्याणी बत गाथेयं लौकिकी प्रतिभाति माम् ।</l>
<l>एति जीवन्तमानन्दो नरं वर्षशतादपि ॥ ३७ ॥</l>
</lg></b>
<p>(<b>१७. तद्‌भावापत्तिः</b>)</p>
<p>विपर्ययादेरतस्मिंस्तदिति व्यपदेशस्तद्<b>भावापत्तिः</b> । यथा शुक्तिकायां रजतमिति,
मृगतृष्णिकायां जलमिति, रज्जावहिरिति । यथा च—</p>
<b><lg>
<l>चंद्रहिवपि वाविहि कूपि सरिपल्लति तल्लितलाइ ।</l>
<l>चंदहकच चकोडिआकेण हआसे माइ ॥ ३८ ॥</l>
</lg></b>
<lg>
<l>(चन्द्रवपुषि वाप्यां कूपे सरसि पल्वले तटाकिकायां तटाके ।</l>
<l>चन्द्रस्य कृतोऽग्निः केन हताशेन मातः ॥)</l>
</lg>
<p>(<b>१८. योग्यतापत्तिः</b>)</p>
<p>अधिकारित्वापादनं <b>योग्यतापत्तिः ।</b> यथा दर्भाणां स्थाने शरैः प्रस्तरितव्यम्,
<pb n="460"/>
'लोहितोष्णीषा ऋत्विजः प्रचरन्ति' इति । यथा च—(मेघ. ५६)</p>
<b><lg>
<l>शब्दायन्ते मधुरमनिलैः		कीचकाः	पूर्यमाणाः
संरक्ताभिस्त्रिपुरविजयो	गीयते	किन्नरीभिः ।</l>
<l>निर्ह्लादी ते मुरज इव चेत् कन्दरेषु ध्वनिः स्यात्
सङ्गीतार्थो ननु पशुपतेस्तत्र भावी समस्तः ॥ ३९ ॥</l>
</lg></b>
<p>(<b>१९. सम्बन्धाबाधनम्</b>)</p>
<p>विशेषश्रुत्या सामान्यश्रुतेरबाधः <b>सम्बन्धाबाधनम् ।</b> यथा ब्राह्मणा भुञ्जतां
माठरकौण्डिन्यौ परिवेविष्टामिति । यथा च—(कुसं.)</p>
<b><lg>
<l>यं सर्वशैलाः परिकल्प्य वत्सं मेरौ स्थिते दोग्धरि दोहदक्षे ।</l>
<l>मास्वन्ति रत्नानि महौषधीश्च पृथूपदिष्टां दुदुहुर्धरित्रीम् ॥ ४० ॥</l>
</lg></b>
<p>(<b>२०. विकल्पः</b>)</p>
<p>द्वयोस्तुल्यबलयोः पर्यायेण प्राप्‍तिर्विचारणा वा <b>विकल्पः</b> । यथा व्रीहिभिर्वा
यवैर्वा जुहुयात्, 'हन्ताहं पृथिवीमिमां नि दधानीह वेह वा' (ऋवे. १०.११९.९)
इति । यथा च <b>पर्यायप्राप्‍तौ</b>—(वेसं. २.३)</p>
<b><lg>
<l>गुप्‍त्या साक्षान्महानल्पः स्वयमन्येन वा कृतः ।</l>
<l>करोति	महतीं	प्रीतिमपकारोऽपकारिषु ॥ ४१ ॥</l>
</lg></b>
<p>यथा वा <b>विचारणायाम्</b>—(कुसं. ५.७८)</p>
<b><lg>
<l>विभूषणोद्‌भासि पिनद्धभोगि वा गजाजिनालम्बि दूकूलधारि वा ।</l>
<l>कपालि वा स्यादथवेन्दुशेखरं न विश्वमूर्तेरवधार्यते वपुः ॥ ४२ ॥</l>
</lg></b>
<p>(<b>२१. समुच्चयः</b>)</p>
<p>तुल्यबलानामविरोधिनां भिन्नप्रयोजनानामेकार्थपरतयोपादानं <b>समुच्चयः</b> । यथा
देवदत्तं भोजय, लवणेन सर्पिषा शाकेनेति । गुणादिसमुच्चयः पुनरभेदेन भेदेन च
दृश्‍यते । <b>अभेदेन</b> यथा—</p>
<b><lg>
<l>श्लाध्यान्वयेति	नयनोत्सवकारिणीति
निर्व्यूढसौहृदभरेति	गुणोज्ज्वलेति ।</l>
<l>एकैकमत्र	हि	वशीकरणं गरीयो
युष्माकमेवमियमित्यथ किं	ब्रवीमि ॥ ४३ ॥</l>
</lg></b>
<pb n="461"/>
<p><b>भेदेन</b> यथा—</p>
<b><lg>
<l>कुलममलिनं भद्रा मूर्तिर्मतिः श्रुतिशालिनी
भुजबलमलं स्फीता लक्ष्मीः प्रभुत्वप्रखण्डितम् ।</l>
</lg></b>
<b><lg>
<l>प्रकृतिसुभगा ह्येते भावा मदस्य च हेतवो
व्रजति पुरुषो यैरुन्मादं त एव तवाङ्कुशाः ॥ ४४ ॥</l>
</lg></b>
<p>(<b>२२. नियमः</b>)</p>
<p>अनेकप्राप्‍तावयोगान्ययोगव्यवच्छेदेनावधारणं <b>नियमः </b>। यथा शङ्खः पाण्डर एव, पार्थ
एव धनुर्धर इति । स च क्‍वचित् सार्वकालिकः क्‍वचिन्नियतकालः । यथा— (कुसं. ३.१९)</p>
<b><lg>
<l>अस्मिन् सुराणां विजयाभ्युपाये तवैव नामास्त्रगतिः कृती त्वम् ।</l>
<l>अप्यप्रसिद्धं यशसे हि पुंसामनन्यसाधारणमेव कर्म ॥४५॥</l>
</lg></b>
<p>यथा च— (कुसं. ५.६७)</p>
<b><lg>
<l>त्वमेव तावत् परिचिन्तय स्वयं कदाचिदेते यदि योगमर्हतः ।</l>
<l>वधूदुकूलं कलहंसलक्षणं गजाजिनं शोणितबिन्दुवर्षि च ॥ ४६ ॥</l>
</lg></b>
<p>(<b>२३. निषेधः</b>)</p>
<p>प्रसज्यप्रतिषेधः पर्युदासो वा <b>निषेधः ।</b> तयोर्यत्रासामर्थ्यं वाक्यभेदश्च स
<b>प्रसज्यप्रतिषेधः ।</b> यथा असूर्यंपश्या राजदाराः, अब्राह्मणको देशः, 'सुडनपुंसकस्य'
(१.१.४३) इति । यत्र सामर्थ्यमेकवाक्यता च स <b>पर्युदासः</b> । यथा अब्राह्मणः, अनेकः, अपचसि
त्वं वृषलेति । स चोभयरूपोऽपि प्रागभावादिभेदाद् भिद्यते । यथा—(रघु. १८.४३)</p>
<b><lg>
<l>पर्यन्तसञ्चारितचामरस्य कपोललोलोभयकाकपक्षात् ।</l>
<l>तस्याननादुच्चरितोऽपवादश्चस्खाल वेलास्वपि नार्णवानाम् ॥ ४७ ॥</l>
</lg></b>
<p>यथा च— (रघु. १८.४८)</p>
<b><lg>
<l>अनश्नुवानेन युगोपमानमलब्धमौर्वीकिणलाञ्छनेन ।</l>
<l>अस्पृष्टखड्गत्सरुणापि चासीद् रक्षावती तस्य भुजेन भूमिः ॥ ४८ ॥</l>
</lg></b>
<p>(<b>२४. प्रतिनिधिः</b>)</p>
<p>मुख्याभावे तदर्थकारिणः सदृशस्य प्रतिनिधानं <b>प्रतिनिधिः ।</b> यथा व्रीह्यभावे
नीवाराः, कुशाभावे काशाः प्रतिनिधीयन्त इति ।</p>
<p>ननु च क्रियासु सामर्थ्यमात्रेण प्राप्‍ता व्रीह्यादयः पुनः श्रुत्यादिभिर्नियम्यमाना
नीवारादीनां निवर्तका विज्ञायन्ते । तत्र यथैवान्यानि द्रव्याणि अयज्ञीयानि च
<pb n="462"/>
पलाण्ड्वादीनि सत्यप्यर्थित्वे 'दृष्टेऽपि सामर्थ्ये शास्त्रेणापर्युदस्तस्याधिकारो युक्त' इति
न्यायाद् वचनान्तराभावाच्च न प्रतिनिधीयन्ते; तथा नीवारादीनामपि व्रीह्यादिर्नियमैर्निषिद्ध—
त्वाद् वचनान्तराभावाच्च नास्त्येव प्रतिनिधिरिति किमिदं दूषणं प्रतिनिधिर्न प्राप्नोतीति ।</p>
<p>उच्यते — 'यजेतेति यागे द्रव्यत्वमेव यजतिक्रियारूपैकदेशभावादङ्गत्वेन
प्राप्‍तसन्निधानं, व्रीहित्वादयस्तु सामान्यविशेषाः सामर्थ्यप्राप्‍तसन्निधाना अपि
क्रियारूपेणानुपादानाद् द्रव्यत्ववदङ्गभावेन प्रतीयन्ते । तत्र व्रीहिशब्दो हि अधिकार्था—
ध्यावापायोपादीयमानो द्रव्यत्वसहचारिणो नीवारादीन्न बाधते । न हि तन्निवृत्तौ तस्य
व्यापारोऽस्ति, नाप्यभ्यनुज्ञायाम् । अतः शिष्टाचरितो लोकप्रसिद्धश्च प्रतिनिधिरस्त्येवेति ।</p>
<p>यदि तर्हि व्रीहिश्रुतिर्न नियमार्था, नीवारादीनां विकल्पः प्राप्नोति ।</p>
<p>नैवम्, असम्भवो नामायं नियमसदृशफलोऽन्य एव बाधविशेषः, यमसम्भवनियम
इत्यामनन्ति । तत्र व्रीहित्वमधिकं शब्देनाङ्गभावमापद्यते; अतोऽप्रतिषिद्धान्यपि श्रुत्या
नीवारत्वादीनि विरुद्धैकार्थ समवायित्वान्न सम्भवन्ति । सम्भवेऽपि काममविरोधात्
सामर्थ्यप्राप्‍तसन्निधानानि विना शब्दव्यापारेण समुच्चीयेरन्, न तु विकल्प्येरन् ।</p>
<p>तत्रैतत् स्यात् यथा द्रव्यत्वं नियतसन्निधानं क्रियापदार्थैकदेशभूतमेव क्रियाशब्देन
लक्ष्यते, तथा सर्वेऽपि व्रीहित्वादयो द्रव्यत्वसहचारिणो विशेषाः क्रियापदार्थैकदेशभूता
एव क्रियाशब्देन कस्मान्न लक्ष्यन्ते?</p>
<p>नैवम्, न हि सर्वेषां वस्तुत्वेन सतामर्थानां शब्दोऽभिधायको भवति ।
विवक्षानिबन्धनं हि वस्तुसतामप्यर्थानामभिधानं, विवक्षा च शब्दसामर्थ्यनिबन्धना; तत्र
यथैव द्रव्यत्वसहचारिणो नियतसन्निधाना अपि शुक्लादयो गुणाः सत्यपि
द्रव्यवदुपयोगे शब्दशक्त‍यनुरोधात् क्रियाशब्देनाङ्गत्वेन प्रत्याययितुमशक्यत्वाद—
विवक्षिताः, तथैव शब्दशक्त‍यनुरोधाद्व्रीहित्वादीनां द्रव्यत्वसहचारिणामुपयोगवतां
भेदानामङ्गत्वेनाविवक्षाया नियमाभावाच्छास्त्रेण (अ)पर्युदस्ते विशेषान्तरसहचारिणि
द्रव्यत्वे नित्यस्य कर्मणोऽङ्गमात्रासन्निधाने मा भूदप्रवृत्तिः, काम्यस्य वा सन्निहितेष्वङ्गेषु
प्रवृत्तस्य मा भूदङ्गभ्रेषे विच्छेद इति शास्त्रेणापर्युदस्तः प्रतिनिधिः प्रथमकल्पाभाव
उपादीयते । स तु पदार्थसद्‍भाव एव युज्यते । यस्य तु पुत्रीयतीतिवत् क्रियाविशेष एव
शक्तिद्रव्यसंसर्गभिन्न एको वाक्यार्थः, तस्य अविभक्तशब्दार्थत्वादभ्रेषेऽपि
तस्मिन्नर्थात्मन्यविकले निवृत्तेरङ्गान्तरप्रतिनिधानेऽपि पटीयतीतिवदविद्यमानोद्देशविभागं
क्रियान्तरं प्रतिनिहितं स्यात् । अप्रतिनिधेया च क्रियेति ।</p>
<pb n="463"/>
<p><b>ननु व्रीहित्वादयोऽप्यप्रतिनिधेया एव । यदाह—(वाप.जा. ७८)</b></p>
<b><lg>
<l>जातीनां च गुणानां च तुल्येऽङ्गत्वे क्रियां प्रति ।</l>
<l>गुणाः प्रतिनिधीयन्ते छागादीनां न जातयः ॥ ४९ ॥</l>
</lg></b>
<p>मैवं वोचः । कर्तापि नाम नाप्रतिनिधेयः, किं पुनरन्ये । तद्यथा—(रघु. १५.६१)</p>
<b><lg>
<l>श्लाघ्यस्त्यागोऽपि वैदेह्याः पत्युः प्राग्वंशवासिनः ।</l>
<l>अनन्यजानेरासीद् यत् सैव जाया हिरण्मयी ॥ ५० ॥</l>
</lg></b>
<p>यथा वा—(मवीच. १.१५)</p>
<b><lg>
<l>अयं च यजमानेन यक्ष्यमाणस्य मे गृहात् ।</l>
<l>प्रहितस्तेन वात्सल्यादनुजन्मा कुशध्वजः ॥ ५१ ॥</l>
</lg></b>
<p>क्रियायास्तु प्रतिनिधिर्नास्त्येव, यदि च स्याद् वाक्यान्तरमेव तत् स्यादिति ।</p>
<p>(<b>२५. ऊहः</b>)</p>
<p>प्रकृतौ समर्थानां मन्त्रवाक्यानां विकारेषु सामर्थ्याभावात् सर्वलोप
एकदेशानिवृत्तावपि क्रियायां मुख्यवृत्तिव्यतिक्रमेण वार्थान्तरोपादाने प्रसक्ते
शब्दान्तरस्यार्थान्तरवृत्तेः	समर्थस्योपादाने प्रकृतिरूपलिङ्गविभक्तिवचनान्तराणां
विमृश्योपादानम् <b>ऊहः ।</b> तद्यथा— 'आग्नेयमष्टाकपालं पुरोडाशं निर्वपेद्' इति प्रकृतियोगे
'अग्नये त्वा जुष्टं निर्वपामि' इत्यत्राग्निशब्दः समर्थो दृष्टः । स 'सौर्यं चरुं निर्वपेत्
ब्रह्मवर्चसकाम' इति विकृतियागे समर्थः; तत्र यदि तूष्णीमेवोपादानं क्रियेत, शब्दवती
प्रकृतिरशब्दो विकारः स्यात् । अथ देवता नैवोपादीयेत, प्रकृतौ देवतायाः श्रवणाद् द्वैगुण्यं
प्रसज्येत । तत्र द्रव्यदेवतात्यागो यागो न स्यात् ।</p>
<p>अथाग्निशब्द एवोपादीयेत, मुख्यार्थे वृत्तः सूर्यार्थं न प्रत्याययेत् ।</p>
<p>अथाप्यस्य गुणादर्थान्तरे सूर्ये मुख्यवृत्तिव्यतिक्रमेण प्रयोग आश्रीयेत्,
प्रकृतिविपरीता शब्दप्रवृत्तिराश्रिता स्यात् । स्याच्च विकृतिः कर्तव्या; तस्मादत्र
शब्दान्तरमेव तद्‍‌विभक्तिकमुपादीयते, 'सूर्याय त्वा जुष्टं निर्वपामि' इति । आश्रयभेदाच्च
लिङ्गवचनमूहः । तद्यथा— देवीरापः शुद्धा यूयं' 'देव आज्यं शुद्धं त्वम्' ।</p>
<p>विभक्त‍यन्तराणामपि—'आयुराशास्ते, 'ऊह आयुराशासाते आयुराशासत' इति ।
येषां तु प्रकृतावेव सामर्थ्यं नास्ति तद्यथा—'वायवः स्थ' इति, प्रकृतावेव बहुवचनेनैको
<pb n="464"/>
वत्सोऽभिधीयते, तेषामसामर्थ्याद् विकृतावूहो न भवति; तथैकस्मिन्नेव प्रकृतिपाशे
पाशानिति बहुवचनान्तः श्रूयते 'अदितिः पाशान् प्रमुमोक्तु' इति । वाजसनेयिनां त्वेकेषां
एकवचनान्तः पठ्यते, 'अदितिः पाशम्' इति, तेषामूहः प्राप्नोति यदि, एतन्नास्ति
अदितिरशनापाशेषु नोह इति । क्‍वचित् पुनरूहः प्राप्‍तोऽपि निषिध्यते ।</p>
<b><lg>
<l>अङ्गानि ज्ञातिनामानि उपमा इन्द्रियाणि च </l>
<l>एतान्यूहं न गच्छन्ति अध्रिगौ विषमं हि तत् ॥ ५२ ॥</l>
</lg></b>
<p>तत्राध्रिगोरन्यत्राङ्गानामनूहो यथा— 'यत्पशुर्मायुमकृतोरो वा पद्भिराहते, अग्निर्मा
तस्मादेनसो विश्वान्मुञ्चत्वंहसः' इत्यूहे यत्पशू मायुमकृषातामुरो वा पद्भिराहसातां,
यत्पशवो मायुमकृषतोरो वा पद्भिराहसत इति । ज्ञातिनाम्नामनूहो यथा —'अनु त्वा माता
मन्यतामनु पितानु भ्रातानु सखा सयूथ्य' इत्यूहे 'अनु वां माता मन्यतामनु वो माता
मन्यतामि'ति । उपमानामनूहो यथा 'कश्यपेवासां च्छिद्रे श्रेणी' 'श्येनमस्य वक्षः कृणुतात्'
इत्यूहे श्येनमनयोः वक्षः कृणुतात्, श्येनमेषां वक्षः कृणुतादिति । इन्द्रियाणामनूहो
यथा—'सूर्यं चक्षुर्गमयतात्, वातं प्राणमन्ववसृजतात्, अन्तरिक्षममुं दिशः श्रोत्रं पृथिवीं
शरीरम्', 'एकधास्य त्वचमाच्छ्यतात्', 'पुरा नाभ्या अपिशसो वपामुत्खिदतात्',
'अन्तरेवोष्माणं वारयतात्' इत्यूहे एकधानयोस्त्वचमाच्छ्यतात् एकधैषां
त्वचमाच्छ्यतादिति । तदिदमुक्तम्—(माघ. १४.२३)</p>
<b><lg>
<l>नाञ्जसा निगदितं विभक्तिभिर्व्यक्तिभिश्च निखिलाभिरागमे ।</l>
<l>तत्र कर्मणि विपर्यणीनमन् मन्त्रमूहकुशलाः प्रयोगिणः ॥ ५३ ॥</l>
</lg></b>
<p>ऊहश्च मन्त्रादन्यत्रापि भाषायां भवति । तद्यथा—(उराच. ४.२०)</p>
<b><lg>
<l>चूडाचुम्बितकङ्कपत्रमभितस्तूणीद्वयं		पृष्ठतो
भस्मस्तोकपवित्रलाञ्छनमुरो धत्ते त्वचं रौरवीम् ।</l>
<l>मौर्व्या मेखलया नियन्त्रितमधोवासश्च माञ्जिष्टकं
पाणौ कार्मुकमक्षसूत्रवलयं दण्डोऽपरः	पैप्पलः ॥ ५४ ॥</l>
</lg></b>
<p><b>इत्युत्तरचरिते</b> लवमेकमुद्दिश्य <b>भवभूति</b>र्जनकमेतच्छ्‌लोकं <b>पाठितवान्</b> । तमेव
पश्चाद् <b>वीरचरिते</b> धत्तस्त्वचं रौरवीमित्यूहयित्वा रामलक्ष्मणौ द्वावुद्दिश्य
कुशध्वजमपीपठत् । अत्राप्युरः पाणिवासः कार्मुकादीनामूहो न भवति, सम्बन्धिभेदेनैव
भेदसिद्धेः; भेदेन हि प्रतिपत्तव्येऽर्थे न यावदभेदेऽपि भवति तावन्न भिद्यते ।</p>
<pb n="465"/>
<p>(<b>२६. बाधः</b>)</p>
<p>अर्थित्वात् सामान्योपदेशाभेद सति प्रवृत्तिसम्भवे वचनादसमीवाच्चरितार्थत्वात्
फलाभावाद् विशेषे प्रत्यक्षश्रुतेः परिसङ्ख्यादिभ्यश्च दृष्टादृष्टार्थेषु कर्मसु तुल्यबलानां
विरोधिनामविरोधिनां वार्थानामप्राप्‍त्यनुमानं <b>बाधः ।</b> तद्यथा — अर्थित्वात् सामान्येन
प्रवृत्तस्य मांसभक्षणस्य वचनाद् बाधः अभक्ष्यो ग्राम्यकुक्कुट इति; तथा गुरुवद्
गुरुपुत्रे वर्तितव्यमिति सामान्योपदेशात् प्रवृत्तस्योच्छिष्टभोजनस्य अन्यत्रोच्छिष्ट—
भोजनादिति । एवम् 'अष्टाश्रिर्यूपो भवति' इति सामान्योपदेशात् प्रवृत्तमष्टाश्रित्वं
'चतुरश्रो वाजपेययूप' इति द्वयोरसम्भवात् तद्‍‌विरोधी बाध्यते । 'व्रीहीनवहन्ति' इति
सामान्योपदेशादर्थित्वाच्च प्रवृत्तं प्राकृतमवहननं नखनिर्भिन्नानां नखावपूतानां
चरुर्भवतीति विकृतौ नखैरेव अवघातप्रयोजनस्य कृतत्वाच्चरितार्थत्वेन अविरोध्यपि
बाध्यते । एवं 'शतकृष्णलश्चरुर्भवति' इति कृष्णलेषु फलाभावादेव नावघातः क्रियते ।
ब्राह्मणेभ्यो दधि दीयतामिति सामान्योपदेशात् कौण्डिन्येऽपि प्रसक्तं दधिदानमनिषिद्धं
सम्भाव्य चरितार्थं फलवदविरुद्धं च, तक्रं कौण्डिन्यायेति विशेषे प्रत्यक्षश्रुतेस्तक्रदानेन
बाध्यते । अर्थित्वात् पञ्चनखानामपञ्चनखानां च भक्षणं प्रसक्तं, भक्षणमविरुद्धमपि
'पञ्च पञ्चनखा भक्ष्या' इति परिसङ्ख्यया बाध्यते । आदिग्रहणाद् 'वामेनाक्ष्णैष पश्यति',
'काठिन्यमस्याः कुचयोः किमसद् यन्न रोचते', इत्यादिविशेषस्य वाचकमवगन्तव्यम् ।
भूयांश्च बाधस्य कविवाक्येष्वपि प्रयोगः । सोऽर्थित्वात् प्रवृत्तौ वचनतो यथा—</p>
<b><lg>
<l>मृत्यो! किं मर्तुमिच्छुर्भगवति! भवती न क्षमा, शक्र! चक्री
वार्यः, कार्यो न पूषन्नसदृशकलहो, नन्वयं कालकूटः ।१</l>
<l>इत्यादावेव देवान् दमयितुमनसः पान्तु वश्चन्द्रमौले—
स्त्रैलोक्याऽकाण्ड—चण्ड—प्रलय—कर—गर—ग्रास—गृघ्‍नोर्वचांसि ॥ ५५ ॥</l>
</lg></b>
<p>सामान्यश्रुतेः प्रतीतौ वचनतो यथा—</p>
<b><lg>
<l>पद्‍भ्यामूरुयुगं विभज्य भुजयोर्मध्यं निपीड्योरसा
पार्श्वेषु प्रसभं प्रहृत्य नखरैर्दन्तैर्विलूयाऽधरम् ।</l>
<l>सुप्‍तानप्यवबोध्य युष्मदहितान् भूयोऽपि भुङ्क्ते वने
किं कान्ता सुरतैषिणी? न हि न हि व्याघ्री करालानना ॥ ५६ ॥</l>
</lg></b>
<!-- NOTES pg=465!-->
१. अत्र राघवः — मृत्युः किं कर्तुमिच्छुर्भगवति भवती न क्षमा, शक्र चक्री
वार्याः(र्य) कार्यो न पूषन्नसदृशकलहो, नन्वयं कालकूटः ।
२. काठा = कठा, शतपथिका(?),	३. समाजेष्वनेक(?) x x x,
<pb n="466"/>
<p>(<b>२७. तन्त्रम्</b>)</p>
<p>यत्रार्थिनः सर्वे प्रयोजकाभेदेनावृत्त्या वा प्रतिपत्तव्यमर्थं सम्भवाल्लाघवा—
च्चैकमेव प्रयोजयन्ति, तत् <b>तन्त्रम् ।</b> तद्यथा— काठाध्ययनं शतपथिकायां२, शालायामेकं
प्रदीपं व्याकरणाध्यायिनः, समाजेष्वनेकचेतनम्(तेजनम्)३	वाद्यकर्मतूर्योपजीविनः ।
अभेदैकत्वसङ्ख्यां सङ्ख्यान्तरेषु तन्त्रिणीं मन्यन्ते यथा आस्यते भवद्‍भ्यां, आस्यते भवद्धिः ।
प्रश्‍ने तु बहुत्वसङ्ख्या पूर्वसंख्यां१ यथा— कति भवतः पुत्राः । नपुंसकं स्त्रीनपुंसयोः ।
यथा— किं जातमस्य । सामान्यविशेषसम्बन्धयोर्विभक्तिर्यथा — गोस्वामी व्रजतीति ।
द्वितीया कर्माख्यं सम्बन्धविशेषम—भिदधानाऽविशिष्ट—सम्बन्धिपदप्रयोगे तन्त्रेण नियते
सम्बन्धिनी प्रकृते वर्तमानं शेषसम्बन्धमुपगृह्‍णाति । यदि तु गवां स्वामी व्रजतीति षष्ठ्या
सम्बन्धमात्रमुच्येत निर्ज्ञाते स्वस्वामिभावे व्रजिक्रियाकर्तानियमेन प्रतीयेत तदा इष्यते ग्रामो
गन्तुम्, पक्त्वा (अत्र) ओदनो भुज्यत इति प्रधानक्रियाविषयाद् धातोरुत्पद्यमानः
प्रत्ययस्तन्त्रेण गुणक्रियाविषयामपि शक्तिमभ्यन्तरीकरोति । अनभिहिता वा गुणविषया
शक्तिः प्रधानानुरोधादभिहितवत् प्रकाशत इति ।</p>
<p>यच्चैकमेव <b>पदं, वाक्यं, प्रकरणं, प्रबन्धो</b> वा द्वयोरर्थयोः प्रयुज्यते तदपि तन्त्रम् ।
तत्र— <b>पदं</b> यथा— (काव्याद. २.३११)</p>
<b><lg>
<l>असावुदयमारूढः कान्तिमान् रक्तमण्डलः ।</l>
<l>राजा हरति लोकस्य हृदयं मृदुभिः करैः ॥ ५७ ॥</l>
</lg></b>
<p><b>वाक्यं</b> यथा—</p>
<b><lg>
<l>द्वारं खड्‌गिभिरावृतं	बहिरपि प्रक्लिन्नगण्डैर्गजै—
रन्तः कञ्चुकिभिः	स्फुरन्मणिधरैरध्यासिता भूमयः ।</l>
<l>आक्रान्तं महिषीभिरेव शयनं त्वद्‍‌विद्विषां मन्दिरे
राजन्! सैव चिरन्तनप्रणयिनी शून्येऽपि राज्यस्थितिः ॥ ५८ ॥</l>
</lg></b>
<p>कः पुनरस्य पूर्वस्माद् विशेषः?</p>
<p>उच्यते—पूर्वत्र राजेति पदमुभयार्थमुपात्तविषयावच्छिन्नमर्थद्वयेन सम्बध्यते । इह
तु 'त्वद्विद्विषां मन्दिरे राजन् सैव चिरन्तनप्रणयिनी शून्येऽपि राज्यस्थितिः', इत्येकार्थमेव
वाक्यं 'द्वारं खड्‌गिभिरावृतम्' इत्यादिवाक्यैरुपात्तेनार्थद्वयेन सम्बध्यत इति ।</p>
<!-- NOTES pg=466!-->
१. संख्यापूर्वे पूर्वे संख्ये
<pb n="467"/>
<p><b>प्रकरणं</b> यथा शिशुपालवधे— (माघ. १६.२)</p>
<b><lg>
<l>अभिधाय तथा तदप्रियं शिशुपालोऽनुशयं परं गतः ।</l>
<l>भवतोऽभिमनाः समीहते सरुषः कर्तुमुपेत्य माननाम् ॥ ५९ ॥</l>
</lg></b>
<p>इत्यादि दूतवचनं सन्ध्यर्थेन च विग्रहार्थेन च सङ्गच्छत इति ।
<b>प्रबन्धो</b> यथा—</p>
<b><lg>
<l>उदारमहिमा रामः प्रजानां हर्षवर्धनः ।</l>
<l>धर्मप्रभव इत्यासीत् ख्यातो भरतपूर्वजः ॥ ६० ॥</l>
</lg></b>
<p><b>रामायणमहाभारतयोर्दण्डिद्विसन्धान</b>मिति । एतेन बहुविषयमपि वाक्यादिकं
व्याख्यातम्; तद्यथा— (कुसं. २.१८)</p>
<b><lg>
<l>स्वागतं स्वानधीकारान् प्रभावैरवलम्ब्य वः ।</l>
<l>युगपद् युगबाहुभ्यः प्राप्‍तेभ्यः प्राज्यविक्रमाः ॥ ६१ ॥</l>
</lg></b>
<p>इत्यादि प्रकरणं भगवता चतुर्मुखेन चतुर्भिरपि मुखैर्युगपदुच्चारितं चतसृष्वपि
दिक्ष्ववस्थितैरिन्द्रादिभिः सम्बध्यमानं चरितार्थतामापादयति ।</p>
<p>(<b>२८. प्रसङ्गः</b>)</p>
<p>यत्र सम्भविना कार्येण द्वयोरर्थिनोः प्रयोजकत्वेन निर्ज्ञातसामर्थ्य—
योरन्यतरप्रयुक्तेनाप्यपरोऽपि सम्बध्यमानः कृतार्थत्वात् पृथक्प्रयोजकतां न प्रतिपद्यते
<b>तत्प्रासङ्गिकम् ।</b> तद्यथा अयमुपाध्यायोऽस्माभिरात्माध्यापनार्थमानीतः, त्वमप्यत्रैवाधीष्व;
एतेन धनवन्तः कान्तारेषु गृहीतानुयात्रिकाः प्रतिष्ठन्ते, तदेतैरेव कृतरक्षासंविधानो
गच्छ; अयं चतुष्पथे केनचिद् बलिप्रदीप उपहृतः, एतदुद्द्योतेनैव सन्तमसे
रथ्यामतिक्राम; अयं देवतार्थः प्रदीपः, अनेनैव व्याख्यानं चिन्तय; तथा 'वत्स
मकरन्द अनेनैव मालतीनैपथ्येनापवारितः प्रवर्तस्व परिणयायात्मानमात्मनः' इति ।
एवम् 'आम्राश्च सिक्ताः पितरश्च प्रीणिता' इति यच्चान्यदाचक्षाणोऽन्यदप्याचष्टे तदपि
प्रासङ्गिकम् । तद्यथा <b>कुमारसम्भवे</b> कामसंस्थानं कथयन् धनुश्शिक्षामुपदिशति—</p>
<b><lg>
<l>स दक्षिणापाङ्गनिविष्टमुष्टिं नतांसमाकुञ्चितसव्यपादम् ।</l>
<l>ददर्श चक्रीकृतचारुचापं प्रहर्तुमभ्युद्यतमात्मयोनिम् ॥</l></lg></b> (कुसं.३.७०)
<p>एवं भट्टिकाव्ये रामकथां वर्णयन् शब्दानुशासनमुदाहरति— (भका. ११.१८)</p>
<pb n="468"/>
<b><lg>
<l>भ्रेमुर्ववल्गुर्ननृतुर्जगर्जुर्जगुः समुत्पुप्लुविरे निषेदुः ।</l>
<l>आस्फोटयाञ्चक्रुरभिप्रणेमू रेजुर्ननन्दुर्विययुस्समीयुः ॥ ६३ ॥</l>
</lg></b>
<p>एवं <b>धर्माभ्युदयादौ</b> धर्मशास्त्रम्; <b>मुद्राराक्षसादा</b>वर्थशास्त्रम्; <b>मालतीमाधवादौ</b>
कामशास्त्रम्; <b>अन्तरात्मचरितादौ</b> मोक्षशास्त्रम्; <b>महाभारतादौ</b> धर्मार्थकाममोक्षशास्त्राणि
प्रासङ्गिकानीत्यलमतिप्रसङ्गेन ।</p>
<p>(<b>२९. आवृत्तिः</b>)</p>
<p>एकस्य कारकक्रियादेः पदार्थस्याभिन्नरूपस्यैव पर्यायेणानेकत्र वर्तनम् <b>आवृत्तिः ।</b>
तत्र यथैकं पात्रमसहभुजां भुजिक्रियायामधिकरणभावमावृत्त्या प्रतिपद्यते, एकं
वस्त्रमाभरणं वा रङ्गभूमिषु नटानामुपयोगाय कल्पते, एवं व्यायामाड्गमायुजीविना—
मभ्यासं प्रत्युपकरोति, यथा च सहस्रमृषय एकां कपिलामावृत्त्या दत्त्वा सर्वे
सहस्त्रदक्षिणा बभूवुः, तथैकं क्रियापदं कारकपदं वा प्रतिवाक्यमावर्तमानमाकाङ्क्षां
निराकरोति । तयोः —</p>
<p><b>क्रियापदावृत्ति</b>र्यथा—</p>
<b><lg>
<l>शशिना च निशा निशया च शशी शशिना निशया च यथा गगनम् ।</l>
<l>भवता च सभा सभया च भवान् भवता सभया च विभाति जगत् ॥</l>
</lg></b>
<p><b>कारकपदावृत्ति</b>र्यथा—</p>
<b><lg>
<l>सीतावेश्म यतो निरीक्ष्य हरते दृष्टिं झटित्याकुला—
मन्योन्यार्पितचञ्चुदत्तकबलैः	पारावतैर्दूयते ।</l>
<l>इन्दोर्दूरत एव नश्यति विशत्यन्तर्गृहं दुःखितः
प्रच्छाद्याननमञ्चलेन रजनीष्वस्तत्रपं रोदिति ॥ ६५ ॥</l>
</lg></b>
<p>(<b>३०. भेदः</b>)</p>
<p>यत्र अभेदेनाप्युपात्तोऽर्थः शब्दो वा स्वरूपसामर्थ्यादिभिरनेकत्वमापद्यते स भेदः ।</p>
<p>तत्र <b>अर्थभेदो</b> यथा— ब्राह्मणेभ्यः पाद्यमाचमनीयं भोजनं च दीयतामित्यभेदेनापि
श्रुतानि पाद्याचमनभोजनानि स्वरूपसामर्थ्याद् भेदेन व्यवतिष्ठन्ते । यथा 'पितॄणां राजतं
पात्रं देवानां तु हिरण्मयम्' इत्यभेदेनापि उपादाने भिन्नान्येव पात्राणि ब्राह्मणानां
सहभुजां भुजिक्रियायामधिकरणभावं प्रतिपद्यन्ते । गृहस्थान् पत्‍न्य आर्यावर्ते
सम्भोगसम्पादनाय भेदेनैवोपासत इति । अथ कविप्रयोगेषु <b>क्रियाभेदे</b> यथा—</p>
<b><lg>
<l>लवङ्गमालाकलितावतंसास्ते नालिकेरान्तरपः पिबन्तः ।</l>
<l>आस्वादितार्द्रक्रमुकाः समुद्रादभ्यागतस्य प्रतिपत्तिमापुः ॥ ६६ ॥</l></lg></b>(माघ.३.८१)
<pb n="469"/>
<p><b>कारकभेदो</b> यथा—(माघ. १०.३९)</p>
<b><lg>
<l>स्पर्शभाजि विशदच्छविचारौ कल्पिते मृगदृशां सुरताय ।</l>
<l>सन्नतिं दधति पेतुरजस्त्रं दृष्टयः प्रियतमे शयने च ॥ ६७ ॥</l>
</lg></b>
<p>अथ <b>शब्दभेदः</b> । स द्विधा— वाक्यभेदः पदभेदश्च ।</p>
<p>तयो<b>र्वाक्यभेदः</b> प्राकृतो वैकृतश्च । <b>प्राकृतो</b> यथा पश्य मृगो धावति, अयं दण्डो
हरानेन फलानि इति । अत्र प्रथमोदाहरणे पश्येत्येकं वाक्यं मृगो धावतीति द्वितीयम्,
द्वितीये अयं दण्ड इत्येकं, हरानेन फलानीति च द्वितीयम्, प्रकृतिस्थ एव सन्दर्भे
पृथक् क्रियते । अन्यथैकवाक्यतायां पश्येति क्रियायाः कर्मपदाभावादप्रयोगार्हता,
हरेत्यस्याश्च 'तिङ्ङतिङः' इति निघातः प्राप्नोति । कविप्रयोगेष्वपि चैतद् दृश्यते,
तद्यथा— (कुसं. ८.६४)</p>
<b><lg>
<l>पश्य पार्वति! पयोदपङ्क्तिभिर्व्यस्तपङ्कमिव जातमेकतः ।</l>
<l>खं हृतातपजलं विवस्वता भाति किंञ्चिदिव शेषवत् सरः ॥ ६८ ॥</l>
</lg></b>
<p><b>वैकृतस्तु</b> लोके शास्त्रे वेदे च । यथा— 'ऋताषाडृतधामाग्निर्गन्धर्वस्तस्यौष—
धयोऽप्सरस ऊर्जो नाम स इदं ब्रह्म क्षत्रं पातु ता इदं ब्रह्म क्षत्रं पान्तु तस्मै स्वाहा
ताभ्यः स्वाहा (तै.सं. ३.४.७)। अत्रैकमेव ताद् वाक्यं, ऋताषाडृतधामाग्निर्गन्धर्वस्स
इदं ब्रह्म क्षत्रं पातु तस्मै स्वाहा, तस्याप्सरस ऊर्जो नाम ता इदं ब्रह्म क्षत्रं पान्तु
ताभ्यः स्वाहा । अत्र लिङ्गविभक्तिविपरिणामाद् <b>वैकृतत्वं शास्त्रे</b> यथा—(मभा. पस्पशा)</p>
<b><lg>
<l>यस्तु प्रयुङ्क्ते कुशलो विशेषे शब्दान् यथावद् व्यवहारकाले ।</l>
<l>सोऽनन्तमाप्नोति जयं परत्र वाग्योगविद् दुष्यति चापशब्दैः ॥ ६९ ॥</l>
</lg></b>
<p>अत्र वाग्योगविदितिपर्यन्तमेकं वाक्यं, दुष्यति चापशब्दैरिति द्वितीयम् ।</p>
<p>किं वाग्योगविदेव दुष्यति ?</p>
<p>नैवम्, अवाग्योगविदित्यस्य वैकृतत्वाद् वाक्यविशेषः क्रियते ।</p>
<p>किं कारणम् ?</p>
<p>यो वाग्योगवित् स नापशब्दं करोति, यदाह ज्ञानं तस्य शरणमिति (मभा. पस्प.)।</p>
<p>नन्ववाग्योगविदोऽप्यज्ञानं शरणं यदा ह्यसौ जानन्नपशब्दं प्रयुङ्क्ते तदा दुष्टः
स्यात्, न पुनरजानन्नेवम् ।</p>
<p>नाज्ञानमत्यन्ताय शरणं भवितुमर्हति । यो हि अजानन् ब्राह्मणं हन्यात् सोऽपि
मन्ये पतितः स्यादिति ।</p>
<pb n="470"/>
<p>अथ लोके वैकृतो वाक्यभेदः प्राकृतश्च पदभेदः । यथा—</p>
<b><lg>
<l>जं तुज्झ सई जाआ असईओ जं च सुहअ अम्हे वि ।</l>
<l>ता किं फुट्टउ पिल्लं/बीअं तुज्ज समाणो जुआ णत्थि ॥ ७० ॥</l>
</lg></b>
<lg>
<l>(यत्तव सती जाया असत्यो यच्च सुभग वयमपि ।</l>
<l>तत् कि स्फुटतु बिल्वं/बीजं तव समानो युवा नास्ति ॥)</l>
</lg>
<b><lg>
<l>जायन्ते च म्रियन्ते च मद्विधाः क्षुद्रजन्तवः ।</l>
<l>परार्थबद्धकक्ष्याणां	त्वादृशामुद्भवः	कुतः ॥ ७१ ॥</l></lg></b> (नागा. ४.१५)
<p>अत्राद्योदाहरणे तत्किं स्फुटतु बिल्वमित्येतत्पर्यन्तमेकं वाक्यम् । तत्र
बिल्वस्फुटनेनात्र रहस्यभेदोऽभिमतः, यथा बिल्वमस्फुटितमन्तः पक्‍वमपक्‍वं मधुर—
ममधुरं सुरभि न सुरभीति वा न ज्ञायते, एवं यत् तव जाया सती वयमसत्य
इत्येतद् रहस्यमभिन्नं न ज्ञायते ।</p>
<p>स किं रहस्यभेदो भवतु?</p>
<p>भवत्वित्युक्ते द्वितीयं वाक्यं तव समानो युवा नास्ति । यदि ह्यस्माकमपि
त्वत्तुल्यो भर्ता भवेत् त्वज्जायेव वयमप्यसत्यो न स्यामेति । द्वितीयोदाहरणे तु
'क्षुद्रजन्तव' इत्येतत् पदं भिद्यते क्षुद्रेति जन्तव इति च । अन्यथा हि राज्ञा
लुप्‍तशासनग्रामः स्यादग्रजन्मनः, तं प्रत्येतद् वचो न भवतीति ॥</p>
<p>(<b>३१. सामान्यातिदेशः, ३२. विशेषातिदेशः</b>)</p>
<p>अन्यधर्माणामन्यत्र प्रापण<b>मतिदेशः</b> । द्विधा— <b>सामान्यातिदेशो विशेषातिदेशश्च ।</b>
तयोर्यत्र अन्यत्र रूढसम्बद्धा धर्माः प्रसिद्धेरनुमेयभेदसम्भवैः सम्बन्धिभिर्व्यपदिष्टा
निर्ज्ञातभेदेष्वर्थेषु प्राप्यन्ते स <b>सामान्यातिदेशः</b>। यथा— ब्राह्मणवदस्मिन् क्षत्रिये
वर्तितव्यमिति । तत्र यावन्तमर्थं ब्राह्मणशब्दो न व्यभिचरति तावत्यर्थे यानि
प्रसिद्धसम्बन्धानि कार्याण्यग्रभोजनादीनि तान्यत्यन्तमलब्धब्राह्मणव्यपदेशे क्षत्रिये—
ऽतिदिश्यन्ते । तत्र सामान्यब्राह्मणशब्दो न व्यभिचरित, माठरत्वादींस्तु व्यभिचरति ।
न हि कठे माठरत्वमस्ति । सन्निहितेष्वपि च निर्ज्ञातेषु वा विशेषेषु कश्चिदेवार्थात्मा
केनचिच्छब्देन संस्प्रष्टुं शक्यते, विशिष्टभागाभिनिवेशीनि हि रूपविशेषयुक्तान्य—
भिधानानि इति । सामान्येन च ब्राह्मणशब्दस्य प्रत्यक्षोऽभिसम्बन्धः, आनुमानिकस्तु
विशेषैः । माठरवदस्मिन् कठे वर्तितव्यमित्ययमपि सामान्यातिदेश एव । न ह्यत्रापि
माठरस्याभिरूप्यादयो विशेषा आश्रीयन्ते । एवं विशिष्टवदस्मिन् वर्तितव्यमित्यत्रापि
<pb n="471"/>
यद्‍‌विशिष्टेषु विशिष्टत्वं तदाश्रीयते । सोऽपि सामान्यातिदेशो, न विशेषातिदेशः ।</p>
<p>तदाह—</p> <b><lg><l>सामान्यमात्रं शब्दार्थो विशेषा व्यभिचारिणः ।</l>
<l>सामर्थ्यमन्तरेणातो	विशेषो	नातिदिश्‍यते ॥ ७२ ॥</l></lg></b> (वाप.)
<p>यत्र तु सामर्थ्याद् विशेषधर्माणामन्यत्र प्रापणं स <b>विशेषातिदेशः</b> । तद्यथा—
ब्राह्मणवदस्मिन् ब्राह्मणे वर्तितव्यमिति । तत्र हि सामान्यकार्यप्रतिपत्तिर्ब्राह्मणादेव सिद्धा;
यैनैव हेतुनोपमाने कार्यविशेषसिद्धिरविशिष्टोऽसौ हेतुऽरुपमेयेऽपि । तस्माद्
विशिष्टब्राह्मणविषयाणि कार्याण्यतिदिश्‍यन्ते । ये च ब्राह्मणेषु ब्राह्मणवदेव वर्तन्ते तान्
प्रति अयमेवंभूतोऽतिदेशो विज्ञायते । येषां तु बुद्धिसम्भेदात् प्रमादाद् वा
प्रवृत्तिसङ्करस्तेषु नियम एव क्रियते । तथा च ब्राह्मणमर्हति वृत्तमिति 'तदर्हम्'
(५.१.११७) इति सूत्रेणाचार्येणायमेवार्थो भेदेन निदर्शनायान्यथैव प्रक्रान्तः । स च
तद्धितेषु वत्यर्थप्रस्तावे निर्णीतः पुरस्तादिति ?</p>
<p>अथ यत्र ब्राह्मणवदस्मिन् क्षत्रिये वर्तितव्यमित्यतिदेशः, किं तेन क्षत्रियेण तद्वति
ग्रामे अब्राह्मणको ग्राम इति व्यपदेशः क्रियते ?</p>
<p>नेत्याह, व्यपदेशमात्रमपि कार्यमतिदेशस्येति ।</p>
<p>अथ तद्वदेव ब्रह्महत्यादिप्रायश्चित्तं कर्तव्यं,</p>
<p>नेत्याह; यावति हि विषये तस्यातिदेष्टरि सिद्धं तावत्तत्रानुषज्यते; न
ह्यस्मादतिदेशाद् ब्राह्मण्युपयमनप्रतिपत्तिर्भवति ।</p>
<p>एवंप्रकारेषु ह्यतिदेशस्यातिदेष्टुः न कामचारः, स्मृत्यधीनत्वात् । यदि तु
स्मृतिरेवंभूता स्यात् तदपि तदानुष्ठीयेत, यदा/था क्षत्रियवैश्‍यौ सवनगतौ हत्वा
ब्रह्महत्याप्रायश्चित्तं कुर्यादिति ।</p>
<p>किं पुनरयमतिदेशो वत्यादिमन्तरेणापि भवति ?</p>
<p>बाढम् । यथा अब्रह्मदत्तेऽप्येष ब्रह्मदत्त इति । तत्र भूतानां वा ब्रह्मदत्तविषयाणां
क्रियागुणानामब्रह्मदत्ते समारोपाद् भाविनां वा रूढसम्बन्धानामिव बुद्ध‍यादिभिः
संबन्धात् तन्निमित्तमुपामानोपमेयलक्षणं सम्बन्धमभ्यन्तरीकृत्योपचारेण ब्रह्मदत्तशब्दः
प्रयुज्यते ।</p>
<p>ननु च उशीनरवन् मद्रेषु यवा इति नात्र अन्यधर्माणामन्यत्रारोपणं
(मभा. १.१.५७), अपि तु यवा एव मद्रेषु सन्ति न सन्तीति वा गम्यते । तथा हि—
यद्युशीनरेषु तन्निष्पत्तिः निर्ज्ञाता तदा सन्तीति गम्यते । अथानिष्पत्तिस्तदा न सन्तीति
गम्यते ।</p>
<pb n="472"/>
<p>नैवम् । अत्राप्यन्यधर्माणामेवान्यत्र प्रापणं यावेवोशीनरयवानां भावाभावौ प्रसिद्धौ
तावेव मद्रयवेष्वतिदिश्‍येते ।</p>
<p>कथं पुनरमभिन्नरूपो वतिः क्‍वचित् प्रकृत्यर्थधर्मानन्यत्रातिदिशति क्‍वचित्
सम्बन्धिधर्मान् ?</p>
<p>उच्यते यत्र 'तेन तुल्यं क्रिया चेद्वतिः' तत्र प्रकृत्यर्थधर्मान्; यत्र तु 'तत्र
तस्येव' तत्राधेयसम्बन्धिधर्मानिति ।</p>
<p>तदेवमुपमानेषु प्रसिद्धा धर्माः उपमेयेष्वारोप्यन्त इत्यतिदेशार्थः । प्रसिद्धिश्च
क्‍वचिल्लोकापेक्षया, क्‍वचित्प्रयोक्त्रपेक्षया, क्‍वचित्प्रत्यक्षादिप्रमाणापेक्षयेति । तत्र
<b>लोकपेक्षया</b> यथा—</p>
<b><lg>
<l>जोण्हाए व्व मिअंकं कित्तीएँ सुअरिसं पहाए व्व रइं ।</l>
<l>सेलं महाणई व सिरीअ		चिरणिग्गआइ वि अमुच्‍चंतं ॥ ७३ ॥</l>
</lg></b>
<lg>
<l>(ज्योत्स्‍ययेव मृगाङ्कं कीर्त्त्येव सुपुरुषं प्रभयेव रविम् ।</l>
<l>शैलं महानद्येव श्रिया	चिरनिर्गतयाप्यमुच्यमानम् ॥)</l>
</lg>
<p>यथा वा— (माघ. १४.१६)</p>
<b><lg>
<l>यस्तवेह सवने न भूपतिः कर्म कर्मकरवत् करिष्यति ।</l>
<l>तस्य नेष्यति वपुः कबन्धतां बन्धुरेष जगतां सुदर्शनः ॥ ७४ ॥</l>
</lg></b>
<p>प्रयोक्त्रपेक्षया यथा—</p>
<b><lg>
<l>अहमिव शून्यमरण्यं वयमिव तनुतां गतानि तोयानि ।</l>
<l>अस्माकमिवोच्छ्‌वासा	दिवसा	दीर्घाश्च	तप्‍ताश्च ॥ ७५ ॥</l>
</lg></b>
<p>प्रत्यक्षादिप्रमाणापेक्षया यथा—(अम.श. १६०)</p>
<b><lg>
<l>दृष्टे लोचनवन्मनाङ् मुकुलितं पार्श्वस्थिते वक्त्रव—
न्‍न्यग्भूतं बहिरासितं पुलकवत् स्पर्शं समातन्वति ।</l>
<l>नीवीबन्धवदागतं	शिथिलतां	सम्भाषमाणे ततो
मानेनापसृतं	ह्रियेव	सुदृशः पादस्पृशि प्रेयसि ॥ ७६ ॥</l>
</lg></b>
<p>(<b>३३. अधिकारः</b>)</p>
<p>क्रियासु योग्यत्वम् <b>अधिकारः</b> ।</p>
<p>कः पुनर्यौग्यः ?</p>
<p>अर्थी समर्थः शास्त्रेणापर्युदस्त इति । तथा अर्थित्वमधिकारकाणम्; परं हि
<pb n="473"/>
पुरुषार्थं मोक्षमाचक्षते, तस्मादप्यनर्थी जुगुप्सते प्रमाद्यति च । तद्यथा—</p>
<b><lg>
<l>अपि बृन्दावने शून्ये सृगालत्वं परीप्सति ।</l>
<l>न तु निर्विषयं मोक्षं कदाचिदपि गौतमः ॥ ७७ ॥</l>
</lg></b>
<p>सत्यपि चार्थित्वे सामर्थ्यमधिकारकारणं, समुत्पन्नायामतिशयेन दिदृक्षायाम्
असमर्थत्वेन अन्धा रूपदर्शने नाधिक्रियन्ते । अर्थिनः खल्वपि क्‍वचित् समर्थाश्च कर्मसु
शास्त्रेण पर्युदासात् क्षुद्रशूद्राः क्षोत्रियादयः त्रय्यादिषु नाधिक्रियन्ते । अदृष्टार्थविषये
हि सामर्थ्यासामर्थ्ये शास्त्रादेव समधिगम्येते । तस्मात् प्रधानमधिकारकारणं
शास्त्रोपदेशमाचक्षते । तत्रोदाहरण्— (म.वी.च. १.३१)</p>
<b><lg>
<l>साधारण्यान्निरातङ्कः कन्यामन्योऽपि याचते ।</l>
<l>किं पुनर्जगतां	जेता प्रपौत्रः परमेष्ठिनः ॥ ७८ ॥</l>
</lg></b>
<p>यथा च—(माघ. १.३८)</p>
<b><lg>
<l>उपप्लुतं	पातुमदो	मदोद्धतैस्त्वमेव	विश्वम्भर ! विश्वमीशिषे ।</l>
<l>ऋते रवेः क्षालयितुं क्षमेत कः क्षपातमस्काण्डमलीमसं नभः ॥ ७९ ॥</l>
</lg></b>
<p>(<b>३४. अध्याहारः</b>)</p>
<p>वाक्यस्य न्यूनतायामाकाङ्क्षानिवृत्तये विशिष्टक्रियाकारकपदादेरुपादानम्
<b>अध्याहारः</b> । यथा द्वारं द्वारमित्युक्ते संव्रियतामपाव्रियतां वेत्यध्याह्रियते; तथा
वर्षत्युदेतीत्युक्ते देवः सूर्य इति । यथा च—</p>
<b><lg>
<l>यश्च निम्बं	परशुना	यश्चैनं	मधुसर्पिषा ।</l>
<l>यश्चैनं गन्धमाल्याभ्यां सर्वस्य कटुरेव सः ॥ ८० ॥</l></lg></b> इति ।
<p>यथा वा—</p>
<b><lg>
<l>यो न ददाति न यजते न जयति न जुहोति नात्ति नाधीते ।</l>
<l>न धिनोति	नाधितिष्ठति	न चकास्ति न शास्ति किं तेन ॥ ८१ ॥</l>
</lg></b>
<p>(<b>३५. विपरिणामः</b>)</p>
<p>लिङ्गविभक्तिवचनादेरन्यथोपात्तस्यार्थान्तरानुरोधादपुनरुच्‍चारितस्यैवान्यथाभि—
सम्बन्धो <b>विपरिणामः</b> । तेषु <b>लिङ्गविपरिणामो</b> यथा— (मामा. १.३०)</p>
<b><lg>
<l>मा मूमुहत् खलु भवन्तमनन्यजन्मा
मा ते मलीमसविकारघना मतिर्भूत् ।</l>
<pb n="474"/>
<l>इत्यादि नन्विह निरर्थकमेव यस्मिन्
कामश्च जृम्भितगुणो नवयौवनं च ॥</l>
</lg></b>
<p>विभक्तिविपरिणामो यथा—(किराता. १.१)</p>
<b><lg>
<l>श्रियः कुरूणामधिपस्य पालिनीं प्रजासु वृत्तिं यमयुङ्क्त वेदितुम् ।</l>
<l>स वर्णिलिङ्गी विदितस्समाययौ युधिष्ठिरं द्वैतवने	वनेचरः ॥ ८३ ॥</l>
</lg></b>
<p>वचनविपरिणामो यथा—(म.वी.च. १.४५)</p>
<b><lg>
<l>सर्वप्राणप्रवणमघवन्मुक्तमाहत्य	वक्ष—
स्तत्सङ्घट्टाद् विघटितबृहत्खण्डमुच्‍चण्डरोचिः ।</l>
<l>एवं वेगात् कुलिशमकरोद् व्योम विद्युत्सहस्त्रै—
र्भर्तुर्वज्रज्वलनकपिशास्ते	च	रोषाट्टहासाः ॥ ८४ ॥</l>
</lg></b>
<p>(<b>३६. वाक्यशेषः</b>)</p>
<p>सर्ववाक्यानां विधिनिषेधपर्यवसायित्वात् साक्षादश्रुतावपि तदुपकल्पनं
<b>वाक्यशेषः</b> । तद्यथा — आर्यनिवासोऽयं देश इत्युक्ते इहैव स्थातव्यं, मध्याह्नो वर्तत
इत्युक्ते इहैव भोक्तव्यं, सचोरः, पन्था इत्युक्ते न गन्तव्यं, ग्राहाः सरित्यस्यामित्युक्ते
न स्‍नातव्यमिति वाक्यशेषो भवति । यथा च— (उराच. ३.२६)</p>
<b><lg>
<l>त्वं जीवितं त्वमसि मे हृदयं द्वितीयं
त्वं	कौमुदी	नयनयोरमृतं	त्वमङ्गे ।</l>
<l>इत्यादिभिः प्रियशतैरनुरुध्य मुग्धां
तामेव	शान्तमथवा	किमतः	परेण ॥ ८५ ॥</l>
</lg></b>
<p>यथा वा— (बा.रा. २.४१)</p>
<b><lg>
<l>वन्द्यः पितेव स	भवान्नलकूबरस्य
रम्भा स्‍नुषा धनपतेरिव सा तवापि ।</l>
<l>यत्त्वन्यदत्र हृदयान्न तदेति कण्ठं
दोषास्तथापि यदि तत्स्मृत एष रुद्र ॥ ८६ ॥</l>
</lg></b>
<p>कः पुनरध्याहारवाक्यशेषयोर्विशेषः ?</p>
<p>शब्दाकाङ्क्षानिवर्तकोऽध्याहारः, अर्थाकाङ्क्षानिवर्तको वाक्यशेष इति ।</p>
<p>यद्येवमनन्तरश्लोकयोरध्याहारोदाहरणताप्रसङ्गः । तथा हि — तामेव त्वं तथाग्‍नौ
विशुद्धामाहितगर्भामनागसं विस्त्रब्धां च धर्मपत्नीमत्याक्षीरिति प्रथमश्लोको,
<pb n="475"/>
कामयमानायामपि च स्‍नुषायां अकामतोऽपि यत्प्रधर्षणं तन्महापातकेषु प्रकृष्यते,
किमङ्ग ! पुनरकामयमानायाः शपन्त्याः क्रोशन्त्याश्च हठेनेति द्वितीयश्लोके
वाक्यस्यैवापरिपूर्णभावेनाकाङ्गितमध्याह्रियते ।</p>
<p>तन्न; 'शान्तमथा किमतः परेण', 'यत्त्वन्यदत्र हृदयान्न तदेति कण्ठम्', इत्यनेन
शब्दाकाङ्क्षाया निवर्तितत्वात् ।</p>
<p>अर्थाकाङ्क्षा तु विद्यते । तत्र तु यथोक्त एव वाकर्यशेषो भवति अथैव
प्रत्युक्षानुमानोपमानशब्दैरनुपलभ्यमानः किंप्रमाणविषयः स्यात् ?</p>
<p>अध्याहारवच्छुतार्थापत्तिप्रमेय इति ।</p>
<p>ननु श्रुतार्थापत्तिर्नाम वाक्यैकदेशविषयं वाक्यशेषविषयं वा किंचित्
प्रमाणमस्ति ?</p>
<p>अस्तु वा, तथापि तत्प्रवर्तमानमर्थानुपपत्त्या प्रपत्स्यति । अर्थानुपपत्तिश्चाऽ—
र्थान्तरमन्तरेण नोपशाम्यतीति तदेव कल्पनीयं भवति ।</p>
<p>अथ शब्दस्यानुपपत्त्या शब्द एव कल्प्यते ?</p>
<p>तन्न, श्रोत्रप्रत्यक्षसमधिगतस्य स्वरूपेणानुपपत्तेरभावादर्थानुपपत्तिनिबन्धनमेवानु—
पपद्यमानत्वम्, तच्‍चार्थकल्पन एवोपपद्यते ।</p>
<p>न चैतद् वाच्यम्, कल्प्यमानस्यार्थस्यावैदिकत्वं प्राप्‍नोति । श्रूयमाणस्यैव हि
शब्दस्यायमिषोरिव दीर्घदीर्घो व्यापारः । अविरतव्यापार एव हि शब्दे सा प्रतीतिरुदयते;
तद्‍व्यापारविरतौ नोदेति, तदुत्पादकारणानुपलब्धेः । लोकश्च वृद्धव्यवहारतः शब्दार्थेषु
व्युत्पद्यमानस्तथाभूतवाक्यव्यवहारिणो वृद्धान् पश्‍यन् वाक्यस्यैव तादृशि वाक्यार्थे
सामर्थ्यमवधारयति । वाक्यार्थश्चेह विधिनिषेधादिरूप आख्याताद्यर्थः । तदनुवर्तीनि तु
पदानि तस्मिन्नैमित्तिके निमित्तानि भवन्ति । नैमित्तिकानुकूलतया च
क्‍वचिदश्रूयमाणान्यपि तानि विश्वजिदादौ स्वर्गकामादिपदवन्निमित्तभावेनाद्रियन्ते,
क्‍वचिच्छ्रूयमाणान्यप्यननुकूलतया 'यस्योभयं हविरार्तिमार्च्छेद्' इत्यादिवत् परिह्रियन्ते ।
क्‍वचिदन्यथास्थितानि 'प्रयोजशेषेण हवींष्यभिघारयति' इतिवद् विध्यनुरोधात्
प्रयोजशेषं हवींष्यभिधारयेदित्यन्यथावस्थाप्यते । तस्माद् यथा प्रथमावगतघनाकार—
वाक्यार्थानुसारेण सतामसतां वा पदार्थानां निमित्तभावव्यवस्था तथैवाश्रूयमाणतथा—
विधैकदेशादपि वाक्यात् तदर्थावगतिर्भविष्यतीति किं श्रुतार्थापत्त्या ?</p>
<p>एवं च न वाक्यशेषाध्याहारसोपानव्यवहितस्यार्थस्य शाब्दत्वम्, अपि तु
साक्षादेव भवति ।</p>
<pb n="476"/>
<p>नन्वेवमश्रूयमाणेषु निमित्तेषु कुतस्तदर्थमवगच्छामः ? अनवगच्छन्तश्च कीदृशं
नैमित्तिकमवकल्पयामः ?</p>
<p>उच्यते—'श्रुतेष्वपि पदेषु तेषां निमित्तभावो न स्वमहिम्‍नाऽवकल्पते ।</p>
<p>किं तर्हि ?</p>
<p>नैमित्तिकानुसारेण । स चाश्रुतेष्वपि भविष्यति । तथा हि— न यजौ करणविभक्तिः
श्रूयते, न स्वर्गे कर्मविभक्तिः, अथ चार्थः प्रतीयते । एवं 'विश्वजिता यजेत' इति
नैमित्तिकबलादेव स्वर्गकामादिपदाध्याहारार्थमुक्तश्लोकयोश्च यथोपन्य— स्तवाक्यशेषार्थं
प्रत्येष्याम इति ।</p>
<p>अत्र समाधीयते, यत्तावदुक्तमर्थानुपपत्त्यार्थान्तरमेव कल्पनीयमिति, तत्र
नार्थमात्रस्यानुपपत्तिः ।</p>
<p>किं तर्हि ? शब्दार्थस्य ।</p>
<p>स च शब्दकल्पनापूर्वकार्थप्रतिपत्तिव्यतिरेकेण नोपपन्‍नो भवति । यच्‍चोक्तं न
स्वरूपेण शब्दस्य काचिदनुपपत्तिरिति, सत्यं तत् । किं तु सार्थद्वारिकापि शब्दानुपपत्तिर्न
शब्दान्तरकल्पनां विनोपशाम्यति । न ह्योदनं प्रत्यक्षेणापि प्रतियतः पचतीत्युक्ते
कर्मपदापेक्षा न भवति ।</p>
<p>यच्‍चोक्तं कल्प्यमानस्यार्थस्यावैदिकत्वं मा भूदिति श्रूयमाणस्यैव
शब्दस्यायमिषोरिव दीर्घदीर्घो व्यापार इति, तदपि न सम्यक्, तस्य
तथाविधार्थप्रत्यायनासामर्थ्यात् । स हि तमर्थं प्रत्याययन्नभिधाशक्त्या वा प्रत्याययेत्
तात्पर्यशक्त्या वा ?</p>
<p>न तावदभिधाशक्त‍या, तस्याः पदार्थप्रतिपादनमात्र एवोपक्षीणत्वात् ।</p>
<p>नापि तात्पर्यशक्त्या । तात्पर्यशक्तिर्हि प्रतीयमानार्थविषया तत्रैव प्रकाशते, यत्र
वाक्यवाक्यार्थयोः परिपूर्णत्वं भवति; यथा 'विषं भुङ्क्ष्व, मा चास्य गृहे भुक्था'
इति । अत्र तु परिपूर्णे वाक्ये नार्थः परिपूर्ण इति तात्पर्यशक्तेरवकाशः । न हि तां
तथाविधां त्वमत्याक्षीरित्यादिपदप्रयोगं विना वाक्यार्थस्य परिपूर्णत्वं भवति,
तस्मादवश्यमेवार्थस्य शाब्दत्वसिद्धयेऽध्याहारवाक्यशेषादिशब्दकल्पना अभ्युपेया ।
तस्यां च सत्यां तत एवार्थसिद्धेः किमर्थकल्पनयेति ।</p>
<p>न च श्रूयमाणस्यैव शब्दस्यायमर्थ इति शक्यमभिधातुम्, तस्य ह्यनुपपद्यमान
एवार्थो, न पुनरुपपादकः । किंच पदार्थानामेव वाक्यार्थत्वात्, कल्प्यमान—
वाक्यार्थगतपदार्थाभिधायिनां पदानां सत्त्वमभिधातव्यम् । न च श्रूयमाणे वाक्ये तानि
<pb n="477"/>
तथाभूतानि सन्ति । अपि चायमेवंविधो बोधस्तिरश्चामनुपजायमानत्वान्नाशब्दज्ञस्य
भवति । तदस्य सविकल्पकज्ञानात् पूर्वकालभाविना शब्दविज्ञानेन भाव्यम् ।</p>
<p>न चेहार्थापत्तेः शब्दविषयत्वं न अभ्युपेयते । न चेहार्थापत्तिव्यतिरेकेण
सविकल्पकप्रत्यक्षादिप्रमाणवच्छब्दसहचरितार्थदर्शनादिनिमित्तकं स्मृत्याद्युपायान्तरं
शब्दावगतावस्ति । तस्मादर्थापत्त्या पूर्वं शब्द एव प्रत्येतव्यः । तस्मिंश्च प्रतिपन्ने तत
एवार्थावगमोऽपि भविष्यतीति न तात्पर्यतः श्रूयमाण एव शब्दः परिक्लेशनीयः ।
यदि च श्रुतार्थापत्तेः शब्दविषयत्वं नाभ्युपेयते तद् 'उपदेशे यथोपदेश कार्यमतिदेशे
तु यथाकार्यमुपदेश (न्या.म.) इति न्यायादतिदेशागताग्न्यादिपदार्थानुपपत्तौ 'अग्‍नये
त्वा जुष्टं निर्वपामि' इत्यादिवाक्येषु सूर्यायेत्यादिपदानामूहो न स्यात् ।
तस्मादवश्यमेव अध्याहारवाक्यशेषादिसिद्धये श्रुतार्थापत्तिरभ्युपगन्तव्येति ।</p>
<p>(<b>३७. अवधिः</b>)</p>
<p>अस्यैतावतः शब्दस्यायमर्थोऽस्मिन्नर्थे चायमेतावाञ्छब्द इति बुद्धिनिबन्धनम्
<b>अवधिः</b> । तद्यथा— काले नदन्ति नागाः, श्वेतो धावति, अलम्बुसानां याता इति । यदा
पदानामवधिः तदा समये शब्दायन्ते फणिनः, शुक्लो धावति, अलम्बुसानां गन्तेत्यर्थः
प्रतीयते । यदा तु 'कालेन दन्तिना अगाः', 'श्वा इतः धावति', 'अलं बुसानां याता'
इति, तदा 'कृष्णेन करिणा गतवानसि', 'कौलेयकोऽत्र वेगेन सरति', 'समर्थो
बुसानां गन्ता' इत्यर्थान्तरप्रतीतिः । तमिममलङ्कारेषु तद्विदः शब्दश्लेषमामनन्ति; यथा—</p>
<b><lg>
<l>येन	ध्वस्तमनोभवेन	बलिजित्कायः पुरास्त्रीकृतो
यो गङ्गां च दधेऽन्धकक्षयकरो यो बर्हिपत्रप्रियः ।</l>
<l>यस्याहुश्शशिमच्छिरो हर इति स्तुत्यं च नामामराः
सोऽव्यादिष्टभुजङ्गहारवलयस्त्वां	सर्वदोमाधवः ॥ ८७ ॥</l>
</lg></b>
<p>(<b>३८. अपोद्धारः</b>)</p>
<p>पदार्थसमवायिनोऽर्थविशेषस्य शब्दान्तरेण पृथक्करणम् <b>अपोद्धारः</b> ।
यथा—'वायव्यं श्वेतमालभेत, वायुर्वै क्षेपिष्ठा देवता' इति । एवं च वृत्तिच्छन्नस्य
सर्वनाम्‍नानुसन्धानं भवति । तद्यथा— (कुसं. ७.१९)</p>
<b><lg>
<l>पत्युः शिरश्चन्द्रकलामनेन स्पृशेति सख्या परिहासपूर्वम् ।</l>
<l>सा रञ्जयित्वा चरणौ कृताशीर्माल्येन तां निर्वचनं जघान ॥ ८८ ॥</l>
</lg></b>
<p>अत्रानेनेति सर्वनाम्‍ना रञ्जयित्वेति श्रुतौ समवेतश्चरणरागः पृथगपोद्‍ध्रियते ।</p>
<pb n="478"/>
<p>(<b>३९. अनिर्ज्ञातप्रश्‍नः</b>)</p>
<p>प्रसिद्धपदार्थावधारणेऽप्रसिद्धपदार्थपर्यनुयोगः <b>अनिर्ज्ञातप्रश्‍नः</b> । यथा वनात् पिक
आनीयतां, जीर्णवरासी वृषलाय दीयतामित्युक्ते कोऽयं पिको नाम यो वनादानेयः,
का वा वरासी या वृषलाय दातव्येति । एतेन प्रसिद्धाभिधानार्थावधारणे
अप्रसिद्धाभिधानार्थपर्यनुयोगो व्याख्यातः । यथा— (शाकु. ५.१३)</p>
<b><lg>
<l>कास्विदवकुण्ठनवती नातिपरिस्फुटशरीरलावण्या ।</l>
<l>मध्ये तपोधनानां	किसलयमिव पाण्डुपत्राणाम् ॥ ८९ ॥</l>
</lg></b>
<p>(<b>४०. क्रियान्तरव्युदासः</b>)</p>
<p>सामर्थ्यार्थित्वादेः क्‍वचिदयोग्यता <b>क्रियान्तरव्युदासः</b>, यथोच्यते—'क्‍वचित्
कश्चित् प्रगल्भते', 'न सर्वः सर्वं जानाति'; 'किमपि कस्मैचिद्रोचते', 'भिन्नरुचिर्हि
लोक' (रघु. ६.३०) इति । यथा च—(शाकु. ५.२८)</p>
<b><lg>
<l>कुमुदान्येव शशाङ्कः सविता बोधयति पङ्कजान्येव ।</l>
<l>वशिनां हि परपरिग्रहसम्पर्कपराङ्मुखी वृत्तिः ॥ ९० ॥</l>
</lg></b>
<p>(<b>४१. लिङ्गाद् भेदः</b>)</p>
<p>शब्दान्तरोपलब्धवस्तुसामर्थ्यात् सामान्याक्षिप्‍तस्य विशेषेऽवस्थापनं <b>लिङ्गाद्
भेदः</b> । यथा 'अक्ताः शर्करा उपदधाति, तेजो वै घृतम्' इति शर्कराणां घृताक्तत्वं
प्रतीयते । यथा च—</p>
<b><lg>
<l>न त्वं पुत्र ! पितुर्बिभेषि न च मे किंचिद् विधत्से वचः
क्‍वेदं बालविरुद्धसाहसमिति	व्याहृत्य	सावेगया ।</l>
<l>उत्तीर्णस्य	जयन्ति दान्तभुजगस्याश्लिष्य मात्रा हरे—
र्निर्धूताश्चलकाकपक्षशिखरव्यासङ्गिनोऽम्भःकणाः	॥ ९१ ॥</l>
</lg></b>
<p>अत्र दान्तभुजगस्येत्यम्भः कणा इति च लिङ्गाद् यमुनाह्रदादुत्तीर्णस्येति विशेषो गम्यते ।</p>
<p>(<b>४२. लिङ्गादिभेदः</b>)</p>
<p>लिङ्गमर्थः प्रकरणमौचित्यं देशः काल इति <b>लिङ्गादयः</b> । तेभ्यः सामान्यशब्दानां
विशेषाध्यवसायो <b>लिङ्गादिभेदः</b> । स</p>
<p><b>लिङ्गाद्</b> यथा— धेनुरानीयतां सवत्सा सबर्करा सकिशोरेति, गौरजा बडबा
च प्रतीयते ।</p>
<pb n="479"/>
<p><b>अर्थाद्</b> यथा— अञ्जलिना सूर्यमुपतिष्ठते, अञ्जलिना पयः पिबति, अञ्जलिना
लाजान् जुहोतीति अर्थानुरोधात् तथातथा पाणिसन्निवेशः प्रतीयते ।</p>
<p><b>प्रकरणा</b>द्यथा— सैन्धवमानय, गोपालकमानयेत्युक्ते भोजने लवणं, प्रयाणेऽश्वः,
अध्यापने पुत्रः, पाशुपाल्ये तु गोपविशेषः प्रतीयते ।</p>
<p><b>औचित्याद्</b> यथा— करभोरूः शिखरदशना पुण्डरीकमुखी इति; उपमेयौचित्यात्
करभादिशब्दैर्धनुष्कोटिकुन्दकुट्मल—कमलानि प्रतीयन्ते, नोष्ट्राचलाग्रच्छत्राणि ।</p>
<p><b>देशतो</b> यथा— हरिररण्ये, हरिर्द्वारकायां, हरिरमरावत्यामिति सिंहविष्णुवासवाः
प्रतीयन्ते ।</p>
<p><b>कालतो</b> यथा— 'दिवा हस्तोऽयमित्युक्ते पाणिः प्रतीयते, न नक्षत्रम्, रात्रौ पतङ्ग
इत्युक्ते शलभो, न सूर्यः, त्रेतायामर्जुन इत्युक्ते कार्तवीर्यो न कौन्तेय इति ।</p>
<p>अस्य चोपलक्षणत्वात् साहचर्यादिभिरपि पदार्थावच्छेदो भवति । तद्यथा—</p>
<b><lg>
<l>लक्ष्मणानुगतो भाति शशी राम इवापरः ।</l>
<l>कौसल्येव बिभर्ति द्यौरभिषेकोज्ज्वलां श्रियम् ॥ ९२ ॥</l>
</lg></b>
<p>यथा च—(काव्याद. १.६)</p>
<b><lg>
<l>गौर्गौः कामदुघा सम्यक्प्रयुक्ता स्मर्यते बुधैः ।</l>
<l>दुष्प्रयुक्ता	 पुनर्गोत्वं प्रयोक्तुः सैव शंसति ॥ ९३ ॥</l>
</lg></b>
<p>(<b>४३. शब्दान्तरादिभेदः)</b></p>
<p>शब्दान्तरमभ्यासः सङ्ख्या संज्ञा गुणः प्रकरणमिति शब्दान्तरादयः; तेभ्यः
क्रियादीनामनेकत्वं <b>शब्दान्तरादिभेदः</b> । तेषु <b>शब्दान्तरात् क्रियाभेदो</b> यथा—</p>
<b><lg>
<l>आरोहत्यवनीरुहः प्रविशति श्वभ्रं नगः स्पर्धते
खं व्यालेढि विवेष्टते क्षितितले कुञ्जोदरे लीयते ।</l>
<l>अन्तर्भ्राम्यति कोटरस्य	विसरत्यालम्बते वीरुधः
किं तद् यन्न करोति मारुतवशं यातः कृशानुर्वने ॥ ९४ ॥</l>
</lg></b>
<p><b>अभ्यासात् क्रियाभेदो</b> यथा—(गा.स. ९०२)</p>
<b><lg>
<l>जाणिमि कआवराहं जाणिमि अलिआइ भणइ सअलाइं ।</l>
<l>अणुणेंते	उण 	जाणे	कआवराहं	व	अप्पाणं ॥ ९५ ॥</l>
</lg></b>
<lg>
<l>(जानामि कृतापराधं जानामि अलीकानि भणति सकलानि ।</l>
<l>अनुनयति	पुनर्जाने	कृतापराधमिवात्मानम् ॥)</l></lg> इति ।
<pb n="480"/>
<p><b>सङ्ख्याया द्रव्यभेदो यथा—</b></p>
<b><lg>
<l>त्रयोऽग्‍नयस्‍त्रयो वेदास्‍त्रयो देवास्‍त्रयो गुणाः ।</l>
<l>त्रयो दण्डिप्रबन्धाश्च त्रिषु लोकेषु पूजिताः ॥ ९६ ॥</l>
</lg></b>
<p><b>संज्ञातो द्रव्यभेदो</b> यथा—(म.वी.च. १.२०)</p>
<b><lg>
<l>लाङ्गलोल्लिख्यमानाया यज्ञभूमेः समुद्गता ।</l>
<l>सीतेयमूर्मिलेयं तु	द्वितीया जनकात्मजा ॥ ९७ ॥</l>
</lg></b>
<p><b>गुणाद् द्रव्यभेदो</b> यथा—</p>
<b><lg>
<l>इन्द्रनीलनिभः पृष्ठे क्रोडे कुमुदपाण्डरः ।</l>
<l>गङ्गायमुनयोरेष	सारङ्गस्सङ्गमोपमः ॥ ९८ ॥</l>
</lg></b>
<p><b>प्रकरणात् क्रियाविशेषभेदो</b> यथा—(रघु. १२.४५)</p>
<b><lg>
<l>एको दाशरथिः कामं यातुधानाः सहस्त्रशः ।</l>
<l>ते तु यावन्त एवाजौ तावद्धा ददृशे स तैः ॥ ९९ ॥</l>
</lg></b>
<p>(<b>४४. शक्त्यादिभेदः</b>)</p>
<p>शक्तिः शक्तिव्यापारः क्रियाफलं क्रियासम्बन्धिनः सहचारिण इति शक्त्यादयः ।
तेषां वास्तव औपाधिको वा भेदेनावभासः <b>शक्त्यादिभेदः ।</b> तत्र</p>
<p><b>वास्तवः शक्तिभेदो</b> यथा— अग्‍निः काष्ठानि दहति, ओदनं पचति, पदार्थान्
प्रकाशयति, सर्पिरग्‍निं दीपयति, पित्तं शमयति, शरीरमाप्याययतीति ।</p>
<p><b>वास्तवः शक्तिव्यापरो</b> यथा— आभ्यां लब्धम्; आभ्यां क्रीतम्, आभ्यां
पक्‍वः, आभ्यां दत्तमित्यत्राभ्यामित्यस्य लब्धादिपदसन्निधेरपादानकरणकर्तृसम्प्रदान—
विषयोऽभिधाव्यापारो भिद्यते । एवं पयः पयो जरयति (मभा. १.२.६४) इति
कर्तृकर्मविशेषविषयः, गावौ गावौ श्रयेते इति स एव <b>द्वित्वावच्छिन्नः</b>, पयः(यांसि)
पयोऽन्वेषयति इति <b>बहुत्वैकत्वावच्छिन्नः</b> । एवं <b>कार्माधिकरणादिविषयोऽपि</b> कुण्डे
कुण्डे निधेहीत्यादिरवगन्तव्य इति ।</p>
<p><b>वास्तवः क्रियाफलभेदो</b> यथा— एकस्मिन्नेव यागे यजमानस्य धर्मः,
ऋत्विजामर्थः, अन्नभुजां कामः, पशूनां मोक्षः; एकस्मिन्नपि सङ्ग्रामे भृत्यानां
धर्मः, राज्ञामर्थः, क्रव्यादां कामः, अभिमुखहतानां मोक्ष इति ।</p>
<p><b>औपाधिकः क्रियाभेदो</b> यथा— उष्ट्रासिका आस्यन्ते, हतशायिकाश्शय्यन्ते,
रैपोषं पुष्यति, समूलकाषं कषति; यथा च भवेदपि भवेत् स्यादपि स्यादिति ।</p>
<pb n="481"/>
<p><b>औपाधिकः सम्बन्धिभेदो</b> यथा—सम्पन्नो यवो यवनेषु, शुष्कस्तुरुष्केषु,
विनष्टः सुराष्ट्रेषु; परुत् भवान् पटुरासीत् पटुतर ऐषमः, अन्य एवासि सम्पन्न इति ।</p>
<p>यथा च—(रघु. ६.५)</p>
<b><lg>
<l>तासु श्रिया राजपरम्परासु प्रभाविशेषोदयदुर्निरीक्षः ।</l>
<l>सहस्रधात्मा व्यरुचद् विभक्तः पयोमुचां पङ्‌क्तिषु विद्युतेव ॥ १०० ॥</l>
</lg></b>
<p>औपाधिकः <b>सहचारिभेदो</b> यथा—</p>
<b><lg>
<l>मगधेषु स्तनौ पीनौ कलिङ्गेष्वक्षिणी शुभे ।</l>
<l>बाहू प्रलम्बावङ्गेषु वङ्गेषु चरणौ दृढौ ॥ १०१ ॥</l>
</lg></b>
<p>यथा च—(माघ. ३.१४)</p>
<b><lg>
<l>दैत्याधिपप्राणमुषां नखानामुपेयुषां भूषणतां क्षतेन ।</l>
<l>प्रकाशकार्कश्यगुणौ दधानाः स्तनौ तरुण्यः परिवव्रुरेनम् ॥ १०२ ॥</l>
</lg></b>
<p>(<b>४५. श्रुत्यादिविनियोगः</b>)</p>
<p>श्रुतिः लिङ्गं वाक्यं प्रकरणं स्थानं समाख्येति श्रुत्यादयः । तैः
प्रधानाङ्गत्वापादनं <b>श्रुत्यादिविनियोगः</b> । स</p>
<p><b>श्रुतितो</b> यथा— पशुना रुद्रं यजते; अत्र पशुनेति तृतीयाश्रुत्या रुद्रयागे
पशोरङ्गभावः प्रतिपाद्यते ।</p>
<p><b>लिङ्गतो</b> यथा— 'बर्हिर्देवसदनं दामि' इति; अत्र दामीति लवनलिङ्गादनेन
मन्त्रेण बहींषि लुनीयादिति प्रतीयते ।</p>
<p><b>वाक्यतो</b> यथा— श्वेतं छागमालभेत; अत्रैकवाक्योपादानाच्छ्‌वेतगुणस्य
छागावच्छेदकत्वेन क्रियाङ्गभावो अव गम्यते ।</p>
<p><b>प्रकरणतो</b> यथा— समिधो यजति, तनूनपातं यजति, इडो यजति,
बर्हिर्यजति, स्वाहाकारं यजति, इति प्रयाजानां दर्शपूर्णमासप्रकरणे
पठितानां तदङ्गत्वमवगम्यते ।</p>
<p><b>स्थानतो</b> यथा— मार्जनाघमर्षणोपस्थानजपहोमादिस्थानेषु पठितानां मन्त्राणां
तत्रैवाङ्गभावो भवति ।</p>
<p><b>समाख्यातो</b> यथा— हौत्रं कर्म, आध्वर्यवं कर्म, औद्गात्रं कर्मेत्यन्वर्थसंज्ञा—
बलाद्धौत्रादीनामेव तेष्वङ्गभावो भवति ।</p>
<pb n="482"/>
<p><b>श्रुत्यादयश्च</b> क्‍वचित्समस्ताः क्‍वचिद्व‍यस्ता एव विनियोजयन्ति ।</p>
<p><b>समस्ता</b> यथा—(रघु. ६.६३)</p>
<b><lg>
<l>अनेन कल्याणि! करे गृहीते महाकुलीनेन महीव गुर्वी ।</l>
<l>रत्‍नानुविद्धार्णवमेखलाया दिशः सपत्‍नी भव दक्षिणस्याः ॥ १०३ ॥</l>
</lg></b>
<p><b>व्यस्ता</b> यथा—(किराता ३.४८)</p>
<b><lg>
<l>स क्षत्रियस्त्राणसहः क्षताद् यस्तत् कार्मुकं कर्मसु यस्य शक्तिः ।</l>
<l>वहन् द्वयीमप्यफलेऽर्थजाते करोत्यसत्कारहतामिवोक्तिम् ॥ १०४ ॥</l>
</lg></b>
<p>(<b>४६. श्रुत्यादिबलाबलम्</b>)</p>
<p>'श्रुतिलिङ्गवाक्यप्रकरणस्थानसमाख्यानां समवाये पारदौबैल्यमर्थविप्रकर्षाद्' (पू.
मी. ३.३.१४) इति <b>श्रुत्यादिबलाबलं</b> तदप्यखण्डवाक्यार्थपक्षे असमर्थितमेव भवति ।
यतः— (वाप. २.७२)</p>
<b><lg>
<l>अखण्डमेव वाक्यं चेदविभक्तार्थमिष्यते ।</l>
<l>तत् सर्वं श्रुतिभूतत्वान्न श्रुत्यैव विरोत्स्यते ॥ १०५ ॥</l>
</lg></b>
<p>न च श्रुतिर्लिङ्गवाक्यादि न विरुणद्धि । तत्र श्रुत्या लिङ्गविरोधो यथा—'ऐन्द्रया
गार्हपत्यमुपतिष्ठते' (मै.सं. ३.२४); ऐन्द्रया ऋचा इन्द्रप्रकाशनसामर्थ्यलक्षणा—
ल्लिङ्गादिन्द्रोपस्थानविनियोगो गार्हपत्यमिति द्वितीयाश्रुत्या बाध्यते; तेनैन्द्रयाप्येतया
गार्हपत्यस्यैवोपस्थानं भवति । श्रुत्या वाक्यविरोधो यथा—'पयसा भुङ्क्तां देवदत्तः
शृतेन ।' अत्र विशेषणविशेष्यभावेन वाक्यप्रापितस्य पयोविषयस्य
श्रपणस्यासम्भवेऽपि श्रुतिप्रापितं पयस उपसेचनत्वं न निवर्तते । न चोपसेचनत्वेन
यदप्रसिद्धमुदकादिकं, तेन शृतेन श्रपणस्यानुग्रहो भवत्विति युज्यते ।
श्रुतिवाक्यार्थविकल्पसम्भवे श्रुत्यर्थ एव क्रियते, न वाक्यार्थः, अर्थविप्रकर्षात् । ननु
च शृतेनेत्यपि तृतीयान्तमेव । तत्र यथा 'अरुणयैकहायन्या पिङाक्ष्या सोमं क्रीणाति'
इत्यारुण्यादयः स्वाश्रयमवच्छिन्दन्तः श्रुत्या क्रयेण सम्बध्यन्ते, तथा श्रपणमपि
श्रुत्यैव भोजनेन सम्भन्त्स्यत इति ।</p>
<p>विषम उपन्यासः । तत्र हि 'अरुणयैकहायन्या पिङ्गाक्ष्या' इति
प्रशस्तगवीविषयाणि विशेषणान्येव श्रूयन्ते, न विशेष्यं शाबलेयादि । ततश्च यैरेवा—
साधारणविशेषणैररुणादिभिर्नीलग्रीवत्रिलोचनार्धनारीश्वरादिभिरिव महेश्वरादि विशेष्यं
शाबलेयादि यदवगम्यते, नैव तेषां बाधो भवति । तदग्रहे तस्याग्रहणात् । नापि
<pb n="483"/>
विकल्पः, समुदितानामेवावच्छेदनिमित्तत्वात् । इह तूभयं श्रूयते, विशेष्यं विशेषणं
च, पयसेति विशेष्यं, शृतेनेति विशेषणम् । विशेषणविशेष्ययोश्च विकल्पसम्भवे
विशेष्यमेवोपादीयते, न विशेषणमिति मृषैवोपालब्धाः स्मः ।</p>
<p>अपि च द्विविध इहानुष्ठेयः शब्दार्थः दृष्टविषयोऽदृष्टविषयश्च । तत्रादृष्टविषये
यथोक्ताकरणेन मा भूद् विफल इति निवापाञ्जलिप्रदानवदन्यूनाधिक एव अनुष्ठीयते ।
दृष्टविषये पुनरदृष्टनियमाभावेन शक्यते शक्तिरुल्लङघयितुम् । तत्र नायं नियमो यदुत
शृतेनैव पयसा भोक्तव्यं, न चाशृतेन पयसा भुजिक्रिया न निर्वर्तते । न च निर्वृत्ता
फलं न निर्वर्तयति । तस्माद् अशृतमपि पय एवोपादीयते, न तु शृतमप्युदकादीति ॥</p>
<p>ननु च लिङ्गेनापि श्रुतिबाधो दृश्यते । तद्यथा— <b>पच्यतां पिष्यतामवहन्यता—
मतिथिरायात</b> इति । अत्र हि पाकपेषणावघाताः श्रुत्यातिथिविषयतयोपस्थापिता
लिङ्गेन पाकपेषणावघातार्हव्रीह्यादिविषयतयोपस्थाप्यन्ते ।</p>
<p>अत्रापि ब्रूमः—कामं पुनरिहातिथिविषयां श्रुतिमायुष्मान् मन्यते
पच्यतामतिथिरायात इति । तत्र यदि पूर्वाम्, उत्तरस्या विषयो वक्तव्यः । अथोत्तराम्,
कथमाद्याः पाकादयोऽतिथिविषया इति?</p>
<p>किं ब्रवीषि? अतिथिविशेषणानुकारित्वेनैकवाक्यभ्रान्तिकारिणा आयात इति
पदेन विप्रलब्धोऽसि ।</p>
<p>कियदिदं ते, यतोऽद्यापि श्रुत्यर्थमपि ना(व)बुध्यसे । श्रुतिर्हि नामानेकपदनिबन्धन
एव शब्दविषयो विध्यादिरर्थः । स च स्वार्थसिद्धये कर्मकरणकर्त्र—
धिकरणादिकं यदाक्षिपति स सर्वः श्रुत्यर्थो भवति । तद्यथा अवहन्यतामित्युक्ते व्रीह्यादि,
'सोमं क्रीणाति' इत्युक्‍ते गवादि, वर्षतीत्युक्ते देवादि, सूर्य उदेतीत्युक्ते प्राच्यादि ।
तच्च द्रव्यमेव न गुणः । स त्वर्थसामर्थ्यात् सन्निहितोऽपि श्रुतिपदानाक्षिप्‍तः
श्रुतारुणादिशब्दसन्निधाने व्यापारवान् प्रतीयत इति यत्‍नान्तरप्रापितत्वाच्छुत्यर्थविलक्षणो
वाक्यार्थविषयता क्रियाङ्गभावमनुभवति ।</p>
<p>तदुक्तम् — (वाप. २.७३, ७४)</p>
<b><lg>
<l>सामर्थ्यप्रापितं यच्च व्यक्त्यर्थमनुषज्यते ।</l>
<l>श्रुतिरेवानुषङ्गे सा बाधिका लिङ्गवाक्ययोः ॥ १०६ ॥</l>
</lg></b>
<b><lg>
<l>अनाक्षिप्‍तोऽरुणादिर्यः सन्निधानेन गम्यते ।</l>
<l>स यत्‍नप्रापितो वाक्ये श्रुतिधर्मविलक्षणः ॥ १०७ ॥</l></lg></b> इति ।
<pb n="484"/>
<p>एतेन लिङ्गाद्यनुपात्तयापि श्रुत्या लिङ्गादिबाधो व्याख्यातः ।</p>
<p>तद्यथा—(कुसं. ५.६४)</p>
<b><lg>
<l>यथाश्रुतं वेदविदां वर! त्वया जनोऽयमुच्चैःपदलङ्घनोत्सुकः ।</l>
<l>तपः किलेदं तदवाप्‍तिसाधनं मनोरथानामगतिर्न विद्यते ॥ १०८ ॥</l>
</lg></b>
<p><b>यथा वा—(कुसं. ५.८२)</b></p>
<b><lg>
<l>अलं विवादेन यथाश्रुतस्त्वया तथाविधस्तावदशेषमस्तु सः ।</l>
<l>ममात्र भावैकरसं मनः स्थितं न कामवृत्तिर्वचनीयमीक्षते ॥ १०९ ॥</l>
</lg></b>
<p>(<b>४७. श्रुत्यादिक्रमः</b>)</p>
<p>श्रुत्यर्थपाठस्थानमुख्यप्रवृत्त्यादिभिः पदार्थानां यागादिकर्मसु परिपाट्‍यावस्थापनं
<b>श्रुत्यादिक्रमः</b> । तत्र—</p>
<p><b>श्रुतिक्रमो</b> यथा— 'अध्वर्युर्गृहपतिं दीक्षयित्वा ब्रह्माणं दीक्षयति' ।</p>
<p><b>अर्थक्रमो</b> यथा— 'अग्‍निहोत्रं जुहोति, यवागूं पचति' ।</p>
<p><b>पाठक्रमो</b> यथा— 'धर्मार्थकामानां समवाये पूर्वः पूर्वो गरीयान्' (कामसू. १.२) ।</p>
<p><b>स्थानक्रमो</b> यथा— 'भूर्भुवःस्वर्लोकाँस्तर्पयति' ।</p>
<p><b>मुख्यक्रमो</b> यथा— 'देवानृषीन् मनुष्यानर्चयति' ।</p>
<p><b>प्रवृत्तिक्रमो</b> यथा— 'प्राग्वदनोऽघमर्षणादीनि जपति' ।</p>
<p>(<b>४८. क्रमसम्भेदः</b>)</p>
<p>एषामन्योन्यसङ्करः <b>क्रमसम्भेदः</b>। तत्र—
<b>श्रौतार्थक्रमसङ्करो</b> यथा—</p>
<b><lg>
<l>प्रथममरुणच्छायस्तावत्ततः कनकप्रभ—</l>
<l>स्तदनु विरहोत्ताम्यत्तन्वीकपोलतलद्युतिः ।</l>
<l>प्रभवति पुनर्ध्वान्तध्वंसक्षमः क्षणदामुखे</l>
<l>सरसबिसिनीकन्दच्छेदच्छविर्मृगलाञ्छनः ॥ ११० ॥</l>
</lg></b>
<p><b>स्थानार्थसङ्करो</b> यथा— (कुसं. ५.६४)</p>
<b><lg>
<l>स्थिताः क्षणं पक्ष्मसु ताडिताधराः पयोधरोत्सङ्गनिपातचूर्णिताः ।</l>
<l>वलीषु तस्याः स्खलिताः प्रपेदिरे चिरेण नाभिं प्रथमोदबिन्दवः॥ १११ ॥</l>
</lg></b>
<p><b>पाठस्थानसङ्करो</b> यथा—</p>
<b><lg>
<l>हृत्कण्ठवक्त्रश्रोत्रेषु कस्य नावस्थितं तव ।</l>
<l>श्रीखण्डहारकर्पूरदन्तपत्रप्रभं यशः ॥ ११२ ॥</l>
</lg></b>
<pb n="485"/>
<p><b>श्रौतार्थप्रावर्तिक</b>क्रमसङ्करो यथा—(माघ. ९.२९)</p>
<b><lg>
<l>प्रथमं कलाभवदथार्धमथो हिमदीधितिर्महदभूदुदितः ।</l>
<l>दधति स्फुटं क्रमश एव न तु प्रथितौजसोऽपि सहसोपचयम् ॥ ११३ ॥</l>
</lg></b>
<p><b>श्रौतार्थपाठसङ्करो</b> यथा—</p>
<b><lg>
<l>क्‍वाप्यस्ताद्रिदरीषु पूष्णि पतिते सान्ध्ये च धाम्‍नि क्रमात्</l>
<l>किंचित्किंचिदुदञ्चति प्रतिकलं मन्दासु दृक्छक्तिषु ।</l>
<l>एताः पक्वपरूषकच्छविमुषः पूर्वं ततस्त्यायता</l>
<l>जायन्ते तमसा दिशः परिणमज्जम्बूफलश्यामलाः ॥ ११४ ॥</l>
</lg></b>
<p><b>श्रौतार्थमुख्यसङ्करो</b> यथा—</p>
<b><lg>
<l>श्रुत्वा यं सहसाऽऽगतं निजपुरात् त्रासेन निर्गच्छतां</l>
<l>शत्रूणामवरोधनैर्जललवप्रस्यन्दतिम्यत्पुटाः</l>
<l>शुभ्रे सद्मनि पल्लविन्युपवने वाप्यां नवाम्भोरुहि</l>
<l>क्रीडाद्रौ च सशाद्वले विवलितग्रीवैर्विमुक्ता दृशः ॥ ११५ ॥</l>
</lg></b>
<p><b>श्रौतार्थस्थानमुख्यसङ्करो</b> यथा—</p>
<b><lg>
<l>आयाते दयिते मरुस्थलभुवां सञ्चिन्त्य दुर्लङ्घतां</l>
<l>गेहिन्या परितोषबाष्पतरलामासज्य दृष्टि मुखे ।</l>
<l>दत्त्वा पीलुशमीकरीरकबलान् स्वेनाञ्चलेनादरा—</l>
<l>दुन्मृष्टं करभस्य केसरजटाभाराग्रलग्‍नं रजः ॥ ११६ ॥</l>
</lg></b>
<p><b>श्रौतार्थपाठप्रवृत्तिसङ्करो</b> यथा—</p>
<b><lg>
<l>दृष्टे लोचनवन्मनाङ् मुकुलितं पार्श्वस्थिते वक्त्रतव् ॥ ११७ ॥</l></lg></b> (द्र.पृ. ४७२)
<p>आदिग्रहणाद्विप्रकर्षादिभिरपि <b>श्रुत्यादिक्रमसम्भेदो</b> यथा—(माघ. १.३)</p>
<b><lg>
<l>चयस्त्विषामित्यवधारितं पुरा ततः शरीरीति विभाविताकृतिम् ।</l>
<l>विभुर्विभक्तावयवं पुमानिति क्रमादमुं नारद इत्यबोधि सः ॥ ११८ ॥</l>
</lg></b>
<p><b>प्राधान्यादिभिरपि</b> यथा—कुसं. ७.४६</p>
<b><lg>
<l>कम्पेन मूर्ध्‍नः शतपत्रयोनिं वाचा हरि वृत्रहणं स्मितेन ।</l>
<l>आलोकमात्रेण सुरानशेषान् सम्भावयामास यथाप्रधानम् ॥ ११९ ॥</l>
</lg></b>
<pb n="486"/>
<p><b>औचित्यादिभिरपि</b> यथा—(रघु. १३.७२)</p>
<b><lg>
<l>दुर्जातबन्धुरयमृक्षहरीश्वरो मे</l>
<l>पौलस्त्य एष समरेषु पुरः प्रहर्ता ।</l>
<l>इत्यादरेण कथितौ रघुनन्दनेन</l>
<l>व्युत्क्रम्य लक्ष्मणमुभौ भरतो ववन्दे ॥ १२० ॥</l>
</lg></b>
<p><b>वयःश्रुतादिभिरपि</b> यथा—(राच. १५.३६)</p>
<b><lg>
<l>मूर्ध्‍ना जाम्बवतोऽभिवाद्य चरणावापृच्छ्य सेनापती—</l>
<l>नाश्वास्याश्रुमुखान्मुहुः प्रियसखान् प्रेष्यान् समादिश्य च ।</l>
<l>आरम्भं जगृहे महेन्द्रशिखरादम्भोनिधेर्लङ्घने</l>
<l>रंहस्वी रघुनाथपादरजसामुच्चैः स्मरन् मारुतिः ॥ १२१ ॥</l>
</lg></b>
<p>तदेवमेते ये पुरस्तादुपवर्णिताः ये चैवंप्रकाराः समाहारेतरेतरयोगैक—
शेषान्वाच्यादयो वाक्यगतानां पदार्थानामनुग्राहिणो धर्माः ते सर्वेऽप्यविद्यमाने—
द्देशविभागेन एकेन वाक्याख्येन शब्देनाभिधीयमानेऽवयवाभावाद् अनपोद्धार्य—
शक्तिमात्रपरिग्रहे क्रियात्मन्येव केवले प्रतिज्ञाय माने न सम्भवन्ति । तस्मात्
प्रविभक्तरूपाणामप्यव्यभिचरितावाधि विभागानां चतुर्णां पञ्चानां वा पदजातानाम्
असङ्कीर्णैर्वाच्यद्योत्यगमनीयैरर्थैर्भवितव्यमिति । यस्याप्येकः सन्निविष्टानेकशक्तिरूप—
सर्वोपाधिविशिष्टः क्रियात्मा व्यावहारिकाभ्यां अन्वयव्यतिरेकाभ्यां प्रकल्पितोद्देश—
विभागेनैकेन वाक्याख्येन शब्देनाभिधीयते, तस्यापि यावानयं पदश्रुतिरूपभेदेन
पदार्थरूपभेदेन च व्यवहारः पुरस्तादुपन्यस्तः स सर्व एकस्मादर्थात् श्रुतिरूपाणि
बुद्ध‍यन्तरैः कृतप्रविभागान्यपोद्ध‍ृत्यायोद्ध‍ृत्य प्रकृतिप्रत्ययादिवत् श्रुतिरूपप्रविभागे
क्रियमाणे न विरुध्यते । तत्र च—</p>
<b><lg>
<l>रूपनाशे पदानां स्यात् कथं चावधिकल्पना ।</l>
<l>अगृहीतावधौ शब्दे कथं चार्थो विविच्यते ॥ १२२ ॥</l>
</lg></b>
<b><lg>
<l>तथा हि भागे सादृश्यं भागे भेदोऽवसीयते ।</l>
<l>भागाभावेऽपि वाक्यानामत्यन्तं भिन्नधर्मणाम् ॥ १२३ ॥</l>
</lg></b>
<b><lg>
<l>एकस्य भागे सादृश्यं भागे भेदश्च लक्ष्यते ।</l>
<l>निर्भागस्य प्रकाशस्य निर्भागेनैव चेतसा ॥ १२४ ॥</l>
</lg></b>
<pb n="487"/>
<b><lg>
<l>अप्रसिद्धं तु यं भागमदृष्टमनुपश्यति ।</l>
<l>सर्वत्रासंविदं मूढस्तावति प्रतिपद्यते ॥ १२५ ॥</l>
</lg></b>
<b><lg>
<l>यतः पिकादियोगेन वाक्येऽत्यन्तविलक्षणे ।</l>
<l>सदृशस्येव संज्ञानमसतोऽर्थस्य मन्यते ॥ १२६ ॥</l>
</lg></b>
<b><lg>
<l>गवये नरसिंहे वाप्येकज्ञानावृते यथा ।</l>
<l>भागं जात्यन्तरस्यैव सदृशं प्रतिपद्यते ॥ १२७ ॥</l>
</lg></b>
<b><lg>
<l>यथैवैकस्य गन्धस्य भेदेन परिकल्पना ।</l>
<l>पुष्पादिषु तथा वाक्येऽप्यर्थभेदस्य कल्पना ॥ १२८ ॥</l>
</lg></b>
<b><lg>
<l>अतोऽखण्डेऽपि वाक्यार्थे शक्तिभेदादपोद्ध‍ृते ।</l>
<l>वाक्यान्तरविभागेन यथोक्तं न विरुध्यते ॥</l></lg></b> (वाप. २.८८–९५)
<p>तस्माद् युक्तैव पदगतदोषगुणनिरूपणेति ।</p>
<p>(<b>पददोषाः —१६</b>)</p>
<p>तत्र पदवाक्यवाक्यार्थदोषेषु <b>पददोषाः</b> षोडश—</p>
<p><b>असाधु, अप्रयुक्तं, कष्टम्, अनर्थकम्, अन्यार्थकम्, अपुष्टार्थकम्,
असमर्थम्, अप्रतीतं, क्लिष्टं, गूढार्थं, नेयार्थं, सन्दिग्धं, विरुद्धम्,
अप्रयोजकं, देश्यं, ग्राम्यमिति</b> । तेषु —</p>
<p>१. <b>शब्दानुशासनविरुद्धमसाधु</b>, यथा—</p>
<b><lg>
<l>भूरिभारभराक्रान्ते बाधति स्कन्ध एष ते ।</l>
<l>न तथा बाधते स्कन्धो यथा बाधति बाधते ॥ १३० ॥</l>
</lg></b>
<p>२. <b>कविभिरनिबद्धमप्रयुक्तम्</b>, यथा—</p>
<b><lg>
<l>कामचीकमथाः केऽमी त्वामजिह्वायकीयिषम् ।</l>
<l>स सस्ति किं वचन्तीमे कम्बः शम्बं धरिष्यति ॥ १३१ ॥</l>
</lg></b>
<p>३. <b>श्रुतिविरसं कष्टम्</b>, यथा—(भामहा. १.५३)</p>
<b><lg>
<l>वर्वर्ष्टि जलदो यत्र यत्र दर्धर्ष्टि चातकः ।</l>
<l>यत्राश्वकर्णः पोफुल्ति स कालो मामजिह्लदत् ॥ १३२ ॥</l>
</lg></b>
<p>४. <b>पादपूरणमात्रार्थमनर्थकम्</b>, यथा—</p>
<b><lg>
<l>बिभर्ति यश्च देहार्धे प्रियामिन्दुं तु मूर्धनि ।</l>
<l>स वै देवः खलु त्वां हि पुनातु मदनान्तकः ॥ १३३ ॥</l>
</lg></b>
<pb n="488"/>
<p>५. <b>रूढिच्युतमन्यार्थकं</b>, यथा—</p>
<b><lg>
<l>ते दुःखमुच्चावचमावहन्ति ये प्रस्मरन्ति प्रियसङ्गमानाम् ।</l>
<l>अत्राङ्प्रपूर्वौ वहतिस्मृधातू स्वार्थे प्रयुक्तौ न च तत्र रूढिः ॥ १३४ ॥</l>
</lg></b>
<p>६. <b>तुच्छाभिधेयमपुष्टार्थम्</b>, यथा—</p>
<b><lg>
<l>शतार्धपञ्चांशभुजो द्वादशार्धार्धलोचनः ।</l>
<l>विंशत्यर्धार्धमूर्धा वः पुनातु परमेश्वरः ॥ १३५ ॥</l>
</lg></b>
<p>७. <b>अवाचकमसमर्थं</b>, यथा—</p>
<b><lg>
<l>जलं जलधरे क्षारमयं वर्षति वारिधिः ।</l>
<l>इदं बृंहितमश्वानां ककुद्मानेष हेषते ॥ १३६ ॥</l>
</lg></b>
<p>८. <b>शास्त्रमात्रप्रयुक्तमप्रतीतम्</b>, यथा—</p>
<b><lg>
<l>किं भाषितेन बहुना रूपस्कन्धस्य सन्ति मे न गुणाः ।</l>
<l>गुणनान्तरीयकं च प्रेमेति न तेऽस्त्युपालम्भः ॥ १३७ ॥</l>
</lg></b>
<p>९. <b>व्यवहितार्थप्रत्ययं क्लिष्टम्</b>, यथा—(काव्याद. ३.१२०)</p>
<b><lg>
<l>विजितात्मभवद्वेषिगुरुपादहतो जनः ।</l>
<l>हिमापहामित्रधरैर्व्याप्‍तं व्योमाभिनन्दति ॥ १३८ ॥</l>
</lg></b>
<p>१०. <b>अप्रसिद्धार्थप्रयुक्तं गुढार्थं, यथा—</b></p>
<b><lg>
<l>सहस्रगोरिवानीकं भवतो दुस्सहं परैः ।</l>
<l>गोशब्दस्याक्षिवाचित्वादिहेन्द्रो हि सहस्रगुः ॥ १३९ ॥</l>
</lg></b>
<p>११. <b>सङे्कतकल्पिताभिधेयं</b> नेयार्थम्, यथा—</p>
<b><lg>
<l>सपदि पङ्‌क्तिविहङ्गमनामभृत्तनयसैन्यमुलूकजिता जितम् ।</l>
<l>अयमिहार्थ उलूकजिदिन्द्रजिद् बलमनेन च दाशरथेर्जितम् ॥ १४० ॥</l>
</lg></b>
<p>१२. <b>अनिश्चयकृत् सन्दिग्धम्</b>, यथा—</p>
<b><lg>
<l>नीललोहितमूर्तिर्यो दहत्यन्ते जगत्त्रयम् ।</l>
<l>स एष हि महादेव इत्युक्ते हि न निश्चितम् ।</l>
<l>विभावसुर्विवस्वान्वा वृषाङ्को वा प्रतीयते ॥ १४१ ॥</l>
</lg></b>
<p>१३. <b>विपरीतकल्पनं</b> विरुद्धम्, यथा—</p>
<b><lg>
<l>अकार्यसुहृदोऽस्माकमपूर्वास्तव कीर्तयः ।</l>
<l>इति स्तुत्यर्थमेवैतदस्तुत्यर्थे विकल्प्यते ॥ १४२ ॥</l>
</lg></b>
<pb n="489"/>
<p>१४. <b>अविशेषाधायकमप्रयोजकम्</b>, यथा—</p>
<b><lg>
<l>तमालश्यामलं क्षारमत्यच्छमतिफेनिलम् ।</l>
<l>कालेन लङ्घयामास हनूमानेष सागरम् ॥ १४३ ॥</l>
</lg></b>
<p>१५. <b>अव्युत्पत्तिमद्देश्यम्</b>, यथा—</p>
<b><lg>
<l>गल्लौ लावण्यतल्लौ ते लडहौ मडहौ भुजौ ।</l>
<l>नेत्रे वोसट्टकंदोट्टमोट्टायितसखे सखि! ॥ १४४ ॥</l>
</lg></b>
<p>१६. अश्लीलामङ्गलघृणावदर्थं <b>ग्राम्यम्</b> ।</p>
<p>तत्रासभ्यमसभ्यार्थान्तरमसभ्यस्मृतिहेतुश्चा<b>श्लीलम्</b>
<b>तत्रासभ्यं</b> यथा—</p>
<b><lg>
<l>छत्राकारशिराः सिरालसरलस्थूलप्रकाण्डो महान्</l>
<l>मध्येसूर्यसुताभ्रसिन्धु—विपुलाभोगो वटः पातु वः ।</l>
<l>कायैक्ये विकटप्रसारितमहाजङ्घं महीसुप्‍तयो—</l>
<l>र्यः खण्डेन्दुकिरीटकैटभजितोः काटश्रियं कर्षति ॥ १४५ ॥</l>
</lg></b>
<p><b>असभ्यार्थान्तरं</b> यथा—</p>
<b><lg>
<l>विद्यामभ्यस्यतो रात्रावेति या भवतः प्रिया ।</l>
<l>वनिता गुह्यकेशानां कथं ते पेलवं धनम् ॥ १४६ ॥</l>
</lg></b>
<p><b>असभ्यस्मृतिहेतु</b>र्यथा—(भामहा. १.५९)</p>
<b><lg>
<l>उत्कम्पयसि मां चूत! पिकवाक्कटवेन किम् ।</l>
<l>कृतः कृकाटिकायां ते पादः प्राणेन यास्यता ॥ १४७ ॥</l>
</lg></b>
<p>अप्रशस्तमप्रशस्तार्थान्तरमप्रशस्तस्मृतिहेतुश्चा<b>मङ्गलार्थम्</b> । तेषु—
<b>अप्रशस्तं</b> यथा—</p>
<b><lg>
<l>खेटके भक्तसूपस्य वलभ्यां पत्तनस्य च ।</l>
<l>अतृप्‍तोऽहं मरिष्यामि हेहले भाषितस्य च ॥ १४८ ॥</l>
</lg></b>
<p><b>अप्रशस्तार्थन्तरं</b> यथा—</p>
<b><lg>
<l>प्रवासयति या कान्तं वसन्ते गृहसंस्थितम् ।</l>
<l>विनाशपथदानेन पिशाची सा न साऽङ्गना ॥ १४९ ॥</l>
</lg></b>
<pb n="490"/>
<p><b>अप्रशस्तस्मृतिहेतु</b>र्यथा—</p>
<b><lg>
<l>मारीचोऽयं मुनिर्यस्य कृत्याः कालान्तकालये ।</l>
<l>पत्‍न्यां सङ्क्रन्दनादीनां सुतानामाप्‍तयेऽभवन् ॥ १५० ॥</l>
</lg></b>
<p><b>घृणावद्</b> घृणावदर्थान्तरं घृणावत्स्मृतिहेतुश्च ।</p>
<p><b>घृणावदर्थं</b> यथा—</p>
<b><lg>
<l>पर्दते हदते स्तन्यं वपत्येष स्तनन्धयः ।</l>
<l>मुहुरुत्कौति निष्ठीवत्यात्तगर्भा पुनर्वधूः ॥ १५१ ॥</l>
</lg></b>
<p><b>घृणावदर्थान्तरं</b> यथा—</p>
<b><lg>
<l>बाष्पक्लिन्नाविमौ गण्डौ विपूयापाण्डरौ तव ।</l>
<l>प्रियोऽग्रे विष्टितः पुत्रि! स्मितवर्चोभिरर्चति ॥ १५२ ॥</l>
</lg></b>
<p><b>घृणावत्स्मृतिहेतु</b>र्यथा—</p>
<b><lg>
<l>प्रत्यार्द्रयन्तो रूढानि मदनेषुव्रणानि नः ।</l>
<l>हृदयं क्लेदयन्त्येते पुरीषण्डमहाद्रुमाः ॥ १५३ ॥</l>
</lg></b>
<p>(<b>वाक्यदोषाः —१६</b>)</p>
<p>वाक्यदोषाः षोडश— <b>शब्दहीनं, पुनरुक्तिमत्, अपक्रमं, भिन्नवृत्तं, यतिभ्रष्टं,
विसन्धि, व्याकीर्णं, सङ्कीर्णं, गर्भितम्, अपदम्, अशरीरम्, ऊनोपमम्,
अधिकोपमम्, भिन्नलिङ्गं, भिन्नवचनं, श्लेषादिगुणविपरीतं</b> चेति । तेषु—</p>
<p>१. अपशब्दव<b>च्छब्दहीनं</b> यथा— (किराता. ८.२४)</p>
<b><lg>
<l>समुच्छ्‌वसत्पङ्कजकोशकोमलैरुपाहितश्रीण्युपनीवि नाभिभिः ।</l>
<l>दधन्ति मध्येषु वलीविभङ्गिषु स्तनातिभारादुदराणि नम्रताम् ॥ १५४ ॥</l>
</lg></b>
<p>२. अभिन्नपदपदार्थं <b>पुनरुक्तिमद्</b>, यथा—(काव्याद. ४.१३)</p>
<b><lg>
<l>उत्कामुन्मनयन्त्येते गम्भीराः स्तनयित्‍नवः ।</l>
<l>अम्भोधरास्तटित्वन्तो गम्भीराः स्तनयित्‍नवः ॥ १५५ ॥</l>
</lg></b>
<p>३. क्रमभ्रष्ट<b>मपक्रमम्</b>, यथा—</p>
<b><lg>
<l>कान्तिप्रतापौ भवतः सूर्याचन्द्रमसोः समौ ।</l>
<l>तुरङ्गमथ मातङ्गं प्रयच्छास्मै मदालसम् ॥ १५६ ॥</l>
</lg></b>
<pb n="491"/>
<p>४. <b>छन्दोभङ्गवद्भिन्नवृत्तं,</b> यथा—(बृ.उ. ५.५.१७)</p>
<b><lg>
<l>यस्मिन्पञ्च पञ्चजना आकाशश्च प्रतिष्ठितः ।</l>
<l>तमेव धीरो विज्ञाय प्रज्ञां कुर्वीत ब्राह्मणः ॥ १५७ ॥</l>
</lg></b>
<p>५. <b>अस्थानविरतिर्यत्र तत् यतिभ्रष्टम्,</b> यथा—</p>
<b><lg>
<l>ब्रह्मोन्द्रोपेन्द्रादिगीर्वाणवन्द्यो	भक्तानां भूयाच्छ्रिये चन्द्रचूडः ।</l>
<l>स्त्रीणां सङ्गीतं समाकर्णयन्केतूदस्ताम्भोदं सदोऽध्यास्त ईशः ॥ १५८ ॥</l>
</lg></b>
<p>६. विसंहितं विरूपसन्धि च <b>विसन्धि,</b> यथा—यथा—काव्याद. ४.३७</p>
<b><lg>
<l>मेघानिलेन अमुना एतस्मिन्नद्रिकानने ।</l>
<l>मञ्ञर्युद्गमगर्भासौ तर्वाल्युर्वी विधूयते ॥ १५९ ॥</l>
</lg></b>
<p>७. विघटितविभक्ति <b>व्याकीर्णम्,</b> यथा—(काव्याद. ३.११०)</p>
<b><lg>
<l>दण्डे चुम्बति पद्मिन्या हंसः कर्कशकण्टके ।</l>
<l>मुखं वल्गुरवं कुर्वन् तुण्डेनाङ्गानि घट्टयन् ॥ १६० ॥</l>
</lg></b>
<p>८. वाक्यान्तरपदव्यामिश्रं <b>सङ्कीर्णम्,</b> यथा—</p>
<b><lg>
<l>काअं खाअइ खुहिओ कूरं फेल्लेइ णिब्भरं रुट्ठो ।</l>
<l>सुणअं	गोण्हाइ कंठे हक्केइ अ णत्तिअं ठेरो ॥ १६१ ॥</l>
</lg></b>
<lg>
<l>(काकं खादति क्षुधितः क्रूरं क्षिपति निर्भरं रुष्टः ।</l>
<l>श्वानं गृह्‍णाति कण्ठे भीषयते नप्‍तारं स्थविरः ॥)</l>
</lg>
<p>९. वाक्यान्तरगर्भं <b>गर्भितम्,</b> यथा—(रुद्रट. ६४४)</p>
<b><lg>
<l>योग्यो यस्ते पुत्रः सोऽयं दशावदन लक्ष्मणेन मया ।</l>
<l>रक्षैनं यदि	शक्तिर्मृत्युवशं	 नीयते विवशः ॥ १६२ ॥</l>
</lg></b>
<p>१०. भिन्नभाषप्रकृत्यादि<b>कमपदम्</b> । यथा—</p>
<b><lg>
<l>आउज्झिअ पिट्टिअए जह कुक्कुलि णाम मज्झ भत्ताले ।</l>
<l>पेच्छं/क्खंतह लाउलकंणिआह हा कस्य कंदेमि ॥ १६३ ॥</l>
</lg></b>
<lg>
<l>(आवार्ज्य ताड्यते यथा कुर्करी नाम मम भर्ता ।</l>
<l>प्रक्षन्ते	राजकुलभृत्या	हा	कस्य	क्रन्दामि ॥)</l>
</lg>
<p>११. निष्क्रिय<b>मशरीरं</b>, यथा—</p>
<b><lg>
<l>सेलसुआरुद्धद्धं	मुद्धाणाबद्धमुद्धससिळेहं ।</l>
<l>सीसपडिच्छिअगंगं संझापणअं पमहणाहं ॥ १६४ ॥</l>
</lg></b>
<pb n="492"/>
<lg>
<l>(शैलसुतारुद्धार्धं	मूर्धाबद्धमुग्धशशिलेखम् ।</l>
<l>शीर्षप्रतिष्ठितगङ्गं सन्ध्याप्रणतं प्रमथनाथम् ॥)</l>
</lg>
<p>१२. ऊनोपमानविशेषण<b>मूनोपमम्</b>, यथा—(रुद्रट. १.३६)</p>
<b><lg>
<l>संहअचक्काअ—जुआ विअसिअ—कमला मुणालसंछण्णा ।</l>
<l>वावी वहु व्व रोअण—विलित्त—थणआ सुहावेइ ॥ १६५ ॥</l>
</lg></b>
<lg>
<l>(सङ्गतचक्राह्वयुगा विकसितकमला मृणालसंछना ।</l>
<l>वापी वधूरिव	रोचनाविलिप्‍तस्तनी सुखयति ॥)</l>
</lg>
<p>१३. अधिकोपमानविशेषणम<b>धिकोपमम्</b>, यथा—</p>
<b><lg>
<l>अहिणव—मणहर—विरइअ—वलअ—विहूसा विहाइ णववहुआ ।</l>
<l>कुंदलए	व्व	समुप्फुल्लगुच्छपरिलिंतभमरगणा ॥ १६६ ॥</l>
</lg></b>
<lg>
<l>(अभिनवमनोहरविरचितवलयविभूषा विभाति नववधूः ।</l>
<l>कुन्दलतेव	समुत्फुल्लगुच्छपरिलीयमानभ्रमरगणा ॥)</l>
</lg>
<p>१४. भिन्नलिङ्गोपमं <b>भिन्नलिङ्गम्</b>, यथा—(भामहा. २.५३)</p>
<b><lg>
<l>अविगाह्योऽसि	नारीणामनन्यमनसामपि ।</l>
<l>विषमोपलभिन्नोर्मिरापगेवोत्तितीर्षताम्	॥ १६७ ॥</l>
</lg></b>
<p>१५. भिन्नवचनोपमं <b>भिन्नवचनम्,</b> यथा—(काव्याद. २.५५)</p>
<b><lg>
<l>सरांसीवामलं व्योम काशा इव सितः शशी ।</l>
<l>शशीव धवला हंसाः हंसीव धवला दिशः ॥ १६८ ॥</l>
</lg></b>
<p>गुणविपर्ययस्त्रिधा—शब्दप्रधानः, अर्थप्रधानः, उभयप्रधानश्च । तत्र श्लेषसमता—</p>
<p>१६. सौकुमार्य<b>विपर्ययः</b> शब्दप्रधानः । तेषु—</p>
<p>श्लेषविपर्यया<b>च्छिथिलं</b> यथा—(काव्याद. १.४३)</p>
<b><lg>
<l>आलीयं मालतीमाला लोलालिकलिला मनः ।</l>
<l>निर्मूलयति मे मूलात् तमालमलिने वने ॥ १६९ ॥</l>
</lg></b>
<p>समताविपर्ययो विषमम् यथा—(काव्याद. २.५५)</p>
<b><lg>
<l>कोकिलालापवाचालो मामेति मलयनिलः ।</l>
<l>उच्‍चलच्छीकराच्छाच्छनिर्झराम्भः कणोक्षितः ॥ १७० ॥</l>
</lg></b>
<pb n="493"/>
<p>सौकुमार्यविपर्ययोऽसुकुमारम्, यथा—(काव्याद. १.४८)</p>
<b><lg>
<l>असितर्तितुगद्रिच्छित्स्वःक्षितां	पतिरद्विदृक् ।</l>
<l>अमिद्भिः शुभ्रदृग्दृष्टैर्द्विषो जेघ्‍नीयिषीष्ट वः ॥ १७१ ॥</l>
</lg></b>
<p>प्रसादार्थव्यक्तिकान्तिविपर्ययोऽर्थप्रधानः । तेषु—</p>
<p>प्रसादविपर्ययो<b>ऽप्रसन्नम्</b>, यथा—</p>
<b><lg>
<l>अनङ्गकमलञ्चके	मयमाना	मरालिका ।</l>
<l>पश्‍ /यस्यानत्यर्जुनाब्जन्मसदृशाङ्को वलक्षगुः ॥ १७२ ॥</l></lg></b> (काव्याद.१.४४)
<p>अर्थव्यक्तिविपर्ययो <b>नेयार्थम्,</b> यथा—(काव्याद. १.७४)</p>
<b><lg>
<l>मही	महावराहेण	लोहितादुद्धृतोदधेः ।</l>
<l>इतीयत्येव निर्दिष्टे नेया लौहित्यहेतवः ॥ १७३ ॥</l>
</lg></b>
<p>कान्तिविपर्ययो <b>ग्राम्यम्,</b> यथा—(काव्याद. १.६१)</p>
<b><lg>
<l>कन्ये कामयमानं मां त्वं न कामयसे कथम् ।</l>
<l>इति ग्राम्योऽयमर्थोक्तिःर्वैरस्यायैव कल्पते ॥ १७४ ॥</l>
</lg></b>
<p>ओजोमाधुर्यौदार्यविपर्यय <b>उभयप्रधानः</b> । तेषु —</p>
<p>ओजोविपर्ययः खण्डितरीति<b>रसमस्तं</b>, यथा—</p>
<b><lg>
<l>स्मरः खरः खलः कान्तः कायः कोपश्च नः कृशः ।</l>
<l>च्युतो मानोऽधिको रागो मोहो जातोऽसवो गताः ॥</l></lg></b> (काव्याद. १.५९)
<p>माधुर्यविपर्ययः खण्डितरीति<b>रनिर्व्यूढम्</b>, यथा—</p>
<b><lg>
<l>नखिनां च नदीनां च शृङ्गिणां शस्त्रिणां तथा ।</l>
<l>विश्वासो नोपगन्तव्यः स्त्रीषु राजकुलेषु च ॥ १७६ ॥</l>
</lg></b>
<p>औदार्यविपर्ययः खण्डितरीति<b>रनलङ्कारम्</b> । यथा—</p>
<b><lg>
<l>दीर्घपुच्छश्चतुष्पादः ककुद्यान् लम्बकम्बलः ।</l>
<l>गोरपत्यं बलीवर्दस्तृणान्यति मुखेन सः ॥ १७७ ॥</l>
</lg></b>
<p>(<b>वाक्यार्थदोषाः —१६</b>)</p>
<p>वाक्यार्थदोषा अपि षोडशौव—</p>
<p><b>अपार्थं, व्यर्थम्, एकार्थं, संसशयम्, अपक्रमं, खिन्नम्, अतिमात्रं,
परुषं, विरसं, न्यूनोपनम्, अधिकोपनम्, असदृशोपनम्, अप्रसिद्धोपमम्,
निरलङ्कारम्, अश्लीलं, विरुद्धं</b> चेति । तेषु —</p>
<pb n="494"/>
<p>१. समुदायार्थशून्य<b>मपार्थम्</b>, यथा—</p>
<b><lg>
<l>जरद्‍गवः कम्बलपादुकाभ्यां द्वारि स्थिति गायति मद्रकाणि ।</l>
<l>तं ब्राह्मणी पृच्छति पुत्रकामा राजन् रुमायां लवणस्य कोऽर्घः ॥ १७८ ॥</l>
</lg></b>
<p>२. निष्प्रयोजनं गतार्थं च <b>व्यर्थम्,</b> यथा—(भट्टि ४.४)</p>
<b><lg>
<l>आंहिषातां रघुव्याघ्रौ शरभङ्गाश्रमं, स च ।</l>
<l>अहौषीत् स्वतनुं वह्नौ दृष्टाप्‍तौ रामलक्ष्मणौ ॥ १७९ ॥</l>
</lg></b>
<p>३. उक्ताभिन्नार्थ<b>मेकार्थम्</b>, यथा—(माघ. ३.१२)</p>
<b><lg>
<l>प्रसाधितस्याथ मधुद्विषोऽभूदन्यैव लक्ष्मीरिति युक्तमेतत् ।</l>
<l>वपुष्यशेषेऽखिललोककान्ता सानन्यकान्ता ह्युरसीतरा तु ॥ १८० ॥</l>
</lg></b>
<p><b>इत्युक्तार्थमेवाह—</b>(माघ. ३.१३)</p>
<b><lg>
<l>कवाटविस्तीर्णमनोरमोरः स्थलस्थितश्रीललनस्य तस्य ।</l>
<l>आनन्दिताशेषजना बभूव सर्वाङ्गसङ्गिन्यपरैव लक्ष्मीः ॥ १८१ ॥</l>
</lg></b>
<p>४. अनिश्चयकृ<b>त्संशय्</b>, यथा—(काव्याद. ४.१७)</p>
<b><lg>
<l>मनोरथप्रियालोकरसलोलेक्षणे	सखि ! ।</l>
<l>आराद्वृत्तिरियं माता न क्षमा द्रष्टुमीदृशम् ॥ १८२ ॥</l>
</lg></b>
<p>५. कमच्युतम<b>पक्रमम्</b>, यथा—</p>
<b><lg>
<l>काराविऊण खउरं गामउडो मज्जिओ अ जिमिओ अ ।</l>
<l>णक्खत्तत्तिहिवारे जोइसिअं पुच्छिउं चलिओ ॥ १८३ ॥</l>
</lg></b>
<lg>
<l>(कारयित्वा क्षौरं ग्रामवृद्धौ मज्जितश्च भुक्तवांश्च ।</l>
<l>नक्षत्रतिथिवारान् ज्यौतिषिकं प्रष्टुं चलितः ॥)</l>
</lg>
<p>६. जात्याद्युक्तावनिर्व्यूढं <b>खिन्नम्,</b> यथा—</p>
<b><lg>
<l>वेवाहिऊण वहुआ साअरअं दोलिआए णिज्जंती ।</l>
<l>रोअइ दिअरो तं संठवेइ पासेण वच्‍चंतो ॥ १८४ ॥</l>
</lg></b>
<lg>
<l>(विवाह्य वधूः श्वाशुरकं दोलिकया नीयमाना ।</l>
<l>रोदिति देवरस्तां संस्थापयति पार्श्वेन व्रजम् ॥)</l>
</lg>
<p>७. लोकातीतार्थ<b>मतिमात्रम्</b>, यथा—</p>
<b><lg>
<l>भृङ्गेण कलिकाकोशस्तथा भृशमपीडयत ।</l>
<l>ववर्ष विपिनोत्सङ्गे गोष्पदप्रं यथा मधु ॥ १८५ ॥</l>
</lg></b>
<pb n="495"/>
<p>८. अतिक्रूरार्थं <b>परुषम्,</b> यथा—(स. क. १.५८)</p>
<b><lg>
<l>खाहि विसं, मुत्तं पिअ णिज्जसु मारीए पडउ दे वज्जो ।</l>
<l>दंतक्खंडिअथणिआ खिविऊण सुअं सवइ माआ ॥ १८६ ॥</l>
</lg></b>
<lg>
<l>(खाद विषं, मूत्रं पिब नीयस्व मार्या पततु ते वज्रम ।</l>
<l>दन्तखण्डितस्तनी क्षिप्‍त्वा सुतं शपति माता ॥)</l>
</lg>
<p>९. अप्रकृतरसं <b>विरसम्,</b> यथा—(रुद्रटस्य ११.१३)</p>
<b><lg>
<l>तव वनवासोऽनुचितः पितृमरणशुचं जहीहि किं तपसा ।</l>
<l>सफलय	यौवनमेतन्नन्वनुरक्तेन	सुतनु	मया ॥ १८७ ॥</l>
</lg></b>
<p>१०. हीनोपमानं <b>हीनोपमम्,</b> यथा—(भामहा. २.५४)</p>
<b><lg>
<l>क्‍वचिदग्रे		प्रसरता	क्‍वचिदापत्य	निघ्‍नता ।</l>
<l>शुनेव सारङ्गकुलं त्वया भिन्नं द्विषां बलम् ॥ १८८ ॥</l>
</lg></b>
<p>११. अधिकोपमानम<b>धिकोपमम्</b>, यथा—(भामहा. २.५५)</p>
<b><lg>
<l>अयं	पद्मासनासीनश्चक्रवाको	विराजते ।</l>
<l>युगादौ भगवान् ब्रह्मा विनिर्मित्सुरिव प्रजाः ॥ १८९ ॥</l>
</lg></b>
<p>१२. अतुल्योपमानम<b>सदृशोपमम्</b>, यथा—</p>
<b><lg>
<l>णमह हरं रोसाणल—णिद्दद्ध—विअद्ध—मम्मह—सरीरं ।</l>
<l>वित्थअ—णिअंब—णिग्गअ—गंगासोत्तं व हिमवंतं ॥ १९० ॥</l>
</lg></b>
<lg>
<l>(नमत हरं रोषानलनिर्दग्धविदग्धमन्मथशरीरम् ।</l>
<l>विस्तृतनितम्बनिर्गतगङ्गास्त्रोतसमिव हिमवन्तम् ॥)</l>
</lg>
<p>१३. अप्रसिद्धोपमानम<b>प्रसिद्धोपमम्</b>, यथा—</p>
<b><lg>
<l>कुमुदमिव मुखं तस्या गौरिव महिषः शशीव काव्यमिदम् ।</l>
<l>शरदिव विभाति तरुणी विकसत्पुलकोत्करेयमिति ॥ १९१ ॥</l>
</lg></b>
<p>१४. अलङ्कारहीनं <b>निरलङ्कारम्,</b> यथा—</p>
<b><lg>
<l>कोला खणंति मोत्थं खाअंति मअअमंसाइँ ।</l>
<l>उलुआ हणंति काए काआ उलुए वि वाहं/यंति ॥ १९२ ॥</l>
</lg></b>
<lg>
<l>(कोलाः खनन्ति मुस्तां गृध्राः खादन्ति मृतकमांसान् ।</l>
<l>उलूका घ्‍नन्ति काकान् काका उलूकानपि वाधन्ते ॥)</l>
</lg>
<pb n="496"/>
<p>१५. असभ्यार्थ<b>मश्लीलम्</b>, यथा—(भामहा. १.५१)</p>
<b><lg>
<l>उद्यतस्य परं हन्तुं स्तब्धस्य विवरैषिणः ।</l>
<l>पतनं जायतेऽवश्‍यं कृच्छ्रेण पुनरुन्नतिः ॥ १९३ ॥</l>
</lg></b>
<p>१६. विरोधस्त्रिधा— प्रत्यक्षविरोधोऽनुमानविरोध आगमविरोधश्च । तत्र—
देशकाललोकादिप्रतीतः <b>प्रत्यक्षविरोधः</b> । तेषु —</p>
<p><b>देशविरुद्धं</b> यथा—</p>
<b><lg>
<l>सुराष्ट्रेष्वस्ति नगरी मधुरा नाम विश्रुता ।</l>
<l>अक्षोट नारिकेलाङ्का यस्याः पर्यन्तभूमयः ॥ १९४ ॥</l>
</lg></b>
<p><b>कालविरुद्धं</b> यथा—(काव्याद. ४.४५)</p>
<b><lg>
<l>पद्मिनी नक्तमुन्निद्रा स्फुटत्यह्नि कुमुदती ।</l>
<l>मधुरुत्फुल्लनिचुलो	निदोघो	मेधदुर्दिनः ॥ १९५ ॥</l>
</lg></b>
<p><b>लोकविरुद्धं</b> यथा—(काव्याद. ४. ५०)</p>
<b><lg>
<l>आधूतकेसरो हस्ती तीक्ष्णशृङ्गस्तुरङ्गमः ।</l>
<l>गुरुसारोऽयमेरण्डो निस्तारः खदिरद्रुमः ॥ १९६ ॥</l>
</lg></b>
<p>युक्त्यौचित्यप्रतिज्ञादिकृतो<b>ऽनुमानाविरोधः</b> । तत्र—</p>
<p><b>युक्तिविरुद्धं</b> यथा—</p>
<b><lg>
<l>सुरहि—महु—पाण—लंपड—भमर—गणाबद्ध—मंडलीबंधं ।</l>
<l>कस्स	मणं	णाणंदह	कुम्मीपुट्टठ्ठिअं		कमलं ॥ १९७ ॥</l>
</lg></b>
<lg>
<l>(सुरभिमधुपानलम्पटभ्रमरगणाबद्धमण्डलीबद्धम् ।</l>
<l>कस्य मनो नानन्दयति कूर्मीपृष्ठस्थितं कमलम् ॥)</l>
</lg>
<p><b>औचित्यविरुद्धं</b> यथा—</p>
<b><lg>
<l>पट्टंसुउत्तरिज्जेण पामरो पामरीए वरिमुसइ ।</l>
<l>अइगरुअ—कूर—कुंभीभरेण सेओल्लिअं वअणं ॥ १९८ ॥</l>
</lg></b>
<lg>
<l>(पट्टांशुक्तोत्तरीयेण पामरः पामर्याः प्रोञ्छति ।</l>
<l>अतिगुरुककूरकुम्भीभरेण स्वेदार्द्रितं वदनम् ॥)</l>
</lg>
<p><b>प्रतिज्ञाविरुद्धं</b> यथा—</p>
<b><lg>
<l>यावज्जीवमहं मौनी ब्रह्मचारी च मे पिता ।</l>
<l>माता च मम वन्ध्यासीत्स्मराभोऽनुपमो भवान् ॥ १९९ ॥</l>
</lg></b>
<p>धर्मार्थकामादिशास्त्रकृत <b>आगमविरोधः</b> । तत्र—</p>
<pb n="497"/>
<p><b>धर्मशास्त्रविरुद्धं</b> यथा—(काव्याद. ४.५६)</p>
<b><lg>
<l>असावनुपनीतोऽपि	वेदानधिजगे	गुरोः ।</l>
<l>स्वभावशुद्धः स्फटिको न संस्कारमपेक्षते ॥ २०० ॥</l>
</lg></b>
<p><b>अर्थशास्त्रविरुद्धं</b> यथा—</p>
<b><lg><l>कामोपभोगसाफल्यफलो राज्ञां महीजयः ।</l>
<l>अहङ्कारेण जीयन्ते द्विषन्तः किं नयश्रिया ॥ २०१ ॥</l>
</lg></b>
<p><b>कामशास्त्रविरुद्धं</b> कालशास्त्रविरुद्धं कामविरुद्धम्, यथा—</p>
<b><lg>
<l>तवोत्तरोष्ठे बिम्बोष्ठि ! दशानाङ्कोऽतिशोभते ।</l>
<l>पूर्णसप्‍तस्वरः सोऽयं भिन्नमार्गः प्रवर्तते ॥ २०२ ॥</l>
</lg></b>
<p>(<b><emph>१०. गुणोपादानम्</emph></b>)</p>
<p>निर्दोषस्य च काव्यस्य शरीरवस्तुनः (शरीरस्येव) कामनीयकोपपत्ता—
वयमुपायो यदुणोपादानमलङ्कारयोगश्च । तदाह—</p>
<b><lg>
<l>युवतेरिव रूपमङ्ग ! काव्यं स्वदते शुद्धगुणं तदप्यतीव ।</l>
<l>विहितप्रणयं निरन्तराभिः सदलङ्कारविकल्पकल्पनाभिः ॥ २०३ ॥</l>
</lg></b>
<p>तत्र च गुणोपादानालङ्कारयोगयो<b>र्गुणोपादानं</b> गरीयः । अतस्तदेव प्रथममुच्यते । तदाह—</p>
<b><lg>
<l>यदि भवति वचश्‍च्युतं वपुरिव यौवनवन्ध्यमङ्गनायाः ।</l>
<l>अपि जनदयितानि दुर्भगत्वं नियतमलङ्करणानि संश्रयन्ते ॥ २०४ ॥</l>
</lg></b>
<p>अयमेव <b>गुणालङ्कारयोर्विशेषो यदुणोपादाने नियमोऽलङ्कारयोगे तु कामचार</b> इति ।</p>
<p>गुणाश्च युवत्याः शरीरेषु त्रिविधास्तदर्थिनामादरातिशयहेतवो भवन्ति बाह्या
आन्तरा वैशोषिकाश्च । तत्र—</p>
<p>अन्ववायवयोरूपलावण्यादयो <b>बाह्याः,</b></p>
<p>शीलवैदग्ध्यमाहाभाग्यसौभाग्यादय<b>श्चान्तराः,</b></p>
<p>ये तु दोषा अप्याश्रयविशेषावस्थाविशेषाद्युपाधेर्गुणत्वमाश्रयन्ते ते <b>वैशोषिकाः</b> ।</p>
<p>यथाच्यते—</p>
<b><lg>
<l>सामण्णसुंदरीणं विब्भममावइह अविणओ च्‍चेअ ।</l>
<l>धूमो च्‍चिअ पज्जलिआहि बहुमओ सुरहिदारूणं ॥ २०५ ॥</l>
</lg></b>
<lg>
<l>(सामान्यसुन्दरीणां विभ्रममावहत्यविनयं एव ।</l>
<l>धूम एव प्रज्वलितानां बहुमतः सुरभिदारूणाम् ॥)</l>
</lg>
<pb n="498"/>
<p>(<b>१. शब्दगुणाः —२४</b>)</p>
<p>काव्यशरीरेऽपि ते त्रिधैव । तत्र —</p>
<p>बाह्य<b>श्शब्दगुणाः,</b> ते ह्यन्ववायादिवद् बाह्यत्वेनावभासन्ते ।</p>
<p>आन्तरा <b>अर्थगुणाः,</b> ते सौशील्यादिवद्विमर्शेन ज्ञायन्ते ।</p>
<p>वैशेषिका <b>दोषगुणाः,</b> ते हि पात्रविशेषाद्युपाधेः दोषा अपि गुणत्वेन
विख्यायन्त इति । तत्र</p>
<p>शब्दगुणाश्चतुर्विंशतिः—</p>
<p><b>श्लेषः, प्रसादः, समता, माधुर्यं, सौकुमार्यम्, अर्थव्यक्तिः, कान्तिः, उदारता,
उदात्तत्वम्, ओजः, और्जित्यं, प्रेयः, सुशब्दता, समाधिः, सौक्ष्म्यं, गाम्भीर्यं,
विस्तरः, संक्षेपः, संमितत्वं, भाविकत्वं, गतिः, रीतिः, उक्तिः, प्रौढिरिति</b> । तेषु—</p>
<p>१. सुश्लिष्टपदता <b>श्लेषः,</b> यथा—(माघ. ३.८)</p>
<b><lg>
<l>उभौ यदि व्योम्‍नि पृथक्प्रवाहावाकाशगङ्गापयसः पतेताम् ।</l>
<l>तेनोपमीयेत	तमालनीलमामुक्तमुक्तालतमस्य	वक्षः ॥ २०६ ॥</l>
</lg></b>
<p>२. प्रसिद्धार्थपदता <b>प्रसादः,</b> यथा—(शाकु. २.६)</p>
<b><lg>
<l>गाहन्तां महिषा निपानसलिलं शृङ्गैर्मुहुस्ताडितं
छायाबद्धकदम्बकं	मृगकुलं	रोमन्थमभ्यस्यतु ।</l>
<l>विस्त्रब्धं क्रियतां वराहततिभिर्मुस्ताक्षतिः पल्लवे
विश्रामं लभतामिदं च शिथिलज्याबन्धमस्मद्‌धनुः ॥ २०७ ॥</l>
</lg></b>
<p>३. मृदुस्फुटोन्मिश्रवर्णबन्धानामवैषम्यं <b>समता</b> यथा—</p>
<b><lg>
<l>यच्‍चन्द्रकोटिकरकोरकभारभाजि बभ्राम बभ्रुणि जटापटले हरस्य ।</l>
<l>तद् वः पुनातु हिमशैलशिलानिकुञ्जझात्कारडम्बरविरावि सुरापगाम्भः ॥</l>
</lg></b>
<p>४. पृथक्पदता <b>माधुर्यं,</b> यथा—(कुसं. ५.२४)</p>
<b><lg>
<l>स्थिताः क्षणं पक्ष्मसु ताडिताधराः पयोधरोत्सेधनिपातचूर्णिताः ।</l>
<l>वलीषु तस्याः स्खलिताः प्रपेदिरे चिरेण नाभिं प्रथमोदबिन्दवः ॥</l>
</lg></b>
<pb n="499"/>
<p>५. अनिष्ठुराक्षरप्रायता <b>सौकुमार्यम,</b> यथा—(काव्याद. १.७०)</p>
<b><lg>
<l>मण्डलीकृत्य बर्हाणि कण्ठैर्मधुरगीतिभिः ।</l>
<l>कलापिनः प्रनृत्यन्ति काले जीमूतमालिनि ॥ २१० ॥</l>
</lg></b>
<p>६. सम्पूर्णवाक्यत्व<b>मर्थव्यक्तिः</b>, यथा—(रघु. १.१)</p>
<b><lg>
<l>वागर्थाविव सम्पृक्तौ वागर्थप्रतिपत्तये ।</l>
<l>जगतः पितरौ वन्दे पार्वतीपरमेश्वरौ ॥ २११ ॥</l>
</lg></b>
<p>७. बन्धोज्ज्वलता <b>कान्तिः,</b> यथा—</p>
<b><lg>
<l>निरानन्दः कौन्दे मधुनि विधुरो बालवकुले
न साले सालम्बो लवमपि लवङ्गे न रमते ।</l>
<l>प्रियङ्गौ नासङ्गं रचयति न चूते विचरति
स्मरन् लक्ष्मीलीलाकमलमधुपानं मधुकरः ॥ २१२ ॥</l>
</lg></b>
<p>८. बन्धविकटत्व<b>मुदारता</b>, यथा—</p>
<b><lg>
<l>आरोहत्यवनीरुहः प्रविशति श्वभ्रं नगैः स्पर्धते
खं व्यालेढि विवेष्टते क्षितितले कुञ्जोदरे लीयते ।</l>
<l>अन्तर्भ्राम्यति कोटरस्य विसरत्यालम्बते वीरुधः
किं तग्द्यन्न करोति मारुतवशं यातः कृशानुर्वने ॥ २१३ ॥</l>
</lg></b>
<p>९. श्लाघ्यविशेषणयोग <b>उदात्तत्वं,</b> यथा—</p>
<b><lg>
<l>श्रुत्वा यं सहसाऽऽगतं निजपुरात्त्रासेन निर्गच्छतां
शत्रूणामवरोधनैर्जललवप्रस्यन्दतिम्यत्पुटाः ।</l>
<l>शुभ्रे सद्मनि पल्लविन्युपवने वाप्यां नवाम्भोरुहि
क्रीडाद्रौ च सशाद्वले विवलित ग्रीवैर्विमुक्ता दृशः ॥ २१४ ॥</l>
</lg></b>
<p>१०. समासभूय<b>स्त्वमोजः</b>, यथा—</p>
<b><lg>
<l>जयति भुजगरज्जुग्रन्थिनिष्पीडितेन्दुस्त्रवदमृतनिवृत्तप्रेतभावैः कपालैः ।</l>
<l>विरचितनुतिबन्धो मूर्घ्‍नि सद्यः पुरारेः परिणतबहुकल्पब्रह्मणां ब्रह्मघोषः ॥</l>
</lg></b>
<p>११. बन्धगाढत्वमौर्जित्यं, यथा—</p>
<b><lg>
<l>अस्मिन्नीषद्‍वलितविततस्तोकविच्छिन्नभुग्‍न
किञ्चिल्लीलोपचितविततः	पुञ्चितश्चोच्छ्रितश्च ।</l>
<l>धूमोद्‍गारस्तरुणमहिषस्कन्धनीलो	दवाग्‍नेः
स्वैरं सर्पन् सृजति गगने गत्वरान् पत्रभङ्गान् ॥ २१६ ॥</l>
</lg></b>
<pb n="500"/>
<p>१२. वार्ताभिधानवर्णनादौ मनःप्रियार्थपदोपाख्यानं <b>प्रेयः,</b> यथा—(भोजस्य)</p>
<b><lg>
<l>सौजन्याम्बुनिधे ! बुधप्रिय ! गुणप्राकार ! धर्मद्रुम
प्रारोह ! प्रतिपन्नवत्सल ! महात्यागिन् ! विवेकाश्रय ! ।</l>
<l>लक्ष्म्यावास ! मनस्विनीमनसिजव्यापारलीलागुरे !
श्रीमन्मुञ्ज ! किमित्यमुं जनमुपस्प्रष्टुं दृशा नार्हसि ॥ २१७ ॥</l>
</lg></b>
<p>१३. सुप्‍तिङ्व्युत्पत्तिः <b>सुशब्दता,</b> यथा—</p>
<b><lg>
<l>तस्याजीवनिरस्तु मातरवमा जीवस्य मा जीवतो
भूयाद् वा जननिः किमम्ब ! जनिना जन्तोर्वृथा जन्मनः ।</l>
<l>यस्त्वामेव न वन्दते न यजते नोपैति नालोकते
नोपस्तौति न मन्यते न मनुते नाध्येति नो ध्यायति ॥ २१८ ॥</l>
</lg></b>
<p>१४. अन्यधर्मस्यान्यत्रारोपणं <b>समाधिः,</b> यथा—</p>
<b><lg>
<l>प्रतीच्छत्याशोकीं	किसलयपरावृत्तिमधरः
कपोलः पाण्डुत्वादवतरति तालोपरिणतिम् ।</l>
<l>परिम्लानप्रायामनुवदति दृष्टिः कमलिनीं
नवीनस्तन्वङ्ग्या मनसिजविकारो विजयते ॥ २१९ ॥</l>
</lg></b>
<p>१५. शब्दानामन्तः सञ्जल्परूपता <b>सौक्ष्म्यम्,</b> यथा—(माघ. १८.६६)</p>
<b><lg>
<l>केवलं दधति कर्तृवाचिनः प्रत्ययानिह न जातु कर्मणि ।</l>
<l>धातवः सृजतिसंहृशास्तयः स्तौतिरत्र विपरीतकारकः ॥ २२० ॥</l>
</lg></b>
<p>१६. ध्वनिमत्ता <b>गाम्भीर्यम्,</b> यथा—</p>
<b><lg>
<l>मौलौ धारय पुण्डरीकममितं तन्वात्मनो विक्रमं
चक्राङ्कं वह पादयुग्ममवनीं दोष्णा समभ्युद्धर ।</l>
<l>लक्ष्मीं भ्रूनिकटे निवेशय भव ज्यायान् दिवौकस्पतेः
विश्वान्तःकरणैकचोर ! तदपि ज्ञातो हरिः खल्वसि ॥ २२१ ॥</l>
</lg></b>
<p>१७. व्यासाभिधानं <b>विस्तरः</b> यथा—</p>
<b><lg>
<l>जनः पुण्यैर्यायाज्जलधिजलभावं जलमुचः
तथावस्थं चैनं निदधतु शुभैः शुक्तिवदने ।</l>
<l>ततस्तां श्रेयोभिः परिणतिमसौ विन्दतु यया
रुचिं तन्वन् पीनस्तनि ! हृदि तवायं विलुठति ॥ २२२ ॥</l>
</lg></b>
<pb n="501"/>
<p>१८. समासाभिधानं <b>संक्षेपः</b>, यथा—(रघु. १२.७८)</p>
<b><lg>
<l>स मारुतिसमानीतमहौषधिहतव्यथः ।</l>
<l>लङ्कास्त्रीणां पुनश्चक्रे विलापाचार्यकं शरैः ॥ २२३ ॥</l>
</lg></b>
<p>१९. यावदर्थपदता <b>सम्मितत्वम्</b>, यथा—</p>
<b><lg>
<l>केचिद् वास्तुनि नो वाचि, केचिद् वाचि न वस्तुनि ।</l>
<l>वाचि वस्तुनि चाप्यन्ये, नान्ये वाचि न वस्तुनि ॥ २२४ ॥</l>
</lg></b>
<p>२०. भावतो वाक्प्रवृत्ति<b>र्भाविकत्वम्</b>, यथा—(म.वी.च. १.५५)</p>
<b><lg>
<l>एह्येहि वत्स! रघुनन्दन! रामचन्द्र! चुम्बामि मूर्धनि चिरं च परिष्वजे त्वाम् ।</l>
<l>आरोप्य वा हृदि दिवानिशमुद्‍वहामि वन्देऽथवा चरणपुष्करकद्वयं ते ॥</l>
</lg></b>
<p>२१. आरोहावरोहक्रमो <b>गतिः</b>, यथा—</p>
<b><lg>
<l>वराहः कल्याणं वितरतु स वो यस्य शशभृ—
त्कलाकोटीकान्तं क्रमविगलदभ्युद्ध‍ृतिभिया ।</l>
<l>मिथः संमूर्छद्भिश्चतुरुदधि—कल्लोल—पटलै—
रनामृष्टं दंष्ट्राशिखरमधिशेते		वसुमती ॥ २२६ ॥</l>
</lg></b>
<p>२२. उपक्रमाभेदो <b>रीतिः</b>, यथा—</p>
<b><lg>
<l>ग्राव्णा नासि गिरेः क्षता न पयसा नार्तासि न म्लापिता
न श्वासैः फणिनोऽसि न त्वदनुगा नायासिता कापि न ।</l>
<l>स्वं वेश्म प्रति गच्छतोरिति मुहुः श्रीशार्ङ्गिणोः सस्पृहं
सा	प्रश्नोत्तरयुग्मपङ्क्तिरुभयोरत्यायता	पातु	वः ॥ २२७ ॥</l>
</lg></b>
<p>२३. भणितिविशेष <b>उक्तिः</b>, यथा—</p>
<b><lg>
<l>कुशलं तस्याः जीवति, कुशलं पृच्छामि, जीवतीत्युक्तम् ।</l>
<l>पुनरपि तदेव कथयसि, मृतां नु कथयामि या श्वसिति ॥ २२८ ॥</l>
</lg></b>
<p>२४. उक्तिपरिपाकः <b>प्रौढिः</b>, यथा—</p>
<b><lg>
<l>अभ्युद्ध‍ृता वसुमती दलितं रिपूरः क्षिप्‍तक्रमं कबलिता बलिराजलक्ष्मीः ।</l>
<l>अत्रैकजन्मनि कृतं तदनेन यूना जन्मत्रये यदकरोत् पुरुषः पुराणः ॥</l>
</lg></b>
<pb n="502"/>
<p>(<b>२. अर्थगुणाः —२४</b>)</p>
<p>अर्थगुणा अप्येत एव चतुर्विंशतिः । तेषु —</p>
<p>१. संविधान(सु)सूत्रता <b>श्लेषः</b>, यथा—</p>
<b><lg>
<l>दृष्ट्वैकासनङ्गते प्रियतमे पश्चादुपेत्यादरा—
देकस्या नयने पिधाय विहितक्रीडानुबन्धच्छलः ।</l>
<l>ईषद्‍वक्रितकन्धरः सपुलकं स्वेदोल्लसन्मानसा—
मन्तर्हासलसत्कपोलफलकां धूर्तोऽपरां चुम्बति ॥ २३० ॥ (अमरु.)</l>
</lg></b>
<p>२. अर्थस्य प्राकट्यं <b>प्रसादः</b>, यथा—</p>
<b><lg>
<l>अयमुदयति मुद्राभञ्जनः पद्मिनीनामुदयगिरिवनालीबालमन्दारपुष्पम् ।</l>
<l>विरहविधुरकोकद्वन्द्वबन्धुर्विभिन्दन्‌कुपितकपिकपोलक्रोडताम्रस्तमंसि ॥</l>
</lg></b>
<p>३. क्रमवतामवैषम्यं <b>समता</b>, यथा—(विक्र. २.७)</p>
<b><lg>
<l>अग्रे स्त्रीनखपाटलं कुरवकं श्यामं द्वयोर्भागयो—
र्बालाशोकमुपोढरागसुभगं भेदोन्मुखं तिष्ठति ।</l>
<l>ईषद्‍ब्रद्धरजःकणाग्रकपिशा चूते नवा मञ्जरी
मुग्धत्वस्य च यौवनस्य च सखे मध्ये मधुश्रीः स्थिता ॥ २३२ ॥</l>
</lg></b>
<p>४. क्रोधादावप्यतीव्रता <b>माधुर्यम्</b>, यथा—(रत्नाव. २.१९)</p>
<b><lg>
<l>भ्रूभेदे सहसोद्गतेऽपि वदनं नीतं परां नम्रता—
मीषन्मां प्रति भेदकारि हसितं नोक्तं वचो निष्ठुरम् ।</l>
<l>अन्तर्बाष्पजडीकृतं प्रभुतया चक्षुर्न विष्फारितं
कोपश्च प्रकटीकृतो दयितया मुक्तश्च न प्रश्रयः ॥ २३३ ॥</l>
</lg></b>
<p>५. अनिष्ठुरता <b>सौकुमार्यम्</b>, यथा—(बा.रा. ६.३४)</p>
<b><lg>
<l>सद्यः पुरीपरिसरेऽपि शिरीषमृद्वी गत्वा जयात् त्रिचतुराणि पदानि सीता ।</l>
<l>गन्तव्यमद्य कियदित्यसकृद् ब्रुवाणा रामाश्रुणः कृतवती प्रथमावतारम् ॥</l>
</lg></b>
<p>६. स्वरूपाभिधान<b>मर्थव्यक्तिः</b>, यथा—</p>
<b><lg>
<l>पृष्ठेषु शङ्खशकलच्छविषु च्छदानां राजीभिरङ्कितमलक्तकलोहिताभिः ।</l>
<l>गोरोचनाहरितबभ्रुबहिः पलाशमामोदते कुमुदमम्भसि पल्वलस्य ॥</l>
</lg></b>
<pb n="503"/>
<p>७. दीप्‍तरसत्वं <b>कान्तिः</b>, यथा—</p>
<b><lg>
<l>मा गर्वमुद्वह कपोलतले चकास्ति कान्तस्वस्तलिखिता मम मञ्जरीति ।</l>
<l>अन्यापि किं सखि न भाजनमीदृशानां वैरी न चेद् भवति वेपथुरन्तरायः ॥</l>
</lg></b>
<p>८. व्रिभवोत्कर्ष <b>उदारता</b>, यथा—(शाकु. ७.१२)</p>
<b><lg>
<l>प्राणानामनिलेन वृत्तिरुचिता सत्कल्पवृक्षे वने
तोये काञ्चनपद्मरेणुकपिशे पुण्याभिषेकक्रिया ।</l>
<l>ध्यानं रतनशिलातलेषु विबुधस्त्रीसन्निधौ संयमो
यद् वाञ्छन्ति तपोभिरन्यमुनयस्तस्मिंस्तपस्यन्त्यमी ॥ २३७ ॥</l>
</lg></b>
<p>९. आशयोत्कर्ष <b>उदात्तत्वम्</b>, यथा—</p>
<b><lg>
<l>पात्रे पुरोवर्तिनि विश्वनाथे क्षोदीयसि क्ष्मावलये च देये ।</l>
<l>व्रीडास्मितं तस्य तदा तदासीच्चमत्कृतो येन स एव देवः ॥ २३८ ॥</l>
</lg></b>
<p>१०. अर्थाध्यवसायविशेष <b>ओजः</b>, यथा—(मवीच. २.३४)</p>
<b><lg>
<l>तान्येव यदि भूतानि ता एव यदि शक्तयः ।</l>
<l>ततः परशुरामस्य	न	प्रतीमः पराभवम् ॥ २३९ ॥</l>
</lg></b>
<p>११. रूढाहङ्कार<b>तौर्जित्यम्</b>, यथा—(कुसं. ६.८२)</p>
<b><lg>
<l>उमा वधूर्भवान् दाता याचितार इमे वयम् ।</l>
<l>वरः शम्भुरलं ह्येष त्वत्कुलोद्भूतये विधिः ॥ २४० ॥</l>
</lg></b>
<p>१२. अर्थस्याभीष्टता <b>प्रेयः</b>, यथा—</p>
<b><lg>
<l>रसवदमृतं कस्सन्देहो मधून्यपि नान्यथा
मधुरमधिकं चूतस्यापि प्रसन्नरसं फलम् ।</l>
<l>सकृदपि पुनर्मध्यस्थस्सन् रसान्तरविज्जनो
वदतु यदिहान्यत् स्वादु स्यात् प्रियादशनच्छदात् ॥ २४१ ॥</l>
</lg></b>
<p>१३. दारुणार्थस्यादारुणार्थपर्याय<b>स्सुशब्दता</b>, यथा—</p>
<b><lg>
<l>देवव्रते वाञ्छति दीर्घनिद्रां द्रोणे च कर्णे च यशोऽवशेषे ।</l>
<l>लक्ष्मीसहायस्य तवाद्य वत्स! वात्सल्यवान् द्रौणिरयं सहायः ॥ २४२ ॥</l>
</lg></b>
<p>१४. व्याजावलम्बनं <b>समाधिः</b>, यथा—(शाकु. २.१३)</p>
<b><lg>
<l>दर्भाङ्कुरेण चरणः क्षत इत्यकाण्डे
तन्वी स्थिता कतिचिदेव पदानि गत्वा ।</l>
<pb n="504"/>
<l>आसीद् विवृत्तवदना च विमोचयन्ती
शाखासु	वल्कलमसक्तमपि	द्रुमाणाम् ॥ २४३ ॥</l>
</lg></b>
<p>१५. सूक्ष्मार्थदृष्टिः <b>सौक्ष्म्यम्</b>, यथा—</p>
<b><lg>
<l>अन्योन्यसंवलितमांसलदन्तकान्ति सोल्लासमाविरलसं वलितार्धतारम् ।</l>
<l>लीलागृहे प्रतिकलं किलकिञ्चितेषु व्यावर्तमानविनयं मिथुनं चकास्ति ॥</l>
</lg></b>
<p>१६. शास्त्रार्थसव्यपेक्षता <b>गाम्भीर्यम्</b>, यथा—(माघ. ४.५५)</p>
<b><lg>
<l>मैत्र्यादिचित्तपरिकर्मविदो विधाय
क्लेशप्रहाणमिह	लब्धसबीजयोगाः ।</l>
<l>ख्यातिं	च	सत्त्वपुरुषान्यतयाधिगम्य
वाञ्छन्ति तामपि समाधिभृतो निरोद्ध‍ुम् ॥ २४५ ॥</l>
</lg></b>
<p>१७. अर्थविकासो <b>विस्तरः</b>, यथा—</p>
<b><lg>
<l>संग्रामाङ्गणसङ्गतेन	भवता	चापे	समारोपिते
देवाकर्णय येन येन सहसा यद् यत्समासादितम् ।</l>
<l>कोदण्डेन	शराश्शरैररिशिरस्तेनापि	भूमण्डलं
तेन त्वं भवता च कीर्तिरतुला कीर्त्या च सप्‍ताब्धयः ॥ २४६ ॥</l>
</lg></b>
<p>१८. अर्थसङ्कोचः <b>सङ्क्षेपः</b>, यथा—</p>
<b><lg>
<l>श्रूयतां धर्मसर्वस्वं श्रुत्वा चैवावधार्यताम् ।</l>
<l>आत्मनः प्रतिकूलानि परेषां न समाचरेत् ॥ २४७ ॥</l>
</lg></b>
<p>१९. तुल्यशब्दार्थविभागः <b>सम्मितत्वम्</b>, यथा—</p>
<b><lg>
<l>इन्दुर्मू्र्घ्नि शिवस्य शैलदुहितुर्वक्रो नखाङ्कः स्तने
देयाद् वोऽभ्युदयं द्वयं तदुपमामालम्बमानं मिथः ।</l>
<l>संवादः प्रणवेन यस्य दलता कायैकतायां तयो—
रूर्ध्वद्वारविचिन्तितेन च हृदि ध्यातः स्वरूपेण च ॥ २४८ ॥</l>
</lg></b>
<p>२०. साभिप्रायोक्तिः <b>भाविकत्वम्</b>, यथा—</p>
<b><lg>
<l>दृष्टिं हे प्रतिवेशिनि क्षणमिहाप्यस्मद्‍गृहे दास्यसि
प्रायेणास्य शिशोः पिता न विरसाः कौपीरपः पास्यति ।</l>
<l>एकाकिन्यपि यामि तद् वरमितः स्त्रोतस्स्तमालाकुलं
नीरन्ध्राः	पुनरालिखन्तु	 जठरच्छेदा	नलग्रन्थयः ॥ २४९ ॥</l>
</lg></b>
<pb n="505"/>
<p>२१. अर्थादर्थान्तरावगमो <b>गतिः</b>, यथा—</p>
<b><lg>
<l>शुभे कोऽयं वृद्धो गृहपरिबृढः किं तव पिता
न मे भर्ता रात्रौ व्यपगतदृगन्यच्च बधिरः ।</l>
<l>हुहुंहुं	श्रान्तोऽहं	शिशयिषुरिहैवापवरके
क्‍व यामिन्यां यासि स्वपिहि ननु निर्दंशमशके ॥ २५० ॥</l>
</lg></b>
<p>२२. अर्थोत्पत्त्यादिक्रियाक्रमो <b>रीतिः</b>, यथा—</p>
<b><lg>
<l>प्रथममरुणच्छायस्तावत्ततः	कनकप्रभ—
स्तदनुविरहोत्ताम्यत्तन्वीकपोलतलद्युतिः ।</l>
<l>प्रभवति	पुनर्ध्वान्तध्वंसक्षमः क्षणदामुखे
सरसबिसिनीकन्दच्छेदच्छविर्मृगलाञ्छनः ॥ २५१ ॥</l>
</lg></b>
<p>२३. भङ्ग्या इष्टाभिधान<b>मुक्तिः</b>, यथा—</p>
<b><lg>
<l>त्वमेवंसौन्दर्या स च रुचिरतायां परिचितः
कलानां सीमानं परमिह युवामेव भजथः ।</l>
<l>अपि द्वन्द्वं दिष्ट्या तदिति सुभगे् संवदति वा—
मतः शेषं चेत् स्याज्जितमिह तदानीं गुणितया ॥ २५२ ॥</l>
</lg></b>
<p>२४. विवक्षितार्थनिर्वहणं <b>प्रौढिः</b>, यथा—</p>
<b><lg>
<l>त्वद्वक्त्रेन्दुविलोकनाकुलधिया धात्रा त्वदीयां श्रियं
निक्षिप्य प्रतिराजकेषु विदुषां लक्ष्म्या त्वमापूरितः ।</l>
<l>तेनैते नियतं दरिद्रति गृहेष्वेषामियं दृश्यते
नैनामाद्रियसे त्वमिच्छसि तु तां त्वामेव सा धावति ॥ २५३ ॥</l>
</lg></b>
<p>(<b>३. दोषगुणाः</b>)</p>
<p>पदादिदोषाणामनुकरणादिषु गुणत्वापत्तये दोषगुणाः । तेऽपि प्राग्वदेव त्रिविधा
अपि प्रत्येकं चतुर्विंशतिधा । तत्र — <b>पददोषेषु</b> —</p>
<p>(<b>पददोषानामदोषत्वम्</b>)</p>
<p>१. असाधोर्म्लिष्टम्लेच्छितादेरनुकरणे गुणत्वं, यथा—</p>
<b><lg>
<l>उन्नमय्य सकचग्रहमास्यं चुम्बति प्रियतमे हठवृत्त्या ।</l>
<l>हुंहुं मुञ्च मममेति च मन्दं जल्पितं जयति मानवतीनाम् ॥ २५४ ॥</l>
</lg></b>
<pb n="506"/>
<p>२. अनुकरण एवाप्रयुक्तस्य गुणत्वं, यथा—(मभा. ३.१.४८)</p>
<b><lg>
<l>दिवं पत्काषिणो यान्ति येऽचीकमत भाषिणः ।</l>
<l>पत्काषिणोऽपि नो यान्ति ये वचन्ति प्रयुञ्जते ॥ २५५ ॥</l>
</lg></b>
<p>३. श्रुतिविरसं कष्टम्; तस्य दुर्वाचकानुप्रासे गुणत्वं, यथा—</p>
<b><lg>
<l>त्वाष्ट्रास्त्वाष्ट्रारिराष्ट्रे न भ्राष्ट्रे नादंष्ट्रिणो जनाः ।</l>
<l>धार्तराष्ट्राः सुराष्ट्रे न महाराष्ट्रे तु नोष्ट्रिणः ॥ २५६ ॥</l>
</lg></b>
<p>४. पादपूरणाद्यर्थमनर्थकम्; तस्य यमकादौ गुणत्वं, यथा—</p>
<b><lg>
<l>'योषितामतितरां नखलूनं गात्रमुज्ज्वलतया न खलूनम् ।'</l>
<l>'बभौ मुखेनाप्रतिमेन काचन श्रियाधिका तां प्रति मेनका च न ॥ २५७ ॥'</l>
</lg></b>
<p>५. रूढिच्युतमन्यार्थम्; तस्य प्रहेलिकादिषु गुणत्वं, यथा—</p>
<b><lg>
<l>खातयः कनि काले ते स्फातयः स्फार्हवल्गवः ।</l>
<l>चन्द्रे साक्षाद्भवन्त्यत्र तायवो मम धारिणः ॥ २५८ ॥</l>
</lg></b>
<p>६. तुच्छाभिधेयमपुष्टार्थम्; तस्य छन्दोऽनुरोधादौ गुणत्वं, यथा—</p>
<b><lg>
<l>'द्विरष्टवर्षाकृतिमेनमर्थिनामुशन्ति कल्पोपपदं महीरुहम् ॥ २५९ ॥'</l>
</lg></b>
<b><lg>
<l>'यमिन्द्रशब्दार्थनिषूदनं हरेर्हिरण्यपूर्वं कशिपुं प्रचक्षते ॥ २६० ॥'</l>
</lg></b>
<p>७. अवाचकमसमर्थम्; तस्य सीत्कृतादौ गुणत्वं, यथा—(माघ. १०.६४)</p>
<b><lg>
<l>आशु लम्बितवतीष्टकराग्रे नीविमर्धमुकुलीकृतदृष्ट्या ।</l>
<l>रक्तवैणिककराहततन्त्रीमण्डलक्‍वणितचारु	चुकूजे ॥ २६१ ॥</l>
</lg></b>
<p>८. शास्त्रमात्रप्रसिद्धम<b>प्रतीतम्</b>; तस्य तद्विद्यसम्भाषणादौ गुणत्वं, यथा—(माघ. २.२८)</p>
<b><lg>
<l>सर्वकार्यशरीरेषु	मुक्त्वाङ्गस्कन्धपञ्चकम् ।</l>
<l>सौगतानामिवात्मान्यो नास्ति मन्त्रो महीभृताम् ॥ २६२ ॥</l>
</lg></b>
<p>९. व्यवहितार्थप्रत्ययकृत् <b>क्लिष्टम्</b>; तस्य झटित्यर्थप्रतीतौ गुणत्वं, यथा— (रघु.१३.१)</p>
<b><lg>
<l>'अथात्मनः शब्दगुणं गुणज्ञः पदं विमानेन विगाहमानः ॥ २६३ ॥'</l>
</lg></b>
<b><lg>
<l>'पितुः पदं मध्यममुत्पतन्ती' ॥ २६४ ॥</l></lg></b> (विक्र. १.२०)
<b><lg>
<l>काञ्चीगुणस्थानमनिन्दितायाः' ॥ २६५ ॥</l></lg></b> (कुसं. १.२७)
<pb n="507"/>
<p>१०. अप्रसिद्धार्थप्रयुक्तं <b>गूढार्थम्</b>; तस्य तद‌‌्व्याख्यानादौ गुणत्वं, यथा—</p>
<b><lg>
<l>अम्हारिसा वि कइणो कइणो हलिबुढ्‌ढसालिपमुहा इ ।</l>
<l>मंडुक्कमक्कडा वि हु होंति हरी—सप्प—सीहा वि ॥ २६६ ॥</l>
</lg></b>
<lg>
<l>(अस्मादृशा अपि कवयः कवयो हरिवृद्धशालिप्रमुखा अपि ।</l>
<l>मण्डूकमर्कटा अपि खलु भवन्ति हरिः सर्पसिंहा अपि ॥)</l>
</lg>
<p>११. सङ्केतकल्पिताभिधेयं <b>नेयार्थम्;</b> तस्य प्रहेलिकादिषु गुणत्वं, यथा—</p>
<b><lg>
<l>मोरु कलावेण वहइ तह णामह सरिणाउ ।</l>
<l>उस्सीसा पाअंतिगओ अणुणत्तिहिं जणु णाउ ॥ २६७ ॥</l>
</lg></b>
<lg>
<l>(मयूरः कलापेन वहति तस्य नाम्नः सदृशनामा ।</l>
<l>उच्छीर्षात् पादान्तगतोऽनुनक्तं यथा नौका ॥)</l>
</lg>
<p>१२. अनिश्चयकृत् <b>सन्दिग्धम्;</b> तस्य प्रकरणादिभिर्विशेषावगमे गुणत्वं, यथा—(कुसं. १.२७)</p>
<b><lg>
<l>'महीभृतः पुत्रवतोऽपि दृष्टिस्तस्मिन्नपत्ये न जगाम तृप्‍तिम् ॥ २६८ ॥'</l>
</lg></b>
<b><lg>
<l>'स शार्ङ्गचक्रासिगदाब्जपाणिर्मेघच्छविः पातु जगन्ति शौरिः ॥ २६९ ॥'</l>
</lg></b>
<p>१३. विपरीतकल्पन <b>विरुद्धम्;</b> तस्य तद्विधाभिधाने गुणत्वं, यथा— (माघ. १६.२)</p>
<b><lg>
<l>अभिधाय तदा तदप्रियं शिशुपालोऽनुशयं परं गतः ।</l>
<l>भवतोऽभिमनास्समीहते सरुषः कर्तुमुपेत्य माननाम् ॥ २७० ॥</l>
</lg></b>
<p>१४. अविशेषाभिधायकम<b>प्रयोजकम्</b>; तस्य स्वरूपाभिधानादौ गुणत्वं, यथा—(कुसं. ६.३६)</p>
<b><lg>
<l>'त	आकाशमसिश्याममुत्पत्य	परमर्षयः ॥ २७१ ॥'</l>
</lg></b>
<b><lg>
<l>'साग्रं वर्षसहस्त्रं स तपस्तेपे महामनाः ॥ २७२ ॥'</l>
</lg></b>
<p>१५. अव्युत्पत्तिम<b>द्देश्यम्</b>; (तस्य) कविभिरङ्गीकृतत्वे गुणत्वं, यथा—(मामा. ५.२२)</p>
<b><lg>
<l>षण्डेषूद्दण्डपिण्डीतगरतरलनाः प्रापिरे येन वेला—
मालम्ब्योत्तालतल्लस्फुटितपुटकिनीबन्धवो गन्धवाहाः ।</l>
<l>पातालप्रतिमल्लगल्लविवरप्रक्षिप्‍तसप्‍तार्णवं
वन्दे नन्दितनीलकण्ठपरिषद्‍व्यक्तर्द्धि वः क्रीडितम् ॥ २७३ ॥</l>
</lg></b>
<b><lg>
<l>'किरन्तः	कावेरीलडहलरीशीकरकणान् ॥ २७४ ॥'</l>
</lg></b>
<p>१६. अश्लीलामङ्गलघृणावदर्थं <b>ग्राम्यम्</b>; तस्य संवीतगुप्‍तलक्षितादौ न दोषः ।</p>
<b><lg>
<l>संवीतस्य हि लोके तु न दोषान्वेषणं क्षमम् ।</l>
<l>शिवलिङ्गस्य संस्थाने कस्यासभ्यत्वभावना ॥ २७५ ॥</l>
</lg></b>
<pb n="508"/>
<p>तत्रासभ्यमसभ्यार्थान्तरमसभ्यस्मृतिहेतुश्चाश्लीलम् । तत्र—</p>
<p>१७. आद्यस्य तु गुणत्वं, यथा—</p>
<b><lg>
<l>तस्मै हिमाद्रेः प्रयतां तनूजां यतात्मने रोचयितुं यतस्व ।</l>
<l>योषित्सु तद्वीर्यनिषेकभूमिः सैव क्षमेत्यात्मभुवोपदिष्टम् ॥</l></lg></b> (कुसं. ३.१६)
<p>१८. द्वितीयस्य गुणत्वं, यथा—</p>
<b><lg>
<l>'सुदुस्त्यजा यद्यपि जन्मभूमिः' ॥ २७७ ॥,</l>
</lg></b>
<b><lg>
<l>'जनैरसम्बाधमयांबभूवे		॥ २७८ ॥'</l>
</lg></b>
<b><lg>
<l>'स तेऽनुनेयः सुभगोऽभिमानी' ॥ २७९ ॥,</l>
</lg></b>
<b><lg>
<l>'भगिन्ययं नः प्रथमाभिसन्धिः ॥ २८० ॥'</l>
</lg></b>
<p>१९. तृतीयस्य <b>गुणत्वं</b>, यथा—</p>
<b><lg>
<l>ब्रह्माण्डकारणं योऽप्सु निदधे वीर्यमात्मनः ।</l>
<l>उपस्थानं करोम्येष तस्मै शेषाहिशायिने ॥ २८१ ॥</l>
</lg></b>
<p>अमङ्गलार्थममङ्गलार्थान्तरममङ्गलस्मृतिहेतु<b>श्चामङ्गलार्थम्</b>; तत्र—</p>
<p>२०. आद्यस्य <b>गुणत्वं</b>, यथा—</p>
<b><lg>
<l>भद्रे! मारि प्रशस्तं वद सदसि मुदा नृत्य कृत्ये! मुहूर्तं
मृत्यो! रत्नैश्चतुष्कं विरचय रचयारात्रिकं कालरात्रि! ।</l>
<l>चामुण्डे! मुण्डमालामुपनय विनयस्वायतां भैरवीर्ष्या—
मेवं देवे भवानीं वहति परिजनव्याहृतिस्त्रायतां व ॥ २८२ ॥</l>
</lg></b>
<p>२१. द्वितीयस्य <b>गुणत्वं</b>, यथा—(वेसं. १.६)</p>
<b><lg>
<l>सत्पक्षा मधुरगिरः प्रसाधिताशा मदोद्धतारम्भाः ।</l>
<l>निपतन्ति	धार्तराष्ट्राः	कालवशान्मेदिनीपृष्ठे ॥ २८३ ॥</l>
</lg></b>
<p>२२. तृतीयस्य <b>गुणत्वं</b>, यथा—</p>
<b><lg>
<l>कोऽभिप्रेतः सुसंस्थानस्तस्या इति न निश्चयः ।</l>
<l>आशापिशाचिकैषा तु कुमारी मां वरिष्यति ॥ २८४ ॥</l>
</lg></b>
<p>२३. <b>घृणावद्</b> घृणावदर्थान्तरं घृणावत्स्मृतिहेतुश्च घृणावदर्थम् ।</p>
<pb n="509"/>
<b><lg>
<l>निष्ठ्यूतोद्गीर्णवान्तादि गौणवृत्तिव्यपाश्रयम् ।</l>
<l>अतिसुन्दरमन्यत्र ग्राम्यकक्ष्यां विगाहते ॥ २८५ ॥</l></lg></b> (काव्याद. १.२४)
<p>यथा—(काव्याद. १.९६)</p>
<b><lg>
<l>पद्मान्यर्काशुनिष्ठ्यूताः पीत्वा पावकविप्रुषः ।</l>
<l>भूयो वमन्तीव मुखैरुद्गीर्णारुणरेणुभिः ॥ २८६ ॥</l>
</lg></b>
<b><lg>
<l>किञ्चिदाश्रयसौन्दर्याद्धत्ते शोभामसाध्वपि ।</l>
<l>कान्ताविलोचनन्यस्तं मलीमसमिवाञ्जनम् ॥ २८७ ॥</l></lg></b> (काव्याद. १.५५)
<p>यथा—(म.वी.च. १.३५)</p>
<b><lg>
<l>आन्त्रप्रोतबृहत्कपालनलकक्रूरक्‍वणत्कङ्कण—
प्रायप्रेङ्खितभूरिभूषणरवैराघोषयन्त्यम्बरम् ।</l>
<l>पीतोचछर्दितरक्तकर्दमघनप्रारभारघोरोल्ललद्—
व्यालोलस्तनभारभैरववपुर्बन्धोद्धतं धावति ॥ २८८ ॥</l>
</lg></b>
<b><lg>
<l>सन्निवेशविशेषाच्च	दुरुक्तमपि शोभते ।</l>
<l>नीलं पलाशमाबद्धमन्तराले स्रजामिव ॥ २८९ ॥</l></lg></b> (भामहा. १.५४)
<p>यथा—(मामा. ५.१८)</p>
<b><lg>
<l>आन्त्रैः कल्पितमङ्गलप्रतिसराः स्त्रीहस्तरक्तोत्पल—
व्यक्तोत्तंसभृतः पिनह्य सहसा हृत्पुण्डरीकस्त्रजः ।</l>
<l>एताः शोणितपङ्ककुङ्कुमजुषः संभूय कान्तैः पिब—
न्त्यस्थिस्नेहसुराः कपालचषकैः प्रीताः पिशाचाङ्गनाः ॥ २९० ॥</l>
</lg></b>
<p>२४. एतेन द्वितीयतृतीययोरपि गुणत्वं व्याख्यातम् ।</p>
<p>यथा—</p>
<b><lg>
<l>मुखमापाण्डुगण्डं ते मदक्लिन्नकटः करी ।</l>
<l>विशांपते! विशिष्टोऽपि सफलं ब्रह्मवर्चसम् ॥ २९१ ॥</l>
</lg></b>
<p>यथा च—</p>
<b><lg>
<l>वर्षिष्ठाय यविष्ठाय प्रवीर्याय प्रचेतसे ।</l>
<l>नमः कपर्दिने नीललोहितायाग्निरेतसे ॥ २९२ ॥</l>
</lg></b>
<pb n="510"/>
<p>(<b>वाक्यदोषाणामदोषत्वम्</b>)</p>
<p>अथ वाक्यदोषाणामदोषः, तत्र</p>
<p>१. शब्दहीनस्य क्‍वचिद् विवक्षातो <b>गुणत्वम् ।</b> यथा—</p>
<b><lg>
<l>आक्षिपन्त्यरविन्दानि मुग्धे तव मुखश्रियम् ।</l>
<l>कोशदण्डसमग्राणां किमेषामस्ति दुष्करम् ॥ २९३ ॥</l></lg></b> (काव्याद. २.३६१)
<b><lg>
<l>इदं हि शास्त्रमाहात्म्यदर्शनालसचेतसाम् ।</l>
<l>अपभाषणवद्भाति न च सौभाग्यमुज्झति ॥ २९४ ॥</l></lg></b> (काव्याद. ४.२८)
<b><lg>
<l>अनुकम्पाद्यतिशयो यदि कश्चिद्विवक्ष्यते ।</l>
<l><hi>न दोषः</hi> पुनरुक्तोऽपि प्रत्युतेयमलङ्क्रिया ॥ २९५ ॥</l></lg></b> (काव्याद. ४.१४)
<p>यथा—(काव्याद. ४.१५)</p>
<b><lg>
<l>हन्यते सा वरारोहा स्मरेणाकाण्डवैरिणा ।</l>
<l>हन्यते चारुसर्वाङ्गी हन्यते मञ्जुभाषिणी ॥ २९६ ॥</l>
</lg></b>
<b><lg>
<l>२. यत्नः सम्बन्धनिर्ज्ञातहेतुः कोऽपि कृतो यदि ।</l>
<l>क्रमलङ्घनमप्याहु<hi>र्निर्दोषं</hi> सूरयो यथा ॥ २९७ ॥</l></lg></b> (कांव्याद. ४.२३)
<b><lg>
<l>बन्धुत्यागस्तनुत्यागो देशत्याग इति त्रिषु ।</l>
<l>आद्यन्तावायतक्लेशौ मध्यमः क्षणिकज्वरः ॥ २९८ ॥</l></lg></b> (काव्याद. ४.२४)
<b><lg>
<l>यदा तीव्रप्रयत्नेन संयोगादेरगौरवम् ।</l>
<l>न च्छन्दोभङ्गमप्याहुस्तददोषाय सूरयः ॥ २९९ ॥</l>
</lg></b>
<b><lg>
<l>जह ण्हाउं ओइण्णे अब्भन्तमुल्हासिअमंसुअद्धन्तं ।</l>
<l>तह अण ण्हाओ सि तुमं सच्छे गोलाणईतूहे ॥ ३०० ॥</l>
</lg></b>
<lg>
<l>(यथा स्नातुमवतीर्णे आर्द्रीभूतमुल्लासितमंशुकार्धान्तम् ।</l>
<l>तथा च न स्नातो भवसि त्वं स्वच्छे गोदानदीतीर्थे ॥)</l>
</lg>
<p>३. अस्थानविंरति <b>यतिभ्रष्टम्</b>—</p>
<b><lg>
<l>स्वरसन्ध्यकृते प्रायो धातुभेदे तदिष्यते ।</l>
<l>नामभेदे च शेषेषु <hi>न दोष</hi> इति तद्विदः ॥ ३०१ ॥</l>
</lg></b>
<p>यथा—</p>
<b><lg>
<l>'शोभां पुष्यत्ययमभिनवः सुन्दरीणां प्रबोधः' ॥ ३०२ ॥</l>
</lg></b>
<pb n="511"/>
<b><lg>
<l>'किञ्चिद् भावालसमसरलप्रेक्षितं कामिनीनाम् ॥ ३०३ ॥</l>
</lg></b>
<b><lg>
<l>कार्याकार्याण्ययमविकलान्यागमेनैव पश्‍यन् ।</l>
<l>वश्‍यामुर्वीं वहति नृप इत्यस्ति चैवं प्रयोगः ॥ ३०४ ॥ (काव्याद. ४.३०)</l>
</lg></b>
<p>अत्र च— (काव्याद. ४.३१)</p>
<b><lg>
<l>लुप्‍ते पदान्ते शेषस्य पदत्वं निश्चितं यथा ।</l>
<l>तथा सन्धिविकारान्तं पदमेवेति वर्ण्यते ॥ ३०५ ॥</l>
</lg></b>
<p>४. विरूपसन्धि <b>विसन्धि</b>— (काव्याद. ४.३६)</p>
<b><lg>
<l>न संहितां विवक्षामीत्यसन्धानं पदेषु यत् ।</l>
<l>तद् विसन्धीति निर्दिष्टं न प्रगृह्यादिहेतुकम् ॥ ३०६ ॥</l>
</lg></b>
<p>यथा—(कासूवृ. २.२.८)</p>
<b><lg>
<l>'कमले इव लोचने इमे अनुबन्धाति विलासपद्धतिः ॥ ३०७ ॥'</l>
</lg></b>
<b><lg>
<l>'स इतोऽन्य ऋतावृतप्रियो</l>
<l>न ऋचस्त्वं न यजूंषि ऊहसे ॥ ३०८ ॥'</l>
</lg></b>
<b><lg>
<l>पदानां व्युत्क्रमो यत्र क्रमेण व्युत्क्रमेण वा ।</l>
<l>तद् व्याकीर्णं विदुस्तस्य न दोषः कोऽपि तद् यथा ॥ ३०९ ॥</l>
</lg></b>
<b><lg>
<l>जुगुप्सत स्मैनमदुष्टभावं मैवं भवानक्षतसाधुवृत्तः ।</l>
<l>इतीव वाचो निगृहीतकण्ठैः प्राणैररुध्यन्त महर्षिसूनोः ॥ (जाह. १.८५)</l>
</lg></b>
<b><lg><l>५. पर्यायेण द्वयोर्यत्र वाक्यं प्रश्‍नोत्तरादिषु ।</l>
<l>सङ्कीर्णं <hi>तन्न दोषाय</hi> वाकोवाक्यविदो विदुः ॥ ३११ ॥</l>
</lg></b>
<p>(यथा)— (अमरुक. ५७)</p>
<b><lg>
<l>बाले! नाथ! विमुञ्च मानिनि! रुषं रोषान्मया किं कृतं</l>
<l>खेदोऽस्मासु न मेऽपराध्यति भवान् सर्वेऽपराधा मयि ।</l>
<l>तत्किं रोदिषि गद्गदेन वचसा, कस्याग्रतो रुद्यते</l>
<l>नन्वेतन्मम, का तवास्मि, दयिता, नास्मीत्यतो रुद्यते ॥ ३१२ ॥</l>
</lg></b>
<b><lg>
<l>६. वाक्यान्तरसगर्भं यत् तद् वाक्यं गर्भितं विदुः ।</l>
<l>रसान्तरविरस्कारे तदिष्टं <hi>नेष्टमन्यथा</hi> ॥ ३१३ ॥</l>
</lg></b>
<pb n="512"/>
<p>यथा—</p>
<p><b>दिङ्‍मातङ्गघटाविभक्तचतुराघाटा मही साध्यते</b>. (पृ. ३६२)</p>
<b><lg>
<l>७. देशभाषाप्रभेदेन प्रकृत्यादिभिदापि वा ।</l>
<l>अपदं तस्य चानुज्ञा <hi>भाषाचित्रेषु</hi> तद्यथा ॥ ३१४ ॥</l>
</lg></b>
<b><lg>
<l>हा तो जो ज्जलदेउ नैव पदनः साक्षादयं भूतले</l>
<l>तत्किं दीसइ सच्चमा हतवपुः कामः किल श्रूयते ।</l>
<l>ऐ पच्छा किअलेउ भूतपतिना गौरीविवाहोत्सवे</l>
<l>ऐसें सच्च जि बोल्लु हस्तकटकः किं दर्पणेनेक्ष्यते ॥ ३१५ ॥</l>
</lg></b>
<b><lg><l>८. अशरीरं क्रियाहीनं क्रियापेक्षा न यत्र तु ।</l>
<l>यत्रास्त्यादेरपेक्षा वा न <hi>दोषस्तत्र</hi> तद्यथा ॥ ३१६ ॥</l>
</lg></b>
<b><lg>
<l>कियन्मात्रं जलं विप्र जानुदघ्‍नं नराधिप ।</l>
<l>तथापीयमवस्था ते न सर्वत्र भवादृशाः ॥ ३१७ ॥</l>
</lg></b>
<b><lg>
<l>यत्रोपमाने धर्माः स्युर्नोपमेयेन सम्मिताः ।</l>
<l>तदूनोपममित्याहुस्तत्प्रसिद्धौ <hi>न दुष्यति</hi> ॥ ३१८ ॥</l>
</lg></b>
<p>यथा— (भामहा. २.४१,४२,४३,४४)</p>
<b><lg>
<l>स मारुताकम्पितपीतवासा बिभ्रत् सलीलं शशिभासमब्जम् ।</l>
<l>यदुप्रवीरः प्रगृहीतशार्ङ्गः सेन्द्रायुधो मेघ इवाबभासे ॥ ३१९ ॥</l>
</lg></b>
<b><lg>
<l>शक्रचापग्रहादत्र दर्शितं किल कार्मुकम् ।</l>
<l>वासः शङ्खानुपादानादूनमित्यत्र चोच्यते ॥ ३२० ॥</l>
</lg></b>
<b><lg>
<l>सर्वं सर्वेण सारूप्यं नास्ति भावस्य कस्यचित् ।</l>
<l>यथोपपत्ति कृतिभिरुपमानं प्रयुज्यते ॥ ३२१ ॥</l>
</lg></b>
<b><lg>
<l>अखण्डमण्डलः क्‍वेन्दुः क्‍व कान्ताननमद्युति ।</l>
<l>यत्किंचित्कान्तिसाम्यात्तु शशिनेवोपमीयते ॥ ३२२ ॥</l>
</lg></b>
<p>९. तेनाधिकोपमं व्याख्यातम् । यथा—(भामहा. २.५८, ५९)</p>
<b><lg>
<l>स पीतवासाः प्रगृहीतशार्ङ्गो मनोज्ञभीमं वपुराप कृष्णः ।</l>
<l>शतह्रदेन्द्रायुधवान्निशायां संसृज्यमानः शशिनेव मेघः ॥ ३२३ ॥</l>
</lg></b>
<pb n="513"/>
<b><lg>
<l>शशिनो ग्रहणादेतदाधिक्यं किल न ह्ययम् ।</l>
<l>निर्दिष्ट उपमेयेऽर्थे वाच्यो वा जलजोऽत्र तु ॥ ३२४ ॥</l>
</lg></b>
<b><lg>
<l>न सर्वसारूप्यमयं विस्तरेणोदितो विधिः ।</l>
<l>अभिप्रायात्कवेर्वात्र विधेया जलजे मतिः ॥ ३२५ ॥</l></lg></b> (भामहा. २.६०)
<b><lg>
<l>भिन्नलिङ्गत्वमप्याहुरुपमादूषणं तथा ।</l>
<l>वचोभेदो <hi>न दोषाय</hi> यत्रोद्वोगो न धीमताम् ॥ ३२६ ॥</l></lg></b> (काव्याद. २.५१)
<p>तत्र लिङ्गभेदे न दोषो यथा—</p>
<b><lg>
<l>अन्यदा भूषणं पुंसः शमो लज्जेव योषितः ।</l>
<l>पराक्रमः परिभवे वैयात्यं सुरतेष्विव ॥ ३२७ ॥</l></lg></b> (माघ. २.४४)
<p>वचनभेदे न दोषो यथा—</p>
<b><lg>
<l>आज्ञा इव जगन्मृत्योः प्राणा इव नयश्रियः ।</l>
<l>गृहा इव तपस्सिद्धेर्दारा इव विभोर्गतिः ॥ ३२८ ॥</l>
</lg></b>
<b><lg><l>१०. श्लिष्टमस्पृष्टशैथिल्यं शिथिलं तद्विपर्ययः ।</l>
<l><hi>गौडीयैरिष्यते</hi> तत्तु बन्धप्राशस्त्यगौरवात् ॥ ३२९ ॥</l></lg></b> (काव्याद. १.४३)
<p>यथा—(काव्याद. १.४४)</p>
<b><lg>
<l>लीलाविलोलललनाललितालकलालसाः ।</l>
<l>विलुप्‍तमालतीमाला जलकालानिला ववुः ॥ ३३० ॥</l>
</lg></b>
<b><lg><l>११. अनालोच्यैव वैषम्यमर्थालङ्कारडम्बरौ ।</l>
<l>अवेक्षमाणा ववृधे पौरस्त्या काव्यपद्धतिः ॥ ३३१ ॥ (काव्याद. १.५०)</l>
</lg></b>
<p>यथा—(काव्याद. १.४९)</p>
<b><lg>
<l>चन्दनप्रणयोद्गन्धिर्मन्दो मलयमारुतः ।</l>
<l>स्पर्धते रुद्धमद्धैर्यो वररामाननानिलैः ॥ ३३२ ॥</l>
</lg></b>
<b><lg>
<l>दीप्‍तमित्यपरैर्भूम्‍ना कठोरमपि बध्यते ।</l>
<l>न्यक्षेण पक्षः क्षपितः क्षत्रियाणां क्षणादिति ॥ ३३३ ॥</l></lg></b> (काव्याद. १.७२)
<b><lg><l>१२. आविद्वदङ्गनाबालप्रसिद्धार्थं प्रसादवत् ।</l>
<l>विपर्ययोऽस्याप्रसन्नं चित्रादौ <hi>तन्न दुष्यति</hi> ॥ ३३४ ॥</l></lg></b> (भामह. २.३)
<pb n="514"/>
<p>यथा—(देवीश.)</p>
<b><lg>
<l>याश्रिता पावनतया यातनाच्छिदनीचया</l>
<l>याचनीया धिया मायायामायासं स्तुता श्रिया ॥ ३३५ ॥</l>
</lg></b>
<b><lg><l>१३. अध्याहारादिगम्यार्थे नेयार्थमिति तद्विदुः ।</l>
<l>प्रसिद्धेर्गम्यते यस्मि<hi>न्न च तद्दोषवद्य</hi>था ॥ ३३६ ॥</l>
</lg></b>
<b><lg>
<l>मा भवन्तमनलः पवनो वा वारणो मदकलः परशुर्वा ।</l>
<l>वाहिनीजलभरः कुलिशं वा स्विस्ति तेऽस्तु लतया सह वृक्ष ॥ ३३७ ॥</l>
</lg></b>
<b><lg><l>१४. असभ्यार्थं मतं ग्राम्यं तद् ग्राम्योक्‍त्यैव दुष्यति ।</l>
<l>विदग्धोक्तौ तु तस्याहु<hi>र्गुणवत्त्वं</hi> मनीषिणः ॥ ३३८ ॥</l>
</lg></b>
<p>यथा—(काव्याद. १.६४)</p>
<b><lg>
<l>कामं कन्दर्पचण्डालो मयि वामाक्षि निर्दयः ।</l>
<l>त्वयि निर्मत्सरो दिष्ट्‍येत्येवमादि यथोदितम् ॥ ३३९ ॥</l>
</lg></b>
<b><lg><l>१५. ओजः समासभूयस्त्वं तद्दीप्‍तार्थेषु बध्यते ।</l>
<l>विपर्ययोऽस्यासमस्तं दीप्‍तार्थं <hi>चैन्न दोषभाक्</hi> ॥ ३४० ॥</l>
</lg></b>
<p>यथा—(वेसं. ३.२२)</p>
<b><lg>
<l>यो यः शस्त्रं बिभर्ति स्वभुजगुरुमदः पाण्डवीनां चमूनां</l>
<l>यो यः पाञ्चालगोत्रे शिशुरधिकवया गर्भशय्यां गतो वा ।</l>
<l>यो यस्तत्कर्मसाक्षी चरति मयि रणे यश्च यश्च प्रतीपः</l>
<l>क्रोधान्धस्तस्य तस्य स्वयमपि जगतामन्तकस्यान्तकोऽहम् ॥ ३४१ ॥</l>
</lg></b>
<b><lg><l>१६. समस्तमसमस्तं वा न निर्वहति यद् वचः ।</l>
<l>तदनिर्व्यूढमस्यापि <hi>न दोषः क्वापि</hi> तद्यथा ॥ ३४२ ॥</l>
</lg></b>
<b><lg>
<l>प्रसीद चण्डि! त्यज मन्युमञ्जसा जनस्तवायं पुरतः कृताञ्जलिः ।</l>
<l>किमर्थमुत्कम्पितपीवरस्तनद्वयं त्वया लुप्‍तविलासमास्यते ॥ ३४३ ॥</l>
</lg></b>
<b><lg><l>१७. अनलङ्कारमित्याहुरलङ्कारोज्झितं वचः ।</l>
<l>पूर्वोत्तरानुसन्धाने तस्य <hi>साधुत्वमिष्यते</hi> ॥ ३४४ ॥</l>
</lg></b>
<p>यथा—(माघ. २.६८)</p>
<b><lg>
<l>निशम्य ताः शेषगवीरभिधातुमधोक्षजः ।</l>
<l>शिष्याय बृहतां पत्युः प्रस्तावमदिशद् दृशा ॥ ३४५ ॥</l>
</lg></b>
<pb n="515"/>
<p>(<b>वाक्यार्थदोषाणामदोषः</b>)</p>
<p>अथ वाक्यार्थदोषाणामदोषः । तत्र च —</p>
<b><lg><l>१. समुदायार्थशून्यं यत् तदपार्थं प्रचक्षते ।</l>
<l>तन्मत्तोन्मत्तबालानामुक्तेरन्यत्र दुष्यति ॥ ३४६ ॥ (काव्याद. ४.५)</l>
</lg></b>
<p>यथा—</p>
<b><lg>
<l>क्‍वाकार्यं शशलक्ष्मणः क्‍व च कुलं भूयोऽपि दृश्‍येत सा</l>
<l>दोषाणां प्रशमाय मे श्रुतमहो कोपेऽपि कान्तं मुखम् ।</l>
<l>किं वक्ष्यन्त्यपकल्पषाः कतधियो रेखैव सान्यादृशी</l>
<l>चेतः स्वास्थ्यमुपैहि कः खलु युवा धन्योऽधरं पास्यति ॥ ३४७ ॥</l>
</lg></b>
<b><lg><l>२. यदप्रयोजनं यच्च गतार्थे व्यर्थमेव तत् ।</l>
<l>तस्यापि क्‍वापि <hi>निर्दोषः</hi> प्रयोगो दृश्‍यते यथा ॥ ३४८ ॥</l>
</lg></b>
<b><lg>
<l>गीता विदुरवाक्यानि धर्माः शान्तनवेरिताः।</l>
<l>न श्रुता भारते येन तस्य जन्म निरर्थकम् ॥ ३४९ ॥</l>
</lg></b>
<b><lg>
<l>हृत्कण्ठवक्त्रश्रोत्रेषु कस्य नावस्थितं तव ।</l>
<l>श्रीखण्डहारकर्पूरदन्तपत्रप्रभं	यशः ॥ ३५० ॥</l>
</lg></b>
<b><lg><l>३. अविशेषेण पूर्वोक्तं यदि भूयोऽपि कीर्त्यते ।</l>
<l>तदेकार्थं रसाक्षिप्‍तचेतसां <hi>तन्न दुष्यति</hi> ॥ ३५१ ॥</l>
</lg></b>
<p>यथा—(मामा. ५.३०)</p>
<b><lg>
<l>असारं संसारं परिमुषितरत्‍नं त्रिभुवनं</l>
<l>निरालोकं लोकं मरणशरणं बान्धवजनम् ।</l>
<l>अदर्पं कन्दर्पं जननयननिर्माणमफलं</l>
<l>जगज्जीर्णारण्यं कथमसि विधातुं व्यवसितः ॥ ३५२ ॥</l>
</lg></b>
<b><lg><l>४. संशयायैव सन्दिग्धं यदि जातु प्रयुज्यते ।</l>
<l>स्यादलङ्कार एवासौ <hi>न दोषस्तत्र</hi> तद्यथा ॥ ३५३ ॥</l>
</lg></b>
<b><lg>
<l>कत्तो लम्भइ पंथिअ सत्थरअं एत्थ गामणिघरम्मि ।</l>
<l>उण्णअपओहरे पेक्खिऊण जइ वससि ता वससु ॥ ३५४ ॥</l></lg></b> (गास.वे. ८७९)
<pb n="516"/>
<lg><l>(कुतो लभ्यते पथिक स्रस्तरकमत्र ग्रामणीगृहे ।</l>
<l>उन्नतपयोधरान् प्रेक्ष्य यदि वससि तद् वस ॥)</l></lg>
<b><lg><l>५. वाक्ये प्रबन्धे चार्थानां पौर्वापर्यविपर्ययः ।</l>
<l>दोषः सोऽपक्रमो नाम चित्रहेतौ <hi>न दुष्यति</hi> ॥ ३५५ ॥</l>
</lg></b>
<p>यथा—(काव्याद. २.२५७)</p>
<b><lg>
<l>पश्चात्पर्यस्य किरणानुदीर्णं चन्द्रमण्डलम् ।</l>
<l>प्रागेव हरिणाक्षीणामुदीर्णो रागसागरः ॥ ३५६ ॥</l>
</lg></b>
<b><lg><l>६. यस्मिन् रीतेरनिर्वाहः खिन्नं तदभिधीयते ।</l>
<l><hi>न दोषस्तस्य</hi> तु क्‍वापि यत्र च्छाया न हीयते ॥ ३५७ ॥</l>
</lg></b>
<p>यथा—</p>
<b><lg>
<l>अभिनववधूरोषस्वादुः	करीषतनूनपा—</l>
<l>दसरलजनाश्लेषक्रूरस्तुषारसमीस्णः ।</l>
<l>गलितविभवस्याज्ञेवाद्य द्युतिर्मसृणा रवे—</l>
<l>र्विरहिवनितावक्त्रक्लैब्यं बिभर्ति निशाकरः ॥ ३५८ ॥</l>
</lg></b>
<b><lg><l>७. लोकातीत इवार्थो यः सोऽतिमात्र <hi>इहेष्यते</hi> ।</l>
<l>वार्तादौ तेन तुष्यन्ति विदग्धा नेतरे जनाः ॥</l></lg></b> (काव्याद. १.८५, ८९)
<b><lg>
<l>तच्च वार्ताभिधानेषु वर्णनास्वपि विद्यते ।</l>
<l>कान्तं सर्वजगत्कान्तं लौकिकार्थानतिक्रमात् ॥ ३६० ॥</l></lg></b> (काव्याद. १.८९)
<p>वार्ताभिधाने यथा—</p>
<b><lg>
<l>गृहाणि नाम तान्येव तपोराशिर्भवादृशः ।</l>
<l>सम्भावयति यान्येवं पावनैः पादपांसुभिः॥ ३६१ ॥</l></lg></b> (काव्याद. १.८६)
<p>वर्णनायां यथा—</p>
<b><lg>
<l>अनयोरनवद्याङ्गि स्तनयोर्जृम्भमाणयोः ।</l>
<l>अवकाशो न पर्याप्‍तस्तव बाहुलतान्तरे ॥ ३६२ ॥ (काव्याद. १.८७)</l>
</lg></b>
<b><lg>
<l>इति संभाव्यमेवैतद्विशेषाख्यानसंस्कृतम् ।</l>
<l>कान्तं भवति सर्वस्व लोकसीमानु वर्तिनः ॥ ३६३ ॥</l></lg></b> (काव्याद. १.८८)
<pb n="517"/>
<p>तदतिक्रमे वार्ताभिधानं यथा—(काव्याद. १.९०)</p>
<b><lg>
<l>देवधिष्णयमिवाराध्यमद्यप्रभृति नो गृहम् ।</l>
<l>युष्मत्पादरजः पातधौतनिश्शेषकल्मषम् ॥ ३६४ ॥</l>
</lg></b>
<p>वर्णना यथा—(काव्याद. १.९१)</p>
<b><lg>
<l>अल्पं निर्मितमाकाशमनालोच्यैव वेधसा ।</l>
<l>इदमेवंविधं भावि भवत्यास्स्तनजृम्भणम् ॥ ३६५ ॥</l>
</lg></b>
<b><lg><l>८. इदमत्युक्तिरित्युक्तमेतद्गौडोपलालितम् ।</l>
<l>प्रस्थानं प्राक्प्रणीतं तु सारं वैदर्भवर्त्मनः ॥ ३६६ ॥ (काव्याद. १.९२)</l>
</lg></b>
<b><lg>
<l>परुषं निष्ठुरार्थं यदतीव हि विगर्हितम् ।</l>
<l>विरुद्धलक्षणाद्यासु तदुक्तिषु <hi>न दुष्यति</hi> ॥ ३६७ ॥</l>
</lg></b>
<p>यथा—</p>
<b><lg>
<l>हालाहलं विषं भुङ्क्ष्व सखि मा तत्र विश्वसीः ।</l>
<l>यद्वा न दह्यसे काष्ठैः स्वल्पैस्त्वमिति मे मतिः ॥ ३६८ ॥</l>
</lg></b>
<b><lg><l>९. अप्रस्तुतरसं प्राहुर्विरसं वस्तु सूरयः ।</l>
<l><hi>इष्टं</hi> तस्याप्यनुज्ञानमप्राधान्ये तयोर्यथा ॥ ३६९ ॥</l>
</lg></b>
<b><lg>
<l>क्षिप्‍तो हस्तावलग्‍नः प्रसभमभिहतोऽप्याददानोंऽशुकान्तं</l>
<l>गृह्‍णन् केशेष्वपास्तश्चरणनिपतितो नेक्षितः संभ्रमेण ।</l>
<l>आलिङ्गन् योऽवधूतस्त्रिपुरयुवतिभिः साश्रुनेत्रोत्पलाभिः</l>
<l>कामीवार्द्रापराधः स दहतु दुरितं शाम्भवो वः शराग्‍निः ॥</l></lg></b> (अमरुक. २)
<b><lg><l>१०. हीनं यत्रोपमानं स्यादुपमेयं गुणाधिकम् ।</l>
<l>हीनोपमं तदप्याहु<hi>र्न दोषः</hi> क्‍वापि तद्यथा ॥ ३७१ ॥</l>
</lg></b>
<b><lg>
<l>ततः कुमुदनाथेन कामिनीगण्डपाण्डुना ।</l>
<l>नेत्रानन्देन चन्द्रेण माहेन्द्री दिगलङ्कृता ॥ (महाभा. द्रोण. १८४.४६)</l>
</lg></b>
<b><lg>
<l>यत्रोपमानमुत्कृष्टमुपमेयं निकृष्यते ।</l>
<l>ज्ञेयं तदधिकौपम्यमस्यापि <hi>क्‍वाप्यदोषता</hi> ॥ ३७३ ॥</l>
</lg></b>
<pb n="518"/>
<p>यथा—(काव्याद. २.५०)</p>
<b><lg>
<l>कान्त्या चन्द्रमसं धाम्‍ना सूर्यं धैर्येण चार्णवम् ।</l>
<l>राजन्ननुकरोषि त्वं सौभाग्येनापि मन्मथम् ॥ ३७४ ॥</l>
</lg></b>
<b><lg><l>११. उपमानेन वैषम्याद् भवेदसदृशोपमम् ।</l>
<l>तस्याभ्यनुज्ञामिच्छन्ति व्यतिरेकोपमादिषु ॥ ३७५ ॥</l>
</lg></b>
<b><lg>
<l>प्रहितः प्रधनाय माधवानहमाकारयितुं महीभुजा ।</l>
<l>न परेषु महौजसश्छलादपकुर्वन्ति मलिम्लुचा इव ॥</l></lg></b> (माघ. १६.५२)
<b><lg>
<l>यस्योपमानं लोकेषु न प्रसिद्धं तदिष्यते ।</l>
<l>अप्रसिद्धोपमं नाम तत्कवचि<hi>न्नैव दुष्यति</hi> ॥ ३७७ ॥</l>
</lg></b>
<p>यथा—</p> <b><lg><l>उद्‍गर्भहूणरमणीरमणोपमर्दभग्‍नोन्नतस्तननिवेशनिभं हिमांशोः ।</l>
<l>बिम्बं कठोरबिसकाण्डकडारगौरैर्विष्णोः पदं प्रथममग्रकरैर्व्यनक्ति ॥ ३७८ ॥</l>
</lg></b>
<b><lg>
<l>१२. निरलङ्कारमित्याहुरलङ्कारोज्झितं वचः ।</l>
<l>अर्थौर्जित्येषु तस्यापि क्‍वचि<hi>न्निर्दोषता</hi> यथा ॥ ३७९ ॥</l>
</lg></b>
<b><lg>
<l>याञ्चां दैन्यपराभवप्रणयिनीं नेक्ष्वाकवः शिक्षिताः</l>
<l>सेवासंवलितः कदा रघुकुले मौलौ निबद्धोऽञ्जलिः ।</l>
</lg></b>
<b><lg>
<l>सर्वं तद् विहितं तदाप्युदधिना नैवोपरोधः कृतः</l>
<l>पाणिः सम्प्रति मे हठात् किमपरं स्प्रष्टुं धनुर्वाञ्छति ॥ ३८० ॥</l>
</lg></b>
<b><lg>
<l>१३. असभ्यार्थं यदश्लीलं यदर्थान्तरवाचि वा ।</l>
<l>तस्येह दृश्‍यते भूम्‍ना प्रयोगो <hi>नापि दृष्यति</hi> ॥ ३८१ ॥</l>
</lg></b>
<p>यथा—</p> <b><lg><l>अद्यापि तत्कनककुण्डलघृष्टगण्डं</l>
<l>वक्त्रं स्मरामि विपरीतरताभियोगे ।</l>
<l>आन्दोलनश्रमवशस्फुटघर्मबिन्दु—</l>
<l>मुक्ताफलप्रकरविच्छुरितं प्रियायाः ॥ ३८२ ॥</l></lg></b> (चौप.१२)
<b><lg><l>१४. देशोऽद्रिवनराष्ट्रादिः कालो रात्रिंदिवर्तवः ।</l>
<l>नृत्तगीतप्रभृतयः कलाः कामार्थसंश्रयाः ॥ ३८३ ॥</l></lg></b> (काव्याद. ४.४०—४२)
<b><lg>
<l>चराचराणां भूतानां प्रवृत्तिर्लोकसंज्ञिता ।</l>
<l>हेतुविद्यात्मको न्यायः सस्मृतिश्रुतिरागमः ॥ ३८४ ॥</l></lg></b>
<pb n="519"/>
<b><lg>
<l>तेषु तेष्वयथारूढं यदि किञ्चित् प्रवर्तते ।</l>
<l>कवेः प्रमादाद्देशादिविरोधीत्येतदुच्यते ॥ ३८५ ॥</l>
</lg></b>
<b><lg>
<l>विरोधः सकलोऽप्येष कदाचित् कविकौशलात् ।</l>
<l><hi>व्युत्क्रम्य दोषगणनां</hi> गुणवीथीं विगाहते ॥</l></lg></b> (काव्याद. ४.५७)
<p>तत्र <b>देशविरुद्धस्य</b> गुणभावो यथा—</p>
<b><lg>
<l>तस्य राज्ञः प्रभावेण तदुद्यानानि जज्ञिरे ।</l>
<l>आर्द्रांशुकप्रवालानामास्पदं सुरशाखिनाम् ॥ ३८७ ॥</l></lg></b>(काव्याद. ४.५८)
<p><b>कालविरुद्धस्य</b> यथा—</p>
<b><lg>
<l>राज्ञां विनाशपिशुनश्चचार खरमारुतः ।</l>
<l>धून्वन् कदम्बरजसा सह सप्‍तच्छदोद्गमान् ॥ ३८८ ॥</l></lg></b> (काव्याद. ४.५९)
<p><b>लोकविरुद्धस्य</b> यथा—</p>
<b><lg>
<l>ऐन्दवादर्चिषः कामी शिशिरं हव्यवाहनम् ।</l>
<l>अबलाविरहक्‍लेशविह्वलो गणयत्ययम् ॥ ३८९ ॥</l></lg></b> (काव्याद. ४.६१)
<p><b>युक्तिविरुद्धस्य</b> यथा—</p>
<b><lg>
<l>स सङ्कोचश्चन्द्रादिव कुमुदराशेरशरणः</l>
<l>स सूर्यात् कोकानां विरह इव लुप्‍तप्रतिविधिः ।</l>
<l>गुणेभ्यस्ते खेदप्रशमनपरेभ्योऽपि यदयं</l>
<l>खलानामुद्‍वेगस्तदिदममृतादेव	मरणम् ॥ ३९० ॥</l>
</lg></b>
<p><b>औचित्यविरुद्धस्य</b> यथा—(रा.च.१९.८९)</p>
<b><lg>
<l>तेनाथ	नाथ	दुरुदाहरणातपेन</l>
<l>सौम्यापि नाम परुषत्वमभिप्रपन्ना ।</l>
<l>जज्वाल तीक्ष्णविशदाः सहसोद्गिरन्ती</l>
<l>वागर्चिषस्तपनकान्तिशिलेव	सीता ॥ ३९१ ॥</l>
</lg></b>
<p><b>वचनविरुद्धस्य</b> यथा—(काव्याद. ४.१०)</p>
<b><lg>
<l>अस्ति काचिदवस्था सा साभिषङ्गस्य चेतसः ।</l>
<l>यस्यां भवेदभिमता विरुद्धार्थापि भारती ॥ ३९२ ॥</l>
</lg></b>
<b><lg>
<l>परदाराभिषङ्गो मे कथमार्यस्य युज्यते ।</l>
<l>पिबामि तरलं तस्याः कदा नु दशनच्छदम् ॥ (काव्याद. ४.११)</l>
</lg></b>
<pb n="520"/>
<p><b>धर्मविरुद्धस्य</b> गुणीभावो यथा—(काव्याद. ४.६३)</p>
<b><lg>
<l>पञ्चानां पाण्डुपुत्राणां पत्‍नी पाञ्चालकन्यका ।</l>
<l>सतीनामग्रणीश्चासीद्दैवो हि विधिरीदृशः ॥ ३९४ ॥</l>
</lg></b>
<p><b>अर्थविरुद्धस्य</b> गुणीभावो यथा—</p>
<b><lg>
<l>नीतिरापदि यद्गम्यः परस्तन्मानिमो ह्रिये ।</l>
<l>विधुर्विधुन्तुदस्येव पूर्णस्तस्योत्सवाय सः ॥ ३९५ ॥ (माघ. २.६१)</l>
</lg></b>
<p><b>कामविरुद्धस्य</b> गुणीभावो यथा—</p>
<b><lg>
<l>दोलातिप्रेरणत्रस्तवधूजनमुखोद्‍गतम् ।</l>
<l>कामिनां लयवैषम्याद् गेयं रागमवर्धयत् ॥ ३९३ ॥ (काव्याद. ४.६०)</l>
</lg></b>
<p>एवमन्येऽपि द्रष्टव्याः । तद्यथा शिरश्शेखरः, कर्णावतंसः, श्रवणकुण्डलं,
पुष्पमाला, धनुर्ज्या, टङ्कारध्वनिः, करिकलभ इत्यादिना पुष्टार्थत्वमर्थविशेषप्रतीतेः ।
तथा हि—शिरश्शेखरादीनां प्रभृतियोगः(?), पुष्पमालायां वैशा x x x दिप्राशस्त्यं,
धनुर्ज्यायामारूढिः, करिकलभे करिप्रमाणता प्रतीयते । भुवनशिरश्शेखरः,
पृथ्वीकर्णावतंसः, सरस्वतीश्रवणकुण्डलं, रत्‍नमाला, धनुर्ज्या, टङ्कारध्वनिः, कुचकुम्भः,
करिकलभकः इत्यादिषूपचारः ।</p>
<p>ननु च गुणकल्पनेयं नोपचारकल्पना । तथा हि—विशेष्येषु गुणकल्पना
विशेषणेषूपचारकल्पनेति प्रदर्शितं पुरस्तात् ।१ न च गुणवृत्तिरुपचारवृत्तावन्तर्भवति,
अपि तूपचारवृत्तिर्गुणवृत्तौ । द्विधा हि गौणी, गुणनिमित्ता उपचारनिमित्ता च । सत्यमेतत् ।
किंतु व्यवहितप्रतिपत्तिसाधनत्वसाधर्म्याददूरविप्रकर्षेण गौणीमप्युपचरितामेवाचक्षते ।</p>
<p><b>अक्षपाद</b>स्तु 'सहचरणस्थानतादर्थ्यादिभ्यस्तद्वदुपचार' इति ब्रुवाणो (न्यायसू.
२.२) यष्टीः प्रवेशय, मञ्चाः क्रोशन्ति, मल्लिका प्रदीप इत्यादिषु लक्षणामप्युपचारपक्षे
प्रतिक्षिपति । न च लक्षणागौण्योरभेद इति वक्तव्यम् । यदाह <b>भट्टः</b> —</p>
<b><lg>
<l>अभिधेयाविनाभूतप्रतीतिर्लक्षणेष्यते ।</l>
<l>लक्ष्यमाणगुणैर्योगाद् वृत्तेरिष्टा तु गौणता ॥ ३९७ ॥</l></lg></b> (तवा. १४.२२)
<!-- NOTES pg=520!-->
१. पृष्ठ ४४ ।
<pb n="521"/>
<p>तत्र लक्षणायां यथैवाकृतिवचनः शब्दः तत्सहचरितां व्यक्तिं लक्षयति तथैव
यष्टिमञ्चप्रदीपादयस्तत्सम्बद्धपुरुषादिलक्षणार्थाः प्रथन्ते । गौण्यां पुनरग्‍निर्माणवकः,
सिंहो देवदत्तः, गौर्बाहीकः, इत्यादिषु नाग्‍नित्वाद्यविनाभावेन माणवकादयः प्रतीयन्ते ।
किं तर्हि—</p>
<b><lg>
<l>वह्नित्वलक्षणादर्थाद् यत्पैङ्गल्यादि गम्यते ।</l>
<l>तेन माणवके बुद्धिः सादृश्‍यादुपजायते ॥ ३९८ ॥</l></lg></b> (तवा. १४.२२)
<p>ननु च न गौणमुख्ययोर्विवेको युज्यते । तथा हि— एक एवायं गोशब्दो वाक्ये
क्‍वचिज्जातिविशेषाभिधायी गौरनुबन्ध्य इति, क्‍वचिज्जात्युपसर्जनद्रव्यमात्रवाची
गौरानीयतामिति, क्‍वचित्परिच्छिन्न एव द्रव्यविशेषे वर्तते, अस्त्यत्र कांचिद् गां
पश्‍यसीति (मभा. १.२.५८); क्‍वचित्तु रूढसम्बन्धेषु क्रियागुणेषु गोशब्दः प्रयुज्यमानो
दृश्‍यते, यथा— जाड्यादौच्छिष्ट्यात् सर्वसहत्वान्महाशनत्वाद् वा गौर्बाहीक इति ।
तदेवं सर्वशक्तेर्गोशब्दस्यार्थप्रकरणादिभिरवच्छिद्यमानसामर्थ्यस्य पृथिव्यादाविव
बाहीकेऽपि वर्तमानस्य न गौणत्वमुपपद्यते । तदाह—(वाप. २.२५३)</p>
<b><lg>
<l>सर्वशक्तेस्तु तस्यैव शब्दस्यानेककर्मणः ।</l>
<l>प्रसिद्धिभेदाद् गौणत्वं मुख्यत्वं वा प्रकल्प्यते ॥ ३९९ ॥</l>
</lg></b>
<p>तथा हि— (वाप. २.२५२)</p>
<b><lg>
<l>यथा सास्‍नादिमान् पिण्डो गोशब्देनाभिधीयते ।</l>
<l>तथा जाड्यादिगुणवान् बाहीकोऽप्यभिधीयते ॥ ४०० ॥</l>
</lg></b>
<p>यत्र स्वविषय एव शब्दः प्रयुज्यते तत्र मुख्यः । यत्र तु कुतश्चिन्निमित्तात्
प्रवृत्तिनिमित्तमर्थान्तरेऽध्यस्य प्रयुज्यते तत्र गौणः ।</p>
<p>यद्यपि जातिशब्दः तया जात्या स्वनिबन्धनभूतया विनात्यन्तानभिधेये
क्रियागुणमात्रद्वारेण नान्यत्र वर्तितुमर्हति, न च शब्देनाप्रवर्तमानेन गौर्बाहीक इति
सामानाधिकरण्यप्रयोगो घटते, तथापि यथा— कथंचित् सम्मोहाद् रज्जुद्रव्ये
प्राप्‍ते बुद्धिविपर्ययांदर्थान्तरेऽर्थाररूपमध्यारोप्य स्वविषय एव सर्पशब्दं प्रयुङ्क्ते
तथा कस्यचिदेव सदृशस्य धर्मस्य भूतस्य दर्शनाद् भाविनो वा भूतासङ्गात्
प्राप्‍तरूपविपर्यासायां बुद्धौ बाहीके गोत्वमासज्य गोशब्दं सास्‍नादिमत्येव
पिण्डे प्रयुङ्क्ते ।</p>
<pb n="522"/>
<p>एवमप्यर्थरूपमात्रविपर्ययः, शब्दस्य तु स्वविषयव्यभिचारो न विद्यते ।</p>
<p>न चाध्यारोपः शक्यते कर्तुम् । तथा हि — यदा तावद् भ्रान्त्या मृगतृष्णायां
तोयं शुक्तिकायां रजतमध्यारोप्य तच्छब्दं प्रयुङ्क्ते तदोभयोः प्रतिपाद्यप्रतिपादकयो—
र्मुख्याध्यवसानरूपेणैव तोयादिप्रतीतेस्तद्भावापत्तिर्मुख्यत्वम्; अथापि वक्ता विवेकी सन्
इतरवञ्चनार्थं प्रयुङ्क्ते, श्रोता च न विविङ्क्ते, तदा तु एकस्य विवेकेना—
ध्यारोपाभावादितरस्य च विपर्ययमुख्यत्वान्नैकमपि प्रति गौणत्वोपपत्तिः ।</p>
<p>यदा तु द्वावप्यभ्रान्तौ तदोभयोः सादृश्‍यादिनिमित्तात् तन्निमित्तवत्य—
र्थाध्यवसानादध्यारोपाभावः । यथैव ह्यसदृशानामर्थानां तिक्तमधुरादीनां न कथंचिदपि
प्रतीत्यभावात् परस्पराध्यारोपणम्, एवं सदृशानामपि विवेकज्ञानात् नोपपद्यते । न च
प्रतीतिविपरीतं ज्ञानं व्यवहाराङ्गं भवति ।</p>
<p>न च प्रवृत्तिनिमित्तमन्तरेण शब्दो न प्रवर्तते, बुद्धिस्तु विषयमन्तरेणापि प्रवर्तत
इति वक्तुमुचितम् ।</p>
<p>न चार्थरहिता बुद्धिरात्माकारमात्रमनुभविष्यतीति वक्तव्यम् । नीलमिद—
मित्यादिबुद्धिषु ग्राह्यस्य बाह्यत्वेनैवावभासात् ।</p>
<p>अपि चायं गौणमुख्याविभागः श्रोतॄणामर्थविशेषावधारणे व्याप्रियते । ते च
पदश्रवणवेलायामनध्यारोपितस्वार्थवृत्त्यैव गवादिपदमध्यवसाय बाहीकादिपदसामाना—
धिकरण्यान्यथानुपपत्त्या गौणतां परिकल्पयन्ति । तत्र चैषां स्वयमनध्यारोप्यैव गोत्वं,
तत्सादृश्‍यप्रतीतिर्भवति । सा च किं शब्दाद् अर्थाद् वेत्यन्विच्छतामन्वयव्यति—
रेकाभ्यामर्थादिति निश्चयो जायते ।</p>
<p>कथम्?</p>
<b><lg>
<l>सिंहशब्दे ह्यनुक्तेऽपि सिंहार्थसदृशी मतिः ।</l>
<l>जायते न त्वबुद्धेऽर्थे सिंहशब्दे श्रुतेऽपि नः ॥ ४०१ ॥</l></lg></b> (तवा. १.४.२५)
<p>यदा च श्रोतॄणां स्वयमेवाध्यारोपाभावस्तदा वक्तर्यपि नैवैषामियं कल्पना भवति;
यथा कृतमनेन सिंहत्वमध्यारोपितमिति ।</p>
<p>कथं तर्हि सिंहत्वाविनाभूतानेकक्रियागुणसमुदायोऽनेन देवदत्ते विवक्षितः?</p>
<p>यत्‍नगौरवभयान्न स्वैरभिधानैर्ब्रवीति । न चास्य समस्तस्य किंचिदेकं वाचकं
<!-- NOTES pg=522!-->
१. पृष्ठ ३३४
<pb n="523"/>
पदमस्ति । तेनाविनाभावितया कथं तु सिंहत्वात् तत्प्रतीतिर्भवेदिति तत्तावदभिधीयते
यतः स्थितया शब्दशक्‍त्या पुंसां व्यवहारो न तद्वशेन शक्‍त्यन्तरोपजन इति ।
किंच—(तवा. १.४.२२)</p>
<b><lg>
<l>यदध्यासेन वक्तॄणां गौणी वृत्तिः प्रकल्प्यते ।</l>
<l>वेदे सा न कथंचित् स्यादध्यारोपयितुर्विना ॥ ४०२ ॥</l>
</lg></b>
<p>एवं तर्हि सर्व एते गवादिशब्दा जातिद्रव्यगुणक्रियासमुदायवाचिनः
समस्तार्थासम्भवे सास्‍नादिमदादौ प्रयुज्यमाना मुख्याः बाहीकादौ तु
कतिपयगुणक्रियायोगात् प्रवर्तमाना गौणतां लभन्ते । तत्राभिधीयते—</p>
<b><lg>
<l>समुदायार्थवाचित्वे नैकदेशे भवेद् गतिः ।</l>
<l>शतशब्दान्न पञ्चाशन्मुख्यरूपेण गम्यते ॥ ४०३ ॥</l></lg></b>(तवा.)
<p>भवति तु जातिमात्रे दृष्टे सर्वक्रियागुणप्रत्यस्तमयेऽपि प्रयोगः प्रत्ययश्च
मुख्यात्मनैव, न बाहीकादिष्विव गोशब्दादुपचरितः । अप्रसह्यकार्यपि हि कदाचिद्
रोगेणोपहतः सिंह्याः पुत्रः सिंह एव । जातिवाचिता च गवादिशब्दानां १पुरस्तादुक्ता
बाध्येत । क्रियागुणानां त्वानन्त्यान्न शक्यं प्रतिव्यक्ति गुणसम्बन्धोऽनुभवितुम् ।</p>
<b><lg>
<l>एकस्यामेव च व्यक्तौ बाल्यादिषु गुणक्रियाः ।</l>
<l>अन्याश्चान्याश्च शक्यन्ते नाभिधातुमसङ्गतेः ॥ ४०४ ॥</l></lg></b> (तवा.)
<p>न चान्यत् सामान्यं शक्यते कल्पयितुम्, जात्यन्तरेऽपि क्‍वचित्
कासांचित्सम्भवात् । न चानभिहितं गोत्वं गुणक्रियाणां व्यवच्छेदकं भवति, अप्रतीतेः ।
अभिहितं चेत् तत्प्रत्ययादेवाशेषगुणक्रियावगमादभिधानशक्‍तयनवसर इति । (तन्त्रवा.)</p>
<p>अन्ये तु शक्तिप्रमाणादिभिर्न्यूनं गौणम्, अतिशयवन्तं सम्पूर्णं मुख्यमित्याचक्षतें
न्यूना हि देवदत्ते शक्तिः सम्पूर्णा सिंहे, अल्पं प्रमाणं कूपे महत् समुद्र इति । (वाप.
२.२५३)</p>
<p>तत्रापरे ब्रुवते (तवा.)—शब्दाभिधेयतया न्यूनमधिकं वा विज्ञायते, न तु
शक्तिप्रमाणाद्युपचयापचयेन । यो हि शब्दो येनार्थेनावबद्धोऽर्थान्तरं नीयते
तदुपचितमप्यर्थरूपं तच्छब्दं प्रति न्यूनमेव । तथा हि—'कूपः समुद्रः पाटलीपुत्रः स्वर्ग'
इत्यादौ अल्पप्रमाणशक्त्यादावपि स्वार्थे कूपादिशब्दानां मुख्यत्वमेव । अतः 'स्वार्थे
प्रवर्तमानो मुख्योऽर्थान्तरे तु गौण' इति न्याय्यम् ।</p>
<pb n="524"/>
<p>तत्र जातिः गवादिशब्दानां प्रवृत्तिनिमित्तं, जातौ हि स्वार्थे प्राप्‍तस्वरूपाण्य—
भिधांनानि तत्सहचरितांस्तद्वारेणैव धर्मान् संस्पृशन्ति । तत्र रूढसम्बन्धस्य
प्रसिद्धसाहचर्यस्य क्रियागुणादेर्धर्मान्तरस्य दर्शनादतज्जातीयेषु जातिशब्दः प्रयुज्यमानो
गौण इत्युच्यते । डित्थाडिष्वप्यनाश्रिताकृतिषु क्रियागुणनिमित्तायां शब्दप्रवृत्तावर्थान्तर—
समुद्भवाद् गवादिवदेव गौणमुख्यत्वे ।</p>
<p>अत्राहुः—अजहत्स्वार्थाः सर्वा वृत्तयः पूर्वशक्‍त्यनुसारसम्भवे शक्‍त्यन्तरकल्पने
प्रमाणाभावात्; सम्भविष्यति चात्र गोत्वावगतव्यक्‍त्युपस्थापितजाड्याद्यनेक—
धर्मप्रत्ययाद् बाहीके प्रत्यय इति पूर्वैव शक्तिर्निमित्तम् । अतो न संशयहेतुत्वेन
व्यवहारोच्छेदकारणं प्रसिद्धहानाप्रसिद्धकल्पनमाश्रयणीयम् ।</p>
<p>अपि च यथा गौर्बाहीक इति कृतप्रत्ययलोपो गोशब्दो बाहीकार्थान्तरे प्रवर्तमानो
गौण इत्युच्यते, तथा गर्गस्यापत्यानि बहूनि गर्गाः, विदा इति प्रत्ययलोपात्
प्रकृतिशब्दाः प्रत्ययार्थे वर्तमाना अर्थान्तरवचनत्वाद् गौणा भवेयुः (वाप. २.२२१)
तस्मादेक एव शब्दोऽनेकमर्थं यौगपद्येन पर्यायेण वाभिधत्ते, न तु स्वार्थमुत्सृज्यार्थान्तरे
प्रवर्तते । प्रसिद्ध्यप्रसिद्धिभ्यां च तस्य मुख्यगौणव्यपदेशो जायते (वाप. २.२६३) ।
तत्र यौगपद्येऽपि यदा प्रसिद्धेनार्थेनावच्छिद्यते शब्दस्तदा मुख्यव्यपदेशं लभते ।
अप्रसिद्धेन त्वर्थेन प्राप्‍तावच्छेदस्य गौणव्यपदेशो भवति । पर्यायेणापि यस्मिन् वाक्ये
प्रसिद्धार्थः शब्दस्तस्त्र मुख्यः अन्यत्र तु गौणः । तदाह—</p>
<b><lg>
<l>विपर्यासादिवार्थस्य यत्रार्थान्तरतामिव ।</l>
<l>मन्यते स गवादिस्तु गौण इत्युच्यते क्‍वचित् ॥ ४०५ ॥ (वाप. २.२७४)</l>
</lg></b>
<p>तस्माल्लब्ध्वा भवतु सोऽयमिति वा संबन्धः क्रियताम् । सर्वथा यत्रार्थान्तरवाची
शब्दः कुतश्चिन्निमित्तात् परित्यज्यैव स्वार्थमर्थान्तरे वर्तते, 'यौगपद्यमतिक्रम्य पर्याये
व्यवतिष्ठते ।' (वाप. २.२५१) इति प्रसिद्धिः, तस्य तथाभूतोऽर्थो गौण इति
व्यपदिश्‍यते । यत्र तु लोकेऽर्थान्तरत्वेन प्रसिद्धिस्तत्र मुख्यत्वमेव । यथैव रूपादेव
केचित् पदार्थाः केषुचित् कर्मसु योग्यत्वेनाश्रितशक्तयः साधनत्वेन प्रसिद्धसम्बन्धाः,
ते च दर्शनमात्रादेव विशिष्टविषयास्तत्रतत्राव्यभिचारेण प्रतीयन्ते । तद्यथा—
सीरासिमुसलादयः कृषिवधावहननादिषु प्रयोगैकदेशरूपत्वमिव प्रतिपन्ना गृह्यन्ते
(वाप. २.२७५) ।</p>
<pb n="525"/>
<p>न चैषां कर्मान्तरेषु शक्तयो न प्रभवन्ति । प्रसिद्धा तु रूपपरिकल्पितमेषां
नियतक्रियाविषयसाधनत्वं व्यवस्थितं लोके । तेषु कर्मान्तरेषूपादीयमानाः साधयन्तोऽपि
तदर्थं न तदङ्गत्वेन व्यपदेशं लभन्ते । तथैवैते गवादयः शब्दाः प्रत्यायकत्वस्य
विच्छेदाभावाद् रूपपरिग्रहेण प्रत्यायनशक्तिमात्रपरिग्रहेण च केषुचिदर्थेषु लोके
प्रसिद्धसम्बन्धाः श्रुतिमात्रादेव तद्‌विषयत्वेनावतिष्ठन्ते । प्रत्यायनशक्तिमात्रं तूपादायान्यत्र
प्रयुज्यमानाः प्रत्याययन्तोऽपि तानर्थान् तत्संबन्धित्वेन लोकव्यवस्थाप्रसिद्धिं न
लभन्ते ।</p>
<p>तस्माच्छुतिमात्रेण शब्दानां येष्वर्थेषु तादर्थ्यमवसीयते तमेषां प्रसिद्धं
मुख्यमर्थमाचक्षते (वाप. २.२७८)। यत्र तु श्रुतिमात्रविषयं कृतं यत्‍नमभिक्रम्य
निमित्तान्तरतः प्रतीतिः तमप्रसिद्धं गौणमित्याहुः (वाप. २.२६६)। अत्राप्युच्यते—
'प्रसिद्धिर्नाम प्रज्ञानं, न च प्रज्ञाने कश्चिद् विशेषोऽस्ति । तदुक्तम्—</p>
<b><lg>
<l>प्रसिद्धिरिति विज्ञानं न चास्योनातिरिक्तता ।</l>
<l>तस्मान्न तत्कृतः शक्यो विशेषो वक्‍तुमञ्जसा ॥ ४०६ ॥ (तवा. ३.२.१)</l>
</lg></b>
<p>अपि च पुरारात्प्रभृतीनामाख्यातसरूपाणां च प्रसिद्धार्थाभिधायिनां
गौणुमख्यप्रविभागः प्रसज्येत यथा— 'पुरा विद्योतते, नडेन स्म पुरा ब्राह्मणा
अधीयते (काशिका३.२.११८) आराद्दवीयो अपसेध शत्रून् (मैसं. ३.१६३),
आराच्छत्रुमप वाधस्व दूरं (ऋवे.१०.४२.७), वायुर्वायुरश्वोऽश्वस्तेन तेनेति (मभा.दी.
१६०)।</p>
<p>किं च गवादिशब्दानामपि वागादिष्वप्रसिद्धर्गौणताप्रसङ्गः । तस्माच्छ्रोत्रगत—
प्रसिद्धेर्मूलं तद्वक्तृगतं बह्वल्पप्रयोगित्वं मुख्यगौणप्रविभागाय प्रकल्पते । यस्य बहुशः
प्रयोगः स मुख्यः, अल्पशस्तु प्रयुज्यमानो गौण इति ।</p>
<p>तदपि न सम्यक् । अल्पशोऽपि प्रयुज्यमानो नासति सामर्थ्ये प्रत्याययेद्, अतः
सोऽपि शब्दात् प्रतीयत इति मुख्य एव । अत्रापि च गवादीनां वागादिषु गौणताप्रसङ्गो
वक्तव्यः । न च बह्वल्पप्रयोगिता मुख्यगौणत्वे हेतुः । तथा हि—</p>
<b><lg>
<l>मण्डकैर्बुहुशस्तृप्‍तिः	कदाचित्‌खण्डमोदकैः ।</l>
<l>न तस्य मण्डका मुख्या गौणा वा खण्डमोदकाः ॥ ४०७ ॥</l></lg></b> (तवा.३.२.१)
<p>एवं तर्हि केवलादेव शब्दाद् योऽर्थः प्रतीयते स मुख्यो, यस्तु सोपपदात्
<pb n="526"/>
स गौणः (शाभा. ३.२.१) न हि यथा केवलादग्‍निशब्दाद् ज्वलनप्रत्ययो भवत्येवं
माणवकप्रत्ययः, पदान्तराधीनत्वात् । यत्रापि पदान्तरं न श्रूयते तत्राप्यर्थप्रकरणापेक्षं
तदेव व्याप्रियते (तवा.) । तदुक्तम्—(वाप. २.२६४)</p>
<b><lg>
<l>अर्थप्रकरणापेक्षो यो वा शब्दान्तरैस्सह ।</l>
<l>प्रयुक्तो गमयत्यर्थं स गौण इति गीयते ॥ ४०८ ॥</l>
</lg></b>
<p>एतदप्ययुक्तं— 'यस्य हि शब्दस्य यद्रूपं कस्यचिदर्थस्य निमित्तं सोपपदस्यापि
तत्तदेव । न च शक्यं निमित्ते सति नैमित्तिकेन न भवितुम् । उपपदं तु विद्यमानमपि
द्योतकतवेनापेक्ष्यते । यथैव चक्षुषः प्रकाशानुग्रहापेक्षित्वे रूपमर्थो, यथा वा
मुक्तसंशयस्य मुख्यस्य वर्णक्रममात्राऽग्रहणसंस्कारस्मृतिसम्बन्धानुभवाद्यपेक्षित्वं
तथात्रोपपदमपि नैव विना सामर्थ्येनापेक्षितुं शक्यते । अपेक्ष्यमाणमपि द्योतकत्वेनेति—
कर्तव्यतास्थानीयत्वान्न मुख्यतां विहन्ति । तेन विनाप्युपपदेन स तस्यार्थो भवत्येव,
कथंचित्तु नाभिव्यज्यते, तद्यथा गवादिशब्दानां पृथिव्यादिः ।</p>
<p>एवं तर्हि नित्यं माणवकाग्‍निशब्दसमुदायादस्यार्थस्य प्रतीतेः अश्वकर्णादिवत्
समुदायवाच्यत्वे सत्यग्न्यादेरवयवस्य तत्र गौणत्वमिति ।</p>
<p>तदपि नास्ति । अन्वयव्यतिरेकाभ्यामर्थभेदप्रतीतेस्तत्र समुदायप्रतीतिर्भवति ।
यत्रावयवार्थौ तिरोधाय त्यक्तभेदः समुदायार्थ (भेद) एव प्रतीयते, गमयते
त्वत्राग्‍निशब्दस्य पैङ्गल्यं, माणवकशब्दस्य तु पिण्डस्वरूपं विविक्तं वाच्यम् । अतः
प्रात्यात्मिकयोरुभावपि वाच्यत्वान्मुख्याविति ।</p>
<p>तत्रैतत्स्यात् अनुगतस्वार्थपदद्वयगम्यत्वान्नीलोत्पलवत् वाक्यार्थोऽयम् । अतश्च
तस्यावयवापेक्षया गौणत्वमिति ।</p>
<p>तदपि न । न ह्यत्राग्‍निपदार्थेग्‍नित्वमस्ति; न चानन्वितपदार्थो वाक्यार्थः सम्भवति ।</p>
<p>अस्ति तर्हि स्वरूप एव शब्दो नित्यं वर्तते; स एवास्यान्तरङ्गोऽव्यभिचारी
शब्दान्तरैश्च असाधारणोऽर्थः । तत्र चानुपदेशा प्रवृत्तिः सर्वेषाम् । स्वरूपं तु
शब्दानामर्थेष्वध्यारोप्यते । यो गोशब्दः सोऽयं पिण्डः । तद्यथा— यो वृद्धिशब्दः स
आदैच् इति । तत्र स्वरूपेष्वेव श्रुतयो नित्यावरुद्धाः । अर्थस्वरूपयोस्तु रूपविपर्यासमात्रे
सकलकोकव्यवहारः क्रियते । नियतस्वरूपं श्रूयते; द्वितीयस्थानापन्नविपर्यासं हि स्वरूपं
गौणव्यपदेशे निमित्तत्वं प्रतिपद्यते । तदाह—</p>
<pb n="527"/>
<b><lg>
<l>तत्र स्वरूपं शब्दानां सर्वार्थेष्वनुषज्यते ।</l>
<l>अर्थमात्रं विपर्यस्तं स्वरूपे तु श्रुतिः स्थिता ॥ ४०९ ॥</l></lg></b> (वाप. २.२५६)
<b><lg>
<l>रूढ्या यत्रासदर्थोऽपि लोके शब्दो निवेशितः ।</l>
<l>स मुख्यस्तत्र तत्साम्याद् गौणोऽन्यत्र स्खलद्‍गतिः ॥</l></lg></b> (प्र.वा.प्रत्य. ३७)
<p>अत्रापि पञ्चालस्यापत्यानि पञ्चालाः, तेषां निवासो जनपदः पञ्चालाः, पाणिनिना
प्रोक्तो ग्रन्थः पाणिनीयः, तमधीते वेत्ति वा पाणिनीयः शिष्य इत्यादिषु शब्दस्वरूपस्य
द्वितीयस्थानापन्नविपर्यासत्वाद् गौणत्वं प्राप्‍नोति । एवं तर्ह्यर्थभेदान्नामाख्यातशब्दानामिव
श्रुतिरूपसादृश्येऽपि गवादिशब्दानां भेद एव नित्यो मुख्यः परमर्थेन विज्ञायते,
दुर्ज्ञानत्वाच्च भेदस्य स्वरूपाश्रयेणैकत्वेन । प्रकृतिशब्दानां प्रत्ययार्थेषु
लुबादिव्यवहारमात्रं शास्त्रेण क्रियते, गौरिव गौर्बाहीकः, चञ्चेव चञ्चा देवदत्तः । तत्र
यथास्वमप्यर्थाभिधाने शास्त्रप्रवृत्त्यपेक्षया मुख्यगौणविभागः; स्वतोऽर्थे प्रवर्तमानो
मुख्यः, शास्त्रेण तु नियुक्तो गौण इति ।</p>
<p>ननु च शुक्लादिशब्दानां मतुब्लोपात् तद्वति द्रव्ये वर्तमानानां गौणताप्रसङ्गः ।
यतो न निमित्तवत्सु अर्थेषु निमित्तं स्वरूपप्रत्ययनिमित्तत्वं, निमित्तानि प्रतिपाद्यमानानि
प्रतिलब्धरूपसम्प्रहाणीव (ण्येव?) गौणमुख्यव्यवहारमवतरन्ति । तेषां हि
सत्यप्यात्मान्तरानात्मत्वे तदात्माश्रय एव व्यवहारः प्रसिद्धो लोको । एवमपि गर्गा
बिदाः पञ्चाला इति प्रकृतिशब्दानां प्रत्ययार्थे शास्त्रद्वारेण प्रवृत्तेर्गौणताप्रसङ्गः । तस्मान्न
कथंचिद्गौणमुख्यप्रविभागः प्रकल्पत इति ।</p>
<p>अत्रोच्यते— 'यः साक्षादेव शब्दात् प्रतीयते सोऽर्थो मुखमिव भवतीति मुख्य
इत्युच्यते । तथा हि— 'शाखादिभ्यो य' (५.३.१०३) इत्येवमिवार्थे मुख्य इत्ययं
शब्दप्रयोगो भवति । यस्तु खलु प्रतीतार्थावलम्बिगुणसम्बन्धव्यवधानेन गम्यते स
गुणेभ्य आगत इति गौणो भवति । (शाभा. ३.२.१)</p>
<p>ननु च यद्गिरिशिखरमारुह्य प्रेक्षते तदपि प्रत्यक्षमेवेति न्यायाद् गुणव्य—
वधानेनापि शब्दतः प्रतीयमानोऽर्थो मुख्य एवेति युज्यते । न हि सामग्रीव्यवधानं
कारकाणां कारकत्वं विहन्ति; अश्वेनापि ग्रामं गच्छन् गन्तैव भवति । नैवम्;
अस्त्यत्रापरोऽपि विशेषः । अनादृत्यैव माणवकप्रत्ययं ज्वलनमग्‍निशब्दात्प्रतियन्तो
दृश्यन्ते । न त्वनादृत्य ज्वलनप्रत्ययं माणवकं प्रतियन्ति । कुतः पुनरेतत्? यो यो
<pb n="528"/>
ऽग्‍निसदृशो विवक्ष्यते, तत्र तत्राग्‍निशब्दो निपतति, विगतसादृश्याच्च अपयन्नुपलक्ष्यते,
अतोऽग्‍निसादृश्यमस्य प्रवृत्तौ निमित्तम् । न च ज्वलने अप्रतीते तत्सादृश्यं प्रतीयते ।
तस्माज्ज्वलने अग्‍निशब्दो मुख्यो माणवके तु गौण इति । तदाहुः—</p>
<b><lg>
<l>प्राक्प्रतीतस्य मुख्यत्वं मुखवत्प्रथमोद्गतेः ।</l>
<l>पश्चाद्गम्यस्य गौणत्वं गुणागमनहेतुकम् ॥ ४११ ॥</l></lg></b> स्वार्थे
<b><lg>
<l>प्रवर्तमानोऽपि यस्यार्थं योऽवलम्बते ।</l>
<l>निमित्तं तत्र मुख्यः स्यान्निमित्ती गौण इष्यते ॥ ४१२ ॥</l>
</lg></b>
<p>नन्वेवं सति खपुष्पशशविषाणादीनां स्वार्थाविनाभूतगुणाभावात्
गौणप्रयोगाभावप्रसङ्गः । तथा हि—यस्तावत्खपुष्पमात्मा शशविषाणं भवत्सिद्धान्त इति
प्रयोगस्तत्र कतरत् त्वयान्यत्खपुष्पादिकमात्मादिव्यतिरिक्तमग्‍निसिंहगवादिवदवधारितं
यद्‍गुणद्वारेणात्मादिषु पुवर्तमाना खपुष्पादयो गौणा भवेयुः । अतः प्रथमप्रतीतत्वात्
खपुष्पादेरात्मादिरर्थो न मुख्यत्वादपैति । कथमसतो मुख्यत्वमिति चेत्तुल्यमिदं
गौणत्वेऽपि । उच्यते— खपुष्पशशविषाणादयः शब्दा अत्यन्ताभावाद्युपाधिषु पदार्थेषु
लब्धमुख्यव्यपदेशा नास्तीत्यादिधर्मयोगादात्मादिषु प्रयुज्यमाना गौणभावं लभन्ते ।
तथा हि— सदसती तत्त्वे इति न्यायात्पुष्पमित्युक्ते अस्ति नास्तीति प्रसङ्गः । तत्र
यथा लतादिसम्बन्धादस्तीति गम्यते तथाऽऽकाशादिसम्बन्धान्नास्तीति गम्यते । कथं तर्हि
खपुष्पं नास्तीति प्रयोगः?</p>
<p>पूर्वेणैवावगतेऽभावे नास्तिशब्दोऽनुवादक इति केचित्, बाधक इति केचित् ।</p>
<p>यदि वा खस्य पुष्पमित्यवयवार्थौ प्रसिद्धौ, समासाच्च राजपुरुषादिवत्
सामान्यतोदृष्टेनानुमानेन षष्ठ्यर्थस्मृतिः प्रसक्ता । न च कदाचिदाकाशस्य
कुसुमानाश्रयत्वमवधारितपूर्वं तस्यैतत्संसर्गानुसन्धानं वार्यते ।</p>
<p>एतेन नास्ति शशविषाणमित्पपि व्याख्यातम् ।</p>
<p>अथवा शशमूर्धवर्तिनां पृथिव्यवयवानामुपर्युपरिचीयमानदृढदीर्घसन्निवेशरूपेणा—
परिणतानां नीचैर्वृत्त्या यदवस्थानं सोऽस्य वाक्यस्य विषयः सम्भवतीत्यविरोधः ।</p>
<p>न चैतद् वाच्यम् अभावो भावशब्दैर्नाभिधीयत इति । यतः—</p>
<b><lg>
<l>यां निषेधाः क्रियामाहुर्न यातीत्येवमादयः ।</l>
<l>तिष्ठतीत्यादिभिस्तैस्तु शब्दैः सैवाभिधीयते ॥ ४१३ ॥</l></lg></b>(तवा.)
<pb n="529"/>
<p>अतो लब्धमुख्यार्थानां खपुष्पशशविषाणादिशब्दानामन्यत्रापि प्रसिद्धान्यथा—
वस्थायिन्यर्थे गौणः प्रयोग उपपन्नो भवति । (तवा)</p>
<p>ननु च सादृश्येन प्रवर्तमानो गौण इत्यभ्युपगमे — प्रकृतिषु मृद्गवकादय इति,
प्रतिमासु वासुदेवादय इति, चित्रेषु पर्वतादय इति, शुक्तिकायां रजतमिति,
रज्जावहिरिति, मृगतृष्णायां तोयमिति, अलातसम्पाते चक्रमिति, पयःपृषत्सूर्यरश्मिषु
सुरायुधमिति, क्षुपातपादिषु गन्धर्वनगरमिति, प्रतिबिम्बे स्तम्बेरम इति, कर्णक्ष्वेडायां
घोष इति आलोकाभावेऽन्धकार (वाप. २.२८७–२९५) इति च यो व्यपदेशः, तस्यापि
गौणत्वं प्राप्‍नोति । एतेषामपि हि प्रवृत्तौ सादृश्यमेव निमित्तम् । तथा हि—
मृद्गवकादयः कस्यचिदेव सदृशस्य धर्मस्य भावादुपमानोपमेयसम्बन्धे सति 'इवे
प्रतिकृतौ' (५.३.९६) इत्येतत् प्रकरणविहितानां प्रत्ययानामुत्पत्तौ निमित्तत्वं लक्षन्ते ।
युक्तं चैतत् । यतः— (वाप. २.२९३)</p>
<b><lg>
<l>मृगपश्वादिभिर्यावान् मुख्यैरर्थः प्रसाध्यते ।</l>
<l>न तावान् मृन्मयेष्वस्ति तस्मात् ते विषयाः कनः ॥ ४१४ ॥</l>
</lg></b>
<p>एतेन प्रतिमादिषु वासुदेवादयो व्याख्याताः । तथा हि ते मुख्या वरप्रदानदानवो
च्छेदादिकर्मसु साधनत्वेन व्यवतिष्ठन्ते न तथा ग्रावमया वा दारुमया वा । तदुक्तम्—</p>
<b><lg>
<l>त्रैलोक्यत्राणसामर्थ्यं साक्षाद् विष्णोर्यदुच्यते ।</l>
<l>शिल्पिभिः कल्प्यमानस्य न तदर्चासु दृश्यते ॥ ४१५ ॥</l>
</lg></b>
<p>एवं चित्रे पर्वतादिस्वरूपस्य निम्‍नोन्नतादित्वेन यद् ग्रहणं तदपि
तत्सहचरितप्रपातप्रतिघातादेरभावादधः क x x x x वावस्थाने
निम्‍नोन्नतवृत्तेर्निवृत्तिदर्शनादयथार्थमेवावस्थाप्यते । तदुक्तम्—</p>
<b><lg>
<l>यत्र निम्‍नोन्नतं चित्रे १सरूपं पर्वतादिभिः ।</l>
<l>न तत्र प्रतिघातादिकार्यं तद्वत्प्रवर्तते ॥ ४१६ ॥</l></lg></b> (वाप. २.२९०)
<p>शुक्तिकायां तु प्रत्ययाधीनेऽपि रजतरूपावधारणे क्‍वचित् तद्‌विषयाणां
प्रत्ययानां व्यभिचारेण या प्रवृत्तिः सैवामुख्यभावं व्यवस्थापयति । यदाह—</p>
<b><lg>
<l>यद्यपि	प्रत्ययाधीनमर्थतत्त्वावधारणम् ।</l>
<l>न सर्वः प्रत्ययस्तस्मिन् प्रसिद्ध इव जायते ॥ ४१७ ॥</l></lg></b> (वाप. २.२८६)
<!-- NOTES pg=529!-->
१. स्वरूप० HOS
<pb n="530"/>
<p>रज्जुद्रव्ये यद्यपि वर्णसंस्थानद्वारेण सर्पबुद्धिः पुनःपुनरुत्पद्यते, तथापि
यत्साधारणं काष्णर्यदैर्घ्यादि तदपास्य श्वासदंशादिभिरसाधारणधर्मैर्मुख्यविषयं परिच्छिद्य
गौणत्वमवधार्यते । उक्तं च—</p>
<b><lg>
<l>यदसाधारणं कार्यं प्रसिद्धं रज्जुसर्पयोः ।</l>
<l>तेन भेदपरिच्छेदस्तयोः तुल्येऽपि दर्शने ॥ ४१८ ॥</l></lg></b>(वाप. २.२८८)
<p>मृगतृष्णायां पुनर्यद्यपि सलिलनिर्भासा चक्षुर्द्वारिका तथाभूतैव बुद्धिरुत्पद्यते,
तथापि स्पर्शनस्‍नानपानादीनामभावात् तद्देशप्राप्‍तौ चादर्शनान्नेदं सलिलमिति प्रत्ययेन
बाध्यते । आहुश्च—</p>
<b><lg>
<l>दर्शनं सलिले तुल्यं मृगतृष्णादिदर्शनैः ।</l>
<l>भेदात्तु स्पर्शनादीनां न जलं मृगतृष्णिका ॥ ४१९ ॥ (वाप. २.२८७)</l>
</lg></b>
<p>अलातचक्रेऽपि चक्रबुद्धौ चक्षुषा रूपप्रबन्धावग्रहवन्न हस्तेन स्पर्शप्रबन्धोऽव—
गृह्यते । क्रियाविरामे च तस्य ज्योतिषश्चक्रवदाकारो नोपलभ्यते । अविच्छिन्ना—
भिनिपातेनैव हि ज्योतिषा नित्यावरुद्ध इव प्रायेण तत्र रूपग्रहणदेशो रूपग्रहणकालश्च
विभाव्यते । तस्मादपार्थं तद्‍ग्रहणमविषयो मुख्यस्य शब्दस्येति ।
उक्तं च—</p>
<b><lg>
<l>स्पर्शप्रबन्धो हस्तेन यथा चक्रस्य सन्ततः ।</l>
<l>न तथाऽलातचक्रस्य विच्छिन्नं स्पृश्यते हि तत् ॥ ४२० ॥</l></lg></b> (वाप. २.२९१)
<p>एवमिन्द्रायुधेऽपि यथा रात्रौ १प्रदीपदीप्‍तिसन्निपातान्नीलपीतादीनां वर्णभेदो लक्ष्यते
तथा हि न सूर्यरश्मिसम्पर्काद् घनारघट्टादिपयःपृषताम् इति मिथ्यात्वान्मुख्यत्वम् ।
तदाह—</p>
<b><lg>
<l>प्रसिद्धार्थविषर्यासनिमित्तं यच्च दृश्यते ।</l>
<l>यस्यस्माल्लक्ष्यते भेदस्तमसत्यं प्रचक्षते ॥ ४२१ ॥ (वाप. २.२८९)</l>
</lg></b>
<p>एतेन क्षुपातपादिषु गन्धर्वनगरादयो व्याख्याताः । देशविशेषेषु क्षुपग्रावादौ
विप्रकीर्यमाण आतप उपर्यवस्थिताब्भ्रप्रतिघातात् प्रतिनिवृत्तः क्षुपादीनामपचित—
परिमाणानां परिमाणोपचयमावहन् गृहप्राकारतोरणोपवनसन्निवेशेनावभासमानो
<!-- NOTES pg=530!-->
१. रात्रौ प्रदीप दी=रात्रौ(रवेः) प्रदीप(पृषत्सु)दी.'—राघवः
<pb n="531"/>
गन्धर्वनगरमित्युच्यते । तत्र यथा वप्रादिभिर्मुख्येषु नगरेषु गच्छतां प्रतिघातो
दस्युभयरक्षादीनि च कार्याणि प्रकल्पन्ते न तथा गन्धर्वनगरेषु, तद्देशस्थैरेव च तानि
न दृश्यन्त इति न तेषां मुख्यशब्दविषयत्वम् । तदाह—</p>
<b><lg>
<l>वप्रप्राकार१कल्पैश्च स्पर्शनावरणे यथा ।</l>
<l>नगरेषु तथा नैवं गन्धर्वनगरेषु ते ॥ ४२२ ॥ (वाप. २.२९२)</l>
</lg></b>
<p>प्रतिबिम्बं तु हस्त्यादिसरूपमादर्शादिषु दृश्यमानमपि प्रमाणभेदेनायथार्थम—
वसीयते । हस्त्यादिप्रमाणेन प्रकृष्टदेशव्यापिना भवितव्यम् । न चादर्शस्यान्तरियान्
देशः सम्भवति । तदुक्तम्—</p>
<b><lg>
<l>महानाव्रियते देशो मुख्यैः स्तम्बेरमादिभिः ।</l>
<l>अल्पदेशान्तरावस्थं प्रतिबिम्बं तु दृश्यते ॥ ४२३ ॥ (वाप. २.२९४)</l>
</lg></b>
<p>कर्णक्ष्वेडायामप्यश्रवणत्वेन घोष इति व्यपदेशो न मुख्यः । तदाह—</p>
<b><lg>
<l>कर्णौ पिघाय यः शब्दः श्रूयतेऽनाहताह्वयः ।</l>
<l>न तस्य घोष इत्याख्या मुख्यवृत्त्योपपद्यते ॥ ४२४ ॥</l>
</lg></b>
<p>एतेनालोकाभावेऽन्घकारव्यपदेशोऽपि गौणार्थविषय एवेत्युक्तं भवति । तदुक्तम्—</p>
<b><lg>
<l>यत्र न प्रथते किंचित्तत्र तावन्न विभ्रमः ।</l>
<l>सुषुप्‍त इव, भूच्छाया तमोभावोऽथवेक्ष्यते ॥ ४२५ ॥</l>
</lg></b>
<p>अत्रोच्यते—'आकृतिवादिनो मते प्रतिकृतिप्रतिमाचित्रादिमृद्‍गवकादिषु
गवादिव्यपदेशा मुख्या एवेति न गौणतां विगाहन्ते । न हि तत्र गौणताहेतुः सादृश्यं
परिस्फुरति । शुक्तिकारज्जुमृगतृष्णादिषु विपर्ययज्ञानतो य एते रजतोरगजला—
दिव्यपदेशाः, तेऽपि भ्रान्तिमुख्यत्वेन तत्‍तद्‍भावापत्तयो न गौणाः । यतः—</p>
<b><lg>
<l>अत्यन्तविपरीतोऽपि यदा२ योऽर्थोऽवधार्यते ।</l>
<l>यथासम्प्रत्ययं शब्दस्तत्र मुख्यः प्रयुज्यते ॥ ४२६ ॥</l></lg></b> (वाप. २.२८५)
<p>आचार्याश्च पूर्वेऽपि सर्वत्र तुल्यमेव शब्दस्य प्रवृत्तिनिमित्तं भवितुमर्हतीति
मन्यमाना बुद्धिप्रतिभासमात्रेणैव शब्दस्यार्थेषु प्रवृत्तिं मन्यन्ते । तद्यथा—</p>
<!-- NOTES pg=531!-->
१. त HOS	२. था HOS
<pb n="532"/>
<b><lg>
<l>सन्निहितरजतशकले रजतमतिर्भवति यादृशी सत्या ।</l>
<l>भेदानध्यवसाये शुक्तावपि तादृशी स्फुरति ॥ ४२७ ॥</l>
</lg></b>
<p>अलातचक्रादिषु च त्रिषु चक्रमिव चक्रमायुधमिवायुधं नगरमिव
नगरमित्यवयवशब्दानां यद्यपि गौणत्वं घटते, तथापि समुदायशब्दानामेतेष्वेवार्थेषु
स्वरूपासङ्गाद् मुख्यत्वमेव ।</p>
<b><lg>
<l>१अग्‍नीषोमादयः शब्दा ये स्वरूपपदार्थकाः ।</l>
<l>संज्ञिभिः संप्रयुज्यन्ते तेषां सर्वत्र मुख्यता ॥ ४२८ ॥</l>
</lg></b>
<b><lg>
<l>अग्‍निदत्ते२ तु योऽग्‍निस्स्यात् तत्र स्वार्थोपसर्जनः ।</l>
<l>शब्दो दत्तार्थवृत्तित्वाद् गौणत्वं प्रतिपद्यते ॥</l></lg></b> (वाप. २.२८१–२८२)
<p>एवं गन्धर्वनगरादयोऽपि यदा दृष्टनष्टादिपदार्थेषु तत्साधर्म्यात् प्रयुज्यन्ते तदा
गौणा भवन्ति । प्रतिबिम्बेषु यदादर्शादिप्रतिहतनयनरश्मिना स्वमुखादय एव दृश्यन्ते
तथापि न गौणत्वम्, अपि तु देशान्तरावस्थानेन प्रतिभासाद् भ्रान्तिमुख्यत्वमेव;
अर्थान्तरमेव च्छायारूपमुत्पद्यते; तस्य प्रतिबिम्बं मुखच्छायेति व्यपदेशे मुख्यत्वं,
मुख्यमित्यादौ तु गौणत्वं भवति । कर्णक्ष्वेडायामपि यदा श्रोत्रेन्द्रियस्य बहिर्वृत्ति
निरोधाज्जाठराग्‍निपच्यमानान्नरसादिशब्दः श्रूयते, अनाहताख्यं वा शब्दब्रह्मोन्मिषति,
तदा तयोः घोषव्यपदेशो मुख्य एव ।</p>
<p>किं पुनरनाहताख्यं शब्दब्रह्म?</p>
<p>उच्यते— 'शब्दब्रह्मणश्चतस्त्रोऽवस्थाः, <b>वैखरी, मध्यमा, पश्यन्ती, सूक्ष्मेति</b> । तत्र</p>
<p>(<b>वैखरी</b>)</p>
<p>येयं स्थाकरणप्रयत्‍नक्रमव्यज्यमानगकारादिवर्णसमुदायात्मिका वाक् सा
<b>वैखरी</b> । तत्र विशिष्टं खं सुखमिति दुःखमिति वा राति प्रयच्छतीति विखरो
देहेन्द्रियसङ्घातः । तथा च श्रुतिः, 'न ह वै सशरीरस्य सतः प्रियाप्रिययोरपहतिरस्ति,
अशरीरं वा व सन्तं न प्रियाप्रिये स्पृशत' (छान्दो. उ. ८.१२.१) इति ।</p>
<p>तत्र भवा वैखरी ।</p>
<!-- NOTES pg=532!-->
१. यथा ह्यग्न्य J. त(य)था ह्यग्न्या HOS, अग्‍निसोमा
२. 'अग्‍निदत्तस्तु' HOS,
<pb n="533"/>
<p>(<b>मध्यमा</b>)</p>
<p>या पुनरन्तस्सञ्जल्परूपा क्रमवती श्रोत्रग्राह्यवर्णाभिव्यक्तिरूपा सा <b>मध्यमा</b> ।</p>
<p>(<b>पश्यन्ती</b>)</p>
<p>या तु वर्णविभागाभावादक्रमा स्वयंप्रकाशा च सा <b>पश्यन्ती</b> ।</p>
<p>(<b>सूक्ष्मा</b>)</p>
<p>या पुनरनाद्यविद्यावासनोपप्लवमानशब्दार्थभेदरहितावबोधरूपब्रह्मशब्दवाच्या
स्वरूपज्योतिरेवात्मनोऽन्तरनपाया प्रकाशते सा <b>सूक्ष्मा</b> । तदुक्तम्—</p>
<b><lg>
<l>स्थानेषु विधृते वायौ वृत्तवर्णपरिग्रहा ।</l>
<l><hi>वैखरी</hi> वाक् प्रयोक्तॄणां प्राणवृत्तिनिबन्धना ॥ ४३० ॥</l>
</lg></b>
<b><lg>
<l>केवलं	बुद्ध‍युपादानक्रमरूपानुपातिनी ।</l>
<l>प्राणवृत्तिमतिक्रम्य <hi>मध्यमा</hi> वाक् प्रवर्तते ॥ ४३१ ॥</l>
</lg></b>
<b><lg>
<l>अविभागा तु <hi>पश्यन्ती</hi> सर्वतः संहृतक्रमा ।</l>
<l>स्वरूपज्योतिरेवान्तः <hi>सूक्ष्मा</hi> वागनपायिनी ॥</l></lg></b> (वाप.वृ १.१४३ पृ. २१५)
<p>श्रुतिरप्याह—</p>
<b><lg>
<l>चत्वारि वाक् परिमिता पदानि</l>
<l>तानि विदुर्ब्राह्मणा ये मनीषिणः ।</l>
<l>गुहा त्रीणि निहिता नेङ्गयन्ति</l>
<l>तुरीयं वाचो मुनष्या वदन्ति ॥ ४३३ ॥</l></lg></b> (ऋवे. १.१६४.४५)
<p>तत्र गुहाशयेषु त्रिषु यदेतत् सुक्ष्मेति गोयते ते तदनाहतमित्यामनन्ति ।
एवमालोकाभावेऽन्धकार इति प्रतीतेर्विपर्ययज्ञानत्वाच्छुक्तिकादौ रजतादिबुद्धेरिव
भ्रान्तिमुख्यत्वमेव न गौणता ।</p>
<p>ननु चोत्तरकालभाविना सम्यग्ज्ञानेन यस्य बाधः, तदेव विपर्ययज्ञानम्;
अन्धकारे तु तदभावात् कथमिवैतद्युज्यते?</p>
<p>तत्र हीदमीदृशम्, अल्पं बहु, बहुलमच्छं, गच्छति तिष्ठति, उत्पद्यते
विनश्यत्यर्थक्रियां करोतीति वस्तुधर्मनिबन्धनेन देशकालपुंविशेषेषु सर्वेष्वाबाध्यमानो
प्रत्ययव्यपदेशो दृश्यते । तथा हि यत्तदानीं गिरिगुहास्वपि तमः अतसी—
कुसुमश्याममासीत् तदानीमुपवनेष्वप्यञ्जनचयप्रौढं वर्तते, सम्प्रत्याच्छादिता दिशः
<pb n="534"/>
सन्तससेनेति यादृगेतत् तत्रैकदा प्रतीतिस्तादृगन्यत्रान्यदापि, यादृगेकस्य तादृगन्यस्यापि
परिदृश्यते । आलोकोत्पत्तावपि विनष्टं तम इति प्रतीतिर्, न पुनर्मिथ्यैतदिति ।</p>
<p>किमस्याः प्रतीतेः कारणमिति चेद्, व्यवहिततमःप्रतिभासे विस्फारिते चक्षुषि
दर्शनात्, तदभावे चादर्शनात् । तदेवात्र कारणम् । चक्षुष्मन्तो हि तमसि निलीयन्ते,
तमः परिहरन्तोऽन्येन पथा वा गच्छन्ति ।</p>
<p>ननु निमीलिताक्षस्यापि तमःप्रतिपत्तेर्न चक्षुषः कारणत्वम् ।</p>
<p>अत्रैके वर्णयन्ति— निमीलिताक्षस्य बहिर्वृत्तिनिरोधादन्तःसंविलीनेन्द्रियवृत्तिः
पक्ष्मणोरेव छायां गृह्‍णातीति ।</p>
<p>न च गोलकशौक्ल्यस्यापि ग्रहणमस्ति, सामीप्यात् । अन्धस्यापि च
तमः—प्रतिपत्तेर्नैतदेवमिति चेत् तन्न जानीमः । त एवात्र प्रष्टव्याः ।</p>
<p>अन्ये त्वाहुः यथा विस्फारिताक्षस्येदमिदमीदृशं चेति स्पष्टरूपतयावगतिः, नैव
निमीलिताक्षस्य, तस्य न किंचित्पश्यामीति, प्रतिपत्तिप्रत्यस्तमयात् । यद्यपि चात्र
प्रतिभासः, तथापि निमित्तपर्यालोचनया तस्य मिथ्यात्वे, अन्धस्य किमायातम्? न
हि स्वप्‍ने रजतज्ञानमिथ्यात्वेऽन्यदापि रजतज्ञानं मिथ्या भवितुमर्हति । अत एव
चोन्मीलिताक्षस्य बाधकं विज्ञानमुत्पद्यते, न पुनस्तमसीति ।</p>
<p>मूर्तद्रव्यच्छाया च तमः; पार्थिवं हि द्रव्यं यस्यां दिश्यालोकस्तदन्यतः
छायामारभते । सा च सर्वैरपि वस्तुत्वेन प्रतीयते, व्यपदिश्यते च इयं छाया गम्यताम्,
अस्यां छायायामुपविशामः, छाया मधुरशीतलेति । तदेवमखिलवस्तु—
साधर्म्येणैव चक्षुषोपलक्ष्यमाणे कृष्णरूपे तमसि कथमभिधीयते न तमो नाम किंचिद्
वस्तुरूपमस्तीति?</p>
<p>उच्यते—'अस्त्येतत्, किंतु युक्त्या न संगच्छते । तथा हीदं तम इति साक्षात्कारेण
प्रतिभासाल्लिङ्गादन्य एवायम् ।</p>
<p>यदि परं प्रत्यक्षमेतद् विज्ञानं स्यात्?</p>
<p>तत्तु त्रेधा—आत्मप्रत्यक्षं मनःप्रत्यक्षमिन्द्रियप्रत्यक्षं चेति । तत्र विनैव
ग्राहकान्तरमात्मनो यदपरोक्षलक्षणं विज्ञानं <b>तदात्मप्रत्यक्षम्</b> । तच्चानुभवस्येव
स्वप्रकाशतया वा स्याद्, विषयस्येव अनुभूयमानतया (वा) । न तावत् स्वप्रकाशतया,
<pb n="535"/>
तमसोऽनुभूयमानत्वेन प्रतिभासात् । नाप्यनुभूयमानतया, विनैवेन्द्रियैरयोगिनो विषये
ग्रहणायोगात् ।</p>
<p>केवलमनस्सहायस्यात्मनो यद्विज्ञानं <b>तन्मनःप्रत्यक्षम्</b>; तदप्यन्तरनुभूयमान—
सुखदुःखादिविषयं वा स्यात्, बहिरनुभूतप्रियस्त्रगादिविषयं वा । न तावदान्तरम्, इदमिति
बहीरूपतया तमसः प्रतिपत्तेः । नापि बाह्यम्, इन्द्रियान्तरनिरपेक्षस्य मनसो बहिर्विषयेषु
ग्रहणासामर्थ्यात् ।</p>
<p>इन्द्रियार्थमनस्सन्निकर्षजमात्मन एव यद्विज्ञानं <b>तदिन्द्रियप्रत्यक्षम्</b> । तत्र च चक्षुरेव
रूपं गृह्‍णातीति नियमः । न चैतच्चक्षुषैव गृह्यते, निमीलिताक्षस्यापि
कृष्णरूपतमःप्रतिभासात् ।</p>
<p>निमीलिताक्षस्य न किंचित् पश्यामीति प्रतिपत्तिप्रत्यस्तमय इति चेत्,
तन्न । किमक्षिणी निमील्यान्धकारं करोषीत्यादिप्रवादानामुपलब्धेः ।</p>
<p>ननु च यदि चक्षुरिदं विज्ञानं नाधिगच्छति तद् वरमिन्द्रियान्तरकल्पना, न
पुनरुपलब्धस्यापलापः?</p>
<p>तन्न । कृष्णरूपग्राहकेन्द्रियान्तरकल्पनायामचक्षुषोऽपि रूपोपलब्धिप्रसङ्गात् । तस्य
तमस्येव शक्तिरिति चेत् रूपाविशेषे कोऽत्र व्यवस्थाहेतुः? ततश्च दूरस्थिततमोदर्शिनां
निमीलिताक्षाणामपि तद्दर्शनप्रसङ्गः । विस्फारिते च चक्षुषि चक्षुषा पश्यामीति
प्रतीतेरप्रसङ्गः । न च क्‍वचिदपि प्रवादे मनसोऽन्यत् षष्ठमिन्द्रियं दृश्यते ।</p>
<p>(<b>छाया + तमःपदार्थ</b>)</p>
<p>यत्र तन्निमीलिताक्षपक्ष्मच्छायायां गृह्‍णातीति, तदाचष्टामायुष्मान् केयं छाया
नामेति?</p>
<p>ननुक्तं पार्थिवं द्रव्यं यस्यां दिश्यालोकस्तदन्यतश्छायामारभते ।</p>
<p>तन्न, तस्यास्तदारब्धत्वे तद्‍गुणयोगप्रसङ्गात् । ततश्च रूपमनेकप्रकारं शुक्लादि ।
रसः षडि्वधो मधुरादिः । गन्धो द्विविधः सुरभिरसुरभिश्च । स्पर्शोऽनुष्णाशीतत्वे सति
पाकजः । 'सर्पिर्जतुमधूच्छिष्टानां पार्थिवानामग्‍निसंयोगाद् द्रवताऽद्भिस्सामान्यम्'
(वै.सू. २.१.१) इति नैमित्तिकद्रवत्वम्, अन्येऽपि च गुरुत्वकठिनत्वादयः
पृथिवीधर्माः छायायां प्रसज्येरन् ।</p>
<pb n="536"/>
<p>कथं तर्हि छाया आगच्छति, अस्यां छायायामुपविशामः, छाया
मधुरशीतलेति च व्यपदेशो भवति?</p>
<p>उच्यते—'यत्र यत्र चारकद्रव्येण तेजःप्रसरो निरूप्यते तत्र तत्र तेजोद्रव्याभावे
छायेति विपर्ययप्रतीतेरुदयः । छाया मधुरशीतलेति तस्यामेवोपचरितो व्यवहारः ।
यथा— 'आनन्दो ब्रह्मणो रूपम्' (न्यायभूषणम्) इति । एतेनैतदपि निरस्तम् । तस्य
मिथ्यात्वेऽन्यस्य किमायातमिति । उक्तन्यायेन द्वयोरपि मिथ्याप्रत्ययत्वात् । यदि
ह्यमिथ्यैव तमो नाम वस्तुविशेषः स्यात् तदालोकसद्भावे ऽप्यन्यवस्तुवद् गृह्येत ।</p>
<p>विरोधित्वादालोकस्य तदग्रहणमिति चेत् किमस्य विरोधिनालोकेन क्रियते,
तिरोधानम्, अपसारणं, विनाशो वा?</p>
<p>न तावत् तिरोधानं, रूपवस्तुग्रहणे तस्यानुग्राहकत्वादतोऽन्यनीलद्रव्यवदालोके
सुतरां तमसोऽपि ग्रहणप्रसङ्गः । यदि च विद्यमानमेव तमस्तिरोधीयते तस्य
पदार्थाच्छादकस्वभावत्वात् तमसीवालोकेऽपि न कश्चित् कञ्चनापि पश्येत् । तमसा
हि सर्वे पदार्थाः पिहितास्तमोऽप्यालोकेनेति ।</p>
<p>न चोपलभ्यमानानामेव तिरोधायकत्वं, शब्दतिरोधायकेषु स्तिमितेषु वायुषु
रूपपिधायकेषु पटलादिषु च व्यभिचारात् ।</p>
<p>अथापसारणम्?</p>
<p>तदपि न; प्रदीपार्चिषान्तर्गृहमपसारिते तमसि बहिरन्धकारप्रसङ्गात् ।</p>
<p>नापि विनाशः, आलोकेन हि विनाशिते आलोकापसारसमनन्तरमुत्पत्ति—
कारणाभावे कुतस्तमसामुपलब्धिः?</p>
<p>न चालोकाभाव एव कारणम्, अभावस्य शून्यरूपत्वेन अनाकारकत्वात् । न
चान्यदुत्पादे कारणं पश्यामः ।</p>
<p>नन्वेवमालोकाभावमात्रमेव तम इति स्यात् ।</p>
<p>नैवम्; न ह्यलोकाभाव एवात्र गृह्यते, अभावस्याप्रमेयत्वात् ।
आलोकज्ञानप्रत्यस्तमयमात्रादेव चालोकाभावव्यवहारसिद्धेः । यदि वात्राभावः
प्रतिभासत इत्युच्यते, ततो यस्याभावो यत्र चाभावस्तत्पदार्थद्वयपुरस्सरमत्र प्रतिभासेन
<pb n="537"/>
भवितव्यम्, अनवच्छिन्नस्याभावस्याप्रतिपत्तेः । न च तमसि गृह्यमाणे नियमेनालोक—
स्मरणम्, अस्मर्यमाणस्य न व्यवच्छेदकत्वम् । प्रतिभासानुगुणं चालम्बनं परिकल्प्यते,
न चाभावस्यातद्रूपस्य कृष्णरूपविशेषावभासिन्या तमस्सञ्चित्यानुगुण्यमस्ति ।</p>
<p>अपि चास्मिन् पक्षे आलोकाभावपर्यायता तमश्शब्दस्य । ततश्च
हस्तकरशब्दयोरिव तदर्थप्रतिभासभेदो न स्यात् । तस्मान्न किंचिदनुगृह्यते । किन्त्वग्रहण
एवायं ग्रहणाभिमानः, मिथ्याज्ञानस्य विपर्ययस्वरूपत्वात् । आह च विपर्ययोदाहरणं
<b>प्रशस्तपादः</b> 'व्यपगतघनपटलमचलजलनिधिसदृशवपुरम्बरतलमञ्जनचूर्णपुञ्जश्यामलं
शार्वरं तम' (प्रपाभा.) इति ।</p>
<p>नन्वेवमन्धकारप्रतीतेर्विपर्ययत्वे	विपर्ययात्मिकायास्तद्भावापत्तेरिदमुदाहरणं
युज्यते, न तु प्रवादात्मिकायाः । प्रवादात्मिकायां त्विदमुदाहृतं पुरस्तात् (ऋप्र. ३५७)।</p>
<p>तद्यथा— (शृप्र. ३५७)</p>
<b><lg>
<l>गन्धर्वपुरसुरायुधकुरङ्गतृष्णान्धकाररूपाणि ।</l>
<l>असतामसत्यदुर्ग्रहदुरापमलिनानि वृत्तानि ॥ ४३४ ॥</l>
</lg></b>
<p>उच्यते—(वाप. २.२९६)</p>
<b><lg>
<l>देशकालेन्द्रियगतैर्भेदैर्यैद् दृश्यतेऽन्यथा ।</l>
<l>यथा प्रसिद्धिर्लोकस्य तथा तद्‍व्यपदिश्यते ॥ ४३५ ॥</l>
</lg></b>
<p>तत्र प्रसिद्धार्थविपर्ययहेतुभ्यो मद्यविषपानमरुदेशावस्थानादिभ्यः प्रसिद्धा—
कारेष्वर्थेषु दर्शनविपर्यासो जायते । निशायां रक्तकम्बलहस्तिवनादिषु वर्णप्रमाण—
संहत्यादिभेदो दृश्यते । तिमिरोपघात—काच—कामलादिभ्यः केशोण्डुकद्विचन्द्रा—
दिष्वयथार्था प्रतीतिरुदयते । अर्धनिमीलिते चक्षुषि रूपभेदप्रतिपत्तिर्भवति ।
भ्रमणावस्थाननौयानादिषु च पृथिवीपर्वतादीनामन्यथाक्रमः उपलभ्यते । कारणापगमे
च पुनर्यथार्थैव प्रतिपत्तिरुदेति । तत्र सन्देहे सति यद्यत् समधिगतनिमित्तमन्यत्राविपर्यये
दृष्टसामर्थ्यं प्रसिद्धं <b> लोको हि सर्वेषां विदुषामविदुषां च व्यवहारव्यवस्था—
हेतुरलङ्घनीयः प्रमाणम्</b> । तदतिक्रमात् सर्वत्र वैरस्यं लभते । लोके च
केशोण्डुकद्विचन्द्रशुक्तिकारजतादीनामेव विपर्ययत्वेन प्रसिद्धिः, गन्धर्वनगरेन्द्रायुधमृग—
तृष्णान्धकारादीनां विपर्ययत्वेऽपि वा गन्धर्वनगरादिप्रवादोऽभ्यधिकं रूपमेतेषामिति ॥</p>
<pb n="538"/>
<b><lg>
<l>तदेतद् दोषहानं च गुणोपादानमेव च ।</l>
<l>ज्ञात्वा कुर्वन् कविः काव्यं प्रेत्य चेह च नन्दति ॥ ४३६ ॥</l>
</lg></b>
<b><lg>
<l>निर्दोषं गुणवद् यस्य सालङ्कारं रसान्वितम् ।</l>
<l>सतां वसति चेतस्सु वचः स दिवि मोदते ॥ ४३७ ॥</l>
</lg></b>
<b><lg>
<l>इत्येष	दोषपरिवर्जनया	गुणाना—</l>
<l>मावर्जनेन	च	किलोभयथान्तरङ्गः ।</l>
<l>काव्ये यथायथमलङ्कृतियोग उक्त—</l>
<l>स्तत्रैव बाह्यमथ तं क्रमशोऽभिधास्ये ॥ ४३८ ॥</l>
</lg></b>
<p><b>इति महाराजाधिराजश्रीभोजदेवविरचिते शृङ्गारप्रकाशे
दोषहानगुणोपादानप्रकाशो नाम</b></p>
<p><b>॥ नवमः प्रकाशः ॥९॥</b></p>
<lg><l>दर्शनान्तरगोक्षीरमिदं भोजोपपादितम्ं ।</l>
<l>साहित्यतत्त्वजिज्ञासुष्वलं दृगुपशोधने ॥</l></lg>
<pb n="539"/>
<p>अथ</p>
<p><b>श्रृङ्गारप्रकाशे दशमः प्रकाशः</b></p>
<p>शब्दार्थोभयालङ्कारप्रकाशो नाम</p>
<p>(<b><emph>११. अलङ्कारयोगः</emph></b>)</p>
<p>अथ अपास्तदोषस्य उपात्तगुणस्य च काव्यशरीरस्य चारुत्वोत्कर्षसिद्ध‍ये
प्राप्‍तकालः अलङ्कारयोग उच्यते । यतः—</p>
<b><lg>
<l>दीर्घापाङ्गं नयनयुगळं भूषयत्यञ्जनश्रीः</l>
<l>तुङ्गाभोगौ प्रभवति कुचावर्चितुं हारयष्टिः ।</l>
<l>मध्यक्षामे वपुषि लभते स्थाम कूर्पासलक्ष्मीः</l>
<l>श्रोणीबिम्बे गुरुणि रशनादामशोभां बिभर्ति ॥१॥</l>
</lg></b>
<p>अलङ्काराश्च त्रिधा— बाह्याः, आभ्यन्तराः, बाह्याभ्यन्तराश्च । तेषु —</p>
<p><b>बाह्या</b> वस्त्रमाल्यविभूषणादयः ।</p>
<p><b>आन्तरा</b> दन्तपरिकर्मनखच्छेदालककल्पनादयः ।</p>
<p><b>बाह्याभ्यन्तराः</b> स्‍नानधूपविलेपनाञ्जनमुखवासताम्बूलोपयोगादयः शरीरे ।</p>
<p>काव्यशरीरेऽपि —</p>
<p>१. वस्त्रमाल्यभूषणादिस्थानीया जात्यादयः <b>शब्दालङ्काराः</b>।</p>
<p>२. दन्तपरिकर्मादिस्थानीयाः स्वभावाख्यानादयः <b>अर्थालङ्काराः</b>।</p>
<p>३. स्‍नानधूपविलेपनादिस्थानीया उपमादयः <b>उभयालङ्काराः</b>
बाह्याभ्यन्तरोभयालङ्कारव्यपदेशं लभन्ते ।</p>
<p>(<b>१. शब्दालङ्काराः —२४</b>)</p>
<p>ये शब्दमेव व्युत्पत्त्यादिना भूषयन्ति ते शब्दालङ्काराः चतुर्विंशतिः —</p>
<p><b>'जातिः, गतिः, रीतिः, वृत्तिः, रचना, घटना, मुद्रा, छाया, युक्तिः,
उक्तिः, भणितिः, पठितिः, श्रव्यत्वं, प्रेक्ष्यत्वम्, अभिनेयत्वम्,
अध्येयत्वं, वाकोवाक्यं, प्रश्‍नोत्तरं, प्रहेलिका, गूढं, चित्रं, श्लेषः,
यमकम्, अनुप्रास'</b> इति । तेषु —</p>
<pb n="540"/>
<p>(<b>१. जातिः —६</b>)</p>
<p><b>संस्कृतप्राकृतादिर्जातिः</b> । सा षोढा—
शुद्धा, मिश्रा, सङ्कीर्णा, साधारणी असाधारणी, अपभ्रष्टा चेति । तत्र —
<b>शुद्धा</b> यथा—</p>
<b><lg>
<l>स एष भुवनत्रयप्रथितसंयमश्शङ्करो</l>
<l>बिभर्ति वपुषाधुना विरहकातरः कामिनीम् ।</l>
<l>अनेन किल निर्जिता वयमिति प्रियायाः करं</l>
<l>करेण परिताडयन् जयति जातहासः स्मरः ॥ २ ॥</l>
</lg></b>
<p><b>मिश्रा</b> यथा—</p>
<b><lg>
<l>इति स्तुतगुणः शिवो हरिविरिञ्चिनारायणैः</l>
<l>करोतु	भवतां	विभुर्भवसमुद्रपोतायितम् ।</l>
<l>उमाअ उवणे अवो सअलकज्जकल्लाणिणी</l>
<l>सिवा सिवपरा परं परममङ्गला मङ्गलम् ॥ ३ ॥</l>
</lg></b>
<p><b>सङ्कीर्णा</b> यथा—</p>
<b><lg>
<l>अकट—गुमटी चन्द्रज्योत्स्‍ना कलं किल कोइलो</l>
<l>लवइ अ मुहुर्याम्यो वायुर्निवाअर वाइ अ ।</l>
<l>अवि सखि अला रक्ताशोकस्तवापि मनोमुदे</l>
<l>नकजनकजं मानेनाद्य प्रियं प्रति जाहुदा ॥ ४ ॥</l>
</lg></b>
<lg><l>(अहो मनोज्ञा चन्द्रज्योत्स्‍ना कलं किल कोकिलो</l>
<l>लपति च मुहुर्याम्यो वायुः निर्वारको वाति च ।</l>
<l>अपि सखि आगतो रक्ताशोकस्तवापि मनोमुदे</l>
<l>नार्थोनार्थ मानेनाद्य प्रियं प्रति यामः ॥)</l></lg>
<p><b>साधारणी</b> यथा—(रुद्रट. ४.२१)</p>
<b><lg>
<l>क्रीडन्ति प्रसरन्ति मधु कमलप्रणयि लिहन्ति ।</l>
<l>भ्रमरा मित्र सुविभ्रमा मत्ता भूरि रसन्ति ॥ ५ ॥</l>
</lg></b>
<p><b>असाधारणी</b> यथा—</p>
<b><lg>
<l>भीष्मप्रोक्तानि वाक्यानि विद्वद्वक्त्रेषु शेरते ।</l>
<l>गोसे तिविञ्छिरिच्छोली तल्ल तूहे विवल्लिदा ॥ ६ ॥</l>
</lg></b>
<pb n="541"/>
<p><b>अपभ्रष्टा</b> यथा—</p>
<b><lg>
<l>मुद्धे गहणअ गेण्हउ तं धरि मुद्दं णिए हत्थे ।</l>
<l>णिच्‍चउ सुन्दरि तुह उवरि मम सुरअप्पहा अत्थि ॥ ७ ॥</l>
</lg></b>
<lg>
<l>(मुग्धे ग्रहणकं (रतमूल्यं) गृहाण त्वं धारय मुद्रां निजे हस्ते ।</l>
<l>निश्चयः सुन्दरि तवोपरि मम सुरतस्पृहा अस्ति ॥)</l>
</lg>
<p>अस्या अपि ह्यनुकरणे साधुत्वमिष्यते ॥</p>
<p>(<b>२. गतिः —६</b>)</p>
<p><b>गद्यपद्यमिश्रादिर्गतिः</b> । सा षोढा—</p>
<p>द्रुता, मध्या, विलम्बिता, द्रुतमध्या, द्रुतविलम्बिता, मध्यविलम्बितेति । तत्र—
पद्ये <b>द्रुता</b> यथा—</p>
<b><lg>
<l>अयि विजहीहि दृढोपगूहनं त्यज नवसङ्गमभीरु ! वल्लभम् ।</l>
<l>अरुणकरोद्गम एष वर्तते वरतनु ! सम्प्रवदन्ति कुक्कुटाः ॥ ८ ॥</l>
</lg></b>
<p><b>मध्या</b> यथा—</p>
<b><lg>
<l>आसीद्दैत्यो हयग्रीवः सुहृद्वेश्‍मसु यस्य ताः ।</l>
<l>प्रथयन्ति बलं बाह्वोः सितच्छत्रस्मिताः श्रियः ॥ ९ ॥</l>
</lg></b>
<p><b>विलम्बिता</b> यथा— (प्रप्राभा. मङ्गलश्‍लोकः)</p>
<b><lg>
<l>प्रणम्य हेतुमीश्वरं मुनिं कणादमन्नतः ।</l>
<l>पदार्थधर्मसंग्रहः	प्रवक्ष्यते	महोदयः ॥ १०॥</l>
</lg></b>
<p><b>द्रुतमध्या</b> यथा—(रघु. ९.६७)</p>
<b><lg>
<l>अथ तुरगसमीपादुत्पतन्तं मयूरं
न स रुचिरकलापं बाणलक्ष्मीचकार ।</l>
<l>सपदि गतमनस्कश्चित्रमाल्यानुकीर्णे
रतिविगलितबन्धे केशपाशे प्रियायाः ॥ ११ ॥</l>
</lg></b>
<p><b>द्रुतविलम्बिता</b> यथा—</p>
<b><lg>
<l>अवतु वः सवितुस्तुरगावली समभिलङ्घिततुङ्गपयोधरा ।</l>
<l>स्फुरितमध्यगतारुणनायका मरकतैकलतेव नभःश्रियः ॥ १२ ॥</l>
</lg></b>
<p><b>मध्यविलम्बिता</b> यथा—(राच. ११.११६)</p>
<b><lg>
<l>दुन्दुभयो दिवि दध्वनुरुच्‍चैरुच्‍चकराः कपयश्च ववल्गुः ।</l>
<l>सिद्धनिकायकराब्जविमुक्तं माल्यमथाङ्गदमूर्ध्‍नि पपात ॥ १३ ॥</l>
</lg></b>
<pb n="542"/>
<p>एवं गद्येऽपि लघुगुरुमिश्रवर्णविन्यासभूयस्त्वेन द्रुतविलंम्बितमध्यादिगतयो
गवेषणीयाः ॥</p>
<p>(<b>३. रीतिः —६</b>)</p>
<p><b>विदर्भादीनां वाक्यरचनावर्त्म रीतिः</b> । सा षोढा—</p>
<p>वैदर्भी, पाञ्चाली, गौडीया, आवन्तिका, लाटीया, मागधी च । तासु —
असमस्तपदा <b>वैदर्भी,</b> यथा—(कुसं. ५.४)</p>
<b><lg>
<l>मनीषिताः सन्ति गृहेषु देवतास्तपः क्‍व वत्से क्‍व च तावकं वपुः ।</l>
<l>पदं सहेत भ्रमरस्य पेलवं शिरीषपुष्पं न पुनः पतत्रिणः ॥ १४ ॥</l>
</lg></b>
<p>समस्तपञ्चषपदा <b>पाञ्चाली,</b> यथा—</p>
<b><lg>
<l>गात्राभिघातदलिताङ्गदजर्जराणां गण्डस्थलीलुठितकुण्डलताडितनाम् ।</l>
<l>क्षोभस्फुटन्मुकुटकोटिविघट्टितानां नादोऽभवज्झणझणामुखरो मणीनाम् ॥ १५ ॥</l>
</lg></b>
<p>यथाशक्ति समस्तपदा <b>गौडीया,</b> यथा—</p>
<b><lg>
<l>यस्यावस्कन्दलीलाचलितबलपरिस्पन्दखर्वीकृतोर्वी—
संरम्भस्तम्भनाग्रोन्नमितभरनमत्कन्धरासन्धिरासीत्	।</l>
<l>शेषो विस्फारफुल्लस्फुटपृथुलफणाफूत्कृताग्‍निस्फुलिङ्ग—
स्फूर्जत्सन्दोहसन्देहितविकटशिखामण्डलीरत्‍नखण्डः	॥ १६॥</l>
</lg></b>
<p>वैदर्भादीनामन्तरालरीति<b>रावन्तिका</b>, यथा</p>
<b><lg>
<l>एतानि	निस्सहतनोरसमञ्जसानि
शून्यं मनः पिशुनयन्ति पदानि तस्याः ।</l>
<l>एते च मार्गतरवः प्रथयन्ति ताप—
मालम्बितोज्झितपरिग्लपितैः	प्रवालेः ॥ १७ ॥</l>
</lg></b>
<p>मिश्ररी<b>तिर्लाटीया</b>, यथा—</p>
<b><lg>
<l>अयमुदयति मुद्राभञ्जनः पद्मिनीनामुदयगिरिवनालीबालमन्दारपुष्पम् ।</l>
<l>विरहविधुरकोकद्वन्द्वबन्धुर्विभिन्दन् कुपितकपिकपोलक्रोडताम्रस्तमांसि ॥ १८ ॥</l>
</lg></b>
<p>खण्डरीति<b>र्मागधी</b>, यथा—</p>
<b><lg>
<l>करिकबलनशिष्टैः शाखिशाखाग्रपत्रैररुणसरणयोऽमी सर्वतो भीषयन्ते ।</l>
<l>चलितशबरसेनादत्तगोशृङ्गचण्डध्वनिचकितवराहव्याकुला विन्ध्यपादाः ॥ १९ ॥</l>
</lg></b>
<pb n="543"/>
<p>(<b>४. वृत्तिः —६</b>)</p>
<p><b>विकासविक्षेपविस्तरसङ्कोचेषु चेतसो वर्त्तयित्री वृत्तिः</b> । सा षोढा—</p>
<p>कैशिकी, आरभटी, भारती, सात्वती, मध्यमारभटी, मध्यमकैशिकी च । तासु
सुकुमारसन्दर्भार्था <b>कैशिकी,</b> यथा—</p>
<b><lg>
<l>शशिरुचिषु दलेषु नागवल्ल्या विचकिलदामनि चन्दने च हृद्ये ।</l>
<l>कुवलयिनि पुराणसीधुपात्रे तरलदृशामपतन् दृशः प्रिये च ॥ २० ॥</l>
</lg></b>
<p>प्रौढसन्दर्भार्था <b>आरभटी,</b> यथा—(पृ. ३४१ (वेसं. ३.३२) )</p>
<p><b>'यो यश्शस्त्रं बिभर्ति स्वभुजगुरुमदः पाण्डवीनां चमूनाम्'</b> इत्यादि ।</p>
<p>सुकुमारेऽर्थे नातिप्रौढसन्दर्भा <b>भारती,</b> यथा—(वेसं. १.३)</p>
<b><lg>
<l>उत्तिष्ठन्त्या रतान्ते भरमुरगपतौ पाणिनैकेन कृत्वा
धृत्वा चान्येन वासो विगलितकबरीबारमंसं वहन्त्याः ।</l>
<l>भूयस्तत्कालकान्तिद्विगुणितसुरतप्रीतिना शौरिणा वः
शय्यामालम्ब्य नीतं वपुरलसलसद्‍बाहु लक्ष्म्या पुनातु ॥ २१ ॥</l>
</lg></b>
<p>प्रौढेऽर्थे नातिसुकुमारसन्दर्भा <b>सात्वती,</b> यथा—</p>
<b><lg>
<l>वन्द्यौ	द्वावपि	तावनार्यचरितप्राप्‍तप्रतिष्ठोदयौ
भीमो भीमपराक्रमः स च मुनिर्भास्वत्कुठारायुधः ।</l>
<l>एकेनामृतवद् विदार्य करजैः पीतान्यसृञ्जि द्विषा—
मन्येनापि हताहितास्त्रसरसि स्‍नातं क्रुधः शान्तये ॥ २२ ॥</l>
</lg></b>
<p>सुकुमारेऽर्थे प्रौढोक्तिः <b>मध्यमकैशिकी,</b> यथा—</p>
<b><lg>
<l>किं द्वारि दैवहतिके ! सहकारकेण
संवर्धितेन विषपादप एष पापः ।</l>
<l>अस्मिन् मनागपि विकसविकारभाजि
भीमा	भवन्ति	मदनज्वरसन्निपाताः ॥ २३ ॥</l>
</lg></b>
<p>प्रौढेऽर्थे सुकुमारोक्ति<b>र्मध्यमारभटी</b>, यथा—(कामी.)</p>
<b><lg>
<l>त्वं नागराज ! बहुशोऽस्य नितम्बभागं
भोगेन	गाढमभिवेष्टय मन्दराद्रेः ।</l>
<l>सोढाविषह्यवृषवाहनयोगलीला—
पर्यङ्कबन्धनविधेस्तव	कोऽतिभारः ॥ २४ ॥</l>
</lg></b>
<pb n="544"/>
<p>(<b>५. रचना —६</b>)</p>
<p><b>यथावच्छब्दार्थयोर्निवेशो रचना</b> । सा षोढा —</p>
<p>शब्दरचना, अर्थरचना, पर्यायरचना, पदरचना, वाक्यरचना, क्रमरचना चेति । तासु—
<b>शब्दरचना</b> यथा—</p>
<b><lg>
<l>तवाभिषेके मदनातुराया हस्ताच्‍च्युतो हेमघटो युवत्याः ।</l>
<l>सोपानमासाद्य करोति शब्दं टंटं टटंटं टटटं टटंटम् ॥ २५ ॥</l>
</lg></b>
<p><b>अर्थरचना</b> यथा—</p>
<b><lg>
<l>दिक्‍कालात्मसमैव यस्य१ विभुता, २यस्तत्र विद्यतते,
यत्राऽमुष्य सुधीभवन्ति किरणा३, राशोः स यासामभूत्४ ।</l>
<l>यस्तत्पित्तमुषःसु५ यश्‍च ६हविषे, यश्‍चास्य* जीवातवे७
वोढा यद्‍गुणमेष८ मन्मथरिपोस्ताः पान्तु वो मूर्त्तयः ॥ २६ ॥१</l>
</lg></b>
<p><b>पर्यायरचना</b> यथा—</p>
<b><lg>
<l>कणइल्लि च्‍चिअ जाणइ कुंतपलप्पाइ कीरसंलवइ ।</l>
<l>पूसअभासं मुंचसु ण हु रे हं धव्ववाआढी ॥ २७ ॥</l>
</lg></b>
<lg>
<l>(शुक्‍येव जानाति शुकप्रलपितानि कीरसंलापिनि !</l>
<l>कीरभाषां मुञ्च न खलु रे अहं धृष्टशुकी ॥)</l>
</lg>
<p><b>पदरचना</b> यथा—(कामी.)</p>
<b><lg>
<l>लोलल्लाङ्गुलवल्लीवलयितवकुवलानोकहस्कन्धलोलै—
र्गोलाङ्गुलैर्नदद्भिः	प्रतिरसितजरत्कन्दरामन्दिरेषु ।</l>
<l>खण्डेषूद्दण्डपिण्डीतगरतरलनाः प्रापिरे येन वेला—
मालम्ब्योत्तालतल्लस्फुटितपुटकिनीबन्धवो	गन्धवाहाः ॥ २८ ॥</l>
</lg></b>
<p><b>वाक्यरचना</b> यथा—</p>
<b><lg>
<l>पतिश्वशुरता	ज्येष्ठे	पतिदेवरतानुजे ।</l>
<l>मध्यमेषु च पाञ्चाल्याः त्रितयं त्रितयं त्रिषु ॥ २९ ॥</l>
</lg></b>
<!-- NOTES pg=544!-->
१. व्योम २. सूर्य ३. चन्द्रः ४. आपः ५. अग्‍नि ६. यजमानः ७. वायुः ८. पृथिवी ।
* ज्योशेररावघयोस्तु पाठः— <b>यत्तत्पित्तमुषः स यस्य हविषे</b> द्र.स.क. २.५३. उ. रत्‍नेश्‍वरः ।
<pb n="545"/>
<p><b>क्रमरचना</b> यथा—</p>
<b><lg>
<l>नीलाब्जानां	नयनयुगलद्राघिमा	दत्तपत्रः
कुम्भावैभौ	कुचपरिकरः	पूर्वपक्षीचकार ।</l>
<l>भ्रूविभ्रान्तिर्मदनधनुषो	विभ्रमानन्ववादीद्
वक्त्रज्योत्स्‍ना शशधररुचं दूषयामास यस्याः ॥ ३० ॥</l>
</lg></b>
<p>(<b>६. घटना —६</b>)</p>
<p><b>पदार्थानां परस्परमुपश्लेषो घटना</b> । सा षोढा—</p>
<p>प्रक्रान्तघटना, अप्रक्रान्तघटना, अतिक्रान्तघटना, पदघटना, वाक्यघटना,
प्रकीर्णघटना चेति । तासु —</p>
<p><b>प्रक्रान्तघटना</b> यथा—(कुसं. ६.३)</p>
<b><lg>
<l>स तथेति प्रतिज्ञाय विसृज्य कथमप्युमाम् ।</l>
<l>ऋषीञ् ज्योतिर्मयान् सप्‍त सस्मार स्मरशासनः ॥ ३१ ॥</l>
</lg></b>
<p><b>अप्रकान्तघटना</b> यथा—</p>
<b><lg>
<l>अत्राप्युदाहरन्तीममितिहासं	पुरातनम् ।</l>
<l>निषादस्य च संवादमृषेः संवरणस्य च ॥ ३२ ॥</l>
</lg></b>
<p><b>अतिक्रान्तघटना</b> यथा—(राच.१.१८)</p>
<b><lg>
<l>तस्य चक्रुश्चमत्कारं व्यतीतसमया अपि ।</l>
<l>स्मितार्द्रमुकुलोद्भेदाः	कदम्बबनराजयः ॥ ३३ ॥</l>
</lg></b>
<p><b>पदघटना</b> यथा—</p>
<b><lg>
<l>छिन्नेन पतता वह्नौ यन्मुखेन हठात्कृते ।</l>
<l>स्वेति हेति हरेणोक्तेः स्वाहाऽऽसीत् सैष रावणः ॥ ३४ ॥</l>
</lg></b>
<p><b>वाक्यघटना</b> यथा—(विक्र. ४.३३)</p>
<b><lg>
<l>हंस प्रयच्छ मे कान्तां गतिस्तस्यास्त्वया हृता ।</l>
<l>विभावितैकदेशेन	देयं	यदभियुज्यते ॥ ३५ ॥</l>
</lg></b>
<p><b>प्रकीर्णघटना</b> यथा—(माघ. ३.७४)</p>
<b><lg>
<l>साटोपमुर्वीमनिशं नदन्तो यैः प्लावयिष्यन्ति समन्ततोऽमी ।</l>
<l>तान्येकदेशान्निभृतं पयोधेः सोऽम्भांसि मेघान् पिबतो ददर्श ॥ ३६ ॥</l>
</lg></b>
<pb n="546"/>
<p>(<b>७. मुद्रा —६</b>)</p>
<p><b>साभिप्रायवचनविनिवेशो मु्द्रा</b> । षोढा—</p>
<p>पदमुद्रा, विभक्तिमुद्रा, वचनमुद्रा, वाक्यमुद्रा, समुच्‍चयमुद्रा, संवृतिमुद्रा चेति । तासु
<b>पदमुद्रा</b> यथा—(बारा. १.४०)</p>
<b><lg>
<l>निर्माल्यं नयनश्रियः कुवलयं वक्त्रस्य दासः शशी
भ्रूयुग्मस्य सनाभि गन्मथधनुर्ज्योत्स्‍ना स्मितस्याञ्चलः ।</l>
<l>सङ्गीतस्य	च	मत्तकोकिलरुतान्युच्छिष्टमेणीदृशः
सर्वाङ्गीणमहो विधेः परिणतं विज्ञानचित्रं चिरात् ॥ ३७ ॥</l>
</lg></b>
<p><b>विभक्तिमुद्रा</b> यथा—(विसा. १.८)</p>
<b><lg>
<l>श्रियः प्रसूते विपदो रुणाद्धि यशांसि सूते मलिनं प्रमार्ष्टि ।</l>
<l>संस्कारशौचेन परं पुनीते शुद्धा हि बुद्धिः किल कामधेनुः ॥ ३८ ॥</l>
</lg></b>
<p><b>वचनमुद्रा</b> यथा—(उराच. १.९)</p>
<b><lg>
<l>विश्वम्भरा	भगवती	भवतीमसूत
राजा प्रजापतिसमो जनकः पिता ते ।</l>
<l>तेषां वधूस्त्वमसि नन्दिनि ! पार्थिवानां
येषां कुलेषु सविता च गुरुर्वयं च ॥ ३९ ॥</l>
</lg></b>
<p><b>वाक्यमुद्रा</b> यथा—</p>
<b><lg>
<l>यत् स्वच्छे सलिलात्मनि प्रतिफलेद्देवे त्रियामापतौ
पीयूषाकृति पर्यवस्यति किल ज्योत्स्‍नेति तत्त्वान्तरम् ।</l>
<l>तिग्मं धाम चिरं चकास्ति दिवि यत् तत्रास्ति दिव्यः पुमान्
यं विज्ञातवतां त्रुटनित निखिला भूयो भवग्रन्थयः ॥ ४० ॥</l>
</lg></b>
<p><b>समुच्‍चयमुद्रा</b> यथा—(हव.)</p>
<b><lg>
<l>जातश्चायं मुखेन्दुस्ते भ्रुकुटीप्रणयी पुरः ।</l>
<l>गतं च वसुदेवस्य कुलं नामावशेषताम् ॥ ४१ ॥</l>
</lg></b>
<p><b>संवृतिमुद्रा</b> यथा—</p>
<b><lg>
<l>मणिरत्‍नं प्रसेनस्य तच्‍चानार्येण विष्णुना ।</l>
<l>लब्धं येनाद्य योगेन किं कीर्तितेन वः ॥ ४२ ॥</l>
</lg></b>
<pb n="547"/>
<p>(<b>८. छाया —६</b>)</p>
<p><b>अन्योक्तीनामनुकरणं छाया</b> । सा षोढा—</p>
<p>लोकोक्तिच्छाया, छोकोक्तिच्छाया, मुग्धोक्तिच्छाया, पोटोक्तिच्छाया,
स्खलितोक्तिच्छाया, असमञ्जसोक्तिच्छाया चेति । तासु—</p>
<p><b>लोकोक्तिच्छाया</b> यथा—(मेघ.१०७)</p>
<b><lg>
<l>शापान्ते मे भुजगशयनादुत्थिते शार्ङ्गपाणौ
मासानन्यान् गमय चतुरो लोचने मीलयित्वा ।</l>
<l>पश्चादावां विरहगुणितं तं तमात्माभिलाषं
निर्वेक्ष्यावः	परिणतशरच्‍चन्द्रिकासु	क्षपासु ॥ ४३ ॥</l>
</lg></b>
<p><b>छेकोक्तिच्छाया</b> यथा—</p>
<b><lg>
<l>यो हि दीर्घासिताक्षस्य विलासवलितभ्रुवः ।</l>
<l>कान्तामुखस्यावशगस्तस्मै	नृपशवे	नमः ॥ ४४ ॥</l>
</lg></b>
<p><b>मुग्धोक्तिच्छाया</b> यथा—</p>
<b><lg>
<l>किं स स्वर्गे तरुः कोऽपि यस्य पुष्पं निशाकरः ।</l>
<l>ते वृक्षाः कीदृशा मातर्येषां मुक्ताफलं फलम् ॥ ४५ ॥</l>
</lg></b>
<p><b>पोटोक्तिच्छाया</b> यथा—</p>
<b><lg>
<l>तिलकमसहाम्मि सोढुं घनसारेणातिसारदोषो मे ।</l>
<l>लम्भयति च दौर्वर्ण्यं कुङ्कुमरागो ममाङ्गानि ॥ ४६ ॥</l>
</lg></b>
<p><b>स्खलितोक्तिच्छाया</b> यथा—</p>
<b><lg>
<l>पिपि प्रिय सस स्वयं मुमु मुखासवं देहि मे
तत त्यज दुदु द्रुतं भभभ भाजनं काञ्चनम् ।</l>
<l>इति	स्खलितजल्पितं	मदवशात्कुरङ्गीदृशः
प्रगे	हसितहेतवे	सहचरीभिरध्यैयत ॥ ४७ ॥</l>
</lg></b>
<p><b>असमञ्जसोक्तिच्छाया</b> यथा—</p>
<b><lg>
<l>दृष्टः कथं सुतनु किं कुरुते किमस्मद्—
वार्ता स पृच्छति शृणोति निवेद्यमानाम् ।</l>
<l>आस्तां किमस्य कथया कथयाशु ताव—
दत्रागमिष्यति न वा खलु सोऽभिमानी ॥ ४८ ॥</l>
</lg></b>
<pb n="548"/>
<p>(<b>९. युक्तिः —६</b>)</p>
<p><b>शब्दस्यार्थस्य वा परस्परमयुज्यमानस्य योजनं युक्तिः</b> । सा षोढा—</p>
<p>पदविषया, पदार्थविषया, वाक्यविषया, वाक्यार्थविषया, प्रकरणविषया,
प्रबन्धविषया चेति । तासु —</p>
<p>योगवृत्तिपरम्परा अङ्गाङ्गिभावपरम्परा पर्यायपरम्परेत्यादि । <b>पदविषया</b> यथा—(सूश.)</p>
<b><lg>
<l>जम्भारातीभकुम्भोद्‍भवमिव दधतः सान्द्रसिन्दूररेणु ।</l>
<l>रक्ताः	सिक्ता	इवौघैरुदयगिरितटीधातुधाराद्रवस्य ॥ ४९ ॥</l>
</lg></b>
<b><lg>
<l>लक्ष्मीमाक्रष्टुकामा इव कमलवनोद्धाटनं कुर्वते ये ।</l>
<l>भक्तिप्रह्वाय दातुं मुकुलपुटकुटोकोटरक्रोटरक्रोडलीनाम् ॥ ५० ॥</l></lg></b> (सूश.)
<b><lg>
<l>तुरङ्गकान्तामुखहव्यवाहज्वालेव भित्त्वा जलमुल्ललास ॥ ५१ ॥</l></lg></b> (माघ. ३.३३)
<p>जातिक्रियागुणद्रव्याणां <b>युक्तिः, पदार्थविषया</b> यथा—</p>
<b><lg>
<l>स्त्रीपुंनपुंसमनघं भवमानतोऽस्मि ॥ ५२ ॥</l>
</lg></b>
<b><lg>
<l>शैलाधिराजतनया न ययौ न तस्थौ ॥ ५३ ॥</l></lg></b> (कुसं. ५.८५)
<b><lg>
<l>साब्भ्रेऽह्नीव स्थलकमलिनीं न प्रबुद्धां न सुप्‍ताम् ॥ ५४ ॥</l></lg></b> (मेघ. ८९)
<b><lg>
<l>पायादेकं	मदनविजयद्वेषिणस्तद्	वपुर्वः ॥ ५५ ॥</l>
</lg></b>
<p>वाक्‍यगर्भो वाक्यसमुच्‍चयः वाक्यसंवृतिरित्यादिः <b>वाक्यविषया,</b> यथा—</p>
<p><b>दिङ्‍मातङ्गघटाविभक्तचतुराघाटा मही साध्यते (द्र. ७.१४८)</b></p>
<p>क्रियासमुच्‍चयसमभिव्याहाराभ्यासादिभिः <b>वाक्यार्थविषया,</b> यथा—(माघ. १.५१)</p>
<b><lg>
<l>पुरीमवस्कन्द लुनीहि नन्दनं मुषाण रत्‍नानि हरामराङ्गनाः ।</l>
<l>विगृह्य चक्रे नमुचिद्विषा बली य इत्थमस्वास्थ्यमहर्निश दिवः ॥ ५६ ॥</l>
</lg></b>
<p>अश्रद्धेयपर्वतादिवर्णनोत्पत्तिहेतुः <b>प्रकरणविषया,</b> यथा—(माघ. ४.१०)</p>
<b><lg>
<l>मुदे मुरारेरमरैः सुमेरोरानीय यस्योपचितस्य शृङ्गैः ।</l>
<l>भवन्ति नोद्दामगिरां कवीनामुच्छ्रायसौन्दर्यगुणा मृषोद्याः ॥ ५७ ॥</l>
</lg></b>
<p>प्रबन्धव्यापिवस्तूपपत्तिहेतुः <b>प्रबन्धविषया,</b> यथा—(मेघ.५)</p>
<b><lg>
<l>धूमज्योतिस्सलिलमरुतां सन्निपातः क्‍व मेघ—
स्सन्देशार्थाः क्‍व पटुकरणैः प्राणिभिः प्रापणीयाः ।</l>
<l>इत्यौत्सुक्यादपरिगणयन्	गुह्यकस्तं	ययाचे
कामार्ता	हि	प्रकृति(प्रणय)कृपणाश्चेतनाचेतनेषु ॥ ५८ ॥</l>
</lg></b>
<pb n="549"/>
<p>(<b>१०. उक्‍तिः —६</b>)</p>
<p>विधिनिषेधादेरभिधाम् <b>उक्तिः</b> । षोढा—</p>
<p>विधिः, निषेधः, अधिकारः, परिसङ्ख्या, विकल्पः, नियम इति । तेषु—
अप्राप्‍तौ प्रापणवचनं <b>विधिः,</b> यथा—(शाकु. ४.१८)</p>
<b><lg><l>शुश्रूषस्व गुरून् कुरु प्रियसखीवृतिं सपत्‍नीजने ॥ ५९ ॥</l></lg></b> इत्यादि
प्राप्‍तौ निवारणं <b>निषेधः,</b> यथा—(शाकु. ४.१८)
<b><lg><l>भर्तुर्विप्रकृतापि रोषणतया मा स्म प्रतीपं गमः ॥ ६० ॥</l>
</lg></b>
<p>विधिनेषेधयोग्यताधिकारः, यथा—(शाकु. ४.१८)</p>
<b><lg>
<l>भूयिष्ठं भव दक्षिणा परिजने भाग्येष्वनुत्सोकिनी ।</l>
<l>यान्त्येवं गृहिणीपदं युवतयो वामाः कुलस्याधयः॥ ६१ ॥</l>
</lg></b>
<p>विधिनिषेधाभ्यां शेषप्रतिषेधाभ्यनुज्ञाने <b>परिसङ्ख्या,</b> यथा—</p>
<b><lg>
<l>पञ्च पञ्चनखा भक्ष्या वामेनाक्ष्णा न पश्‍यति ।</l>
<l>काठिन्यमस्याः कुचयोः किमसद्यन्न रोचते ॥ ६२ ॥</l>
</lg></b>
<p>जातिक्रियागुणद्रव्येषु उभयावलम्बी <b>विकल्पः,</b> यथा—(मनु. ६.६)</p>
<b><lg>
<l>पुत्रेषु दारान्निक्षिप्य वनं गच्छेत् सहैव वा ॥ ६३ ॥</l>
</lg></b>
<b><lg>
<l>धर्मार्थकामान् धर्मं वा ब्रह्म वा ब्राह्मणश्चरेत् ॥ ६४ ॥</l>
</lg></b>
<p>अयोगान्ययोगात्यन्तायोगव्यवच्छेदो <b>नियमः,</b> यथा—</p>
<b><lg>
<l>विवादोऽपार्थ एवायं पार्थ एव धनुर्धरः ।</l>
<l>यो न केवलमात्मीयैः परैरप्यभिनन्द्यते ॥ ६५ ॥</l>
</lg></b>
<p>(<b>११. भणितिः —६</b>)</p>
<p><b>उक्तेरेव प्रकारान्तराख्यानं भणितिः</b> । सा षोढा—</p>
<p>सम्भावनाभणितिः, असम्भावनाभणितिः, कल्पनाभणितिः, आश्चर्यभणितिः,
संवृतिभणितिः, विशेषभणितिरिति । तासु —</p>
<p><b>सम्भावनाभणितिः</b>—(विसा. ३.१४)</p>
<b><lg>
<l>सद्योद्रावितकेतकोदरदलस्त्रोतःश्रियं	बिभ्रती
येयं	मौक्तिकदामगुम्फनविधेर्योग्यच्छविः	प्रागभूत् ।</l>
<l>उत्सेक्या कलशीभिरञ्जलिपुटैः पेया मृणालाङ्कुरै—
र्मातव्या च शशिन्यमुग्धविभवे सा वर्तते चन्द्रिका ॥ ६६ ॥</l>
</lg></b>
<pb n="550"/>
<p><b>असम्भावनाभणिति</b>र्यथा—(विसा. १.२०)</p>
<b><lg>
<l>क्‍व पेयं ज्योत्स्‍नाम्भो वदनबिसवल्लीसरणिभि—
र्मृणालीतन्तुभ्यः	सिचयरचना	कुत्र	भवति ।</l>
<l>क्‍व वा पारीमेयो बत बकुलदाम्‍नां परिमलः
कथं स्वप्‍नं साक्षात् कुवलयदृशं कल्पयतु ताम् ॥ ६७ ॥</l>
</lg></b>
<p><b>कल्पनाभणितिः</b> यथा—</p>
<b><lg>
<l>दृश्‍यं दृशां सहस्त्रैर्मनसामयुतैर्विभावनीयं च ।</l>
<l>सुकृतशतकोटिभोग्यं किमपि वयः सुभ्रुवः स्वदते ॥ ६८ ॥</l>
</lg></b>
<p><b>आश्चर्यभणिति</b>र्यथा—</p>
<b><lg>
<l>ज्योतिर्भ्यस्तदिदं	तमस्समुदितं	जातेऽयमद‍्भ्यश्शिखी
पीयूषादिदमुत्थितं	विषमयं	छायाप्‍तजन्माऽऽतपः ।</l>
<l>को नामास्य विधिः प्रसान्तिषु भवेद् गाढं द्रढीयानयं
ग्रन्थिर्यत् प्रियतोऽपि विप्रियमिदं सख्यः कृतं सान्त्वनैः ॥ ६९ ॥</l>
</lg></b>
<p><b>संवृतिभणिति</b>र्यथा—(विक्र. २.३)</p>
<b><lg>
<l>आभरणस्याभरणं प्रसाधनविधेः प्रसाधनविशेषः ।</l>
<l>उपमानस्यापि सखे ! प्रत्युपमानं वपुस्तस्याः ॥ ७० ॥</l>
</lg></b>
<p><b>विशेषभणिति</b>र्यथा—(माघ. २.१६)</p>
<b><lg>
<l>रेवतीवदनोच्छिष्टपरिपूतपुटे	दृशौ ।</l>
<l>वहन् हली मदक्षीबः पानगोष्ठ्यां पुनातु वः ॥ ७१ ॥</l>
</lg></b>
<p>(<b>१२. पठितिः —६</b>)</p>
<p><b>काक्‍वादिना वाक्योच्‍चारणं पठितिः ।</b> सा षोढा—</p>
<p>काकुः, स्वरः, विच्छेद, कान्तिः, अभिनयः, अपदेश इति । तासु—
<b>काकु</b>र्यथा—(वेसं. २.२०)</p>
<b><lg>
<l>म्यस्ता न भ्रुकुटिर्न बाष्पसलिलेनाच्छादिते लोचने
नीतं नाननमन्यतः सशपथं नाहं स्पृशन् वारितः ।</l>
<l>तन्व्या	मग्‍नपयोधरं	भयवशादाविद्धमालिङ्गितं
भङ्क्तास्या नियमस्य भीषणमरुन्नायं वयस्यो मम ॥ ७२ ॥</l>
</lg></b>
<pb n="551"/>
<p><b>स्वरो</b> यथा—</p>
<b><lg>
<l>सुभ्रु! त्वं कुपितेत्यपास्तमशनं त्यक्ता कथा योषितां ॥</l></lg></b> ॥ ७३ ॥ (पृ.३६०)
<p><b>विच्छेदो</b> यथा—(ध्वन्यालोक २.२२/२३)</p>
<b><lg>
<l>येन ध्वस्तमनोभवेन बलिजित्कायः पुरास्त्रीकृतः ॥ ७४ ॥</l>
</lg></b>
<p><b>कान्ति</b>र्यथा—(कीव. १.१०)</p>
<b><lg>
<l>यस्यारिजातं नृपतेरपश्यदवलम्बनम् ।</l>
<l>ययौ निर्झरसम्भोगैरपश्यदबलं वनम् ॥ ७५ ॥</l>
</lg></b>
<p><b>अभिनयो</b> यथा—</p>
<b><lg>
<l>एद्दहमेत्तत्थणिआ ॥ ७६ ॥</l></lg></b> (पृ॰ ३६४)
<p><b>अपदेशो</b> यथा—</p>
<b><lg>
<l>इतः स दैत्यः प्राप्‍तश्रीः ॥ ७७ ॥</l></lg></b> (कुसं. २.५५)
<p>(<b>१३. श्रव्यम् —६</b>)</p>
<p><b>श्रुतिसुखमात्रजननं श्रव्यम् ।</b> तत्षोढा—</p>
<p>आशीः, नान्दी, नमस्कृतिः, वस्तुनिर्देशः, ध्रुवा, आक्षिप्‍तिकेत्यादि । तत्र
लिङ्लोड्वाच्योऽर्थविशेष <b>आशीः</b>, यथा—</p>
<b><lg>
<l>भूयाद् वः श्रेयसे देवः पार्वतीदयितो हरः ॥ ७८ ॥</l>
</lg></b>
<b><lg>
<l>पातु वः परमं ज्योतिरवाङ्‌मनसगोचरम् ॥ ७९ ॥</l></lg></b> (काव्याद. २.३५७)
<p>रङ्गमङ्गलान्तस्वस्त्ययनं <b>नान्दी</b>, यथा—(कम. १.१)</p>
<b><lg>
<l>भद्दं भोदु सरस्सईअ कइणो णंदंतु वासाइणो
अण्णाणं पि परं पअट्ठदु वरा वाणी छइल्लप्पिआ ।</l>
<l>वच्छोमी तह माअही फुरदु णो सा किं अ पंचालिआ
रीदीयो विलिहंतु कव्वकुसला जोह्‍णं चओरा विअ ॥ ८० ॥</l>
</lg></b>
<lg>
<l>(भद्रं भवतु सरस्वत्याः कवयो नन्दन्तु व्यासादयः
अन्येषामपि परं प्रवर्ततां वरा वाणी विदग्धप्रिया ।</l>
<l>वैदर्भी तथा मागधी स्फुरतु नः सा किं च पाञ्चालिका
रीतिका विलिहन्तु काव्यकुशला ज्योत्स्नां चकोरा इव ॥)</l>
</lg>
<p>स्तुतिर्नमोवाक्यं वा <b>नमस्क्रिया</b>, यथा—</p>
<b><lg>
<l>जयति ब्रह्मभूः शम्भुः ॥ ८१ ॥</l>
</lg></b>
<pb n="552"/>
<b><lg>
<l>वन्देमहि महेश्वरम् ॥ ८२ ॥</l>
</lg></b>
<b><lg>
<l>इदं गुरुभ्यः पूर्वेभ्यो नमोवाकं प्रशास्महे ॥ ८३ ॥</l></lg></b> (उराच. १.१)
<p>कथाशरीरव्यापिनो नायकादेरभिधानं <b>वस्तुनिर्देशः</b>, यथा—</p>
<b><lg>
<l>अस्त्युद्दामजटाभारभ्रान्तगङ्गाम्बुशेखरः ।</l>
<l>आदिदेवो हरो नाम सृष्टिसंहारकारणम् ॥ ८४ ॥</l>
</lg></b>
<p>पात्रप्रवेशादिसूचकं वाक्यं <b>ध्रुवा</b>, यथा</p>
<b><lg>
<l>मअ—वह—णिमित्त—णिग्गअ—मइन्द—सुण्णं गुहं णिएऊण ।</l>
<l>लद्धावसरो गहिऊण मोत्तिआइं गओ वाहो ॥ ८५ ॥</l>
</lg></b>
<lg>
<l>(मुगवधनिमित्तनिर्गतमृगेन्द्रशून्यां गुहां निरूप्य ।</l>
<l>लब्धावसरो गृहीत्वा मौक्तिकानि गतो व्याधः ॥)</l>
</lg>
<p>अभिधित्सितरागविशेषप्रयोगमात्रफलं वचनमा<b>क्षिप्‍तिका</b>, यथा—</p>
<b><lg>
<l>पअपीडिअमहिसासुरदेहेहिं	भुअणभअलुआवअ/ससिलेहिं ।</l>
<l>सुरसुहदेत्तवलिअधवलच्छिहिं जअइ सहासं वअणु महलच्छिहिं ॥ ८६ ॥</l>
</lg></b>
<lg>
<l>(पदपीडितमहिषासुरदेहाया	भुवनभयलावकशशिलेखायाः ।</l>
<l>सुरसुखदातृवलितधवलाक्ष्या जयति सहासं वदनं महालक्ष्म्याः ॥)</l>
</lg>
<p>(<b>१४. प्रेक्ष्यम् —६</b>)</p>
<p><b>प्रेक्षानिमित्तं	वाचिकाद्यभिनयरहितमाङ्गिकैकनिर्वर्त्यं प्रस्थानडोम्बलिकादिवाक्यं
प्रेक्ष्यम् ।</b> तत्षोढा— लास्यं, ताण्डवं, छलिकं, शम्या, हल्लीसकं, रास इति । तेषु
श्रृङ्गाररसप्रधानं लास्यं, यथा—</p>
<b><lg>
<l>उच्चिउ वालीयिअ पन्थहिं जंतउ ।</l>
<l>पेक्खमि हत्थं होइ जइ लोअणवंतउ ॥ ८७ ॥</l>
</lg></b>
<lg>
<l>(उच्चा पालिः प्रियः पथा याति ।</l>
<l>प्रेक्षे हस्तो भवति यदि लोचनवान् ॥)</l>
</lg>
<p>रौद्रवीरप्रधानं <b>ताण्डवं</b>, यथा—</p>
<b><lg>
<l>सुअवहवइअरु णिसुणिउ दारुणु रोसविसट्ठपहाररुहिरारुणु ।</l>
<l>जलिउ जाणइ णरु रिउसंतावणु अणलसरिच्छ जइ होइ महारणु ॥ ८८ ॥</l>
</lg></b>
<lg>
<l>(सुतवधव्यतिकरं निशम्य दारुणं रोषविसृष्टप्रहाररुधिरारुणः ।</l>
<l>ज्वलितो जायते नरो रिपुसंतापनोऽनलसदृशो यदि भवति महारणः ॥)</l>
</lg>
<pb n="553"/>
<p>उभयात्मकं <b>छलिकम्</b>, यथा—</p>
<b><lg>
<l>णिसुणिउ पच्छा त्तुरअरउ भुण्डि हिंसि हसंति ।</l>
<l>णिअकंतडाढजुअलेहिं पुणु पुणु णअण वलंति ॥ ८९ ॥</l>
</lg></b>
<lg>
<l>(निशम्य पश्चात्तुरगरवं शूकर्याः सहसा इति ।</l>
<l>निजकान्तदंष्ट्रायुगले पुनःपुनर्नयने वलतः ॥)</l>
</lg>
<p>लास्यमेव देवकिन्नरविषयं <b>शम्या</b>, यथा—</p>
<b><lg>
<l>वीहेसि हरिमुहि अवि होहि मं गले लेहि सइ ।</l>
<l>कन्दइ रिठ्ठासुरमारिउ कण्ठवलिउ ण पइ ॥ ९० ॥</l>
</lg></b>
<lg>
<l>{बिभेषि हरिमुखि अपि भव मां गले गृहाण स्वयम् ।</l>
<l>क्रन्दति अरिष्टासुरो मारितः कण्ठवलितो न पतिःत्वया ॥}</l>
</lg>
<b><lg>
<l>मण्डलेन हि यत् स्त्रीणां गीतं/नृत्त्यं हल्लीसकं तु तत् ।</l>
<l>तत्र नेता भवेदेको गोपस्त्रीणां हरिर्यथा ॥ ९१ ॥</l>
</lg></b>
<p>तद् यथा—</p>
<b><lg>
<l>चंदणधूसरअं आउलिअलोअणअं हासपरम्मुहअं णीसासकिलालिअं ।</l>
<l>दुम्मणदुम्मणअं सङ्कामिअमण्डणअं माणिणि आणणअं किं तु करठ्ठिअं ॥ ९२ ॥</l>
</lg></b>
<lg>
<l>(चन्दनधूसरकमाकुलितलोचनं हासपराङ्मुखं निःश्वासक्लान्तम् ।</l>
<l>दुर्मनसां दुर्मनस्कं संक्रामितमण्डनं मानिनि! आननकं किं तव करस्थितम् ॥)</l>
</lg>
<p>तदेव तालबन्धविशेषयुक्तं <b>रासः</b>, यथा—</p>
<b><lg>
<l>अइ दुम्मण दुम्मणआ अज्ज किणो पुच्छामि तुमं ।</l>
<l>जेण जिविज्जइ जेण विलासो पलिहिज्जइ कीस जणो ॥ ९३ ॥</l>
</lg></b>
<lg>
<l>(अयि दुर्मनः दुर्मनस्क! अद्य किं नो पृच्छामि त्वाम् ।</l>
<l>येन जीव्यते येन विलासः परिह्रियते कस्माज्ज ॥)</l>
</lg>
<p>(<b>१५. अभिनेयम् —६</b>)</p>
<p><b>दशरूपकविषयमेव अभिनेयम् ।</b> अभिनयस्तु षोढा—</p>
<p>आङ्गिकः, वाचिकः, आहार्यः, सात्त्विकः, सामान्यः, चित्र इति । तत्र
<b>आङ्गिको</b> यथा—(उरा. २.१०)</p>
<b><lg>
<l>दोर्दण्डाः क्‍व नु धृताङ्गदाः क्‍व नु शिरानद्धौ भुजौ द्वाविमौ
वक्त्राणि क्‍व नु कान्तिमन्ति वलिमत् क्‍वेदं ममैकं मुखम् ।</l>
<pb n="554"/>
<l>वाचस्ताः क्‍व जितार्णवध्वनिघनाः क्‍वायं वचस्संयमो
हेलाकम्पितभूधरः क्‍व चरणन्यासः क्‍व मन्दा गतिः ॥ ९४ ॥</l>
</lg></b>
<p><b>वाचिको</b> यथा—(रत्ना. २.१)</p>
<b><lg>
<l>दुर्वारां मदनशरव्यथां वहन्त्या तन्वङ्गया यदभिहितं पुरः सखीनाम् ।</l>
<l>तद् भूयः शिशुशुकशारिकाभिरुक्तं धन्यानां श्रवणपथातिथित्वमेति ॥ ९५ ॥</l>
</lg></b>
<p><b>आहार्यो</b> यथा—</p>
<p><b>चूडाचुम्बितकङ्कपत्रमभितस्तूणीद्वयं पृष्ठतः</b> (उराच. ४.२०)</p>
<p><b>सात्त्विको</b> यथा—(मामा. १.३५)</p>
<b><lg>
<l>वारंवारं तिरयति दृशोरुद्‍वमन् बाष्पपूर—
स्तत्संकल्पोपहितजडिम स्तम्भमभ्येति गात्रम् ।</l>
<l>सद्यः स्विद्यन्नयमविरतोत्कम्पलोलाङ्गुलीकः
पाणिर्लेखाविधिषु नितरां वर्तते किं करोमि ॥ ९६ ॥</l>
</lg></b>
<p>उक्तानां चतुर्णामपि प्रयोगे <b>सामान्यः</b>, यथा—(मामा. ५.३८)</p>
<b><lg>
<l>राहोश्चन्द्रकलामिवाननचरीं	दैवात्समासाद्य मे
दस्योरस्य	कृपाणपातविषयादाच्छिन्दतः	प्रेयसीम् ।</l>
<l>आतङ्काद्विकलं द्रुतं करुणया विक्षोभितं विस्मया—
त्क्रोधेन ज्वलितं मुदा विकसितं चेतः कथं वर्तते ॥ ९७ ॥</l>
</lg></b>
<p>हस्ताध्यायपदाध्याययोः अकथिताङ्गिकाद्यभिनयविशेष<b>श्चित्रः</b>, यथा—)</p>
<b><lg>
<l>व्यतिकर इव भीमस्तामसो वैद्युतश्च
क्षणमुपहतचक्षुर्वुत्तिरुद्‍भूय	शान्तः ।</l>
<l>कथमिह न वयस्यस्तत् किमेतत् किमन्यत्
प्रभवति हि महिम्ना स्वेन योगेश्वरीयम् ॥ ९८ ॥</l></lg></b> (मामा.९.५४,१०.८)
<p>(<b>१६. अध्येयम् —६</b>)</p>
<p><b>विधिनिषेधव्युत्पत्तिहेतुरध्येयम् ।</b> तत्तु षोढा—</p>
<p>काव्यं, शास्त्रम्, इतिहासः, काव्यशास्त्रं, काव्येतिहासः, शास्त्रेतिहास इति । तेषु
उक्तिप्रधानं <b>काव्यं</b>, यथा—</p>
<b><lg>
<l>यदि स्मरामि तां तन्वीं जीविताशा कुतो मम ।</l>
<l>अथ विस्मृत्य जीवामि जीवितव्यसनेन किम् ॥ ९९ ॥</l>
</lg></b>
<pb n="555"/>
<p>विधायकादिशब्दप्रधानं <b>शास्त्रं</b>, यथा—(बृहत्सं ७०.१)</p>
<b><lg>
<l>स्निग्धोन्नताग्रतनुताम्रनखौ कुमार्याः
पादौ	समोपचितचारुनिगूढगुल्फौ ।</l>
<l>श्लिष्टाङ्गुली कमलकान्तितलौ च यस्या—
स्तामुद्‍वहेद् यदि भुवोऽधिपतित्वमिच्छेत् ॥ १०० ॥</l>
</lg></b>
<p>अर्थप्रधान <b>इतिहासः</b>, यथा—</p>
<b><lg>
<l>हिरण्यकशिपुर्दैत्यो यां यां स्मित्वाऽप्युदैक्षत ।</l>
<l>भयभ्रान्तैस्सुरैश्चक्रे तस्यै तस्यै दिशे नमः ॥ १०१ ॥</l>
</lg></b>
<p>शास्त्रे काव्यविनिवेशः <b>काव्यशास्त्रं</b>, यथा—</p>
<b><lg>
<l>नान्दीपदानि रतनाटकविघ्नशान्तावाज्ञाक्षराणि परमाण्यथवा स्मरस्य ।</l>
<l>दष्टेऽधरे प्रणयिना विधुताग्रपाणिसीत्कारशुष्करुदितानि जयन्ति नार्याः ॥ १०२ ॥</l>
</lg></b>
<p>इतिहासे काव्यविनिवेशः <b>काव्येतिहासः</b>, यथा—(माघ. १.४६)</p>
<b><lg>
<l>स सञ्चरिष्णुर्भुवनान्तरेषु यां यदृच्छयाशिश्रियदाश्रयः श्रियः ।</l>
<l>अकारि तस्यै मुकुटोपलस्खलत्करैस्त्रिसन्ध्यं त्रिदशैर्दिशे नमः ॥ १०३ ॥</l>
</lg></b>
<p>इतिहासे शास्त्रार्थविनिवेशनं <b>शास्त्रेतिहासः</b>, यथा—(महाभा. १८.५.३८)</p>
<b><lg>
<l>धर्मे चार्थे च कामे च मोक्षे च भरतर्षभ ।</l>
<l>यदिहास्ति तदन्यत्र यन्नेहास्ति न तत् क्वचित् ॥ १०४ ॥</l>
</lg></b>
<p>(<b>१७. वाकोवाक्यम् —६</b>)</p>
<p><b>उक्तिप्रत्युक्तिर्वाकोवाक्यम् ।</b> सा षोढा—</p>
<p>ऋजूक्तिः, वक्रोक्‍तिः‍, वैयात्योक्तिः, गूढोक्तिः, प्रश्नोत्तरोक्तिः, चित्रोक्तिः इति । तासु</p>
<p><b>ऋजूक्तिर्यथा</b>—(अमरु. ५७, पृ. ५११)</p>
<b><lg>
<l>बाले नाथ विमुञ्च मानिनि रुषं रोषान्मया किं कृतं ॥ १०५ ॥</l>
</lg></b>
<p><b>वक्रोक्ति</b>र्यथा—</p>
<b><lg>
<l>केयं मूर्ध्‍न्यन्धकारे तिमिरमिह कुतः सुभ्रु कान्तेन्दुयुक्ते
कान्ताप्यत्रैव कामिन्ननु भवति मया पृष्ठमेतावदेव ।</l>
<l>नाहं द्वन्द्व करोमि व्यपनय शिरसस्तूर्णमेनामिदानी—
मेवं प्रोक्ते भवान्या प्रतिवचनजडः पातु वो मन्मथारिः ॥ १०६ ॥</l>
</lg></b>
<pb n="556"/>
<p><b>वैयात्योक्ति</b>र्यथा—</p>
<b><lg>
<l>कुशलं राधे! सुखितोऽसि कंस! कंसः क्‍व, स क्‍व, सा राधा ।</l>
<l>इति	पालीप्रतिवचनैर्विलक्षहासो		हरेर्जयति ॥१०७॥</l>
</lg></b>
<p><b>गूढोक्तिर्यथा—</b></p>
<b><lg>
<l>केशव! यमुनातीरे व्याहृतवानुषसि हंसिकां कोऽद्य ।</l>
<l>कान्ताविरहभयातुरहृदयः	प्रायः	प्रियेऽहं सः ॥ १०८ ॥</l>
</lg></b>
<p><b>प्रश्‍नोत्तरोक्ति</b>र्यथा—(अमरु. ७१)</p>
<b><lg>
<l>क्‍व प्रस्थितासि करभोरु! घने निशीथे
प्राणेश्वरो वसति यत्र जनः प्रियो मे ।</l>
<l>एकाकिनी वद कथं न बिभेषि बाले!
नन्वस्ति पुङ्खितशरो मदनः सहायः ॥ १०९ ॥</l>
</lg></b>
<p><b>चित्रोक्ति</b>र्यथा—</p>
<b><lg>
<l>कोऽयं कामिनि! भूषणं कितव ते शोणः कथं कुङ्कुमात्
स्कूर्पासान्तरितः प्रिये विनिमयं पश्यापरं क्‍वास्ति मे ।</l>
<l>पश्यामीत्यभिधाय सान्द्रपुलको मृद्‍न मृडान्याः स्तनौ
हस्तेन प्रतिनिर्जितेन्दुरवतात् द्यूते हसन् वो हरः ॥ ११० ॥</l>
</lg></b>
<p>(<b>१८. प्रश्‍नोत्तरम् —६</b>)</p>
<p><b>विदग्धगोष्ठीविनोदहेतुः पर्यनुयोगनिर्भेदः प्रश्‍नोत्तरम् ।</b> तत्षोढा—
बहिःप्रश्‍नम्, अन्तःप्रश्‍नम्, बहिरन्तःप्रश्‍नम्, जातिप्रश्‍नम्, पृष्टप्रश्‍नम्,
उत्तरप्रश्‍नमिति । तेषु —</p>
<p><b>बहिःप्रश्‍नं</b> यथा—(मज्जन्मकरः)</p>
<b><lg>
<l>भद्र! माणवकाख्याहि कीदृशः खलु ते पिता ।</l>
<l>वेलान्दोलितकल्लोलः कीदृशश्च महोदधिः ॥ १११ ॥</l>
</lg></b>
<p><b>अन्तःप्रश्‍नं</b> यथा—</p>
<b><lg>
<l>काहमस्मि गुहा वक्ति प्रश्‍नेऽमुष्मिन् किमुत्तरम् ।</l>
<l>कथमुक्तं न जानासि कदर्थयसि यत्सखे ॥ ११२ ॥१</l>
</lg></b>
<!-- NOTES pg=556!-->
१. कथमुक्तं 'क+थ'—वर्णाभ्यां 'कदर्थयसी'—ति क्रियापदे विद्यमानाभ्यां मुक्तं ताभ्यां हीनं 'दर्यसि'
इति यत् तदेवात्रोत्तरम् ।
<pb n="557"/>
<p><b>बहिरन्तःप्रश्‍नं</b> यथा—</p>
<b><lg>
<l>सुभद्रां क उपायंस्त प्रश्‍नेऽमुष्मिन् य उत्तरः ।</l> ('नर' इति)
<l>स कीदृक्कपिमाचष्टे व्योम्नि पर्णस्थितिः कुतः१ ॥</l></lg></b> ('वा'—पर इति)
<p><b>जातिप्रश्‍नं</b> यथा—(हैमवार—करञ्जिना)</p>
<b><lg>
<l>कीदृशा भूमिभागेन राजा स्नातोऽनुमीयते ।</l>
<l>प्राङ्गणं कुरुतेत्युक्ताः किमाहुस्तदनिच्छवः ॥ ११४ ॥</l>
</lg></b>
<p>सेयं गतप्रत्यागतजाति ।</p>
<p><b>पृष्टप्रश्‍नं</b> यथा— (सक. पृ.३०३—४)</p>
<b><lg>
<l>को सो जोअणवाओ को दंडाणं दुवे सहस्साइं ।</l></lg></b>
<lg><l>(कस्स योजनपादः को दण्डानां द्वे सहस्त्रे ।)</l></lg>
<b><lg><l>का काली का मधुरा किं शुकपृथुकाननच्छायम् ॥ ११५ ॥</l>
</lg></b>
<p><b>उत्तरप्रश्‍नं</b> यथा—</p>
<b><lg>
<l>किं वसन्तसमये वनभक्षः पृष्टवान् सपृथुलोमविलेखः ।</l>
<l>उत्तरं च किमवापतुरेतौ काननादतिमिरादपि कालम् (ली) ॥ ११६ ॥</l>
</lg></b>
<p>(<b>१९. प्रहेलिका —६</b>)</p>
<p><b>प्रश्‍न एवानुत्तर प्रहेलिका ।</b> सा षोढा—</p>
<p>च्युताक्षरा, दत्ताक्षरा, च्युतदत्ताक्षरा, अक्षरमुष्टिः, बिन्दुमती, अर्थप्रहेलिका च । तासु
<b>च्युताक्षरा</b> यथा— (विहङ्गिका हारेण)</p>
<b><lg>
<l>पयोधरभराक्रान्ता संनमन्ती पदे पदे ।</l>
<l>पदमेकं न का याति यदि हारेण वर्जिता ॥ ११७ ॥</l>
</lg></b>
<p><b>दत्ताक्षरा</b> यथा—(शम्बरः)</p>
<b><lg>
<l>प्ररूढयौवनः कोऽयं कान्तयानुगतः सुखी ।</l>
<l>वने प्रयाति निश्शङ्कं शबरः सत्त्वसंकुले ॥ ११८ ॥</l>
</lg></b>
<p><b>च्युतदत्ताक्षरा</b> यथा—</p>
<b><lg>
<l>विदग्धः सरसो रागी नितम्बोपरि संस्थितः ।</l>
<l>तन्वङ्ग्यालिङ्गितः कण्ठे कलं कूजति को विटः ॥ ११९ ॥ (घटः)</l>
</lg></b>
<!-- NOTES pg=557!-->
१. व्योम्‍नि पर्णस्थितिर्वायुतो भवति । स नरयुक्तः 'वानर'—रूपः कपिमाचष्टे ।
<pb n="558"/>
<p>श्लोकादेरक्षरव्यत्यासेन कथन<b>मक्षरमुष्टिः</b> । यथा—</p>
<b><lg>
<l>अतिः अतिः अन्म अलं प्रीद्य रद्य जद्य फद्य ।
मेलामेला मेलं मेलं फसफसफसफसः ॥ १२० ॥</l>
</lg></b>
<b><lg>
<l>अद्य मे सफला प्रीतिरद्य मे सफला रतिः ।</l>
<l>अद्य मे सफलं जन्म अद्य मे सफलं फलम् ॥ १२१ ॥</l>
</lg></b>
<p>यथास्थितस्वरानुस्वारविसर्गसंयोगस्योक्तार्थस्य च श्लोकादेः कादिवर्णस्थाने
बिन्दुविनिवेशो <b>बिन्दुमती ।</b> तद्यथा—</p>
<b><lg>
<l>तवापवादः प्रत्यब्धि पताका प्रतिसङ्गरम् ।</l>
<l>फलं प्रत्यद्भ‍ुतोपायं यशांसि न तु न क्‍वचित् ॥ १२२ ॥</l>
</lg></b>
<p>अत्रार्थे,
{/?/
/?/}</p>
<p><b>निर्भेदः —</b></p>
<b><lg>
<l>ठुठठा ठुठठा ठाठा ठुंठुठे ठुंठठे ठठा ।</l>
<l>ठाठठे ठाठठे ठिंठिं ठंठंठिठठिठीठठः ॥१२३॥</l>
</lg></b>
<b><lg>
<l>उदधावुदधावाज्ञा संयुगे संयुगे जयः ।</l>
<l>साहसे साहसे सिद्धिः सर्वत्र तव कीर्त्तयः ॥ १२४ ॥</l>
</lg></b>
<p><b>अर्थप्रहेलिका</b> यथा—(पक्‍वमाम्रफलम्) (सक. २.३५८—३६५)</p>
<b><lg>
<l>उत्तप्‍तकाञ्चनच्छायं संदष्टदशनच्छदम् ।</l>
<l>सरसं चुम्ब्यते हृष्टैर्वृद्धैरपि किमुज्ज्वलम् ॥ १२५ ॥</l>
</lg></b>
<p>(<b>२०. गूढम् —६</b>)</p>
<p><b>गुप्‍तक्रियापदादिप्रयोगो गूढम् ।</b> तत्षोढा—</p>
<p>क्रियागूढं, कारकगूढं, संबन्धगूढं, वस्तुगूढं, पादगूढम्, अभिप्रायगूढं चेति । तेषु
<b>क्रियागूढं</b> यथा—(न स्थ)</p>
<b><lg>
<l>स्तनजघनभराभिराममन्दं	गमनमिदं	मदिरारुणेक्षणायाः ।</l>
<l>कथमिव सहसा विलोकयन्तो मदनशरज्वरजर्जरा युवानः ॥ १२६ ॥</l>
</lg></b>
<pb n="559"/>
<p><b>कारकगूढं</b> यथा—</p>
<b><lg>
<l>पिबतस्ते शरावेण वारि कह्लारशीतलम् ।</l>
<l>केनेमौ दुर्विदग्धेन हृदये विनिवेशितौ ॥ १२७ ॥</l></lg></b> (शरौ)
<p><b>सम्बन्धगूढं</b> यथा—(काव्याद. ३.१०८)</p>
<b><lg>
<l>न मयागोरसाभिज्ञं चेतः कस्मात् प्रकुप्यसि ।</l>
<l>अस्थानरुदितैरेभिरलमालोहितेक्षणे ॥ १२८ ॥</l>
</lg></b>
<p><b>वस्तुगूढं</b> यथा—(दासी असि)</p>
<b><lg>
<l>पानीयं पातुमिच्छामि श्यामे कमललोचने ।</l>
<l>यदि दास्यसि नेच्छामि न दास्यसि पिबाम्यहम् ॥ १२९ ॥</l>
</lg></b>
<p><b>पादगूढं</b> यथा—(किराता. १५.४३)</p>
<b><lg>
<l>द्युवियद्‍गामिनी	तारसंरावविहतश्रुतिः ।</l>
<l>हैमीषुमाला शुशुभे	'विद्युतामिव संहतिः' ॥ १३० ॥</l>
</lg></b>
<p><b>अभिप्रायगूढं</b> यथा—</p>
<b><lg>
<l>जइ देवरेण भणिआ खग्गं घेत्तूण राउलं वच्च ।</l>
<l>ता किं सेवअवहुए हसिऊण वलोइअं असणं ॥ १३१ ॥</l>
</lg></b>
<b><lg>
<l>(यदि देवरेण भणिता खङ्गं गृहीत्वा राजकुलं व्रज ।</l>
<l>तत्किं सेवकवध्वा हसित्वावलोकितं शयनम् ॥)</l></lg></b> (सक. २.३६६–३७०)
<b><lg>
<l>निरीक्षितमनेनेह पुरुषायितलक्ष्म	च ।</l>
<l>पादलाक्षादिकं तेन नियुङ्क्ते मां न कर्मणि ॥ १३२ ॥</l></lg></b> इति ।
<p>(<b>२१. चित्रम् —६</b>)</p>
<p><b>स्वरस्थानवर्णगतिबन्धाकारनियमश्चित्रम् ।</b> तत् षोढा स्वरादिनियमभेदात् । तेषु—
<b>चतुस्स्वरं</b> यथा—(काव्याद. ३.८४)</p>
<b><lg>
<l>आम्नायानामाहान्त्या वाग्गीतीरीतीः प्रीतीभीतीः ।</l>
<l>भोगो रोगो मोहो मोदो ध्येये वेच्छेत् क्षेमे देशे ॥ १३३ ॥</l>
</lg></b>
<p><b>त्रिस्थानं</b> यथा—(काव्याद. ३.८९)</p>
<b><lg>
<l>अलिनीलालकलतं कं न हन्ति घनस्तनि! ।</l>
<l>आननं नलिनच्छायनयनं शशिकान्ति ते ॥ १३४ ॥</l>
</lg></b>
<pb n="560"/>
<p><b>द्विवर्णं</b> यथा—(माघ. १९.६६)</p>
<b><lg>
<l>भूरिभिर्भारिभिर्भीरैर्भूभारैरभिरेभिरे ।</l>
<l>भेरीरेभिभिरभ्राभैरभीरुभिरिभैरिभाः ॥ १३५ ॥</l>
</lg></b>
<p><b>गतिचित्रं</b> यथा—(माघ. १९.४४) <b>गतप्रत्यागतार्थ(र्ध)म्</b></p>
<b><lg>
<l>वारणागगभीरा सा साराभीगगणारवा ।</l>
<l>कारितारिवधा सेना नासेधावरितारिका ॥ १३६ ॥</l>
</lg></b>
<p><b>बन्धचित्रं</b> यथा—(माघ. १९.२९) मुरजबन्धः</p>
<b><lg>
<l>सा सेना गमनारम्भे रसेनासीदनारता ।</l>
<l>तारनादजना	मत्तधीरनागमनामया ॥ १३७ ॥</l>
</lg></b>
<b><lg>
<l>याश्रिता	पावनतया यातनाच्छिदनीचया ।</l>
<l>याचनीया धिया मायायामायासं स्तुता श्रिया ॥ १३८ ॥</l></lg> (देश. ४) पद्मम्</b>
<p>(<b>२२. श्लेषः —६</b>)</p>
<p><b>द्वयोस्तन्त्रेणाभिधानं श्लेषः ।</b> स षोढा—</p>
<p>प्रकृतिश्लेषः, प्रत्ययश्लेषः, विभक्तिश्लेषः, वचनश्लेषः, पदश्लेषः, भाषाश्लेषः
इति । तेषु —</p>
<p><b>प्रकृतिश्लेषो</b> यथा—</p>
<b><lg>
<l>त्वमेव धातुः पूर्वोऽसि त्वमेव प्रत्ययः परः ।</l>
<l>अनाख्यातं न ते किञ्चिदतस्त्वं नोपमीयसे ॥ १३९ ॥</l>
</lg></b>
<p><b>प्रत्ययश्लेषो</b> यथा—</p>
<b><lg>
<l>तस्या विनापि हारेण निसर्गादेव हारिणौ ।</l>
<l>जनयामासतुः कस्य विस्मयं न पयोधरौ ॥ १४० ॥</l>
</lg></b>
<p><b>विभक्तिश्लेषो</b> यथा—</p>
<b><lg>
<l>विषं निजगले येन बभ्रे च भुजगप्रभुः ।</l>
<l>देहे योनाङ्गजो दध्रे जाया च स जयत्यजः ॥ १४१ ॥</l>
</lg></b>
<p><b>वचनश्लेषो</b> यथा—</p>
<b><lg>
<l>तनुत्वरमणीयस्य मध्यस्य च भुजस्य च ।</l>
<l>अभवन्नितरां तस्या वलयः कान्तिवृद्धये ॥ १४२ ॥</l>
</lg></b>
<pb n="561"/>
<p><b>पदश्लेषो</b> यथा—(काव्याद. २.२९)</p>
<b><lg>
<l>अरिमेदः पलाशश्च बाहुः कल्पद्रुमश्च ते ।</l>
<l>बालेवोद्यानमालेयं	सालकाननशोभिनी ॥ १४३ ॥</l>
</lg></b>
<p><b>भाषाश्लेषो</b> यथा—(रुद्रटा. ४.१५)</p>
<b><lg>
<l>धीरागच्छदुमे	हतमुदुद्धरवारिसदस्सु ।</l>
<l>अभ्रमदप्प्रसराभरणुरविकिरणा तेजस्सु ॥ १४४ ॥</l>
</lg></b>
<p>(<b>२३. यमकम्—६</b>)</p>
<p><b>भिन्नार्थेकरूपा च वर्णसङ्घातावृर्त्तिर्यमकम्</b> । तत् षोढा—</p>
<p>स्थानयमकम्, अस्थानयमकं, व्यपेतम्, अव्यपेतं, समुद्रकः, पादयमकमिति ।
तत्र पादानामादिमध्यान्ताः स्थानम् । तेषु —</p>
<p><b>शब्दसङ्घातावृत्ति स्थानयमकं,</b> यथा—(काव्याद. ३.३४)</p>
<b><lg>
<l>सालं सालम्बकलिकासालंसालं न वीक्षितुम् ।</l>
<l>नालीनालीनवकुलानाली	नालीकिनीरपि ॥ १४५ ॥</l>
</lg></b>
<p><b>अस्थानयमकं</b> यथा—(रुद्रटा. ३.५७)</p>
<b><lg>
<l>कमलिनीमलिनी दयितं विना न सहते सह तेन निषेविताम् ।</l>
<l>तमधुना मधुना निहितं हृदि स्मरति सा रतिसारमहर्निशम् ॥ १४६ ॥</l>
</lg></b>
<p><b>व्यवहितं व्यपेतयमकं</b> यथा—(काव्याद. ३.२९)</p>
<b><lg>
<l>कमलेः समकेशं ते कमलेर्ष्याकरं मुखम् ।</l>
<l>कमलेख्यं करोषि त्वं कमलेवोन्मदिष्णुषु ॥ १४७ ॥</l>
</lg></b>
<p><b>अव्यवहितमव्यपेतयमकं</b> यथा—(काव्याद. ३.१८)</p>
<b><lg>
<l>रमणी रमणीया मे पाटलापाटलांशुका ।</l>
<l>वारुणीवारुणीभूतसौरभाः	सौरभास्पदम् ॥ १४८ ॥</l>
</lg></b>
<p><b>समुद्रको</b> यथा—(पृ॰द्र. ३६२)</p>
<b><lg>
<l>कान्तारतरुतलासितमृगयुवरचितान्तरा हरति वनान्ता ॥ १४९ ॥</l>
</lg></b>
<p><b>पादयमकं</b> यथा—</p>
<b><lg><l>कमलमलिरमुञ्चदुत्पलकलिकातरलोलमुत्पलाशकान्ते ।</l>
<l>कान्ते स्म चक्षुरलिकुलकलिकातरलोलमुत्पलशकान्ते ॥ १५० ॥</l>
</lg></b>
<pb n="562"/>
<p>(<b>२४. अनुप्रासः —६</b>)</p>
<p><b>वर्णानामनतिदूरान्तरमावृत्तिरनुप्रासः</b> । स षोढा— वर्णानुप्रासः, स्थानानुप्रासः,
पदानुप्रासः, नामानुप्रासः, पादानुप्रासः, व्यवहितानुप्रास इति । तत्र—</p>
<p><b>वर्णानुप्रासो</b> यथा—</p>
<b><lg>
<l>शिञ्जानमञ्जुमञ्जीरकाञ्चीसञ्चारचारवः ।</l>
<l>रमयन्ति मनः कान्ता नितान्तं योगिनामपि ॥ १५१ ॥</l>
</lg></b>
<p><b>स्थानानुप्रासो</b> यथा—(काव्याद. १.५३)</p>
<b><lg>
<l>एष राजा यदा लक्ष्मीं प्राप्‍तवान् ब्राह्मणप्रियः ।</l>
<l>तदाप्रभृति धर्मस्य लोकेऽस्मिन्नुत्सवोऽभवत् ॥ १५२ ॥</l>
</lg></b>
<p><b>पदानुप्रासो</b> यथा—</p>
<b><lg>
<l>अमृतममृतं	चन्द्रश्चन्द्रस्तथाम्बुजमम्बुजं
रतिरपि रतिः कामः कामो मधूनि मधून्यपि ।</l>
<l>इति न भजते वस्तु प्रायः परस्परसंकरं
तदियमबला धत्ते लक्ष्मीं कथं सकलात्मिकाम् ॥ १५३ ॥</l>
</lg></b>
<p><b>नामानुप्रासो</b> यथा—</p>
<b><lg>
<l>कृत्वा कृत्वा कलकलं मारुतेन चलाचलः ।</l>
<l>मातर्गुलुगुलायन्ते गजा इव घनाघनाः ॥ १५४ ॥</l>
</lg></b>
<p><b>पादानुप्रासो</b> यथा—(काव्याद. १.३)</p>
<b><lg>
<l>रागद्वेषौ यदि स्यातां तपसा किं प्रयोजनम् ।</l>
<l>तावेव यदि न स्यातां तपसा किं प्रयोजनम् ॥ १५५ ॥</l>
</lg></b>
<p><b>व्यवहितानुप्रासो</b> यथा—</p>
<b><lg>
<l>प्रकाशो यशसा देवः प्रकाशो महसा रविः ।</l>
<l>दुस्सहो द्विषतां स्वामी दुस्सहस्तमसां स च ॥ १५६ ॥</l>
</lg></b>
<b><lg>
<l>चतुर्विंशतिरित्युक्ताः	शब्दालङ्कारजातयः ।</l>
<l>जात्यादिभेदतः पद्ये गद्येऽप्यासामयं क्रमः ॥ १५७ ॥</l>
</lg></b>
<b><lg>
<l>इह शिष्टानुशिष्टानां शिष्टानामपि सर्वथा ।</l>
<l>वाचामेव प्रसादेन लोकयात्रा प्रवर्तते ॥ १५८ ॥</l></lg></b>(काव्याद. १.३,४)
<pb n="563"/>
<b><lg>
<l>इदमन्धं तमः कृत्स्नं जायेत भुवनत्रयम् ।</l>
<l>यदि शब्दाह्वयं ज्योतिरासंसारान्न दीप्यते ॥ १५९ ॥</l>
</lg></b>
<b><lg>
<l><hi>गतय</hi>स्तस्य यास्तिस्त्रो द्रुतमध्यविलम्बिताः ।</l>
<l>लयान् पदगतेः प्राहुस्तान् गीते गीतवेदिनः ॥ १६० ॥</l>
</lg></b>
<b><lg>
<l><hi>रीतयो</hi> वाङ्‌मयप्राणा हृदयं तस्य <hi>वृत्तयः</hi> ।</l>
<l>रचनादित्रयं	<hi>मूर्ति</hi>रनुप्रासस्तु <hi>जीवित</hi>म् ॥ १६१ ॥</l>
</lg></b>
<b><lg>
<l>उक्तयो <hi>दैवतं</hi> छायामुद्राभणितयो	<hi>वृतिः</hi> ।</l>
<l><hi>पठितिः</hi> श्रव्यता प्रेक्षाभिनयोऽध्ययनं <hi>धृतिः</hi> ॥ १६२ ॥</l>
</lg></b>
<b><lg>
<l><hi>श्लेषः</hi> पुष्णाति सर्वासु प्रायो वक्रोक्तिषु श्रियम् ।</l>
<l><hi>वाकोवाक्‍येन</hi> हृष्यन्ति मनांसि कृषतामपि ॥ १६३ ॥</l></lg></b> (काव्याद. २.३६२)
<b><lg>
<l>विनयेन विना का श्री. का निशा शशिना विना ।</l>
<l>विना <hi>यमकचित्राभ्यां</hi> कीदृशीव विदग्धता ॥ १६४ ॥</l></lg></b> (काव्यालङ्कार १.४)
<b><lg>
<l><hi>गूढं</hi> गूढचतुर्थादि वादिनां दर्पशान्तये ।</l>
<l><hi>प्रश्‍नोत्तरं</hi> तु नाम्नापि विदग्धमुखमण्डनम् ॥ १६५ ॥</l>
</lg></b>
<b><lg>
<l>क्रीडागोष्ठीविनोदेषु	तज्ज्ञैराकीर्णमन्त्रणे ।</l>
<l>परव्यामोहने चापि सोपयोगाः <hi>प्रहेलिकाः</hi> ॥ १६६ ॥</l></lg></b>(काव्याद. ३.९७)
<b><lg>
<l>यथामति यथायुक्ति यथौचित्यं यथारुचि ।</l>
<l>कवेः पात्रस्य चैतासां प्रयोग उपपद्यते ॥ १६७ ॥</l>
</lg></b>
<b><lg>
<l>यादृग् गद्यविधौ बाणः पद्यबन्धे न तादृशः ।</l>
<l>प्रतिमार्गमियं देवी विचित्रा हि सरस्वती ॥ १६८ ॥</l>
</lg></b>
<b><lg>
<l>संस्कृतेनैव कोऽप्यर्थः प्राकृतेनैव चापरः ।</l>
<l>शक्‍यो रचयितुं कश्चिदपभ्रंशेन जायते ॥ १६९ ॥</l></lg></b> (काव्यमीमांसा)
<b><lg>
<l>पैशाच्या शौरसेन्यान्यो मागध्यान्यो निबध्यते ।</l>
<l>द्वित्राभिः कोऽपि भाषाभिः सर्वाभिरपि कश्चन ॥ १७० ॥</l>
</lg></b>
<b><lg>
<l>कश्चिद् गद्येन पद्येन कश्चिन्मिश्रेण शक्‍यते ।</l>
<l>निबद्ध‍ुं कश्चन द्वाभ्यां कश्चित्तु पथिभिस्त्रिभिः ॥ १७१ ॥</l>
</lg></b>
<pb n="564"/>
<b><lg>
<l>संस्कृतेनैव केऽप्याहुः प्राकृतेनैव केचन ।</l>
<l>साधारण्यादिभिः केचित् केचन म्लेच्छभाषया ॥ १७२ ॥</l>
</lg></b>
<b><lg>
<l>न म्लेच्छितव्यं यज्ञादौ स्त्रीषु नाप्राकृतं वदेत् ।</l>
<l>सङ्कीर्णं नाभिजातेषु नाप्रबुद्धेषु संस्कृतम् ॥ १७३ ॥</l>
</lg></b>
<b><lg>
<l>वदन्ति संस्कृतं देवा प्राकृतं किन्नरादयः ।</l>
<l>पैशाचाद्यं पिशाचाद्या मागधं हीनजातयः ॥ १७४ ॥</l>
</lg></b>
<b><lg>
<l>केऽभूवन्नाढ्यराजस्य राज्ये प्राकृतभाषिणः ।</l>
<l>काले श्रीसाहसाङ्कस्य के न संस्कृतवेदिनः ॥ १७५ ॥</l>
</lg></b>
<b><lg>
<l>नात्यन्तं संस्कृतेनैव नात्यन्तं देशभाषया ।</l>
<l>कथा गोष्ठीषु कथयन् लोके बहुमतो भवेत् ॥ १७६ ॥</l>
</lg></b>
<b><lg>
<l>शृण्वन्ति लटहं लाटाः प्राकृतं संस्कृतद्विषः ।</l>
<l>अपभ्रंशेन तुष्यन्ति स्वेन नान्येन घूर्जराः ॥ १७७ ॥</l></lg></b>(काव्यमीमांसा)
<b><lg>
<l>ब्रह्मन् विज्ञापयामि त्वां स्वाधिकारजिहासया ।</l>
<l>गौडस्त्यजतु वा गाथामन्या वास्तु सरस्वती ॥ १७८ ॥</l>
</lg></b>
<b><lg>
<l>द्विधा प्रयुक्तेन च वाङ्‌मयेन सरस्वती तन्मिथुनं नुनाव ।</l>
<l>संस्कारपूतेन वरं वरेण्या वधूं सुखग्राह्यनिबन्धनेन ॥</l></lg></b> (कुसं. ७.९०)
<b><lg>
<l>एतद् ग्राह्यं सुरभि कुसुमं ग्राह्यमेतन्न धेयं
धत्ते शोभां विरचितमिदं स्थानमेवैतदस्य ।</l>
<l>मालाकारो रचयति यथा साधु विज्ञाय मालां
योज्यं काव्येष्ववहितधिया तद्‌वदेवाभिधानम् ॥ १८० ॥</l></lg></b> (भामहा. १.५९)
<b><lg>
<l>गिरः श्रव्या दिव्याः प्रकृतिमधुराः प्राकृतधुराः
सुभव्योऽपभ्रंशः	सरसरचनं	भूतवचनम् ।</l>
<l>विदग्धानामिष्टे	मगधमथुरावासिभणिती
निबन्धा यस्तेषां स खलु कविराजो विजयते ॥ १८१ ॥</l></lg></b> (बारा. १.११)
<pb n="565"/>
<p>(<b>२. अर्थालङ्काराः —२४</b>)</p>
<p>अर्थमेव ये व्युत्पत्त्यादिना भूषयन्ति तेऽर्थालङ्काराश्चतुर्विंशतिः । तद्यथा—</p>
<p><b>जातिः सूक्ष्मः, सारः, समाहितं, भावः, विभावना, हेतुः,
अहेतुः, सम्भवः, विरोधः, दृष्टान्तः, व्यतिरेकः, अन्योन्यं, परिवृत्तिः,
मीलितं, वितर्कः, स्मरणं, भ्रान्तिः, उपमानम्, अनुमानम्, अर्थापत्तिः,
अभावः, आगमः, प्रत्यक्षमिति</b> । तत्र—</p>
<p>(<b>१. जातिः</b>)</p>
<b><lg>
<l>नानावस्थानि जायन्ते यानि रूपाणि वस्तुनः ।</l>
<l>स्वेभ्यः स्वेभ्यो निसर्गेभ्यस्तानि जातिं प्रचक्षते ॥ १८२ ॥</l></lg></b> (काव्याद. २.८)
<b><lg>
<l>अर्थव्यक्तेरियं	भेदमियता प्रतिपद्यते ।</l>
<l>जायमानमियं वक्ति रूपं सा सार्वकालिकम् ॥ १८३ ॥</l>
</lg></b>
<b><lg>
<l>स्वरूपमाश्रयो	हेतुरिति	तद्भेदहेतवः ।</l>
<l>ते संस्थानादयस्तेषु सा विशेषेण शोभते ॥ १८४ ॥</l></lg></b> (स. क. ३)
<p>तत्र — संस्थानम्, अवस्थानं, वेषो, व्यापार इत्यादयः स्वरूपं, मुग्धाङ्गनाः,
शिशवः, तिर्यञ्च, हीनपात्राणीत्यादय आश्रयः, देशः, कालः, शक्तिः,
साधनमित्यादयो हेतुः (सक.३.७)। तेषु —</p>
<p><b>संस्थानं</b> यथा—(कुसं. ३.७०)</p>
<b><lg>
<l>स दक्षिणापाङ्गनिविष्टमुष्टिं नतांसमाकुञ्चितसव्यपादम् ।</l>
<l>ददर्शं चक्रीकृतचारुचापं प्रहर्तुमभ्युद्यतमात्मयोनिम् ॥ १८५ ॥</l>
</lg></b>
<p><b>अवस्थानं</b> यथा—(सक. ३.८.२)</p>
<b><lg>
<l>पादावष्टम्भनम्रीकृतमहिषतनोरुल्लसद्‌बाहुमूलं
शूलं प्रोल्लासयन्त्याः सुललितवपुषो मध्यभागस्य चण्ड्याः ।</l>
<l>विश्लिष्टस्पष्टदृष्टोन्नतविरलवलिव्यक्तगौरान्तराला—
स्तिस्त्रो वः पान्तु लेखाः क्रमवशविकसत्कञ्चुकप्रान्तमुक्ताः ॥ १८६ ॥</l>
</lg></b>
<p><b>वेषो</b> यथा—(गास. ८२६ वे.)</p>
<b><lg>
<l>षणपिट्ठधूसरत्थणि महुअतंबच्छि कुवलआहरेण ।</l>
<l>कण्णकअचूअमंजरि पुत्ति तुए मंडिओ गामो ॥ १८७ ॥</l>
</lg></b>
<pb n="566"/>
<b><lg>
<l>(क्षणपिष्टधूसरस्तनि! मधुमदताम्राक्षि! कुवलयाभरणे! ।</l>
<l>कर्णकृतचूतमञ्जरि! पुत्रि! त्वया मण्डितो ग्रामः ॥)</l>
</lg></b>
<p><b>व्यापारो</b> यथा—(माघ. ५.१५)</p>
<b><lg>
<l>अग्रे गतेन वसतिं परिगृह्य रम्या—
मापात्य	सैनिकनिराकरणाकुलेन ।</l>
<l>यान्तोऽन्यतः प्लुतकृतस्वरमाशु दूरा—
दुद्‌वाहुना जुहुविरे मुहुरात्मवर्ग्याः ॥ १८८ ॥</l>
</lg></b>
<p><b>मुग्धाङ्गना</b> यथा—(गास. २.४५)</p>
<b><lg>
<l>सहिआहिं भण्णमाणा थणए लग्गं कुसुंभपुप्फं ति ।</l>
<l>मुद्धवहुआ हसिज्जई पप्फोडंती णहवआहं ॥ १८९ ॥</l>
</lg></b>
<lg>
<l>(सखीभिर्भण्यमाना स्तने लग्‍नं कुसुम्भपुष्पमिति ।</l>
<l>मुग्धवधूर्हस्यते प्रस्फोटयन्ती नखपदानि ॥)</l>
</lg>
<p><b>शिशु</b>र्यथा—(भामहा. २.९४)</p>
<b><lg>
<l>आक्रोशन्नाह्वयन्ननाधावन् मण्डलं रुदन् ।</l>
<l>गाः कालयति दण्डेन डिम्भः सस्यावतारिणीः ॥ १९० ॥</l>
</lg></b>
<p><b>तिर्यग्</b> यथा—(सक. ३.८.७)</p>
<b><lg>
<l>लिढव्यस्तविपाण्डुराग्रनखयोराकर्णदीर्णं	मुखं
विन्यस्याग्रिमयोर्युगे चरणयोः सद्यो विभिन्नद्विपः ।</l>
<l>एतस्मिन् मदगन्धवासितसटः सावज्ञतिर्यग्वल—
त्सृक्कान्ताहतिधूतलोलमधुपः कुञ्जेषु शेते हरिः ॥ १९१ ॥</l>
</lg></b>
<p><b>हीनपात्रं</b> यथा—(सक. ३.८.८)</p>
<b><lg>
<l>भद्रं ते सदृशं यदध्वगशतैः कीर्तिस्तवोद्‌गीयते
स्थाने रूपमनुत्तमं सुकृतिना दानेन कर्णो जितः ।</l>
<l>इत्यालोच्य चिरं दृशा करुणया शीतातुरेण स्तुतः
पान्थेनैकपलालमुष्टिरुचिना गर्वायते हालिकः ॥ १९२ ॥</l>
</lg></b>
<p><b>देशो</b> यथा—(सक. ३.८.९)</p>
<b><lg>
<l>इमास्ता विन्ध्याद्रेः शुकहरितवंशीवनघना
भुवः	क्रीडालोलद्विरदरदनारुग्णतरवः ।</l>
<pb n="567"/>
<l>लताकुञ्जे यासामुपनदि रतिक्लान्तशबरी—
कपोलस्वेदाम्भः—परिचयनुदो वान्ति मरुतः ॥ १९३ ॥</l>
</lg></b>
<p><b>कालो</b> यथा—(सक. ३.८.१०)</p>
<b><lg>
<l>कम्पन्ते कपयो भृशं जडकृशं गोऽजाविकं ग्लायति
श्वा चुल्लीकुहरोदरं क्षणमपि क्षिप्‍तोऽपि नैवोज्झति ।</l>
<l>शीतार्तिव्यसनातुरः पुनरयं दीनो जनः कूर्मवत्
स्वान्यङ्गानि शरीर एव हि निजे निह्नोतुमाकाङ्क्षति ॥ १९४ ॥</l>
</lg></b>
<p><b>शक्ति</b>र्यथा—(काव्याद. २.११, सक. ३.८.११)</p>
<b><lg>
<l>बन्धन्नङ्गेषु रोमाञ्चं कुर्वन् मनसि निर्वृतिम् ।</l>
<l>नेत्रे निमीलयन्नेष प्रियास्पर्शः प्रवर्तते ॥ १९५ ॥</l>
</lg></b>
<p><b>साधनं</b> यथा—(सक. ३.८.१२)</p>
<b><lg>
<l>उपनिहितहलीषासार्गलद्वारमारात् परिचकितपुरन्ध्रीसारिताभ्यर्णभाण्डम् ।</l>
<l>पवनरयतिश्चीर्वारिधाराः प्रतीच्छन् विशतिवलितश्रृङ्गः पामरागारमुक्षा ॥</l>
</lg></b>
<p>(<b>२. सूक्ष्मः</b>)</p>
<b><lg>
<l>इङ्गिताकारलक्ष्योऽर्थः सूक्ष्मः सूक्ष्मगुणात्तु सः ।</l>
<l>सूक्ष्मात् प्रत्यक्षतः सूक्ष्मोऽप्रत्यक्ष इति भिद्यते ॥ १९७ ॥</l>
</lg></b>
<p>स द्विधा— <b>अभिधीयमानः प्रतीयमानश्च ।</b> तत्र —</p>
<p><b>अभिधीयमान इङ्गितलक्ष्यो</b> यथा—(रघु. ६.१२)</p>
<b><lg>
<l>तां प्रत्यभिव्यक्तमनोरथानां महीपतीनां प्रणयाग्रदूत्यः ।</l>
<l>प्रवालशोभा इव पादापानां श्रृङ्गारचेष्टा विविधा बभूवुः ॥ १९८ ॥</l>
</lg></b>
<p>स एव <b>आकारलक्ष्यो</b> यथा—(रघु. ६.८१)</p>
<b><lg>
<l>सा यूनि तस्मिन्नभिलाषबन्धं शशाक शालीनतया न वक्‍तुम् ।</l>
<l>रोमाञ्चलक्ष्येण स गात्रयष्टिं भित्त्वा निराक्रामदरालकेश्‍याः ॥ १९९ ॥</l>
</lg></b>
<p>स एव <b>उभयलक्ष्यो</b> यथा—(सक. ३.५०)</p>
<b><lg>
<l>त्वदर्पितदृशस्तस्या	गीतगोष्ठ्यामवर्धत ।</l>
<l>उद्दामरागपिशुना छाया कापि मुखाम्बुजे ॥ २०० ॥</l>
</lg></b>
<p><b>प्रतीयमान इङ्गितलक्ष्यो</b> यथा—(गास. ५.१६)</p>
<b><lg>
<l>वाहित्ता पडिवअणं ण देइ रूसेइ एक्कमेक्कस्स ।</l>
<l>असई कज्जेण विणा पइप्पमाणे णईकच्छे ॥ २०१ ॥</l>
</lg></b>
<pb n="568"/>
<lg>
<l>(व्याहृता प्रतिवचनं न ददाति रुष्यत्येकैकस्मिन् ।</l>
<l>असती कार्येण विना प्रदीप्यमाने नदीकच्छे ॥)</l>
</lg>
<p>स एव <b>आकारलक्ष्यो</b> यथा—(गास. २.८०)</p>
<b><lg>
<l>सामइ सामलीए अद्धच्छिपलोअरीअ मुहसोहा ।</l>
<l>जंबूदलकअकण्णावअंसभमिरे	हलिअउत्ते ॥ २०२ ॥</l>
</lg></b>
<lg>
<l>{श्‍यामायाः श्‍यामलतया लायते अर्धाक्षिप्रलोकनशीलाया मुखशोभा ।</l>
<l>जम्बूदलकृतकर्णावतंसभ्रमणशीले/कर्णावतंसभृते	हालिकपुत्रे ॥}</l>
</lg>
<p>स एव <b>उभयलक्ष्यो</b> यथा—(किराता. ७.१४)</p>
<b><lg>
<l>प्रयच्छतोच्चैः कुसुमानि मानिनी विपक्षगोत्रं दयितेन लम्भिता ।</l>
<l>न किंचिदूचे चरणेन केवलं लिलेख बाष्पाकुललोचना भुवम् ॥ २०३ ॥</l>
</lg></b>
<p>(<b>३. सारः</b>)</p>
<p><b>फल्गुनिरासेन अफल्गुनिर्धारणं सारः</b> ।</p>
<p>स द्विधा— धर्मरूपो धर्मिरूपश्च । तयोः —</p>
<p><b>धर्मरूपो यथा—</b></p>
<b><lg>
<l>दानं वित्तादृतं वाचः ॥ २०४ ॥</l></lg></b> (पृ.द्र. ३६६)
<p>यथा वा—(सक. ३.५६)</p>
<b><lg>
<l>पोढमहिलाण जं जं सुसिक्खिअं तं रए सुहावेइ ।</l>
<l>जं जं असिक्खिअं णववहूण तंतं रइं देइ ॥ २०५ ॥</l>
</lg></b>
<lg>
<l>(प्रौढमहिलानां यद्यत्सुशिक्षितं तद् रते सुखयति ।</l>
<l>यद्यदशिक्षितं नववधूनां तत्तद् रतिं ददाति ॥)</l>
</lg>
<p><b>धर्मिरूपो</b> यथा—(रुद्रट. ७.९७)</p>
<b><lg>
<l>राज्ये सारं वसुधा वसुधायां पत्तनं पुरे सौधम् ।</l>
<l>सौधे तल्पं तल्पे वराङ्गनाऽनङ्गसर्वस्वम् ॥ २०६ ॥</l>
</lg></b>
<p>यथा वा—</p>
<b><lg>
<l>मधु च विकसितोत्पलावतंसं शशिकरपल्लवितं च हर्म्यपृष्ठम् ।</l>
<l>मदनजनितविभ्रमा च कान्ता सुखमिदमर्थवतां विभूतयोऽन्याः ॥ २०७ ॥</l>
</lg></b>
<p>(<b>४. समाहितम्</b>)</p>
<p><b>कार्यारम्भे सहकारिकारणावाप्‍तिः समाहितम्</b> । सा द्विधा—</p>
<p>आकस्मिकी, बुद्धिपूर्विका च । तयोः —</p>
<pb n="569"/>
<p><b>आकस्मिकी</b> यथा—(काव्याद. २.२९९)</p>
<b><lg>
<l>मानमस्या निराकर्तुं पादयोर्मे पतिष्यतः ।</l>
<l>उपकाराय दिष्ट्येदमुदीर्णं घनगर्जितम् ॥ २०८ ॥</l>
</lg></b>
<p>यथा वा—(किराता. २.५४)</p>
<b><lg>
<l>अनुशासतिमित्यनाकुलं		नयवर्त्माकुलमर्जुनाग्रजम् ।</l>
<l>स्वयमर्थ इवाभिवाञ्छितस्तमभीयाय पराशरात्मजः ॥ २०९ ॥</l>
</lg></b>
<p><b>बुद्धिपूर्विका</b> यथा—</p>
<b><lg>
<l>कल्पान्ते	शमितत्रिविक्रममहाकङ्कालबद्धस्फुर—
च्छेष-स्यूत-नृसिंह-वक्र-नखर-प्रोतादिकोलामिषः ।</l>
<l>विश्वैकार्णवताविशेषमुदितौ	तौ	मत्स्यकूर्मावुभौ
कर्षन् धीवरतां गतः स्यतु जगन्मोहं महाभैरवः ॥ २१० ॥</l>
</lg></b>
<p>यथा वा—(सक. ३.१०५)</p>
<b><lg>
<l>मूले पञ्च ततश्चतुष्टयमिति स्त्रक्संनिवेशैः शिरः—
पुष्पैरन्यतमावलोकनमितैरुच्छोणितैरर्चिते	।</l>
<l>हस्तस्पर्शवशेन मूर्ध्‍नि दशमं मूर्धानमारोपयन्
शम्भोरद्भ‍ुतसाहसैकरसिकः कैर्न स्तुतो रावणः ॥ २११ ॥</l>
</lg></b>
<p>(<b>५. भावः</b>)</p>
<p><b>अभिप्रायानुकुलः प्रवृत्तिविशेषो भावः ।</b> स द्विधा— सोद्भेदो निरुद्भेदश्च । तयोः
<b>सोद्भेदो</b> यथा—(गास. २.३०)</p>
<b><lg>
<l>सालोए च्‍चिअ सूरे घरिणी घरसामिअस्स घेत्तूण ।</l>
<l>णेच्छंतस्स वि पाए धुअइ हसंती हसंतस्स ॥ २१२ ॥</l>
</lg></b>
<lg>
<l>(सालोक एव सूर्ये गृहिणी गृहस्वामिनो गृहीत्वा ।</l>
<l>अनिच्छतोऽपि पादौ धावति हसन्ती हसतः ॥)</l>
</lg>
<p>यथा वा—(गास. २.१००)</p>
<b><lg>
<l>भद्द/गेणह पुलोएह इमं विअसिअवअणा पिअस्स ओप्पेइ ।</l>
<l>घरिणी	सुअपढमुब्भिण्णदंतजुअलंकिअं	बोरम् ॥ २१३ ॥</l>
</lg></b>
<lg>
<l>(भद्र प्रलोकयेमं विकसितनयना प्रियायार्पयति ।</l>
<l>गृहिणी सुतप्रथमोद्भिन्नदन्तयुगलाङ्कितं बदरम् ॥)</l>
</lg>
<pb n="570"/>
<p><b>निरुद्भेदो</b> यथा—(गास. २.७)</p>
<b><lg>
<l>गोला—अड—ठ्ठिअं पेच्छिऊण गहवइ—सुअं हलिअसोण्हा ।</l>
<l>आढत्ता	उत्तरिउं	दुक्खुत्ताराए	पअवीए ॥ २१४ ॥</l>
</lg></b>
<lg>
<l>(गोदातटस्थितं प्रेक्ष्य गृहपतिसुतं हालिकस्नुषा ।</l>
<l>आरब्धा	उत्तरितुं दुःखोत्तारया	पदव्या ॥)</l>
</lg>
<p>यथा वा—(सक. ३.१४०)</p>
<b><lg>
<l>सालिवणगोविआए उड्डीयं/वंतीअ पूसविंदाइं ।</l>
<l>सव्वंगसुंदरीएं वि पहिआ अछीह पेच्छंति ॥ २१५ ॥</l>
</lg></b>
<lg>
<l>(शालिवनगोपिकाया उड्डाययन्त्याः	शुकबृन्दानि ।</l>
<l>सर्वाङ्गसुन्दर्या अपि पथिका अक्षिणी एव प्रेक्षन्ते ॥)</l>
</lg>
<p><b>हृद्यं सूक्ष्मं</b> च भाव एव । तयो<b>र्हृद्यं</b> यथा— (गास. ९१६ वे.)</p>
<b><lg>
<l>हिअए रोसुग्गिण्णं पाअप्पहरं सिरेण पत्थंतो ।</l>
<l>ण हओ दइओ माणांसिणीए थोरस्सुअं रुण्णं ॥ २१६ ॥</l>
</lg></b>
<lg>
<l>(हृदये रोषोद्गीर्णं पादप्रहारं शिरसा प्रार्थितवान् ।</l>
<l>न हतो दयितो मनस्विन्या स्थूलाश्रुकं रुदितम् ॥)</l>
</lg>
<p><b>सूक्ष्मो</b> यथा—(काव्याद. २.२६१)</p>
<b><lg>
<l>कदा नौ संगमो भावीत्याकीर्णे वक्‍तुमक्षमम् ।</l>
<l>अवेत्य कान्तमबला लीलापद्मं न्यमीलयत् ॥ २१७ ॥</l>
</lg></b>
<p>(<b>६. विभावना</b>)</p>
<b><lg>
<l>प्रसिद्धहेतुत्यागेन	हेत्वन्तरविभानम् ।</l>
<l>यत्र स्वाभाविकत्वं वा विभाव्यं सा विभावना ॥ २१८ ॥</l>
</lg></b>
<p>तयो<b>राद्या</b> यथा—(कुसं. १.३१)</p>
<b><lg>
<l>असम्भृतं	मण्डनमङ्ग्यष्टेरनासवाख्यं करणं मदस्य ।</l>
<l>कामस्य पुष्पव्यतिरिक्तमस्त्रं बाल्यात् परं साथ वयः प्रपेदे ॥ २१९ ॥</l>
</lg></b>
<p>यथा वा—(काव्याद. २.२००)</p>
<b><lg>
<l>अपीतक्षीबकादम्बमसंमृष्टामलाम्बरम् ।</l>
<l>अप्रसादितसूक्ष्माम्बु	जगदासीन्मनोहरम् ॥ २२० ॥</l>
</lg></b>
<p><b>द्वितीया</b> यथा—</p>
<b><lg>
<l>णमह अवट्ठिअतुङ्गं ॥ २२१ ॥</l></lg></b> (सेब. १.१) (द्र॰ ३.६०;७.२०१)
<pb n="571"/>
<p>यथा वा—(कुसं. १.१०)</p>
<b><lg>
<l>वनेचराणां वनितासखानां दरीगृहोत्सङ्गनिषक्तभासः ।</l>
<l>भवन्ति यत्रौषधयो रजन्यामतैलपूराः सुरतप्रदीपाः ॥ २२२ ॥</l>
</lg></b>
<p>(<b>७. हेतुः</b>)</p>
<p><b>प्रवृत्तिनिवृत्त्योर्निबन्धनं हेतुः</b> । स षोढा—</p>
<p>प्रवर्तकः, निवर्तकः, प्रयोजकः, ज्ञापकः, अभावहेतुश्चित्रहेतुश्च । तत्र —</p>
<p><b>प्रवर्तको</b> यथा—</p>
<b><lg>
<l>जितेन्द्रियत्वं विनयस्य कारणं गुणप्रकर्षो विनयादवाप्यते ।</l>
<l>गुणाधिके पुंसि जनोऽनुरज्यते जनानुरागप्रभावाश्च सम्पदः ॥ २२३ ॥</l>
</lg></b>
<p><b>निवर्तको</b> यथा—(शाकु. ६.२२)</p>
<b><lg>
<l>प्रजागरात् खिलीभूतस्तस्याः स्वप्‍ने समागमः ।</l>
<l>बाष्पस्तु न ददात्येनां द्रष्टुं चित्रगतामपि ॥ २२४ ॥</l>
</lg></b>
<p><b>प्रयोजको</b> यथा—(काव्याद. २.१४३)</p>
<b><lg>
<l>मानयोग्यां करोमीति प्रियस्थाने स्थितां सखीम् ।</l>
<l>बाला भ्रूभङ्गजिह्माक्षी पश्‍यति स्फुरिताधरा ॥ २२५ ॥</l>
</lg></b>
<p><b>ज्ञापको</b> यथा—(सक. ३.१५३)</p>
<b><lg>
<l>गज्जंते खे मेहा फुल्ला णीवा पणच्‍चिआ मोरा ।</l>
<l>णठ्ठो चंदुज्जोओ वासारत्तो हला पत्तो ॥ २२६ ॥</l>
</lg></b>
<lg>
<l>(गर्जन्ति खे मेघाः, फुल्ला नीपाः, प्रणर्तिता मयूराः ।</l>
<l>नष्टश्चन्द्रोद्द्योतो	वर्षर्तुः	सखि	प्राप्‍तः ॥)</l>
</lg>
<p><b>अभावहेतु</b>र्यथा—(काव्याद. २.२४७)</p>
<b><lg>
<l>अनभ्यासेन	विद्यानामसंसर्गेण	धीमताम् ।</l>
<l>अनिग्रहेण चाक्षाणां जायते व्यसनं नृणाम् ॥ २२७ ॥</l>
</lg></b>
<p><b>चित्रहेतु</b>र्यथा—(अमरु.३४)</p>
<b><lg>
<l>सा बाला वयमप्रगल्भमनसः, सा स्त्री वयं कातराः,
सा पीनोन्नतिमत्ययोधरभरं धत्ते सखेदा वयम् ।</l>
<l>साक्रान्ता जघनस्थलेन गुरुणा गन्तुं न शक्ता वयं,
दोषैरन्यजनाश्रयैरपटवो जाताः स्म इत्यद्भुतम् ॥ २२८ ॥</l>
</lg></b>
<pb n="572"/>
<p>(<b>८. अहेतुः</b>)</p>
<p>सत्यपि सामर्थ्येऽनुत्पादितस्वकार्यो व्याहतश्च हेतु<b>रहेतुः</b> । तयोः—</p>
<p><b>अनुत्पादितस्वकार्यो</b> यथा—</p>
<b><lg>
<l>न विरचिता ललाटतटलास्यकरी भ्रुकुटि—
र्न	परुषहुङ्कृतेन	मधुरस्मितमन्तरितम् ।</l>
<l>न तव निशुम्भसम्भ्रमवशादपि दारुणया
भगवति चेष्टया कलुषितं वदनाम्बुरुहम् ॥ २२९ ॥</l></lg></b> (सक.३.४३)
<p>यथा वा—(ध्व. १.१३,१४)</p>
<b><lg>
<l>अनुरागवती सन्ध्या दिवसस्तत्पुरस्सरः ।</l>
<l>अहो दैवगतिश्चित्रा तथापि न समागमः ॥ २३० ॥</l>
</lg></b>
<p><b>व्याहतो</b> यथा—(मेघ. ६९)</p>
<b><lg>
<l>नीवीबन्धोच्छ्वसितशिथिलं यत्र यक्षाङ्गनानां
क्षौमं	रागादनिभृतकरेष्वाक्षिपत्सु	प्रियेषु ।</l>
<l>अर्चिस्तुङ्गानभिमुखमपि प्राप्य रत्‍नप्रदीपान्
ह्रीमूढानां भवति विफलप्रेरणा चूर्णमुष्टिः ॥ २३१ ॥</l>
</lg></b>
<p>यथा वा—(सक. ३.४६)</p>
<b><lg>
<l>शम्भोरुद्धनृत्तकर्मणि	करे	कङ्कालमाद्यं		हरेः
संघट्टस्फुटितेन्दुमण्डलगलत्पीयूषसञ्जीवितम्	।</l>
<l>तत्कालप्रणते मुरद्विषि नवे दृष्ट्वा विलासं श्रियः
कुर्वत्कोपकषायितेन मनसा मिथ्योत्प्लुतीः पातु वः ॥ २३२ ॥</l>
</lg></b>
<p>(<b>९. सम्भवः</b>)</p>
<p><b>प्रबलकारणकलापदर्शनादिदमेवं भवेदिति ज्ञानं सम्भवः ।</b></p>
<p>स चतुर्धा— विधिरूपो, निषेधरूप उभयरूपोऽनुभयरूपश्च । तेषु —</p>
<p><b>विधिरूपो</b> यथा— (मेघ.४६)</p>
<b><lg>
<l>त्वय्यादातुं	जलमवनते	शार्ङ्गिणो	वर्णचौरे
तस्याः सिन्धोः पृथुमपि तनुं दूरभावात् प्रवाहम् ।</l>
<l>प्रेक्षिष्यन्ते	गगनगतयो	नूनमावर्ज्य	दृष्टी—
रेकं	मुक्तागुणमिव		भुवः	स्थूलमध्येन्द्रनीलम् ॥ २३३ ॥</l>
</lg></b>
<pb n="573"/>
<p><b>निषेधरूपो</b> यथा—(किराता. १६.२३)</p>
<b><lg>
<l>परस्य भूयान् विवरेऽभियोगः प्रसह्य संरक्षणमात्मरन्ध्रे ।</l>
<l>भीष्मेऽप्यसम्भाव्यमिदं गुरौ वा न सम्भवत्येव वनेचरेषु ॥ २३४ ॥</l>
</lg></b>
<p><b>उभयरूपो</b> यथा—(मेघ. २२)</p>
<b><lg>
<l>उत्पश्‍यामि द्रुतमपि सखे ! मत्प्रियार्थं यियासोः
कालक्षेपं ककुभसुरभो पर्वते पर्वते ते ।</l>
<l>शुक्लापाङ्गैः सजलनयनैः स्वागतीकृत्य केकाः
प्रत्युद्यातः कथमपि भवान् गन्तुमाशु व्यवस्येत् ॥ २३५ ॥</l>
</lg></b>
<p><b>अनुभयरूपो</b> यथा—(मेघ.५१)</p>
<b><lg>
<l>तस्याः पातुं सुरगज इव व्योम्‍नि पश्चार्धलम्बी
त्वं चेदच्छस्फटिकविशदं तर्कयोस्तिर्यगम्भः ।</l>
<l>संसर्पन्त्या सपदि भवतः स्त्रोतसि च्छायया सा
स्यादस्थानोपगतयमुनासङ्गमेनाभिरामा	॥ २३६ ॥</l>
</lg></b>
<p>(<b>१०. विरोधः</b>)</p>
<p><b>पदार्थानां परस्परासङ्गतिर्विरोधः</b> । यथा— (सक. ३.६०)</p>
<b><lg>
<l>क्‍व युवतिमार्दवं क्‍व च महाहवदारुणता
क्‍व च वलयी करः क्‍व करिदन्तजमुष्टिरसिः ।</l>
<l>क्‍व च नवयौवनं क्व कुसुमायुधनिस्स्पृहता
तव	ललनाविचेष्टितविरुद्धमहो	ललितम् ॥ २३७ ॥</l>
</lg></b>
<p>यथा वा—</p>
<b><lg>
<l>दिग्वासा यदि तत् किमस्य धनुषा सास्त्रस्य किं भस्मना
भस्माथास्य किमङ्गना यदि च सा कामं परिद्वेष्टि किम् ।</l>
<l>इत्यन्योन्यविरुद्धचेष्टितमिदं	पश्‍यन्निजस्वामिनो
भृङ्गी	सान्द्रशिरावनद्धपरुषं	धत्तेऽस्थिरशेषं	वपुः ॥ २३८ ॥</l>
</lg></b>
<p>विषमम्, असङ्गतिः, प्रत्यनीकम् अधिकं च विरोध एव । तेषु —</p>
<p><b>विषमं</b> यथा— (काद.)</p>
<b><lg>
<l>दिशामलीकालकभङ्गतां	गतस्त्रयीवधूकर्णतमालपल्लवः ।</l>
<l>चकार यस्याध्वरधूमसञ्चयोमलीमसः शुक्लतरं निजं यशः ॥ २३९ ॥</l>
</lg></b>
<pb n="574"/>
<p><b>असङ्गति</b>र्यथा— (सक. ३.६२)</p>
<b><lg>
<l>सा उप्पडी गोट्ठउहि ॥ २४० ॥ (द्र॰ ८.०५, पृ.३९८)</l>
</lg></b>
<p>प्रत्यनीकं यथा—(रुद्रटा. ७.५५)</p>
<b><lg>
<l>उत्कण्ठा सन्तापो रणरणको जागरस्तनोस्तनुता ।</l>
<l>फलमिदमहो मयाप्‍तं सुखाय मृगलोचनां दृष्ट्वा ॥ २४१ ॥</l>
</lg></b>
<p><b>अधिकं</b> यथा—(रघु. १२.४५)</p>
<b><lg>
<l>एको दशरथिः कामं यातुधानाः सहस्त्रशः ।</l>
<l>ते तु यावन्त एवाजौ तावद्धा ददृशे स तैः ॥ २४२ ॥</l>
</lg></b>
<p>(<b>११. दृष्टान्तः</b>)</p>
<p><b>उक्तार्थप्रसिद्धये प्रसिद्धतत्तुल्यार्थप्रदर्शनं दृष्टान्तः ।</b></p>
<p>स चतुर्धा— पूर्वः, उत्तरः, समः, विपरीतश्च । तेषु —</p>
<p><b>पूर्वो</b> यथा—(सक. ३.८९)</p>
<b><lg>
<l>ण उव वरकोअण्डदण्डए पुति माणुसे वि एमेअ ।</l>
<l>गुणविज्जए ण जाअइ वंसुप्पण्णे वि टङ्कारो ॥ २४३ ॥</l>
</lg></b>
<lg>
<l>(न पुनर्वरकोदण्डदण्डके पुत्रि ! मानुषेऽप्येवमेव ।</l>
<l>गुणवर्जिते न जायते वंशोत्पन्नेऽपि टङ्कारः ॥)</l>
</lg>
<p><b>उत्तरो</b> यथा—(सक. ३.८६)</p>
<b><lg>
<l>हिअअ तिरच्छीयइ संमुह ॥ २४४ ॥</l></lg></b> (द्र. ८.०९; पृ. ३९९)
<p><b>समो</b> यथा—(काव्याद. २.३५०)</p>
<b><lg>
<l>याति चन्द्रांशुभिः स्पृष्टा ध्वान्तराजी पराभवम् ।</l>
<l>सद्यो राजविरुद्धानां दर्शयन्ती दुरन्तताम् ॥ २४५ ॥</l>
</lg></b>
<p><b>विपरीतो</b> यथा—(मुरा. १.२१)</p>
<b><lg>
<l>उपरिघनं घनपटलं दूरे दयिता किमेतदापतितम् ।</l>
<l>हिमवति दिव्यौषधयः कोपाविष्टः फणी शिरसि ॥ २४६ ॥</l>
</lg></b>
<p>(<b>१२. व्यतिरेकः</b>)</p>
<p><b>सदृशयोर्भेदकथनं व्यतिरेकः ।</b></p>
<p>स षोढा—एकव्यतिरेकः, उभयव्यतिरेकः, सदृशव्यतिरेकः, असदृशव्यतिरेकः,
स्वजातिव्यतिरेकः, स्वव्यक्तिव्यतिरेक इति । तत्र—</p>
<pb n="575"/>
<p><b>एकव्यतिरेको</b> यथा— (रुद्रटा. ५.८७)</p>
<b><lg>
<l>सकलङ्केन जडेन च साम्यं दोषाकरेण ते कीदृक् ।</l>
<l>अभुजङ्गः समनयनः कथमुपमेयो हरेणासि ॥ २४७ ॥</l>
</lg></b>
<p><b>उभयव्यतिरेको</b> यथा— (काव्याद. २.१८३)</p>
<b><lg>
<l>अभिन्नवेलौ	गम्भीरावम्बुराशिर्भवानापि ।</l>
<l>असावञ्जनसंकाशस्त्वं तु चामीकरच्छविः ॥ २४८ ॥</l>
</lg></b>
<p><b>सदृशव्यतिरेको</b> यथा— (काव्याद. २.१९४)</p>
<b><lg>
<l>चन्द्रोऽयमम्बरोत्तंसो हंसोऽयं तोयभूषणम् ।</l>
<l>नभा	नक्षत्रमालीदमिदमुत्कुमुदं	पयः ॥ २४९ ॥</l>
</lg></b>
<p><b>असदृशव्यतिरेको</b> यथा— (काव्याद. २.१९९)</p>
<b><lg>
<l>अभ्रूविलासमस्पृष्टमदरागं	मृगेक्षणम् ।</l>
<l>इदं तु नयनद्वन्द्वं तव तद्गुणभूषितम् ॥ २५० ॥</l>
</lg></b>
<p><b>स्वजातिव्यतिरेको</b> यथा— (काव्याद. २.१९७)</p>
<b><lg>
<l>अरत्‍नालोकसंहार्यमवार्यं	सूर्यरश्मिभिः ।</l>
<l>दृष्टिरोधकरं यूनां यौवनप्रभवं तमः ॥ २५१ ॥</l>
</lg></b>
<p><b>स्वव्यक्तिव्यतिरेको</b> यथा— (सक. ३.९१)</p>
<b><lg>
<l>अण्णोण्णोहिं सुचरिअसअहिं अणुदिण वड्‍ढिइअ माणु ।</l>
<l>अप्पण वि ण हु महु पि अह अप्पाणेण समाणु ॥ २५२ ॥</l>
</lg></b>
<lg>
<l>(अन्योन्यैः सुचरितशतैरनुदिनं वर्धते मानः ।</l>
<l>आत्मापि न खलु महानपि अथात्मना समानः ॥)</l>
</lg>
<p>(<b>१३. अयोन्यम्</b>)</p>
<p><b>परस्परमुपकार्योपकारकादिभावोऽन्योन्यम् ।</b></p>
<p>तत्त्रिधा—अभिधीयमानं, प्रतीयमानम् उभयरूपं चेति । तेषु —</p>
<p><b>अभिधीयमानं</b> यथा— (कुसं. १.४२)</p>
<b><lg>
<l>कण्ठस्य तस्याः स्तनबन्धुरस्य मुक्ताकलापस्य च निस्तलस्य ।</l>
<l>अन्योन्यशोभाजननाद् बभूव साधारणो भूषणभूष्यभावः ॥ २५३ ॥</l>
</lg></b>
<pb n="576"/>
<p><b>प्रतीयमानं</b> यथा— (गास. २.६१)</p>
<b><lg>
<l>उद्धच्छो पिअइ जलं जह जह विरलंगुली चिरं पहिओ ।</l>
<l>पावालिआ वि तह तह धारं तणुअं पि तणुएई ॥ २५४ ॥</l>
</lg></b>
<lg>
<l>(ऊर्ध्वाक्षः पिबति जलं यथा यथा विरलाङ्गुलिश्चिरं पथिकः ।</l>
<l>प्रपापालिकापि तथा तथा धारां तनुकामपि तनूकरोति ॥)</l>
</lg>
<p><b>उभयरूपं</b> यथा—(गास. २.९३)</p>
<b><lg>
<l>गोलाविसमोआरच्छलेण अप्पा उरम्मि से मुक्‍को ।</l>
<l>अणुअंपाणिद्दोसं तेण वि सा गाढमुअवऊढा ॥ २५५ ॥</l>
</lg></b>
<lg>
<l>(गोदाविषमावतारच्छलेन आत्मा उरसि तस्य मुक्तः ।</l>
<l>अनुकम्पानिर्दोषं	तेनापि	सा	गाढमुपगूढा ॥)</l>
</lg>
<p>अन्योन्यचूलिका, अन्योन्यभ्रान्तिः, अन्योन्यैकता <b>चान्योन्यमेव</b> । तत्रात्र—</p>
<p><b>अन्योन्यचूलिका</b> यथा—(सक. ३.७५)</p>
<b><lg>
<l>शशिना च निशा निशया च शशी
शशिना निशया च यथा गगनम् ।</l>
<l>भवता च सभा सभया च भवान्
भवता सभया च विभाति जगत् ॥ २५६ ॥</l>
</lg></b>
<p><b>अन्योन्यभ्रान्ति</b>र्यथा—</p>
<b><lg>
<l>जम्बूनां	कुसुमोदरे	नवमधुन्यारब्धपानोत्सवाः
कीराः पक्‍वफलाशया मधुकरीश्‍चुम्बन्ति मुञ्चन्ति च ।</l>
<l>एतेषामपि	नीलकिंशुकदलैरेभिः	समानत्विषां
पुष्पभ्रान्तिभिरापतन्ति सहसा चञ्चूषु भृङ्गाङ्गनाः ॥ २५७ ॥</l>
</lg></b>
<p><b>अन्योन्यैकता</b> यथा—(माघ. १.२२)</p>
<b><lg>
<l>प्रफुल्लतापिच्छनिभैरभीषुभिः शुभैश्च सप्‍तच्छदपांसुपाण्डुभिः ।</l>
<l>परस्परेण च्छुरितामलच्छवी तदेकवर्णाविव तौ बभूवतुः ॥ २५८ ॥</l>
</lg></b>
<p>(<b>१४. परिवृत्तिः</b>)</p>
<p><b>गुणद्रव्याणां व्यत्ययविनिमयौ परिवृत्तिः</b> । सा त्रिधा—</p>
<p>व्यत्ययवती, विनिमयवती, उभयवती च । तेषु —</p>
<pb n="577"/>
<p><b>व्यत्ययवती</b> यथा—(गास. २.६)</p>
<b><lg>
<l>जो तीअ अहरराओ रत्तिं उव्वासिओ पिअअमेण ।</l>
<l>सो च्‍चिअ दीसइ गोसे सवत्तिणअणेषु संकंतो ॥ २५९ ॥</l>
</lg></b>
<lg>
<l>(यस्तस्या अधररागो रात्रावुद्वासितः प्रियतमेन ।</l>
<l>स एव दृश्यते प्रातः सपत्‍नीनयनेषु संक्रान्तः ॥)</l>
</lg>
<p>यथा वा—(माघ. ११.६४)</p>
<b><lg>
<l>कुमुदवनमपश्रि	श्रीमदम्भोजषण्डं
त्यजति मुदमुलूकः प्रीतिमाँश्चक्रवाकः ।</l>
<l>उदयमहिमरशिर्याति	शीतांशुरस्तं
हतविधिलसितानां ही विचित्रो विपाकः ॥२६०॥</l>
</lg></b>
<p><b>विनिमयवती</b> यथा—(किराता. ७.३५)</p>
<b><lg>
<l>प्रश्‍च्योतन्मदसुरभीणि निम्‍नगायाः क्रीडन्तो गजपतयः पयांसि कृत्वा ।</l>
<l>किञ्जल्कव्यतिकरताम्रदानलेखैरुत्तेरुः सरसिजगन्धिभिः कपोलैः ॥ २६१ ॥</l>
</lg></b>
<p>यथा वा—(राच. २.७)</p>
<b><lg>
<l>तस्य च प्रवयसो जटायुषः स्वर्गिणः किमिह शोच्यतेऽधुना ।</l>
<l>येन जर्जरकलेबरव्ययात् क्रीतमिन्दुकिरणोज्ज्वलं यशः ॥ २६२ ॥</l>
</lg></b>
<p><b>उभयवती</b> यथा—(किराता. ९.६०)</p>
<b><lg>
<l>लोचनाधरकृताहृतरागा	वासिताननविशेषितगन्धा ।</l>
<l>वारुणी परगुणात्मगुणानां व्यत्ययं विनिमयं नु वितेने ॥ २६३ ॥</l>
</lg></b>
<p>यथा वा—(सक. ३.८३)</p>
<b><lg>
<l>किं चित्रं यदि देवेन भूभृतः करदीकृताः ।</l>
<l>देवोऽपि दापितः किं तैर्न पुनः पृष्ठतः करम् ॥ २६४ ॥</l>
</lg></b>
<p>(<b>१५. मीलितम्</b>)</p>
<p><b>वस्तुना वस्त्वन्तरतिरस्कारो मीलितम्</b> । यथा— (सक. ३.१२६)</p>
<b><lg>
<l>एंतो वि ण सच्‍चविओ गोसे पसरंतपल्लवारुणच्छाओ ।</l>
<l>मज्जणतंबेसु मओ तह मअतंबेसु लोअणेसु अमरिसो ॥ २६५ ॥</l>
</lg></b>
<lg>
<l>(आगच्छन्नपि न दृष्टः प्रातः प्रसरत्पल्लवारुणच्छायः ।</l>
<l>मज्जनताम्रयोर्मदस्तथा	मदताम्रयोर्लोचनयोरमर्षः ॥)</l>
</lg>
<pb n="578"/>
<p>यथा वा— (गास. ४.२३)</p>
<b><lg>
<l>पिअदंसणेण सुहरस—मुउलिअ जइ से ण होंति णअणाइं ।</l>
<l>ता केण कण्णरइअं लक्खिज्जइ कुवलअं तिस्सा ॥ २६६ ॥</l>
</lg></b>
<lg>
<l>(प्रियदर्शनेन सुखरसमुकुलिते यद्यस्या न भवेतां नयने ।</l>
<l>तत् केन कर्णरचितं लक्ष्येत कुवलयं तस्याः ॥)</l>
</lg>
<p>पिहितम्, अपिहितं, तद्ग‍ुणोऽतद्ग‍ुण इतीमान्यपि मीलितान्येव । तेषु —
<b>पिहितं</b> यथा—</p>
<b><lg>
<l>पअडिअसणेहसब्भावविब्भमं तीअ जह तुमं दिट्ठो ।</l>
<l>संवरणवावडाए अण्णो वि जणो तह च्‍चेअ ॥ २६७ ॥</l>
</lg></b>
<lg>
<l>(प्रकटितस्‍नेहसद्भावविभ्रमं तया यथा त्वं दृष्टः ।</l>
<l>संवरणव्यापृतया अन्योऽपि जनस्तथा चैव ॥)</l></lg> (गास.२.९९)
<p><b>अपिहितं</b> यथा—(गास. ७२० वे.)</p>
<b><lg>
<l>दिठ्ठा इ जंण दिठ्ठो आलविआए वि जंण आलविओ ।</l>
<l>उवआरो जं ण कओ तं चिअ कलिअं छइल्लेहिं ॥ २६८ ॥</l>
</lg></b>
<lg>
<l>(दृष्टयापि यन्न दृष्ट आलपितयापि यन्नालपितः ।</l>
<l>उपचारो यन्न कृतस्तदेव च कलितं छेकैः ॥)</l>
</lg>
<p><b>तद्‍गुणो</b> यथा—(सक. ३.१३०)</p>
<b><lg>
<l>गोरंगउ तरुणीअणु जोण्हइ अहिसरइ
सिअणेवच्छपडिच्छिउ	वल्लहवद्धरइ ।</l>
<l>तच्छाअहिं	पुणु	चलिअउ
सामलगत्तु	तहिं	मअणु	मंतिअहिं ॥ २६९ ॥</l>
</lg></b>
<lg>
<l>(गौराङ्गस्तरुणीजनो ज्योत्स्‍नायामभिसरति
सितनेपंथ्यपरिच्छन्नो	वल्लभबद्धरतिः ।</l>
<l>तच्छायासु	पुनश्चलितः
श्यामलगात्रस्तत्र मदनो मन्त्र्यभूत् ॥)</l>
</lg>
<p><b>अतद्‍गुणो</b> यथा—(सक. ३.१३१)</p>
<b><lg>
<l>कर्कन्धूफलमुच्‍चिनोति शबरी मुक्ताफलाकाङ्क्षया
क्रुद्धोलूककदम्बकस्य पुरतः काकोऽपि हंसायते ।</l>
<pb n="579"/>
<l>कीर्त्या ते धवलीकृते त्रिभुवने क्ष्मापाल ! लक्ष्मीः पुरः
कृष्णं वीक्ष्य बलोऽयमित्युपहितव्रीडं शनैर्जल्पति ॥ २७० ॥</l>
</lg></b>
<p>(<b>१६. वितर्कः</b>)</p>
<p><b>सन्देहनिर्णयान्तरालवर्त्यूहो वितर्कः ।</b></p>
<p>स द्विधा— निर्णयान्तोऽनिर्णयान्तश्च । तयोः —</p>
<p>निर्णयान्तस्त्रिधा तत्त्वानुपाती, अत्तत्त्वानुपाती, उभयात्मकश्च ।</p>
<p>अनिर्णयान्तोऽपि त्रिधा मिथ्यारूपः, अमिथ्यारूपः उभयात्मकश्च । तेषु —</p>
<p><b>निर्णयान्तस्तत्त्वानुपाती</b> यथा—(उराच. २.२९)</p>
<b><lg>
<l>मैनाकः किमयं रुणद्धि गगने मन्मार्गमव्याहतं
शक्तिस्तस्य कुतस्स वज्रपतनाद् भीतो महेन्द्रादपि ।</l>
<l>तार्क्ष्यः सोऽपि समं निजेन विभुना जानाति मां रावणं
आ ज्ञातं स जटायुरेव जरसा क्लिष्टो वधं वाञ्छति ॥ २७१ ॥</l>
</lg></b>
<p><b>अतत्त्वानुपाती</b> यथा—(विक्र.१.८)</p>
<b><lg>
<l>अस्याः सर्गविधौ प्रजापतिरभूच्‍चन्द्रो नु कान्तप्रभः
शृङ्गारैकरसः स्वयं नु मदनो मासो नु पुष्पाकरः ।</l>
<l>वेदाभ्यासजडः कथं नु विषयव्यावृत्तकौतूहलो
निर्मातुं प्रभवेन्मनोहरमिदं रूपं पुराणो मुनिः ॥ २७२ ॥</l>
</lg></b>
<p><b>उभयात्मको</b> यथा—(शाकु.२.९)</p>
<b><lg>
<l>चित्रे निवेश्य परिकल्पितसत्त्वयोगा
रूपोच्‍चयेन रचिता मनसा कृता नु ।</l>
<l>स्त्रीरत्‍नसृष्टिरपरा प्रतिभाति सा मे
धातुर्विभुत्वमनुचिन्त्य वपुश्च तस्याः ॥ २७३ ॥</l>
</lg></b>
<p><b>अनिर्णयान्तमिथ्यारूपो</b> यथा—(मेघ. १४)</p>
<b><lg>
<l>अद्रेः शङ्गं हरति पवनः किंस्विदित्युन्मुखीभि—
र्दृष्टोच्छ्रायश्चकितचकितं	मुग्धसिद्धाङ्गनाभिः ।</l>
<l>स्थानादस्मात्सरसनिचुलादुत्पतोदङ्मुखः	खं
दिङ्नागानां पथि परिहरन् स्थूलहस्तावलेपान् ॥ २७४ ॥</l>
</lg></b>
<pb n="580"/>
<p><b>अमिथ्यारूपो</b> यथा— (किराता. १८.९)</p>
<b><lg>
<l>अयमसौ भगवानुत पाण्डवः स्थितमवाङ्मुनिना शशिमौलिना ।</l>
<l>समधिरूढमजेन नु जिष्णुना स्विदिति वेगवशान्मुमुहे गणैः ॥ २७५ ॥</l>
</lg></b>
<p><b>उभयात्मको</b> यथा—(किराता. १६.१८)</p>
<b><lg>
<l>माया स्विदेषा मतिविभ्रमो वा ध्वस्तं नु मे वीर्यमुताहमन्यः ।</l>
<l>गाण्डीवमुक्ता हि यथा पुरा मे पराक्रमन्ते न शराः किराते ॥ २७६ ॥</l>
</lg></b>
<p>(<b>१७. स्मरणम्</b>)</p>
<p><b>सादृशादृष्टचिन्तादेरनुभूतपदार्थज्ञानोत्पत्तिः स्मरणम् ।</b> तत् —
<b>सदृशाद्यथा</b>—(राच. १.१९)</p>
<b><lg>
<l>अदृश्यन्त पुरस्तेन खेलत्खञ्जनपङ्क्तयः ।</l>
<l>अस्मर्यन्त विनिःश्वस्य प्रियानयनविभ्रमाः ॥ २७७ ॥</l>
</lg></b>
<p><b>अदृष्टाद्‍</b> यथा—(शाकु. ६.८)</p>
<b><lg>
<l>मुनिसुताप्रणयस्मृतिरोधिना मम च मुक्तमिदं तमसा मनः ।</l>
<l>मनसिजेन सखे ! प्रहरिष्यता धनुषि चूतशरश्च निवेशितः ॥ २७८ ॥</l>
</lg></b>
<p><b>चिन्ताया</b> यथा—(उराच. २.२७)</p>
<b><lg>
<l>पुरा यत्र स्त्रोतः पुलिनमधुना तत्र सरितां
विपर्यासं यातो घनविरलभावः क्षितिरुहाम् ।</l>
<l>बहोर्दृष्टं कालादपरमिव मन्ये वनमिदं
निवेशः शैलानां तदिदमिति बुद्धिं द्रढयति ॥ २७९ ॥</l>
</lg></b>
<p>आदिग्रहणा<b>त्परप्रयत्‍नतो</b> यथा—(शाकु. ६.२१)</p>
<b><lg>
<l>दर्शनपथमायाता साक्षादिव तन्मयेन हृदयेन ।</l>
<l>स्मृतिकारिणा त्वया मे पुनरपि चित्रीकृता कान्ता ॥ २८० ॥</l>
</lg></b>
<p>स्वप्‍नस्मृतिः, प्रत्यभिज्ञानं च स्मरणमेव । तयोः —</p>
<p><b>स्वप्‍नस्मृति</b>र्यथा—(विसा. १.१५)</p>
<b><lg>
<l>जाने स्वप्‍नविधौ ममाद्य चुलुकोत्सेक्यं पुरस्तादभूत्
प्रत्यूषे परिवेषमण्डलमिव ज्योत्स्‍नासपत्‍नं महः ।</l>
<l>तस्यान्तर्नखनिस्तुषीकृतशरच्‍चन्द्रप्रभैरङ्गकै—
र्दृष्टा काप्यबला बलात् कृतवती सा मन्मथं मन्मथम् ॥ २८१ ॥</l>
</lg></b>
<pb n="581"/>
<p><b>प्रत्यभिज्ञानं</b> यथा—(उराच. ३.४०)</p>
<b><lg>
<l>गृहीतो यः पूर्वं परिणयविधौ कङ्कणधरः
सुधासूतेः	पादैरमृतशिशिरैर्यः परिचितः ।</l>
<l>स	एवायं	तस्यास्तदितारकरौपम्यसुभगो
मया लब्धः पाणिर्ललितलवलीकन्दलनिभः ॥ २८२ ॥</l>
</lg></b>
<p>(<b>१८. भ्रान्तिः</b>)</p>
<p><b>विपर्ययज्ञानं भ्रान्तिः ।</b> सा द्विधा— अतत्त्वे तत्त्वरूपा, तत्त्वे अतत्त्वरूपा च ।
अतत्त्वे तत्त्वरूपा त्रिधा— अबाधिता, बाधिता कारणबाधिता च । तासु—</p>
<p><b>अबाधिता</b> यथा—(सक. ३.१०८)</p>
<b><lg>
<l>मोहविरमे सरोसं थोरत्थणमंडले सुरवहूणं ।</l>
<l>जेण करिकुंभसंभावणाइ दिठ्ठी परिट्ठविआ ॥ २८३ ॥</l>
</lg></b>
<lg>
<l>(मोहविरमे सरोषं स्थूलस्तनमण्डले सुरवधूनाम् ।</l>
<l>येन करिकुम्भसम्भावनया दृष्टिः परिस्थापिता ॥)</l>
</lg>
<p><b>बाधिता</b> यथा—(गास.३.६३)</p>
<b><lg>
<l>हसिअं सहत्थतालं सुक्खवडं उवगएहि पहिएहि ।</l>
<l>पत्थप्फलसारिच्छे	उड्डीणे	पूसवंदस्सिं/म्मि ॥ २८४ ॥</l>
</lg></b>
<lg>
<l>(हसितं सहस्ततालं शुष्कवटमुपगतैः पथिकैः ।</l>
<l>पत्रफलसदृक्षे उड्डीने शुकवृन्देऽस्मिन्/वृन्दे ॥)</l>
</lg>
<p><b>कारणबाधिता</b> यथा—(सक. ३.११०)</p>
<b><lg>
<l>कनककलशस्वच्छे	राधापयोधरमण्डले
नवजलधरश्यामामात्मद्युतिं	प्रतिबिम्बिताम् ।</l>
<l>असितसिचयप्रान्तभ्रान्त्या	मुहुर्मुहुरुत्क्षिपञ्
जयति जनितव्रीडाहासः प्रियाहसितो हरिः ॥ २८५ ॥</l>
</lg></b>
<p>तत्त्वे अतत्त्वरूपापि त्रिधा— हानहेतुः, उपादानहेतुः, उपेक्षाहेतुश्च । तासु—
<b>हानहेतु</b>र्यथा—(सक. ३.१११)</p>
<b><lg>
<l>सो मुद्धमओ मअतण्हिआहिं तह दूमि तुह आसाहिं/दूमिओ हआसाहिं ।</l>
<l>जह	संभावमईण	वि	णईण	परंमुहो	जाओ ॥ २८६ ॥</l>
</lg></b>
<lg>
<l>(स मुग्धमृगो मृगतृष्णिकाभिस्तथा दूनस्त्वदाशाभिः ।</l>
<l>यथा सद्भावमयीष्वपि नदीषु पराङ्मुखो जातः ॥)</l>
</lg>
﻿<pb n="582"/>
<p><b>उपादानहेतु</b>र्यथा—(विक्रमो. ४.३९)</p>
<b><lg>
<l>समर्थये यत् प्रथमं प्रियां प्रति क्षणेन तन्मे परिवर्ततेऽन्यथा ।</l>
<l>अतो विनिद्रे सहसा विलोचने करोमि न स्पर्शविभाविताप्रियः ॥ २८७ ॥</l>
</lg></b>
<p><b>उपेक्षाहेतु</b>र्यथा—(माघ. ३.५१)</p>
<b><lg>
<l>चिक्रंसया कृत्रिमपत्रिपङ्क्तेः कपोतपालीषु निकेतनानाम् ।</l>
<l>मार्जारमप्यायतनिश्चलाङ्गं यस्यां जनः कृत्रिममेव मेने ॥ २८८ ॥</l>
</lg></b>
<p>भ्रान्तिमान्, भ्रान्तिमाला, उपमाभ्रान्तिः, भ्रान्त्यतिशयश्च भ्रान्तिरेव । तेषु —
<b>भ्रान्तिमान्</b> यथा—</p>
<b><lg>
<l>कपाले मार्जारः पय इति कराँल्लेढि शशिन—
स्तरुच्छिद्रप्रोतान् बिसमिति करी संकलयति ।</l>
<l>रतान्ते तल्पस्थान् हरति वनिताप्यंशुकमिति
प्रभामत्तश्चन्द्रो	जगदिदमहो	विभ्रमयति ॥ २८९ ॥</l>
</lg></b>
<p><b>भ्रान्तिमाला</b> यथा—(सक. ३.११५)</p>
<b><lg>
<l>नीलेन्दीवरशङ्क्या	नयनयोर्बन्धूकबुद्ध‍याधरे
पाणौ पद्मधिया मधूककुसुमभ्रान्त्या तथा गण्डयोः ।</l>
<l>लीयन्ते	कबरीषु	बान्धवकुलव्यामोहजातस्पृहा
दुर्वारा मधुपाः कियन्ति भवती स्थानानि रक्षिष्यति ॥ २९० ॥</l>
</lg></b>
<p><b>उपमाभ्रान्ति</b>र्यथा—(विक्रमो. ४.७)</p>
<b><lg>
<l>हृतोष्ठरागैर्नयनोदबिन्दुभिर्निमग्‍ननाभेर्निपतद्भिरङ्कितम्	।</l>
<l>च्युतं रुषा भिन्नगतेरसंशयं शुकोदरश्याममिदं स्तनांशुकम् ॥ २९१ ॥</l>
</lg></b>
<p><b>भ्रान्त्यतिशयो</b> यथा—(सक. ३.११७)</p>
<b><lg>
<l>दिश्याद् धूर्जटिजूटकोटिसरिति ज्योत्स्‍नालवोद्‍भासिनी
शाशाङ्की कलिका जलभ्रमिवशाद् द्राग्दृष्टनष्टा मुदम् ।</l>
<l>यां चञ्चच्छफरीभ्रमेण मुकुलीकुर्वन् फणालीं मुहु—
र्मुह्यँल्लक्ष्यमहिर्जिघृक्षतितमामाकुञ्चनप्राञ्चनैः	॥ २९२ ॥</l>
</lg></b>
<p>अनध्यवसायोऽपि <b>भ्रान्तिरेव</b> । यथा—(सक. ३.११९)</p>
<b><lg>
<l>उभौ रम्भास्तम्भावुपरि विपरीतौ कमलयो—
स्तदूर्घ्वं रत्‍नाश्मस्थलमथ दुरूहं किमपि तत् ।</l>
﻿<pb n="583"/>
<l>ततः कुम्भौ पश्चाद् बिसकिसलये कन्दलमये
तदन्विन्दाविन्दीवरमधुकराः	किं	पुनरिदम् ॥ २९३ ॥</l>
</lg></b>
<p>यथा वा—(सक. ३.११८)</p>
<b><lg>
<l>विरहिणिजणह दअंतेण णावइ तक्खणि
छाइज्जइ अलिणिवहेहिं चेत्तेण चूअवणी ।</l>
<l>तह तासु वि मअरंदेहिं संदाणिअइ
जह ण क्लंबु ण अंबु ण जंबू जाणिअइ ॥ २९४ ॥</l>
</lg></b>
<lg>
<l>(विरहिणीजनस्य दयमानेन प्रतिभाति ननु तत्क्षणे
छाद्यतेऽलिनिवहैश्चैत्रेण	चूतवनी ।</l>
<l>तथा तास्वपि मकरन्दैः सन्दान्यते
यथा न कदम्बो नाम्रो न जम्बूर्ज्ञायते ॥)</l>
</lg>
<p>(<b>१९. उपमानम्</b>)</p>
<p><b>सदृशात् सदृशप्रतिपत्तिरुपमानम्</b> । यथा—</p>
<b><lg>
<l>तां रोहिणीं विजानीहि ज्योतिषामत्र मण्डले ।</l>
<l>समूहस्तारकाणां	यः	शकटाकारमाश्रितः ॥ २९५ ॥</l>
</lg></b>
<p>यथा वा—(मवीच.१.४५)</p>
<b><lg>
<l>सर्वप्राणप्रवणमघवन्मुक्तमाहत्य	वक्ष—
स्तत्संघट्टाद्	विघटितबुहत्खण्डमुच्‍चण्डरोचिः ।</l>
<l>एवं वेगात् कुलिशमकरोद् व्योम विद्युत्सहस्रै—
र्भर्तुर्वज्रज्वलनकपिशास्ते	च	रोषाट्टहासाः ॥ २९६ ॥</l>
</lg></b>
<p>अभिनयोऽ<b>प्युपमानमेव</b> । यथा—(गास. ३.५७)</p>
<b><lg>
<l>वइविवरणिग्गअदलो एरंडो साहइ व्व तरुणाणं ।</l>
<l>एत्थ घरे हलिअबहू एद्दहमेत्तत्थणी वसइ ॥ २९७ ॥</l>
</lg></b>
<lg>
<l>(वृतिविवरनिर्गतदल एरण्डः साधयतीव तरुणानाम् ।</l>
<l>अत्र गृहे हलिकवधूरेतावन्मात्रस्तनी	वसति ॥)</l>
</lg>
<p>एतेन प्रतिबिम्बमुद्रालेख्यादयो व्याख्याताः । तेषु —</p>
<p><b>प्रतिबिम्बो</b> यथा—(कुसं. ८.११)</p>
<b><lg>
<l>दर्पणे च परिभोगदर्शिनी पृष्ठतः प्रणयिनो निषेदुषः ।</l>
<l>वीक्ष्य बिम्बमनुबिम्बमात्मनः कानि कान्यपि चकार लज्जया ॥ २९८ ॥</l>
</lg></b>
﻿<pb n="584"/>
<p><b>मुद्रा</b> यथा—(किराता. १०.७)</p>
<b><lg>
<l>सचकितमिव विस्मयाकुलाभिः शुचिसिकतास्वतिमानुषाणि ताभिः ।</l>
<l>क्षितिषु	ददृशिरे	जिष्णोरुपहितकेतुरथाङ्गलाञ्छनानि ॥ २९९ ॥</l>
</lg></b>
<p><b>आलेख्यं</b> यथा—</p>
<b><lg>
<l>तवालेख्ये		कौतूहलतरलतन्वीविरचिते
विधायैका चक्रं रचयति सुपर्णासुतमपि ।</l>
<l>अथ	स्विद्यत्पाणिस्त्वरितमपमृज्यैतदपरा
करे पौष्पं चापं मकरमुपरिष्टाच्‍च लिखति ॥ ३०० ॥</l>
</lg></b>
<p><b>अथास्योपमाभेदः । को भेदः ?</b></p>
<p>उच्यते—'पदार्थयोर्गुणलेशेन सादृश्यप्रतिपत्तिरुपमा' । यदाह— (काव्याद. २.१४)</p>
<b><lg>
<l>यथाकथंचित् सादृश्यं यत्रोद्भ‍ूतं प्रतीयते ।</l>
<l>उपमां नाम तामाहुर्यथेन्दुरिव ते मुखम् ॥ ३०१ ॥</l>
</lg></b>
<b><lg>
<l>उपमैव तिरोभूतभेदा रूपकमिष्यते ।</l>
<l>यथा बाहुलता पाणिपद्मं चरणपल्लवम् ॥ ३०२ ॥</l></lg></b> (काव्याद. २.६६)
<b><lg>
<l>यदप्रसिद्धौ	सादृश्यमुक्तिभङ्गेन	केनचित् ।</l>
<l>तत्सादृश्यं प्रकाराणामस्य संख्या न विद्यते ॥ ३०३ ॥</l>
</lg></b>
<p>तद्यथा—(सक. ४.७१)</p>
<b><lg>
<l>दातारो यदि कल्पशाखिभिरलं यद्यर्थिनः किं तृणैः
सन्तश्चेदमृतं वृथा यदि खलास्तत्कालकूटेन किम् ।</l>
<l>किं कर्पूरशलाकया यदि दृशोः पन्थानमेति प्रिया
संसारेऽपि सतीन्द्रजालमपरं यद्यस्ति तेनापि किम् ॥ ३०४ ॥</l>
</lg></b>
<p>यथा वा—(रघु. २.६)</p>
<b><lg>
<l>स्थितः स्थितामुच्‍चलितः प्रयातां निषेदुषीमासनबन्धधीरः ।</l>
<l>जलाभिलाषी जलमाददानां छायेव तां भूपतिरन्वगच्छत् ॥ ३०५ ॥</l>
</lg></b>
<p>एवमन्येऽप्यन्योक्त्यादयो वक्तव्याः । ते चोभयालङ्कारे विशेषेणाग्रतो वक्ष्यन्ते । तेषूभयोः
सादृश्यमिवादयः प्रतिपादयन्ति । इह तु सदृशेन सदृशः प्रतीयत इत्यस्ति भेदः ।</p>
﻿<pb n="585"/>
<p>(<b>२०. अनुमानम्</b>)</p>
<p>लिङ्गदर्शनाद् लिङ्गिज्ञानम् <b>अनुमानम्</b> । यथा—(रुद्रटा. ७.५७)</p>
<b><lg>
<l>सावज्ञमागमिष्यन् नूनं पतितोऽसि पादयोस्तस्याः ।</l>
<l>कथमन्यथा ललाटे यावकरसतिलकपङ्क्तिरियम् ॥ ३०६ ॥</l>
</lg></b>
<p>यथा वा—(रुद्रटा. ७.६०)</p>
<b><lg>
<l>अविरलविलोलजलदः कुटजार्जुननीपसुरभिवनवातः ।</l>
<l>अयमायातः कालो हन्त मृताः पथिकगेहिन्यः ॥ ३०७ ॥</l>
</lg></b>
<p><b>कोऽस्य ज्ञापकाद् भेद इति चेदुच्यते</b>—'जानन्तं प्रयुङ्क्त इति ज्ञापकः;
अनु पश्चान्मीयते अनेनेत्यनुमानम् । नन्विदमपि ज्ञापयति,
सत्यम् । किंत्विदमजिज्ञासुमपि ज्ञापयति, स तु जिज्ञासुमेव । यथा—(गसा.६.४२)</p>
<b><lg>
<l>दीसइ ण चूअमउलं अत्ता ण अ वाइ मलअगंधवहो ।</l>
<l>एत्तं वसंतमासं सहि जं उक्‍कठिअं चेअं ॥ ३०८ ॥</l>
</lg></b>
<lg>
<l>(दृश्यते न चूतमुकुलमद्य न च वाति मलयगन्धवहः ।</l>
<l>एति वसन्तमासः सखि ! यदुत्कण्ठितं चेतः ॥)</l>
</lg>
<p>अथवा प्रमितिरूपं <b>फलमनुमानम्</b> । यथा—</p>
<b><lg>
<l>अइ सहि वक्कुलजाविरि, छुहिहिसि गोत्तस्स मत्थए छारं ।</l>
<l>अच्‍चंत—दत्त—दिट्‍ठेण सामि वलिस्ण हसिएण ॥ ३०८a ॥</l>
</lg></b>
<lg>
<l>(अयि सखि वक्रोल्लपनशीले क्षप्स्यरिन गोत्रस्य मस्तके क्षारम् ।</l>
<l>अत्यन्तदत्तदृष्टेन	सामि=अर्ध—वलितेन	हसितेन ॥)</l></lg>(द्र.जो.४०७)
<b><lg>
<l>अंबाण मंजरी णिगअ त्तिअ कस्स णु कहेमि पोद्दाए ।</l>
<l>चित्तपरिअत्तणेण	पुढमं	अंहेहि	विण्णाअं ॥३०९॥</l>
</lg></b>
<lg>
<l>(आम्राणां मञ्जरी निर्गता इति कस्य नु कथयामि पुत्र्याः ।</l>
<l>चित्तपरिवर्त्तनेन	प्रथममस्माभिर्विज्ञातम् ॥)</l></lg>(द्र.रा.पृ.६२१)
<p>प्रमाणरूपो हेतु<b>र्ज्ञापकः</b> । यथा—(काव्याद. २.२४५)</p>
<b><lg>
<l>अवध्यैरिन्दुपादानामसाध्यैश्चन्दनाम्भसाम्	।</l>
<l>देहोष्मभिः सुबोधं ते सखि ! कामातुरं मनः ॥ ३१० ॥</l>
</lg></b>
﻿<pb n="586"/>
<p>यदि वा उपात्तव्यापारो<b>ऽनुमानहेतुः</b> यथा—(सक. २.२८)</p>
<b><lg>
<l>एतानि निस्सहतनोरसमञ्जसानि शून्यं मनः पिशुनयन्ति पदानि तस्याः ।</l>
<l>एते च मार्गतरवः कथयन्ति तापमालम्बितोज्झितपरिग्लपितैः प्रवालैः ॥</l>
</lg></b>
<p>अनुपात्तव्यापारो <b>ज्ञापकः</b> । स त्रिधा—त्रिकालार्थविषयभेदात् । तेषु
<b>भूतार्थविषयो</b> यथा—(काव्याद्. २.१२)</p>
<b><lg>
<l>कण्ठेकालः करस्थेन कपालेनेन्दुशेखरः ।</l>
<l>जटाभिः स्‍निग्धताम्राभिराविरासीद् वृषध्वजः ॥ ३१२ ॥</l>
</lg></b>
<p>यथा वा—(माघ. १.७०)</p>
<b><lg>
<l>स बाल आसीद् वपुषा चतुर्भुजो मुखेन पूर्णेन्दुनिभस्त्रिलोचनः ।</l>
<l>युवा कराक्रान्तमहीभृदुच्‍चकैरसंशयं सम्प्रति तेजसा रविः ॥ ३१३ ॥</l>
</lg></b>
<p><b>वर्तमानार्थविषयो</b> यथा—(विसा. १.२३)</p>
<b><lg>
<l>पर्वग्रन्थिषु वीरुधां सुमनसो मध्येऽङ्कुरं पल्लवा
वाञ्छामात्रपरिग्रहः	पिकवधूकण्ठो/?/दरे पञ्चमः ।</l>
<l>किं च त्रीणि जगन्ति जिष्णुदिवसैर्द्वित्रैर्मनोजन्मनो
देवस्यापि चिरोज्झितं यदि भवेदभ्यासवश्यं धनुः ॥ ३१४ ॥</l>
</lg></b>
<p>यथा वा—(सक. १.९०)</p>
<b><lg>
<l>मौलौ धारय पुण्डरीकममितं तन्वात्मनो विक्रमं
चक्राङ्क वह पादयुग्ममवनीं दोष्णा समभ्युद्धर ।</l>
<l>लक्ष्मीं भ्रूनिकटे निवेशय भव ज्यायान् दिवौकस्पते—
र्विश्वान्तःकरणैकचोर ! तदपि ज्ञातं हरिः खल्वसि ॥ ३१५ ॥</l>
</lg></b>
<p><b>भविष्यदर्थविषयो</b> यथा—(मभा. २.३.१३)</p>
<b><lg>
<l>वाताय	कपिला	विद्युदातपायातिलोहिनी ।</l>
<l>पीता वर्षाय विज्ञेया दुर्भिक्षाय सिता भवेत् ॥ ३१६ ॥</l>
</lg></b>
<p>यथा वा—(विसा. १.३)</p>
<b><lg>
<l>गोनासाय नियोजितागदरजाः सर्पाय बद्धौषधिः
कण्ठस्थाय विषाय वीर्यमहते पाणौ मणीन् बिभ्रती ।</l>
<l>भर्तुर्भूतगणाय	गोत्रजरतीनिर्दिष्टमन्त्राक्षरा
रक्षत्वद्रिसुता विवाहसमये प्रीता च भीता च वः ॥ ३१७ ॥</l>
</lg></b>
﻿<pb n="587"/>
<p>(<b>२१.अर्थापत्तिः</b>)</p>
<p><b>प्रत्यक्षाद्यधिगतोऽर्थस्तथानुपपद्यमानोऽर्थान्तरं गमयतीत्यर्थापत्तिः</b> । यथा—</p>
<b><lg>
<l>निर्णेतुं शक्यमस्तीति मध्यं तव नितम्बिनि ।</l>
<l>अन्यथानुपपत्त्यैव	पयोधरभरस्थितेः ॥ ३१८ ॥</l></lg></b> (काव्याद.२.२१८)
<p>यथा वा—(सक. ३.१७१)</p>
<b><lg>
<l>एतदालोक्य लोलाक्षि रूपमप्रतिमं तव ।</l>
<l>कल्पयामः	कलातत्त्वगुरुतामादिवेधसः ॥ ३१९ ॥</l>
</lg></b>
<p>(<b>२२. अभावः</b>)</p>
<p><b>पदार्थानामविद्यमानता अभावः</b>, यथा—(सेब. ४.२०)</p>
<b><lg>
<l>सग्गं अपारिजाअं कोत्थुहलच्छिरहिअं महुमहस्स उरं ।</l>
<l>सुमरामि महणपुरओ अमुद्धअंदं च हरजडापब्भारं ॥ ३२० ॥</l>
</lg></b>
<lg>
<l>(स्वर्गमपारिजातं कौस्तुभलक्ष्मीरहितं मधुमथनस्योरः ।</l>
<l>स्मरामि मथनपुरतोऽमुग्धचन्द्रं च हरजटाप्राग्भारम् ॥)</l>
</lg>
<p>यथा वा—(रघु. ८.६५)</p>
<b><lg>
<l>धृतिरस्तमिता रतिश्‍च्युता गलितं गेयमृतुर्निरुत्सवः ।</l>
<l>गतमाभरणप्रयोजनं परिशून्यं शयनीयमद्य मे ॥ ३२१ ॥</l>
</lg></b>
<p>(<b>२३. आगमः</b>)</p>
<p>आप्‍तवचन<b>मागमः</b> । यथा—</p>
<b><lg>
<l>न कञ्चिदवमन्येत सर्वस्य शृणुयान्मतम् ।</l>
<l>बालस्याप्यर्थवद् वाक्यमुपयुञ्जीत पण्डितः ॥ ३२२ ॥</l>
</lg></b>
<p>यथा वा—(कुसं. ५.८३)</p>
<b><lg>
<l>निवार्यतामालि ! किमप्यसौ वटुः पुनर्विवक्षुः स्फुरितोत्तराधरः ।</l>
<l>न केवलं यो महतां विभाषते शृणोति तस्मादपि यः स पापभाक् ॥ ३२३ ॥</l>
</lg></b>
<p>(<b>२४. प्रत्यक्षम्</b>)</p>
<p><b>ऐन्द्रियं मानसं वा ज्ञानं प्रत्यक्षम्</b> । यथा—(माघ. १०.३)</p>
<b><lg>
<l>क्रान्तकान्तवदनप्रतिबिम्बे	भग्‍नबालसहकारसुगन्धौ ।</l>
<l>स्वादुनि प्रणदितालिनि शीते निर्ववार मधुनीन्द्रियवर्गः ॥ ३२४ ॥</l>
</lg></b>
﻿<pb n="588"/>
<p>यथा वा—(मामा. १.४३)</p>
<b><lg>
<l>पश्यामि तामित इतश्च पुरश्च पश्चादन्तर्बहिः परित एव च वर्तमानाम् ।</l>
<l>उद्‍बुद्धमुग्धकनकाब्जनिभं वहन्तीमासङ्गितिर्यगपवर्तितदृष्टि वक्त्रम् ॥ ३२५ ॥</l>
</lg></b>
<b><lg>
<l>इमाश्चतुर्विंशतिरर्थसंश्रयाः पृथग्विभक्ताः कविभिः स्वलङ्क्रियाः ।</l>
<l>श्रुतीतिहासप्रभवान्	विशेषतो	महाप्रबन्धानुपकर्तुमीशते ॥ ३२६ ॥</l>
</lg></b>
<b><lg>
<l>अनेकधाऽयं कविभिश्चिरन्तनैः प्रपञ्चितो भामह—वामनादिभिः ।</l>
<l>यतोऽत्र जात्यादिरलंक्रियागणोऽभिधेयतस्तेन कृतो न विस्तरः ॥ ३२७ ॥</l>
</lg></b>
<b><lg>
<l>अथोभयालंकृतयो मनोहराः प्रपञ्चिता यद्यपि पूर्वसूरिभिः ।</l>
<l>तथापि तेभ्यः सविशेषमुच्यते स्वरूपमासामिह तन्निशम्यताम् ॥ ३२८ ॥</l>
</lg></b>
<p>(<b>३. उभयालङ्काराः —२४</b>)</p>
<p><b>शब्दविशेषद्वारकोऽर्थविशेषो येषु प्रतीयते ते उभयालङ्काराः ।</b></p>
<p>तेऽपि चतुर्विंशतिरेव । तद्यथा—</p>
<p><b>उपमा, रूपकं, साम्यं, संशयः, समाधिः, समासोक्तिः,
सहोक्तिः, समुच्‍चयः, तुल्ययोगिता, लेशः, अपह्नुतिः, अप्रस्तुतप्रशंसा,
उत्प्रेक्षा, अर्थान्तरन्यासः, दीपकं, परिकरः, क्रमः, पर्यायः, अतिशयः,
आक्षेपः, विशेषः, श्लेषः, भाविकः, संसृष्टिरिति</b> । तत्र —</p>
<p>(<b>१. उपमा</b>)</p>
<p>प्रसिद्ध‍यनुरोधेनार्थयोर्मिथः प्रतीयमानाभिधीयमानभूयोवयवसामान्ययोग <b>उपमा</b> ।</p>
<p>सा त्रिधा— पदोपमा, वाक्योपमा प्रपञ्चोपमा च । तासु</p>
<p><b>पदोपमा</b> द्विधा— समासोपमा, प्रत्ययोपमा च । तयोः</p>
<p><b>समासोपमा</b> चतुर्धा— अन्तर्भूतेवार्था, अन्तर्भूतसामान्या, अन्तर्भूतोभयार्था
सर्वसमासा चेति । तासु—</p>
<p><b>प्रथमा</b> यथा—(रुद्रटा. ८.१८)</p>
<b><lg>
<l>मुखमिन्दुसुन्दरं ते बिसकिसलयकोमले भुजालतिके ।</l>
<l>जघनस्थली च सुन्दरि तव शैलशिलाविशालेयम् ॥ ३२९ ॥</l>
</lg></b>
﻿<pb n="589"/>
<p><b>द्वितीया</b> यथा—(गास. ३.१३)</p>
<b><lg>
<l>चन्दसरिसं मुहं से अमअसरिच्छो अ मुहरसो तिस्सा ।</l>
<l>सकअग्गहरहसुज्जलचुंबनअं कस्स सरिसं से ॥ ३३० ॥</l>
</lg></b>
<lg>
<l>(चन्द्रसदृशं मुखं तस्या अमृतसदृक्षश्च मुखरसस्तस्याः ।</l>
<l>सकचग्रहरभसोज्ज्वलचुम्बनकं कस्य सदृशं तस्याः ॥)</l>
</lg>
<p><b>तृतीया</b> यथा—(सक. ४.३)</p>
<b><lg>
<l>कमलकरा रम्भोरू कुवलअणअणा मिअंकवअणा सा ।</l>
<l>कह णु णवचंपअंत्री मुणालबाहू पिआ तवइ(दहइ) ॥ ३३१ ॥</l>
</lg></b>
<lg>
<l>(कमलकरा रम्भोरूः कुवलयनयना मृगाङ्कवदना सा ।</l>
<l>कथं नु नवचम्पकाङ्गी मृणालबाहुः प्रिया तपति(दहति) ॥)</l>
</lg>
<p><b>चतुर्थी</b> यथा—(रुद्रट. ८.२०)</p>
<b><lg>
<l>शरदिन्दुसुन्दरमुखी कुवलयदलदीर्घलोचना सा मे ।</l>
<l>दहति	मनः	कथमनिशं	रम्भागर्भाभिरामोरूः ॥ ३३२ ॥</l>
</lg></b>
<p><b>प्रत्ययोपमापि</b> चतुर्धैव ।</p>
<p>प्रत्ययो हि कश्चिदुपमेये, कश्चिदुपमाने, कश्चित्सामान्ये, कश्चिदिवार्थे विधीयते । तत्र,
<b>उपमेये</b> यथा—(सक. ४.५)</p>
<b><lg>
<l>हंसो ध्वाङ्क्षविरावी स्यादुष्ट्रक्रोशी च कोकिलः ।</l>
<l>खरनादी मयूरोऽपि त्वं चेद् वदसि वाग्ग्मिनि ! ॥ ३३३ ॥</l>
</lg></b>
<p><b>उपमाने</b> यथा—(सक. ४.६)</p>
<b><lg>
<l>पूर्णेन्दुकल्पवदना	मृणालीदेश्यदोर्लता ।</l>
<l>चक्रदेशीयजघना सा स्वप्‍नेऽपि न दृश्यते ॥ ३३४ ॥</l>
</lg></b>
<p><b>सामान्ये</b> यथा—(सक. ४.७)</p>
<b><lg>
<l>सूर्यीयति	सुधारश्मिरनाथति	मृतायते ।</l>
<l>मृतस्य कान्ताविरहे स्वर्गोऽपि नरकीयति ॥ ३३५ ॥</l>
</lg></b>
<p><b>इवार्थे</b> यथा—(सक. ४.८)</p>
<b><lg>
<l>एक एव हि भूतात्मा भूते भूते व्यवस्थितः ।</l>
<l>एकधा बहुधा चैव दृश्यते जलचन्द्रवत् ॥ ३३६ ॥</l></lg></b> (उपनिषद्)
﻿<pb n="590"/>
<p><b>वाक्योपमा</b>पि द्विधा— पदार्थयोर्वाक्यार्थयोश्च । तत्र—</p>
<p><b>पदार्थयो</b>श्चतुर्धा— पूर्णा, लुप्‍ता, लुप्‍तपूर्णा, पूर्णलुप्‍ता चेति । तत्र—
उपमानोपमेयसामान्यधर्मद्योतकानां चतुर्णामपि प्रयोगे <b>पूर्णा</b> । यथा—(रुद्रटा. ८.६)</p>
<b><lg>
<l>कमलमिव चारु वदनं मृणालमिव कोमलं भुजायुगलम् ।</l>
<l>अलिमालेव च नीला तवैव मदिरेक्षणे कबरी ॥ ३३७ ॥</l>
</lg></b>
<p>सामान्यधर्मद्योतकलोपे <b>लुप्‍ता</b> । यथा—(काव्याद. २.३६)</p>
<b><lg>
<l>न पद्मं मुखमेवेदं न भृङ्गौ चक्षुषी इमे ।</l>
<l>न केसराणि कान्ताया इमास्ता दन्तपङ्क्तयः ॥ ३३८ ॥</l>
</lg></b>
<p>सामान्यधर्मलोपे <b>लुप्‍तपूर्णा</b> । यथा—(काव्याद. २.१६, सक. ४.११)</p>
<b><lg>
<l>राजीवमिव ते वक्त्रं नेत्रे नीलोत्पले इव ।</l>
<l>रम्भास्तम्भाविवोरू च करिकुम्भाविव स्तनौ ॥ ३३९ ॥</l>
</lg></b>
<p>द्योतकलोपे <b>पूर्णलुप्‍ता</b> । यथा—(काव्याद. २.१९३, सक. ४.१२)</p>
<b><lg>
<l>त्वन्मुखं पुण्डरीकं च फुल्ले सुरभिगन्धिनी ।</l>
<l>कोमलापाटलौ तन्वि ! पल्लवश्चाधरश्च ते ॥ ३४० ॥</l>
</lg></b>
<p><b>वाक्यार्थयोरपि</b> चतुर्धैव ।</p>
<p>एकेवादिशब्दा, अनेकेवादिशब्दा, अनिवादिशब्दा असादृश्या च । तत्र—
<b>एकेवादिशब्दा</b> यथा—(रघु. ६.६०)</p>
<b><lg>
<l>पाण्ड्योऽयमंसार्पितलम्बहारः क्लृप्‍ताङ्गरागो हरिचन्दनेन ।</l>
<l>आभाति बालातपरक्तसानुः सनिर्झरोद्गार इवाद्रिराजः ॥ ३४१ ॥</l>
</lg></b>
<p><b>अनेकेवशब्दा</b> यथा—(काव्याद. २.४५)</p>
<b><lg>
<l>नलिन्या इव तन्वङ्ग्यास्तस्याः पद्ममिवाननम् ।</l>
<l>मया	मधुव्रतेनेव	पायम्पायमरम्यत ॥ ३४२ ॥</l>
</lg></b>
<p><b>अनिवादिशब्दा</b> यथा—(काव्याद. २.४९)</p>
<b><lg>
<l>दिवो जागर्ति रक्षायै पुलोमारिर्भुवो भवान् ।</l>
<l>असुरास्तेन हन्यन्ते सावलेपा नृपास्त्वया ॥ ३४३ ॥</l>
</lg></b>
<p><b>असादृश्या</b> यथा—(माघ. १६.५२)</p>
<b><lg>
<l>प्रहितः प्रधनाय माधवानहमाकारयितुं महीभुजा ।</l>
<l>न परेषु महौजसश्छलादपकुर्वन्ति मलिम्लुचा इव ॥ ३४४ ॥</l>
</lg></b>
﻿<pb n="591"/>
<p>वाक्योपमाया एव प्रकारः <b>प्रपञ्चोपमा ।</b></p>
<p>सापि द्विधा— प्रकृतरूपा विकृतरूपा च । तयोः</p>
<p>प्रकृतरूपा चतुर्धा— समस्तोपमा, एकदेशोपमा, मालोपमा रशनोपमा च । तासु
<b>समस्तोपमा</b> यथा—(रिद्रटा. ८.३०)</p>
<b><lg>
<l>अलिवलयैरलकैरिव कुसुमस्तबकैः स्तनैरिव वसन्ते ।</l>
<l>भान्ति लता ललना इव पाणिभिरिव किसलयैः सपदि ॥ ३४५ ॥</l>
</lg></b>
<p><b>एकदेशोपमा</b> यथा—(रुद्रटा. ८.३१)</p>
<b><lg>
<l>कमलदलैरधरैरिव दशनैरिव केसरैर्विराजन्ते ।</l>
<l>अलिवलयैरलकैरिव कमलैर्वदनैरिव नलिन्यः ॥ ३४६ ॥</l>
</lg></b>
<p><b>मालोपमा</b> यथा—(सेब. १.४८)</p>
<b><lg>
<l>सोह व्व लक्खणमुहं वणमाल व्व विअंड हरिवइस्स उरम् ।</l>
<l>कित्ति व्व पवणतणअं, आण व्व बलाईं से विलग्गइ दिदठी ॥ ३४७ ॥</l>
</lg></b>
<lg>
<l>(शोभेव लक्ष्मणमुखं वनमालेव विकटं हरिपतेरुरः ।</l>
<l>कीर्तिरिव पवनतनयमाज्ञेव बलान्यस्ततस्य विलगति दृष्टिः ॥)</l>
</lg>
<p><b>रशनोपमा</b> यथा—(रुद्रटटीका ८.२८)</p>
<b><lg>
<l>चन्द्रायते शिक्लरुचाथ हंसो हंसायते चारुगतेन कान्ता ।</l>
<l>कान्तायते स्पर्शसुखेन वारि वारीयते स्वच्छतया विहायः ॥ ३४८ ॥</l>
</lg></b>
<p><b>विकृतरूपापि</b> चतुर्धैव— विपर्यासोपमा, उभयोपमा, उत्पाद्योपमा,
अनन्वयोपयोपमा च । तासु —</p>
<p><b>विपर्यसोपमा</b> यथा—(रत्ना.)</p>
<b><lg>
<l>यत् त्वन्नेत्रसमानकान्ति सलिले मग्‍नं तदिन्दीवरं
मेघैरन्तरितः प्रिये! तव मुखच्छायानुकारी शशी ।</l>
<l>येऽपि	त्वद्नमनानुसारिगतयस्ते	राजहंसा	गता—
स्त्वत्सादृश्‍यविनोदमात्रमपि मे दैवेन न क्षमयते ॥ ३४९ ॥</l>
</lg></b>
<p><b>उभयोपमा</b> यथा—(काव्याद. २.१८)</p>
<b><lg>
<l>त्वदाननमिवाम्भोजमम्भोजमिव	ते	मुखम् ।</l>
<l>निलीनां नलिनीखण्डे कथं नु त्वां लभेमहि ॥ ३५० ॥</l>
</lg></b>
﻿<pb n="592"/>
<p><b>उत्पाद्योपमा</b> यथा—</p>
<b><lg>
<l>सुवृत्तमुक्ताफलजालचित्रकं भवेदखण्डं यदि चन्द्रमण्डलम् ।</l>
<l>श्रमाम्बुबिन्दूत्तरशोभा तारकं ततो मुखं तेन तवोपमीयते ॥ ३५१ ॥</l>
</lg></b>
<p><b>अनन्वयोपमा</b> यथा—(काव्याद. २.२५९)</p>
<b><lg>
<l>त्वन्मुखं त्वन्मुखमिव त्वददृशौ त्वददृशाविव ।</l>
<l>त्वन्मूर्तिरिव मूर्तिस्ते त्वमिव त्वं कृशोदरि ॥ ३५२ ॥</l>
</lg></b>
<p>(<b>२. रूपकम्</b>)</p>
<p>उपमैवोत्पन्नसादृश्‍यात् तिरोभूतभेदा <b>रूपकम्</b> । तत् षोढा—</p>
<p>शब्दप्रधानम्, अर्थप्रधानम्, उभयप्रधानं, सावयवं, निरवयवं, सङ्कीर्णं च । तेषु</p>
<p><b>शब्दप्रधानं</b> चतुर्विधम्— समस्तम्, असमस्तं, समस्तव्यस्तं, रूपकरूपकं च । तत्र
<b>समस्तं</b> यथा—(काव्याद. २.२५९)</p>
<b><lg>
<l>पाणिपद्मानि भूपानां संकोचयितुमीशते ।</l>
<l>त्वत्पादनखचन्द्राणामर्चिषः कुन्दनिर्मलाः ॥ ३५३ ॥</l>
</lg></b>
<p><b>असमस्तं</b> यथा—(काव्याद. २.६७)</p>
<b><lg>
<l>अङ्गुल्यः पल्लवान्यासन् कुसुमानि नखार्चिषः ।</l>
<l>बाहू लते वसन्तश्रीस्त्वं नः प्रत्यक्षचारिणी ॥ ३५४ ॥</l>
</lg></b>
<p><b>समस्तव्यस्तं</b> यथा—</p>
<b><lg>
<l>स्मितं मुखेन्दौ ज्योत्स्ना ते प्रभाम्बु कुचकुम्भयोः ।</l>
<l>दोर्लतापल्लवे पाणौ पुष्पं सखि नखार्चिषः ॥ ३५५ ॥</l>
</lg></b>
<p><b>रूपकरूपकं</b> यथा—(काव्याद. २.९३)</p>
<b><lg>
<l>मुखपङ्कजरङ्गेऽस्मिन् भ्रूलता नर्तकी तव ।</l>
<l>लीलानाट्यामृतं दृष्टौ सखि! यूना निषिञ्चति ॥ ३५६ ॥</l>
</lg></b>
<p><b>अर्थप्रधानं</b> चतुर्धा— समस्तविषयम्, एकदेशाविषयं, युक्तिमत् अयुक्तं च । तत्र
<b>समस्तविषयं</b> यथा—(काव्याद. २.६९)</p>
<b><lg>
<l>ताम्राङ्गुलिदलश्रेणिनखदिधीतिकेसरम् ।</l>
<l>ध्रियते मूर्ध्‍नि भूपालैर्भवच्चरणपङ्कजम् ॥ ३५७ ॥</l>
</lg></b>
﻿<pb n="593"/>
<p><b>एकदेशविषयं</b> यथा—(काव्याद. २.७१)</p>
<b><lg>
<l>अकस्मादेव ते चण्डि ! स्फुरिताधरपल्लवम् ।</l>
<l>मुखं मुक्तारुचो धत्ते घर्माम्भः—कणमञ्जरीः ॥ ३५८ ॥</l>
</lg></b>
<p><b>युक्तिमद्</b> यथा—(काव्याद. २.७७)</p>
<b><lg>
<l>स्मितपुष्पोज्ज्वलं लोलनेत्रभृङ्गमिदं मुखम् ।</l>
<l>न कास्यनन्दनं सुभ्रु ! सुरभिश्वसितानिलम् ॥ ३५९ ॥</l>
</lg></b>
<p><b>अयुक्तं</b> यथा—(काव्याद. २.७८)</p>
<b><lg>
<l>इदमार्द्रस्मितज्योत्स्‍नं स्‍निग्धनेत्रोत्पलं मुखम् ।</l>
<l>जगन्नेत्रेन्दुरस्माकं कथं तापाय कल्पते ॥ ३६० ॥</l>
</lg></b>
<p><b>उभयप्रधानं</b> चतुर्धा— शुद्धं, सविशेषणं, रशना माला च । तत्र</p>
<p><b>शुद्धं</b> यथा—</p>
<b><lg>
<l>वेल्लितभ्रु	गलद्‌घर्मजलमालोहितेक्षणम् ।</l>
<l>विवृणोति	मदावस्थामिदं	वदनपङ्कजम् ॥ ३६१ ॥</l>
</lg></b>
<p><b>सविशेषणं</b> यथा—(काव्याद. २.८१)</p>
<b><lg>
<l>हरिपादः शिरोलग्‍नजह्नुकन्याजलांशुकः ।</l>
<l>जयत्यसुरनिःशङ्कसुरानन्दोत्सवध्वजः ॥ ३६२ ॥</l>
</lg></b>
<p><b>रशना</b> यथा—(रुद्रटा.८.५०)</p>
<b><lg>
<l>किसलयकरैर्लतानां करकमलैर्मृगदृशां जगज्जयति ।</l>
<l>नलिनीनां	कमलमुखैर्मुखेन्दुभिर्योषितां	 मदनः ॥ ३६३ ॥</l>
</lg></b>
<p><b>माला</b> यथा—(उ.रा.च. १.३८)</p>
<b><lg>
<l>इयं	गेहे	लक्ष्मीरियममृतवर्तिर्नयनयो—
रसावस्याः	स्पर्शो वपुषि	बहलश्चन्दनरसः ।</l>
<l>अयं बाहुः कण्ठे शिशिरमसृणो मौक्तिकसरः
किमस्या न प्रेयो यदि परमसह्यस्तु विरहः ॥ ३६४ ॥</l>
</lg></b>
<p><b>सावयवं</b> चतुर्धा— सहजावयवम्, आहार्यावयवम्, उभयावयवं विषमं च ।</p>
<p><b>सहजावयवं</b> यथा—</p>
<b><lg>
<l>पप्फुरिअउठ्ठदलअं	तक्खणविगलिअरुहिरमहुविच्छड्ड ।</l>
<l>उक्खडिदअंठणालं पडिअं फुडदसणकेसरं मुहकमलं ॥ ३६५ ॥</l>
</lg></b>
﻿<pb n="594"/>
<lg>
<l>(प्रस्फुरितोष्ठदलं	तत्क्षणविगलितरुधिरमधुविच्छर्दम् ।</l>
<l>उत्खण्डितकण्ठनालं पतितं स्फुटदशनकेसरं मुखकमलम् ॥)</l>
</lg>
<p><b>आहार्यावयवं</b> यथा—</p>
<b><lg>
<l>तो	कुंभअण्णपडिवअणदंडपडिघट्टिआमरिसघोरविसो ।</l>
<l>गलिअंसुअणिम्मोओ जाओ भीसणअरो दसाणणभुअओ ॥ ३६६ ॥</l>
</lg></b>
<lg>
<l>(ततः	कुम्भकर्णप्रतिवचनदण्डपरिघट्टितामर्षघोरविषः ।</l>
<l>गलितांशुकनिर्मोको जातो भीषणनरो दशाननभुजगः ॥)</l>
</lg>
<p><b>उभयावयवं</b> यथा—(रुद्रटटीका ८.४३)</p>
<b><lg>
<l>यस्या बीजमहंकृतिर्गुरुतरो मूलं ममेति ग्रहो
नित्यत्वस्मृतिरङ्कुरः सुतसुहृद्ज्ञात्यादयः पल्लवाः ।</l>
<l>स्कन्धो दारपरिग्रहः परिभवः पुष्पं फलं दु्र्गतिः
सा मे तवच्‍चरणार्हणापरशुना तृष्णालता लूयताम् ॥ ३६७ ॥</l>
</lg></b>
<p><b>विषमं</b> यथा—(काव्याद. २.८०)</p>
<b><lg>
<l>मदरक्तकपोलेन मन्मथस्त्वन्मुखेन्दुना ।</l>
<l>नर्तितभ्रुलतेनालं मर्दितुं भुवनत्रयम् ॥ ३६८ ॥</l>
</lg></b>
<p><b>निरवयवं</b> चतुर्धा— साधारं, निराधारं, परम्परितं व्यतिरेकवच्‍च ।</p>
<p><b>साधारं</b> यथा—(सेब. १.२२)</p>
<b><lg>
<l>सोहइ विसुद्धकिरणो गअणसमुद्दम्मि रअणिवेलालग्गो ।</l>
<l>तारामुत्तावअरो फुडविहडिअमेहसिप्पिसंपुडविम्मुक्को ॥ ३६९ ॥</l>
</lg></b>
<lg>
<l>(शोभते विशुद्धकिरणो गगनसमुद्रे रजनीवेलालग्‍नः ।</l>
<l>तारामुक्ताप्रकरः स्फुटविघटितमेघशुक्तिसंपुटविमुक्तः ॥)</l>
</lg>
<p><b>निराधारं</b> यथा—</p>
<b><lg>
<l>वणराइकेसहत्था कुसुमाउहसुरहिसंचरंतधअवडा ।</l>
<l>ससिअरमुहुत्तमेहा तमपडिहत्था विणेंत्ति धूमुप्पीडाः ॥ ३७० ॥</l>
</lg></b>
<lg>
<l>(वनराजिकेशहस्ताः	कुसुमायुधसुरभिसंचरद्ध्वजपटाः ।</l>
<l>शशिकरमुहूर्तमेघास्तमः—प्रतिहस्ता विनिर्यन्ति धूमोत्पीडाः ॥)</l>
</lg>
<p><b>परम्परितं</b> यथा—</p>
<p><b>ववसाअरइपओसो.</b> (सेब. १.१४; द्र. पृ. ३३९)</p>
﻿<pb n="595"/>
<p><b>व्यतिरेकवद्</b> यथा—(शाकु. २.१०)</p>
<b><lg>
<l>अनाघ्रातं पुष्पं किसलयमलूनं कररुहै—
रनाविद्धं रत्‍नं मधु नवमनास्वादितरसम् ।</l>
<l>अखण्डं पुण्यानां फलमिव च तद्रूपमनघं
न जाने भोक्तारं कमिह समुपस्थास्यति विधिः ॥ ३७१ ॥</l>
</lg></b>
<p><b>सङ्कीर्णं</b> चतुर्धा— सावयवसङ्कीर्णं, निरवयवसङ्कीर्णम्, उभयसङ्कीर्णं, श्लेषान्वितं च ।
<b>सावयवसङ्कीर्णं</b> यथा—(सेब. १.१७)</p>
<b><lg>
<l>रइअरकेसरणिवहं सोहइ धवलब्भदलसहस्सपरिगअं ।</l>
<l>महुमहदंसणजोग्गं पिआमहुप्पत्तिपंकअं व णहअलं ॥ ३७२ ॥</l>
</lg></b>
<lg>
<l>(रविकरकेसरनिवहं शोभते धवलाभ्रदलसहस्त्रपरिगतम् ।</l>
<l>मधुमथनदर्शनयोग्यं पितामहोत्पत्तिपङ्कजमिव नभः स्थलम् ॥)</l>
</lg>
<p><b>निरवयवसङ्कीर्णं</b> यथा—</p>
<b><lg>
<l>दीहो दिअहभुअंगो/विअसंतो रइबिंबफणामणिप्पहं पइरंतो ।</l>
<l>अवरसमुद्दमुवगओ मुंचंतो कंचुअं व घम्मअ—आअवणिवहं ॥ ३७३ ॥</l>
</lg></b>
<lg>
<l>(दीर्घो दिवसभुजङ्गो रविबिम्बफणामणिप्रभां प्रकिरन्/विकसमानः ।</l>
<l>अपरसमुद्रमभिगतो मुञ्चन् कञ्चुकमिव धर्म/आतपनिवहम् ॥)</l>
</lg>
<p><b>उभयसङ्कीर्णं</b> यथा—(सेब. १.१९)</p>
<b><lg>
<l>धुअमेहमहुअराओ	घणसमआअडि्ढओणअविमुक्काओ ।</l>
<l>णहपाअअसाहाओ णिअअट्ठाणं व पडिगआओ दिसाओ ॥ ३७४ ॥</l>
</lg></b>
<lg>
<l>(धुतमेघमधुकरा	घनसमयाकृष्टावनतविमुक्ताः ।</l>
<l>नमःपादपशाखा निजकस्थानमिव प्रतिगता दिशः ॥)</l>
</lg>
<p><b>श्लेषान्वितं</b> यथा—(सेब. १.२४)</p>
<b><lg>
<l>पीणपओहबरलग्गं	दिसाणं	पवसंतजलअसमअविइण्णं ।</l>
<l>सोहग्गपढमइण्हं पम्माअइ/पव्वाअइ सरसणहवअं इंदधणुं ॥ ३७५ ॥</l>
</lg></b>
<lg>
<l>(पीनपयोधरलग्‍नं	दिशां	प्रवसज्जलदसमयवितीर्णम् ।</l>
<l>सौभाग्यप्रथमचिह्नं प्रम्लायति/प्रशुष्यति सरसनखपदमिन्द्रधनुः ॥)</l>
</lg>
﻿<pb n="596"/>
<p>(<b>३. साम्यम्</b>)</p>
<p><b>प्रसिद्धसाधर्म्याभावे द्योतकाभावे उभयाभावे वा उक्तिचातुर्यादौपम्यप्रतीतिः
साम्यम्</b> । सा त्रिधा— प्रसिद्धसाधर्म्याभावः, द्योतकाभावः, उभयाभावः । तत्र
<b>प्रसिद्धसाधर्म्याभावे</b> यथा—(रघु. ६.६७)</p>
<b><lg>
<l>संचारिणी दीपशिखेव रात्रौ यं यं व्यतीयाय पतिंवरा सा ।</l>
<l>नरेन्द्रमार्गाट्ट इव प्रपेदे विवर्णभावं स स भूमिपालः ॥ ३७६ ॥</l>
</lg></b>
<p><b>द्योतकाभावे</b> यथा—</p>
<b><lg>
<l>नैकोऽपि त्वादृशोऽद्यापि जायमानेषु राजसु ।</l>
<l>ननु द्वितीयो नास्त्येव पारिजातस्य पादपः ॥ ३७७ ॥</l>
</lg></b>
<p><b>उभयाभावे</b> यथा—(स.क. ३.१८४)</p>
<b><lg>
<l>न मर्त्यलोकस्त्रिदिवात् प्रहीयते म्रियेत नाग्रे यदि वल्लभो जनः ।</l>
<l>निवृत्तमेव त्रिदिवप्रयोजनं मृतः स चेज्जीवत एव जीवति ॥ ३७८ ॥</l>
</lg></b>
<p>अस्य च साम्योत्कर्षादिभिरनन्त उक्तिप्रपञ्चः । साम्येन यथा—(शाकु. १.१६)</p>
<b><lg>
<l>शुद्धान्तदुर्लभमिदं वपुराश्रमवासिनो यदि जनस्य ।</l>
<l>दूरीकृताः	खलु	गुणौरुद्यानलता	वनलताभिः ॥ ३७९ ॥</l>
</lg></b>
<p><b>उत्कर्षेण</b> यथा—(बारा. २.१७)</p>
<b><lg>
<l>तद् वक्त्रं यदि मुद्रिता शशिकथा तच्‍चत् स्मितं का सुधा
तच्‍चक्षुर्यदि हारितं कुवलयैस्ताश्चेद् गिरो धिङ् मधु ।</l>
<l>हा कन्दर्पधनुर्भुवौ च यदि ते किं वा बहु ब्रूमहे
यत्सत्यं	पुनरुक्तवस्तुविरसः'	सर्गक्रमो	वेधसः ॥ ३८० ॥</l>
</lg></b>
<p><b>साम्योत्कर्षाभ्यां</b> यथा—(विसा. ३.२७)</p>
<b><lg>
<l>तरङ्गय	दृशोऽङ्गने ! पततु चित्रमिन्दीवरं
स्फुटीकुरु रदच्छदं व्रजतु विद्रुमः श्वेतताम् ।</l>
<l>क्षणं वपुरपावृणु स्पृशतु काञ्चनं कालिका—
मुदञ्चय मनाङ् मुखं भवतु च द्विचन्द्रं नभः ॥ ३८१ ॥</l>
</lg></b>
<p><b>उपमेयापकर्षेण</b> यथा—(रुद्रटा. ८.७८)</p>
<b><lg>
<l>गर्वमसंवाह्यमिमं लोचनयुगलेन वहसि किं भद्रे ! ।</l>
<l>सन्तीदृशानि दिशि सरःसु ननु नीलनलिनानि ॥ ३८२ ॥</l>
</lg></b>
﻿<pb n="597"/>
<p><b>उपमानापकर्षेण</b> यथा—</p>
<b><lg>
<l>एक्कोण्णामिअमुअभंगे	विमलकवोले
वअणम्मि तुअ मअच्छि तिरिञ्छणअणे ।</l>
<l>एहु ससिबिबउ कलंगगारउ पण्डर उखित्तउ
उप्परेण	भमाइ	अणिमञ्छणखप्परउ ॥ ३८३ ॥</l>
</lg></b>
<lg>
<l>(एकोन्नामितभ्रूभङ्गे	विमलकपोले
वदने	तव	मदाक्षि	तिर्यङ्नयने ।</l>
<l>एतच्छशिबिम्बं कलङ्कागारं पाण्डरमुत्क्षिप्‍त—
मुपरि	भ्रामयित्वा	निर्मञ्छनकर्परम् ॥)</l>
</lg>
<p><b>उभयापकर्षेण</b> यथा—(गा.स.१.१३)</p>
<b><lg>
<l>घरिणीए महाणसकम्मलग्गमसिमलिइ/मइलि—एण हत्थेण ।</l>
<l>छित्तं मुहं हसिज्जइ, चंदावत्थं गअं पइणा ॥ ३८४ ॥</l>
</lg></b>
<lg>
<l>(गृहिण्या महानसकर्मलग्‍नमषीमलिनितेन/मलिनेन हस्तेन ।</l>
<l>स्पृष्टं मुखं हस्यते चन्द्रावस्था गतं पत्या ॥)</l>
</lg>
<p><b>उपमानस्य साम्यापकर्षो</b> यथा—</p>
<b><lg>
<l>अन्यतो नय मुहूर्तमाननं चन्द्र एष सरले ! कलामयः ।</l>
<l>मा कदाचन कपोलयोर्मलं संक्रमय्य समतां नेष्यति ॥ ३८५ ॥</l>
</lg></b>
<p><b>अनुत्कर्षापकर्षं</b> यथा—(रुद्रटा. ८.१०८)</p>
<b><lg>
<l>मगं मृगाङ्कः सहजं कलङ्कं बिभर्ति तस्यास्तु मुखं कदाचित् ।</l>
<l>आहार्यमेकं	मृगनाभिपत्रमियानशेषेण	तयोर्विशेषः ॥ ३८६ ॥</l>
</lg></b>
<p>एवमन्यदपि यथा—(रुद्रटा. ८.७३)</p>
<b><lg>
<l>किं मरणं ! दारिद्रयं, को व्याधिर्जिवितं दरिद्रस्य ।</l>
<l>कस्स्वर्गः ! सन्मित्रं, सुकलत्रं, सु्प्रभुः, सुसुतः, ॥ ३८७ ॥</l>
</lg></b>
<p>(<b>४. संशयः</b>)</p>
<p>उपमानोपमेययोः अत्यन्तसादृश्‍यात् सन्देहः <b>संशयः</b> । यथा—(स.क. ४.७५)</p>
<b><lg>
<l>वाली भंभुरभोली उल्लसिअ णिअंसिणी
गहणं सुणिअ विनिक्कन्ता णिद्दाए भेम्भली ।</l>
<l>राहु वि तीअ मुहु जोहई पुणु जोहई गअणु
भुल्लल्लेओ ण हु आणई दोण्हवि चन्दुकं वणु ॥ ३८८ ॥</l>
</lg></b>
﻿<pb n="598"/>
<lg>
<l>(बाला अतीव मुग्धा स्खलितनिवसना
ग्रहणं श्रुत्वा विनिष्क्रान्ता निद्रया विह्वला ।</l>
<l>राहुरपि तस्या मुखं पश्‍यति पुनः पश्‍यति गगनं
भ्रान्तिमान् न खलु जानाति द्वयोश्चन्द्रः कः ॥)</l>
</lg>
<p>यथा वा—(सक. ४.७९)</p>
<b><lg>
<l>मुहे	मअखलिउल्लावे	ण्हाणोल्लए	चिउरे
वेणीअंसणसारे	समोत्तिअहारे		उरे ।</l>
<l>कालान्तरे तरलाच्छिहु मअणु/ण समुल्लसइ
माहउ पुणु त्थणगुडरे ण मुणइ कहिं वसइ ॥ ३८९ ॥</l>
</lg></b>
<lg>
<l>(मुखे मदस्खलितोल्लापे स्‍नानोत्प्लुते चिकुरे
वेणीनिवसनसारे	समौक्तिकहारे	उरसि ।</l>
<l>कालान्तरे	तरलाक्ष्णोर्मदनः	समुल्लसति
माघे पुनः स्तनगृहे न ज्ञायते कुत्र वसति ॥)</l>
</lg>
<p>(<b>५. समाधिः</b>)</p>
<p><b>अन्यधर्माणामन्यत्रारोपणं समाधिः ।</b></p>
<p>यथा—(सक. ५.३५७)</p>
<b><lg>
<l>अवऊहिअपुब्बदिसे समअं जोण्हाए सेविअपओसमुहे ।</l>
<l>माइ ण झिज्जउ रअणी वरदिसाइतपच्छिअम्मि मिअङ्कें ॥ ३९० ॥</l>
</lg></b>
<lg>
<l>(अवगूहितपूर्वदिशो समकं ज्योत्स्‍नया सेवितप्रदोषमुखे ।</l>
<l>मातर्न क्षीयते रजनी अपरदिशाभिमुखप्रस्थिते मृगाङ्के ॥)</l>
</lg>
<p>यथा वा—</p>
<b><lg>
<l>वल्लहे लहु वोलन्तइ पत्तइ पुणु बहु बलि
किज्जमि तामरसिणि तुज्झ रोसहु थिरहु ।</l>
<l>जेण णिरग्गलु जम्पइ किम्पि ण जाव जणु
ताव हिमेण विसित्ति झत्थि पुलुठ्ठतनु ॥ ३९१ ॥१</l>
</lg></b>
<lg>
<l>(वल्लभे लघु व्यपक्रामत्यागच्छति पुनर्बहु बलिः
क्रिये तामरसानि तव रोषस्य स्थिरस्य ।</l>
<l>येन निरर्गलं जल्पति किमपि न यावज्जन—
स्तावद्धिमेन विशीर्णा झटिति प्लुष्टतनुः ॥)</l>
</lg>
<!-- NOTES pg=598!-->
१. अत्र राघवः—'मातृकासु भूयसा अपपाठः ।' इति । साधु । मूलं तु किमाधृतमिति ज्ञेयम् ।
﻿<pb n="599"/>
<p>मेलितमपि <b>समाधिरेव</b> । यथा—</p>
<b><lg>
<l>देहो व्व पडइ दिअहो कण्ठच्छेओ व्व लोहिओ होइ रई ।</l>
<l>गलइ रुहिरं व्व संझा घोलइ केसकसणं सिरम्मिअ तिमिरं ॥ ३९२ ॥</l>
</lg></b>
<lg>
<l>(देह इव पतति दिवसः कण्ठच्छेद इव लोहितो भवति रविः ।</l>
<l>गलति रुधिरमिव सन्ध्या घूर्णते केशकृष्णं शिर इव तिमिरम् ॥)</l>
</lg>
<p>यथा च—(७.५७, १०.४१७)</p> <b><lg><l>पल्लविअं विअ करपल्लवेहिं ॥ ३९३ ॥</l>
</lg></b>
<p>(<b>६. समासोक्‍तिः</b>)</p>
<p><b>उपमानोपमेययोरत्यन्तप्रसिद्धेरुपमानेनैव संक्षेपतोऽभिधानं समासोक्तिः ।</b></p>
<p>सा द्विधा — अभिधीयमानसादृश्‍या, प्रतीयमानसादृश्या च । तयोः—</p>
<p><b>अभिधीयमानसदृश्‍या</b> यथा—</p>
<b><lg>
<l>नालस्य प्रसरो जलेष्वपि कृतावासस्य कोशे रुचि—
र्दण्डे कर्कशता मुखे च मृदुता मित्रे महान् प्रश्रयः ।</l>
<l>आमूलं गुणसंग्रहव्यसनिता द्वेषश्च दोषागमे/करे
यस्यैषा स्थितिरम्बुजस्य वसतिर्युक्तैव तत्र श्रियः ॥ ३९४ ॥</l>
</lg></b>
<p>यथा च—(बारा. १.४२)</p>
<b><lg>
<l>इन्दुर्लिप्‍त इवाञ्जनेन जडिता दृष्टिर्मृगीणामिव
प्रम्लानारुणिमेव विद्रुमलता श्‍यामेव हेमप्रभा ।</l>
<l>पारुष्यं कलया च कोकिलवधूकण्टेष्विव प्रस्तुतं
सीतायाः पुरतश्च हन्त शिखिनां बर्हाः सगर्हा इव ॥ ३९५ ॥</l>
</lg></b>
<p><b>प्रतीयमानसादृश्‍या</b> यथा—</p>
<b><lg>
<l>उत्तुङ्गें	कृतसंश्रयस्य	शिखरिण्युच्‍चावचग्रावणि
न्यग्रोधस्य किमङ्ग तस्य वचसा श्लाघासु पर्याप्यते ।</l>
<l>बन्धुर्वा स पुराकृतः किमथवा सत्कर्मणां संचयो
मार्गे रूक्षविपत्रशाखिनि जनो यं प्राप्य विश्राम्यति ॥ ३९६ ॥</l>
</lg></b>
<p>यथा च—(भ.श. ३९)</p>
<b><lg>
<l>किं जातोऽसि चतुष्पथे यदि घनच्छायोऽसि किं छायया
संपन्नः फलितोऽसि किं यदि फलैः पूर्णोऽसि किं संनतः ।</l>
<l>हे सद्वृक्ष ! सहस्व सम्प्रति सखे शाखाशिखाकर्षण—
क्षोभामोटनभञ्जनानि	जगतः	स्वैरेव	दुश्चेष्टितैः ॥ ३९७ ॥</l>
</lg></b>
﻿<pb n="600"/>
<p>(<b>७. सहोक्‍तिः</b>)</p>
<p><b>द्रव्यगुणाक्रियादीनां सहाभिधानं सहोक्तिः ।</b></p>
<p>सा द्विधा— सादृश्‍यवती, असादृश्‍यवती च तयोः</p>
<p><b>आद्या (सादृश्‍यवती)</b> यथा—(सेब. २.१४)</p>
<b><lg>
<l>धीरं व जलसमूहं तिमिणिवहमिव सपक्खपव्वअलोअं ।</l>
<l>णइसोत्ते व्व तरङ्गे रअणाइ व गरुअगुणसआइ वहहंतं ॥ ३९८ ॥</l>
</lg></b>
<lg>
<l>(धैर्यमिव जलसमूहं तिमिनिवहमिव सपक्षपर्वतलोकम् ।</l>
<l>नदीस्त्रोतांसीव तरङ्गान् रत्‍नानीव गुरुकगुणशतानि वहन्तम् ॥)</l>
</lg>
<p>द्वितीया (<b>असादृश्‍यवती</b>) यथा—(सेब. ५.७)</p>
<b><lg>
<l>धीरेण समं जामा हिअएण समं अहिठ्ठिआ उवएसा ।</l>
<l>उच्छाहेण सह भुआ बाहेण समं गलन्ति से उल्लावा ॥ ३९९ ॥</l>
</lg></b>
<lg>
<l>(धैय्रेण समं यामा हृदयेन सममनिष्ठिता उपदेशाः ।</l>
<l>उत्साहेन सह भुजौ बाष्पेण समं गलन्त्यस्योल्लापाः ॥)</l>
</lg>
<p>(<b>८. समुच्‍चयोक्तिः</b>)</p>
<p><b>द्रव्यगुणक्रियाणामेकत्र बहूनामारोपणं समुच्‍चयोक्तिः ।</b></p>
<p>सा चतुर्धा— एकद्योतका, अनेकद्योतका, एकानेकद्योतका, अद्योतका च ।</p>
<p><b>एकद्योतका</b> यथा—</p>
<b><lg>
<l>कलाः प्रलापा गतयो मदालसा विशुद्धविस्त्रम्भरसाः समागमाः ।</l>
<l>तदङ्गनानां रमणीयतां ययुर्विसर्पिलज्जाविभवाश्च विभ्रमाः ॥ ४०० ॥</l>
</lg></b>
<p><b>अनेकद्योतका</b> यथा—</p>
<b><lg>
<l>अप्राकृतस्स कथमस्तु न विस्मयाय यस्मिन्नुवास करुणा च कृतज्ञता च ।</l>
<l>लक्ष्मीश्च सात्त्विकगुणोज्ज्वलितं च तेजो धर्मश्च मानविनयौ च पराक्रमश्च ॥ ४०१ ॥</l>
</lg></b>
<p><b>एकानेकद्योतका</b> यथा—</p>
<b><lg>
<l>विचिन्त्यमानं मनसाऽपि देहिनामिदं हि लोकेषु चकास्ति दुर्लभम् ।</l>
<l>निशा सचन्द्रा मदिरा च सोत्पला प्रियानुरागोऽभिनवं च यौवनम् ॥ ४०२ ॥</l>
</lg></b>
<p><b>अद्योतका</b> यथा—</p>
<b><lg>
<l>पुरं त्रिकूटं परिखा पयोनिधिः प्रभुर्दशास्यः सुभटा निशाचराः ।</l>
<l>नरोऽभियोक्ता रिपवः प्लवङ्गमाः किमत्र वो हास्यपदे महद् भयम् ॥ ४०३ ॥</l>
</lg></b>


</body>
</text>
</TEI>
