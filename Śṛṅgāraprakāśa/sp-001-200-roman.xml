<?xml version="1.0" encoding="utf-8"?><?xml-stylesheet type="text/css" href="prākṛta.css"?><TEI>
<teiHeader>
  <fileDesc>
    <titleStmt>
      <title/>
      <author/>
    </titleStmt>
    <publicationStmt>
    </publicationStmt>
    <sourceDesc>
    </sourceDesc>
  </fileDesc>
  <encodingDesc>
  </encodingDesc>
  <revisionDesc>
  </revisionDesc>
</teiHeader>
<text>
<front>
</front>
<body>
<pb n="001"/>
<head>
<p>|| śrīḥ ||</p>
<p><b>sarasvatīkaṇṭhābharaṇasya bhojadevasya</b></p>
<p>sanātanakavi-revāprasāda-dvivedinā saṃśodhitamūlapāṭhaḥ</p>
<p>sāhityaprakāśo nāma</p>
<p><b>śṛṅgāraprakāśaḥ</b></p>
<p><b>prathamaḥ prakāśaḥ</b></p>
<p>prakṛtyādiprakāśātmā</p>
</head>

<b><lg>
  <l>acchinnamekhala - malabdhadṛ̣dhopagūḍha - maprāptacumbana-mavīkṣita-vaktrakānti |</l>
  <l>kāntāvimiśravapuṣaḥ kṛtavipralambhasambhogasakhyamiva pātu vapuḥ purāreḥ|| 1 ||</l>
</lg></b>
<b><lg>
  <l>yatpādapaṅkajarajaḥparimārjiteṣu cetaḥsu darpaṇatalā 'malatāṃ gateṣu |</l>
  <l>śabdārthasaṃpada udāratarāḥ sphuranti vighnacchide 'stu bhagavān sa gaṇādhināthaḥ || 2 ||</l>
</lg></b>
<b><lg>
  <l>ātmasthitaṃ guṇaviśeṣamahaṅkṛtasya śṛṅgāramāhuriha jīvitamātmayoneḥ |</l>
  <l>tasyātmarakti / śaktirasanīyatayā rasatvaṃ yuktasya yena rasiko 'yamiti pravādaḥ || 3 ||</l>
</lg></b>
<b><lg>
  <l>sattvātmanāmamaladharma/janmaviśeṣajanmā janmāntarānubhavanirmitavāsanotthaḥ |</l>
  <l>sarvātmasaṃpadudayātiśayaikaheturjjāgartti ko 'pi hṛdi mānamayo/vato vikāraḥ || 4 ||</l>
</lg></b>
<!-- NOTES pg=001!-->
1.
2.<note place="app">उच्यते चाभिनवेन 'येषां काव्यानुशीलनाभ्यासवशाद् विशदीभूते मनोमुकुरे
वर्णनीयतन्मयीभवनयोग्यता ते हृदयसंवादभाजः सहृदया' इति ध्वन्यालोकलोचने ।</note>
3.<note place="app">उक्तं रत्नेश्‍वरेण रूढाहङ्कारतौर्जित्यमित्यस्य व्याख्याने स.क.(१.१०९) तात्कालिकनिमित्तोपनिपाते
वासनाविकासात् तमोनिर्भेदस्थानेषु सुप्तप्रबुद्ध इव स्थायिभिरसंसृज्यमानः प्रथम—प्रादुर्भूतोऽभिमानोऽहङ्कारः ॥
रक्‍तिरित्येव युक्‍तः पाठः शृङ्गारादेः रत्यादिवासनावतैव सचेतसा अनुभूतेः ।</note>
4.<note place="app">यथा चोच्यते सरस्वतीकण्ठाभरणालङ्कारे— 
<lg>
  <l>विशिष्टादृष्टजन्मायं जन्मिनामन्तरात्मसु ।</l>
  <l>आत्मसंपद्गुणोद्भूतेरेको हेतुः प्रकाशते ॥ इति (५.२)</l>
</lg></note>

<pb n="002"/>
<b><lg>
  <l>tātparyameva vacasi dhvanireva kāvye saubhāgyameva guṇasaṃpadi vallabhasya |</l>
  <l>lāvaṇyameva vapuṣi svadate 'ṅganāyāḥ śṛṅgāra eva hṛdi mānavato janasya || 5 ||</l>
</lg></b>
<b><lg>
  <l>śṛṅgāra-vīra-karuṇādbhuta-raudra-hāsya-bībhatsa-vatsala-bhayānaka-śānta-nāmnaḥ |</l>
  <l>āmnāsiṣurdaśa rasān sudhiyo vayaṃ tu śṛṅgārameva rasanād rasamāmanāmaḥ || 6 ||</l>
</lg></b>
<b><lg>
  <l>vīrādbhutādiṣu ca yeha rasaprasiddhiḥ siddhā kuto 'pi vaṭayakṣavadāvibhāti |</l>
  <l>loke gatānugatitvavaśādupetāmetāṃ nivarttayitumeṣa pariśramo naḥ || 7 ||</l>
</lg></b>
<b><lg>
  <l>aprātikūlikatayā manaso mudāderyaḥ saṃvido 'nubhavaheturihābhimānaḥ |</l>
  <l>jñeyo rasaḥ sa rasanīyatayā ' 'tmaśa/rakte ratyādibhūmani punarvitathā rasoktiḥ || 8 ||</l>
</lg></b>
<b><lg>
  <l>ratyādayo 'rdhaśatamekavivarjitā hi bhāvāḥ pṛthagvidhavibhāvabhuvo bhavanti |</l>
  <l>śṛṅgāratattvamabhitaḥ parivārayantaḥ suptārcciṣaṃ dyuticayā iva vardhayanti || 9 ||</l>
</lg></b>
<b><lg>
  <l>ā bhāvanodayamananyadhiyā janena yo bhāvyate manasi bhāvanayā sa bhāvaḥ |</l>
  <l>yo bhāvanāpathamatītya vivarttamānaḥ sāhaṅkṛte hṛdi paraṃ svadate raso 'sau || 10 ||</l>
</lg></b>
<b><lg>
  <l>ratyādayo yadi rasāḥ syuratiprakarṣe harṣādibhiḥ kimaparāddhamatad‌vibhinnaiḥ |</l>
  <l>asthāyinasta iti ced bhayahāsaśokakrodhādayo vada/bata kiyacciramullasanti || 11 ||</l>
</lg></b>
<b><lg>
  <l>sthāyitvamatra viṣayātiśayānmataṃ ceccintādayaḥ kuta uta prakṛtervaśena |</l>
  <l>tulyaiva sātmani bhavedatha vāsanāyāḥ sandīpanāt, tadubhayatra samānameva || 12 ||</l>
</lg></b>
<p>ataḥ siddhametad 1. ratyādayaḥ śṛṅgāraprabhavā ekonapañcāśad bhāvāḥ,
2. vīrādayo mithyārasapravādāḥ,
3. śṛṅgāra evaikaścaturvargaikakāraṇaṃ rasa iti | sa cānubhavaikagamyatvād
asarvaviṣayatvācca duravaseyaḥ, samyagabhinayeṣu vā vidagdhaśailūṣaiḥ pradarśyamānaḥ sāmājikairava
—dhāryyate, prabandheṣu vā mahākavibhiryāvadākhyāyamāno viduṣāṃ manīṣāviṣayamavatarati | tatra
<!-- NOTES pg=002!-->
5. vacasīti vārttālāpo vivakṣitaḥ | yathātathetivacanayojanena neyo 'tra vākyārthaḥ yathā vivakṣāviṣayībhūto 'rtho
vacasi tātparyamiti paribhāṣyate, kāvye dhvaniriti, vallabhaguṇasaṃpadi saubhāgyamiti, uttamāvayavavinyāsata
evāṅganāpadavācyāyāṃ lāvaṇyamiti tathaiva mānini jane śṛṅgāra iti |
10. sāhaṅkṛtāviti rā., sāhaṅkṛtinīti tadā yuktaṃ vacaḥ |

<pb n="003"/>
na tathā padārthāḥ pratyakṣeṇa pratīyamānāḥ svadante, yathā vāggmināṃ vacobhirāvedyamānāḥ |</p>
<p>tadāha—</p>
<b><lg>
  <l>atthaṇivesā ṇa hu taha cittaviāsaṃ kuṇaṃti saccaviā1 |</l>
  <l>jaha uṇa te ummillaṃtā sukaïvaohiṃ susīsaṃtā2|| 13||</l></lg></b> iti |
<lg>
  <l>(arthaniveśā na hi tathā cittavikāsaṃ kurvanti saṃdṛṣṭāḥ |</l>
  <l>yathā punasta unmilantaḥ sukavi—vacobhiḥ sukathyamānāḥ||)</l></lg>
<p>ato 'bhinetṛbhyaḥ kavīneva bahumanyāmahe, abhinayebhyaśca kāvyameveti |</p>
<p>(<b>kāvyalakṣaṇam</b>)</p>
<p>tat (kāvyaṃ) punaḥ śabdārthayoḥ sāhityamāmananti | tad yathā 'śabdārthau sahitau
kāvyami'ti (bhāmahā. 1.16) |</p>
<p><b>kaḥ punaḥ śabdaḥ?</b></p>
<p>yenoccāritenārthaḥ pratīyate (mabhā. paspaśā.)</p>
<p>sa (śabdaḥ) dvādaśadhā* <b>1. prakṛtiḥ, 2. pratyayaḥ, 3. upaskāraḥ, 4. upapadam,
5. prātipadikam, 6. vibhak‍tiḥ, 7. upasarjanam, 8. samāsaḥ,
9. padam, 10. vākyam, 11. prakaraṇam, 12 prabandha</b> iti|</p>
<p><b>ko 'rthaḥ</b> (kaḥ punararthaḥ)?</p>
<p>yaḥ śabdena pratyāyyate |</p>
<p>sa ca (arthaḥ) dvādaśadhā <b>1. kriyā, 2. kālaḥ, 3. kārakam, 4. puruṣaḥ, 5. upādhiḥ,
6. pradhānam, 7. upaskārārthaḥ, 8. prātipadikārthaḥ, 9. vibhaktyarthaḥ,
10. vṛttyarthaḥ, 11. padārthaḥ, 12. vākyārtha</b> iti |</p>
<p><b>kiṃ sāhityam?</b></p>
<p>yaḥ śabdārthayoḥ sambandhaḥ |</p>
<p>sa ca(sambandhaḥ) dvādaśadhā <b>1. abhidhā, 2. vivakṣā, 3. tātparyam, 4. pravibhāgaḥ,
5. vyapekṣā, 6. sāmarthyam, 7. anvayaḥ, 8. ekārthībhāvaḥ,
9. doṣahānam, 10. guṇopādānam, 11. alaṅkārayogaḥ,
12. rasāviyoga</b> iti |</p>
<!-- NOTES pg=003!-->
1. prākṛtaṃ padametat tad‌bhavatvena neyaṃ 'satyāpitā' ityasya mūlasya, susīsaṃtā iti ca kasyacidaparasyā 'prasiddhasya
saṃskṛtapadasya, ādiguruṇā bharatamuninā prākṛtasya saṃskṛtavikṛtitvena gṛhītacaratvāt | nāṭyaśāstre 17.02
2. vāmanāḥ punaḥ sandarbheṣu daśarūpakaṃ śreya' iti vadanti |
*1–4 śabdabhedāḥ prathamaprakāśe, 5–6 dvitīyaprakāśe, 9–12 tṛtīyaprakāśe nirūpitāḥ |

<pb n="004"/>
<p>tatra yadyapi 'na kevalā prakṛtiḥ prayok‍tavyā, na ca kevalaḥ pratyayaḥ' (mabhā. 1.2.64)
tathāpi dharmaniyamāya śāstrakriyāvyavahāre prakṛtipratyayavibhāgakalpanā | (tatra)</p>
<p>(<b>1. prakṛtiḥ</b>)</p>
<p><b>śabdārthabhāvanāyāṃ pratyayāt prathamamupādānakāraṇamiva yopādīyate tāṃ prakṛtiriti1</b>
vyapadiśanti |</p>
<p>sā (prakṛtiḥ) tridhā— (<b>ka</b>) <b>dhāturūpā</b>, (<b>kha</b>) <b>pratyayarūpā</b>, (<b>ga</b>) <b>prātipadikarūpā</b> ca |</p>
<p>(<b>ka. dhāturūpā prakṛtiḥ</b>)</p>
<p>dhātavaḥ ṣọdhā <b>1. paripaṭhitā, 2. aparipaṭhitāḥ, 3. paripaṭhitā 'paripaṭhitāḥ,
4. pratyayadhātavaḥ, 5. nāmadhātavaḥ, 6. pratyayanāmadhātava</b>ś‍ceti | teṣu—</p>
<p><b>1. paripaṭhitā</b> bhūvādayaḥ | yathā—</p>
<b><lg>
  <l>bhūyāt teṣāṃ kule janma jā/?/ntāṃ teṣu sampadaḥ |</l>
  <l>yeṣāṃ svamiti manvānāḥ svīkurvanti svamarthinaḥ || 14 ||</l>
</lg></b>
<b><lg>
  <l>kaviḥ sṛjati kāvyāni hṛdyādadhati sajjanāḥ |</l>
  <l>sūte muktāḥ payorāśirvahanti taruṇīstanāḥ || 15 ||</l>
</lg></b>
<b><lg>
  <l>na ruṇatsīndriyagrāmaṃ na śṛṇoṣi gurorvacaḥ |</l>
  <l>no varṇayasi mitrāṇi kathaṃ gṛhaṇāsyariśriyaḥ || 16 ||</l>
</lg></b>
<p>2. <b>aparipaṭhitā</b> āndolayatyādayaḥ | yathā—</p>
<b><lg>
  <l>nīpānāndolayanneṣa preṅkholayati me manaḥ |</l>
  <l>pavano bījayannāśā mānāśāmucculumpati || 17 ||2</l>
</lg></b>
<b><lg>
  <l>taḍitkhacayatīvāśā nasante3 śarmma varhiṇaḥ |</l>
  <l>pānthastrīś‍vāsavegauṣṇyaṃ vidhamantyadbavāyavaḥ || 18 ||</l>
</lg></b>
<b><lg>
  <l>milantyāśāsu jīmūtā viklavante divi grahāḥ |</l>
  <l>tāpaṃ kṣapayati prāvṛṭ kṣīyante kāmivigrahāḥ || 19 ||</l>
</lg></b>
<!-- NOTES pg=004!-->
1. tathā ca kāśikā 'prakṛtirupādānakāraṇam' (sū॰ 5.1.12) | atratyā kāśikā 'vaśyameva draṣṭavyā |
2. ucculumpati vilopayati |	3. nasatirāpnotikarmā (nirukte 7.17) | jasante yānti |

<pb n="005"/>
<p><b>3</b>. ye sūtreṣveva paṭhyante, na bhūvādiṣu, te <b>paripaṭhitā 'paripāṭhitāḥ</b>, 'sku'
ityādayaḥ | yathā—</p>
<b><lg>
  <l>anuskunuhi mā mantūn, vasanto māna—ghasmaraḥ |</l>
  <l>dūti! drutamṛtīyasya jijāvayiṣati smaraḥ || 20 ||1</l>
</lg></b>
<b><lg>
  <l>musalakṣepahuṅkārastobhaiḥ kalama—kaṇḍini! |</l>
  <l>kucaviṣkambhamuttabhnan nistubhnātīva te smaraḥ || 21 ||2</l>
</lg></b>
<b><lg>
  <l>patayālūni ceṣṭāsu manāṃsi gṛhayālavaḥ |</l>
  <l>yūnāmekena rūpeṇa yoṣito dāhyasātayaḥ || 22 ||3</l>
</lg></b>
<p>4. sanādyantāḥ <b>pratyayadhātavaḥ</b> | yathā—</p>
<b><lg>
  <l>mīmāṃsase na śāstrārthān kṛtārthayasi nārthinaḥ |</l>
  <l>gopāyasi na santrastān kimuddhatamaṭāṭyase || 23 ||</l>
</lg></b>
<b><lg>
  <l>sūryīyati sudhāraśmiṃ narakīyati nandane |</l>
  <l>akāmaṃ kāmayānā tvāṃ sā jīvantī mṛtāyate || 24 ||</l>
</lg></b>
<b><lg>
  <l>kapolau lohitāyete bāṣpāyete vilocane |</l>
  <l>priyapraṇāmakāmyantī kṛśāṅgi! kalahāyase || 25 ||</l>
</lg></b>
<p>5. kaṇvādayo <b>nāmadhātavaḥ</b> | yathā—</p>
<b><lg>
  <l>kaṇḍūyati na yo marma narmaṇā yo hṛṇīyate |</l>
  <l>na kuṣyati ruṣaṃ yaḥ sa rājā rājyaṃ bhiṣajyati || 26 ||4</l>
</lg></b>
<!-- NOTES pg=005!-->
1. mantūnaparādhān mā 'nuskunuhi modāhara | skuñ ud‌dharaṇe | ṛtī ghṛṇāgatyoḥ | ghṛṇā dayā | ṛtīyasva dayasva |
jijāva/payiṣati | ju vegitāyāṃ gatāvityasyeti rāghavaḥ | japatestu grahe jijāpayiṣati sāhasakaulīnaś‍vabhre
pātayitumicchatītyarthaḥ |
2. kaṇḍanaṃ pratītacaraṃ gāhāsu, na tu khaṇḍanam | viṣkambhaḥ stūpaḥ | uttambhaḥ ullāsaḥ | nistubhnāti gāyati |
3. sātiḥ sukham | dāhyebhyaḥ sātiḥ sukham | yoṣitsu sātipadārthā ' 'ropaḥ |
4. kaṇḍūyati spṛśati | hṛṇīyate lajjate | kuṣ prakāśe daivādikaḥ, kuṣyati prakāśayati | bhiṣajyati
cikitsate | bhiṣaj cikitsāyām | rāghavo 'tra taimirikāyate |

<pb n="006"/>
<b><lg>
  <l>valgūyati na yo 'sādhumasūyati na sādhave |</l>
  <l>mantūyati na mānyāya mahatsu na mahīyate || 27 ||1</l>
</lg></b>
<b><lg>
  <l>kamiṣudhyantu yajvānaḥ kaṃ magadhyantu māgadhāḥ |</l>
  <l>kamarthinaḥ kuṣubhyantu rāme 'raṇyaṃ bhuraṇyati || 28 ||2</l>
</lg></b>
<lg>
  <l>dhātuprakaraṇād dhātuḥ kasya cāsañjanādapi |</l>
  <l>āha cāyamimaṃ dīrghaṃ manye dhāturvibhāṣitaḥ ||</l>
</lg>
(mabhā. 3.1.27 bhāṣyam)
<p>(<b>6. pratyayanāmadhātavaḥ</b>)</p>
<p>yebhyaḥ paripaṭhitadhātubhyo nāmatvasiddhaye, nāmabhyo vā dhātutvasiddhaye kvibādipratyayā
lupyante te pratyaye nāmani ca dhātava i(ś‍ce)ti pratyayanāmadhātavaḥ | yathā hoḍa—galbha—
klībaprabhṛtayaḥ | yathā—</p>
<b><lg>
  <l>giro gaurbrahmakāmāśīḥ śriyaḥ pratibhuvau bhruvau |</l>
  <l>śatruśīrmitrapūrbāhuryudhi te bandhutā sajūḥ || 29 ||</l>
</lg></b>
<p>brahma brāhmaṇāḥ, teṣāṃ kāmānāśāste iti brahmakāmāśīḥ kāmagavī | śatrūṁn śāstīti
śatruśīḥ, mitrāṇi pṛṇātīti mitrapūḥ | sajūḥ sahajoṣaṇaḥ |</p>
<b><lg>
  <l>hoḍase nābhijāteṣu klībase nābhimāniṣu |</l>
  <l>vidagdhasi na mugdheṣu nā 'pragalbheṣu galbhase || 30 ||</l>
</lg></b>
<p>hoḍṛ anādare, klīb adhārṣṭye, galbha dhārṣṭye |</p>
<b><lg>
  <l>savitā vidhavati, vidhurapi savitarati, tathā dinanti yāminyaḥ |</l>
  <l>yāminayanti dinānyapi sukhaduḥkhavaśīkṛte manasi3 || 31 ||</l>
</lg></b>
<!-- NOTES pg=006!-->
1. valgu manojñam | valgūyati priyaṃmanute | mantuḥ krut | mantūyati krudhyati | mahīyate maha pūjāyāmityasya |
mahatsu na mahīyate pūjyammanyatāṃ vṛṇute |
2. iṣudha astradhāraṇe, yajvānaḥ kaṃ vīram, iṣudhyantu iṣudhimantaṃ kuryuḥ, magadhyantu pariveṣṭayantu, magadha
pariveṣṭana ityasya | kuṣubha paropamarddenopatiṣṭhantām | bhuraṇyati bhuraṇa gatau | bhuraṇyati vrajati |
kaṇvādirnāmadhātuś‍ca bhavati |
3. sādhāraṇadharmasya bhinnatvānnotropameyopamā, tṛtīyasadṛśavyavacchedā 'ghaṭanāt |

<pb n="007"/>
<p>evaṃ</p>
<p>1. 'kaṃsavadhamācaṣṭe kaṃsaṃ ghātayati',</p>
<p>2. 'ārātri vivāsamācaṣṭe rātriṃ vivāsayati',</p>
<p>3. 'puṣyacandrayogaṃ jānāti puṣyeṇa candraṃ yojayati',</p>
<p>4. ujjayinītaḥ prasthito māhiṣmatyāṃ sūryod‌gamaṃ prāpnoti māhiṣmatyāṃ
sūryamud‌gamayatī'—ti |</p>
<p>'ākhyānāt kṛtastadācaṣṭa iti ṇic' kṛlluk prakṛtipratyāpattiḥ prakṛtivacca kārakam',
'āṅlopaś‍ca kālātyantasaṃyoge maryādāyām', nakṣatrayoge jñi', 'citrīkaraṇe prāpī'—ti
smaryyate |</p>
<b><lg>
  <l>prakṛtiḥ ṣaṭprakāraiṣā dhāturūpā nirūpitā |</l>
  <l>atha pratyayarūpāpi ṣaṭprakāraiva kathyate || 32 ||</l>
</lg></b>
<p>(<b>kha. pratyayarūpā prakṛtiḥ</b>)</p>
<p>pratyayā hi 1sup—2tiṅ—3kṛt—taddhita4—dhātupratyaya5—strīpratyaya6—bhedāt ṣaṭ prakārāḥ |
tadantā prakṛtirapi pratyayarūpā ṣaṭprakāraiva bhavati | sā (dra. aṣṭādhyāyyāḥ 3–6 adhyāyāḥ)</p>
<p><b>1. suppratyayāntā</b> yathā—
ahaṃyuḥ, śubhaṃyuḥ, sāyantanam, cirantanam, tvayakā, mayakā, āmuṣyāyaṇaḥ
apsavyaḥ (6.3.18), prāh‍ṇetarām, pragetarām, pūrvāh‍ṇetanam, samāṃsamīnā iti |</p>
<p><b>2. tiṅpratyayāntā</b> yathā—
pacatitarām, gacchatitamām, spṛśatirūpam, jalpatikalpam, jighratideśyam, paśyatideśīyam,
āstikaḥ, nāstikaḥ, pacataki, bhindhaki, pacatabhṛjjata, khādatamodata iti |</p>
<p><b>3. kṛtpratyayāntā</b> yathā—
kṛttrimam, hṛtrimam pākimam, sekimam, sāṃkūṭinam sāṃrāviṇam, vyāvakrośī,
vyāvahāsī, śyainampātā, tailampātā, jitvarī, ạ̄dhyaṅkaraṇī iti |</p>
<p><b>4. taddhitapratyayāntā</b> yathā—
gārgyāyaṇaḥ, dākṣāyaṇaḥ, vārṣyāyaṇiḥ, vārṣyāyaṇīyaḥ, phāṇṭāhṛtaḥ, phāṇṭāhṛtāyaniḥ,
ābhijityaḥ, kauñjāyanyaḥ, kutastyaḥ, tatratyaḥ, pacatitarām, pacatitamām iti |</p>
<p><b>5. dhātusaṃjñāpratyayāntā</b> yathā—
cikīrṣā, kaṇḍūyā, putrīyā, kāraṇā, miśraṇā, mṛgayā, aṭāṭyā, sāsahiḥ, yāyāvaraḥ,
yāyajūkaḥ, cikīrṣuḥ, caṅkramaṇa iti |</p>

<pb n="008"/>
<p><b>6. strīpratyayāntā</b> yathā—
gāṅgeyaḥ, saudāmeyaḥ, kārīṣagandheyaḥ, draupadeyaḥ, gaureyaḥ, śārṅgaraveyaḥ, krādraveyaḥ,
kāmaṇḍaleyaḥ, yauvateyaḥ, saurabheyaḥ, bahustrīkaḥ, suvadhūka iti |</p>
<p>atha kathaṃ yauvateya iti pratyayaprakṛtāvudāhṛtam, yāvatā 'yūnasti' (4.1.77) iti
etasya taddhitasaṃjñayā prātipadikatvameva |</p>
<p>satyametat | strīsāmānyaparyāyo yuvatiśabdaḥ prakṛtyantaramasti | yathāha 'dharmārthāṅga—
vidyākālānanuparodhayan kāmasūtraṃ tadaṅgavidyāś‍ca puruṣo 'dhīyīta, prāg yauvanād yuvatiḥ'
iti | tasya |</p>
<p>'yūnastiḥ' ityetasyaiva vā, 'erak‍tina' iti vibhāṣitaṅīṣo ḍhagutpattiḥ | yathā—
āditeyaḥ, saurabheya iti |</p>
<p>atha kādraveyaḥ kāmaṇḍaleya iti katham? ṅyāporaprātipadikatve 'pi hi
'ṅ‌yāpprātipadikād' (4.1.1) iti viśeṣavidhānāt | yūnastirityetasya tu taddhitatvāt
astu subutpattiḥ, ūṅastu pratyayatvena sā na siddhyati, samarthācca taddhitena bhavitavyam |
antādivad‌bhāvād bhaviṣyati, tathāhi 'brahmabandhūri'—tyādau 'akaḥsavarṇe dīrghaḥ'
(6.1.101) iti dvayorekatvaṃ bhavati |</p>
<p>yadyevaṃ 'strībhyo ḍhag' (4.1.120) iti ḍhak (ṅ) na sidhyati, so 'pyādyantavad‌bhāvād
bhaviṣyatī'ti | 'sā 'sya devatā' (4.2.24) iti jñāpakād ūṅutpatteḥ prāgeva vā
subutpattiriti |</p>
<b><lg>
  <l>uktā ṣọdhaivameṣā 'pi prakṛtiḥ pratyayātmikā |</l>
  <l>athātaḥ prātipadikarūpā ṣọdhaiva kathyate || 33 ||</l>
</lg></b>
<p>(<b>ga. prātipadikarūpā prakṛtiḥ</b>)</p>
<p>tatra— <b>1nāmā '2vyayā 'nukaraṇa3—kṛt4—taddhita5—samāsāḥ6</b> prātipadikāni | tadāha—</p>
<p>1. 'arthavadadhāturapratyayaḥ prātipadikam' (1.2.45),</p>
<p>2. 'kṛttaddhitasamāsāś‍ca' (1.2.46),</p>
<p>3. nipātasya cānarthakasya prātipadikasaṃjñā vak‍tavyā | (1.2.46 mabhā. vārttikam)</p>

<pb n="009"/>
<p>tatrārthavad‌grahaṇena nāmāvyayānukaraṇāni gṛhyante | kṛttaddhitasamāsāstu kaṇṭhoktyā | iti |
nanvete 'pyarthavanta eva |</p>
<p>satyametat | kintu kṛttaddhitāś‍ca pratyayāḥ, teṣāmaprātipadikagrahaṇāt prātipadikasaṃjñā
na prāpnotīti kṛttaddhitagrahaṇena tadupasaṃgṛh‍ṇāti |</p>
<p>samāsagrahaṇena tvarthavatsamudāyasya samāsasyaiva prātipadikasaṃjñeti jñāpayan
tathāvidhasya vākyasyaitāṃ nivarttayati | tatra—</p>
<p>(<b>1. nāmaprātipadikam</b>)</p>
<p>anapekṣitaśabdavyutpattīni sattvabhūtārthābhidhāyīni ca nāmāni |</p>
<p>tāni dvidhā— <b>1. āviṣṭaliṅgāni 2. anāviṣṭaliṅgāni</b> ceti | teṣu —</p>
<p><b>1. jātidravyaparimāṇābhidhāyīnyāviṣṭaliṅgāni</b> | tatra —</p>
<p><b>jāti</b>rdvidhā 1. ākṛtivyaṅgyā 2. upadeśavyaṅgyā ca |</p>
<p>tayorādyā yathā— gauḥ, mṛgaḥ, pakṣī, sarpaḥ, siṃhaḥ, vṛkṣaḥ, kumārī, kuṇḍam, strī,
pumān, napuṃsakam iti |</p>
<p>dvitīyā yathā— brāhmaṇaḥ, gārgyaḥ, kaṭhaḥ, kṣatriyaḥ, vaiśyaḥ, śūdraḥ, mūrddhābhiṣikta
ambaṣṭhaḥ, pāraśavaḥ, sūtaḥ, vaidehakaḥ, caṇḍāla iti |</p>
<p><b>dravyaṃ</b> dvidhā 1. sāpekṣam 2. anapekṣaṃ ca |</p>
<p>tayorādyaṃ guruḥ, pitā, putraḥ, bhrātā, jāmātā, mitram, mātā, svasā, duhitā, yātā,
nanāndā, bhāryā iti |</p>
<p>dvitīyaṃ yathā— caitraḥ, maitraḥ, indraḥ, upendraḥ, candraḥ, sūryaḥ, kālaḥ, ākāśaḥ,
prācī, pratīcī, śacī, lakṣmīriti |</p>
<p><b>parimāṇaṃ</b> dvidhā 1. niyatam 2. aniyatañca |</p>
<p>tayorādyaṃ yathā— droṇaḥ, khārī, palam, bhāraḥ, krośaḥ, yojanam, nivarttanam, nalvaḥ
(talpaḥ), paṇaḥ, purāṇaḥ, gaṇaḥ, akṣauhiṇī—ti |</p>
<p>dvitīyaṃ yathā— saṃghaḥ, pūgaḥ, sārthaḥ, samājaḥ, vargaḥ, śreṇiḥ, kuṭumbam, pariṣat,
paṅktiḥ, yūtham, vanam, senā iti |</p>
<p><b>2. guṇasaṃkhyāvacanasarvanāmānyanāviṣṭaliṅgāni</b> | teṣu
<b>guṇo</b> dvidhā 1. anurañjakaḥ 2. ananurañjakaśca |</p>
<p>tatrā 'nurañjakayogāt tadanuraktāni yathā ś‍vetā, svādu, śīghraṃ, mandaṃ, dīrghaṃ, hrasvam,

<pb n="010"/>
ṛju, vakram, mṛdu, kaṭhinaṃ, yuvā, vṛddha iti |</p>
<p>ananurañjakayogāt tad‌viparītāni yathā— dakṣaḥ, jihma—jaḍa—prājña—khala—
sādhu—snigdha—krūra—śūra—bhīru—laghu—guru—riti |</p>
<p><b>saṃkhyā</b> dvidhā 1. liṅgavatī 2. aliṅgā ceti | tayoḥ —</p>
<p>ādyā liṅgavatī yathā— ekaḥ, ekā, ekam, dvau, dve, ubhau, ubhe, trayaḥ, tistraḥ,
trīṇi, catvāraḥ, catastraḥ, catvārīti |</p>
<p>dvitīyā (aliṅgavatī) yathā— pañca prātipadikārthāḥ (mabhā. 5.3.74), pañca vṛttayaḥ,
pañca padajātāni, ṣaḍ viṣayāḥ, ṣaḍ buddhayaḥ, ṣaḍindriyāṇi, aṣṭau vasavaḥ, aṣṭau
mūrttayaḥ, aṣṭau varṇasthānāni, daśa diśaḥ, ṣoḍaśa padārthāḥ, aṣṭādaśa purāṇāni' iti |</p>
<p><b>sarvanāmāni</b> dvidhā 1. sarvādīni 2. asarvādīni ca | teṣu—</p>
<p>ādyāni yathā — 'sarva, viś‍va, anya, itara, katama, yaḥ, saḥ, eṣaḥ, ayaṃ, tvam
aham' iti |</p>
<p>dvitīyāni yathā— 'prathama—carama—alpa—katipaya—pūrva—para—apara—dakṣiṇa—uttara—
sva—antara—sakala—kṛtsnam' iti |</p>
<p>(<b>2. avyayaprātipadikam</b>)</p>
<p><b>prāyeṇā 'liṅgasaṃkhyāśaktīnyavyayāni</b> | tāni ṣọdhā—</p>
<p><b>'1avyaya—2nipāta— 3gatyupasarga4 —karmapravacanīya5—vibhaktipratirūpa6bhedāt</b> |
teṣu prāyeṇa śaktisaṃkhyā 'yogāt svarādī<b>nyavyayāni</b> | yadāha (mabhā. 1.1.38)</p>
<b><lg>
  <l>sadṛśaṃ triṣu liṅgeṣu sarvāsu ca vibhaktiṣu |</l>
  <l>vacaneṣu ca sarveṣu yanna vyeti tadavyayam || 34 || iti</l>
</lg></b>
<p>(<b>1. avyayaprātipadikeṣu avyayāni</b>)</p>
<p>tāni (<b>avyayāni</b>) dvidhā 1. sattvagandhīni 2. asattvagandhīni ca | teṣu—
<b>sattvagandhīni</b> ṣọdhā 1. <b>dravyarūpāṇi, 2. guṇarūpāṇi, 3, kriyārūpāṇi, 4. jātirūpāṇi,
5. saṃjñārūpāṇi, 6. sambandhirūpāṇīti</b> |</p>
<p><b>asattvagandhīnyapi</b> ṣọdhaiva</p>
<p><b>1. kriyāpekṣīṇi, 2. kriyādravyāpekṣīṇi, 3. kriyāviśeṣaṇāni,</b>
<b>4. kriyādravyaviśeṣaṇāni, 5. kriyāviśiṣṭarūpāṇi,</b>
<b>6. kriyādravyaviśiṣṭarūpāṇi</b> ceti | tatra—</p>

<pb n="011"/>
<p><b>sattvagandhibhedeṣu</b></p>
<p>1. dravyarūpāṇi yathā— svaḥ, divaṃ, bhuvaḥ, vihāyasā, rodasī, āpaḥ,
bhūḥ, ṛcaḥ, śam, mahaḥ, tapaḥ, hāhā, hūhū, iti |</p>
<p>2. guṇarūpāṇi yathā— śaś‍vat, āpat, nṛpat, kūpata, kuvit, sāmi,
sāci, drāk, strāk, jyok, manāk, īṣad iti |</p>
<p>3. kriyārūpāṇi yathā—namaḥ, svasti, svāhā, svadhā, vaṣaṭ, vauṣaṭ, śrauṣaṭ,
hanta, accha, avaḥ, parivaḥ eva iti |</p>
<p>4. jātirūpāṇi yathā— kam, śaṃyoḥ mayaḥ, sāyam, prātaḥ, astam, nak‍tam,
divā, doṣā, hyaḥ, ś‍vaḥ' iti |</p>
<p>5. saṃjñārūpāṇi yathā— k‍ivam, saḥ, som, svāhā, hrām, hrīm, brūm, diṅ,
hneṅ, ṛṅ, duṅ iti |</p>
<p>6. saṃbandhirūpāṇi yathā— antaḥ, antarā, ūrdhvam, bahiḥ, pāre, madhye, samayā,
nikaṣā, ārāt, viṣvak, puraḥ, paś‍cāt iti |</p>
<p><b>asattvagandhibhedeṣu</b></p>
<p>1. kriyāpekṣīṇi yathā— dvandvam, yathāyatham, mithaḥ, anyonyam,
parasparam, itaretarām, paroparām, uttarādharam,
adharottaramiti |</p>
<p>2. kriyādravyāpekṣīṇi yathā— sākam, sārdham, saha, samam, amā, vinā,
ṛte, pṛthak, nānā, apṛthagiti |</p>
<p>3. kriyāviśeṣaṇāni yathā— abhīkṣṇam, muhuḥ, punaḥ, bhūyaḥ, yugapat, ajastram,
aniśam, śanaiḥ, upāṃśu, maṅkṣu, jhaṭiti,
prāya iti |</p>
<p>4. kriyādravyaviśeṣaṇāni yathā— alam, balavat, suṣṭhu, mṛṣā, vṛthā, mithyā,
mudhā, ad‌dhā, ṛdhak, uccaiḥ, nīcairiti |</p>
<p>5. kriyāviśiṣṭarūpāṇi yathā— śaś‍vat, sapadi, saṃprati, purā, asaṃprati,
sanātanam, sāmpratam, jātu, bāḍham, phāṇṭam,
svayam, kāmam iti |</p>
<p>6. kriyādravyaviśiṣṭarūpāṇi yathā— āviḥ, prāduḥ, tiras, sākṣāt, alam, prādhvam,
sat, asat, dhik, hiruk, tūṣṇīm, joṣam iti |</p>

<pb n="012"/>
<p>(<b>2. avyayaprātipadikeṣu nipātāḥ</b>)</p>
<p>jātyādipravṛttinimittānupagrāhitvena asattvabhūtārthābhidhāyino 'liṅgasaṃkhyāśaktaya
uccāvaceṣvartheṣu nipatantītyavyayaviśeṣā eva cādayo nipātāḥ | yadāha—'cādayo 'sattve'
(1.4.57) iti |</p>
<p>te (nipātāḥ) khalu 1. <b>vidhyaryāḥ, 2. arthavādārthāḥ, 3. anuvādārthāḥ,
4. niṣedhārthā. 5. vidhiniṣedhārthāḥ, 6. avidhiniṣedhārthā</b>ś‍ceti
ṣọdhā saṃbhavanti | teṣu—</p>
<p>1. (vidhiḥ) 1. maṅgalam, 2. adhikāraḥ, 3. saṃbhramaḥ, 4. niyogaḥ, 5. samuccayaḥ,
6. vikalpa iti vidhiḥ |</p>
<p>2. (arthavādaḥ) 1. kutsā, 2. praśaṃsā, 3. viṣādaḥ, 4. harṣaḥ, 5. īrṣyā,
6. vismaya, ityarthavādaḥ |</p>
<p>3. (anuvādaḥ) 1. smaraṇam, 2. upamā, 3. abhyupagamaḥ, 4. anupraś‍naḥ,
5. parakṛtiḥ, 6. purākalpa ityanuvādaḥ |</p>
<p>4. (niṣedhaḥ) 1. pratiṣedhaḥ, 2. nivāraṇam, 3. apākaraṇam, 4. asūyā,
5. garhaṇā, 6. vinigraha iti niṣedhaḥ |</p>
<p>5. (vidhiniṣedhaḥ) 1. saṃbodhanam, 2. anukampā, 3. vitarkaḥ, 4. praś‍naḥ,
5. pakṣāntaram, 6. hetvapadeśa iti vidhiniṣedhaḥ |</p>
<p>6. (avidhiniṣedhaḥ) 1. padapūraṇam, 2. pādapūraṇam, 3. vākyapūraṇam, 4. alaṅkārapūraṇam,
5. vākyālaṅkāraḥ, 6. padasaṃskāra ityavidhiniṣedhaḥ |</p>
<p>teṣu —</p>
<p>(<b>1. vidhyarthā nipātāḥ</b>)</p>
<p>(<b>1.1 maṅgalārthāḥ</b>) om, atha, svasti, diṣṭyā, naha, sma, śaś‍vat, kacciditi
maṅgalārthā | yathā —</p>
<p>'om agnimīḍe purohitam' (ṛve. 1.1.1),</p>
<p>'athāto brahmajijñāsā' (brasū. 1.1.1),</p>
<p>svasti no mimītāmaś‍vinā bhagaḥ' (ṛve. 5.51.11),</p>
<p>diṣṭyā vardhase,</p>

<pb n="013"/>
<p>naha bhokṣyase bhogan, (kāśikā 8.1.31)</p>
<p>ūrdhvaṃ muhūrttāt kaṭaṃ karotu sma bhavān, (kāśikā 3.3.165)</p>
<p>śaś‍vadadhyeṣyāmahe,	(saka. 1.1.118)</p>
<p>kaccidadhyeṣyāmahe | (saka. 1.1.118)</p>
<p>(<b>1.2 adhikārārthāḥ</b>) atha, atho, yāvat, tāvat, anu, punaḥ, paś‍cād, bhūya
ityadhikārārthāḥ | yathā—</p>
<p>atha śabdānuśāsanam, (mabhā. 1.1.1) |</p>
<p>atho tvameṣyasi,</p>
<p>yāvat saṃbhavastāvad vidhiḥ,</p>
<p>muniḥ kaṇādamanvataḥ, (pābhā.)</p>
<p>punaḥ prabhātaṃ punareva śarvarī,</p>
<p>paś‍cādāvāṃ virahaguṇitam, (megha. 108)</p>
<p>bhūyaś‍cāha tvamasi śayane, (megha. 109)</p>
<p>(<b>1.3 saṃbhramārthakāḥ</b>) yāvat, tāvat, nanu, purā, aṅga, hi, hanta, sīm iti saṃbhramārthāḥ |</p>
<p>yathā—'yāvat sa samayaḥ samameva tāvat'	(kāśikā 8.1.42) |</p>
<p>'nanu gacchāmi bhoḥ'	(kāśikā 8.1.42)</p>
<p>'adhīṣva māṇavaka! purā vidyotate vidyut', (kāśikā 8.1.42)</p>
<p>'aṅga paca, na hi paca', (kāśikā 8.1.34)</p>
<p>'hanta praśādhi', (kāśikā 8.1.34)</p>
<p>'pra sīmādityo 'sṛjat, prāsṛjat sarvatra āditya' ityarthaḥ | (ṛve.2.28.4)</p>
<p>(<b>1.4 niyogārthakāḥ</b>) param, vai, vāva, eva, ha, aha, tu, u iti niyogārthāḥ | yathā—
dharmmaḥ sakhā paramaho paralokayāne,</p>
<p>vedo vai dharmmamūlam,</p>
<p>dve vāva brahmaṇo rūpe,	(bṛpa. 3.2.1)</p>
<p>ātmaivedamagra āsīt,	(bṛpa. 1.4.1) |</p>
<p>sa hovāca,	(kāśikā 8.1.61) |</p>
<p>tvamaha grāmaṃ gaccha,	(kāśikā 8.1.56) |</p>

<pb n="014"/>
<p>ākhyāsyāmi tu te,	(kāśikā 8.1.56) |</p>
<p>satyamu te vadanti,	(1.5.3) |</p>
<p>(<b>1.5 samuccayārthakāḥ</b>)</p>
<p>ca, vā, ā, api, uta, atha, atho, tathā iti samuccayārthāḥ |</p>
<p>yathā—'ahaṃ ca tvaṃ ca vṛtrahan', (ṛve. 8.62.11)</p>
<p>'vāyurvā tvā, manurvā tvā', (1.7.7.2)</p>
<p>'devebhyaś‍ca pitṛbhya ā', (ṛve. 10.16.11)</p>
<p>'dantairapi nakhairapi', (taibrā. 3.6.6)</p>
<p>'daivyāḥ śamitāra uta manuṣyāḥ', (taibrā. 3.6.6)</p>
<p>'devānatha pitṝn stuhi',</p>
<p>'atho khalvāhuḥ',</p>
<p>'hārīto 'trirahaṃ tathā' iti |</p>
<p>(<b>1.6. vikalpārthakāḥ</b>)—</p>
<p>vā, atha, atho, yadi, caṇ, cet, net, mā iti vikalpārthāḥ</p>
<p>yathā—'rājyaṃ vā karttavyaṃ bhāṣyaṃ vā śrotavyam',</p>
<p>'ṛtau vyaveyādathā 'nṛtau parvavarjam',</p>
<p>'nadīṣu snāyādatho devakhāte',</p>
<p>'yadi śamaḥ kiṃ tapasā',</p>
<p>'tvaṃ ca gantā kimatra me',</p>
<p>'upādhyāyaś‍cedāgacched āśaṃse yukto 'dhīyīya', (mabhā. 3.3.133)</p>
<p>'nejjihmayantyo narakaṃ patāma', (niruktam 1.11.1)</p>
<p>mā kadācididamāpi syāt' iti | evamanye 'pi prayogā 'nusārato draṣṭavyāḥ |</p>
<p>ete ca vidheranyatrāpi veditavyā iti ||</p>
<p>(<b>2. arthavādārthā nipātāḥ</b>) arthavāde—</p>
<p>(<b>2.1 kutsārthāḥ</b>) hā, dhik, cit, nāma, kim, ha, api, jātviti kutsārthāḥ |</p>
<p>yathā— hā kimevaṃ pravarttase, dhik pramādaḥ, (mavīca. 5.46, 47)</p>
<p>kulmāṣāṁś‍cidāhara, (niruktam 1.4.12)</p>

<pb n="015"/>
<p>ko nāmāyaṃ saviturudayo yatra na sve sphuranti,</p>
<p>kimadhīte devadattaḥ, (kāśikā 1.4.96)</p>
<p>tvaṃ ha brāhmaṇo 'si, (kāśikā 8.1.39)</p>
<p>api siñcet palāṇḍum, (kāśikā 8.1.40)</p>
<p>tatra jātu gamiṣyasi, (kāśikā 8.1.37) iti |</p>
<p>(<b>2.2 praśaṃsārthāḥ</b>)</p>
<p>tu, paśya, paśyata, aha, aho, yathā, yāvat, cid iti praśaṃsārthāḥ |</p>
<p>yathā yastu māṇavako bhuṅkte,</p>
<p>paśya māṇavako bhuṅkte, (kāśikā 1.4.96)</p>
<p>paśyata māṇavako bhuṅkte, (kāśikā 8.1.39)</p>
<p>aha māṇavako bhuṅkte, (kāśikā 8.1.40)</p>
<p>aho devadattaḥ pacati śobhanam, (kāśikā 8.1.37)</p>
<p>yathā pacati śobhanam,</p>
<p>yāvat karoti cāru,</p>
<p>ācāryaś‍cididaṃ brūyāt iti (niruktam 1.4.12)</p>
<p>(<b>2.3 viṣādārthakāḥ</b>)</p>
<p>hī, ī, hā, hanta, bata, nāma, bhoḥ, kaṣṭamiti viṣādārthāḥ |</p>
<p>yathā—hī mahīśo dṛśyate,</p>
<p>ī īdṛśaḥ saṃsāraḥ,	(gara. 1.9 tilakaḥ)</p>
<p>hā priye jānaki!,	(urāca. 3.9)</p>
<p>nirāśrayā hanta hatā manasvitā,	(kirātā. 1.43)</p>
<p>aho bata mahat kaṣṭam, (mabhāra. vana. 2.64, gītā—1)</p>
<p>kva nāma gamiṣyasi,</p>
<p>bhoḥ śrānto 'si,</p>
<p>kaṣṭaṃ bhoḥ kaṣṭam,	(mavīca. 3.41, māmā. 9.20) iti |</p>
<p>(<b>2.4 harṣārthāḥ</b>)</p>
<p>diṣṭyā, hanta, bata, baṭ, bāṭ, kat, katham, kacciditi harṣārthāḥ |</p>
<p>yathā— diṣṭyā na mṛto 'si sakhe!,</p>

<pb n="016"/>
<p>hanta jīvitāḥ smaḥ,</p>
<p>saiveyaṃ bata me priyā,</p>
<p>baḍ mahān asi sūrya,	(ṛve. 8.101.12)</p>
<p>bāṭ tābhyaḥ svāhā,	(śuya. 18.40)</p>
<p>kad rudrāya pracetase,	(ṛve. 1.43.1)</p>
<p>kathaṃ vatso me rāmabhadraḥ,</p>
<p>kaccijjīvati pārvatī iti (kāśikā 8.1.60, 61, 106)</p>
<p>(<b>2.5 īrṣyārthāḥ</b>)</p>
<p>ha, aha, pratyuta, parama, kintu 'api nāma' 'yadināme'—tīrṣyārthāḥ |</p>
<p>yathā— svayaṃ haudanaṃ bhuṅkte 3,</p>
<p>upādhyāyaṃ sak‍tūn pāyayati,</p>
<p>svayamaha sthena yāti 3,</p>
<p>upādhyāyaṃ padātiṃ gamayati,</p>
<p>pratyuta māmupālabhase,</p>
<p>devo bhavān paraṃ bhṛṅgiriṭiḥ,</p>
<p>vidvānasi kintu kitavaḥ,</p>
<p>mātaryapi mṛtāyāṃ dīvyasi,</p>	
<p>bhavatu nāma kāmacārī tathāpyasau patireva,</p>
<p>asi tapasvī yadi nāma mūrkhaḥ iti |</p>
<p>(<b>2.6 vismayārthāḥ</b>) hī, aho, ahaha, cana, nāma, paśya, paśyata, bateti vismayārthāḥ |</p>
<p>yathā— hatavidhilalitānāṃ hī vicitro vipākaḥ, (māgha. 11.64)</p>
<p>aho rūpamasyāḥ, (saka. (alaṃ) 2)</p>
<p>ahaha māhātmyaṃ mahīpateḥ,</p>
<p>yācitā naiva kupyanti puruṣāḥ kecanaiva te,</p>
<p>andho nāma parvatamārokṣyati,</p>
<p>paśya māṇavako brūte,</p>

<pb n="017"/>
<p>paśyatākāśena yāti,</p>
<p>ko 'yaṃ bata dṛśyate iti |</p>
<p>evamanye 'pi yathā prayogamanusarttavyāḥ |</p>
<p>ete cārthavādādanyatrāpi veditavyā iti ||</p>
<p>(<b>3. anuvādārthā nipātāḥ</b>)</p>
<p>(<b>3.1. smaraṇārthāḥ</b>)</p>
<p>ām, āḥ, aye, nāma, nūnam, hum, omiti smaraṇārthāḥ |</p>
<p>yathā— ām, saiṣā pañcavaṭī,</p>
<p>āḥ, sa tasyāḥ saṃlāpaḥ,</p>
<p>ā jñātaṃ sa jaṭāyureṣaḥ,	(udāttarāghave 2.31)</p>
<p>aye devo dāśarathiḥ,</p>
<p>sa nāmā 'yaṃ bhaviṣyati,</p>
<p>nūnameṣā jānakī,</p>
<p>huṃ maaraṃdo,	(māmā. 7.1)</p>
<p>omevametat iti |</p>
<p>(<b>3.2 upamānārthāḥ</b>)</p>
<p>iva, vā, yathā, cit, na, nakiḥ, nu prati ityupamānārthāḥ |</p>
<p>yathā— rājeva brūyāt,</p>
<p>maṇīvoṣṭrasya lambete,	(mabhāra. 171.12)</p>
<p>jyeṣṭho bhrātā yathā pitā,</p>
<p>agniś‍cid bhāyāt,</p>
<p>mṛgo na bhīmo kucaro giriṣṭhāḥ, (ṛve, 1.154.2)</p>
<p>pāvako nakirmāṇavakaḥ,</p>
<p>vṛkṣasya nu te puruhūtavayāḥ, (ṛve. 6.24.3 nirukta 1.419)</p>
<p>abhimanyurarjunataḥ prati, (kāśikā 1.4.92) iti |</p>
<p>(<b>3.3 abhyupagamārthāḥ</b>)</p>
<p>oma, tathā, ām, nāma, athakim, śrat, satyam, vāḍhamityabhyupagamārthāḥ
yathā— omiti hovāca,</p>
<p>sa tatheti pratijñāya,	(kusaṃ. 6.3)</p>

<pb n="018"/>
<p>ām yathā bravīṣi,</p>
<p>evaṃ nāma bhavatu,</p>
<p>gamiṣyati bhavān ? athakim,</p>
<p>śraddadhe yathā ' 'ttha,</p>
<p>satyamasāraḥ saṃsāraḥ,</p>
<p>vāḍhameṣo 'smi kāmandakī saṃvṛttaḥ (māmā. 1 prastāvanā) iti |</p>
<p>(<b>3.4 anupraśnārthāḥ</b>)</p>
<p>nanu, hī, nu,api, hum, na, kila, nanu, kila, evam, śaśvadityanupraśnārthāḥ |</p>
<p>yathā— akārṣīḥ kaṭaṃ devadatta? nanu karomi bhoḥ, (kāśikā 3.2.120)</p>
<p>akārṣaṁ hī hyaḥ,	(kāśikā 8.2.93)</p>
<p>kathaṃ nu kariṣyāmi,	(niruktam 1.4.17)</p>
<p>api bhavān makarandaḥ?	(māmā. 9.41)</p>
<p>hum sa evāsmi,	(niruktam 1.5.7)</p>
<p>na kilaivam,	(niruktam 1.5.7)</p>
<p>nanu kilaivam,	(niruktam 1.5.7)</p>
<p>evametat?	(niruktam 1.5.11)</p>
<p>śaś‍vadevam iti |	(niruktam 1.5.11)</p>
<p><b>3.5.</b> (<b>parakṛtyarthāḥ</b>)</p>
<p>iti, evaṃ kila, khalu, nanu, sma, api, nāma iti parakṛtyarthāḥ |</p>
<p>yathā— nityaḥ śabda iti mīmāṃsakāḥ, anitya eveti tārkikāḥ,</p>
<p>evaṃ kilopādhyāyaḥ paṭhati,	(kāśikā 3.2.119)</p>
<p>dhanyāḥ khalu dharmamācaranti,</p>
<p>nanvetadakārṣīt sarvo 'pi,</p>
<p>iti smopādhyāyaḥ kathayati,</p>
<p>so 'pi jānātyeva,</p>
<p>ko nāma na manyata iti |</p>

<pb n="019"/>
<p><b>3.6.</b> (<b>purākalpārthāḥ</b>)</p>
<p>purā, śaś‍vat, iti ha, iti kila, iti sma, iti hasma, yatkila
śaś‍vatkila iti purākalpārthāḥ |</p>
<p>yathā— nalena sma purādhīyate,		(kāśikā 3.2.118,122)</p>
<p>evaṃ śaś‍vaditi,	(kāśikā 3.2.116)</p>
<p>iti ha cakāra,</p>
<p>iti kila śrūyate purāṇeṣu,</p>
<p>iti sma brahmavādinaḥ pūrve vadanti,</p>
<p>iti ha sma tatrabhavān bhāgurāyaṇaḥ,</p>
<p>evamiha gurubhyaḥ śrūyate,</p>
<p>yat kileha taruṣaṇḍe pāṇḍavā ūṣuḥ,</p>
<p>śaś‍vat kiledamitthaṃ babhūva,</p>
<p>evamanye 'pi yathā prayogamanusarttavyāḥ,</p>
<p>ete cā 'nuvādato 'nyatrāpi veditavyā iti |</p>
<p>(<b>4. niṣedhārthā nipātāḥ</b>)</p>
<p>(<b>4.1 pratiṣedhārthakāḥ</b>)</p>
<p>na, nañ, a, ana, no, nakir, kiṃ, na hi iti pratiṣedhārthāḥ |</p>
<p>yathā— yugapanna ekadharmāṇām,</p>
<p>nendraṃ devamamaṃsata,	(ṛve. 8.3.4)</p>
<p>śaś‍vat tvam abrāhmaṇa iva bhāṣase,</p>
<p>anopamā te buddhiḥ,</p>
<p>tasya tulyo 'pi no bhavān,</p>
<p>na kirgrāmaṃ gamiṣyasi,</p>
<p>kiṃ gatena kariṣyasi,
na hi premā nimitte sati iti |</p>
<p>(<b>4.2. nivāraṇārthakāḥ</b>)</p>
<p>mā, māṅ, mā sma, mākir, alam, khalu kṛtam, paryāptam iti
nivāraṇārthāḥ |</p>

<pb n="020"/>
<p>yathā— mā kariṣyasi,</p>
<p>mā kārṣīḥ,	(niruktam 1.5.8)</p>
<p>mā sma karoḥ,</p>
<p>mākirneśanmākīṃ riṣat,	(ṛve. 6.54.7)</p>
<p>alaṃ kṛtvā,</p>
<p>khalu kṛtvā,</p>
<p>kṛtaṃ sāhasena,</p>
<p>paryāptaṃ bhayena iti |</p>
<p>(<b>4.3 apākaraṇārthāḥ</b>)</p>
<p>āḥ, ī, om, hum, phaṭ, dhik, khar, are ityapākaraṇārthāḥ ||</p>
<p>yathā— āḥ pāpa! pratihato 'si,</p>
<p>ī ito niṣpata,</p>
<p>om kimevaṃ vadasi,</p>
<p>huṃ ṇillajja osara,</p>
<p>phaṭ apakhyākaro 'si,</p>
<p>dhik tvā jālma,</p>
<p>khar duṣṭe piśāci,</p>
<p>are durātman iti |</p>
<p>(<b>4.4 asūyārthāḥ</b>)</p>
<p>aṅgaḥ, hi, aho, huṃ, he, haye, āre, arare ityasūyārthāḥ |</p>	
<p>yathā— aṅga! kūja—3 idānīṃ jñāsyasi jālma,</p>
<p>sa hi vyāharatu kathaṃ hi vyākariṣyati, (niruk‍tam 1.5.5)</p>
<p>vṛṣalagrāmamaho gamiṣyasi,</p>
<p>huṃ gamiṣyāmi grāmam,</p>
<p>he devadatta!,	(kāśikā 8.2.85)</p>
<p>haye jāye manasā tiṣṭha ghore, (ṛve. 10.15.1)</p>
<p>āre nāhamunmattaḥ,</p>
<p>arare mahārājaṃ prati kutaḥ kṣattriyāḥ iti | (urāca. 4.27/28)</p>

<pb n="021"/>
<p>(<b>4.5 garhaṇārthāḥ</b>)</p>
<p>katham, yat, yadi, yadā, jātu, api, yacca, yatreti garhaṇārthāḥ |</p>
<p>yathā— kathaṃ nāmā 'trabhavān vṛṣalaṃ yājayet,</p>
<p>yat tatrabhavān vṛṣalaṃ yājayet,</p>
<p>yadi tatrabhavān vṛṣalaṃ yājayet,</p>
<p>yadā tatrabhavān vṛṣalaṃ yājayet,</p>
<p>jātu tatrabhavān vṛṣalaṃ yājayet,</p>
<p>api tatrabhavān vṛṣalaṃ yājayet,</p>
<p>yacca tatrabhavān vṛṣalamayājayiṣyat,</p>
<p>yatra tatrabhavān vṛṣalamayājayiṣya iti |</p>
<p>(<b>4.6 vinigrahārthāḥ</b>)</p>
<p>ha, aha, tuvai, tvai, vai, vāva, varam, nanu iti vinigrahārthāḥ |</p>
<p>yathā— ayamidaṃ ha kariṣyati,	(niruk‍tam 1.5.2)</p>
<p>ayamahedaṃ karotu,	(niruk‍tam 1.5.2)</p>
<p>ayaṃ tuvai tatra gantā,</p>
<p>ayaṃ tvai te niyogaḥ,</p>
<p>bṛhaspatirvai devānāṃ purohita āsīt,</p>
<p>ayaṃ vāva hasta āsīt,		(kāśikā 8.1.64)</p>
<p>varamadyakapotaḥ ś‍vomayūrāt, (kāsū. 1.2.29)</p>
<p>nanu vak‍tṛviśeṣaniḥspṛhā guṇagṛhyā vacane vipaś‍citaḥ (kirātā.2) iti,</p>
<p>evamanye 'pi yathāprayogamanusarttavyāḥ,</p>
<p>ete ca niṣedhato 'nyatrāpi draṣṭavyā iti |</p>
<p>(<b>5. vidhiniṣedhārthā nipātāḥ</b>)</p>
<p>(<b>5.1 saṃbodhanārthāḥ</b>)</p>
<p>he, hai, ayi, aṅga, ho, aho, haṃho, bhoḥ iti saṃbodhanārthāḥ |</p>
<p>yathā— he devadatta,</p>
<p>hai yajñadatta,	mabhā. 8.2.85)</p>

<pb n="022"/>
<p>ayi viṣṇumitra,</p>
<p>aṅga māṇavaka,</p>
<p>ho agnihotrin,</p>
<p>aho mahārāja,</p>
<p>haṃ ho mahābrāhmaṇa,</p>
<p>bhoḥ pāntha! pravarttasva nivarttasva vā iti |</p>
<p>(<b>5.2 anukampārthāḥ</b>)</p>
<p>'a, i, u, e, o, ā, ī, ū' ityanukampārthāḥ |</p>
<p>yathā— a avehi,</p>
<p>i indraṃ paśya,</p>
<p>u uttiṣṭha,</p>
<p>e ita ehi,</p>
<p>o oṣati tvāṃ taraṇiḥ,</p>
<p>ā āgataste tātaḥ,</p>
<p>ī īkṣito 'si gaccha,</p>
<p>ū ūṣare bījaṃ vapasi iti |</p>
<p>(<b>5.3 vitarkārthāḥ</b>)</p>
<p>kim, nu, nūnam, āho, uta, svit, vā, iva iti vitarkārthāḥ |</p>
<p>yathā— kimayaṃ sthāṇuḥ kiṃ puruṣaḥ,</p>
<p>ahirnu rajjurnu,	(kāśikā 8.2.98)</p>
<p>na nūnamasti no ś‍vaḥ,	(ṛve. 1.170.1, niruktam 1.6.2)</p>
<p>sthāṇurayamāho puruṣaḥ,</p>
<p>dhūmo 'yamuta kapotaḥ,</p>
<p>padmametanmukhaṃ svid bhāti,</p>
<p>hantāhaṃ pṛthivīmimāṃ nidadhānīha veha vā, (ṛve. 10.119.9, niruktam. 1.4.23)</p>
<p>tāmyatīva me vatso makarandaḥ (māmā 3.18) iti |</p>

<pb n="023"/>
<p>(<b>5.4 praśnārthāḥ</b>)</p>
<p>satyam, kim, hi, kaccit, evam, api, atha, uta iti praśnārthāḥ | yathā—</p>
<p>satyaṃ bhokṣyase?,	(kāśikā 8.1.32)</p>
<p>kiṃ devadattaḥ pacati?,</p>
<p>kaṭaṃ kariṣyasi hi?,	(kāśikā 8.2.93)</p>
<p>kaccijjīvati me mātā?, (kāśikā 3.3.153)</p>
<p>evametad devadatta?,</p>
<p>api kriyārthaṃ sulabhaṃ samitkuśam, (kusaṃ. 5.33)</p>
<p>devo 'yamatha mānuṣaḥ,</p>
<p>uta daṇḍaḥ patiṣyati?	(kāśikā 3.3.152) iti |</p>
<p>(<b>5.5. pakṣāntarārthāḥ</b>)</p>
<p>nanu, punaḥ, hi, tu, tarhi, yāvat, yāvatā, atho, cid iti pakṣāntarārthāḥ |</p>
<p>yathā— nanvaraṇyametanna gṛham,</p>
<p>sa paṭhati ayaṃ śete,</p>
<p>idaṃ hi kariṣyati,</p>
<p>yat sa rodityayaṃ tu hasati,</p>
<p>yadyevaṃ tarhi gamyate,</p>
<p>jāne 'nyo '(yam) yāvat sa eva,</p>
<p>jāne gato bhavān yāvatā 'dyāpi na yāti, (nāyāti)</p>
<p>atho śarastena madarthamujjhitaḥ,	(saka. pṛ. 33)</p>
<p>kaś—cid bhuṅkte, kaś—cid bhojayati,	iti |</p>
<p>(<b>5.6 hetvapadeśārthāḥ</b>)</p>
<p>hi, nu, ataḥ, iti, yat, tat, yena, tene'ti hetvapadeśārthāḥ |</p>
<p>yathā— idaṃ kariṣyati hi vatsaka ehi/idaṃ hi kariṣyati (si vatsaka ehi)</p>
<p>kimiha nu dhānakāḥ,</p>
<p>atastvāmarthayāmi,</p>
<p>hastīti palāyate,</p>

<pb n="024"/>
<p>yadayaṃ dadāti tat subhagaḥ,</p>
<p>yena labhate tena stauti iti,</p>
<p>evamanye 'pi yathāprayogamanusarttavyāḥ,</p>
<p>ete ca vidhiniṣedhādanyatrāpi veditavyā iti |</p>
<p>(<b>6. avidhiniṣedhārthā nipātāḥ</b>)</p>
<p>(<b>6.1 padapūraṇārthāḥ</b>)</p>
<p>u, uta, āho, vai, hi, vā, khalu, sviditi padapūraṇārthāḥ |</p>
<p>yathā— kimu, kimuta, utāho, navai, nahi, athavā, nakhalu, āhosvid iti |</p>
<p>(<b>6.2 pādapūraṇārthāḥ</b>)</p>
<p>kam, īm, sīm, it, u, tu, hi, ca iti pādapūraṇārthāḥ |</p>
<p>yathā— śiśiraṃ jīvanāya kam,	(nirukta 1.10.1)</p>
<p>e (ā+ī) maṃ sṛjatā sute,	(ṛve. 1.9.2, niruktam 1.10.2)</p>
<p>pra sīmādityo ṛ sṛjad vidharttā,	(ṛve.2.28.4, niruktam 1.7.3)</p>
<p>tamid (m i) d‌vardhantu no giraḥ,	(ṛve.8.92.21,niruktam 1.10.3)</p>
<p>ayam u te samatasi,	(ṛve. 1.30.4; nirukta 1.11.4)</p>
<p>devaḥ sa tu, na mānuṣaḥ,</p>
<p>indavo vāmuśanti hi,	(ṛveḥ 1.2.4)</p>
<p>viloladṛṣṭaṃ hariṇāṅganāsu ca (kusaṃ. 5.13) iti |</p>
<p>(<b>6.3 vākyapūraṇārthāḥ</b>)</p>
<p>ete ca, anye ca, nūnam, iva, eva iti khalu ityādayo vākyapūraṇārthāḥ |</p>
<p>yathā— vi sīm ataḥ suruco vena āvaḥ, (taisaṃ. 4.2.8.2 nirukta 1.7.3)</p>
<p>naraṃ ca nārāyaṇameva ceti,</p>
<p>nūnaṃ sā te prati varaṃ jaritre, (ṛve. 2.11.21, niruktam 1.7.1)</p>
<p>kathamiva etad bhaviṣyati,</p>
<p>evā hyeva evā hīndra,	(taiā. 1.20, kāśikā 6.3.136)</p>
<p>atho khalvāhuḥ,</p>

<pb n="025"/>
<p>abhīṣuṇaḥ sakhīnām,	(ṛve.4.31.3,kāśikā6.3.134;</p>
<p>8.3.107, 8.4.27)</p>
<p>ā evaṃ nu manyase iti | (mabhā. kāśikā 1.1.14)</p>
<p>(<b>6.4. alaṅkārapūraṇārthāḥ</b>)</p>
<p>bhaṅgaśleṣa—bhāṣāś‍leṣa—yamaka—vakrokti—citra—anuprāsa—padāvṛtti—</p>
<p>praśnottara—prabhṛtayo 'laṅkārāḥ | tadarthāḥ yathā—</p>
<p>(<b>bhaṅgaś‍leṣārthāḥ</b>)</p>
<p>na vāryante, na cāryante, na smāryante, na hasanti, na hīyante na vairāyate
iti bhaṅgaś‍leṣe,</p>
<p>(<b>bhāṣāś‍leṣārthāḥ</b>)</p>
<p>sa hi aho raṇe katthatepi yonarāyā iti bhāṣāś‍leṣe,</p>
<p>(<b>yamakaś‍loke</b>)</p>
<p>yoṣitāṃ gātraṃ na khalūnaṃ nakhalūnamiti yamakaś‍loke,</p>
<p>(<b>vakroktau</b>)</p>
<p>śastraṃ na khalu voḍhavyamiti vakroktau,</p>
<p>(<b>citre</b>)</p>
<p>nanu ho mathanā rāgho ghorā nātha maho nu na' iti citre,</p>
<p>(<b>anuprāse</b>)</p>
<p>'sa hi mahīśo varttata' ityanuprāse,</p>
<p>prāse prāso 'munā raṇe iti padāvṛttau,</p>
<p>kā nanāda timirādapi kālī iti praś‍nośnottare' iti |</p>
<p>(<b>6.5 vākyālaṅkārārthāḥ</b>)</p>
<p>ārṣika, ārṣiputraka, ārṣīka, vaidikādi—vākyānāmalaṅkāra—hetavo
vākyālaṅkārārthāḥ yathā—</p>
<p>atho, khalu, tvayi, tarhi, 'atha khalu etarhi', 'aho nu khalu bhoḥ',</p>
<p>'iti ha sma bhagavān punarvasurātreyaḥ',</p>
<p>na ha vai saśarīrasya sataḥ priyā 'priyayorapahatirasti, (chāu. 8.12.1)</p>

<pb n="026"/>
<p>na vā are jāyāyai kāmāya jāyā priyā bhavati, (bṛu. 4.5)</p>
<p>na vā u etanmriyase na riṣyasi iti | (ṛve. 1.162.21)</p>
<p>(<b>6.6 padasaṃskārārthāḥ</b>)</p>
<p>padasaṃskārastu dvidhā vidhiniṣedharūpābhyām | tayoḥ —</p>
<p>1. plutavidhiḥ, 2. dvirvacanavidhiḥ, 3. laḍādividhiḥ, 4. pararūpādividhiriti
<b>vidhirūpaḥ |</b></p>
<p>1. pararūpādipratiṣedhaḥ, 2. saṃhitādipratiṣedhaḥ, 3. padādeśādipratiṣedhaḥ,</p>
<p>4. nighātapratiṣedha iti <b>niṣedharūpaḥ</b> | tatra —</p>
<p>(<b>6.6.1 vidhirūpaḥ padasaṃskārārthāḥ</b>)</p>
<p>(<b>1. plutavidhiḥ</b>)</p>
<p>hai he prayoge haihayoḥ,</p>
<p>omabhyādāne,</p>
<p>brūhi preṣya śrauṣaḍ vauṣaḍāvahānāmādeḥ (8.2.85—87—91) iti</p>
<p>plutavidhiḥ |</p>
<p>yathā— devadatta hai 3,</p>
<p>he 3 devadatta,</p>
<p>om 3 agnimīḍe purohitam,</p>
<p>agnimā 3 vaha,	(taibrā. 3.5.3.2)</p>
<p>astu śrau 3 ṣaṭ,	(taisaṃ. 1.6.11.1.2)</p>
<p>vau 3 ṣaṭ iti |</p>
<p>(<b>2. dvirvacanavidhiḥ</b>)</p>
<p>parervarjana (8.1.5),</p>
<p>prasamupodaḥ pādapūraṇe (8.1.6),</p>
<p>uparyadhyasaḥ sāmīpye (8.1.7) iti dvirvacanavidhiḥ |</p>
<p>yathā— pari pari trigarttebhyo vṛṣṭo devaḥ,	(kāśikā 8.1.5)</p>
<p>pra prāyamagnirbharatasya śrṛṇve,	(ṛve. 7.8.4)</p>

<pb n="027"/>
<p>saṃ samid‌yuvase vṛṣan,	(ṛve. 10.191.1)</p>
<p>upopa me parāmṛśa,	(ṛve. 1.126.7)</p>
<p>kiṃ no dudu harṣase dātayā u,	(ṛve. 4.1.9)</p>
<p>uparyupari grāmam |</p>
<p>(<b>3. laḍādividhiḥ</b>)</p>
<p>yāvatpurānipātayorlaṭ (3.3.4),</p>
<p>jātuyadorliṅ (3.3.147),</p>
<p>alaṃkhalvoḥ pratiṣedhayoḥ prācāṃ ktvā (3.4.18) iti laḍādividhiḥ |</p>
<p>yathā— yāvad bhuṅkte,</p>
<p>purā vrajati,</p>
<p>jātu tatrabhavān vṛṣalaṃ yājayet,</p>
<p>alaṃ kṛtvā,</p>
<p>khalu kṛtvā iti |</p>
<p>(<b>4. pararūpādividhiḥ</b>)</p>
<p>omāṅoś‍ca‌ (6.1.95),</p>
<p>avyaktānukaraṇasyāta itau (6.1.98),</p>
<p>āṅ‌māṅoś‍ca (6.1.74) iti pararūpādividhiḥ |</p>
<p>yathā— adyom, ādyọdhā, adyeva, jhaḍiti, ācchādayati, mācchidaditi |</p>
<p>(<b>6.6.2 niṣedharūpāḥ padasaṃskārārthāḥ</b>)</p>
<p>(<b>1. pararūpādipratiṣedhaḥ</b>)</p>
<p>eve cāniyoge,</p>
<p>nāmreḍitasya,</p>
<p>na māṅyoge (6.1.94 vā. 99;) iti pararūpādipratiṣedhaḥ |</p>
<p>yathā— adyaiva gaccha,</p>
<p>ihaiva tiṣṭha,</p>
<p>'paṭat paṭadi'—ti karoti</p>

<pb n="028"/>
<p>mā kārṣīt,</p>
<p>mā sma kārṣīt,</p>
<p>mā sma karot iti |</p>
<p>(<b>2. saṃhitādipratiṣedhaḥ</b>)</p>
<p>nipāta ekājanāṅ (1.1.14),</p>
<p>ot (1.1.15),</p>
<p>saṃbuddhau śākalyāsyetāvanārṣe (1.1.16) iti saṃhitāpratiṣedhaḥ |</p>
<p>yathā— a avehi,</p>
<p>i indraṃ paśya,</p>
<p>u uttiṣṭha,</p>
<p>ā evaṃ nu manyase,</p>
<p>aho āś‍caryam,</p>
<p>bhāno iti |</p>
<p>(<b>3. padādeśādipratiṣedhaḥ</b>)</p>
<p>na cavāhāhaivayukte (7.1.24),</p>
<p>nānorjñaḥ (1.3.58),</p>
<p>samāse 'nañpūrve ktvo lyap (7.1.37) iti padodaśādipratiṣedhaḥ |</p>
<p>yathā— grāmo yuṣmākaṃ ca grāmo 'smākaṃ ca</p>
<p>grāmo yuṣmākameva grāmo 'smākameva</p>
<p>putramanujijñāsati</p>
<p>asnātvā bhuṅkte iti |</p>
<p>(<b>4. nighātapratiṣedhaḥ</b>)</p>
<p>nipātairyad‌yadihantakuvinnecceccaṇkaccid‌yatrayuktam (8.1.30),</p>
<p>cādiṣu ca (8.1.58),</p>
<p>cavāyoge prathamā (8.1.59) iti nighātapratiṣedhaḥ |</p>
<p>yathā— yad devadattaḥ pacati,</p>

<pb n="029"/>
<p>yadi devadattaḥ pacati,</p>
<p>devadattaḥ pacati ca khādati ca</p>
<p>devadattaḥ pacati vā khādati vā,</p>
<p>garddabhāṁś‍ca kālayati vīṇāṃ ca parivādayati,</p>
<p>garddabhān vā kālayati vīṇāṃ vā parivādayati iti ||</p>
<p>(<b>3. avyayaprātipadikeṣu gatisaṃjñāḥ</b>)</p>
<p>samāsārhā nipātā eva katipaye 'pi gatayaḥ |</p>
<p>tad‌yathā—(aṣṭādhyāyīsūtrāṇi)</p>
<p>prādayaḥ	1.4.58	prapacati, parākaroti</p>
<p>kriyāyoge		1.4.59</p>
<p>gatiś‍ca		1.4.60</p>
<p>ūryādicviḍācaś‍ca	1.4.61	ūrīkaroti</p>
<p>anukaraṇaṃ cānitiparam	1.4.62	khāṭkṛtam, khāṭkaroti</p>
<p>ādarānādarayoḥ sadasatī	1.4.63	satkṛtya, satkṛtam, yat satkaroti, asatkṛtam, yadasatkaroti</p>
<p>bhūṣaṇe 'lam	1.4.64	alaṅkṛtya, alaṃkṛtam, yadalaṅkaroti</p>
<p>antaraparigrahe	1.4.65	antarhatya, antarhatam, yadantarhanti</p>
<p>kaṇemanasī śraddhāpratīghāte	1.4.66	kaṇehatya payaḥ pibati, mano hatya payaḥ pibati</p>
<p>puro 'vyayam	1.4.67	puraskṛtya, puraskṛtam, yatpuraskaroti</p>
<p>astaṃ ca		1.4.68	astaṅgatya savitā punarudeti, astaṅgatāni dhanāni, yadastaṅgacchati</p>
<p>acchagatyarthavadeṣu	1.4.69	acchagatya, acchagatam, yadacchagacchati, acchodya, acchoditam,
yadacchagacchati</p>
<p>ado 'nupadeśe	1.4.70	adaḥkṛtya, adaḥ kṛtam, yadadaḥkaroti | upedaśo madhyamā vāk</p>
<p>tiro 'ntardhau	1.4.71	tirobhūya, tirobhūtam, yat tirobhavati tiraḥ</p>
<p>vibhāṣākṛñi	1.4.72	tiraḥkṛtya, tiraskṛtya, tiraskṛtam, yat‌tiraskaroti, tiraskṛtvā,
tiraḥkṛtvā</p>
<p>upāje 'nvāje	1.4.73	upājekṛtya/kṛtvā, anvājekṛtya/kṛtvā</p>

<pb n="030"/>
<p>sākṣātprabhṛtīni ca	1.4.74	sākṣātkṛtya, sākṣātkṛtvā, mithyākṛtya, mithyākṛtvā
(21—śabdāḥ)</p>
<p>anatyādhāna urasimanasī	1.4.75	urasikṛtya, urasikṛtvā, manasikṛtya, manasikṛtvā</p>
<p>madhye pade nivacane ca	1.4.76	madhyekṛtya, madhyekṛtvā, padekṛtya, padekṛtvā,
nivacanekṛtya/kṛtvā</p>
<p>nityaṃ hastepāṇāvupayamane	1.4.77	hastekṛtya, pāṇaukṛtya | upayamanaṃ dārakarma</p>
<p>prādhvaṃ bandhane	1.4.78	prādhvaṃkṛtya</p>
<p>jīvikopaniṣadāvaupamye	1.4.79	jīvikākṛtya, upaniṣatkṛtya, upaniṣatkṛtam</p>
<p>te prāgdhāteḥ	1.4.80	(te upasargāḥ)</p>
<p>chandasi pare 'pi	1.4.81	yāti ni hastinā, niyāti hastinā, hanti ni muṣṭinā,
muṣṭinā nihanti</p>
<p>vyavahitāś‍ca	1.4.82	āmandrairindra! haribhiryāhi | āyāhi |</p>
<p>(<b>4. avyayaprātipadikeṣu upasargāḥ</b>)</p>
<p>gativiśeṣā eva prādaya upasargāḥ |</p>
<b><lg>
  <l>pra—parā 'pa—samanvava—nirdurvyāṅnyadhayo 'pyatisūdabhayaś‍ca |</l>
  <l>pratinā saha lakṣayitavyāḥ paryupayorapi lakṣaṇamatra || 35 ||</l>
</lg></b>
<p>(nyāse 1.1.14)</p>
<b><lg>
  <l>vaṣṭi bhāgurirallopamavāpyorupasargayoḥ || 36 ||</l></lg></b> (6.2.37)
<b><lg>
  <l>hitādiṣu samo mlopaṃ pāṭhaṃ cā 'tra śradantaroḥ || 37 ||</l></lg></b> (nyāse 3.3.106)
<p>evamete viṃśatirvapisaśradantarbhissaha pañcaviṃśatirbhavanti (va&lt;ava, pi&lt;api, sa+śrad+antara)
(niruktam 1.3.3—22)</p>
<p>te khalu (upasargāḥ)— <b>1. vācakāḥ, 2. dyotakāḥ, 3. viśeṣakāḥ,
4. sahābhidhāyakāḥ, 5. kāryārthakāḥ, 6. nirarthakāś‍ceti</b>
ṣọdhā hi viprathante | teṣu —</p>
<p>(<b>1. vācakā</b>)</p>
<p><b>vācakā</b> yathā 'pragatā ṛṣabhā asmād vanāt prarṣabhaṃ vanam (mabhā. 1.4.60)</p>
<p>parāgatā asavo 'syeti parāsuḥ</p>
<p>apagato manyurasya apamanyuḥ</p>
<p>saṅgatamakṣeṇa samakṣam (kāśikā 5.4.107)</p>

<pb n="031"/>
<p>anuprāpto nāsikāmanunāsikaḥ,</p>
<p>avakruṣṭaḥ kokilayā avakokilaḥ (mabhā. 1.4.79),</p>
<p>makṣikāṇāmabhāvo nirmakṣikam (mabhā. 2.1.6),</p>
<p>ṛddh‌yabhāvo yavanānāṃ duryavanam,</p>
<p>viruddhaḥ pakṣo vipakṣaḥ,</p>
<p>ādāya yudhyate tiditi āyudham (mabhā. 3.3.58),</p>
<p>atyayo vātasya nivātam,</p>
<p>adhigatamakṣeṇa adhyakṣam,</p>
<p>apihitaḥ śalaḥ apiśalaḥ,</p>
<p>atītaḥ ś‍vānamatiś‍vo varāhaḥ (kāśikā 5.4.86),</p>
<p>samṛddhirmadrāṇāṃ sumadram (kāśikā 2.1.6),</p>
<p>ud‌bhūto 'tyarthamuttamaḥ,</p>
<p>abhilakṣyaṃ mukhamasyābhimukhaḥ,</p>
<p>pratinidheyaḥ kāyaḥ pratikāyaḥ,</p>
<p>parimlāno 'dhyayanāya paryadhyayanaḥ (kāśikā 1.4.79),</p>
<p>upetyādhīyate 'smādityupādhyāyaḥ (mabhā. 3.3.20) |</p>
<p>evam avagatavān koṭam avakoṭaḥ,</p>
<p>apihitaḥ kāyatīti pikaḥ</p>
<p>saṃpannaṃ brahma bābhravāṇāṃ sabrahma (kāśikā 2.1.6),</p>
<p>śraddhīyata iti śraddhā (mabhā 1.4.59),</p>
<p>antardhīyate (iti) antardhiḥ (mabhā. 1.4.65),</p>
<p>(<b>2. dyotakāḥ</b>)</p>
<p><b>dyotakā</b> yathā— pratiṣṭhate, parākramate, apakaroti, saṃkrīḍati, anukampate,</p>
<p>avadhatte, nirviveśa, durlalitaḥ, vyādadāti, āhvayate, niśamayati,</p>
<p>adhikuruṣva, apidadhāti, atiśete, surabhiḥ, utpādayati, abhidhatte,</p>
<p>pratīkṣate, pariṇamate, upāyaṃsta |</p>
<p>evaṃ vadhatte, pidhatte śrad‌dhatte, sahitaḥ, antardadhāti iti ||</p>

<pb n="032"/>
<p>(<b>3. viśeṣakāḥ</b>)</p>
<p><b>viśeṣakā</b>stu dvidhā prakṛtyarthaviśeṣakāḥ, pratyayārthaviśeṣakāś‍ca | teṣu —</p>
<p><b>prakṛtyarthaviśeṣakā</b> yathā—</p>
<p>pravardhate, palāyate, apavadate, saṃsarati, anumanyate, avalokate, niṣkarṣati,
durbhavati, vilokate, ālokate, niṣīdati, adhivasati, apinahyati,
ativarttata, subhavati, ud‌bhavati, abhyeti, pratipadyate, parigaṇayati, upadadhāti
evaṃ 'vataṃsaḥ pinaddhavān satatam <b>śraddhanaḥ</b> antarbhavati |</p>
<p><b>pratyayārthaviśeṣakā</b> yathā—</p>
<p>manasvī, subhavati, sumanāyate (3.1.12), durbhavati, durmanāyate (3.1.12) evam
atimanāyate | pucchamudasyati, utpucchayate, (3.1.20) vyasyati, vipucchayate,
paryasyati, paripucchayate, bhāṇḍaṃ samāracayati saṃbhāṇḍayate, cīvaraṃ sañcinoti
sañcīvarayate (3.1.20), hastenāpakṣipati apahastayati, varmaṇā saṃnahyati
saṃvarmayati, pāśena saṃyacchati saṃpāśayati, cūrṇairavadhvaṃsayati avacūrṇayati,
tūlairavakuṣṇāti avatūlayati, hastinā 'tikrāmati atihastayati, senayābhiyāti
abhiṣeṇayati, vīṇayopagāyati upavīṇayati, vāsyā paricchinatti parivāsayati,
ś‍lokairupastauti upaś‍lokayati, lomānyanumārṣṭi anulomayati, pāśān
vimocayati vipāśayati, tūstāni vihanti vitūstayati, rūpaṃ nirīkṣate nirūpayati
vastraṃ paridadhāti parivastrayati, paryyāṇamuttānayati utparyāṇayati iti ||</p>
<p>nanu ete 'pi kriyāviśeṣāṇāṃ vācakāḥ kasmānna bhavanti ? yad‌dhi
yatprayogādavagamyate tat tasya vācyaṃ bhavati |</p>
<p>naivam, 'bhṛśādibhyo bhuvyacveḥ' (3.1.12) ityādibhirbhavatyādyartha eva
pratyayotpatteḥ |</p>
<p>maivaṃ vocaḥ, nāhaṃ kyaṅantaṃ pṛcchāmi |</p>
<p>kiṃ tarhi ?</p>
<p>ṇyantam | tatra 'śabdavairakalahā 'bhrakaṇvameghebhyaḥ karaṇe' (3.1.17) iti varttate |
tataś‍ca karotyarthalakṣaṇe dhātvarthasāmānye ṇiṅ‌ṇicorvidhānāt, pucchasyodasanaṃ
karotyutpucchayate, senayābhiyānaṃ karotyabhiṣeṇayati iti karotyarthasya pratyayena
udasanābhiyānādestūpasargeṇāvidhāne vācakatvameṣāṃ bhaviṣyatīti |</p>

<pb n="033"/>
<p>ucyate— neha 'karaṇe' ityanena sakaladhātvarthānuyāyikriyāsvamānyaṃ
pratinirdiśyate, api tvanavadhāritātmasvarūpā udasanābhiyānādayaḥ kriyāviśeṣā
eva |</p>
<p>kathamidaṃ jñāyate iti cet,</p>
<p>ācāryapravṛttirjñāpayati—yadayaṃ</p>
<p>(1) 'muṇḍa—miśra—ś‍lakṣṇa—lavaṇebhyaḥ karaṇamātre pratyayamudāharati |
tad‌yathā— muṇḍaṃ karoti muṇḍayati, evaṃ miśrayati, ś‍lakṣṇayati, lavaṇayati</p>
<p>(2) halikalikṛta tūstebhyo grahaṇalakṣaṇe tad‌viśeṣe (pratyayamudāharati) |</p>
<p>yathā— halimagrahīt ajahalat, kalimagrahīd acakalat, kṛtaṃ gṛh‍ṇāti
kṛtayati, tvacaṃ gṛh‍ṇāti tvacayati,</p>
<p>(3) varṇasatyārthavedebhyastadācaṣṭe (3.1.25) ityupasargaviśiṣṭe dhātvarthe |</p>
<p>yathā— varṇamācaṣṭe varṇayati, satyamācaṣṭe satyāpayati, arthamācaṣṭe '—
rthāpayati, vedamācaṣṭe vedāpayati iti;</p>
<p>(4) vratād bhojane tannivṛttau ca | yathā payo vratayati, vṛṣalānnaṃ vratayati—</p>
<p>ato 'vamamyate karaṇa ityanenā 'navadhāritaviśeṣo dhātvarthaḥ
pratyayābhidheyatayā 'dhikriyata' iti |</p>
<p>evaṃ tarhi 'saviśeṣaṇasyaiva kriyāviśeṣasya pratyayenoktatvād abhiṣeṇayatyādiṣu
upasargaprayogo na prāpnoti, yathā śyena ivācarati śyenāyata bāṣpamud‌vamati bāṣpāyate,
hastena nirasyati hastayate evaṃ pādayate' iti</p>
<p>bhavedetat yatraika eva pratyayārthaḥ | yathā— upamānādācāre (3.1.10),
'bāṣpoṣmabhyāmud‌vamane (3.1.16), aṅgānnirasana iti |</p>
<p>iha tu bahavaḥ pratyayārthāḥ | yathā— 'pucchādudadasane vyasane paryasane ca', 'bhāṇḍāt
samāracane vibhajane ca', 'cībarādarjane paridhāne ca, muṇḍādibhyaḥ 'tatkaroti, tadācaṣṭe,
tenātikrāmati' ityādāviti, tatra upāttasyāpi kriyāviśeṣasya pratyayato
rūpasāmānyādanavadhāraṇe tadavacchedāyopasargaviśeṣaḥ prayujyate | yathā pratyayārthaviśeṣaṇapakṣe
manaḥśabdādutpannena kyaṅaivopasargārthaviśiṣṭapratyayābhidhāne 'sumanāyate,' 'durmanāyate',
'abhimanāyata' iti sudurabhayaḥ prayujyante |</p>
<p>evaṃ tarhi 'hastinātikrāmatyatihastayatī'—tyādivat 'ś‍vetāś‍vamācaṣṭe ś‍vetayati',
'aś‍vataramācaṣṭe aś‍vayati', 'gāloḍitamācaṣṭe gāloḍayati' 'āhvarakamācaṣṭe</p>

<pb n="034"/>
<p>āhvarayati' ityādāvāṅprayogaḥ prāpnoti |</p>
<p>naivam, atrāḍaḥ sahā 'bhidhāyakatvāt | na hi krāmatītyādivac caṣṭe
ityasyaikākinaḥ svārthā 'bhidhāne sāmarthyamasti | ato viśeṣakatvamevaiṣām, na
vācakatvamiti ||</p>
<p>(<b>4. sahābhidhāyakāḥ</b>)</p>
<p>atha sahābhidhāyakāḥ, yathā— prasnute, prāṇiti, prañcate, prāpnoti, saṃgrāmayate,
saṃcaṣṭe, saṃrambhate, saṃdhukṣayati, anurudhyate, viklabate, vilokate, viśrāṇayati, ācaṣṭe,
āśāste, ācāmati, ātaṅkayati, nidrāyati, niyamayate, adhīte, adhyeti,
abhivādayate, pariṣvajate, ujjāsayati, uttaṃsayati' iti |</p>
<p>(<b>5. kāryārthāḥ</b>)</p>
<p>kāryārthāḥ | yathā— 'vijayate, parājayate, nyavikṣata, samagaṃsta, anvakarot,
parākarot, virarām, upararāma, udasiṣyati, udasiṣyate, apaskirate, praticaskāra,
upaskurute, plāyate, prārṣabhīyati, niṣṭapati, abhiṣeṇayati, viṣahate, pariṣvajate,
viṣṇavati, prahiṇoti, praṇaśyati, pariṇeṣyati, antarṇayati' (kāśikā 8.3.65)</p>
<p>(<b>6. nirarthakāḥ</b>)</p>
<p>nirarthakāḥ, yathā— prārabhate, pralambate, prasūyate, prayacchati, apaharati, apatrapate,
apahnute, abhiṣuṇoti, nimīlati, nivāryate, niṣṭhīvati, nimajjati, nikhañjati,
vigāhate, virājate, vijānāti, vinaśyati, vikatthate, vidīryate, āśrayati,
āś‍liṣyati, saṃyujyate, adhyāgacchati, paryāgacchati iti ||</p>
<p>(<b>5. avyayaprātipadikeṣu karmapravacanīyāḥ —11</b>)</p>
<p>prādaya eva kriyāviśeṣopajanitasaṃbandhāvacchedahetavaḥ karmmapravacanīyāḥ | yadāha—</p>
<b><lg>
  <l>kriyāviśeṣajanyānāṃ saṃbandhānāṃ prakāśane |</l>
  <l>karmmapravacanīyāḥ syurnimittamavadhāritāḥ || 38 || iti |</l>
</lg></b>
<p>(saṃvādī cā 'tra bhartṛhariḥ vākyapadīye 2.199, 2.204 kārikābhyām)</p>
<p>kiṃ punaramīṣāmavadhāraṇam ?</p>
<p>karmapravacanīyasaṃjñādhikāre 'anuprabhṛtayaḥ śabdā ekādaśa, <b>lakṣaṇādayo 'rthā dvāviṃśati</b> |
tad‍yathā 'anurlakṣaṇe, tṛtīyārthe, hīne (1.4.84—86), lakṣaṇetthaṃbhūtākhyānabhāgavīpsāsu

<pb n="035"/>
pratiparyanavaḥ (1.4.90), abhirabhāge (1.4.91), pratiḥ pratinidhipratidānayoḥ
(1.4.92), adhiparī anarthakau (1.4.93), suḥ pūjāyām (1.4.9), atiratikramaṇe
(1.4.9), apiḥ padārthasaṃbhāvanā 'nvavasarga—garhā—samuccayeṣu (1.4.96), adhirīś‍vare
(1.4. 97), vibhāṣā kṛñi (1.4.98) |</p>
<p>evam 'anu', upa, apa, pari, āṅ, prati, abhi, adhi, su, ati api'
<b>ityekādaśa śabdāḥ |</b></p>
<p>hetu—1lakṣaṇam, 2sahārthaḥ, hīnatā3, 4ādhikyam, 5varjanam, 6maryādāvacanam,
lakṣaṇam7, itthambhūtākhyānam8, bhāgaḥ9, vīpsā10, pratinidhiḥ11, pratidānam12,
ānarthakyam13, pūjā14, atikramaṇam15, padārthaḥ16, saṃbhāvanā17, anvavasargaḥ18, garhā19,
samuccayaḥ20, svāmyam21, adhikāraḥ22, iti <b>dvāviṃśatirarthāḥ |</b></p>
<p>tatrā 'nuḥ saptārthaḥ, pratiparī ṣaḍarthau, apiḥ pañcārthaḥ, adhyabhī ñyarthau, upātī dvayartho,
āṅapasava ekārthāḥ' iti | teṣu—</p>
<p>(<b>1. anuḥ</b>)</p>
<p>anuḥ hetu1—lakṣaṇa2—sahārtha3—hīnatā4—5lakṣaṇetthaṃbhūtākhyāna—bhāga6—vīpsāsu7
karmapravacanīyaḥ | tad‌yoge dvitīyā yathā— 'śākalyasya saṃhitāmanuprāvarṣat'
parvatamanvavasitā senā, anuśākaṭāyanaṃ vaiyākaraṇāḥ, vṛkṣamanu vidyotate vidyut, sādha/?/
/?/rdevadatto mātaramanu, yadatra māmanusyāt, vṛkṣaṃ vṛkṣamanutiṣṭhati' iti |</p>
<p>kriyāyā dyotako nāyaṃ sambandhasya na vācakaḥ |</p>
<p>nāpi kriyāpadākṣepī sambandhasya tu bhedakaḥ |</p>
<p>tathāhi śākalyasya saṃhitāmanu prāvarṣaditi saṃhitāpravarṣaṇayorhetuphalabhūtayo—
rlakṣyalakṣaṇabhāvo niśamayatikriyopajanita ityanunā prakāśyate 'śākalyasya saṃhitāmanu
niśamya prāvarṣat' iti | evamanyatrā 'pyavagantavyam | ityanuḥ saptārthaḥ |</p>
<p>(<b>2. pratiḥ</b>)</p>
<p>lakṣaṇetthambhūtākhyāna—bhāga—vīpsā—pratinidhi—pratidāneṣu pratiḥ |
sa caturṣu dvitīyāṃ, dvayoḥ pañcamīmutpādayati | yathā— 'vṛkṣaṃ prati vidyotate,
sādhurdevadatto mātaraṃ prati, yadatra māṃ prati syāt, vṛkṣaṃ vṛkṣaṃ prati sekaḥ, abhimanyurarjunataḥ
prati, māṣānasmai tilebhyaḥ prati prayacchati |</p>

<pb n="036"/>
<p>(<b>3. pariḥ</b>)</p>
<p>lakṣaṇetthaṃbhūtākhyānabhāgavīpsāvarjanānarthakyeṣu pariḥ | so 'pi caturṣṣu dvitīyāṃ dvayoḥ
pañcamīmutpādayati | yathā—'vṛkṣaṃ pari vidyotate, sādhurdevadatto mātaraṃ pari, yadatra māṃ pari
syāt, vṛkṣaṃ vṛkṣaṃ pari sekaḥ, pari pari trigarttebhyo vṛṣṭo devaḥ, viś‍vapsniyā viś‍vataspari
iti pratiparī ṣaḍarthau |</p>
<p>(<b>4. apiḥ</b>)</p>
<p>1padārtha—saṃbhāvanā2 'nvavasarga3—4garhā—5samuccayeṣvapiḥ |
tasyaiteṣūpasargasaṃjñā bādhyate |</p>
<p>(1. padārthaḥ)</p>
<p>padāntarasyāprayujyamānasyārthaḥ padārthaḥ | sarpiṣo 'pi syāt, madhuno 'pi syāt |
mātrā binduḥ stokamityasyārthe apiśabdo varttate |</p>
<p>(2. saṃbhāvanā)</p>
<p>adhikārthavacanena śakterapratighātāviṣkaraṇaṃ saṃbhāvanā |</p>
<p>'api siñcenmūlakasahastram', 'api stuyād rājānam' iti |</p>
<p>(3. anvavasargaḥ)</p>
<p>kāmacārānujñānamanvavasargaḥ | 'api siñca', 'api stuhi' iti |</p>
<p>(4. nindā)</p>
<p>nindā garhā | api siñcet palāṇḍum', 'api stuyād vṛṣalam' iti |</p>
<p>(5. samuccayaḥ)</p>
<p>anekakriyopanipātaḥ samuccayaḥ | 'api siñca', 'api stuhi', siñca ca
stuhi cetyarthaḥ | upasargabādhanāt ṣatvaṃ na bhavati | ityapiḥ pañcārthaḥ |</p>
<p>(<b>5. adhiḥ</b>)</p>
<p>adhirānarthakyā 'dhikārasvāmyeṣu karmapravacanīyaḥ |</p>
<p>sa ādyayoḥ 'gatirgatau' (8.1.70), 'tiṅi nodāttavati (8.1.71) iti
gatyupasargasaṃjñā— bādhanān nighātādikaṃ nānubhavatī'—ti | yathā— 'kuto 'dhyāgacchati,
yadatra māmadhikariṣyati' iti</p>
<p>svāmye tu dvidhā 1. adhiyoge saptamī bhavati kadācit svāminaḥ</p>
<p>2. kadācit svāt | yathā —</p>

<pb n="037"/>
<p>adhi brahmadatte pañcālāḥ, adhi pañcāleṣu brahmadattaḥ' (iti) |</p>
<p>(<b>6. abhiḥ</b>)</p>
<p>abhirlakṣaṇetthaṃbhūtākhyānavīpsāsu dvitīyāmutpādayati |</p>
<p>yathā— vṛkṣamabhi vidyotate, sādhurdevadatto mātaramabhi, vṛkṣaṃ vṛkṣamabhi siñcati |
ityadhyabhī ñyarthau |</p>
<p>(<b>7. upaḥ</b>)</p>
<p>hīnā 'dhikārthayoḥ upaḥ | tatra yathāsaṃkhyaṃ dvitīyāsaptamyau |</p>
<p>yathā— upārjunaṃ yod‌dhāraḥ, upa khāryāṃ droṇaḥ' iti</p>
<p>(<b>8. atiḥ</b>)</p>
<p>atiḥ pūjāyāmatikramaṇe ca | tatra pūjā stutiḥ | niṣpanne 'pi phale
kriyāpravṛttiratikramaṇam | yathā— 'śobhanaṃ stutam', ati stutaṃ bhavatā, ati
sik‍tametad bhavatā' iti |</p>
<p>upasargasaṃjñābādhanāt ṣatvaṃ na bhavati | ityupātī dvayarthau |</p>
<p>(<b>9. āṅ</b>)</p>
<p>āṅ maryādāvacane pañcamīmutpādayati—'ā pāṭaliputrād vṛṣṭo devaḥ|'</p>
<p>vacanagrahaṇādabhi— vidhirapi gṛhyate | tatrāpīdamevodāharaṇam |</p>
<p>(<b>10. apaḥ</b>)</p>
<p>apo varjane pañcamīmutpādayati | 'apa trigarttebhyo vṛṣṭo devaḥ' |</p>
<p>(<b>11. suḥ</b>)</p>
<p>suḥ pūjāyāmupasargasaṃjñāṃbādhate | 'sustutaṃ bhavatā', 'susik‍taṃ bhavatā' iti ṣatvaṃ na
bhavatī' ti | ityāṅapasava ekārthā iti ||</p>
<p>(<b>6. avyayapratipadikeṣu vibhak‍tipratirūpāṇi</b>)</p>
<p>avyayāni dvidhā —</p>
<p><b>subantatiṅantānukārīṇi</b> vibhaktipratirūpāṇi ceti |</p>
<p>tāni pratyekaṃ ṣọdhā | yathā— 1. prakṛtyarthāni, 2. pratyayārthāni, 3. ubhayārthāni,
4. anubhayārthāni, 5. prakṛtyantarārthāni, 6. pratyayāntarārthāni ceti | teṣu —</p>
<p>(<b>1</b>) <b>subantānukārīṇi vibhaktipratirūpāṇi</b> ceti —</p>
<p>prakṛtyarthāni yathā— uccaiḥ, nīcaiḥ, cirāya, vihāyaseti |</p>

<pb n="038"/>
<p>pratyayārthāni yathā— ārāt, akasmāt, ekapade, prage iti |</p>
<p>ubhayārthāni yathā— ahaṃ śubhaṃ pāre madhye iti |</p>
<p>anubhayārthāni yathā— ṛte diṣṭ‍yā sākṣāt ahnāya iti |</p>
<p>prakṛtyantarārthāni yathā— kṛtaṃ divā doṣā antareṇeti |</p>
<p>pratyayāntarārthāni yathā— sāyaṃ svayaṃ cirasya parasparasyeti |</p>
<p>(<b>2</b>) <b>tiṅantānukārīṇi</b> (<b>vibhaktipratirūpāṇi</b>) —</p>
<p>prakṛtyarthāni yathā— 'manye śaṅke aye āma' iti |</p>
<p>pratyayārthāni yathā— ehi apehi paśya paśyata' iti |</p>
<p>ubhayārthāni yathā— 'asti, asi, asmi, brūhi' iti |</p>
<p>anubhayārthāni yathā— yāti, nayāti, varttate navarttata iti |</p>
<p>prakṛtyantarārthāni yathā— astu, bhavatu, pūryate, āsa iti |</p>
<p>pratyayāntarārthāni yathā— āha, syāt, brūyāt, bhūyāt iti |</p>
<p>(<b>avyayabhedāḥ</b>)</p>
<p>svarādinipātamavyayam (1.1.37) ityavyayaprakaraṇe</p>
<p>1. kṛnmejantaḥ (1.1.39) ktvātosunkasunaḥ (1.1.40)</p>
<p>2. taddhitaś‍cāsarvavibhak‍tiḥ (1.1.38)</p>
<p>3. avyayībhāvaś‍ca (1.1.41) iti paṭh‍yate | tatra —</p>
<p>(1)'ām, ktvā, lyap, tumun, ṇamul, khamuñ' iti <b>kṛtaḥ ṣaḍ bhāṣāyām |</b></p>
<p>te tu <b>kṛtaḥ</b> 'kriyārūpāḥ, kriyāphalarūpāḥ, kriyāviśeṣaṇarūpāḥ, kriyāvadhirūpāḥ,
kriyākarmarūpāḥ, kriyāvayavarūpāś‍ca' bhavanti | teṣu—</p>
<p>1. kriyārūpā yathā— cakāsāñcakāra, kārayāmāsa, bibharāmbabhūva, vidāṅkurvantu,
alaṃkṛtvā, khalu kṛtvā, alamālapya, khalvālapya, alaṃ bhok‍tum,
'kālo bhok‍tum, śrotuṃ śrotram, draṣṭuṃ cakṣuḥ' iti |</p>
<p>2. kriyāphalarūpā yathā— bhoktuṃ vrajati, pak‍tumapatiṣṭhate, bhok‍tuṃ bhuṅkte pak‍tuṃ pacati,
bhok‍tuṃ glāyati, bhok‍tuṃ ghaṭate, bhok‍tuṃ kṣamate, bhok‍tuṃ sahate,
bhok‍tumasti, bhok‍tuṃ vidyate, bhok‍tumīṣṭe, bhok‍tuṃ prabhavati' iti |</p>
<p>3. kriyāviśeṣaṇarūpā yathā— itthaṅkāram, anyathākāram, yathākāramṛ, tathākāram,

<pb n="039"/>
uccaiḥkāram, nīcaiḥkāram, tiryakkāram, mukhataḥkāram, nānābhāvam,
dvidhābhāvam, tūṣṇīṃbhāvam, anvagbhāvam' iti |</p>
<p>4. kriyāvadhirūpā yathā—</p>
<p>bhuktyā vrajati, apamitya yācate, agrebhojaṃ vrajati, dvyahātyāsaṃ gāḥ
pāyayati, dvyaṅgulotkarṣaṃ khaṇḍikāśchinatti, śayyotthāyaṃ rājadvārameti,
kanyādarśaṃ varayati, brāhmaṇavedaṃ bhojayati, yāvajjīvamadhīte, carmapūraṃ
stṛṇāti, goṣpadapūraṃ vṛṣṭo devaḥ, celaknopaṃ vṛṣṭo deva' iti |</p>
<p>5. kriyākarmarūpā yathā—</p>
<p>śaknoti bhok‍tum, dhṛṣṇoti bhok‍tum, jānāti bhok‍tum, ārabhate
bhok‍tum, pārayati bhok‍tum, prakramate bhok‍tum, labhate bhok‍tum, arhīta
bhok‍tum, icchati bhok‍tum, kāmayatebhok‍tum, eṣitumicchati, kamituṃ
kāmayate' iti |</p>
<p>6. kriyāvayavarūpā yathā—</p>
<p>mūlakopadaṃśaṃ bhuṅkte, daṇḍopaghātaṃ gāḥ kālayati, pārś‍vopapīḍaṃ śete,
vrajoparodhaṃ gāḥ sādayati, pāṇyupakarṣamutthāpayati, keśagrāhaṃ yudhyante,
bhrūvikṣepaṃ jalpati, gehānupraveśamāste, nāmagrāhamākārayati,
coraṅkāramākrośati, svāduṅkāraṃ bhuṅkte, svādvakṛtya bhuṅkte' iti |</p>
<p>kriyākarmāvayavarūpāḥ khalvapi saṃbhavanti, yathā— svapoṣaṃ puṣyati, ātmapoṣaṃ
puṣṇāti, gopoṣaṃ puṣyati, raipoṣaṃ puṣṇāti, nimūlakāṣaṃ kaṣati,
samūlakāṣaṃ kaṣati, samūlaghātaṃ hanti, pāṇighātaṃ vedimāhanti, śuṣkapeṣaṃ
pinaṣṭi, cūrṇapeṣaṃ pinaṣṭi, rūkṣapeśaṃ pinaṣṭi, udapeṣaṃ pinaṣṭi, akṛtakāraṃ
karoti, jīvagrāhaṃ gṛh‍ṇāti, hastagrāhaṃ gṛh‍ṇāti, hastavarttaṃ varttayati,
cūḍakanāśaṃ naṣṭaḥ, suvarṇanidhāyaṃ nihitaḥ, odanapākaṃ pakvaḥ, krauñcabandhaṃ
bad‌dhaḥ, jīvanāśaṃ naśyati, puruṣavāhaṃ vahati, ūrdhvaśoṣaṃ śuṣkaḥ, ūdha
rvapūraṃ pūrṇa' iti |</p>
<p><b>śeṣāśchandasi caturviṃśatirbhavanti |</b> tad yathā—</p>
<p>'eś, ken, tavai, ke, se, sen, ase, asen, ksa, kasen, adhyai,
aghyain, kadhyai, kadhyain, śadhyai, śadhyain, taveṅ, taven, kai, iṣyai, ṇamul, tosun,
kasun' iti |</p>

<pb n="040"/>
<p>(1—2) <b>eśa‌kenau</b> teṣu kṛtyārthe eśakenau | eś avacakṣe, ken nāvagāhe |</p>
<p>(3) <b>tavai</b> kṛtyārthe tumarthe ca |</p>
<p><b>kṛtyārthe</b> paridhātavai, paristaritavai |</p>
<p><b>tumarthe</b> somamindrapātavai, anvetavai |</p>
<p>(4—20) (<b>ke — iṣyai</b>) kayā(ke ā)dayaḥ <b>saptadaśa tumarthe</b> | teṣu—</p>
<p>(1) <b>ke</b> dṛśe viś‍vāya sūryam, vikhye tvā harāmi, (2) <b>se</b> vakṣe rāyaḥ,
(3) <b>sen</b> tā vāmeṣe rathānām, (4) <b>ase</b> kratve dakṣāya jīvase |
(5) <b>asen</b> iha kṣayāya jīvase, (6) <b>kse</b>preṣe bhagāya, śriyase,
(7) <b>kasena</b>pyevaṃrūpaḥ, svare viśeṣaḥ, (8) <b>adhyai</b>kāmamupācaradhyai,
(9) <b>adhyaina</b>pyevaṃrūpaḥ, svare viśeṣaḥ, (10) <b>kadhyai</b> indrāgnī āhuvadhyai,
(11) kadhyain—śriyadhyai, (12) <b>śadhyai</b> pibadhyai, (13)<b>śadhyain</b> saha mādayadha
yai, (14) <b>taveṅ</b> daśame māsi sūtave, (15) <b>taven</b> somamindrāya pātave
suvardeveṇu gantave, karttave, harttave, (16) <b>kai</b> prayai devebhyaḥ, (17) <b>iṣyai</b>
apāmoṣadhīnāṃ rohiṣyai, avyathiṣyai rohaṇāya cā 'vyathanāya cetyarthaḥ |</p>
<p>(21) tumartha eva <b>'śaki ṇamulkamulau'</b> (3.4.12) agniṃ devā vibhājaṃ
nāśaknuvan apalupaṃ nāśaknuvan |</p>
<p>(22—23) īś‍vare <b>tosunkasunau</b> (3.4.13)— īś‍varo 'bhicaritoḥ, īś‍varo
vilikhaḥ, īś‍varo vitṛdaḥ | <b>tosunkasunau</b> bhāvalakṣaṇe ca |</p>
<p>tatra 'stheṇkṛñvadicarihutamijanibhyastosun (3.4.16), sṛpitṛdoḥ
kasun' (4.3.17)| yathā— āsaṃsthātorvedyāṃ sīdanti, purā
sūryasyodetorādheyaḥ, purā vatsānāmapākartto, purā pravaditoragnau
hotavyam, purā pracaritorāgnīdhre hotavyam, āhotorapramattastiṣṭhati,
ātamitorupatiṣṭhante, āvijanitoḥ saṃbhavāma, purā krūrasya visṛpaḥ, purā
jatrubhya ātṛdaḥ |</p>
<p>(<b>2</b>) <b>taddhiteṣvasarvavibhaktiṣu</b> (pā. 1.1.38 mabhā., 5.3.146, 7.2.104, 105, 5.
4.42, 43, 44, 1.3.38) tasilādayaḥ prāk pāśapaḥ, śasprabhṛtayaḥ prāk
samāsāntebhyaḥ, māntaḥ, kṛtvo 'rthāḥ, tasivatī, nānāñau iti |</p>

<pb n="041"/>
<p>yathā — yataḥ, tatra, iha, kva, ekadā, etarhi, adhunā, idānīm, sadyaḥ, parut,
parāri, aiṣamaḥ, adya, paredyavi, pūrvedyuḥ, ubhayedyuḥ, sarvathā, ittham, purastāt,
prāk, adhaḥ, upari, upariṣṭāt, puraḥ, paś‍cāt, dakṣiṇāt, dakṣiṇā, dakṣiṇāhi,
dakṣiṇena, dakṣiṇataḥ, dvidhā, dvedhā, dvaidham, ekadhyam, bahuśo dehi, vāsudevataḥ
prati, śuklībhavati, agnisāt saṃpadyate, devatrāgacchati paṭapaṭākaroti,
pacatitarām, bahukṛtvo bhuṅkte, dvirbhuṅkte, sakṛd bhuṅkte, bahudhā bhuṅkte, ādito
bhavati, brāhmaṇavad bravīti, vinā devadattam, nānā devadattāt | (49)</p>
<p>(<b>3</b>) <b>avyayībhāvo</b> dvidhā (1) sattvabhūtārthaḥ,</p>
<p>(2) asattvabhūtārthaś‍ce—ti | tayoḥ —</p>
<p><b>sattvabhūtārtho</b> yathā— upakumbham, sumadram, duryavanam, nirmakṣikam, niḥśītam,
sabrahma, bahirgrāmam, sūpaprati, madhyesamudram, dvimuni, pañcanadam,
lohitagaṅgam' iti |</p>
<p><b>asattvabhūtārtho</b> yathā— adhistri, pratyurasam, anuratham, pratyartham, yathāśakti,
sacakram, yāvadamatram, paritrigarttam, āpāṭaliputram, abhyagni, dvipari,
'anugaṅgaṃ vāraṇasī' ti |</p>
<p>(<b>3. anukaraṇaprātipādikam —6</b>)</p>
<p>śabdasya tād‌rūpyeṇābhidhānamanukaraṇam |</p>
<p>yadāha—vyaktā 'vyakta—varṇa—pada—vākya— sādṛśyok‍tayo 'nukaraṇāni | tatra —</p>
<p>1. vyaktavarṇasādṛśyoktiryathā— (saka. 2)</p>
<b><lg>
  <l>chinnena patatā vahnau yanmukhena haṭhātkṛte |</l>
  <l>sveti heti hareṇok‍teḥ svāhāsīt saiva rāvaṇaḥ || 39 ||</l>
</lg></b>
<p>2. vyaktapadasādṛśyoktiryathā— (kāda. 2.147)</p>
<b><lg>
  <l>gaccheti vak‍tumicchāmi matpriya! tvatpriyaiṣiṇī |</l>
  <l>nirgacchati mukhād vāṇī mā gā iti karomi kim || 40 ||</l>
</lg></b>
<p>3. vyaktavākyasādṛśyoktiryathā— (urāca. 1)</p>
<b><lg>
  <l>tvaṃ jīvitaṃ tvamasi me hṛdayaṃ dvitīyaṃ tvaṃ kaumudī nayanayoramṛtaṃ tvamaṅge |</l>
  <l>ityādibhiḥ priyaśatairanurudhya mugdhāṃ tāmeva śāntamathavā kimataḥ pareṇa || 41 ||</l>
</lg></b>

<pb n="042"/>
<p>4. avyaktavarṇasādṛśyoktiryathā</p>
<b><lg>
  <l>gate 'rdharātre parimandamandaṃ garjanti yat prāvṛṣi kālameghāḥ |</l>
  <l>apaś‍yatī vatsamivendubimbaṃ taccharvarī gauriva huṅkaroti || 42 ||</l>
</lg></b>
<p>5. avyaktapadasādṛśyoktiryathā—</p>
<b><lg>
  <l>caṭaccaṭiti carmaṇi ccimiti coccalacchoṇite
dhagad‌dhagitimedasi sphuṭaravo 'sthiṣu ṣṭhāgiti |</l>
  <l>punātu bhavato hareramaravairirājorasi
kvaṇatkarajapañjarakrakacakāṣajanmānalaḥ || 43 ||</l>
</lg></b>
<p>6. avyaktavākyasādṛśyoktiryathā—</p>
<b><lg>
  <l>pipipriya sasasvayaṃ mumumukhāsavaṃ dehi me
tatatyaja dududrutaṃ bhabhabhājanaṃ kāñcanam |</l>
  <l>iti skhalitajalpitaṃ madavaśāt kuraṅgīdṛśaḥ
prage hasitahetave sahacarībhiradhyaiyata || 44 ||</l>
</lg></b>
<p>etena yāni sādhūnyarthavanti padāni, yāni ca vākyāni, yaccāśaktijam asādhu
śabdarūpam, ye cāpabhraṃśāḥ, ye cānarthakā varṇāḥ, yāś‍cāvyaktavarṇa— padavākyok‍tayaḥ,
tadanukaraṇānāṃ sādhutvamupapatraṃ bhavati, na pratiṣiddhasya, yo hyevamasau brāhmaṇaṃ hantīti
tasyānukurvan brāhmaṇaṃ hanyāt so 'pi manye patitaḥ syāt |</p>
<p>naivam,</p>
<p>yaś‍ca brāhmaṇaṃ hanti, yaś‍cānuhanti, ubhau tau hataḥ, yastu khalvevamasau brāhmaṇaṃ
hantīti tasyā 'nukurvan kadalīstambhaṃ chindyānna sa manye patitaḥ syāditi | na
cānukaraṇamapaśabdaḥ | anyo hyasāvapaśabdapadārthakaḥ sādhuśabdaḥ, na cāpaśabdapadārthakaḥ
śabdo 'paśabdo bhavati, apaśabda ityetasyāpyapaśabdatvaprasaṅgāt | yaḥ punarevamasāvapaśabdaṃ
prayuṅkte iti tasyānukurvannapaśabdamabhidheyeṣu prayuṅkte so 'paśabdakāryeva bhavatīti |</p>
<p>(<b>4. kṛtprātipadikam —6</b>)</p>
<p>bhāvakārakābhidhāyino dhātupratyayāḥ kṛtaḥ |</p>
<p>te ṣọdhā— <b>1. liṅginaḥ 2. anyaliṅginaḥ 3. svaliṅginaḥ 4. aliṅginaḥ
5. śaktyādyapekṣiṇaḥ 6. anuprayogādyapekṣiṇa</b>ś‍ca | teṣu —</p>

<pb n="043"/>
<p>1. dravyavacanā aṇādayo <b>liṅginaḥ</b> | yathā— kumbhakāraḥ, paṅkajam,
dhātrī, dātram, kāruḥ, kṛkavākuḥ iti |</p>
<p>2. guṇavacanā ṇvulādayo<b> 'nyaliṅginaḥ</b> | yathā— kārakaḥ, kārikā, kārakam,
darśanīyaḥ darśanīyā, darśanīyam iti |</p>
<p>3. utpattāvapekṣitaniyataliṅgāḥ 'striyāṃ k‍tin (3.3.94) ityevamādayaḥ
<b>svaliṅginaḥ</b> | yathā— paktiḥ pacanam, pākaḥ, vrajaḥ, śayyā, suptam,
iti |</p>
<p>4. asattvabhūtārthatvenānupagṛhīta—liṅga—saṃkhyā—śaktaya—stumunādayo<b> 'liṅginaḥ</b> |
yathā— kālo bhok‍tum, alaṃ kṛtvā, khalu prahṛtya, nāvagāhe,
īś‍varo 'bhicaritoḥ, īś‍varo vilikhaḥ iti |</p>
<p>5. śaktihetumallakṣyakriyādyapekṣāḥ śatrādayaḥ <b>śaktyāpekṣiṇaḥ</b> | yathā— vrajatā
kṛtam, kriyamāṇaṃ paśya, āvarjayan vasati, caṅkramyamāṇo 'dhīte,
pakṣyan vrajati, bhojako vrajati iti |</p>
<p>6. apekṣitānuprayogataddhitādyanuṣaṅgā ṇamulādayo<b> 'nuprayogādyapekṣiṇaḥ</b>| yathā—
raipoṣaṃ puṣyati, coraṅkāramākrośati, kārayāñcakāra, kṛttrimam,
vyāvakrośī, sāṃrāviṇam iti |</p>
<p>(<b>5. taddhitaprātipadikam —6</b>)</p>
<p>bhāvakārakasaṃbandhisvārthābhidhāyino 'dhātupratyayāstaddhitāḥ | te ṣọdhā— <b>1.
alopinaḥ, 2. lopinaḥ, 3. sarvalopinaḥ, 4. ādeśinaḥ, 5. pradeśinaḥ, 6.
apradeśinaś‍ceti |</b></p>
<p>teṣu —</p>
<p>1. niranubandhā <b>alopinaḥ</b> | yathā 'aś‍vatvam, aś‍vakaḥ, aś‍vatthāmā, sabhyaḥ,
sakhyam, devadattarūpya iti |</p>
<p>2. sānubandhā <b>lopinaḥ</b> | yathā brāhmaṇyam, mṛttikā, dākṣiḥ, vaiyākaraṇaḥ, steyam,
kaidāryam iti |</p>
<p>3. (sarvalopinaḥ) yeṣāṃ luglupādibhiḥ kimapi nāvatiṣṭhate te sarvalopinaḥ |
yathā—gargāḥ, carakāḥ, pañcālāḥ, cañcā, gārgī, sāmagrī iti |</p>

<pb n="044"/>
<p>4. (ādeśinaḥ) yeṣāmāyannādaya ādiśyante te ādeśinaḥ | yathā—
aitikāyanaḥ, kāpeyam, ātmanīnam, aś‍vīyam,
kṣatriyaḥ śāś‍vatikam iti |</p>
<p>5. (pradeśinaḥ) prakṛterādimadhyaviṣayāḥ pradeśinaḥ | yathā— bahutṛṇam, bahurājā,
sarvakaḥ, uccakaiḥ, tvayakā, pacataki iti |</p>
<p>6. (apradeśinaḥ) tasyā evāntyāvayavabhūtā apradeśinaḥ | yathā— vāktvacam,
pratyurasam, keśākeśi, yuvajāniḥ, sarajasam, niṣpravāṇiḥ
iti |</p>
<p>(<b>6. samāsaprātipadikam —6</b>)</p>
<p><b>pṛthagarthānāmekārthībhāvaḥ samāsaḥ |</b></p>
<p>sa ṣọdhā— <b>1. subantābhyām, 2. tiṅantābhyām, 3. suptiṅantābhyām,
4. subdhātubhyām, 5. subantanāmabhyām, 6. nāmabhyāñceti |</b> teṣu—</p>
<p>1. <b>subantābhyāṃ</b> yathā— upakumbham, rājapuruṣaḥ, nīlotpalam, aṣṭākapālaḥ, citraguḥ,
dhavakhadirau iti |</p>
<p>atra 'samarthaḥ padavidhiḥ' (2.1.1) iti sāmarthye sati samāsaḥ | sāmarthyaṃ ca
sambandhaḥ | sa ca dvayorupasarjanapradhānabhāve bhavati | na hi pradhānayorupasarjanayoreva vā
mitho 'napekṣayoḥ saṃbandho ghaṭate |</p>
<p>pradhānopasarjanabhāvaś‍ca dvidhā (1) abhidhīyamānaḥ (2) pratīyamānaś‍ca |</p>
<p><b>abhidhīyamāno vyatirekavibhaktiḥ</b>, yadā vaiyadhikaraṇyam 'kumbhasya samīpam, rājñaḥ
puruṣa' iti |</p>
<p>tatropakumbhamiti pūrvapadapradhāno 'vyayībhāvaḥ |</p>
<p>rājapuruṣa ityuttarapadapradhānastatpuruṣaḥ |</p>
<p>pradhānamavicalitasvārthaṃ prathamayaivābhidhīyate,</p>
<p>upasarjanaṃ punaḥ pradhānā 'nugrahāyāśritavyatirekaṃ ṣaṣṭhyādibhiḥ | idaṃ ca subantatvaṃ eva
bhavati |</p>
<p><b>pratīyamānastulय़vibhaktiḥ</b>, yadā sāmānādhikaraṇyam— 'nīlaṃ ca tadutpalaṃ ca
nīlotpalam, aṣṭasu kapāleṣu saṃskṛto 'ṣṭākapāla iti |</p>
<p>ayaṃ ca 'viśeṣaṇaṃ viśeṣyeṇe—(2.1.57)—ti karmadhārayaḥ |</p>

<pb n="045"/>
<p>'saṃkhyāpūrvaḥ (2.1.52), 'taddhitārthottarapadasamāhāre—ca' (2.1.51) iti ca dvigutvaṃ
viśeṣaṇa—viśeṣyabhāvena pratīyamānopasarjanapradhānabhāvayoḥ sāmānādhikaraṇye smaryate |
sa ca tulyavibhaktitve syāditi subanta eva bhavati |
ataś‍ca sarvatra subantena saba subantaṃ samasyate iti smaryate |</p>
<p>2. <b>tiṅantābhyāṃ</b> yathā—aś‍nītapibatā, khādatamodatā, pacatabhṛjjatā, unmṛjāvamṛjā,
āvapanivapā 'ehi—re—āhi re(rā) iti |</p>
<p>atra 'ākhyātamākhyātena kriyāsātatye' (2.1.72 gasū.) iti 'mayūravyaṃsakā'
dipāṭhāt (2.1.72) tiṅantānāṃ samāsaḥ smaryyate | 'aś‍nīta' 'pibate'tyādi yāsu
kriyāsu sātatyena vidyate tā evamucyante | tanmadhyapatitastadgrahaṇena gṛhyata' iti
'udādīnāṃ re' ityetasya cākhyātatvaṃ bhavati ||</p>
<p><b>3. suptiṅantābhyāṃ</b> yathā— apacasi, prāvarṣat, anuvyacalat, astikṣīrā, ehivāṇijā,
jahistambaḥ iti | atra 'saha supā (2.1.4) ityatra tṛtīyayaiva sahārthasyākṣepe
sahagrahaṇādatirik‍tād yogavibhāgāśraṇena subantatiṅantābhyāṃ | samāsaḥ kriyate | sa ca
naño nalopastiṅyavakṣepe (pā. 6.3.73 vā.), iti udāttavatā tiṅā gatimatā ca'
(2.2.18 bhāṣye) iti, 'subadhikāre 'stikṣīrā' divacanam (2.2.24vā.)
'ehīḍādayo 'nyapadārthe' (2.1.72 gasū. 18.1), jahikarmaṇā bahulamābhīkṣṇaye
samasyate karttāraṃ cābhidadhātītyupapanno (2.1.72 gasū. 18.1) bhavati | tenāyamarthaḥ
saṃgacchate 'avakṣipto 'si na pacasi tvamabhihito 'pi vṛṣala iti, prakarṣeṇāvarṣaditi,
paś‍cād viśiṣṭaṃ calanamakaroditi, asti kṣīramasyā' iti, ehi
vāṇijetyāmantryamāṇa— vāṇijaviśiṣṭā kriyeti, jahi jahi stambamiti karttā
yo 'bhidhīyate sa evamucyata iti |</p>
<p>4. <b>subdhātubhyāṃ</b> yathā— saṃgrāmayate, anurudhyate, śraddhā, antardhiḥ, paramaniyau, pratibhuvau
iti | atra 'saṃgrāma yuddhe anurudha kāme iti samastayoreva pāṭhaḥ | ātaś‍copasarge
(3.3.106), upasarge ghoḥ kiḥ (3.3.92) iti aṅ—kividhāne 'prādiṣu
śradantarorupasaṃkhyānam' 'aci ś‍nudhātubhruvāṃ yvoriyaṅuvaṅau' (6.4.77)
ityādikāryasiddhaye kvibantasya pratyayanāmadhātutvād dhātutvamiti subdhātubhyāṃ
samāso bhavati ||</p>

<pb n="046"/>
<p>5. <b>subantanāmabhyāṃ</b> yathā— dadhisek, carmakāraḥ, carmakrītī, dhanakrītā, brāhmaṇācchaṃsī,
sarasijam' iti | atra 'kugatiprādayaḥ (2.2.18), 'upapadamatiṅ' (2.2.19) ityatra
atiṅgrahaṇenobhayasūtraśeṣatayā vyākhyāyamānena subityetasya nivṛttiḥ kriyate;
'karttṛkaraṇe kṛtā bahulam (2.1.32), ityatra ca karttṛkaraṇayoḥ samāsavidha
/?/nāduttarapadasya kṛdantatāyāṃ labdhāyāṃ kṛdgrahaṇādatirik‍tāt tadantāvasthāyāmeva
samāsābhyanujñāne supetyetadapi nivarttate | tataś‍ca 'gatikārakopapadānāṃ kṛd‌bhiḥ saha
samāsavacanam subutpatteḥ prāgeva' bhavatītyākhyātam; bahulagrahaṇasya ceṣṭasid‌dha
yarthatvāt |</p>
<p>sa kvacinnāmabhyāṃ, kvacit subantābhyām, kvacinnāmasubantābhyāṃ niś‍cīyate | tatra
'dadhisek' ityatra uttarapadasya, 'sātpadādyoḥ (8.3.111) iti padādinibandhana—
ṣatva—pratiṣedha—siddhaye 'carmakāra' ityatra tu pūrvapadasya padāntalakṣaṇanalopārthaṃ
subantatā kriyate | carmakrītītyatra pūrvapadaṃ nalopārthameva subantam, uttarapadaṃ tu
prātipadikaṃ kriyate; tena 'krītāt karaṇapūrvāt (4.1.50) akārāntāt iti īkāraḥ
siddho bhavati | subutpattau tu prāk subutpatterantaraṅgaliṅgasaṃskaranimittaḥ ṭābutpadyamānaḥ
krītasya ākārāntaraṅgaṃtvāt ṅīṣaṃ pratibadhnīyāt, dhanakrītetyatra tu 'sā hi tasya
dhanakrītā prāṇebhyo 'pi garīyasī' iti śiṣṭaprayogadarśanāduttarapadasya subutpattau
ṭābutpatterākārāntatvānna ṅīṣa utpatti |</p>
<p>brāhmaṇācchaṃsī sarasijamityatra pūrvapadayoḥ sākṣāt supaḥ śravaṇam; uttarapadayostu
prayojanābhāvād vibhakteranutpattiriti |</p>
<p>6. <b>nāmabhyāṃ</b> yathā— aś‍vakrītī, dhanakrītī, pravāpiṇī, māṣavāpiṇī, asūryaṃpaśyā,
rājadārāḥ, kṛtapūrvī kaṭam iti | atra aś‍vakrītī dhanakrītī ityetayoḥ prāgvadeva
ṅīṣutpattau vibhaktyutpattimantareṇāpi pañcakaprātipadikārthapakṣe karaṇatvā 'virodhaḥ |
pravāpiṇī māṣavāpiṇī ityatra tu prāk subutpatteḥ samāse prātipādikasyānto nakāra
iti 'prātipadikāntanumvibhaktiṣu ca' (8.4.11) iti ṇatvaṃ bhavati, subantābhyāṃ tu
samāse 'ntaraṅgatvāt ṅībutpattau ṅībatra prātipadikāntaḥ, na nakāra iti ṇatvaṃ na syāt
yathā gargabhaginīti |</p>
<p>'asūryaṃpaśyā' ityatra nañsūryayordṛśikriyayā saṃbandhāt parasparamasambandhe
sāmarthyābhāvād vibhaktyabhāvaḥ, atra hi sūryamapi na paśyantīti nañ sūryakarmikāṃ

<pb n="047"/>
dṛśikriyāmapekṣate, na sūryasattām, 'asūryaṃlalāṭayordṛśitapoḥ' (3.2.36) iti
vacanādasāmarthye 'pi nāmnoreva samāso bhavati | etena kṛtapūrvītyapi vyākhyātam |
atrāpi hi kṛtaṃ pūrvaṃ kaṭo 'neneti kṛtaśabdasya kaṭāpekṣāyāṃ pūrvaśabdenā—
sambandhādasāmarthye 'pi 'pūrvādiniḥ' (5.2.86) 'sapūrvvācca' (5.2.87) iti
vacanāt kṛtapūrvayossubantayoreva samāso bhavatīti sthitam |</p>
<p>(<b>samāsavicāraḥ</b>) upalakṣaṇaṃ ceha subantābhyāmityādiṣu dvivacanam | tena yathā dvābhyāṃ tathā
tribhirbahubhiś‍ca samāso bhavati | tatra—</p>
<p><b>avyayībhāvaḥ karmmadhārayaś‍ca dvābhyām |</b></p>
<p>yathā —adhistri, śākaprati, pañcāmrāḥ, puruṣavyāghra iti |</p>
<p><b>ṣaṣṭhīlakṣaṇaḥ kālaparimāṇalakṣaṇaś‍ca tatpuruṣo dvābhyāṃ tribhiś‍ca |</b></p>
<p>yathā— rājagavīkṣīram, rājagokṣīram, dvyahajātaḥ, dvyahnajātaḥ iti | atra
yadā rājño gauḥ rājagavī tasyāḥ kṣīramiti tadā dvābhyām, yadā tu rājño goḥ kṣīraṃ
rājagokṣīramiti tadā tribhiḥ | taduktaṃ— 'rājagavīkṣīre dvisamāsaprasaṅgaḥ, dviṣaṣṭhībhāvāt;
(2.1.1 vā. 14,15), siddhaṃ tu rājaviśiṣṭāyā goḥ kṣīreṇābhisambandhād rājagavīkṣīram
rājagokṣīramiti ca |</p>
<p>nanu ca 'goḥ kṣīraṃ gokṣīram, rājño gokṣīraṃ rājagokṣīramiti dvitīyapakṣe bhaviṣyati |
naivam | arthabhedāt | yathaivāyaṃ gavi yatate, na mahiṣyādeḥ kṣīramātreṇa tuṣyati, evaṃ
rājanyapi yatate 'rājño yā gauḥ, tasyā yat kṣīramiti taccaivaṃ na sidhyati | evaṃ hi yataḥ
kutaś‍cidāgataṃ gokṣīramātraṃ rājñaḥ sambandhi pratīyate |</p>
<p>kathaṃ punargoḥ kṣīramapyapekṣamāṇāyāś‍ca rājñā rājānamapyapekṣamāṇāyāś‍ca kṣīreṇa
samāsaḥ (mabhā. 2.1.1 vā.)?</p>
<p>ucyate— na gauḥ pradhānatvāt tathā rājanamapekṣate yathā upasarjanatvena gāṃ rājā,
kṣīramapyavicalitasvārthatvādanautsukyena na tathā gāmapekṣate yathod‌bhūtasambandhavyatire—
katvādautsukyena gauḥ kṣīram |</p>
<p>evaṃ cānukūlye gamakatvāt pradhānasāpekṣatve sati samāso bhavatyeva | yathā
devadattagurukulam, rājapuruṣabhāryyā iti | taduktam—'bhavati vai pradhānasya sāpekṣasyāpi
samāsa' iti (mabhā. 2.1.1) |</p>
<p>evaṃ dve ahanī samāhṛte dvyahaḥ | dvyaho jātasyeti yadā samāsastadā dvābhyām, yadā

<pb n="048"/>
tu dve ahanī jātasya dva‍yahajāta iti tadā tribhiḥ | 'sup supā (2.1.4) iti vacanād
dvayoreva samāsa iti cet, na, 'kālāḥ parimāṇinā (2.2.5) iti bahuvacananirddeśāt 'sup
supā' ityetasmin guṇapade 'pi saṃkhyā na vivakṣyate; tena triṣvapi padeṣu samāsābhyanujñāne,
dviśabdasyāpi kālasaṃkhyāyakatvena kālābhidhāyitve dve ahanī jātasyeti vigṛhya jātena
parimāṇinā dviśabdāhaḥśabdau kālābhidhāyinau samasyete | pūrvasya padasyottarapada—
nimittāyāstatpuruṣasaṃjñāyāḥ pravarttanāt 'na saṃkhyādeḥ samāhāre' (5.4.89) iti
pratiṣedhābhāvāt 'ahlo 'hna etebhyaḥ' (5.4.88) iti samāsāntasiddhau dva‍yahnajāta iti
vivakṣitarūpasiddhiḥ |</p>
<p>atha rājagokṣīramityatrāpi kathaṃ na samāsāntaḥ ?</p>
<p>gośabdasya yugapat pūrvottarapadāpekṣāyāmasāmarthyāt |</p>
<p>dva‍yahnajāta ityatrāpi tulyamiti cet‌ba |</p>
<p>tanna 'uttarapadayoga eva dvigorāmnānāt |</p>
<p>api ca 'dve ahanī' iti dve api prathamānte, rājño goriti dve api ṣaṣṭhyante |
asti ca prathamāntaṣaṣṭhyantayorviśeṣaḥ | prathamāntaṃ hyanupajātavyatirekatvānnirautsukyaṃ
nānyadapekṣate; ṣaṣṭhyantaṃ punarudbhūtavyatirekatvāt paropakārāyautsukyena pravarttamānaṃ
nānavāpyokāryaṃ viramati |</p>
<p>evaṃ ca sāpekṣatvādasāmarthye samāsaḥ kathamiti cet ? gamakatvāt | yathā— sūryamapi va
paśyantītyasūryampaśyā rājadārāḥ, na punargīyante apunargeyāḥ ś‍lokāḥ, śrāddhaṃ na bhuṅkte
aśrāddhabhojī brāhmaṇaḥ, aśūdrānnabhojī, evam alavaṇabhojī, ekānnaviṃśatiḥ; yathā
avatapte nakulasyeva sthitamavataptenakulasthitaṃ tavaitaditi |</p>
<p><b>bahuvrīhidvandvau dvābhyāṃ tribhirbahubhiś‍ca</b> | yathā— citraguḥ, kaṇṭhekālaḥ, plakṣanyagrodhau,
pāṇipādam, pañcagavadhanaḥ, mattabahumātaṅgam, śaṅkhadundubhivīṇāḥ, dhavakhadirapalāśam iti |
atra 'anekamanyapadārthe' (2.2.24) bahubrīhiḥ, 'cārthe dvandvaḥ' (2.2.29) iti ca smṛtiḥ |
uktaṃ ca (mabhā. 2.1.1)—</p>
<b><lg>
  <l>susūkṣmajaṭakeśena sunatājinavāsasā |</l>
  <l>samantaśitirandhreṇa dvayorvṛttau na sidhyati || 45 ||</l>
</lg></b>
<b><lg>
  <l>dvandvo yāvadibharārabdhaḥ prādhānyaṃ tatra tāvatām |</l>
  <l>itaretarayoge syāt samāhāre tu saṃhateḥ || 46 ||</l>
</lg></b>

<pb n="049"/>
<p>nanu ca śobhanāḥ sūkṣmā jaṭāḥ keśā asya, śobhanaṃ natamajinaṃ vāso 'sya,
saṃjātānyanteṣu śitirandhrāṇyasyeti karmadhārayādigarbhā ete bahuvrīhayaḥ | tatra
susūkṣmajaṭakeśena sunatājinavāsasā' ityetayoḥ madhyapadasyottarapadena pūrvapadena vā
karmadhārayam, antyasya tūttarapadenaiva saptamītatpuruṣaṃ vidhāya dvayorapi vṛttau bahuvrīhiḥ
kasmānna kriyate ?</p>
<p>ucyate</p>
<p>pūrvayoḥ pūrvapadena karmadhārayasyānupapattiḥ asamānādhikaraṇyāt; nahi dvayorapi
viśeṣaṇayoḥ sāmānādhikaraṇyaṃ bhavati | uttareṇa tu 'viśeṣaṇaṃ viśeṣyeṇe (2.1.57)ti
sāmānādhikaraṇye bhavati karmadhārayaḥ; kintu na taduttarakālamanyapadārthe vivakṣitārthasiddhiḥ |
tathā hi sati sūkṣmajaṭāsambandhanibandhanameva keśānāṃ śobhanatvamupalabhyate na tu
svābhāvikam, natinimittameva cājinavāsasaś‍cārutvaṃ gamyate, na tu naisargikam | antye
punaranteṣu ityetasya sāpekṣatvādasāmarthye sati nottarapadena saptamītatpuruṣaḥ; anteṣu śitirandha
/?/ṇīti hyuk‍te, kasyānteṣvityapekṣyaṃ syāt, tacca śityartha utpadyamāne bahuvrīhāvevopannaṃ
bhavati 'saṃjātānyanteṣu sūkṣmacchidrāṇyasyeti, na punastatpuruṣe |</p>
<p>nanu ca 'dṛśyate dvayorapi viśeṣaṇatve sāpekṣatve ca samāsaḥ | tad yathā 'khañjaś‍cāsau
kubjaś‍ca khañjakubjaḥ, bhrāturbhāryā bhrātṛbhāryā devadattasye—ti |</p>
<p>uktamatrā ' 'cāryaiḥ |</p>
<p>kimuktam ?</p>
<p>kasyacit khañjo nirjñātaḥ, kasyacit kubja iti pradhānopasarjanabhāvād bhavatyeva
viśeṣya—viśeṣaṇabhāvaḥ | api ca— (vākyapadīye 3.14.47)</p>
<b><lg>
  <l>sambandhiśabdaḥ sāpekṣo nitya sarvaḥ pravarttate |</l>
  <l>svārthavat sā vyapekṣā 'sya vṛttāvapi na hīyate || 47 || (iti)</l>
</lg></b>
<p>yathā— pituḥ pitā pitāmaho devadattasyeti | iha tu sūkṣmajaṭa ityetadanyapadārtha
evāmnāyate | natamityetadapi kriyābhidhāyitvena guṇavacanatvādāśritameva bhavati | su
ityetat punaravyaṃ śobhanārthe varttamānaṃ samasyate | tasya cāstāṃ dravyavacanatvam,
guṇavacanatve 'pi vipratipattiḥ, avyayānāṃ sattvārthavācitvāt |</p>
<p>kecit punastatrāpi vivandante— dyotakā hi kilaite, na vācakā iti | samāsaś‍ca
'sup supā' iti dyotakānāmapi bhavati | mā bhūt pūrvayoḥ karmadhārayaḥ, antye
punarantaśabdasya sambandhiśabdatvena bhrātṛbhāryādivat kathaṃ na tatpuruṣa ?</p>

<pb n="050"/>
<p>ucyate,</p>
<p>yadyapi saṃbandhiśabdāḥ sāpekṣatve 'pi samasyante tathāpi sandehaviparyyāsādayo na
jāyante tatraiva tadutpattiḥ | atra tu antaśiti randhrāṇītyukte sandehaḥ— 'kimanteṣu
śitirandhrāṇyasya, uta 'antaśitīni randhrāṇī' ti | atha yadā 'suṣṭhu sūkṣmajaṭāḥ keśā
asye'—ti vigrahaḥ, tadā bhavitavyaṃ pūrvapadayoḥ karmadhārayeṇa |</p>
<p>na bhavitavyam |</p>
<p>
kiṃ kāraṇam ?</p>
<p>svare doṣaḥ syāt | bahuvrīhau pūrvapadaprakṛtisvaraṃ badhitvā samāsasyānta udātta
ityantaraṅgatvādavayavasamāsasvaraḥ prāpnoti |</p>
<p>tadāha—(vāpa. 3.14.57)</p>
<b><lg>
  <l>susūkṣmajaṭakeśādau samāso 'vayave yadi |</l>
  <l>syāt syāt tatrā 'ntaraṅgatvād bādhako 'vayavasvaraḥ || 48 ||</l>
</lg></b>
<p>ataś‍ca yatra dve api viśeṣasaṃjñe tatrottarapade nityameva dvigurdvandvaś‍ca samāso bhavati |
tad yathā— 'pañcagavapriya' iti 'chatropānahapriya' iti | yatra kiñcit sāmānyaṃ kaś‍cicca
viśeṣaḥ tatra vikalpena | yathā— rājagavīkṣīram, rājagokṣīram iti | yatraikataḥ sāmānyam,
anyato viśeṣaḥ tatra na bhavatyeva | yathā— 'susūkṣmajaṭakeśena sunatājinavāsasā' iti |
atra bahuvrīhiriti viśeṣasaṃjñāyāmavayavayoḥ 'viśeṣaṇaṃ viśeṣyeṇa bahulam (2.1.57)
iti yā samāsasaṃjñā sā 'sup‌supā' iti tatpuruṣādibhedā 'parāmarśena bhavantī
sāmānyasaṃjñetyucyeta |</p>
<p>nanu 'dvandvatatpuruṣayoruttarapade nityasamāsavacanam iti <b>mahāvārttikakāraḥ</b>, ayamapi
ca tatpuruṣa eveti kasmādihāpi samāso na bhavati ?</p>
<p>uttarapadopādānāt | ya uttarapada evāmnāyate so 'tra tatpuruṣo grahītavyaḥ, yathā
'dva‍yahnajātaḥ', 'pañcagavadhana' iti | dvandvaḥ punaranuttarapada eveti bahuvrīhiviṣayeṇottarapadena sarva
eva gṛhyate | kimarthaṃ punarevamucyate yāvatā bahulagrahaṇenaiva siddham, samudāyavṛttyāvavayavānāṃ
mā kadācid vṛttirbhūditi |</p>
<p>tathāpi na vak‍tavyam | iha dvau pakṣau (<b>1</b>) <b>vṛttipakṣaś‍ca</b> (<b>2</b>) <b>avṛttipakṣaś‍ca</b> | yadā
vṛttiḥ tadā sarveṣāṃ vṛttiḥ, yadā tu na vṛttistadā sarveṣāmavṛttiriti |</p>
<p>naivam | astyatra viśeṣaḥ | tathāhi pañcagavapriya ityādau nāsya pañcasaṃkhyāmātraṃ priyaṃ,

<pb n="051"/>
nāpi gomātram, kiṃ tarhi pañcasaṃkhyopalakṣitāḥ kāś‍cideva gāvaḥ, yathā pañcāmrāḥ saptarṣaya
iti | tacca dvigau pūrvamasati durupapādameva bhavati | etena chatropānahapriya ityetadapi
vyākhyātam, tatrāpi yugapadadhikaraṇavacanadvandvamantareṇa nābhivāñchitasiddhiḥ | na
hyasyopananmātrameva priyam apituchatramapi, upānacchabdādeva ca paraḥ priyaśabdo niśamyamānaḥ
na dvandvaṃ vinā chatramupagrahītuṃ śaknoti | tasmādanākṣepa iti |</p>
<p>'susūkṣmajaṭakeśādinā ca mattabahumāttaṅgaṃ vanam' ityādāvapyanekameva padamityuktaṃ
bhavati | atrāpi mattā bahava eva mātaṅgā ityāpi na bhavati |</p>
<p>kiṃ kāraṇam ?</p>
<p>'bahugaṇavatuḍati' saṃkhyā (1.1.23) iti bahuśabdasya saṃkhyāvācitvāt,
saṃkhyāpūrvasya ca karmadhārayasya, dvigutvāt, dvigoḥ punaḥ 'taddhitārthottarapadasamāhāre'— (2.
1.51) ṣveva bhāvāt, yathā'pañcakapālaḥ, trilokaharmyam, pañcapūlī' iti |</p>
<p>kathaṃ tarhi 'saptarṣayaḥ pañcāmrā' iti ?</p>
<p>'diksaṃkhye saṃjñāyām' (2.1.50) iti saṃjñāyāmeva tad bhavati |</p>
<p>nanu ca mā bhūt taddhitārtha upapadaṃ vā, tathāpi 'bahumātaṅgami'—ti samāhāre
bhaviṣyati—bahavo mātaṅgāḥ samāhṛtāḥ bahumātaṅgam, tataś‍ca 'mattaṃ bahumātaṅgamasmin vane
tanmattabahumātaṅgaṃ vanamiti bahuvrīhirbhaviṣyati |</p>
<p>ucyate |</p>
<p>atha samāhāra iti kaḥ śabdārthaḥ ?</p>
<p>nanu samāṅpūrvād‍dharateḥ karmaṇi ghañ 'samāhriyata iti samāhāra' iti |</p>
<p>yadyevaṃ pañca kumāryaḥ samāhṛtāḥ pañcakumāri, daśakumāri iti</p>
<p>'gostriyorupasarjanasya' (2.1.48) iti hrasvatvaṃ na prāpnoti |</p>
<p>samāhārasyaikatvāt dvigurekavacanam (2.4.9) ityetadapi vak‍tavyaṃ bhavati |</p>
<p>evaṃ tarhi bhāvasādhano bhaviṣyati samāharaṇaṃ samāhāra iti |</p>
<p>atha bhāvasādhanena kimabhidhīyate ?</p>
<p>yat tadauttarārdhyam |</p>
<p>kaḥ punaḥ pañcagavaṃ, pañcapūlītyādau gavādīnāṃ samāhāraḥ ?</p>
<p>yat tad ārjanaṃ, krayaṇaṃ, bhikṣaṇam, apaharaṇam vā |</p>
<p>yadyevaṃ vikṣipteṣu pūleṣu carantīṣu goṣu na sidhyati |</p>

<pb n="052"/>
<p>tarhi samabhyāśīkaraṇaṃ samāhāraḥ |</p>
<p>evamapi pañcagrāmī, ṣaṇṇagarī ityāderanupapattiḥ |</p>
<p>kiṃ kāraṇam?</p>
<p>abhyāśīkaraṇārthe samāhāraśabde samiti samantādityabhividhau varttate,
āṅābhimukhye, haratirdeśāntaraprāpaṇe iti |</p>
<p>nāvaśyaṃ haratirdeśāntaraprāpaṇe eva varttate | kiṃ tarhi ? sādṛśye 'pi, māturanuharati
pituranuharatīti |</p>
<p>athavā— 'pañcagrāmī, ṣaṇṇagarīti nedamityevāvatiṣṭhate, avaśye hyasau tataḥ
kiñcidākāṅkṣati, kriyāṃ guṇaṃ vā | yadākāṅkṣati tadekaṃ, sa samāhāra iti |</p>
<p>ayaṃ tarhi bhāvasādhane sati doṣaḥ, pañcapūlī ānīyatāmiti dravyasyānayanaṃ na
prāpnoti |</p>
<p>naiṣa doṣaḥ | tad yathā 'gauranubandhyaḥ' 'ajo 'gnīṣomīya' iti jātau coditāyāṃ
tatrā 'saṃbhavādālambhanaprokṣaṇaviśasanādīni dravye bhavanti ihāpi bhāvānayanasyāsaṃbhavād
dravyasthānayanaṃ bhaviṣyati |</p>
<p>avyatirekād vā | na hi samūhibhyaḥ samāhāralakṣaṇaḥ samūho vyatirik‍to bhavati |
evaṃ tarhi bahumātaṅgamiti samāhāre eṣa doṣo bhavati— 'akārāntottarapado dviguḥ striyāṃ
bhāṣyata' iti pañcapūlītivad īkārāntatvaṃ prāpnoti | na vā 'yaṃ pātrādiṣu paṭhyate, yena
'catuṣpātra—tribhuvanādivat tanniṣedho bhaviṣyati; nāpyābanto yena 'pañcakhaṭvī pañcakhaṭvam'
ityādivad vikalpo 'vakalpeta |</p>
<p>nanu dvigāvapīkāro na dṛśyate yathā ekaputraḥ ekabhikṣeti |</p>
<p>nāyaṃ dviguḥ |</p>
<p>kintarhi? 'pūrvakālaikasarvajaratpurāṇe—(2.1.49) tyādinā karmmadhārayaḥ |
kiṃ ca bhoḥ | saṃkhyāpūrvo 'pi dvigurna bhavati ?</p>
<p>vāḍham, tasya taddhitārthottarapadasamāhāreṣveva bhāvāt | na ceha taddhitārtha uttarapadaṃ vā
vidyate, na caikasya samāhāraḥ saṃbhavati |</p>
<p>yadā tu sāmarthyātiśayādekasminnapi samūhāropaṇam, tadā, bhavatyeva,
yathā— 'ekāpūpī ekaśāṭīti | kiṃ punardvigusaṃjñā pratyayottarapadayorbhavati ? evaṃ tāvat |
etarhītaretarāśrayatvādaprasiddhiḥ |</p>

<pb n="053"/>
<p>kathamitaretarāśrayatvam?</p>
<p>dvigunimitte pratyayottarapade, pratyayottarapadanimittā ca dvigusaṃjñeti |</p>
<p>evaṃ tarhi 'artha' iti vakṣyāmi</p>
<p>arthe cet taddhitānutpattirbahuvrīhivat | tatra yathā 'citraguḥ śabalaguḥ' iti
bahuvrīhiṇok‍ta— tvānmatvarthasya matvarthīyo na bhavati, evaṃ dvaimāturaḥ pāñcanāpitiḥ' ityādau
taddhitārthasya dvigunok‍tatvāt taddhitotpattirna prāpnoti |</p>
<p>yathecchasi tathā 'stu | astu tāvat pratyayottarapadayoriti |</p>
<p>nanūktamitaretarāśrayatvādaprasiddhiriti, naiṣa doṣaḥ, nedaṃ tulyamanyairitaretarāśrayaiḥ,
śabdanityatvāt |</p>
<p>nanu ca na saṃjñā nityā |</p>
<p>kiṃ tarhi? śabdaḥ |</p>
<p>yadyevaṃ bhāvinī saṃjñā vidhāsyate | tad‌yathā— 'kaś‍cit tantuvāyamāha asya sūtrasya
śāṭakaṃ vayeti |</p>
<p>sa paśyati yadi śāṭako na vātavyaḥ, atha vātavyo na śāṭakaḥ | śāṭako
vātavyaś‍ceti vipratiṣiddham | bhāvinī tu khalvasya saṃjñābhipretā; sa manyate — 'vātavyam,
yasminnute śāṭaka ityetad‌bhavatī'—ti | evamihāpi— 'tasmin dvigurbhavati
yasyābhinirvṛttasya pratyaya uttarapadamityete saṃjñe bhaviṣyataḥ iti |</p>
<p>athavā punastvartha iti |</p>
<p>nanu cok‍tam 'arthe cet taddhitā 'nutpattirbahuvrīhivadi'—ti |
naiṣa doṣaḥ | nāvaśyamarthaśabdo 'bhidheya eva varttate, kiṃ tarhi, syādarthe 'pi | tad yathā— 'dārārthaṃ
bhikṣāmahe, janārthaṃ bhikṣāmahe; dārā naḥ syuḥ janā naḥ syuriti | evamihāpi taddhitārthe dvigurbhavati
taddhitaḥ syāditi | dvigorvā lugvacanaṃ jñāpakam (vā.5); yadayaṃ 'dvigorluganapatye' (4.1.88)
iti dvigostaddhitasya lukaṃ śāsti, tajjñāpayati— 'utpadyate dvigostaddhita' iti |</p>
<p>yadyevam samāhārasamūhayoraviśeṣāt samāhāragrahaṇamanarthakam, 'tasya samūha'
(4.2.37) iti taddhitārthe/naiva kṛtatvāt | tathāhi 'samāhāraḥ samūha'
ityaviśiṣṭāvetāvarthau | tatra samūha iva samāhāre 'pi taddhitārthe dvigurityeva bhaviṣyati | yadi
taddhitārthe dvigurbhavatītyucyate, taddhitotpattiḥ prāpnoti | utpadyatām lugbhaviṣyati |
lukkṛtāni prāpnuvanti | kāni punastāni? 'pañcapūlī' 'daśapūlī' iti |</p>

<pb n="054"/>
<p>aparimāṇabistācitakambalyebhyo na taddhitaluki (4.1.22) ṅīppratiṣedhaḥ
prāpnoti; 'pañcagavaṃ daśagavamiti 'gorataddhitaluki (5.4.92) iti ṭac na prāpnoti |</p>
<p>naiṣa doṣaḥ, aviśeṣeṇa dvigo ṅībbhavatītyuktvā 'aparimāṇabistācitakambalyebhyaḥ
samāhāre iti vakṣyāmi; aviśeṣeṇa ca goṣṭac bhavatītyuktvā dvigoḥ samāhāre iti
vakṣyāmi; tadubhayamapi niyamārthaṃ bhaviṣyati 'samāhāra eva nānyatre'—ti |</p>
<p>evaṃ tarhi abhidhānārthaṃ samāhāragrahaṇam; samāhāreṇābhidhānaṃ yathā syānna taddhitārthena |</p>
<p>yadi syāt ko doṣaḥ syāt ?</p>
<p>taddhitotpattiḥ prasajyeta |</p>
<p>prasajyatām, lugbhaviṣyati | lukkṛtāni prāpnuvanti |</p>
<p>sarvāṇi parihṛtāni |</p>
<p>na sarvāṇi parihṛtāni | 'pañcakumāri, daśakumārī'—ti luk taddhitaluki (1.2.49)
iti ṅīpo luk prasajyata iti |</p>
<p>nanu ca yadi taddhitārthe dvigurityucyate 'pañcakhaṭvaḥ, daśakhaṭvaḥ' iti matvarthe 'pi
dvigusaṃjñāyāṃ 'dvigoḥ' (4.1.21) itikāraḥ prāpnoti | bahuvrīhisaṃjñayā dvigusaṃjñāyā
bādhitatvānna bhaviṣyati; samānādhikaraṇānāṃ matvarthe bahuvrīhirbhavati |</p>
<p>yadyuttarapade dvigurityucyate, uttarapadoktirvak‍tavyā | iyamucyate — 'uttarapadena
parimāṇinā dvigoḥ samāsavacanam (vā09); 'dvau māsau jātasya dvimāsajāta:', dve ahanī
jātasya dva‌‍yahnajāta' iti |</p>
<p>kimucyate parimāṇinaiveti, na punaranyatrāpi; tad yathā 'pañcagavapriyaḥ pañcagavadhana'
iti | anyatra samudāyasya bahuvrīhitvāduttarapadaṃ prasiddhameva (vā.10); tathāhi—
'anekamanyapadārthe (2.2.24) samasyate, bahuvrīhiś‍ca samāse | bhavati |</p>
<p>atha dvandvasya kā vārttā ? dvandvo 'grato viśeṣeṇa vyākariṣyata iti |</p>
<p>atha bahubhirbahuvrīhiḥ — (vesaṃ. 1.21)</p>
<p><b>cañcadbhujabhramitacaṇḍagadābhighātasañcūrṇitoruyugalasta suyodhanasya'</b> iti |
tatra cañcad‍bhyāṃ bhujābhyāṃ bhramitāyāś‍caṇḍāyā gadāyā abhighātena
sañcūrṇitamūruyugalamasyeti vigrahaḥ | na caitad vācyam, samānādhikaraṇānāmeva bahuvrīhi,
'saptamīviśeṣaṇe bahuvrīhau (2.2.35) iti jñāpakena vaiyadhikaraṇye 'pi bahuvrīheḥ smaraṇāt |

<pb n="055"/>
etena sarvapadapradhāno dvandvo 'pi vyākhyātaḥ, yathā '<b>sūryā 'nalā 'nilahimāṃśu—
dhaneśaśakrapretādhināthavaruṇāḥ karuṇāspadaṃ naḥ</b>' (māyurājasyodāttarāghave 2.29) iti |</p>
<p>nanu cānyapadārthe bahuvrīhiḥ smaryate | tatra 'citragurdevadatta' iti devadattāderanuprayogo na
prāpnoti; nahi caitrādiśabdaprayogādavadhṛteṣu caitrādiṣu punaś‍caitrādiśrutayaḥ prayujyante |
naivam; citraguśabdaḥ citragavīnāṃ svāmisāmānyamabhidhatte | tatrā 'vaśyaṃ viśeṣārthinā
viśeṣo 'nuprayoktavyaḥ |</p>
<p>citraguḥ kaḥ?</p>
<p>devadatta iti |</p>
<p>yatra tvasādhāraṇaviśeṣaṇādibhirviśeṣa eva samāsastatrānuprayogo na bhavatyeva; yathā
trilocanaḥ śūlapāṇiriti | evaṃ tarhi, sāmānyavacanānāmanuprayogasyā 'prāptiḥ | yathā—
'citragu sarvam', 'citragu viś‍vam' iti | sāmānyamapi yathā viśeṣaḥ, tathāhi yathā
citraguśabdādiprayoge viśeṣāntarāṇāṃ nivṛttiḥ tathā sarvādiśabdaprayoge viśeṣāṇāṃ nivṛttiḥ
pratīyate |</p>
<p>yadi vā, 'citrā gāvo 'sya devadattasyoti ṣaṣṭhyarthasya samāsenā 'bhidhānāt ṣaṣṭhī
nā 'nuprayujyate, sambandhī tu na samāsopādāna ityanuprayujyate |</p>
<p>evaṃ tarhi vibhaktyarthābhidhāyino bahuvrīhipadasya devadattādibhirdravyavacanaiḥ
sāmānādhikaraṇyaṃ na prāpnoti |</p>
<p>mublopād bhaviṣyati |</p>
<p>maivam; matupo 'pi saṃbandhārthatvāt dravyavacanairasāmānādhikaraṇyameva |</p>
<p>na ca bahuvrīhervibhaktyarthābhidhāyino matuppratyayo vidhātuṃ śakyate; sa hi
prathamāsamarthādastyupādhirvidhīyate; na ca vibhaktyarthavṛtterbahuvrīhipadasyāstyādikriyābhiḥ
sāmānādhikaraṇyena sambandho bhavati |</p>
<p>atha abhihitaḥ so 'rtho 'ntarbhūtaḥ prātipadikārthaḥ saṃpanna iti sāmānādhi
/?/karaṇyamupapatsyate |</p>
<p>tanna; abhihito 'pyasau yato yatretyādivanna svarūpaṃ hāsyati |</p>
<p>evaṃ tarhi, yathā— 'jātau padārthe jāteḥ kāryamucyamānamasaṃbhavāt tatsahacaritāsu
vyaktiṣu niviśet tathā bahuvrīhyarthe saṃbandhe sāmānādhikaraṇyakriyāyogādikāryaṃ prayujyamānaṃ
tadāśraye bhaviṣyati; evaṃ ca so 'yamityupacaritasaṃbandheṣu saṃbandhiṣu

<pb n="056"/>
bahuvrīhipadairabhidhīyamāneṣu, śuklādiviśeṣaṇānāmivāśrayato liṅgavacanānyapi na
virotsyante |</p>
<p>yadivā 'anyapadārtha' ityarthagrahaṇasāmarthyāt sadravyasya saliṅgasya sasaṃkhyasya
copādānaṃ bhaviṣyati, na vibhaktyarthamātrasya |</p>
<p>kathaṃ punararthaśabdopādānādayamartho labhyate ?</p>
<p>śrūyatām— 'anyapada itīyatyucyamāne pade vṛttyasaṃbhāvāt padasahacaritāṃ yāṃ
kāñcidarthamātrāṃ padaśabdo lakṣayet padatvasya vā nimittatvena pratyāsannopakāriṇaṃ vibhaktyarthaṃ
pratyāyayet; so 'yamevaṃ siddhe samīhite yadarthagrahaṇaṃ karoti tenaitat jñāpayati 'yāvānarthaśruteḥ
padaviṣayo 'rthaḥ pratīyate, tāvān sarvo 'pi tyāganimittā 'bhāvādupādīyata iti |</p>
<p>api ca, padamarthasya paricchedāyopādīyate; arthā hi prakṛtyādīnāṃ sāmānyena
prasak‍tāḥ padenāvacchidyante padāvadhiko 'rtha upādeya iti; tatra yathā vākyārthasyānāśrayaṇa—
mādhikyāt tathā padārthaikadeśasyāpi, nyūnatvāt | tadevamarthagrahaṇasāmarthyāt saliṅgaḥ
sasaṃkhyaḥ sadravyaś‍ca samarthaḥ padārtha upādīyate |</p>
<p>nanu ca bahuvrīhiṇā samastapadārthābhidhāne tathā sambandhābhidhāyikā ṣaṣṭhī na
prayujyate tathā saṃkhyābhidhāyinaḥ svādayaḥ, liṅgābhidhāyinaṣṭāvādayo vā na prayujyeran ?</p>
<p>ucyate— ekādipadairiva vṛttipadairabhihitā 'pi na saṃkhyā saṃkhyākāryaṃ vighnayiṣyati;
na hi ṣaṣṭhyādividhāna iva vacanavidhāvanabhihitādhikāro vidyate, karmādayaś‍ca
kārakaviśeṣāḥ pratyāyayitavyā ityavaśyavidheyā dvitīyādayaḥ; prathamā tu vacanagrahaṇa—
sāmarthyāt 'na kevalā prakṛtiḥ prayok‍tavyā' iti samayād vā prāthamikakalpikī
bhaviṣyati |</p>
<p>syādetat,</p>
<p>yathā abhihitā ekatvādayo vacanavyavasthānimittaṃ tathā 'bhihitaḥ sambandho 'pi
ṣaṣṭhīnimittaṃ bhavati | tadayuktamanabhihitādhikārāt | api ca, sambandhopasarjanaṃ
prātipadikārtho vṛttiśabde— nābhidhīyate; na cāyaṃ ṣaṣṭhīviṣayaḥ, tasyāḥ
prātipādikārthopasarjane saṃbandhe vidhānāt | ṭābādayastu svārthikatvādabhihite 'pi
liṅgobhavanti, taduktam— 'siddhaṃ tu striyāḥ prātipadikaviśeṣaṇatvāt svārthe ṭābādaya, iti
(mabhā. 4.1.1 vārtti. 21) |</p>
<p>yadi vā 'nya eva vākyārtho vṛttyarthāt | tathāhi— 'citrā gāvo 'syeti

<pb n="057"/>
anyapadārthopasarjanāś‍citragavyo vākyenābhidhīyante, citraguriti punarvṛttau gavārthopasarjanaḥ
svāmī pratīyate; tatra yadā nirjñātaparādhīnatānāṃ citragavīnāṃ svāmiviśeṣā—
 'vacchedāyā 'nyapadārtha upādīyata 'asyaitā gāva' iti tadā bahuvrīhirna bhavati | yadā tu
tāś‍citrā gāvaḥ svāmino viśeṣābhidhānāya pratyavamṛśyante gavīnāmāsāmayaṃ svāmī'—ti
tadā bahuvrīhirbhavati citraguḥ, śabalaguriti | tāmeva ca svāmiviśeṣaṇatāṃ sphuṭamupadarśayanto
nidarśayanti—'yasya citrā gāvaḥ sa citraguḥ, yasya śabalāḥ sa śabalaguriti |</p>
<p>upalakṣaṇaṃ cā 'tra ṣaṣṭhī | tena karmakarttṛpravacanenā 'prathamāyā api
bahuvrīhirvak‍tavyaḥ—'ụ̄dho ratho 'nena ūḍharatho 'naḍvān uddhṛta odanaḥ asyā uddhṛtaudanā़
sthālī, upahṛtaḥ paśurasmai upahṛtapaśū rudraḥ, ārụ̄dho vānaro 'mum ārūḍhavānaro vṛkṣaḥ,
prāptā atithayo 'smin prāptātithirgrāmaḥ, siddhaḥ sādhako 'nayā siddhasādhakā vidye—'ti |</p>
<p>atha aprathamāyā iti kimardham ?</p>
<p>iha mā bhūd— 'vṛṣṭe deve gata' iti |</p>
<p>atha iha kasmānna bhavati— 'vṛṣṭe deve gataṃ paśye'—ti ?</p>
<p>bahiraṅgā 'tra prathamā |</p>
<p>yadyevaṃ ṣaṣṭhyādyantaraṅgatve 'citragordevadattasye'—tyādau punaḥ ṣaṣṭhyādayo na syuḥ |
bāhyaṃ sambandhinamapekṣya bhaviṣyanti |</p>
<p>atha yathā citraguprabhṛtibhyaḥ ṣaṣṭhyādayaḥ tathā 'yato yatre'—tyādibhyaḥ
pañcamīsaptamyādayo 'pi kasmānna bhavanti?</p>
<p>ucyate— 'tasilū—tralādibhiḥ pañcamīsaptamyādīnāmabhihito 'rthonantarbhūtaḥ |
citraguprabhṛtiṣu tu bahuvrīhiṇā 'bhihitaḥ so 'rtho 'ntarbhūtaḥ prātipadikārthaḥ saṃpannaḥ iti |</p>
<p>atheha bahuvrīhiḥ kasmānna bhavati 'pañcabhirbhuktamasya' ?</p>
<p>bahuvrīhiḥ samānādhikaraṇānāmeveti smaraṇāt |</p>
<p>yadyevam— 'astikṣīrā, uccairmukhaḥ, abhāryaḥ, praparṇaḥ, uṣṭramukhaḥ, candravadanā,
keśacūḍaḥ, suvarṇā 'laṅkāraḥ, candraśekharaḥ, śūlapāṇiḥ, kaṇṭhekālaḥ, urasilometi
bahuvrahisaṃjñā na prāpnoti | tathāhi— ādyeṣu caturṣu pūrvapadamavyayam, tasyā 'sattvavācitvāt
sattvabhūtaiḥ kṣīrādibhiḥ saha sāmānādhikaraṇyaṃ nāsti; madhyameṣvapi viśeṣaṇaviśeṣya—
bhāvānupapatterna sāmānādhikaraṇyaṃ ghaṭato; antyeṣu tu saptamyanta—prathamāntayo—
rasāmānādhikaraṇyaṃ vyaktameneti |</p>

<pb n="058"/>
<p>naivam |</p>
<p>eteṣvapi sāmānādhikaraṇyopapatteḥ | tatra</p>
<p>astīti nipāto vibhaktipratirūpa iti kālaṃ puruṣaṃ saṃkhyāṃ sādhanaṃ ca na
vyabhicarati | uccaiḥśabdasyāpi sattvavacanatvaṃ dṛśyate 'kiṃ punaryastathoccaiḥ (megha. 17)
iti | ataeva etābhyāmastitoccastvamiti bhāvapratyayā api | abhārya ityādiṣu dadhyo
danādivanmadhyamapadalopo vyavasthitavibhāṣayā vṛttiviṣaye draṣṭavyaḥ | tenāyamarthaḥ sampadyate—</p>
<p>asti kṣīramasyāḥ astikṣīrā gauḥ,</p>
<p>uccairmukhamasya uccairmukho maitreyaḥ,</p>
<p>avidyamānā bhāryā asya abhāryaḥ, avidyamānabhāryo vā,</p>
<p>prapatitāni parṇāni asya praparṇaḥ, prapatitaparṇo vā |</p>
<p>'uṣṭramukhaḥ	candravadane—'tyetayostu	uṣṭracandraśabdau
bhūyo 'vayavasāmānyayogātiśayā— dabhedopacāreṇa mukhaviśeṣaṇaṃ bhavantau gauṇī
vṛttimanubhavataḥ |</p>
<p>nanu kimuṣṭramukhayormithaḥ sādṛśyam?</p>
<p>uṣṭraśabdeneha uṣṭramukhamabhidhīyate, avayave 'pyavayavivad upacāro draṣṭavya iti |
keśacūḍaḥ, suvarṇālaṅkāraḥ, ityetayostu keśasaṃghāte keśaśabdo varttate, suvarṇavikāre tu
suvarṇaśabda, kāraṇe kāryopacārāt |</p>
<p>'candraśekharaḥ, śūlapāṇiḥ' ityatra candraśūlopalakṣitau śekharapāṇī candraśūla—
śabdābhidheyau | yathā 'kuntān praveśaya yaṣṭīḥ praveśaye' ti |</p>
<p>'kaṇṭhekāla urasilomā' ityetayostu kaṇṭhe sthitaḥ kāla asya, urasi jātāni
lomānyasye—ti padāntaram adhyāhriyate; yathā dvāraṃ dvāramityukte apāvriyatāṃ saṃvriyatāṃ
veti | etena subadhikāre 'stikṣīretyupasaṃkhyānam (2.2.24 vā., mabhā.)</p>
<p>avyayānāṃ bahuvrīhirvak‍tavyaḥ, ( " )</p>
<p>saptamyupamānapūrvapadasyottarapadalopaś‍ca ( " )</p>
<p>samudāyavikāraṣaṣṭhyāś‍ca ( " )</p>
<p>prādibhyo dhātujasya vā ( " )</p>
<p>ityapi na bhavati | ( " )</p>

<pb n="059"/>
<p>nanu parigaṇanārthamapyetadavaśyaṃ vak‍tavyam,</p>
<p>naivam, kriyamāṇe 'pi hi parigaṇane yatrābha़idhānaṃ nāsti na tatra samānādhikaraṇānāmapi
bahuvrīhiḥ, tad‌yathā pañca bhuktavanto 'syeti | (mabhā. 2.2.24 vā. 10, 16)</p>
<p>evaṃ tarhi matvarthagrahaṇaṃ kariṣyate—' samānādhikaraṇānāṃ matvartha bahuvrīhirbhavatīti;
tathā 'pi ụ̄dho ratho 'nena ūḍharatho 'naḍvān, dakṣiṇasyāś‍ca pūrvasyāś‍ca diśo yadantarālaṃ sā
dakṣiṇapūrvā, putreṇa saha saputraḥ, keśeṣu keśeṣu ca gṛhītvā pravṛttaṃ yuddhaṃ keśākeśi,
daṇḍaiś‍ca daṇḍaiś‍ca prahṛtya daṇḍādaṇḍi, trirdaśaite tridaśāḥ, ityevamādibhiravyāptireva |</p>
<p>tasmāt sudūramapi gatvā 'bhidhānamevāśrayitavyam | abhidhānalakṣaṇā hi
kṛttaddhitasamāsā iti kṛtaṃ parigaṇanena |</p>
<p>atha tridaśā iti ko 'sya vigrahaḥ ?</p>
<p>trirdaśaite tridaśā iti | saṃkhyāsamāse sujantasya saṃkhyetyaprasiddhiḥ' iti (2.2.25
vārttika—1) na hi atkārāntā saṃkhyā 'sti |</p>
<p>astu tarhi ayameva vigrahaḥ— 'trirdaśaite tridaśā' iti | nanu cok‍taṃ saṃkhyāsamāse
sujantasya saṃkhyetyaprasiddhiriti, naiṣa doṣaḥ, sujantasya saṃkhyetyaprasiddhiḥ, na cā 'tra
samāse sujantaṃ paśyāmaḥ |</p>
<p>kiṃ tarhi ?</p>
<p>vākye suc dṛśyate, samāse tu na dṛśyate ?</p>
<p>abhihitatvāt,</p>
<p>abhihitaḥ sujarthaḥ |</p>
<p>kena ?</p>
<p>samāsena | kiṃ ca bhoḥ sujarthe samāsa ucyate ?</p>
<p>naivam, sāmarthyādiha sujartho gamyate |</p>
<p>katham ?</p>
<p>yāvatā saṃkhyā saṃkhyayā saṃkhyāyate, sa ca kriyābhyāvṛttyartha uktaḥ samāseneti
kṛtvā suj na bhaviṣyati |</p>
<b><lg>
  <l>prakṛtiḥ prātipadikarūpā 'pyeṣopadarśitā |</l>
  <l>svarūpaṃ pratyayādīnāṃ pṛthak pṛthagathocyate || 49 ||</l>
</lg></b>

<pb n="060"/>
<p>(<b>2. pratyayaḥ</b>)</p>
<p>tatra <b>pratīyate 'nenārtha iti pratyayaḥ</b> |</p>
<p>sa tridhā <b>1. dhātupratyayaḥ 2. pratyayapratyayaḥ 3. prātipadikapratyaya</b> iti | teṣu—
(<b>1. dhātupratyayāḥ—</b>)</p>
<p><b>sanādayaḥ, tibādayaḥ, tumunādayaḥ, tavyādayaḥ, ṇvulādayaḥ, uṇādaya</b>ś‍ceti
dhātupratyayabhedāḥ | tatra—</p>
<p>(<b>sanādayaḥ</b>)</p>
<p>icchāprayojakavyāpārādikriyāsu kriyāsamabhihārādiṣu ca ye vidhīyamānāḥ
kriyāvacanatvād bhūvādivadeva pratyayāntaramapekṣante te sanādayaḥ | yathā— cikīrṣati,
adhyāpayati, pāpacyate, gopāyati, ṛtīyate, kāmayate iti |</p>
<p>(<b>tibādayaḥ</b>)</p>
<p>kriyāpradhānāḥ kartṛkarmaṇoḥ kriyāyāṃ ca ye vihitāḥ sādhyarūpāpannakriyābhidhāyitvena
pratyayāntaraṃ nāpekṣante te tibādayaḥ | yathā 'vrajati devadattaḥ, pacyate odanaḥ, rajyati
vastram, lūyate kedāraḥ, corasya rujati, āsyate yuṣmābhiḥ' iti |</p>
<p>(<b>tumunādayaḥ</b>)</p>
<p>anupātikriyā— kriyābhidhāyino 'sattvabhūtārthāḥ sādhyabhāve ye vidhīyante te tumunādayaḥ |
yathā—'pak‍tumicchati, bhuktvā vrajati, adhītya snāti, pāyaṃpāyamāste, coraṅkāramākrośati,
cakāsāñcakāra iti |</p>
<p>(<b>tavyādayaḥ</b>)</p>
<p>prāyeṇa bhāvakarmmaṇoḥ kartrādiṣu ca ye vidhīyante te tavyādayaḥ | yathā— gantavyaṃ bhavatā,
karaṇīyaḥ kaṭaḥ, kṛtaṃ bhavatā, lūyamānaḥ kedāraḥ, durgamo mārgaḥ, vāstavyo loka' iti |</p>
<p>(<b>ṇvulādayaḥ</b>)</p>
<p>prāyeṇa karttari karmādiṣu ca ye vidhīyante te ṇvulādayaḥ | yathā— pācakaḥ pumān somaṃ
pavamānam, pacanyavāgūm, kanyāmalaṅkariṣṇuḥ, pādahārakaḥ paṅkaḥ, priyaṅkaraṇaṃ śīlam iti |</p>
<p>(<b>uṇādayaḥ</b>)</p>
<p>sarvakārakeṣu siddhabhāve ca ye vidhīyamānāḥ prāyeṇa dravyavacanatvaṃ labhante te
uṇādayaḥ | yathā— śīto vāyuḥ, vatsalā dhātrī, tīkṣṇaṃ dātram, vṛddha upādhyāyaḥ, ramyaḥ
prāsādaḥ, pāko varttata iti |</p>

<pb n="061"/>
<p>(<b>2. pratyayapratyayāḥ —6</b>)</p>
<p><b>yadādayaḥ, ghādayaḥ, mabādayaḥ, phagādayaḥ, yujādayaḥ, ḍhagādayaś‍ca
pratyayapratyayabhedāḥ |</b></p>
<p>(<b>yadādayaḥ</b>)</p>
<p>teṣu bhavāpatyasvārthamatvarthādiṣu subantebhyo ya utpadyante te yadādayaḥ | yathā—
apsavyaḥ, pūrvāha‍ṇenam, cirantanam, āmuṣyāyaṇaḥ, tvayakā, śubhaṃyuḥ iti |</p>
<p>(<b>ghādayaḥ</b>)</p>
<p>prakarṣā 'pakarṣa—kutsā—praśaṃsādiṣu tiṅantebhyo ya utpadyante te ghādayaḥ | yathā—
pacatitarām, gacchatitamām, jalpatikalpam, spṛśatideśyam, pacataki, pacatirūpam
iti |</p>
<p>(<b>mabādayaḥ</b>)</p>
<p>nirvṛttasvārthamatvarthādiṣu kṛdbh‍yo utpadyante te mabādayaḥ yathā— kṛtrimam, pākimam,
sāṃrāviṇam, vyāvakrośī, jitvarī, śyainaṃpātā iti |</p>
<p>(<b>phagādayaḥ</b>)</p>
<p>jīvad‍vaṃśya—praśastakutsitasvārthādiṣu apatyāditaddhitāntebhyo ya utpadyante te
phagādayaḥ | yathā— gārgyāyaṇaḥ, dākṣāyaṇaḥ vārṣyāyaṇikaḥ ābhijityaḥ kauñjāyanya iti |</p>
<p>(<b>yujādayaḥ</b>)</p>
<p>siddhabhāva—tācchīlyopādhikartrādiṣu ṇijādidhātupratyayāntebhyo ya utpadyante te
yujādayaḥ | yathā— kāraṇā, aṭāṭyā, yāyajūkaḥ, sāsahiḥ, yāyāvaraḥ, cikīrṣuḥ iti |</p>
<p>(<b>ḍhagādayaḥ</b>)</p>
<p>apatyādyartha—svārtha—śakti—saṃkhyādiṣu strīpratyayāntebhyo ya utpadyante te
ḍhagādayaḥ | yathā— gāṅge‍yaḥ, yauvateyaḥ, vārāṇaseyaḥ, suvadhūkaḥ, nadyām, khaṭavāyāṃ, yuvatayaḥ
iti |</p>
<p>(<b>3. prātipadikapratyayāḥ —6</b>)</p>
<p><b>ṭābādayaḥ, svādayaḥ, tasilādayaḥ, kādayaḥ, aṇādayaḥ,</b> kyajādayaś‍ceti
prātipadikapratyayabhedāḥ | teṣu —</p>

<pb n="062"/>
<p>(<b>ṭābādayaḥ</b>)</p>
<p>prakṛtiliṅgābhidhāyinaḥ prātipadikād‍ya utpadyante te ṭābādayaḥ | yathā— khaṭvā,
sudāmā, kārīṣagandhyā, brahmabandhūḥ, kumārī yuvatiḥ iti |</p>
<p>(<b>svādayaḥ</b>)</p>
<p>prakṛtyarthasaṃkhyābhidhāyinaḥ prātipadikādeva ya utpadyante te svādayaḥ | yathā—
kuṇḍam, kuṇḍe, kuṇḍābhyām, kuṇḍebhyaḥ, kuṇḍayoḥ, kuṇḍeṣu iti |</p>
<p>(<b>tasilādayaḥ</b>)</p>
<p>śaktimātrābhidhāyinaḥ sopādhiśaktyabhidhāyino vā subantaprātipadikāt svārthādiṣu ya
utpadyante te tasilādayaḥ | yathā— yataḥ, yatra, kadā, purastāt, bahuśaḥ, purutrāvasati iti |</p>
<p>(<b>kādayaḥ</b>)</p>
<p>kutsā—praśaṃsā 'tiśayā 'natiśayādyupādheranupādheś‍ca subantādeva prātipadikāt
svārthādiṣu ya utpadyante te kādayaḥ | yathā— aśvakaḥ, yuṣmakābhiḥ, vaiyākaraṇarūpaḥ,
paṭutaraḥ kuṭīraḥ, tārtīyīkam iti |</p>
<p>(<b>aṇādayaḥ</b>)</p>
<p>samarthaprātipadikāt sambandhikārakabhāveṣu ya utpadyante te aṇādayaḥ | yathā—
aupagavaḥ, tāvakīnaḥ, ākṣikaḥ, vāmadevyam, brāhmaṇatvam, paurāhityam iti |</p>
<p>(<b>kyajādayaḥ</b>)</p>
<p>karmādikārakopahita—kriyecchācāra—cvyarthādiṣu samarthādeva prātipaṃdikād ya utpadyante te
kyajādayaḥ | yathā— citrīyate, putrakāmyati, śyenāyate, lohitāyati, kaṇḍūyate, muṇḍayati' iti |</p>
<p>(<b>3. upaskāraḥ</b>)</p>
<p><b>prakṛtipratyayānāmupasargopagrahāgamalopavarṇavikāravikaraṇādirūpaḥ saṃskāraṃ
upaskāraḥ |</b></p>
<p>sa ca tridhā <b>(1) prakṛtyupaskāraḥ, (2) pratyayopaskāraḥ,
(3)ubhayopaskāraś‍ceti |</b></p>
<p>te punarbhūṣaṇa—samavāyā '—dhyāhāra—vaikṛta—yat‍na—pratiyat‍nabhedāt pratyekaṃ
ṣaṭprakārā bhavanti | tatra—</p>

<pb n="063"/>
<p>(<b>1. prakṛtyupaskārāḥ —6</b>)</p>
<p>1. <b>prakṛterbhūṣaṇarūpa</b> nirarthakopasargasvārthaka—vaikalpikādayaḥ | yathā—
adhyāgacchati, paryāgacchati, pralambate, nikhañjati iti; yāvakaḥ, ṣāṅguṇyam,
aupayikam, mānasam iti; ālī, mṛdavī, kamaṇḍalūḥ, cañcūḥ iti |</p>
<p>2. <b>samavāyarūpāḥ</b> sārthakopasargasankyaṅādayaḥ | yathā—āśāste, pratiṣṭhate, sumanāyate,
durmanāyate, iti| jugupsate, gopāyate, ṛtīyate, kāmayate iti | putrīyati,
putrakāmyati, śyenāyate, muṇḍayati iti |</p>
<p>3. <b>adhyāhārarūpāḥ</b> sahābhidhāyakopasargadvirvacanasuḍāgamādayaḥ | yathā—adhīte, adhyeti,
anurudhyate, saṃgrāmayate iti; jañjapyate, saṃpanīpadyate, arāryate, undidiṣati iti |
upaskurute, apaptat, āsthat, madhvasyati iti |</p>
<p>4. <b>vaikṛtarūpā</b> varṇavyatyaya—viparyayāpāyādayaḥ | yathā—niṣiñcati, praṇayati, yanti, uśanti
iti; taruḥ, siṃhaḥ, sikatā, sak‍‌tava iti; santi, gh‍nanti, dyanti, samagata iti |</p>
<p>5. <b>yat‍narūpā</b> upacaya—prasava—saṃvṛtyādayaḥ | yathā—yauti, medyati,dīvyati, nigūhati
iti; kīryate, pūryate, saudhātakiḥ, svāyambhuvam iti; āsta, āste, avocat,
ghaṭayati iti |</p>
<p>6. <b>pratiyat‍narūpāḥ</b> viśeṣādeśavidhiniṣedhādayaḥ | yathā—āha, aghasat, vadhyāt,
adhyagīṣmahi iti; japyaḥ, pitryam, sanam, gavyam, nāvyam iti; titaüḥ,
praügam, kokūyate, kathayati iti |</p>
<p>(<b>2. pratyayopaskārāḥ —6</b>)</p>
<p>1. <b>pratyayasya bhūṣaṇarūpā iḍasugīkagādayaḥ</b> | yathā sahitā, vāritā bhruvai, bhrūṇām iti;
devāsaḥ, pārayāmasi, tāriṣat, bhavāti iti; tārtīyīkam, pītvāya, tvayakā,
pacataki iti |</p>
<p>2. <b>samavāyarūpāḥ</b> syasicsīyuḍādayaḥ | yathā kariṣyati, akariṣyat, vak‍tā, bravītiṃ
iti, apākṣīt apīpacat, aśiṣat, alikṣat iti; kṛṣīṣṭa, kuryāt, kurvīta,
karavāmahai iti |</p>
<p>3. <b>adhyāhārarūpāḥ</b> pratyayārthaviśeṣakopasargamap‍tarabādayaḥ | yathā— sumanāyate, durmanāyate,
abhimanāyate, abhiṣeṇayati iti | kṛtrimaṃ sāṃrāviṇam, vyāvahāsī, kauñjāyanyaḥ
iti; pacatitarāṃ, pacamānaḥ, sarveṣām, vṛkṣāṇāmiti |</p>

<pb n="064"/>
<p>4. <b>vaikṛtarūpāḥ</b> ādeśa—sarvādeśapratyayādeśādayaḥ | yathā—gārgyāyaṇaḥ, cāndramasāyaniḥ,
kauberakaḥ, gaudheraḥ, kauleyaka iti, pavanaḥ, pāvakaḥ, vṛkṣasyaḥ, vṛkṣaiḥ iti; veda,
viveda, vidvān, viddhi iti |</p>
<p>5. <b>yatnarūpā</b> luglumpanavilumpanādayaḥ | yathā—pacat, juhoti, pañcālāḥ, dadhi iti |
dadṛśe, adrākṣīt, kārakaḥ, kāmaṇḍaleya iti | ag‍nicit, śubhaṃyāḥ, mūlakhāḥ,
aś‍vati' iti |</p>
<p>6. <b>pratiyat‍narūpāḥ</b> viśeṣādeśavidhiniṣedhādayaḥ | yathā—tasthau, veda, praśādhi, jīvatāt,
iti; udapādi, rāṣṭriyaḥ, āg‍neyaḥ, s‍traiṇam iti; subhrūḥ, supreyasī, vyatihasanti,
vyatigacchanti iti |</p>
<p>(<b>3. ubhayopaskārāḥ —6</b>)</p>
<p>1. <b>ubhayorbhūṣaṇarūpā</b> yuṣmatprabhṛtiprayogādayaḥ | yathā— tvaṃ pacasi, yuvāṃ pacathaḥ, yūyaṃ
pacatha, ahaṃ pacāmi, āvāṃ pacāvaḥ, vayaṃ pacāmaḥ, vāyurvāti, devo varṣati,
bhajyate śākhā svayameva, avakirate hastī svayameva, bhūṣayate kanyā svayameva,
brūte kathā svayameveti |</p>
<p>2. <b>samavāyarūpā</b> vikaraṇādayaḥ | yathā— bhavati, corayati, dīvyati, sunoti, tudati,
tanoti, ruṇaddhi, krīṇāti, svayaṃ namate, dugdhe, tapyate tapaḥ lūyate kedāraḥ, iti |</p>
<p>3. <b>adhyāhārarūpā</b> dviruktyādayaḥ| yathā— pāyaṃpāyam pacatipacati, grāmo grāmo
ramaṇīyaḥ, mūle mūle sthūlāḥ, agre agre sūkṣmāḥ, pūrvaṃ pūrvaṃ puṣyati, prathamaṃ prathamaṃ
pacyate, jyeṣṭhaṃ jyeṣṭhamupaveśaya, māṣaṃ māṣaṃ dehi, uparyuparyāste, ahirahiḥ, budha
yasva budhyasveti |</p>
<p>4. <b>vaikṛtarūpā</b> vānāvādayaḥ | yathā— grāmo vām, grāmo nau, grāmo vaḥ, grāmo naḥ, grāmaste,
grāmo me, grāmastvā rakṣat, grāmo mā rakṣat, haiyaṅgavīnam, mātulaḥ, kṣatriyaḥ,
śrotriyaḥ iti |</p>
<p>5. <b>yat‍narūpā</b> anuprayogādayaḥ | yathā— agnisāt saṃpadyate bhasmasād bhavati, brāhmaṇasāt
syāt, devatrākaroti, martyatrāgacchati, manuṣyatrāvasati, śuklībhavati,
paṭapaṭākaroti, cakāsāṃcakāra kārayāmāsa, bibharāmbabhūva, vidāṃkurvantu iti |</p>
<p>6. <b>pratipayat‍narūpā</b> vidhyanuprayogādayaḥ | yathā— raipoṣaṃ puṣṇāti, samūlakāṣaṃ kaṣati,
jīvagrāhaṃ gṛh‍ṇāti, puruṣavāhaṃ vahati, ūrdhvaśoṣaṃ śuṣkaḥ, cūḍakanāśaṃ naṣṭaḥ,

<pb n="065"/>
odanapākaṃ pakvaḥ, suvarṇanidhāyaṃ nihitaḥ, lunīhi lunīhityevāyaṃ lunāti,
adhīṣvādhīṣve— tyevāyamadhīte, bhrāṣṭamaṭa maṭhamaṭa, khadūramaṭetyevāyamaṭati,
'saktūn piba, dhānāḥ khāda odanaṃ bhuṅkṣvetyevāyamabhyavaharati iti |</p>
<p>(<b>4. upapadam</b>)</p>
<p><b>upaskāraviśeṣa eva prakṛtisamīpoccāritaṃ padamupapadam |</b></p>
<p>tat tridhā <b>1. tiṅupapadam, 2. kṛdupapadam, 3. subupapadaṃ</b> ca |</p>
<p>(<b>1. tiṅupapadam —6</b>)</p>
<p>teṣu prathamaṃ kriyārūpam, kārakarūpam, nāmarūpam, avyayarūpam, nipātarūpam
upasargarūpaṃ ca | teṣu—</p>
<p><b>kriyārūpaṃ</b> yathā— ehi manye rathena yāsyati na marṣayāmi yat tatrabhavān vṛṣalaṃ yājayet |</p>
<p><b>kārakarūpaṃ</b> yathā— aś‍vena saṃcarate, dāsyā saṃprayacchate |</p>
<p><b>nāmarūpaṃ</b> yathā— kālo yad bhuñjīta bhavān |</p>
<p><b>avyayarūpaṃ</b> yathā— kathaṃ nāma tatrabhavān vṛṣalaṃ yājayet, namate daṇḍaḥ svayameva |</p>
<p><b>nipātarūpaṃ</b> yathā— yāvad bhuṅkte, purā vrajati</p>
<p><b>upasargarūpaṃ</b> yathā— parākramate parājayate iti |</p>
<p>(<b>2. kṛdupapadam —6</b>)</p>
<p>dvitīyamapi kriyārūpam, kārakarūpam, nāmarūpam, avyayarūpam, nipātarūpam
upasargarūpaṃ ca | teṣu —</p>
<p><b>kriyārūpaṃ</b> yathā— bhok‍tuṃ vrajati, bhojako vrajati, godāyo vrajati, karttumicchati iti |</p>
<p><b>kārakarūpaṃ</b> yathā— kumbhakāraḥ, uttānaśayaḥ, śayyotthāyam, mūlakopadaṃśam iti |</p>
<p><b>nāmarūpaṃ</b> yathā— kālo bhok‍tum, samayo bhok‍tum, brahmabhūyam, brahmodyam iti |</p>
<p><b>avyayarūpaṃ</b> yathā— divākaraḥ, doṣākaraḥ, mṛṣodyam, īṣatpānaḥ iti |</p>
<p><b>nipātarūpaṃ</b> yathā— alaṃkṛtvā, khalu kṛtvā, yāvad‍vedam anyathākāramiti |</p>
<p><b>upasargarūpaṃ</b> yathā— prajayī, prasavī, vikatthī, nirākariṣṇuḥ iti |</p>
<p>(<b>3. subupapadam —6</b>)</p>
<p>tṛtīyaṃ kriyārūpam kārakarūpaṃ nāmarūpam avyayarūpam, nipātarūpam
karmapravacanīyarūpaṃ ceti | teṣu —</p>
<p><b>kriyārūpaṃ</b> yathā— na tvāṃ tṛṇāya manye, saṃtāpāya prabhavati, goṣu duhyamānāsu
gataḥ, krośataḥ prāvrājīditi |</p>

<pb n="066"/>
<p><b>kārakarūpaṃ</b> yathā— carmaṇi dvīpinaṃ hanti dantayorhanti kuñjaram, keśeṣu
prasitaḥ, brāhmaṇeṣu bhuñjāneṣu vṛṣalā āsate, vṛṣaleṣvāsīneṣu
brāhmaṇā bhuñjate iti |</p>
<p><b>nāmarūpaṃ</b> yathā— gavāṃ svāmī, annasya hetorvasati, pitrā sadṛśaḥ, śivaṃ
prajābhya iti |</p>
<p><b>avyayarūpaṃ</b> yathā— samayā grāmam, sahacchātreṇa, namo devebhyaḥ, dakṣiṇāhi
grāmāt iti |</p>
<p><b>nipātarūpaṃ</b> yathā— he devadatta? hā devadattam, vinā viṣṇumitreṇa, ṛte
yajñadattāditi |</p>
<p><b>karmapravacanīyarūpaṃ</b> yathā— vṛkṣamanu vidyotate, upārjunaṃ yoddhāraḥ, adhi brahmadatte
pañcālāḥ, adhi pañcāleṣu brahmadatta iti ||</p>
<b><lg>
  <l>prakṛtipratyayāvevamupaskāraś‍ca darśitaḥ |</l>
  <l>kramādupapadasyāpi svarūpamupavarṇitam || 50 ||</l>
</lg></b>
<b><lg>
  <l>avyayāni nipātāś‍ca gatayaś‍ca nirūpitāḥ |</l>
  <l>karmapravacanīyāś‍ca sopasargāḥ prakāśitāḥ || 51||</l>
</lg></b>
<b><lg>
  <l>na kevaleha prakṛtiḥ prayujyate na kevalāḥ suptiṅajaṇkyajādayaḥ |</l>
  <l>bhavatyupaskāra ihā 'pṛthagdvayordvayārthamevopapadaṃ prayujyate || 42 ||</l>
</lg></b>
<p><b>iti mahārājādhirājaśrībhojadevaviracite śṛṅgāraprakāśe
prakṛtyādiprakāśo nāma
|| prathamaḥ prakāśaḥ</b> || 1 ||*</p>
<lg><l>prakāśa eṣo 'dya sanātanena vyadhāyi nūnaṃ vitataprakāśaḥ |</l>
  <l>praś‍leṣabandhādupamucya tat‍tatpraghaṭṭarājatpravibhak‍tagātraḥ ||</l></lg>
<!-- NOTES pg=066!-->
evamatra prathamaprakāśe dvādaśasu śabdabhedeṣu prathame catvāro bhedā nirūpitāḥ | madhyavarttinaś‍catvāro dvitīye
draṣṭavyāḥ | antimāś‍catvāro punastṛtīye | evaṃ śabdabhedāya prakāśatrayamadhikriyate |

<pb n="067"/>
<p>atha</p>
<p><b>śṛṅgāraprakāśe dvitīyaḥ prakāśaḥ</b></p>
<p>prātipadikaprakāśaḥ</p>
<p>(<b>5. prātipadikam</b>)</p>
<p><b>prātipadikaṃ tridhā—</b></p>
<p>1. <b>vibhak‍tāvayavam,</b></p>
<p>2. <b>avibhak‍tāvayavam</b>1</p>
<p>3. <b>anukaraṇaṃ</b> ca | tatra2</p>
<p><b>1. vibhak‍tāvayaṃ tridhā— 1. kṛd‍rūpam, 2. taddhitarūpam, 3. samāsarūpaṃ</b> ca | teṣu —</p>
<p>(<b>1. kṛd‍rūpam vibhak‍tāvayam</b>)</p>
<p><b>bhāva—kārakā 'bhidhāyino dhātupratyayāḥ kṛtaḥ</b> | tatra—</p>
<p>(<b>bhāvaḥ —6</b>)</p>
<p><b>dhātvartha evā 'pūrvāparībhūto bhāvaḥ</b> | yadāha— (vāpa. 3.8.12)</p>
<b><lg>
  <l>kālānupāti yad rūpaṃ dhātvarthasya kriyeti tat |</l>
  <l>parito yat paricchinnaṃ tad‍bhāva iti kathyate || 1 ||</l>
</lg></b>
<p>sa (bhāva) iha ṣọdhā saṃbhavati— 1. <b>siddhaḥ, 2. sādhyaḥ, 3. siddhāsamāptaḥ,
4. sādhyā 'samāptaḥ, 5. siddhasādhyaḥ, 6. sādhyasiddhaś‍ce</b>ti | teṣu—</p>
<p>(<b>1. siddhaḥ</b>)</p>
<p>udbhūtapratyayāṃśatvena kriyā 'nudrekāt sattvabhūtatve liṅgasaṃkhyādyupagrāhī
'kartṛkarmaṇoḥ kṛti' (2.3.65) iti sambandhavibhak‍ternimittaṃ <b>siddhaḥ</b> | yathā—
'āś‍caryamidamodanasya ca pāko brāhmaṇānāṃ ca prādurbhāvaḥ, bhedikā kāṣṭhānāṃ devadattasya,
cikīrṣā yajñadattasya kaṭasya' iti | atra 'ubhayaprāptau karmaṇi (2.3.66) eveti niyame
ubhayoḥ prāptiryasmin kṛti' iti vyākhyānāt (mabhā. 2.3.66) akākārayoś‍ca
niyamapratiṣedhāt karttaryapi ṣaṣṭhyeva bhavantī bhāvasya siddhatāṃ dyotayati |</p>
<!-- NOTES pg=067!-->
1. dra. pṛ0 119 | 2. dra. pṛ0 120 |

<pb n="068"/>
<p>(<b>2. sādhyaḥ</b>)</p>
<p>udbhūtaprakṛtyaṃśatvena kriyodrekādasattvabhūtatve liṅgasaṃkhyādyanupagrāhī kartṛkarmaṇoḥ
kārakavibhaktereva nimittaṃ <b>sādhyaḥ</b> | yathā— odanaṃ bhok‍tuṃ yāti, svādhyāyamadhītya snāti,
payaḥ pāyaṃpāyamāste iti | ataeva 'na lokāvyayakhalarthatṝnām' (2.3.69) ityādinā
ṣaṣṭhī niṣidhyate |</p>
<p>(<b>3. siddhāsamāptaḥ</b>)</p>
<p>siddha eva taddhitānubandhī <b>siddhāsamāptaḥ</b> | yathā — vyāvakrośī, sāṃkūṭinam,
kṛtrimam iti | atra</p>
<p>yathā 'ābhijityaḥ, kauñjāyanyaḥ' ityādāvaṇādyabhihito 'pyapatyārthaḥ, taittirīyāḥ
chāgaleyinaḥ ityādau chaṇādyabhihito 'pi proktārthaḥ, svārthikādhyetṛveditṛviṣaya—
taddhitotpattimantareṇa na samāpyate, tathā vyatihārābhividhyupādhiko ṇajinuṇuktaḥ śuddhaś‍ca
ktryabhihita siddho 'pi bhāvaḥ svārthikanirvṛttāthīyitaddhitotpattimantareṇa na samāpyata iti
siddhāsamāpto bhavati |</p>
<p>(<b>4. sādhyāsamāptaḥ</b>)</p>
<p>sādhya evānuprayogānubandhī <b>sādhyāsamāptaḥ</b> | yathā cakāsāñcakāra vidāṅkurvantu,
raipoṣaṃ puṣyati iti | atra</p>
<p>yathā śuklībhavati, paṭapaṭākaroti ityādāvabhūtatad‍bhāvādiṣu cvyādyantam, lunīhi
lunīhi ityevāyaṃ lunāti, bhrāṣṭramaṭa maṭhamaṭa khadūramaṭetyevāyamaṭati ityādiṣu
kriyāsamabhihārādiṣu loḍantam anabhivyakta padārthakatvādasamāptaṃ svārthābhivyaktaye
kṛbhvādyanuprayogaṃ yathāvidhyanuprayogaṃ cāpekṣate tathā āmantaṃ ṇamulantaṃ cā 'nabhivyakta—
padārthakatvādasamāptaṃ sādhyarūpameva svārthābhivyaktaye kṛbhvādyanuprayogaṃ yathāvidhyanuprayogaṃ
cāpekṣate ityetaduk‍to bhāvaḥ sādhyā 'samāpte | bhavati | tadāha — āma iva
ṇamulo 'pyasamāptārthatvāccādivadanuprayogaḥ siddha evaṃ | yathāvidhyarthaṃ tu vacanaṃ 'kaṣādiṣu
yathāvidhyanuprayogaḥ' (3.4.46) iti | tena cakāsāñcakāra itayādinā 'yamartho bhavati
cakāsti sma, vidantu, rāyaḥ puṣyannamuṃ puṣyati iti | ataeva kriyāviśeṣaṇenaiva siddhamiti
na kecit ṇamulprakaraṇamārabhante |</p>

<pb n="069"/>
<p>nanu ca,</p>
<p>kriyāviśeṣaṇānāṃ karmatā napusakatā ca; kathaṃ ca puṣereva puṣiḥ karma bhavati| na
hyātmanaivātmā vyāpyate, na hi suśikṣito 'pi vaṭuḥ svaṃ skandhamārọdhuṃ śaknoti|</p>
<p>naivam|</p>
<p>'nāgarakavṛttaṃ vartteta, viś‍vajitā yajete'—tyādau sāmānyaviśeṣayoranaikātmayena
vyāptyavacchedayorūpalambhāt samānyapuṣerevā 'vayavapuṣiḥ karma bhavati| na ca
kriyāviśeṣaṇānāṃ karmataiveti niyamaḥ; kriyā hi yathā sādhyāyamānatvāt karma,
tathotpadyamānatvāt kartryapi bhavati| tataś‍cobhayathā 'pi kriyāviśeṣaṇāniyojyanteraipoṣaṃ
kṛtvā puṣyati, raipoṣaṃ yathā bhavatyevaṃ puṣyatīti|</p>
<p><b>(5. siddhasādhyaḥ)</b></p>
<p>siddha eva sādhyadharmayogī <b>siddhasādhyaḥ|</b> yathā— āś‍carye gavāṃ
doho 'śikṣitenā 'gepālena, sadhu khalu payasaḥ pānaṃ yajñadattena, vicitrā hi sūtrasya kṛtiḥ
pāṇininā iti| atra ubhayaprāptau karmaṇyeva ṣaṣṭhīti (3.2.8) karttari tṛtīyāmnānāt
siddho 'pyayaṃ vivakṣātaḥ sadhyo 'pi bhavatīti jñāyate|</p>
<p>anye tvanyathā siddhasādhyaṃ varṇayanti—uṣṭrāsikāmāste, pañca vārān bhuṅkte pañca
prayogan pacati iti| tatroṣṭrāsikāvāraprayogāṇāṃ kriyāviśeṣāvṛttyanuṣṭhāna—
rupatvenāpṛthagbhāvāt kriyābhikhyāpय़ānāṃ dvitīyādarśanādabhedavivakṣātaḥ siddhānāmapi
kriyāvadeva sādhyatvamavagamyate| tadāha—</p>
<b><lg>
  <l>tatsvabhāvaviśeṣatvād vyāpyā noṣṭrāsikā 'nayā|
sādhyatve tvāsanaikātmyāt phalataḥ karma kathyate ||2||</l></lg></b>
<b><lg>
  <l>so 'yamityabhisaṃbandhādabhede dharmadharmiṇoḥ|
kriyāyā iva sādhyatvaṃ vārādīnāṃ na duṣyati ||3||</l></lg></b>
<p>tena uṣṭrāsikāmāsta ityādīnāmayamarye bhavati— 'uṣṭravadāste, pañcāvṛttiṃ
bhujikriyāṃ karoti, pañca pākānnirvartayati' iti|</p>
<p><b>(6. sādhyasiddhaḥ)</b></p>
<p>sadhya eva siddhadharmayogī <b>sadhyasiddhaḥ|</b> yathā— karttavyaṃ bhavataḥ, kāryaṃ bhavataḥ,
kṛtaṃ bhavata iti| atra 'na lokāvyayaniṣṭhākhalarthatṛnām' (2.3.69) iti lādīnāṃ

<pb n="070"/>
sādhyārthābhidhāyitvāt kartṛkarmaṇoḥ ṣaṣṭhīniṣedhe, 'kṛtyānāṃ karttari vā' (2.3.71),
'ktasya ca varttamāne' (2.367), 'napusake bhāve kta upasaṃkhyānam' (2.367 vārttika),
ityādibhiḥ punaḥ ṣaṣṭhīvidhānāt pakṣe vivaśkṣātaḥ siddhārthābhidhāyitvamavagamyata
ityetaduktto bhāvaḥ sadhyasiddho bhavati| na cā 'tra kṛtyānāṃ niṣedho na śrūyate, yataḥ—
'khalarthatṛnām' ityatra khalarthetyanena kṛtya—kta—khalarthāḥ śatṛ—śanaccānaśaś‍ca
saṃgṛhyante; tṛnnityanena punastṛnneveti| ata eva niṣṭhādibhāvasyeva kṛtyabhāvasya karmaṇyapi
ṣaṣṭhī na bhavati| yathā—</p>
<b><lg>
  <l>gatamastaṃ yathā 'rkeṇa yathā 'bhyuditamindunā|
tathā mānena śaithilyamāgantavyaṃ mṛgīdṛśaḥ ||4||</l></lg></b>
<p>kathaṃ punaḥ sakarmakād bhāvapratyayaḥ?</p>
<p>tena hyakarmakād bhavitavyam; yadāha 'laḥ karmaṇi ca bhāve cā 'karmakebhyaḥ' (3.4.
69), 'tayoreva kṛtya—kta—khalarthāḥ' (3.4.70); na hi bhavati kṛtaṃ kaṭaṃ devadatteneti|</p>
<p>ucyate— naitadantaraṅgaṃ dravyakarma, apitu 'kālādhvabhāvagantavyāḥ karmasaṃjñā
hyakarmaṇām' (mabhā. 14.51) iti bahiraṅgeṣu kālādikarmasu gantavyalakṣaṇaṃ gatyarthakarma;
bahiraṅgatā ca 'kālādhvanoratyantasaṃyoge' (2.3.5) ityanena dvitīyāvidhānena, bhāvasya ca
kālādabhedena, gantavyasya tu 'gatyarthakarmaṇi dvitīyācaturthyai—(2.3.12) iti
punardvitīyāgrahaṇena jñāyate; anyathā hi karmaṇi dvitīyāyāḥ siddhatvāt gatyarthakarmaṇi
caturthī cetyeva brūyāt|</p>
<p>yasyaiva ca dravyakarmaṇorantaraṅgasyābhāvenākarmakaḥ tasyaiva bhāvena sakarmako bhavati
ato vidyamānamapi kālādikarma nākarmakavyapadeśaṃ vighnayati|</p>
<p>anye tvanyathā sādhyasiddhaṃ varṇayanti— 'uṣṭrāsikā āsyante' hataśāyikāḥ
śayyante, yavāgvāḥ pākāya vrajati iti| atra āsikāśāyikayogakhyātābhihita—
kriyātmakatvāt pākasya vrajñikriyāsādhyatvāt, satyapi sādhyatve liṅga saṃkhyāsambandhi
vibhaktiyogād vivakṣātaḥ siddhatvamapi gamyata ityayaṃ sādhyasiddho bhavati| tathāpi
'uṣṭrāsikā āsyante, hataśadikāḥ śayyanta' ityamūbhyāṃ sāmānyaviśeṣopacarita rūpo
bhāvātmaiva pratyāyyate| sa ākhyātābhyāṃ sāmānyarūpeṇa, ṇvulantābhyāṃ viśoṣarūpeṇa|
bahuvacanaṃ tu kutsātiśayārtham; yā hi nāma uṣṭrasya kuysāvatyo bahuprakārajuṣo bahvya

<pb n="071"/>
āsikā; yāś‍ca hatānāmatiśayavatyastathābhūtā eva bhūyasyaḥ śāyikāḥ pratītāḥ,
tābhirviśeṣarūpābhiriyamāsikā śāyikā copamānopameyasambandhajanitabhedā 'bheda—
parigrahāllakāreṇāpi sāmānyaviśeṣabhāvena kutsātiśayārthaṃ bahutvenaiva pratyāyyate, bahutvena
vinā sāmānyaviśeṣabhāvānupapatteḥ, tenoṣṭrāsikā ivāsanāni, hataśāvikā iva śayanāni
kriyante bhavantīti vā vākyārtho bhavati |</p>
<p>nanvevamuṣṭrāsikādīnāṃ vāraprayogādānāñca karmateva napuṃsakatāpi prāpnoti; yathā— 'mṛdu
pacati, praśastaṃ pacatīti | ucyate—</p>
<p>tridhā khala <b>kriyāviśeṣaṇaṃ</b> bhavati —</p>
<p><b>1. bāhyam, 2. ābhyantaram 3. bāhyābhyantaraṃ</b> ca | tatra—
<b>bāhyaṃ</b> dharmarūpaṃ vārādi;
<b>ābhyantaraṃ</b> viśeṣarūpamuṣṭrāsikādi,
<b>bāhyābhyantaraṃ</b> guṇarūpaṃ mṛd‌vādi | teṣu—</p>
<p><b>bāhyam</b> 'so 'yamityabhisambandhād', abhedopacāreṇāvicalitasvarūpameva pradhānaṃ
viśiṃṣat kathamiva svaliṅgaṃ jahyāt?</p>
<p><b>ābhyantaraṃ</b> tu viśeṣāṃśaparigrahādāviṣṭaliṅgasaṃkhyaṃ kathamivānyaliṅgaṃ gṛh‍ṇīyāt?</p>
<p><b>bāhyābhyantaraṃ</b> tu guṇatvāt svaliṅgavirahe 'guṇavacanānāmāśrayato liṅgavacanānī'—ti
viśeṣyaliṅgagrāhyeva bhavati; tatra sādhyaikasvabhāvatvādaliṅgasaṃkhyāyāḥ kriyāyā viśeṣaṇatve
mṛd‌vādīnāṃ napuṃsakatvameva nyāyyam | uṣṭrāsikā—vārādīnāṃ tu nityamāviṣṭaliṅgatvād
viśeṣāṃka śaparigrahāt kriyāviśeṣaṇatve 'pi na napuṃsakaliṅgatā |</p>
<p>atha 'pākāya vrajati, edhebhyo vrajati' iti kriyāyā randhanāya sthālītivat
tādarthyacaturthyantaḥ siddha eva kasmānna vijñāyate ? naivam, 'bhāvavacanāś‍ca' (3.3.11) iti
tādarthya eva pratyayotpatteḥ, 'tumarthācca bhāvavacanāt' (2.3.15) iti svārtha eva
caturthīvidhānāt | kimarthaṃ punaridam?</p>
<p>bhāvehi ghañādayaḥ siddhā eva, tādarthye caturthī | kriyārthopapadena tumunā 'smin viṣaye
ghañādayo mā bādhiṣataḥ; vāsarūpavidhiś‍cā 'tra 'tumun‌ṇvulau' (3.3.10) iti
ṇvulgrahaṇānnāvatarati |</p>
<p>atha yathaidhānāharttuṃ vrajati edhebhyo vrajatīti kriyārthopapadasya ca karmaṇi sthāninaḥ
(2.3.14) iti caturthī, tathā pākaṃ karttuṃ vrajati pākāya vrajatīti yadi bhavet ko doṣaḥ

<pb n="072"/>
syāt? na kaś‍cit | kiṃ tvetat pṛcchāmi — sa pākaḥ siddhaḥ sādhyo vā ? yadi siddhaḥ
kiṃ karttuṃ vrajati ? atha sādhyaḥ kriyārthopapadeṣu tumunā ghañādayo bādhyante |</p>
<p>atha tumarthatvena sādhyābhidhāyinaś‍caturthyantatvena cāsattvabhūtārthāḥ pākāyetyādiṣu
ghañādayaḥ, kathaṃ yavāgvā ityādeḥ saṃbandhavibhak‍ternimittaṃ bhavati ?</p>
<p>śabdaśaktireṣā yat kasyacideva kenacit kenacideva kasyacit sambandhaḥ | tad‌yathā
abhinne 'pyarthe 'prajāgaritā 'pararātrāni'—ti tṛno bāhya karmopasargakarmayogāj jñāyate 'na
jāgarūka iti' uktasya; 'ūrīkaroti pākādikami'—tyūryādīnā mekāneka viśeṣasthayā
karotikriyayā bhavati saṃbandhaḥ, na tadarthaviṣayaiḥ pacādibhiḥ, sūryamapi na paśyantyasūryaṃpaśyā
rājadārā iti vyavahitāmapi sūryakarmikāṃ dṛśikriyāṃ nañ niṣedhati, na sūryasattām; evaṃ
na punargīyante apunargeyāḥ ś‍lokāḥ, śrāddhaṃ na bhuṅkte aśrāddhabhojī brāhmaṇa iti, tathā
lavaṇaṃ na bhuṅkte alavaṇabhojī bhikṣuḥ ityasūryaṃpaśyādivadasāmarthye 'pi nañsamāso
dṛśyate;na tvakiñcitkurvāṇa iti, evam 'amāṣaṃ haramāṇaḥ, agādhādutsṛpta' iti |</p>
<p>api ca 'payaḥ pāyaṃ pāyaṃ', payaḥ pītvā pītvā, grahamanu praveśamanu praveśam,
gehamanupraviśyānupraviśya ityābhīkṣṇyavīpsayoḥ padadvirvacanaṃ prayojayanti ṇamulādayaḥ, na
pācyate dviśo dehīti yaṅśasādayaḥ lolūyata iti dvirvacanamantareṇāpi
kriyāsamabhihāramavagamayati yaṅantam na lunīhi lunīhīti loḍantam; kṛtapūrvī kaṭam,
adhītī vyākaraṇam iti vṛttivaśenojjhitakarmābhidhānaśak‍tayaḥ karmavibhaktiṃ na vighnayanti
niṣṭhādayaḥ; grāmaṃ gantumanāḥ, kaṭaṃ karttukāma iti nivṛtticchinnā api karmaṇi dvitīyā meva
prayojayanti tumunādayaḥ ubhayaprāptau karmaṇyeveti niyame 'pi vicitrā sūtrasya kṛtiḥ pāṇineḥ
iti śabdānāmanuśāsanamācāryasya iti samāsasya karttari sambandhavibhaktimapyu pādadate
ktinādayaḥ, sādhyārthābhidhāyino 'sattvabhūtārthā api yavāgvāḥ pākāyeti karmaṇi
sambandhavibhaktyeva saṃbadhyante ghañādayaḥ iti taduktabhāvaḥ sādhyasiddho bhavati | (iti
bhāvavimarśaḥ | atha kārakavimarśaḥ |</p>
<p>(kha. <b>kārakābhidhāyino dhātupratyayāḥ</b>)</p>
<p><b>kriyānimittaṃ kārakam</b> | tadapi ṣọdhā —</p>
<p><b>1. karttā, 2. karma, 3. karaṇam, 4. saṃpradānam, 5. apādānam, 6. adhikaraṇaṃ</b>
ceti | tatra—</p>

<pb n="073"/>
<p>(<b>1</b>) <b>karttā — svatantraḥ, hetuḥ, karmakarttā</b> ca | teṣu —
(<b>svatantraḥ</b>) kriyāyāḥ svecchayā karaṇādīni yaḥ prayuṅkte, na tu taiḥ prayujyate, sa
svatantraḥ | yathā— putraṇetrasya darśakaḥ, purāṃ bhetteti |</p>
<p>(<b>hetuḥ</b>) tameva kriyāprayuktaṃ yaḥ prayuṅkte sa hetuḥ | yathā— rājānaṃ yodhitavān
rājayudhvā dhanuṣmān, nakhāni mocayanti nakhamucāni dhanūṣīti |</p>
<p>(<b>karmakarttā</b>) karmaiva svātantryeṇa vivakṣitaṃ karmakarttā | yathā— svayameva pacyante
pacelimā māṣāḥ, svayameva bhajyante bhaṅgurāṇi kāṣṭhāni iti |</p>
<p>(<b>2</b>) <b>karma — nirvartyaṃ, vikāryaṃ, prāpyaṃ</b> ca | teṣu —
(<b>nirvartyam</b>) yadasajjanyate sad‌vā prakāśyate tannirvartyam | yathā—
karttavyaḥ kaṭaḥ, uccāryaḥ śabdaḥ iti |</p>
<p>(<b>vikāryam</b>) yasya prakṛtyucchedo guṇāntaraṃ votpadyate tad vikāryam | yathā—bhuk‍ta
odanaḥ, lūyamānaḥ kedāraḥ iti |</p>
<p>(<b>prāpyam</b>) kriyākṛtaviśeṣā 'navagatau karttuḥ kriyayā 'nāsthitamāsthitaṃ vā
yadāpyate tat prāpyam | yathā— 'durdarśaḥ prabhuḥ, suyāno mārga iti |</p>
<p>(<b>3</b>) <b>karaṇaṃ— bāhyam, ābhyantaraṃ, bāhyābhyantaraṃ</b> ca | teṣu—
(<b>bāhyam</b>) karttuḥ śarīrād bahirupalabhyamānaṃ bāhyam | yathā— āśitaṃ bhavaṃ
bhak‍tam, dhṛtodakaḥ karakaḥ iti |</p>
<p>(<b>ābhyantaram</b>) tadivaparītamābhyantaram | yathā— priyaṃkaraṇaṃ śīlam, vaśīkaraṇaṃ
prema, iti |</p>
<p>(<b>bāhyābhyantaram</b>) ubhayaguṇayogi bāhyābhyantaram | yathā— darśanaṃ cakṣuḥ, saṃvananaṃ
sāma iti |</p>
<p>(4) <b>saṃpradānaṃ— dadātikarmāpyam, karmamātrāpyaṃ, kriyāpyaṃ</b>, ca | teṣu</p>
<p>(<b>dadātikarmāpyam</b>) samyak pradīyate 'smai ityanvarthasaṃjñāyā viṣayo dadātikarmāpyam |
yathā— dīyate 'smai dānīyo brāhmaṇaḥ, devā deyāsurasmai devadāyo ḍimbha iti |</p>
<p>(<b>karmamātrāpyam</b>) 'karmaṇā yamabhipraiti saṃpradānam' (1.4.32) iti pāribhāṣika—
saṃjñāmātraviṣayaḥ karmamātrāpyam | yathā—dāśyate 'smai deyamiti dāśaḥ
kaivarttaḥ, gāṃ hanti tasmai āgatāyeti goghno 'tithiḥ iti |</p>
<p>(<b>kriyāpyam</b>) karmaśabdena kriyāyā apyupādānāt kriyayā yadāpyate tat kriyāpyam |</p>

<pb n="074"/>
<p>yathā— ś‍lāghante 'smai janā iti ś‍lāghyo rājā, spṛhayantyasmai lokāḥ
spṛhaṇīyo vibhava iti |</p>
<p>(<b>5</b>) <b>apādānam — nirdiṣṭaviṣayam, upāttaviṣayam apekṣitakriyaṃ</b> ca | tatra—</p>
<p>(<b>nirdiṣṭaviṣayam</b>) 'dhruvamapāye 'pādānam' (1.4.24) iti nirdiṣṭaviṣayam |
yathā— prapatano giriḥ, prasravaṇaḥ śailaḥ iti |</p>
<p>(<b>upāttaviṣayam</b>) bhītrārthā(1.4.25)diyogoktamupāttaviṣayam |
yathā— 'bhayānako dviṣām, prabhavaḥ saṃpadām' iti |</p>
<p>(<b>apekṣitakriyam</b>) avadhimātrārthamapekṣitakriyam |
yathā— avadhiḥ parvataḥ, maryādā samudraḥ, iti |</p>
<p>(<b>6</b>) <b>adhikaraṇaṃ — vaiṣayikam, aupaś‍leṣikam, naimittikaṃ</b> ca | teṣu —</p>
<p>(<b>vaiṣayikam</b>) vividhamanekaprakāraṃ jātiguṇakriyādravyādibhiḥ sinotīti | viṣayo
deśakālādiḥ, viṣaya eva vaiṣayikam | yathā— nipibantyasmin gavādaya
iti nipānaṃ jalāśayaḥ, rājāno dhīyante 'syāṃ rājadhānīnagaram iti |</p>
<p>(<b>aupaś‍leṣikam</b>) upaś‍leṣo 'vaṣṭambhaḥ, tasmai prabhavatyaupaś‍leṣikam | yathā— iṣavo
dhīyante 'smin iṣudhiḥ upāsaṅgam, śerate 'syāṃ śayyā paryaṅkaḥ |</p>
<p>(<b>naimittikam</b>) nimittameva naimittikam | yathā— rajyante 'smin sāmājikamanāṃsīti
raṅgaḥ prekṣā, prasīdantyasmin nayanamanāṃsīti prāsādaḥ saudham iti |</p>
<p>tadatedubhayamapi1 — <b>1. śuddham, 2. saṃkīrṇam, 3. upādhimat, 4. rụ̄dhimat,
5. saṃbandhi, 6. anubandhi</b> ceti <b>ṣọdhā</b> viprathate | tatra—</p>
<p>(<b>1. śuddham</b>) arthāntarairasaṃsparśaḥ śuddhiḥ |</p>
<p>sā bhāvānāṃ yathā— odanasya pākaḥ, alaṃ kṛtvā, khalu sthitvā iti |</p>
<p>kārakāṇāṃ yathā— apāṃ straṣṭā, varṣaśatasya pūrakaḥ, some pavamāna iti |</p>
<p>(<b>2. saṃkīrṇam</b>) saṃparkaḥ saṃkaraḥ |</p>
<p>sa bhāvānāṃ yathā— kālo bhok‍tum, alaṃ bhok‍tum, bhojaṃ bhojaṃ vrajatīti |</p>
<p>kārakāṇāṃ yathā— gamanamarhati gamyā yoṣit, jetuṃ śakyate jayyaḥ śatruḥ,
pak‍tuṃ vrajati, pācako vrajati iti |</p>
<!-- NOTES pg=074!-->
1. 'bhāva—kārakā 'bhidhāyino dhātupratyayāḥ' dra. pṛ. 67

<pb n="075"/>
<p>(<b>3. upādhimat</b>) bāhyam, ābhyantaram, ubhayaṃ vā śāstropāttaṃ viśeṣaṇamupādhiḥ |
sa bhāvānāṃ yathā— bhavataḥ śāyikā, upasaro gavām, samajaḥ paśūnāmiti |
kārakāṇāṃ yathā— tundaparimṛjo 'lasaḥ, stamberamo hastī, dṛtihariḥ paśuḥ iti |</p>
<p>(<b>4. rụ̄dhiḥ</b>) guṇavacanatve dravyavacanatvaṃ rụ̄dhiḥ | sā
bhāvānāṃ yathā— mṛgayā, vāsanā, parivrajyeti |
kārakāṇāṃ yātha— kumbhakāraḥ, paṅkajam, amāvāsyeti |</p>
<p>(<b>5. saṃbandhaḥ</b>) niyogataḥ pratiyogyapekṣaḥ saṃbandhaḥ | sa
bhāvānāṃ yathā— bhuktvā vrajati, bhok‍tumicchati, aprāpya nadīṃ parvata iti |
kārakāṇāṃ yathā— caṅkramyamāṇo 'dhīte, adhīyāno vasati, godāyo vrajati |</p>
<p>(<b>6. anubandhaḥ</b>) anuṣaṅgo 'nubandhaḥ | sa
bhāvānāṃ yathā— sārāviṇaṃ varttate, raipoṣaṃ puṣyati, cakāsāñcakāra iti |
kārakāṇāṃ yathā— agniṣṭomayājī, uṣṭrakośī, śatadāyī—ti |</p>
<p>(<b>kṛtaḥ</b>) athaitadabhidhāne triprakārāḥ <b>kṛto</b> bhavanti —
<b>1. bhāvavacanāḥ, 2. kārakavacanāḥ, 3. bhāvakārakavacanāśca</b> | teṣu —</p>
<p>(<b>1</b>) athujādayaḥ, ṇvulādayaḥ, ṇajādayaḥ, tumunādayaḥ, sayādayaḥ, ṇamulādayaś‍ca
<b>bhāvavacanāḥ</b>,</p>
<p>(<b>2</b>) ṇvulādayaḥ, aṇādayaḥ, uṇādayaḥ, kvinādayaḥ, śatrādayaḥ, tṛnādayaśca
<b>kārakavacanāḥ</b></p>
<p>(<b>3</b>) tavyādayaḥ, tavāyādayaḥ, ktādayaḥ, khalādayaḥ, lyuḍādayaḥ, ghañādayaś‍ca
<b>bhāvakārakavacanāḥ</b> | tatra—</p>
<p>(<b>1. bhāvavacanāḥ</b> —6)</p>
<p>bhāvavacaneṣvanupādhau siddhabhāve <b>athujādayaḥ</b> | yathā— nandathuḥ, yajñaḥ, svapnaḥ, kriyā,
kaṇḍūyā, vrajyā iti |</p>
<p>atraiva rogādyupādhimati <b>ṇvulādayaḥ</b> | yathā— arocako bādhate, pravāhikātaḥ karoti, bhavata
āsikā, ikṣubhakṣikāṃ me dhārayasi, kāṃ tvaṃ kārimakārṣīḥ, akaraṇiste vṛṣalaḥ iti |</p>
<p>siddhāsamāpte <b>ṇajādayaḥ</b> | yathā— vyāvakrośī varttate, vyāvahāsīṃ kurvanti, sāṅkūṭinaṃ
varttate, sāṃrāviṇaṃ kurvanti, karaṇena nirvṛttaṃ kṛttrimam, pākena nirvṛttaṃ paktrimam iti |</p>
<p>sādhyarūpe <b>tumunādayaḥ</b> | yathā— bhok‍tuṃ vrajati, bhok‍tuṃ jānāti, bhuktvā vrajati,

<pb n="076"/>
apamitya yācate, svāduṅkāraṃ bhuṅkte, coraṅkāramākrośati |</p>
<p>tumartha eva chandoviṣaye <b>sayādayaḥ</b> | yathā— vakṣe rāyastvā, dṛśe viś‍vāya sūryam, agniṃ
devā vibhājaṃ nāśaknuvan, vilupaṃ nāśaknuvan, īś‍varo 'bhicaratoḥ, īś‍varo vilikhaḥ iti |</p>
<p>sādhyā 'samāpte <b>ṇamulādayaḥ</b> | yathā— samūlakāṣaṃ kaṣati, raipoṣaṃ puṣyati, cakāsāñcakāra,
bibharāmbabhūva, cakāsāmās, vidāṅkurvantu iti |</p>
<p>(<b>2. kārakavacanāḥ —6</b>)</p>
<p>kārakavacaneṣvanudrik‍takriyāṃśāḥ karttaryeva <b>ṇvulādayaḥ</b> | yathā— kārakaḥ, sraṣṭā, nandanaḥ,
priyaḥ, yajvā jaranniti |</p>
<p>sopapadāḥ kartrādi<b>ṣvaṇādayaḥ</b> | yathā— kāṇḍalāvaḥ, pādahārakaḥ, subhaṅkaraṇam, goghnaḥ,
śambhuḥ, goṣṭhaḥ iti |</p>
<p>nirupapadā rụ̄dhimanta <b>uṇādayaḥ</b> | yathā— kāruḥ, dātram dhātrī, dāsaḥ, bhīṣma iti |</p>
<p>ubhaye 'pi lopavantaḥ <b>kvinādayaḥ</b> | yathā— dhṛtaspṛk, sadṛk, arthabhāk, śubhaṃyuḥ, prāṅ,
yuṅ iti |</p>
<p>karttaryevodriktakriyāṃśāḥ <b>śatrādayaḥ</b> | yathā— yavāgūṃ pacan, somaṃ pavamānaḥ, āśiṣaṃ
dāś‍vān, vedamanūcānaḥ, bhuk‍tavānodanam, grāmaṃ gamī' iti | ta eva
tācchīlyādyupādhimanta<b>stṛnādayaḥ</b> | yathā— jāgaritānapararātrān, muṇḍayitāraḥ
śrāviṣṭhāyanāḥ vadhūmụ̄dhām, alaṅkariṣṇuḥ, katīha kavacamud‍vahamānāḥ, śataṃ dāyī,
edhānāhārako vrajati iti |</p>
<p>(<b>3. bhāvakārakavacanāḥ —6</b>)</p>
<p>bhāvakārakavacaneṣūdrik‍tānudrik‍tākriyāṃśāḥ <b>tavyādayaḥ</b> | yathā— karttavyaṃ bhavatā, karaṇīyaṃ
bhavatā, kāryaḥ kaṭobhavataḥ, kṛtyaḥkaṭo bhavataḥ, vāstavyo bhavān, brahmabhūyaṃ bhavata iti |</p>
<p>ta evacchandoviṣayā<b>stavāyādayaḥ</b> | yathā—paridhātavai, paristaritavai, avacakṣe, avagāhe,
didṛkṣeṇyaḥ, kartvaṃ haviḥ iti |</p>
<p>udrik‍takriyāṃśāḥ <b>k‍tādayaḥ</b> | yathā— bhuk‍taṃ bhavatā, bhujyamānaṃ bhavatā, bhokṣyamāṇaṃ bhavatā,
bhuṅkta odanaṃ bhavān, bhuk‍ta odano bhavatā, evaṃ bhokṣyamāṇa iti | ta eva
vyaktakālāḥ <b>khalādayaḥ</b> | yathā— svạ̄dhyaṃbhavaṃ bhavatā, sūtthānaṃ bhavatā, prāśitaṃbhavaṃ
bhavatā, durạ̄dhyayaṃbhavaṃ bhavatā, īṣatpānaḥ somo bhavataḥ, āśitambhavaṃ bhak‍tam iti |
anudrik‍tākriyāṃśāḥ prāyo guṇavacanā <b>lyuḍādayaḥ</b> | yathā— vyāsasya vacanam,

<pb n="077"/>
pāṇineruktiḥ, chātrasya hasitam, idhmānāṃ vraś‍canaṃ janānāṃ bhaktiḥ, rājñāṃ mata iti |
ta eva prāyodravyavacanā <b>ghañādayaḥ</b> | yathā— paryāyaḥ kriyāṇām, viparyāyaḥ kālasya,
saṃgrahaḥ śāstrāṇām, adhītaḥ svādhyāyaḥ, adhigata upāyaḥ, śreyānupādhyāya iti ||</p>
<p>(<b>2. taddhitarūpaṃ vibhak‍tāvayam</b>)</p>
<p><b>bhāva—kāraka—sambandhi—svārthābhidhāyino 'dhātupratyayāstaddhitāḥ</b> |</p>
<p>(<b>1. bhāvastaddhitāḥ</b>) tatra <b>bhāvo</b> dvidhā— <b>antaraṅgo bahiraṅgaś‍ceti</b> | tayoḥ —
(<b>antaraṅgaḥ</b>) <b>śabdasyārthe pravṛttinimittamantaraṅgaḥ</b> | yadāha 'yasya guṇasya hi bhāvād dravye
śabdaniveśaḥ sa tasya bhāvaḥ, tadabhidhāne tvatalau' |</p>
<p>tasyopasaṃgrahāya saṃgrahakāraḥ paṭhati—</p>
<b><lg>
  <l>śabde tāṃ jātiṃ śabdamevā 'rthajātau
jātiḥ śuklādau dravyaśabde guṇaṃ tam |</l>
  <l>kṛt‍tatsaṃyogaṃ yogi cābhinnarūpaṃ
vācyaṃ vācyeṣu tvādayo bodhayanti || 5 ||</l></lg></b> (vāpa. 5, 5.1.119)
<p>tataḥ sa ṣọdhā 'bhivyajyate 1. jātiḥ, 2. guṇaḥ, 3. svarūpam, 4. saṃbandhaḥ,
5. saṃhatiḥ, 6. abhinnarūpamiti | teṣu—</p>
<p><b>jāti</b>ryathā— gotvam, śuklatvam, mānuṣyakam, straiṇam, pauṃsnam, brāhmaṇyam iti |</p>
<p><b>guṇo</b> yathā— śuklatvam, śīghratā, mradimā, mādhuryam, ārjavam, vaidagdhyamiti |</p>
<p><b>svarūpaṃ</b> yathā— ḍitthatvam, ākāśatvam, candratvam, sūryatvam, diktvam,
tadātvamiti |</p>
<p><b>saṃbandho</b> yathā— pācakatvam, kāṇḍalāvatvam, daṇḍitvam, aupagavatvam,
rājapuruṣatvam, puruṣavyāghratvam iti |</p>
<p><b>saṃhati</b>ryathā— dhavaravadiratvam, narasiṃhatvam, śuklakṛṣṇatvam, kṛṣṇaśāratvam,
nīlotpalatvam, gaurakhadiratvam iti |</p>
<p><b>abhinnarūpaṃ</b> yathā— sattvam, vidyamānatvam, gargatvam, pañcālatvam, padārthatvam,
paṅkajatvam iti |</p>
<p>nanu ca</p>
<b><lg>
  <l>jātiguṇājjātiguṇe dhavakhadirādau svajātisaṃghāte |</l>
  <l>ḍitthādau ca sva (sve) rūpe kṛt‍tatsaṃyoge tu saṃbandhe || 6 ||</l>
</lg></b>
<p>(dau ca sva = dau sve'—iti tūtprekṣyeta)</p>

<pb n="078"/>
<p>tvādaya iti smṛtiḥ |</p>
<p>kathamabhinnarūpādāvapi bhavati ?</p>
<p>ucyate— kṛttaddhitasamāseṣu sambandhābhidhānam, anyatra rụ̄dhyabhinnarūpā 'vyabhicarita—
saṃbandhebhyaḥ | ata evoktam <b>'kṛt tatsaṃyogaṃ yogi cābhinnarūpam'</b> iti ||</p>
<b><lg>
  <l>avadherapi vācyatvaṃ tvādīnāmiṣyate budhaiḥ |</l>
  <l>gotvāddhi gauritijñānamabhidhānaṃ ca jāyate || 7 ||</l>
</lg></b>
<p>te hyevamāhuḥ 'tasya bhāvastvatalau' (5.1.119), bhavato 'smādabhidhānapratyayāviti
bhāvaḥ |</p>
<p>tadasat, na hi gotvaṃ gauriti jñānasyotpattāvapādānatāṃ janayat 'janikarttuḥ
prakṛtiḥ' (1.4.30), 'bhuvaḥ prabhavo' (1.4.31) vā bhavati; yathā— śṛṅgāccharo jāyate,
himavato gaṅgā prabhavatīti | jñānaṃ tvātmana eva jāyate, manasaivod‍bhavati | tadāha—
'vyāpakatvādapyātmano yugapajjñānānutpattirmanaso ( 'ṇutvasya) liṅgam, nāhamadrākṣam,
nāhamaśrauṣam, nāhamajñāsiṣam, anyatra me mano 'bhūditi | nimittatvaṃ tu gauriti jñānotpattau
śabdasyeva gotvāderapīṣyata eva | tatra yathā samavāyinaḥ ś‍vaityāt ś‍vaityabuddheḥ ś‍vete
ś‍vaityabuddhiḥ, tathā samavāyino gotvād gobuddhergavi gotvabuddhiḥ, te parasparaṃ kāraṇabhūtā
iti |</p>
<p>abhidhānaṃ tu <b>śabdaḥ</b> | sa ca yenoccāritenārthaḥ pratīyate | tasyāpi na
gotvamavadhirbhavati | śabdo hi ākāśādeva jāyate, mukhādeva prabhavati, na gotvādeḥ |
tadāhuḥ <b>'mukhe hi śabdamupalabhāmahe bhūmāvartham'</b> (śābarabhāṣyam 1.1.5) iti | yadāpi
nityaḥ śabda iti mataṃ tadāpi śabdasya gotvādayo vācyā viśeṣyāḥ pratyāyyā eva
bhavanti | tatra ca śabdasya gotvādīnāṃ vācyatve viśeṣyatve vā karmataiva, nāvadhitvam |
pratyāyyatve tu vipariṇāmaviparivarttapakṣayorvakṣyamāṇanyāyena pratyuta śabdasyaivā 'vadhitvam |
adhyāsastu sādṛśyādupādherupādhisādṛśyābhyāṃ vā saṃbhavati; yathā— śuktikādau rajatādeḥ,
sphaṭikādau raktādeḥ, pratibimbādau mukhāderiti | tatra yo yadadhyāsyate, yo
yadadhyāste vā, sa tasyādhikaraṇaṃ karma vā syānna tvavadhiḥ; gotvaṃ nimittamupādāya gośabdo
gāmadhyāste gavi vā 'dhyāsyate | tadiṣyata eva 'yasya guṇasya hi bhāvād dravye śabdaniveśaḥ
tadabhidhāne tvatalau' iti ||</p>

<pb n="079"/>
<p>(<b>bahiraṅgaḥ</b>) dhātvartharūpaḥ kṛdabhidheyo <b>bahiraṅgaḥ</b> | so 'pi ṣọdhā—
<b>1. bhāvarūpaḥ, 2. kārakarūpaḥ, 3. saṃbandhirūpaḥ, 4. bhāvaviśiṣṭaḥ,</b>
<b>5. kārakaviśiṣṭaḥ, 6. saṃbandhiviśiṣṭa</b>ś‍ceti | tatra —</p>
<p>(<b>1. bhāvarūpaḥ</b>)</p>
<p>pravṛttinimittatulyo bhāvarūpaḥ — brāhmaṇasya karma brāhmaṇyam, purohitasya paurohityam,
stenasya steyam, sakhyuḥ sakhyam, dūtasya dūtyam, vaṇijo vāṇijyamiti |</p>
<p>(<b>2. kārakarūpaḥ</b>)</p>
<p>kārakaistulyakakṣyaḥ kārakarūpaḥ | yathā— rājānamarhati rājavad vṛttam |
āprayojanakālaṃ bhavati ākālikī pravṛttiḥ, śyenasyeva pāto 'syāṃ varttate śyainaṃpātā
kriyāṃ, daṇḍaḥ praharaṇamasyāṃ krīḍāyāṃ dāṇḍā, (4.2.57) mahimāstyasyāṃ mahiminī
samasyā, vaṭakaṃ prakṛtamasyāṃ vaṭakamayī yātreti (mabhā. 5.2.82) |</p>
<p>(<b>3. sambandhirūpaḥ</b>)</p>
<p>rụ̄dhe dravyabhūtaḥ sambandhirūpaḥ | yathā— cāṣāṇāṃ samūhaḥ cāṣam, nāṭyānāmāmnāyo
nāṭyam, bhṛgvaṅgirasāṃ vivāho bhṛgvaṅgirasikā, kākolūkasya vairaṃ kākolūkikā,
avīnāṃ saṃghāto 'vikaṭaḥ, teṣāmeva vistāro 'vipaṭaḥ iti |</p>
<p>(<b>4. bhāvaviśiṣṭaḥ</b>)</p>
<p>atarkitopanatacitrīkaraṇādisadṛśo bhāvaviśiṣṭaḥ | yathā— kākasya cāgamanaṃ
yādṛcchikam, tālasya ca pātaḥ | tena tālena patatā kākasya vadhaḥ | evameva
devadattasya cāgamanaṃ dasyūnāṃ copanipātaḥ, taiś‍ca tasya vadhaḥ | tatra yo devadattasya
dasyūnāṃ ca samāgamaḥ sa kākatālasamāgama ivetyeka upamārthaḥ, yaś‍ca devadattavadhaḥ sa
kākavadha iveti dvitīya upamārthaḥ |</p>
<p>tatra prathamaḥ samāsārthaḥ kākatālamiti, dvitīyaḥ pratyayārthaḥ kākatālīyamiti |
samāsaś‍cāyamasmādeva jñāpakād yadāha 'samāsācca tad‍‌viṣayād (5.3.106)
ākasmika ivārthe cho bhavati | tad‍‌viṣayādityatra hi tadityanena 'ive pratikṛtau' (5.
3.96) iti ivārthaḥ | evam</p>
<p>ajākṛpāṇīyam (kāśikā 5.3.106), andhakavarttakīyam (kāśikā 5.3.106),
ghuṇākṣarīyam, ardhajaratīyam, gomayapā/vā—yasīyam (gaṇaratna. 3.3.196) iti |</p>

<pb n="080"/>
<p>(<b>5. kārakaviśiṣṭaḥ</b>)</p>
<p>kārakāvacchinnaḥ kārakaviśiṣṭaḥ | yathā— matasya karaṇaṃ matyam, pīlūnāṃ pākaḥ
pīlukuṇaḥ, janasya jalpo janyaḥ, śivasya bhavanaṃ śivatātiḥ, nāsāyā avanatiḥ
avaṭīṭaḥ (5.2.31), dhane kāmaḥ dhanaka iti |</p>
<p>(<b>6. saṃbandhiviśiṣṭaḥ</b>)</p>
<p>sambandhinā 'vacchinnaḥ saṃbandhiviśiṣṭaḥ | yathā— halyaḥ, karṣaḥ, saudhaḥ saṃkocaḥ,
pauruṣeyo vadhaḥ, ātharvaṇa āmnāyaḥ, vaido ghoṣaḥ, chāndogyo dharmaḥ iti |
upādhirapi saṃbandhyeva bhavati | yathā— gārgikayā vikatthate, kāṭhikayā adhikṣipati,
gārgikāmanvavetaḥ, gārgikāmavagatavān, kāṭhikāmavagatavān iti | dhātvartho 'pibhāva eva |</p>
<p><b>kriyāpi</b> hyupamānena parītā paricchinnā sādhyasiddhabhāvo bhavati |
sa tridhā— <b>1. bhāvaviśiṣṭaḥ, 2.kārakaviśiṣṭaḥ, 3.saṃbandhiviśiṣṭaś‍ceti |</b> teṣu—</p>
<p><b>1. bhāvaviśiṣṭo</b> yathā— brāhmaṇena tulyamadhīte brāhmaṇavat, rājñā sadṛśaṃ varttate rājavat,
jaḍasya tulyaṃ brūte jaḍavat, sūrya iva prakāte sūryavat, pitā yathā pālayati
pitṛvat, gururivānuśāsti guruvaditi |</p>
<p>atra brāhmaṇādisthāsu adhyayanakriyāsu sāhacaryād vṛttiḥ, jātidravyayoranyatareṇa
kriyāyāḥ sādṛśyānupapatteḥ | yadāha— 'tena tulyaṃ kriyā ced vatiḥ' (5.1.115);
teneti tṛtīyāsamarthāt tulyamityetasminnarthe vatipratyayo bhavati tat‍tulyaṃ kriyā
cet sā bhavati | arthaparaṃ caitat; tena sadṛśetyādiprayogeṣvatṛtīyāntādapi bhavati |</p>
<p><b>2. kārakaviśiṣṭo</b> yathā— rājñeva vyavahṛtamanena rājavat, devamiva bhavantaṃ paśyāmi
devavat, asineva dātreṇa cchinatti asivat, brāhmaṇāyeva yadā devadattāya dadāti
brāhmaṇavat, parvatādivāsanādavarohati parvatavat, pitarīva gurāvācarate pitṛvat |</p>
<p>atra punaridameva sūtramanyathā vyākhyāyate— 'tena kārakaviśeṣeṇa tulyaṃ yathā
bhavati | evaṃ cet kriyā bhavati bhāvotpanne 'pi hi pratyaye kadācit pratyayamukhena
kriyāviśeṣaṇaṃ bhavati, kadācit prakṛtimukhena | yathā— tīvraḥ pākaḥ, tīvraṃ pākam
iti |</p>
<p><b>3. sambandhiviśiṣṭo</b> yathā— brāhmaṇasyevā 'dhyayanamasya brāhmaṇavat, rājavad raudraṃ
vṛttamasya rājavat, jaḍasya sadṛśaṃ vacanamasya jaḍavat, sūryasyeva prakāśo 'sya

<pb n="081"/>
sūryavat, pituryathā pālanamasya pitṛvat, gurostulyamanuśāsanamasya guruvat iti |
atra tu 'tatra tasyeva' (5.1.116) ityanena vatiḥ | nanu ca 'tena tulyami'—
(5.1.115) tyanenaiva siddhe kimarthaṃ 'tatra tasyeva' iti sūtrasyārambhaḥ?
dravyaguṇayotulyayoḥ pratyayo na labhya iti | yathā— mathurāyāmiva pāṭaliputre
prāsādā madhurāvat, brāhmaṇasyeva kṣatriyasya śuklā dantā brāhmaṇavat iti |
yadyevaṃ pūrvasūtre kriyāgrahaṇaṃ na kariṣyate | sāhacaryācca kriyāyāmiva dravyaguṇayoḥ
prātipadikaṃ varttiṣyate | tataś‍ca maitreyatulyā gāvaś‍caitrasya, brāhmaṇena tulyā dantāḥ
kṣatriyasya iti vigṛhya pūrvasūtreṇaiva vatiḥ setsyatīti |
tadasat |</p>
<p>evaṃ hi gavayena tulyo 'naḍvān ityatrāpi pratyayaḥ prasajet, ivārthe tu pratyaye
saptamīṣaṣṭhyantābhyāmeva vidhīyamāne gavaya ivā 'naḍvānityatra pratyayaprasaṅgo na
syāt; saptamyantaṣaṣṭhyantayorhi bāhyaṃ sambandhinamapekṣya ivaśabdaprayogo bhavati, na
punarivārthāpekṣayeva; ivaśabdo hyupamānopameyalakṣaṇasaṃbandhadyotakaḥ, na tu sambandhi—
rūpābhidhāyī | tasmād gavayena tulyo 'naṅvānityatrāpi mā bhūt pratyayaprasaṅga iti
pūrvasūtre kriyāgrahaṇam | tasmiṃś‍ca kṛte dravyaguṇayostulyayoḥ pratyayo na syāditi
saptamīṣaṣṭhyantābhyāmivārthe 'tatra tasyeva' iti vatirvidhīyate |</p>
<p>atha 'tadarham' (5.1.117) iti kimartham ?</p>
<b><lg>
  <l>arhato yā kriyā karttustatrāpi vatiriṣyate |</l>
  <l>upamānāvivakṣāyāṃ tad‌vidhānaṃ na labhyate || 8 ||</l>
</lg></b>
<b><lg>
  <l>upamānopameyatvamanyasyānyena vā saha |</l>
  <l>avasthābhedabhinnatvādekasyāpyātmanaiva vā || 9 ||</l></lg></b> (vāpa. 3 vṛttiḥ |)
<p>tatrānyasyānyena yathā— avaiyākaraṇo 'pyayaṃ vaiyākaraṇavad brūte; yoṣidapyeṣā
puṃvad‌vak‍tīti; avasthābhedabhinnatvādekasyāpyātmano yathā— vaiyākaraṇaḥ kenaciducyate
vaiyākaraṇavad brūhīti; yoṣidapyucय़te strīvad vadeti | vaiyākaraṇo 'pyavajñayā
kadācid — vaiyākaraṇavad brūte | śrūyate hi— yarvāṇastarvāṇo nāma sākṣātkṛtadha
/?/rmmāṇa ṛṣayo babhūvuḥ | te hi 'antarvedyāmeva na mlecchitavyam, ato 'nyatrāvajñayā'
iti 'yad‌vā nastad‌vā na' iti vak‍tavye yarvāṇastarvāṇa ityūcuḥ {mabhā.1.1.1 (9)} |
yoṣidapi kadācidāśritaprāgalbhyāt puṃvad‌vakti yathocyate—</p>

<pb n="082"/>
<b><lg>
  <l>sarasvatīva karṇāṭī vijayāṅkā jayatyasau |
yā vaidarbhagirāṃ bhūmiḥ kālidāsādanantaram || 10 ||</l>
</lg></b>
<b><lg>
  <l>asyaupamyadvayasyāpi vivakṣāto 'parigrahe |</l>
  <l>vatiḥ kathamivārthīya iti matvāyamucyate || 11 ||</l></lg></b> (vāpa. 3 vṛttiḥ)
<p>tatra 'rājavad vṛttamityatra yadā evaṃvidhā arthavivakṣā— 'pṛthvādinā rājñā tulyaṃ vṛttam
anena rājñā rājavad vṛttaṃ rājñe'—ti tadā ' 'dyenaiva sūtreṇa siddhaḥ pratyayaḥ; yadā tvetādṛśī
vivakṣā—'rājña iva pṛthorasya vṛttaṃ rājavad‌vṛttaṃ rājña iti tadā dvitīyasūtreṇa | yadā tvidaṃ vṛttaṃ
rājānamevā 'rhati nānyamityupamānopameyabhāvābhāve rājavad vṛttamiti prayogastadā 'tadarham'
ityanena vatirvidhīyata iti nānarthakaḥ sūtrārambhaḥ ||</p>
<p>anye tu 'tena tulyaṃ kriyā ced vatiḥ' ityatra dvitīyavyākhyānapakṣe kriyāyāḥ kriyā
viśeṣaṇaṃ na saṃbhavatīti kārakaviśiṣṭabhāvapakṣaṃ 'tadarham' ityanena saṃvāhayati, rājānamarhati
yad vyavaharaṇam, devamarhati yad darśanam, asimarhati yacchedanam, brāhmaṇamarhati yad‌dānam,
parvatamarhati yadavarohaṇam, pitaramarhati yat pāratantryam taducyate rājavat, devavat, asivat,
brāhmaṇavat, parvatavat, pitṛvaditi | rājñeva vyavahṛtamityādibhistu tasyārthaḥ pradarśita' iti ||</p>
<p>(<b>2. kārakastaddhitāḥ</b>)</p>
<p><b>kāraka</b>mapi bhāvavadevā 'ntaraṅgaṃ bahiraṅgaṃ ca |</p>
<p>tayorākhyātābhidheya<b>mantaraṅgam</b>, anākhyātābhidheyaṃ <b>bahiraṅgam |</b></p>
<p>(<b>antaraṅgabhedeṣu</b>)	<b>karttā, hetukarttā, karmakarttā, karma</b> ceti;</p>
<p>(<b>bahiraṅgabhedeṣu</b>)	<b>karaṇaṃ saṃpradānamapādānamadhikaraṇaṃ</b> ceti | (dra. pṛ॰ 84)</p>
<p>(<b>karttā</b>) tatrā 'ntaraṅgabhedeṣu <b>karttā 1. śuddhaḥ 2. miśraḥ 3. saṃkīrṇa</b>ś‍ca | teṣu —</p>
<p>1. kriyākārakāntarāsaṃpṛk‍taḥ <b>śuddhaḥ|</b> yathā iṣṭamanena iṣṭī yajñe, kṛtaḥ pūrvaṃ kaṭo 'nena
kṛtapūrvī kaṭamiti |</p>
<p>2. kriyāntarasaṃpṛk‍to <b>miśraḥ|</b> yathā— vyākaraṇaṃ vetti adhīte vā vaiyākaraṇaḥ, śaś‍vad
bhavaḥ śāś‍vatikaḥ iti |</p>
<p>3. kriyākārakāntarasaṃpṛktaḥ <b>saṃkīrṇaḥ|</b> yathā— śālayāṃ praveśamarhati śālīnaḥ
adhṛṣṭaḥ, kūpe prakṣepaṇamarhati iti kaupīnamakāryam |</p>

<pb n="083"/>
<p>(<b>hetukarttā</b>) <b>hetuḥ</b> 1. ātmasthakriyaḥ, 2. parasthakriyaḥ, 3. parātmasthakriyaś‍ceti | teṣu —</p>
<p><b>1. ātmasthakriyo</b> yathā— pārāyaṇaṃ varttayati pārāyaṇikaḥ, cāndrāyaṇaṃ varttayati
cāndrāyaṇikaḥ iti |</p>
<p><b>2. parasthakriyo</b> yathā— vātaṃ śamayati vātikaṃ tailam, pittaṃ kopayati paittikamiti |</p>
<p>3. <b>parātmastha</b>kriyo yathā— yathāmukhaṃ darśayate yathāmukhīna ādarśaḥ, saṃmukhaṃ darśayate
saṃmukhīnaḥ preyāniti |</p>
<p><b>karmakarttā</b> 1. anudrik‍takarmāṃśaḥ 2. udrik‍takarmāṃśaḥ, 3. anudrik‍todrik‍takarmāṃśaś‍ca |</p>
<p><b>1. anudrik‍takarmāṃśo</b> yathā— akṣadyūtena nirvṛttamākṣadyūtikaṃ dhanam, pākena nirvṛttaṃ
pākimam,</p>
<p>māṇikam (5.4.29) iti | (māṇika iti rāghavaḥ)</p>
<p><b>2. udrik‍takarmāṃśo</b> yathā— vasante puṣpyanti vāsantyaḥ kundalatāḥ, ṣaṣṭirātreṇa
pacyante</p>
<p>ṣaṣṭikāḥ śālaya iti |</p>
<p><b>3</b>. <b>anudrik‍to</b>drik‍takarmāṃśo yathā— vaśaṃ gato vaśyaḥ, śīrṣacchedamarhati śīrṣacchedya iti |</p>
<p><b>karma</b> 1. nirvarttyam 2. vikāryam 3. prāpyaṃ ca | tatra —</p>
<p><b>1</b>. (<b>nirvarttyam</b>) yad asajjanyate, sad vā prakāśyate tannirvarttyam | yathā— urasā
nirmita aurasaḥ putraḥ, pāṇininā prok‍taṃ pāṇinīyaṃ vyākaraṇam iti |</p>
<p><b>2</b>. (<b>vikāryam</b>) yasya prakṛtyucchedo guṇāntaraṃ vā vidhīyate tad vikāryam | yathā viṣeṇa
vadhyo viṣyaḥ śatruḥ, kusumbhena raktaṃ kausumbhaṃ vastramiti |</p>
<p><b>3</b>. (<b>prāpyam</b>) āsthitamanāsthitaṃ vā kriyayā yadāptumiṣyate tat prāpyam | yathā nāvā
tāryo nāvyo hradaḥ, ayānayaṃ neyaḥ ayānayīnaḥ śāra (5.2.1 nyāsa.) iti |</p>
<p>nanu śāro 'pyāsthitaḥ kasmānna bhavati ?</p>
<b><lg>
  <l>tyāgarūpaṃ prahātavye prāpye saṃsargadarśanam |</l>
  <l>āsthitaṃ karma yat tatra dvairūpyaṃ bhajati kriyā || 12 ||</l></lg></b> (vāpa. 3.135)
<p>yathā panthānaṃ gacchati garttamuttaratīti |</p>
<p>śārastu prāpya eva | yathā ajāṃ nayati grāmam, vahati bhāramiti |</p>
<p>nanvevaṃ grāmasya prāpyatā prāpnoti, nājādeḥ |</p>

<pb n="084"/>
<p>kaḥ punarāha na prāpnotītiḥ kintu akathitatvena tatra kriyāvyāpyatvād dvitīyaiva, na
pratyayāntaram 'gāṃ dogdhi payaḥ, pauravaṃ gāṃ yācata' iti |</p>
<p>(<b>bahiraṅgam</b>) bahiraṅgabhedeṣu <b>karaṇam</b> bāhyamābhyantaraṃ, bāhyābhyantaraṃ ca | teṣu—</p>
<p>1. <b>bāhyam</b> yathā— supāṃ vyākhyānaḥ saupaḥ, lalāṭasya bhūṣaṇaṃ lalāṭikā |</p>
<p>2. <b>ābhyantaraṃ</b> yathā— matasya karaṇaṃ matyam, caturṇāṃ pūraṇaś‍caturthaḥ iti |</p>
<p>3. <b>bāhyābhyantaraṃ</b> yathā— samidha ādhīyante 'nena sāmidhenyo mantraḥ, sa eva
hṛdayasya bandhano hṛdya prati |</p>
<p><b>saṃpradānam</b> — dadātikarmāpyaṃ, karmamātrāpyaṃ kriyāpyaṃ ca |</p>
<p>(<b>dadātikarmāpyam</b>)</p>
<p>saṃpradīyate bhojanādikamasmai ityanvarthasaṃjñakaṃ dadātikarmāpyam | yathā— agrabhojanaṃ
niyuktamasmai dīyate āgrabhojanikaḥ, pañcāsmai vṛddhirvā, āyo vā, lābho vā,
śulkaṃ vā, upadā vā dīyante pañcakaḥ puruṣa iti |</p>
<p>(<b>karmamātrāpyam</b>)</p>
<p>karmaṇā yamabhipraiti sa saṃpradānam (1.4.33) iti pāribhāṣikasaṃjñakaṃ karmamātrāpyam |
yathā—'rāṣṭramasmai nirdiśyate rāṣṭriyo rājanyaḥ, kaliṃ kurvantyasmai kāleyaṃ
gandhadravyam iti |</p>
<p>(<b>kriyāpyam</b>)</p>
<p>karmaśabdena kriyāyā apyabhidhānāt kriyayāpi yamabhipraiti sa saṃpradānamiti
kriyā ' 'pyam | yathā—'alaṃ karmāsmai nirdiśyate alaṅkarmīṇaḥ anyūnaḥ, na ṣaḍakṣāṇi
asmai bhavanti aṣaḍakṣīṇo mantra' iti |</p>
<p><b>apādānam</b>— nirdiṣṭaviṣayam, upāttaviṣayam, apekṣitakriyaṃ ca | teṣu</p>
<p>(<b>nirdiṣṭaviṣayam</b>)</p>
<p>dhruvamapāye 'pādānam (1.4.24) iti nirdiṣṭaviṣayam | yathā—agniḥ patatyasmād
āgneyo grāvā, nadyaḥ syandante asmānnādeyaḥ śaila iti |</p>
<p>(<b>upāttaviṣayam</b>)</p>
<p>bhītrārthādiyogoktamupāttaviṣayam | yathā—kukṣiṃ rakṣanti asmāt kaukṣeyakaḥ kṛpāṇaḥ,

<pb n="085"/>
mud‌gā bhavantyasmānmaud‌gīnaṃ kṣetram iti | yathā—</p>
<p>avadhimātrārthamapekṣitakriyam | yathā karṇasya mūlaṃ karṇajāham, pakṣasya mūlaṃ
pakṣati'—riti</p>
<p><b>adhikaraṇam</b>—vaiṣayikam, aupaś‍leṣikam, naimittikaṃ ca | teṣu</p>
<p>(<b>vaiṣayikam</b>)</p>
<p>vividhamanekaprakāraṃ jāti—kriyā guṇa dravyādibhiḥ sinotīti viṣayo
deśakālādiḥ | viṣaya eva vaiṣayikaḥ, yathā—gāvaḥ santyasmin gomān deśaḥ, pauṣī
paurṇamāsyasmin pauṣo māsa iti |</p>
<p>(<b>aupaś‍leṣikam</b>)</p>
<p>upaś‍leṣo 'vaṣṭambhaḥ, tasmai prabhavati aupaś‍leṣikam | yathā— daṇḍino 'syāṃ santi
daṇḍimatī śālā, viṃśatirihādhikā viṃśaṃ śatam iti |</p>
<p>(<b>naimittikam</b>)</p>
<p>nimittameva naimittikam | yathā—pūrṇo māso 'syāṃ paurṇamāsī rātriḥ, parikhā 'tra syāt
parikheyo deśaḥ iti |</p>
<p>(<b>kārakastaddhitāḥ</b>)</p>
<p><b>kārakaṃ</b> cāntaraṅgabahiraṅgabhedād dvirūpamapi prakṛtyupādheḥ</p>
<p><b>1. kārakaviśiṣṭam, 2. akārakaviśiṣṭam, 3. saṃbandhaviśiṣṭam,
4. nipātaviśiṣṭa</b>ñceti caturdhā nirdhāryate | teṣu —</p>
<p>karma <b>karmaviśiṣṭaṃ</b> yathā— ayānayaṃ neyaḥ ayānayīnaḥ śāraḥ,</p>
<p><b>karaṇaviśiṣṭaṃ</b> yathā— cakṣuṣā gṛhyate cākṣuṣaṃ rūpam,</p>
<p><b>adhikaraṇaviśiṣṭaṃ</b> yathā— strughne kṛto vā labdho vā krīto vā straughnaḥ,</p>
<p><b>apādāna</b>viśiṣṭaṃ yathā— tantrādacirāpahṛtastantrakaḥ paṭaḥ iti |</p>
<p><b>kartṛviśiṣṭaṃ</b> yathā— aś‍vairuhyata āś‍vo rathaḥ | kartṛviśeṣaṇamapi karttaiva
caturbhiruhyate cāturaṃ śakaṭam | api ca— (kāśikā 4.2.13)</p>
<b><lg>
  <l>kaumārī sā bhaved bhāryā yāṃ kumāraḥ prapatsyate |</l>
  <l>prapadyate kumārī yaṃ sa kaumāro mataḥ patiḥ || 13 ||</l>
</lg></b>
<p><b>saṃpradānaviśiṣṭaṃ</b> tu kārakaṃ nāsti |</p>

<pb n="086"/>
<p>karttā <b>karmaviśiṣṭo</b> yathā— śrāddhamanenā 'dya bhuk‍taṃ śrāddhikaḥ | kriyāviśeṣaṇamiti—
śabdopasaṃhāraṃ ca karmaiva | tadviśiṣṭo yathā— pratikūlaṃ varttate
prātikūlikam, māśabda, ityāha māśabdika iti;</p>
<p><b>karaṇaviśiṣṭo</b> yathā—akṣairdīvyati ākṣikaḥ |</p>
<p><b>adhikaraṇaviśiṣṭo</b> yathā—prāvṛṣikaḥ prāvṛṣi bhavaḥ prāvṛṣeṇyaḥ |</p>
<p><b>apādānaviśiṣṭo</b> yathā—piturāgataṃ pitryaṃ dhanam iti |</p>
<p><b>karttṛviśiṣṭaḥ</b> karttā nāsti |</p>
<p>karaṇaṃ <b>karmaviśiṣṭaṃ</b> yathā— grīvāyāṃ bhūṣaṇaṃ graiveyaṃ rukmadāma | evaṃ</p>
<p><b>sampradānamapi</b> yathā— māṃsamebhyo niyuktaṃ dīyate māṃsikāḥ pitaraḥ |</p>
<p><b>apādānaṃ karttṛviśiṣṭaṃ</b> yathā— brīh‌yo bhavantyasmād braiheyaṃ kṣetram | evam</p>
<p><b>adhikaraṇamapi</b> yathā— śarkarāḥ santyasmin śarkarilo deśaḥ | tadeva</p>
<p><b>karmaviśiṣṭaṃ</b> yathā— padamasmin dṛśyaṃ padyaḥ kardamaḥ |</p>
<p><b>karaṇaviśiṣṭama</b>pi yathā— daṇḍaḥ praharaṇamasyāṃ daṇḍā krīḍā iti |</p>
<p>karaṇādayo 'sya viśiṣṭā na vidyante ||</p>
<p>karmakartroreva <b>akārakasaṃbandhinipātairviśeṣaṇayogaḥ</b> | sa</p>
<p><b>karmaṇo 'kārakeṇa</b> yathā— māsāya bhūto māsikaḥ, saṃvatsaramadhīṣṭaḥ sāṃvatsarika
iti | <b>karttu</b>ryathā— saṃtāpāya prabhavati sāṃtāpikaḥ, varṣaṃ bhūto bhāvī vā vārṣika
iti |</p>
<p><b>karmaṇaḥ sambandhino</b> yathā— vākyapade adhikṛtya kṛto grantho vākyapadīyaḥ,
kalāpiṣu udibhadyamānakalāpeṣu deyamṛṇaṃ kālāpakam iti |</p>
<p><b>kartu</b>ryathā tittiriṇā prok‍taṃ vidanti adhīyate vā taittirīyāḥ, pūrvaṃ kṛtaṃ bhuktaṃ pītaṃ
vā ebhiḥ pūrviṇaḥ iti |</p>
<p><b>karmaṇo nipātena</b> yathā— yathākathācaṃ kriyate yāthākathyamidam (kāśikā 5.1.98),
bahirdṛśyate bāhyam iti |</p>
<p><b>karttu</b>ryathā ārād bhava ārātīyaḥ, sākṣād draṣṭā sākṣī iti |</p>
<p>nanu, kriyayā 'pi karmaṇaḥ kartturvā viśeṣaṇayogaḥ saṃbhavati | tad yathā— pākena
nirvṛttaṃ pākimam; apamityā (nirvṛttam) āpamityakam, yācitena (nirvṛttaṃ) yācitakam

<pb n="087"/>
iti; yathā ca sus‍nātaṃ pṛcchati (4.4.1. vāpa.3) saus‍nātikaḥ prabhūtamāha prābhūtikaḥ,
kṛtaṃ(taḥ) pūrvamanena kaṭaḥ kṛtapūrvī kaṭam iti (5.2.87 kāśikā) |</p>
<p>ucyate kriyā 'pi prākṛtaṃ karmaiva | atastadviśiṣṭayorapi karmakartroḥ
karmaviśiṣṭatvameva bhavati |</p>
<p>nanu ca 'nirvṛttami' tyetasya kathaṃ karmatā?</p>
<p>idaṃ hyanudrikte karmāṃśe karttari vā prayujyamānaṃ dṛśyate |</p>
<p>naivam</p>
<p>antarbhūta—ṇyarthatvenāsya sakarmakatvamapi manyante | tathā ca <b>kātyāyanaḥ</b> —</p>
<p>(vararuciḥ)</p> <b><lg><l>uttāraṇāya jagataḥ prapitāmahena</l>
  <l>tasmāt padāt tvamapi rajjuriva pravṛttā || 14 ||</l>
</lg></b>
<p><b>mallanāgo '</b>(kāmasūtrakṛd vātsyāyano ') pyāha 'nāgarakavṛttyā varttete —ti (kāmasū.
1.4.1) |</p>
<p>atha 'kṛtapūrvī kaṭam' iti katham? na hyanenā 'pi prayogeṇa bhavitavyam |</p>
<p>kiṃ kāraṇam?</p>
<p>dvitīyayā tāvannotpattavyam |</p>
<p>tat kutaḥ?</p>
<p>ktenā 'bhihitam |</p>
<p>pratyayenāpi notpattavyam |</p>
<p>kiṃ kāraṇam ?</p>
<p>asāmarthyāt | kathamasāmarthyam? sāpekṣamasamarthaṃ bhavatīti |</p>
<p>ucyate— nāyaṃ karmaṇi ktaḥ, apitu bhāve | bhāvasādhanena ca kṛtaśabdena yocyate
kriyā tayepsitaṃ kaṭādi karma anabhihitameveti |</p>
<p>tatra yathā 'grāmaṃ gato devadatta' iti dhātu—niṣṭhābhyāmabhidhīyamānayoḥ
kriyākartrorgrāmādikarmabhirabhisambandho bhavati, evaṃ kṛtapūrvīti kṛtaśabdena taddhitena
vā 'bhidhīyamānayoḥ kriyākartro kaṭādikarmabhirabhisambandho bhavatiḥ tathāhi— kṛtaṃ
pūrvamanenetyasminnarthe kṛtapūrvīśabdastaddhitānto vartate; tena ca pūrva kṛtavānityayamarthaḥ
saṃpadyate | evaṃ ca sāpekṣatvābhāvānnāstyasāmarthyam | asti ca karotivācyakriyāpekṣaṃ kaṭasya
karmatvamiti taddhitadvitīyotpattyornānupapattiḥ | taduktam— (vāpa.vṛtti—67) iti |</p>

<pb n="088"/>
<b><lg>
  <l>avigrahā gatādisthā yathā grāmādikarmabhiḥ |</l>
  <l>saṃbadhyate kriyā tada‍‍vat kṛtapūrvyādiṣu sthitā || 15 ||</l>
</lg></b>
<p>yadā tu kṛtaḥ pūrvaṃ kaṭo 'neneti vigrahaḥ, tadāpi na doṣaḥ, yato yadyapi
kṛtādiśabdāḥ karmaṇi vyutpadyamānāḥ sāmānādhikaraṇyāt kaṭādikarmaviśeṣaṃ nirbhuñjate,
tathāpi netthambhūtā eva pratyayamutpādayanti, vṛttīnāṃ viśeṣapratyāyanāsāmarthyāt; ato
vṛttiviṣaye 'napekṣitaviśeṣa— karmāntarbhūtakarmasāmānyo 'nya eva kṛtaśabdo bhavati |</p>
<p>avivakṣitakarmāṇo 'ntarbhūtakarmāṇaś‍cā 'karmakā eva jāyante, yathā— tasmād
dīkṣito na dadāti na pacati na juhoti iti | evamakarmakatve 'ntarbhāvābhidhāyyeva,
taccānapekṣatvāt sāmarthye sati pratyayamutpādayati | pratyayārthaś‍ca karttā kriyayā prakṛtyarthena
yadīpsati tat karma anabhihitaṃ pratyayena, tato dvitīyā bhavati | taduktaṃ bhāṣye
(2.3.65)— 'yo 'sau kṛtakaṭayoḥ saṃbandhaḥ sa utpanne pratyaye nivarttate; asti ca karoteḥ
kaṭena sāmarthyamiti dvitīyā bhaviṣyati kṛtapūrvī kaṭamiṭi' | <b>harira</b>pyāha—</p>
<b><lg>
  <l>viśeṣakarmasambandhe vinirbhukte kaṭādibhiḥ |</l>
  <l>viśeṣanirapekṣo 'nyaḥ kṛtaśabdo 'vakalpate || 16 ||</l>
</lg></b>
<b><lg>
  <l>akarmakatve satyevaṃ ktāntaṃ bhāvābhidhāyi yat |</l>
  <l>tena kriyāvatā kartrā yogo bhavati karmaṇām || 17 ||</l>
</lg></b>
<p>(vāpa. 3.65—66 vṛttiḥ) iti |</p>
<p>yadi vā śās‍traprakriyābhyāsabādhitamatīnāmevāyamabhimānaḥ vākyārthe vṛttayo
bhavantī—ti | paramārthatastu vṛttivākyayoranyatvameva manyante, arthaviprakarṣāt | yathāhi—
vākye yaḥ kaṭādisambandhaḥ sa vṛttau nāsti, tasyāntarbhūtakarmaṇaḥ kṛtaśabdasya
bhāvābhidhāyitvāt | taduktam— (vāpa.3.64 vṛttiḥ)</p>
<b><lg>
  <l>viśeṣaḥ śrūyamāṇo 'pi pradhāneṣu guṇeṣu vā |</l>
  <l>śabdāntaratvād vākyeṣu vṛttau nityaṃ na vidyate || 18 ||</l>
</lg></b>
<p>bhāṣyakāro 'pyāha (2.3.65)— 'nedamubhayaṃ yugapad bhavati vākyaṃ ca pratyayaś‍ca;
yadā vākyaṃ na tadā pratyayaḥ, yadā pratyayaḥ sāmānyena tadā vṛttiḥ | tatrā 'vaśyaṃ
viśiṣārthinā viśeṣo 'nuprayok‍tavyaḥ 'kṛtapūrvī kaṭami'—ti | evamadhītamanena, adhītaṃ
vyākaraṇamanena' iti vā adhītī vyākaraṇe ityapi vyākhyātam |</p>

<pb n="089"/>
<p>(<b>3. sambandhitaddhitāḥ</b> (ṣaṣṭhī))</p>
<p>sambandhī dvidhā— <b>pradhānaṃ guṇabhūtaś‍ca |</b></p>
<p>tayoḥ prathamāntābhidheya <b>pradhānam |</b></p>
<p>sa tridhā— <b>1. dravyarūpaḥ, 2. guṇarūpaḥ 3. abhinnarūpaś‍ca</b> | teṣu —</p>
<p>(<b>1. dravyarūpaḥ</b>) 'tasyā 'patyam' (4.1.92) ityādirāśrayavacano <b>dravyarūpaḥ |</b></p>
<p>sa dvidhā <b>nirapekṣaḥ sāpekṣaś‍ca</b> | tayoḥ —</p>
<p><b>nirapekṣo</b> yathā— vasiṣṭhasyāpatyaṃ vāsiṣṭhaḥ, pāṇineḥ śiṣyaḥ pāṇinīyaḥ,
pañcālānāṃ rājā pāñcālaḥ, pṛthivyā īś‍varaḥ pārthivaḥ, pāṭalāyāḥ puṣpaṃ pāṭalam,
jambyāḥ phalaṃ jāmbavam iti |</p>
<p><b>sāpekṣo</b> yathā— pituḥ pitā pitāmahaḥ piturbhrātā pitṛvyaḥ, māturmātulaḥ,
bhrāturapatyaṃ bhrātṛvyaḥ, svasuḥ svastrīyaḥ iti |</p>
<p>(<b>2. guṇarūpaḥ</b>) 'tasyedam' (4.3.120) ityādirāśritavacano guṇavacano guṇarūpaḥ |</p>
<p>sa dvidhā <b>ṣaṣṭhīviśeṣyaḥ aṣaṣṭhīviśeṣyaś‍ca</b> | tayoḥ —</p>
<p><b>ṣaṣṭhīviśeṣyo</b> yathā— yuṣmākamiyaṃ gauḥ yauṣmākī gauḥ, devadattasya bhūtapūrvo
devadattarūpyo rājā, putrasya nimittaṃ putrīyaḥ saṃyogaḥ, vidiśāyā adūrabhavaṃ vaidiśaṃ
nagaram, mūrvāyāḥ vikāro maurvaṃ bhasma (4.3.135), dūrvāyā avayavo daurvaḥ
kāṇḍaḥ iti |</p>
<p><b>aṣaṣṭhīviśeṣyo</b> yathā— vatsebhyo hito vatsīyo godhuk (5.1.5), aṅgārebhya
imāni aṅgārīyāṇi kāṣṭhāni (5.1.12), śaraṇe sādhu śaraṇyo rājā
(4.4.98, 5.3.103), ākarṣe kuśala ākarṣako dhūrttaḥ (5.2.64),
puṣpairvittaḥ puṣpacaṇaś‍campakaḥ, (5.2.26), sūryeṇaikadṛk saurī balākā
(4.3.112, taisaṃ 5.5.16)</p>
<p>(<b>3. abhinnarūpaś‍ca</b>) prakṛtyaikacchāyo 'bhinnarūpaḥ |</p>
<p>sa dvidhā— <b>liṅgasaṃkhyānugrāhī liṅgasaṃkhyopagrāhī</b> ca | tayoḥ—
lugabhidheyo <b>liṅgasaṃkhyānupagrāhī</b> | yathā— gargasyāpatyāni gargāḥ (2.4.64),
pañcālasya rājānaḥ pañcālāḥ (4.1.180), atrerapatyāni atrayaḥ (2.4.65),
kusumbhyāḥ puṣpaṃ kusumbham, badaryāḥ phalaṃ badaram (3.4.163), lavaṇena saṃsṛṣṭo
lavaṇaḥ sūpa iti |</p>

<pb n="090"/>
<p>lubabhidheyo <b>liṅgasaṃkhyopagrāhī</b> | yathā— pañcālānāṃ nivāsaḥ pañcālā janapadaḥ
(1.2.52, 4.2.8) varaṇāḥ santyasmin varaṇā nagarī (4.2.82),
śirīṣāṇāmadūrabhavaḥ śirīṣoḥ1 grāmaḥ (1.2.51),kiñca godaunāma, hradau,
tayoradūrabhavo grāmo godau (1.2.52) | harītakyādiṣu punarvyaktimevopagṛh‍ṇāti, na
vacanam, harītakyā phalāni harītakyaḥ |</p>
<p>khalatikādiṣu vacanameva na vyaktim— khalatiko nāmādriḥ tasyādūrabhavāni
khalatikaṃ vanāni (1.2.51) iti |</p>
<p>nanu ca vasiṣṭhasyāpatyamityādau bhinnādhikaraṇatvād dvayamevāśrayate pitaraṃ putraṃ ca |
tathāhi ubhayamapi saṃbandhādabhyadhikaṃ pratīyāte— pituś‍cāmī putrāḥ svamiti, tat kasmāt
ekasmādeva ṣaṣṭhī taddhito vā?</p>
<p>ucyate— yadyapyayamubhayādhikaraṇaḥ, tathāpyeka eva, bhede hi nobhayādhikaraṇa ekaḥ
syāt, sambandhadvayaprasaṅgāt |</p>
<p>so 'yameko 'nekāśrayaḥ, ekaś‍caiva vibhaktyocyate, ekasmādeva ca
taddhitotpattirbhavati |</p>
<p>evamapi pitureva ṣaṣṭhīti niyamo na syāt |</p>
<p>kaḥ punarāha niyama iti, yāvatā mātuḥ pitā mātāmaha ityapi bhavati |</p>
<p>kutaḥ punaridaṃ yadekadā tu svāminaḥ, anyadā tu svasmād vibhaktiḥ taddhito veti?</p>
<p>saṃbandhasya padanyāsātirekāt | niyogato hi pitāputrayorekasya prādhānyamanyasyo—
pasarjanatvam, tulyatve sambandhā 'bhāvāt | tatra na pradhānaṃ putrādi guṇānurodhena pravarttitumarhati;
upasarjanaṃ tu pitrādi yathā pradhānā 'nugrahastathā ' 'tmanaṃ nirvarttayati, svarūpāvasthitau
pradhānārthā 'siddheḥ |</p>
<p>ato 'pradhāne saṃbandhasyādhikaḥ padanyāsaḥ | tatra ṣaṣṭhī taddhitotpattirvā bhavati | sā
caikatvāt saṃbandhasya putragatamapyenamabhidhatte | yadā tu mātuḥ pitā mātāmaha iti vivakṣātaḥ
prādhānyaviparyayaḥ tadā apatyādyutpannayā ṣaṣṭhyā dviṣṭho 'pyasāvabhihita iti na sā, taddhito
vā pitṛśabdāt | taduktam— (vāpa. 3.7.157)</p>
<b><lg>
  <l>dviṣṭho 'pyasau parārthatvād guṇeṣu vyatiricyate |</l>
  <l>tatrābhidhīyamānaśca pradhāne 'pyupayujyate || 19 ||</l></lg></b> iti
<!-- NOTES pg=090!-->
1. 'śirīṣā' ityeva bahuvacanāntaḥ pāṭhaḥ sarvatra |

<pb n="091"/>
<p>evaṃ 'tenaikadik' (4.3.112), 'tadarthaṃ vikṛteḥ prakṛtau (5.1.12),</p>
<p>'tasya nimittam' (5.1.38), tena vittaś‍cuñcupcaṇapau (5.2.26),</p>
<p>'tsmai hitam' (5.1.5), vapupprakaraṇe 'yuṣmadasmadbhyāṃ chandasi sādṛśya
upasaṃkhyānam' (5.2.39 vārtti. kāśikā), ityādiṣu ṣaṣṭhyantā api
dviṣṭhatvādekavibhaktivācyatvenāvagantavyāḥ |</p>
<p>nanu ca tṛtīyādīnāṃ vyatirekavibhaktitvāt ṣaṣṭhīvadeva bhavatu sambandhābhidhāna—
sāmarthyāt, prathamāyāḥ punaravyatirik‍taprātipadikārthābhidhāyinyāḥ kathamivaitadupapadyate—
'tvamiva tvāvān' ahamiva māvān' iti | atraike varṇayanti—'tvāvataḥ purūravasaḥ', 'yajñaṃ
viprasya māvataḥ', 'na tvāvāṁ anyo divyo na pārthivaḥ' (ṛve. 8.46.1, 1.142.2,
7.32.23) iti prathamāntāyāḥ prakṛteḥ pradhānabhūte 'pi saṃbandhini prayogadarśanāt
pratyayo 'vagamyate |</p>
<p>anye tvāhuḥ (vāpa. 3, vṛttiḥ, kaiyaṭo helārājādayaḥ)—tvamiva tvāvān, ahamiva
māvān ityupamānamatra prathamāntaṃ prakṛtyarthaḥ, upameyaṃ pratyayārthaḥ | na tatra
tāvadavacchedakatvādupamānaṃ pradhānam | avacchedakādapyupamānāt ṣaṣṭhī notpadyate,
vyatirekahetorasaṃbhavāt; ivaśabdo hyasattvabhūtābhidhāyitvānna vyatirekādhāyakaḥ,
sādṛśyadyotako hyasau | anyaś‍ca na kaś‍cidiha vyatirekahetuḥ śrūyate | ataś‍ca gauriva
gavaya ityādāvivā 'tra ṣaṣṭhyā abhāvaḥ, vyatirekahetau tu sati ivaśabdaprayoge upamānāt
ṣaṣṭhyutpadyate— 'devadattasyeva yajñadattasya dantā' iti | taduktam—</p>
<b><lg>
  <l>ivaśabdaprayoge tu bāhyāt saṃbandhino vinā |</l>
  <l>nādhikyamupamāne 'sti dyotakaḥ sa prayujyate || 20 ||</l>
</lg></b>
<p>(vāpa. 3.14.545vṛttiḥ)</p>
<p>mā bhūt ṣaṣṭhī, prathamayā 'pi na bhavitavyameva, upamānasyāvacchedakatvenā—
pyādhikyāt/?/kaḥ punarāha—'anadhika eva prātipadikārthe prathame'—ti; pāṭaliputrād rājakaṃ	
sapta yojanāni, saptasu vā yojaneṣu iti adhvanaḥ prathamā saptamī ca smaryate, saṃbodhane ca
prathamaiva vidhīyate; dhik devadattam, hā devadattam iti ca dvitīyāviṣaye prathamāprayogo
dṛśyate | yathā— 'hā dhik kaṣṭamaniṣṭamastakarūṇaḥ ko 'yaṃ vidheḥ prakramaḥ' (māmā. 5.24)
'kanyāntaḥpurameva hā praviśati kruddho munirbhārgavaḥ' (mavīca. 2.20) iti |</p>

<pb n="092"/>
<p><b>ṣaṣṭhyantābhidheyo guṇabhūtaḥ</b>|</p>
<p>sa tridhā <b>1. bhāvaviśiṣṭaḥ, 2. kārakaviśiṣṭaḥ, 3. sambandhiviśiṣṭaś‍ca |</b> teṣu—
(1) bhāvenāvacchinno <b>bhāvaviśiṣṭaḥ|</b>
sa dvidhā <b>mukhyena upādhinā</b> ca| tayoḥ—
<b>mukhyena</b> yathā—kṛṣirasyāstīti kṛṣīvalaḥ (5.2.112), māyāvī (5.2.121)
āmayāvī (5.2.122), dayāluḥ (5.2.122), śraddhāluḥ (3.2.158) iti|
<b>upādhinā</b> yathā— mṛdaṅgo vādyate iti śilpamasya mārdaṅgikaḥ (4.4.55), apūpāḥ
kriyanta iti śilpamasya āpūpikaḥ, māsaṃ brahmacaryamasya bhikṣoḥ māsikaḥ, asti
paraloka iti matirasya sādhorāstikaḥ, nāsti narakādikamiti matirasyāsādhoḥ
sa nāstikaḥ, diṣṭameva prabhavatīti matirasya jigīṣoḥ daiṣṭika iti|</p>
<p>(2) kārakeṇāvacchinnaḥ <b>kārakaviśiṣṭaḥ|</b></p>
<p>sa dvidhā— <b>svatantreṇa asvatantreṇa</b> ca| tayoḥ—
<b>svatantreṇa</b> yathā— dhanamasyāstīti dhanavān vadānyaḥ (5.2.130), pañcamo 'sya māso
jātasya varttate pañcamī bālakaḥ (5.1.16), tārakāḥ sañcātā asya tārakitaṃ nabhaḥ
(5.2.36), samayaḥ prāpto 'sya sāmayikaṃ karma (5.1.104), 'ekamanyat
karmādhyayane vṛttamasya aikānyikaḥ (4.4.64) iti|</p>
<p><b>asvatantreṇa</b> yathā— lavaṇaṃ paṇyamasya lāvaṇikaḥ (4.4.52), vāsudeve bhaktirasya
vāsudevakaḥ (4.3.98), dhanuḥ praharaṇamasya dhānuṣkaḥ (4.4.57), prasthaḥ
parimāṇamasya prāsithakaḥ (5.1.57), salāturo 'syābhijanaḥ sālāturīyaḥ (4.3.
94), grāmo nivāso 'sya gramīṇa (4.2.94) iti|</p>
<p>(3) sambandhinā 'vacchinnaḥ <b>sambandhiviśi|ṣṭaḥ|</b></p>
<p>sa dvidhā viśeṣyeṇa viśeṣaṇena ca| tayoḥ—</p>
<p><b>viśeṣyeṇa</b> yathā—apūpā hitā eṣā āpūpikā avantayaḥ (4.4.65), mūlamābarhi eṣāṃ
mūlyā māṣāḥ (4.4.88), bṛhatī ādirasya bārhataḥ pragāthaḥ (4.2.55), kālaḥ
prakṛṣṭo 'sya kālikamṛṇam (5.1.108), kiñca niśāsambandhādayayanapi niśā|
tadasya soḍhaṃ (4.3.52) naiśaḥ, evaṃ prādoṣika (4.3.51) iti|</p>

<pb n="093"/>
<p><b>viśeṣaṇena</b> yathā— indro devatā 'sya aindraṃ haviḥ (4.2.24), saṃśaptakā yoddhāro 'sya
sāṃśaptakaḥ saṃgrāmaḥ (4.2.56), vinayaḥ prayojanamasyāṃ vaināyikī vidyā
(5.1.171?), devadatto gramaṇīrasya devadattakaḥ saṅghaḥ (5.2.78), pañcāvayavā
asyāṃ pañcatayī gatiḥ (5.2.42), pañcasya bhṛtirvasno vā pañcakaḥ padārtha
(5.1.56) iti|</p>
<p>nanu ca 'tasyāpatyam' (4.1.92) ityādau upagorapatyam aupagavaḥ iti 'samarthānāṃ
prathamād vā' (4.1.82) ityadhikārāt ṣaṣṭhyantā prakṛtirapatyavato guṇabhūtasya vācikā,
prathamānta tu pradhānabhūtamapatyaṃ pratyayārtha eva| 'tastedam' (4.3.120) ityādāvapi pradhānaṃ
saṃbandhi taddhitavācyamityupapadyate| 'sā 'sya devatā' (4.2.24) ityādau tu indro devatā
asya aindraṃ haviriti pūrvoktādevādhikārāt seti prathamāntā prakṛtirindrādidevatāvācikā
pradhanam| guṇabhūtastu saṃbandhī puroḍāśādirasyetyanenāpradhanībhūtasaṃbandhi vācakatvena
nirdiṣṭaḥ pratyayārthaḥ| tatkathamivāyaṃ viparyastaḥ pradhānaguṇabhāva upapanno bhavati?</p>
<p>ucyate— guṇabhūto 'pi saṃbandhī buddhyantareṇa 'pradhānabhāvāt pracyāvya āsādita—
pradhānabhāvaḥ pratyayārthatvena pradarśyate| ata evendro devatā 'syetyetāvāneva vigraho na kāryaḥ;
vṛttisamānārthena hi tena bhavitavyam| na caitāvato vṛttisamānārthatā| vṛttau hi
indrādidevatāvacchinnaṃ puroḍāśādi avagamyate,
vākye tu puroḍāśādyavacchannendrādidevateti|</p>
<p>ayaṃ tu vigraho vṛttyā samānārthaḥ— 'indro devatā asya tadidamindrasvāmya—
vacchinnamaindraṃ havi' riti| tadidamuk‍tam—</p>
<b><lg>
  <l>anantarok‍taḥ saṃbandhī pratipadya pradhānatām|
buddhayantaraparāmarśād vācyatāṃ pratipadyate ||21||</l></lg></b>
<b><lg>
  <l>prakṛtyarthaviśiṣṭo hi pratyayārtho 'bhidhānabhāk|
nyāyaḥ sa, na ma taḥ sāsyetyadhikārasamāśrayāt ||22||</l></lg></b>
<p>evaṃ 'so 'syādiriticchandasaḥ pragatheṣu' (4.2.55) ityādāvapi guṇabhūtaḥ sambandhī
taddhitābhidheyo boddhavyaḥ| yatra tu guṇabhūtaḥ sambandhī pratyayārthaḥ tatra na pradhānam,
yatra pradhānaṃ tatra na guṇabhūtaḥ|</p>
<p>kutaḥ punaridaṃ jñāyate?</p>
<p>ācāryapravṛttirjñāpayati—yadayaṃ nivāsa—nivāsavat—saṃbandhe ubhayamāha— 'tasya
nivāsaḥ' (4.2.69) 'so 'sya nivāsaḥ' (4.3.89) iti|</p>

<pb n="094"/>
<p>nanu ca apatyāpatyavatsaṃbandhe 'pyubhayaṃ saṃbhāvyate— 'mātā apatyamasya mātāmahaḥ,
pitā 'patyamasya pitāmaha' iti|</p>
<p>naivam, pituḥ pitā pitāmahaḥ, mātuḥ pitā mātāmaha iti kariṣyate|</p>
<p>tathāpi hṛdayasya bandhanaṃ śrṛṅkhalamasya bandhanaṃ karabhe' (5.2.79) iti katham?</p>
<p>nānyo 'tra bandhanaśabdaḥ saṃbandhavacanaḥ, yathā hi bandhanamityanena dāmocyate|</p>
<p>naivam, bandhanamityanena saṃjñāśabdopāśrayaḥ śrṛṅkhalakaḥ karabhaḥ iti|</p>
<p>evaṃ ca nivāsatadavatorapi śeṣaṣaṣṭhyabhyupagamatve kartṛviśiṣṭamadhikaraṇaṃ
vācyam—śibīnāṃ nivāsaḥ śaiba iti (4.2.69), aparatrādhikaraṇaviśiṣṭaḥ karttā— grāme
nivāso 'sya so 'yaṃ gra 'yaṃ grāmya iti|</p>
<p>nanu ca grāmaśabdo 'yaṃ samuhavacanaḥ, tad yathā 'aś‍va/stragrāmāvidhau kṛtī sa
samareṣvasyāsti tulyaḥ pumān' 'na ruṇatsīndriyagramam' iti|</p>
<p>kiñcātaḥ?</p>
<p>samūhaś‍ca samūhyapekṣaḥ iti sāpekṣatvādasāmarthye taddhitotpattirna bhavati|</p>
<p>nāpi sāmānyena samūhād bhaviṣyatīti vacyam, tāvatyevārthe tasyāparisamāpye—
rduradhigamābhidhāne ca sāmarthyābhāvāt|</p>
<p>na ca yathā devadattasya mātuḥ pitā mātāmaho devadattasya, viṣṇumitrasya guroḥ kulaṃ
gurukulaṃ viṣṇumitrasyeti sāpekṣasyāpi taddhitaḥ samāso vā bhavati, evamasyāpi
bhaviṣyatīti vācyam, na hyayaṃ saṃbandhiśabdaḥ| sambandhiśabdānāmeva ca sāpekṣaṇāṃ vṛttayo
bhavanti| yadāha— (vāpa. 3.14.47 vṛttiḥ)</p>
<b><lg>
  <l>saṃbandhiśabdaḥ sāpekṣo nityaṃ sarvaḥ pravarttate|
svārthavat sā vyapekṣā 'sya vṛttāvapi na hīyate ||23||</l></lg></b>
<p>anyeṣāṃ tu viśeṣaṇānāṃ na vṛtti, vṛttanāṃ vā na viśeṣaṇamityeva| na hi bhavati
ṛddhasya rājñaḥ purūṣa ṛddharājapurūṣa iti, nāpi brāhmaṇānāṃ gramo nivāso 'sya brahyaṇānāṃ
gramāyo 'yamiti| (mabhā. 2.1.1)|</p>
<p>kathaṃ tarhi (mabhā. 2.1.1) rājñaḥ purūṣaḥ śobhano rājapurūṣa iti?</p>
<p>bhavati vai pradhānasya sāpekṣasyāpi vṛttiḥ|</p>
<p>kathaṃ tarhi grāmo nivāso 'syoti gramasya viśeṣyatvāt prādhānye sāpekṣasyāpi vṛttirna
bhavati?</p>

<pb n="095"/>
<p>anantaroktanyāyenātra ṣaṣṭhayarthasya prādhānyāt|</p>
<p>nanvayamapi saṃbandhiśabdaḥ kasmānna bhavati?</p>
<p>samūhārthamātra eva vṛttyaparisamāpteḥ|</p>
<p>tarhi na bhavitavyameva grāmaśabdānnivāsa—nivāsavatsambandhe taddhitena?
na bhavitavyam, yathā avyutpannajanasamūhārthako 'yamupacāravṛttyā bhavati|</p>
<p>dṛśyate ca tātsthāt tadavadupacāraḥ, yathā mañcāḥ krośantīti|</p>
<p>yadi vā gramaśabdo 'yaṃ bahvarthaḥ(mabhā. 1.1.7), yathā— asti śalāsamudāye grāmo
dagdha iti; janapada(jana)samudāye grāma āgata iti| asti vāṭaparikṣepe gramaṃ praviṣṭa iti,
asti sāraṇyake sasīmake saṃsthiṇḍilake ca bhūpradeśe gramo labdha iti, asti
avyutpannajanasamūhāspade 'śūdrakarṣakaprāye janapadaṃ niveśayet, tatra aṣṭaśatagramamadhye pradhānaṃ
sthāpanīyam, sa nāgarāṇāṃ nivāso nagaramiti| tatrā 'vyutpannajanasamūhāspade yo gramaśabdo
varttate tato bhāvitavyaṃ taddhitena— gramo nivāso 'syeti so 'yaṃ grāmyo grāmīṇa iti||</p>
<p><b>(4. svārthābhidhāyino 'dhātupratyayāḥ)</b></p>
<p>atha <b>svārthikāḥ|</b> te 'pi dvidhā— <b>1. asattvabhūtārthāḥ, 2. sattvabhūtārthāś‍ca|</b>
ubhaye 'pi pratyekaṃ ṣọdhā— 1. vācakāḥ, 2. dyotakāḥ, 3. viśeṣakāḥ,
4. sahābhidhāyakāḥ, 5. sārthakāḥ, 6. nirarthakāś‍ceti| tatra—</p>
<p><b>(1. asattvabhūtārtheḥ svārthikāḥ)</b></p>
<p>1. <b>asattvabhūtārtheṣu</b> śaktimātrābhidhāyino <b>vācakāḥ|</b>
yathā— tata āgataḥ, tatra vasati, purastādākataḥ, purastād vasati, devatrā gacchati,
manuṣyatrā tiṣṭhati iti|</p>
<p>2. padārthagata—kutsā—praśaṃsādyabhivyañjakā <b>dyotakāḥ|</b>
yathā— kutsitaṃ pacati pacataki, praśastaṃ pacati pacatirūpam īṣadasamāptaṃ pacati
pacatikalpam, prakṛṣṭaṃ pacati pacātitarām evaṃ nitarām, atīvatarām iti|</p>
<p>3. vācakatve dyotakatve vā maṅgalavīpsādyadhikārthābhidhāyino <b>viśeṣakāḥ|</b>
yathā— bahubhyo dehi bahuśo dehīti, alpaṃ dehi alpaśo dehīti, dvābhyāṃ dvābhyāṃ
dehi dviśo dehi, māṣaṃ māṣaṃ dehi māṣaśo dāhi | evaṃ kasmin kāle kadā kena
prakāreṇa kathamiti|</p>

<pb n="096"/>
<p>4. anuprayogādyapekṣiṇaḥ <b>sahābhidhāyakāḥ</b> | yathā— anagniragniḥ saṃpadyate
agnisātsaṃpadyate, devāya deyaṃ karoti devatrākaroti | evaṃ taṃ bhavantaṃ tato bhavantam,
etena dīrghāyuṣā, atra dīrghāyuṣā, asmai āyuṣmate ihāyuṣmate, kasya devānāṃ
priyasya, kva devānāṃ priyasya iti |</p>
<p>5. gatisaṃjñādikāryanimittabhūtāḥ <b>sārthakāḥ</b> | yathā— śuklīkṛtya, paṭapaṭāyate,
dvedhākāram, abhito grāmam, vinā devadattena, dakṣiṇāhi grāmādi(2.3.29)ti |</p>
<p>6. śabdopacayādimātrahetavo <b>nirarthakāḥ</b> | yathā— urasi pratyeva pratyurasam,
ātmanyadhyeva adhyātmam, girimanveva anugiram, uccaireva uccakaiḥ, tvayaiva
tvayakā, asmābhirevāsmākābhiḥ iti | evamanye 'pi— devāḥ arjunato 'bhavan,
pūrvato grāmasya, grāmaṃ pūrveṇa, purastād ramaṇīyam, aikadhyaṃ karoti, pañcakṛtvaḥ
pacati, ityādayaḥ asattvabhūtārthāḥ svārthikeṣu yathāyogamavagantavyāḥ |</p>
<p>anye tu vatimapi śaktyabhidhāyiṣu viśeṣakasvārthikeṣu varṇayanti | yathā—rājñeva
vyavahṛtamanena rājavat, devamiva bhavantaṃ paśyāmi devavadityudāhṛtaṃ purastāt | evaṃ ca sūtraṃ
vyācakṣate— 'tena tulyam' ityetasminnarthe vatirthavati, yat tattulyaṃ kriyā cet sā bhavati |
kriyetyenena kriyānimittabhūtāḥ śaktaya ucyante |</p>
<p>na caitad vācyam— 'evaṃ sati kriyā na saṃgṛhītā bhavati' yataḥ kriyāpi kārakameva |
yathocyate— (vākyapadīye kriyāsamuddeśe 8.37—39)—</p>
<b><lg>
  <l>kriyāmanye tu manyanta kvacidapyanapāśritām |</l>
  <l>sādhanaikārthabhāvitve pravṛttimanapāyinīm || 24 ||</l>
</lg></b>
<b><lg>
  <l>sāmānyabhūtā sā pūrvaṃ dhātvarthaiḥ pravibhajyate |</l>
  <l>tato vyāpārarūpeṇa sādhye ca vyavatiṣṭhate || 25 ||</l>
</lg></b>
<b><lg>
  <l>prakṛtiḥ sādhanānāṃ sā prathamaṃ tacca kārakam |</l>
  <l>śaktirekādhikaraṇe	srotovadupakarṣati || 26 ||</l>
</lg></b>
<b><lg>
  <l>apūrvaṃ, kālaśaktiṃ vā, kriyāṃ vā, kālameva vā |</l>
  <l>tamevaṃlakṣaṇaṃ bhāvaṃ kecidāhuḥ kathaṃcana || 27 ||</l> iti |
</lg></b>
<p>'tatra tasyeve'—tyasya ca prayojanamupanyastaṃ purastād dravyaguṇayostulyayoḥ pratyayo
na labhyate iti |</p>
<p>nanvevaṃ sati 'devadatta iva sthūlaḥ, yajñadatta iva gomān' ityatra pratyayo na prāpnoti
saptamīṣaṣṭh‍yantatvayorabhāvāt |</p>

<pb n="097"/>
<p>atrāpi kriyāgrahaṇād bhaviṣyati |</p>
<p>kathaṃ punaḥ kriyāśabdena guṇa ucyate?</p>
<p>kriyāpūrvakatvāt | sthūlaguṇayogāddhi sthūlo bhavati, gosaṃbandhācca gomāniti |</p>
<p>nanvevaṃ sati kriyāgrahaṇamapi na karttavyam | pravarttatāmaviśeṣeṇaiva tena ityetasminnarthe
vatiḥ 'tatra tasyeva' ityanena ca nārthaḥ sūtrā ' 'rambheṇa | tadarhamityetadapi upamānānna
vyatiricyate, yaddhi rājānamarhati tad rājasadṛśameva bhavati | evaṃ ca 'tena
tulyami'tyevāvatiṣṭhate | tathā cāha <b>candragomī</b> (cāndravyā. 4.1.135)— 'ive vatiḥ' iti |
nanvevaṃ sati gauriva gavaya ityatrāpi vatiḥ prāpnoti |</p>
<p>naivam, upamāyāṃ vatiḥ, nopamāne |</p>
<p>yadyapi vatiśabdenobhayamapi dyotyate tathāpyadanyadevaupamyam, anyedavopamānam |
bhūyo 'vayavasādṛśyasya yogo hyupamā; yathā candra iva mukham | sadṛśāt
sadṛśapratipattirupamānam, yathā gauriva gavaya iti ||</p>
<p>(<b>2. sattvabhūtārthāḥ svārthikāḥ</b>)</p>
<p><b>1. sattvabhūtārthabhedeṣu</b> liṅgaviśeṣādyabhidhāyino <b>vācakāḥ</b> | yathā— deva eva devatā
(5.4.27), devataiva daivatam (5.4.38), upādhireva aupadheyam (5.1.13), bhāga
eva bhāgadheyam (5.4.25 vā), 'upāya evaupayikam' (5.4.34 vā), catvāra eva
varṇāś‍cāturvarṇyam (7.3.31)|</p>
<p>2. kutsāpraśaṃsādyabhivyañjakā <b>dyotakāḥ</b> | yathā— kutsito vaiyākaraṇo vaiyākaraṇapāśaḥ
(5.3.47), praśastā mṛt mṛtsnā (5.4.40), tanuḥ ukṣā ukṣataraḥ (5.3.91),
laghuḥ kuṭī kuṭīraḥ (5.3.88), īṣadasamāpta ạ̄dh‍ya ạ̄dh‍yakalpaḥ (5.3.67),
bhūtapūrvo rājā rājacaraḥ (5.3.53) iti |</p>
<p>3. vācakatve dyotakatve vā vyāhṛtatvādyarthaviśeṣavyaktihetavo <b>viśeṣakāḥ</b> | yathā—
vyāhṛtārthā vāgeva vācikam' (5.4.35), upadeśarūpaṃ karmaiva kārmaṇam (5.4.36),
asahāya eka evaikākī (5.3.52), aś‍va ivāyamaś‍vakaḥ (5.3.96), kuśāgramiva
kuśāgrīyā buddhiḥ (5.3.105), śileva śaileyaṃ dadhi (5.3.102) iti |</p>
<p>4. prakṛtiviśeṣebhyo nityamupajāyamānāḥ <b>sahābhidhāyikāḥ</b> | yathā— karīṣagandherapatyaṃ
kārīṣagandhyā (4.1.74), abhijito 'patyamābhijityaḥ (5.3.118),

<pb n="098"/>
kuñjasyā 'patyaṃ kauñjāyanyaḥ (5.3.113), parasparaṃ vividha ākrośo vyāvakrośī
(vyākrośī), samantād rāvaḥ sāṃrāviṇam, rājñāmāyattaṃ rājādhīnam (5.4.7) iti |</p>
<p>5. 'lupi yuktavad vyaktivacane' (1.2.51), iti kāryārthāḥ <b>sārthakāḥ</b> | yathā— cañcā
ramaṇī iyam, vardhikā darśanīyaḥ, vāsudevaḥ pratimā, baladevaś‍citram, devapatha
ākāśarekhā, haṃsapathaḥ krauñcam (1.2.52), vardhikā darśanīyaḥ (5.3.98), vāsudevaḥ
pratimā (5.3.99), baladevaś‍citram (5.3.100), haṃsapathaḥ kauñcam (5.3.100)
iti |</p>
<p>6. śabdopacayādihetavo <b>nirarthakāḥ</b> | yathā—prajña eva prājñaḥ (5.4.38), vinaya eva
vainayikaḥ (5.4.34), mṛdeva mṛttikā (5.4.39) sūra eva sūryaḥ (5.4.25),
nāmaiva nāmadheyam (5.4.54/55), devānāṃ rājaiva devarājaḥ (5.4.38) iti | evaṃ
kataraḥ (5.3.92), katamaḥ (5.3.93), paṭutaraḥ paṭutamaḥ (5.3.58), paṭiṣṭhaḥ
(5.3.55), paṭīyān (5.3.57) ityādayo 'pi sattvabhūtāḥ svārthāḥ svārthikeṣu
yathāyogamavagantavyāḥ |</p>
<p>kiṃ punaramī padaprakṛtayaḥ prātipadikaprakṛtayo vā?</p>
<p>kutaste saṃśayaḥ?</p>
<p>ubhayathopalambhāt | tathā hyeṣāṃ 'yuṣmakābhiḥ, kadā, tarhītyādau
prātipadikaprakṛtitvam; bhindhaki, tvayaki, mayakītyādau padaprakṛtitvamupalabhyate | tataś‍ca
yāvakaḥ aś‍vakaḥ, uccakairityādau saṃdehaḥ |</p>
<p>na sandehaḥ, svārthadravyaliṅgasaṃkhyāśaktimātrābhidhānena prātipadikāt svārthādi—
nimittakutsāpraśaṃsā 'nukampātiśayāparisamāptiyādyadhikārthadyotanena padādeva svārthiko—
tpattirbhavatīti | svārthādyabhidhānena hi parisamāptārthaṃ padaṃ svārthāṃdinimittakaiḥ kutsādibhiḥ
sambandhamutsahate | tadāha— (vāpa. 3. 14. 1)</p>
<b><lg>
  <l>kutsāpraśaṃsātiśayaiḥ samāptārthaṃ tu yujyate |</l>
  <l>padaṃ svārthādayaḥ sarve yasmāt kutsādihetavaḥ || 28 ||</l>
</lg></b>
<p>yadyapi svārthādyanyatamanibandhanāḥ kvacit kutsādayo bhaveyuḥ, tathāpi tatsākalyārthaṃ
padādeva kādaya utpādyāḥ tatra—</p>
<p><b>anyatamanibandhanāḥ</b> kutsādayo yathā—</p>

<pb n="099"/>
<b><lg>
  <l>kiṃ dvāri daivahatike ! sahakārakeṇa
saṃvardhitena viṣavṛkṣaka eṣa pāpaḥ |</l>
  <l>yasmin manāgapi vikāsavikārabhāji
bhīmā bhavanti madanajvarasannipātāḥ || 29 ||</l>
</lg></b>
<p>atra hi daivahataśabdena labdhāyāṃ nītyupādhau (5.3.77) sarvathaivānukampyamānatāyām,
sahakārasaṃvardhananibandhanatvamevāsyāḥ kapā dyotyate— evaṃ nāma tvaṃ daivopahatāsi,
yatsahakāracchadmānaṃ viṣapādapaṃ dvāri saṃvardhayasi iti | viṣapādapaśabdena labdhāyāṃ sahakārasya
sarvathaiva kutsāyāṃ pādapavikāsakāle kāmināmasahyasmarajvarasannipātahetukatvamevāsyāḥ
kapratyayena pratyāyyate | taduktam—(vāpa. 3.14.4—5)</p>
<b><lg>
  <l>kutsitatvena kutsyo vā na samyag vā vikutsitaḥ |</l>
  <l>svaśabdābhihite kena viśiṣṭo 'rthaḥ pratīyate || 30 ||</l>
</lg></b>
<b><lg>
  <l>na ca sāmpratikī kutsā śabdā 'bhede pratīyate || 31 ||</l></lg></b> (śabdabheda)
<b><lg>
  <l>pūjyate kutsitatve 'pi praśastatve 'pi kutsyate || 32 ||</l>
</lg></b>
<p>iyamekaiva kārikā tadyathā—</p>
<b><lg>
  <l>eka iha jīvaloke jīvatirūpaṃ nṛrūpapaśurūpaḥ |</l>
  <l>yaḥ premapāśapāśe mṛga iva na mṛgīdṛśāṃ patati || 33 ||</l>
</lg></b>
<p><b>svārthādisākalyanibandhanāḥ	kutsānukampātiśayapraśaṃsādayo</b> yathā—
kutsikutsitakaḥ, anukampitakaḥ, prakṛṣṭataraḥ, praśasyarūpa iti | atra hi— (vāpa.
3.14.2—3)</p>
<b><lg>
  <l>devadattādikutsāyāṃ varttate kutsitaśrutiḥ |</l>
  <l>kutsitasthā tu yā kutsā tadarthe 'ko' vidhīyate || 34 ||</l>
</lg></b>
<b><lg>
  <l>prakṛṣṭa iti śuklādiprakarṣasyābhidhāyakaḥ |</l>
  <l>prakṛṣṭasya prakarṣe tu tarabādirvidhīyate || 35 ||</l>
</lg></b>
<p>evamanukampāpraśaṃsayorapi vācyamiti |</p>
<p>'anuka—abhika—abhīkaḥ kamitā' (5.2.74) ityatrā 'nukāmayate 'sāvityanukaḥ,
abhikāmayate 'sāvityabhikaḥ, abhīko veti vṛttisamānārthavākyakalpanāyāṃ dhātoḥ
pūrvamupasargeṇa sambandhaḥ, sādhanena vā?</p>
<p>kiṃcātaḥ?</p>
<p>yadyupasargeṇa, prakṛtyartho vak‍tavyaḥ anukāmayate, abhikāmayata ityarthe

<pb n="100"/>
pratyayasyaivotpādāt | atha sādhanena, paś‍cādupasargayogo na ghaṭate | na hyasattvavacanā
anvādayaḥ (pama. 3.1.12) sattvabhūtārthavacanaiḥ sambandhamutsahante |</p>
<p>yathecchasi tathā 'stu |</p>
<p>astu tāvat kameḥ prathamamupasargeṇaiva sambṛndhaḥ |</p>
<p>nanu cokttaṃ prakṛtyartho vak‍tavya iti |</p>
<p>sa nāsti pṛthak, pratyayārthaviśeṣaṇabhūtasyaivānvādeḥ prakṛtibhāvāt | yathā
'bhṛśādibhyo bhuvyacveḥ' (3.1.12) ityatra manasvī suṣṭhu bhavati sumanāyate, durmanāyate,
abhimanāyate iti sudurabhīnāṃ pratyayārthasya bhavane viśeṣaṇatve 'pi prakṛtibhāvaḥ |</p>
<p>nanu asumanāḥ sumanā bhavatīti prakṛtyarthaviśeṣaṇatvamapi sudurabhīnāṃ kasmānna
bhavati?</p>
<p>tathā sati svamanāyata, duramanāyata ityaḍāgamaḥ svādīnāṃ pūrvataḥ prāpnoti; yathā
asaṅgrāmayateti | tatra saṅgrāmayateḥ sopasargasyaiva curādiṣu pāṭha iti cet, ihāpi ca tat
samānam; bhṛśādiṣu hi sumanas, durmanas, abhimanas iti prakṛtayaḥ paṭhyante |</p>
<p>yadyevam anvarudhyatetivat sa bhaviṣyati | naivam—</p>
<p>naivam, yadyapi 'ano rudha kāme' iti divādiṣu paṭhyate, tathāpi yathā arudhyateti
dṛśyate | naivam amanāyateti | tarhipratyayārtha viśeṣaṇapakṣe, yathā śyena ivācarati śyenāyate
ityatra āṅaḥ prayoga uktārthatvānna bhavati, evaṃ sumanāyata ityādau svādīnāmapi na bhavet |
naivam tatra hi āṅartha eva pratyayārthaviśeṣaṇam, iha tu tatra svādīnāmarthāḥ | tataś‍ca
manāyata ityuk‍te na jñāyate suṣṭhu, duṣṭhu abhi vā manasvī bhavatīti svādayaḥ prayujyante;
yathā— 'pucchabhāṇḍacīvarāṇṇiṅ' (3.1.20) ityatra 'pucchādudasane vyasane paryasane ca'
iti pucchamudasyatyutpucchayate paryasyati paripucchayate iti, evamanukāmayate anukaḥ,
abhikāmayate 'bhikaḥ, abhīko veti |</p>
<p>astu vā kameḥ pūrvaṃ sādhanena saṃbandhaḥ |</p>
<p>nanu coktam paś‍cādupasargayogo na ghaṭate iti | nipātā anvādayo
bhaviṣyanti—anurūpaḥ kamitā anukaḥ, abhirūpaḥ abhikaḥ, abhīko veti | tathāpi</p>
<p>anuko 'nukamitā, abhiko 'bhikamitā iti vak‍tavyaṃ syāt yathā 'utka unmanā' iti |</p>
<p>naivam, sāmānyenāpi viśeṣābhidhānaṃ dṛśyate; tad‌yathā— 'gamlṛ sṛplṛ gatau' ityatra
hi gacchatīti gauḥ, sarpatīti sarpa iti gamanasarpaṇayoryadyapi mahān viśeṣaḥ, tathāpi
gatāvityaviśeṣeṇa nirdiśyate | etena 'nate nāsikāyāḥ saṃjñāyāṃ ṭīṭañnāṭajbhraṭaca'

<pb n="101"/>
(5.2.31) ityādyapi vyākhyātam; atra hi nāsikāyā avaṭīṭanam, avanamanam,
avabhraṃśa iti nativiśeṃṣā nate ityanena sāmānyaśabdenaivābhidhīyante iti |</p>
<p>upasargato vā na doṣaḥ | anurūpaṃ kāmayate, abhirūpaṃ kāmayate iti kriyābhāgamātreṇaiva
sambandhādanvādayaḥ pratyayārthaṃ viśiṃṣantaḥ prakṛtibhāvaṃ lapsyante; yathā sumanāyate, vipucchayate iti |
viṣama upanyāsaḥ | tatra hi manaḥpucchādikāyāḥ prakṛteḥ śravaṇaṃ vidyate; iha tu tad‍gandho 'pi
nāsti, yataḥ paraḥ pratyaya utpadyate |</p>
<p>naivam, iyān, iyat, adhunā, ityādāvapi prakṛteraśravaṇāt tatra pratyayanimittā
prakṛternirvṛttiḥ iti cet, ihāpi nipātananimittā bhaviṣyati |</p>
<p>kaś‍caivamāha prakṛteḥ para eva pratyayo bhavatīti ? avyayasarvanāmāmakac prākṭeḥ'
(5.3.71) 'vibhāṣā supo bahuc purastāt tu' (5.3.68) pūrvasya samāsāntāś‍ca sarve
ṭajādayo bhavanti | ati ca, prakṛtiḥ pratyaya iti rūpasiddhimātrametat | idaṃ tvarthavattvam
ayaṃ śabdo 'sminnarthe sādhurbhavatīti | sa ca</p>
<p>k‍vacidevamucyate 'anukābhikābhīkakamitā' iti;</p>
<p>k‍vacid vā 'nate nāsikāyāḥ saṃjñāyāṃ ṭīṭañnāṭajbhraṭac' (5.2.31) iti;</p>
<p>k‍vacidutkarṣaḥ anupadyanveṣṭā (5.2.90) iti;</p>
<p>k‍vacit 'śrotriyaṃśchando 'dhīte' (5.2.84) 'kṣetriyac parakṣetre cikitsya (5.2.9) iti;</p>
<p>k‍vacid 'upādhibhyāṃ tyakannāsannārūḍhayoḥ' (5.2.34) 'akābūtilomābhaṅgābhyo
rajāsi kaṭac' (5.2.29 vā);</p>
<p>k‍vacid 'aveḥ saṃghāte kaṭac (5.2.29 vā), dugdhe soḍhadūsamarīsaca (4.2.36vā) iti;</p>
<p>k‍vacit paśunābhyaḥ sthāne goṣṭhac (5.2.29 vā), dvitve goyugac (5.2.29 vā),
'ṣaṭtve ṣaḍgac' (5.2.29 vā), iti;</p>
<p>k‍vacid 'bhavane kṣetre śākaṭaśākinau' (5.2.29 vā.), s‍nehe tailac' (5.2.29 vā.);</p>
<p>k‍vacid 'niṣphalatilāt piñjapejau' (4.2.36 vā. 4.2.89), 'vāco
vyāhṛtārthāyāṃ ṭhak' (5.4.35), iti;</p>
<p>k‍vacid rụ̄dhito 'rthamanirdiśyaiva 'veḥ śālacchaṅkaṭacau (5.2.28), 'saṃprodaś‍ca kaṭac'
(5.2.29), 'avān kuṭāracca' (5.2.30), 'nerbiḍaj—birīsacau' (5.2.32),
'inacpiṭāccikaci ca' (5.2.33), kacikādeśaś‍ca iti |</p>
<p><b>nanu ca dhātuḥ prathamaṃ sādhanena sambadhyate, paś‍cādupasargeṇa |</b></p>
<p>tatkathamucyate ?</p>

<pb n="102"/>
<p>yathecchasi tathāstu | viśeṣyaṃ hi pūrvasiddhaṃ viśeṣaṇasambandhamanubhavati | viśeṣyaś‍ca
dhātvarthaḥ, kriyārūpa upasargāṇām | uktaṃ ca 'kriyāvacano dhātuḥ' (mabhā 1.3.1) iti |
kriyā ca sādhyamucyate, sādhyaṃ ca sādhanasambandhamantareṇa na syāt | taduktam —</p>
<b><lg>
  <l>prayogarheṣu siddhaḥ san bhettavyo 'rthe viśiṣyate |</l>
  <l>prāk tu sādhanasambandhāt kriyā naivopajāyate || 36 ||</l></lg></b> (vāpa. 2.183) iti |
<p>tanna, bhāvisambandhatogyatā samāśrayaṇāt | idaṃcāvaśyamupagantavyam, anyathā hi
kriyāvacano dhāturarityapi na syāt | na ca 'dhātoḥ karmaṇaḥ samānakartṛkādicchāyāṃ vā'
(3.1.7) iti sana utpattiḥ | tadāha—</p>
<b><lg>
  <l>dhātoḥ sādhanayogasya bhāvinaḥ prakramād yathā |</l>
  <l>dhātutvaṃ karmabhāvaś‍ca tathānyadapi dṛśyatām || 37 ||</l></lg></b> (vāpa. 2.184)
<p>yadi ca dhātoḥ pūrvamupasargeṇa sambandho na syāt kathāmucyate 'viparābhyāṃ jeḥ'
(1.3.19), adhiśīṅsthāsāṃ karma (1.4.46) iti ?</p>
<p>nanu pūrvamupasargasaṃbandhaḥ k‍vopayujyate ? sādhanamantareṇa tadviśeṣānabhivyakteḥ |
naivam | phalakāle bījasaṃskārasyeva tasyopayogāt | taduktam</p>
<b><lg>
  <l>bījakāleṣu saṃbaddhā yathā lākṣārasādayaḥ |</l>
  <l>varṇādipariṇāmena phalānāmupakurvate || 38 ||</l></lg></b> (vāpa. 2.185)
<b><lg>
  <l>buddhisthādabhisambandhāt tathā dhātūpasargayoḥ |</l>
  <l>abhyantarīkṛto bhedaḥ padakāle prakāśate || 39 ||</l></lg></b> (vāpa. 2.186)
<b><lg>
  <l>aḍādīnāṃ vyavasthārtha pṛthaktvena prakalpanam |</l>
  <l>dhātūpasargayoḥ śāstre, dhātureva hi tādṛśaḥ || 40 ||</l></lg></b> (vāpa. 2.180)
<b><lg>
  <l>kriyāviśeṣāḥ saṃghātaiḥ prakramyante k‍vacit tayoḥ |</l>
  <l>tathāhi saṃgrāmayateḥ sopasargādaṭo vidhicha || 42 || (vāpa. 2.181)</l></lg></b>
<p>ataḥ anukāmayata ityādau dhātoḥ prathamamupasargeṇa sādhanena vā sambandhe na doṣaḥ iti |</p>
<p><b>upasargaṇāṃ kriyāviśeṣaṇatve</b> tratī gatiḥ—</p>
<p><b>(1) vācakatvaṃ, (2) dyotakatvam (3) sahābhidhāyakatva</b>ñca | yathocyate—</p>
<b><lg>
  <l>sa vācako viśeṣāṇāṃ saṃbhavād dyotako 'pi vā |</l>
  <l>śaktyādhānāya dhātorvā sahakārī prayujayate || 42 ||</l></lg></b> vāpa. 2.189 tatra—
<p>yadā vācakatvaṃ tadā dhātoḥ prathamamupasargeṇa saṃbandhaḥ| yathā— pratiṣṭhate,

<pb n="103"/>
nirākaroti iti | yadā <b>dyotakatvaṃ</b> tadā sādhanena | yathā— prapacati, nikarṣati iti |
yadā <b>sahābhidhāyakatvaṃ</b> tadā dhātūpasargayostulyakālaṃ sādhanena saṃbandhaḥ |
yathā— 'adhīte', 'adhyeti' iti | taduk‍tam—</p>
<b><lg>
  <l>sthādibhiḥ kevalairyatra gamanādi na gamyate |</l>
  <l>tatrānumānād dvividhāt tad‍dharmā prādirūcyate || 43 ||</l></lg></b> (vāpa. 2.187)
<b><lg>
  <l>k‍vacit saṃbhavino bhedāḥ kevalairabhidarśitāḥ |</l>
  <l>upasargeṇa sambandhe vyajyante praparādinā || 44 ||</l></lg></b> (vāpa. 2.189)
<b><lg>
  <l>yadābhidhānasāmarthyaṃ dhātornaikākinastadā |</l>
  <l>dhātūpasargau saṃbhūya samarthāvarthamāhatuḥ || 45 ||</l></lg></b> (vāpa. 2.190 vṛttiḥ)
<p>nanu ca prathamataḥ sādhanasambandhe prapacatītyatra prakṛṣṭaḥ pacatīti syāt, na tu prakṛṣṭaṃ
pacatīti ?</p>
<p>tanna, sādhu pacatītyādāvapi samānadoṣatvāt | kriyāmātreṇaiva sambandha iti ced
ihāpi sa evārthaḥ |</p>
<p>kathañca prādayaś‍cādivadasattvavacanāḥ kriyāviśeṣakāḥ karttṛviśeṣaṇaṃ bhaveyuḥ?</p>
<p>upasargāḥ kriyāyoga (1.4.59) iti vacanāt |</p>
<p>kathaṃ punarasattvavacanāś‍cādayo bhavanti ?</p>
<p>ucyate—</p>
<b><lg>
  <l>teṣāmuccāvacārthatvāt sarvasaṃbandhadarśanāt |</l>
  <l>anyatantratayod‍bhūterasattvārthatvamucyate || 46 ||</l>
</lg></b>
<p>atha kimamī vācakā uta dyotakā iti ?</p>
<p>tatraike varṇayanti—</p>
<b><lg>
  <l>tatprayogā 'vaseyatvād vācyasteṣāṃ sa gamyate |</l>
  <l>samuccayādirarthātmā yathā 'nyeṣāṃ gavādikaḥ || 47 ||</l>
</lg></b>
<p>anye tvāhuḥ—</p>
<b><lg>
  <l>ṣaṣṭhyabhāvādasattvok‍terekānuk‍teḥ parasthiteḥ |</l>
  <l>guṇabhāvāt smṛteś‍caiṣāṃ dyotakatvaṃ suniś‍citam || 48 ||</l>
</lg></b>
<p>tadetadagrataḥ prātipadikārthanirṇaye niś‍ceṣyata iti neha pratanyate |</p>

<pb n="104"/>
<p>(<b>3. samāsarūpaṃ vibhak‍tāvayavam</b>)</p>
<p>atha <b>pṛthagarthānāmekārthībhāvaḥ samāsaḥ |</b></p>
<p>sa tridhā— <b>1. prākṛtaḥ, 2 vaikṛtaḥ 3. śeṣaś‍ca |</b> teṣu—</p>
<p>(<b>1. prākṛtaḥ</b>)</p>
<p>samastapadānāmavyayībhāvādisaṃjñānimittaṃ pūrvapadapradhānādikā prakṛtiḥ; tatra bhavaḥ
<b>prākṛtaḥ</b> | sa caturdhā— <b>(1) avyayībhāvaḥ, (2) tatpurūṣaḥ, (3) bahuvrīhiḥ, (4) dvandva</b>
iti | teṣu—</p>
<p>(<b>1. avyayībhāvaḥ</b>)</p>
<p><b>pūrvapadā(rtha)pradhāno 'vyayībhāvaḥ |</b></p>
<p>sa tridhā— avyayānām, anavyayānām, karmapravacanīyānāṃ ca | tatra—</p>
<p><b>avyayanāṃ</b> yathā— 'adhis‍tri' (2.1.6), upakumbham (2.1.6), 1atitaisṛkam
(2.1.6), 2sakikhi (2.1.6), yāvadamatram (2.1.8), bahirgrāmam (2.1.12) iti |</p>
<p><b>anavyayānāṃ</b> yathā— agrevaṇam (8.4.4), madhyandinam, caturddaśa, dvimuni (2.1.19),
pāregaṅa‍gam (2.1.18), madhyesamudram (2.1.18) iti |</p>
<p><b>karmapravacanīyānāṃ</b> yathā— apa—trigarttam (2.1.12), āprapadam, āpaṭaliputram
(2.1.13), anuvanam (2.1.15), anugaṅgam (2.1.16) iti |</p>
<p>(<b>2. tatpurūṣaḥ</b>)</p>
<p><b>uttarapadārthapradhānastatpuruṣaḥ |</b></p>
<p>so 'pi tridhā— vyadhikaraṇaḥ, samānādhikaraṇaḥ, dviguś‍ceti | tatra —</p>
<p><b>vyadhikaraṇo</b> yathā— rājapurūṣaḥ kaṣṭaśritaḥ, śaṅkulākhaṇḍaḥ, dhānyārthaḥ, yūpadāru,
vṛkabhayam, kumbhīpākaḥ (2.1.41), iti,</p>
<p><b>samānādhikaraṇo</b> yathā— nīlotpalam, ekapurūṣaḥ, kevalānnam (2.1.49),
pālakulālaḥ (2.1.54), abrāhmaṇaḥ, īṣatkaḍāra iti |</p>
<p><b>dviguḥ</b> dviguryathā— dvaimāturaḥ, pāñcanāpitiḥ, pañcagavadhanaḥ, trilokaharmyam, pañcapūlī
(2.4.17), catuḥpātram iti |</p>
<!-- NOTES pg=104!-->
1. tisṛkā, grāmaviśeṣaḥ, taisṛkaṃ tatra bhavam ācchādanam, tac‍ca kālaviśeṣa eva bhogyaṃ bhavati śaitye vā
grīṣme vā | yac‍ca sārvakālaṃ tadatikrāntamityatitaisṛkam (kāśikā 2.1.6) |
2. sakikhi, kikhī apacitaparimāṇaḥ śrṛgālaḥ — padamañjarī | sadṛśaḥ kikhyeti sakikhiḥ |

<pb n="105"/>
<p>(<b>3. bahuvrīhiḥ</b>)</p>
<p><b>anyapadārthapradhāno bahuvrīhiḥ |</b></p>
<p>sa tridhā— pradhānasambandhyarthaḥ, apradhānasambandhyarthaḥ, kārakārthaś‍ceti | teṣu —</p>
<p><b>pradhānasambandhyartho</b> yathā— dakṣiṇasyāś‍ca pūrvasyāś‍ca diśoryadantarālaṃ sā dakṣiṇapūrvā
(2.2.26) | evaṃ dakṣiṇāparā, sahāg‍ninā varttate sāg‍niḥ, savaṃśaputraḥ, keśeṣu keśeṣu
guhītvedaṃ yuddhaṃ pravarttate keśākeśi (3.3.19), daṇḍaiś‍ca daṇḍaiś‍ca prahṛtya daṇḍādaṇḍi |
prathamāntamiha pradhānamanyapadārthaḥ |</p>
<p><b>apradhānasambandhyartho</b> yathā— citrā gāvo 'sya citraguḥ, ardhaṃ tṛtīyameṣāmardhatṛtīyāḥ,
avidyamānā bhāryā asya abhāryaḥ (2.2.24), uṣṭrasyeva mukhamasya uṣṭramukhaḥ
(2.2.24) kaṇṭhe sthitāḥ kālā asya kaṇṭhekālaḥ (2.2.24), keśasaṃhāraḥ cuḍā
asya keśacuḍaḥ (2.2.24) iti | ṣaṣṭhyantamihāpradhānamanyapadārthaḥ |</p>
<p><b>kārakārtho</b> yathā— ārụ̄dho vānaro yaṃ sa ārūḍhavānaro vṛkṣaḥ (2.1.6), ụ̄dho ratho yena
sa ūḍharatho 'naḍvān (2.2.24) | evaṃ kṣuṇṇabrīhi musalam, upahṛtapaśū rudraḥ
(2.2.24), ud‍dhṛtaudanā sthālī (2.2.24), mattabahumātaṅga vanam iti | atra
dvitīyādivācyaṃ karmādikārakaṃ samāsārthaḥ |</p>
<p>(<b>4. dvindvaḥ</b>)</p>
<p><b>ubhayapadārthapradhāno dvandva |</b></p>
<p>sa tridhā— itaretaraviṣayaḥ. samāhāraviṣayaḥ, ubhayaviṣayaś‍ca | tatra —</p>
<p><b>bhedavivakṣāyām itaretarayogaḥ</b> | yathā— dhavakhadirau, mātāpitarau, dadhipayasī,
śivavaiśravaṇau (2.4.14), go 'ś‍vau (2.4.11), daśeme mārdaṅgikapāṇavikāḥ
(2.4.15) iti |</p>
<p><b>abhedavivakṣāyāṃ samāhāraḥ</b> | yathā— pāṇipādam (2.4.2), rathikāś‍vāroham
(2.4.2), takṣā 'yaskāram (2.4.10), gavāś‍vam (2.4.11), pratyaṣṭhāt
kaṭhakauthumam (ma.bhā. 2.4.3), udagāt kaṭhakālāpam (mabhā. 2.4.3) iti |</p>
<p>vibhāṣitaikavad‍bhāva <b>ubhayaviṣayaḥ |</b> yathā— aś‍vabaḍabau, aś‍vabaḍabam (2.4.12),
haṃsacakravākāḥ, haṃsacakravākam (mabhā. 2.4.12)| dhavakhadirapalāśā dhavakhadirapalāśam
(2.2.29) iti ||</p>

<pb n="106"/>
<p>(<b>2. vaikṛtaḥ</b>)</p>
<p>prakṛteranyathātvaṃ <b>vikṛtiḥ</b>, tatra bhavo vaikṛtaḥ |</p>
<p>so 'pi caturdhā— <b>(1) prādhānyaviparītaḥ, (2) sāmarthyaviparītaḥ,
(3) vākyādhikārārthaḥ, (4) arthāntaragāmī</b> ca | teṣu —</p>
<p>(<b>1. prādhānyaviparītaḥ</b>)</p>
<p>pradhānyaviparyayas‍tridhā— pūrvapadārthaprādhānyaviparyayaḥ, uttarapadārthaprādhānyaviparyayaḥ,
anyapadārthaprādhānyaviparyayaś‍ceti | tatra—</p>
<p><b>pūrvapadārthaprādhānyaviparyayo 'vyayībhāvo</b> yathā— śākaprati (2.1.9), akṣapari
(2.1.10), tiṣṭhadgu (2.1.17), unmattagaṅgam (2.1.21), pañcanadam (2.1.20pā.),
saptagodāvaram (2.1.20 pā.) iti |</p>
<p><b>uttarapadārthaprādhānyaviparyayastatpuruṣo</b> yathā— rājadantaḥ (2.2.31), pūrvakāyaḥ
(2.2.1), prāptajīvikaḥ (2.2.4), gogarbhiṇī (2.1.71), aśvamatallikā (2.1.
66), govṛndāraka (2.1.62) iti |</p>
<p><b>anyapadārthaprādhānyaviparyayo bahuvrīhiryathā</b>— 'dvau vā trayo vā' dvitrāḥ (5.4.73), evaṃ
pañcaṣāḥ (5.4.73), āsanno daśānāmāsannadaśaḥ (2.1.1 vā 3), evam adūradaśaḥ
(2.1.1), evaṃ dvirdaśa dvidaśāḥ, evaṃ tridaśāḥ (2.1.1) iti |</p>
<p>(<b>2. sāmarthyaviparītaḥ</b>)</p>
<p>sāmarthyaviparyayas‍tridhā padā 'sāmarthyāt, vākyāsāmarthyāt, vṛttyasāmarthyāt | tatra—</p>
<p><b>padā 'sāmarthyaṃ</b> sāpekṣatve yathā— devadattasya gurukulam (2.1.1 vāpa.), grāmaṃ gantukāmaḥ,
jñātacittaḥ kāntayā, niveditātmā gurubhyaḥ, kṛtaprasthāno nagarāt, niṣpannabuddhiḥ śās‍treṣu iti |</p>
<p><b>vākyā 'sāmarthyamasvapadavigrahe</b> yathā— brāhmaṇebhyo 'yaṃ brāhmaṇārthaḥ sūpaḥ (2.1.36
mabhā.), brāhmaṇārthā yavāgūḥ (2.1.36 mabhā.), māso jātasya māsajātaḥ (2.2.5) |
evaṃ saṃvatsarajātaḥ (2.2.5), dve ahanī jātasya dva‍yahajātaḥ, evaṃ dva‍yahnajāta iti |</p>
<p><b>vṛttyasāmarthyaṃ</b> sambandhe yathā— sūryamapi na paśyanti asūryaṃpaśyā rājadārāḥ, punarna
gīyante apunargeyāḥ ślokāḥ, śrāddhaṃ na bhuṅkte aśrāddhabhojī brāhmaṇaḥ |</p>

<pb n="107"/>
<p>evam alavaṇabhojī bhikṣuriti, tīrthe dhvāṅkṣa iva tiṣṭhatīti tīrthadhvāṅkṣaḥ
(2.1.42) | evaṃ tīrthakāka (2.1.42) iti |</p>
<p>(<b>3. vākyādhikārārthaḥ</b>)</p>
<p><b>arthādhikyaṃ tridhā</b>— viśeṣaṇasya, viśeṣyasya, samudāyasya ca |</p>
<p><b>viśeṣaṇasya</b> yathā— varṣaśatamāyurasya śatāyuḥ (tai.saṃ. 2.3.11.5), janasahasraṃ
bibhartti sahasraṃbharaḥ (taisaṃ. 3.4.11.2), aśreṇayaḥ śreṇayaḥ kṛtāḥ śreṇīkṛtāḥ (2.1.
59), apaṇḍitaḥ paṇḍita uktaḥ paṇḍitok‍taḥ, śas‍trīva śyāmā śastrīśyāmā (2.1.
55), puruṣo 'yaṃ vyāghra iva puruṣavyāghra iti |</p>
<p><b>viśeṣyasya</b> yathā—ghṛtena pūrṇo ghaṭaḥ ghṛtaghaṭaḥ (mabhā. 2.1.1), aś‍vairyukto ratho 'ś‍varathaḥ
(mabhā. 2.1.1), dagh‍nopasik‍ta odano dadhyodanaḥ (ma.bhā. 2.1.1), guḍena miśrā dhānā
guḍadhānāḥ (mabhā. 2.1.1), akṣeṣu prasakto dhūrttaḥ akṣadhūrttaḥ (mabhā. 2.1.40),
śākapradhānaḥ pārthivaḥ śākapārthiva iti |</p>
<p><b>samudāyasya</b> yathā— ś‍vabhirlehyaḥ kūpaḥ ś‍valehyaḥ kūpaḥ (2.1.33 kāśikā), kākaiḥ
peyā nadī kākapeyā nadī (2.1.33 kāśikā), khaṭvāyāmārūḍhaḥ khaṭvā ' 'rụ̄dho
jālmaḥ, pātra eva samitāḥ pātresamitāḥ, evaṃ kiṃrājā yo na rakṣati (2.1.64
kāśikā), kiṃgauḥ yo na vahati (2.1.64 kāśikā) iti | atra pūrvayoratiśayaḥ,
śeṣeṣu kṣepaḥ samudāyasya pratīyate |</p>
<p>(<b>4. arthāntaragamanam</b>)</p>
<p><b>arthāntaragamanaṃ</b> tridhā— pūrvārthatyāgāt, atyāgāt, tyāgātyāgābhyāṃ ca | tatra—</p>
<p><b>pūrvārthasya tyāgo yathā</b>— tailapāyikā, śakragopaḥ, aś‍vakarṇaḥ, pañcāṅgulaḥ,
karavīraḥ, puṃnāga iti |</p>
<p><b>atyāgo yathā</b>— kṛṣṇasarpaḥ, lohitaśālī, kālaśākaḥ, gaurakharaḥ, narasiṃhaḥ,
dantalekha(ka) (2.2.17) iti |</p>
<p><b>tyāgātyāgau</b> yathā— sapta parṇānyasya parvaṇi parvaṇi iti saptaparṇaḥ (vāpa. vṛttiḥ
55), aṣṭa padānyasya paṅktau paṅktau ityaṣṭāpadam, śataṃ patrāṇāmasyāḥ puṣpe puṣpe
iti śatapatrikā, darśane darśane navaiva mālikā asyā navamālikā, nak‍tamiva
mālāyāmasya naktamālaḥ, kṛtā mālā asya puṣpairiti kṛtamāla iti ||</p>

<pb n="108"/>
<p>(<b>3. śeṣaḥ</b>)</p>
<p><b>udāhṛtaprakārābhyāmanyaḥ śeṣaḥ |</b></p>
<p>sa caturdhā <b>1. sūtraśeṣaḥ, 2. asūtraśeṣaḥ, 3. jñāpakaśeṣaḥ, 4. ekaśeṣaś‍ceti</b> | teṣu</p>
<p><b>(1) sūtraśeṣas‍tridhā</b>— gaṇok‍taḥ, vārttikok‍taḥ sāmānyok‍taś‍ca | tatra —</p>
<p>(<b>gaṇok‍taḥ</b>) tiṣṭhadguprabhṛtīni (2.1.17), pātre samitādayaḥ (2.1.48)
mayūravyaṃsakādayaḥ (2.1.72) iti gaṇok‍taḥ | yathā— 'āyatīgavam, samabhūmi,
udumbaramaśakam, piṇḍīśūraḥ, ahaṃpūrvikā, āhopuruṣikā iti |</p>
<p>(<b>vārttikok‍taḥ</b>) nirādayaḥ krāntādyarthe pañcamyā (2.2.18 vāpa. 6), gamigāmyādi
kṛtāpakṛtānāmupasaṃkhyānam (2.1.24, 60) avyayānāṃ bahuvrīrhivak‍tavyaḥ
{2.2.24 (2)}, iti vārttikok‍taḥ | yathā niṣkauśāmbiḥ, odanabubhukṣuḥ,
krayākrayikā, puṭāpuṭikā, uc‍cairmukhaḥ, astikṣīrā iti |</p>
<p>(<b>sāmānyoktaḥ</b>) supsupā (2.1.4), pūrvādiniḥ, sapūrvāc‍ca (5.2.86, 87),
kuśāgrācchaḥ, samāsāc‍ca tadviṣayāt (5.3.105,106), iti sāmānyok‍taḥ|
yathā paraḥśatā rājānaḥ, paraḥsahas‍trā śaradaḥ, punarutsūtaṃ vāsaḥ, punarnavaṃ payaḥ,
kṛtapūrvī kaṭam, kākatālīyo nyāyo 'yam |</p>
<p><b>2. asūtraśeṣas‍tridhā</b>— nāmaviṣayaḥ, kṛd‌viṣayaḥ, taddhitaviṣayaś‍ca | tatra—</p>
<p>(<b>nāmaśeṣaḥ</b>) aparasparāḥ kriyāsātatye (6.1.144), 'pāraskaraprabhṛtīni ca
saṃjñāyām (6.1.157), pṛṣodarādīni yathopadiṣṭam (6.3.109)
ityādirnāmaviṣayaḥ | yathā— aparasparāḥ sārthāḥ gacchanti, āś‍caryaṃ varttate,
pāraskaro muniḥ, kāstīraṃ nagaram, pṛṣodaraḥ kaś‍cinmayūraḥ pakṣī—ti |</p>
<p>(<b>kṛd‍‌viṣayaḥ</b>) upapadamatiṅ (2.2.19), kugatiprādayaḥ (2.2.18), karttṛkaraṇe
kṛtā bahulam (2.1.32) ityādiḥ kṛd‍‌viṣayaḥ | yathā— kumbhakāraḥ, paṅkajam,
ūrīkṛtya, prajavī, aś‍vakrītī |</p>
<p>(<b>taddhitaviṣayaḥ</b>) dvigorluganapatye (1.4.88), 'tika—kitavādibhyo dvandve'
(2.4.68), samāsāntāḥ (5.4.68), ityādistaddhitaviṣayaḥ | yathā pañcasu
kapāleṣu saṃskṛtaḥ pañcakapālaḥ, taikāyanaś‍ca kaitavānayaś‍ca tikakatavāḥ,
upaśaradam, devarājaḥ, mahokṣaḥ, mṛganetrā rātrayaḥ iti |</p>

<pb n="109"/>
<p><b>3. jñāpakaśeṣastridhā— vidhijñāpitaḥ, niṣedhajñāpitaḥ prayogajñāpitaś‍ca</b> | tatra —
(<b>vidhijñāpitaḥ</b>) koḥ kat tatpuruṣe (6.3.101), īṣadarthe 'pi (6.3.105), naño
nalopaḥ (6.3.73), tiṅyavakṣepe ca (vā. 1), kārake 'nyasya duk (6.3.99),
vyatihāre sarvādīnāṃ subbahulam (8.1.12), saṃkhyāvisāyapūrvasyā—
hnasyāhannanyatarasyāṃ ṅau' (6.3.110), dāyādyaṃ dāyāda (6.2.5), ityādiko
vidhijñāpitaḥ | yathā kaduṣṇam, apacasi, anyatkārakaḥ, anyonyam sāyāhnaḥ,
vidyādāyādaḥ iti |</p>
<p>(<b>alugjñāpitaḥ</b>) aluguttarapade (6.3.1), pañcamyāḥ stokādibhyaḥ (6.3.2),
ātmanaḥ pūraṇe tṛtīyāyā (6.3.6), vaiyākaraṇākhyāyāṃ parāccaturthyāḥ (6.3.7),
'vāg—digpaśyad‍bhyo yuktidaṇḍahareṣu yathāsaṃkhyamalug vak‍tavyaḥ (6.3.21 vā.
1), ṣaṣṭhyā adasaḥ phakvuñoḥ (6.3.21, vā.2), apo yoniyanmantuṣu saptamyāḥ
(6.3.21 vā) ityādirniṣedhajñāpitaḥ | — brāhmaṇācchaṃsī (6.3.2),
ātmanātṛtīyaḥ (6.3.6), parasmaipadam (6.3.7), paśyatoharaḥ (6.3.21 vā.
1), āmuṣyakulikā (6.3.21 vā. 2), apsuyoniḥ (6.3.21) iti |</p>
<p>(<b>prayogajñāpitaḥ</b>) janikarttuḥ prakṛtiḥ (1.4.30), tatprayojako hetuḥ (1.4.45),
aponaptrapānnaptṛbhyāṃ ghaḥ (4.2.27), yathā—tathācā 'ntaḥ (ṇṇaḥ) (7.3.31 mabhā.),
varttamānasāmīpye varttamānavad vā (3.3.131), aparasparāḥ kriyāsātatye (6.1.144),
ityādiḥ prayogajñāpitaḥ | yathā— bhūtaharttā, daṇḍanāyakaḥ, tanūnapāt, yāthātathyam,
yat‍nagauravam, kriyāsāphalyam (sātatyam) iti |</p>
<p><b>4. ekaśeṣastridhā — sarūpāṇām, asarūpāṇām sarūpāsarūpāṇāṃ</b> | tatra —</p>
<p><b>sarūpāṇāṃ</b> bhinnārthānāmabhinnārthānāṃ bhinnābhinnārthānāṃ ca |1</p>
<p><b>bhinnārthānāṃ</b> yathā— akṣau, māṣau, pakṣau, pādau, gāvau iti |</p>
<p><b>abhinnārthānāṃ</b> yathā— vṛkṣau, plakṣau iti |</p>
<!-- NOTES pg=109!-->
<p>1. sarūpatvamabhinnaprayat‍noccāryatvam | yathā 'rāmaḥ, rāmau, rāmāḥ' iti | atra rāmāviti, rāmā iti ca 'rāmaḥ
rāmaḥ' ityevaṃ 'rāmaḥ, rāmaḥ, rāmaś‍ce'—tyevam | evaṃ ca pratītāvekatvaṃ, kintu garbhe bahutvam | uccāraṇe
tvabhinnaprayat‍natvamiti svābhāvika eṣa ekaśeṣaḥ |</p>

<pb n="110"/>
<p><b>bhinnā 'bhinnārthānāṃ</b> yathā— 'aś‍vinau, puṣpavantau, gāvau, sārasvatau yuvām, yūyam iti |
<b>asarūpāṇāṃ</b> sarvanāmnāṃ, sambandhināṃ sahacāriṇāṃ ca |</p>
<p><b>sarvanāmnāṃ</b> yathā— sa ca devadattaś‍ca tau, etau ca yajñadattaś‍ca ete, ayaṃ ca tvaṃ ca yuvām,
amū ca tvaṃ ca yūyam, tvaṃ cāhaṃ ca āvām, sa ca āvāṃ ca vayam iti |</p>
<p><b>sambandhināṃ</b> yathā— mātā ca pitā ca pitarau, svasā ca bhrātā ca bhrātarau, putraś‍ca
duhitā ca putrau, pitā ca mātāmahādayaś‍ca pitaraḥ, bhrātarau ca svasāraś‍ca
bhrātaraḥ, putrāś‍ca duhitarau ca putrāḥ iti |</p>
<p><b>sahacāriṇāṃ</b> yathā— dastraś‍ca nāsatyaś‍ca dastrau, devadattaś‍ca viṣṇumitraś‍ca
viṣṇumitrau, śauṇḍaś‍ca dhūrttādayaś‍ca śauṇḍāḥ, ardharcaś‍ca gomādayaś‍ca
ardharcāḥ, puroḍāśaś‍ca dhānādayaś‍ca puroḍāśāḥ, chatriṇaḥ |</p>
<p><b>sarūpāsarūpāṇāṃ</b> bhinnaśabdānāṃ, bhinnavacanānāṃ, bhinnaliṅgānāṃ ca |</p>
<p><b>bhinnaśabdānāṃ</b> yathā— gārgyaś‍ca gārgyāyaṇī ca gārgyau, vātsyaś‍ca vātsyāyanaś‍ca
vātsyau, prathamaś‍ca prathamānantaraś‍ca prathamau, bhīmaś‍ca bhīmasenaś‍ca bhīmau,
vakradaṇḍaś‍ca kuṭiladaṇḍaś‍ca vakradaṇḍau, śrīmāṃś‍ca lakṣmīvāṃ(māṃ)ś‍ca śrīmantau
iti |</p>
<p><b>bhinnavacanānāṃ</b> yathā— devaś‍ca dattaś‍ca devadattau, tau ca devadattaś‍ca devadattāḥ | evaṃ
viṣṇumitrāḥ | kṛṣṇaś‍ca sā(śā)raś‍ca kṛṣṇasā(śā)rau, tau ca sāraś‍ca
kṛṣṇasā(śā)rāḥ/evaṃ nīlalohitāḥ | apāraś‍ca pāraś‍ca apārapārau, tau
ca pārapāraś‍ca pārapārāḥ | evamapārapārā iti |</p>
<p><b>bhinnaliṅgānāṃ</b> yathā kukkuṭaś‍ca kukkuṭī ca kukkuṭau, ś‍vaśuraś‍ca śvaśrūś‍ca
ś‍vaśurau, gāvaś‍ca gāvaś‍ca gāva imāḥ, vatsakāś‍ca vatsikāś‍ca vatsikāś‍ca
vatsakā ime, aś‍vāś‍ca aś‍vāś‍ca aś‍vā ete, śuklaś‍ca śuklā ca
śuklaṃ ca tadidaṃ śuklam, tānīmāni śuklānīti | (1.2.69
kāśikā)</p>
<p>kathaṃ punarekaśeṣaḥ samāsaviśeṣo bhavati?</p>
<p>saṃkṣepābhidhāne sati dvandvasamānārthatvāt | tathāhi— asarūpāṇāṃ dvandvaḥ,
sarūpāsarūpāṇām ekaśeṣaḥ iti |</p>
<p>ko 'nayoḥ samāno 'rthaḥ?</p>

<pb n="111"/>
<p>yeyaṃ yugapadadhikaraṇavacanatā padārthānāṃ sahavivakṣetyarthaḥ | tadāha— (vāpa. 3.14.28)</p>
<b><lg>
  <l>anusyūteva bhedābhyāmekā prakhyopajāyate |</l>
  <l>yasyāṃ sahavivakṣāṃ tāmāhurdvandvaikaśeṣayoḥ || 49 || iti |</l>
</lg></b>
<p>tatra yadā prayogaikatayā buddhyā 'nekamarthamavagatya yathāvagatamevā 'bhidhātumadhyavasyate
tadaikajñānāvacchedānirūpitabhedasyāsya bhāgaśo 'bhidhānāsaṃbhavādavayavaśabdāḥ saṃghātaviṣayā
vijñāyante | tada‌yathā— 'dhavakhadirau vṛkṣau iti |</p>
<p>yadyevaṃ, yathā dhavakhadirapalāśamiti dvandvasya samūhārthatvādekavacanam, ekaśeṣasyāpi
prāpnoti | naivam, dvandvaḥ samāhāretaretarayogayoḥ, ekaśeṣaḥ punaritaretarayoga eva; tasya hi
samāhārapakṣe bhinnārthapratipādakānekaśabdanivṛttau vacanamapi yadyanekārthaṃ na bhavet
kenā 'nekārthaḥ pratīyeta? na hi vṛkṣa ityuk‍te vṛkṣaś‍ca vṛkṣaś‍ca vṛkṣaś‍ceti kaś‍cidapyavaiti ?
tasmādāmnāto 'pi dvandvasamānārthatayā samāhāra ekaśeṣo 'nabhidhānādaprayogārha eveti
vijñāyate | dvandve tu yadyapi ekavacanānnānekārthāvagatiḥ, tathāhi anekaśrutinibandhanāsau
bhaviṣyatīti samāhāre 'pi na doṣaḥ | ekaśeṣe 'pi ca yatrā 'nekārthābhidhānasāmarthyaṃ kathaṃcid
bhavati, bhavatyeva tatra samāhāraikavacanam, yathā śuklaṃ vastraṃ, śuklā śāṭī, śuklaḥ paṭa
iti tadidaṃ śuklamiti |</p>
<p>yathā tarhyekasyaiva śabdasyānekārthābhidhānasāmarthyādekaśeṣe śabdāntarāṇāṃ nivṛttiḥ evaṃ
dvandve 'pi kasmānna bhavati ?</p>
<p>yadi bhavedekaśeṣādaviśeṣaḥ prasajyeta |</p>
<p>samāhāra ekavacanaṃ viśeṣa iti cet, anekārtho na gamyeta | na hi palāśamityuk‍ta
dhavaś‍ca khadiraś‍ca palāśaś‍ceti kaś‍cidapyavaiti |</p>
<p>atha yathā pitarau bhrātarāvityādiṣu śabdāntaranivṛttāvapi tadartho 'vagamyate tathā
plakṣanyagrodhau dhavakhadirāvityādiṣu dvandveṣvapi kasmānna bhavati ?</p>
<p>ucyate śabdaśaktireṣā | bhavati hi kaś‍cideko 'pi śabdo dvayorapyabhidhāyakaḥ | yathā
rodasīśabdo dyāvāpṛthivyoḥ | kaucit punardvāvevaikamarthamabhidadhāte, yathā adhīte adhyeti
iti | ata eva śabdaśaktidarśī muniḥ keṣucidevaṃ virūpeṣvekaśeṣamārabhate bhrātṛputrau
'svasṛduhitṛbhyām' (1.2.68), 'pitā mātrā' (1.2.70) iti | anyeṣu tu
dvandvamevā 'bhyanujānāti ||</p>

<pb n="112"/>
<p>nanu ca 'cārthe dvandvaḥ' (2.2.29) smaryate; sa yathā —</p>
<p>samāhāretaretarayogayoḥ tathā samuccayānvācayayorapi prāpnoti |</p>
<p>naivam, samuccayānvācayayoḥ padānāmasāmarthyāt |</p>
<p>kathamasāmarthyam ?</p>
<p>sāpekṣamasamarthaṃ bhavatīti | tathāhi— gauś‍cāś‍vaś‍ca gacchatītyādirekakriyāpekṣaḥ
samuccayaḥ; bhikṣāmaṭa gāṃ cā ' 'nayetyādiranekakriyāpekṣaḥ anvācayaḥ | evaṃ ca bāhyārthāpekṣayā
padānāṃ parasparasāmarthyam | samarthaś‍ca padavidhirbhavati | samāhāretaretarayogayostu samūhatvāt,
samūhasya ca samūhirūpatvādavayavānāṃ sati sāmarthye samāso bhavatyaiva | yathā
dhavakhadirapalāśam, dhavakhadirapalāśā iti |</p>
<p>evaṃ tarhi samūhasyaikatvāt samāhāravaditaretarayoge 'pyekavacanameva prāpnoti |</p>
<p>naivam | samāhāra eva parasparānupraveśādiva samadhigatābhedānāmupasarjanīkṛtāvayavaḥ
samudāyo 'bhyanujñāyate, yasyānabhivyaktāvayavatvādekavacanamiva napuṃsakatvamapi prāpnoti;
itaretarayogaḥ punaravayavabhedānugataḥ saṅghātaḥ, tasya 1pratyekavarttipadairabhidhīyamānatvāt
samudāyasaṃkhyānibandhanaikavacanamavayebhyaḥ prastūyate | tatra</p>
<p>yathā pacatītyādau adhiśrayaṇādikriyākalāpaḥ pratyavayavaṃ parisamāpyate tathā
samudāyo 'pi pratipadaṃ sākalyena parisamāpyate | tata ekaikasya padasya samudāyanibandhanaḥ
saṃskāro bhavati |</p>
<p>kathaṃ punardhavādayo nirdhāritārthabhedāḥ padāntarasyārthamabhidhātuṃ kṣamante ?</p>
<p>pravṛttinivṛttisamāropāt | yathok‍tam — 'yadi prakṣaratīti plakṣaḥ, nyagrodho 'pyevam |
yadi nyag rohatīti nyagrodhaḥ plakṣo 'pyevam' iti |</p>
<p>sāhacaryādivaśena vā paraspararūpāpattiḥ | yathā 'saptamī śauṇḍaiḥ (2.1.40),
'ardharcāḥ puṃsi (2.4.31), te viṣṇumitrāḥ chatriṇo gacchantīti |</p>
<p>tatra yathā śauṇḍārdhārcādayaḥ bahuvacanānyathānupapattisamabhigamyān sahacāriṇo
bhinnarūpān dhūrttagomayādīnupādadate tathā dhavādiśabdāḥ pratītārthabhedāḥ sāhacarcādi—
nimittānurodhena khadirādīnupādadate | tathāhi ekavṛttipadāvarodhapratītasāhacaryau
dhavakhadirau; ata eva tayoreva pratyavayavaniveśād bahuvacanaṃ na bhavati |</p>
<!-- NOTES pg=112!-->
1. adhikaraṇaṃ varttipadārthaḥ, sa hi samāsasyārthasyādhāraḥ (kāśikā 2.2.29)| padamañjarī vṛttirvarttaḥ samāsaḥ,
nyāsaś‍ca varttanaṃ varttaḥ samāsaḥ, bhāve ghañ | varto 'syāstīti vartti |

<pb n="113"/>
<p>kathaṃ punardhavādīnāmarthāntarābhidhānaṃ śakyamadhyavasātum ?</p>
<p>yāvatā lokaḥ padasamudāyādarthasamudāyamavaiti, nāvayavāt |</p>
<p>yadapyuk‍taṃ pravṛttinivṛttisamāropāditi, tadapyasāram, na hi prakṣaratīti vyutpattyā
nyagrodhaḥ plakṣaḥ, nāpi nyaṅ‌rohatīti vyutpattyā plakṣo nyagrodho bhavati; rụ̄dhānāṃ hi
dharmaniyamāya yathākathañcid vyutpattiḥ kriyate, na tu vyutpattivaśena rūḍhayo 'vatiṣṭhante |</p>
<p>nāpi prakṛtipratyayavadanvayavyatirekasamadhigamyā dhavādīnāṃ samudāyārthatā |</p>
<p>yadapyucyate śauṇḍārdhārcādivat dhavaśabdaḥ sāhacaryādilakṣaṇayā khadiramupādatta iti
tadapi na samyak, sati śrutyarthasaṃbhave lakṣaṇāyā ayogāt | na ca khadirārtho
dhūrttagomayāvallakṣayitavyaḥ, tasya khadiraśabdenaiva sākṣādabhidhānāt |</p>
<p>evaṃ tarhi, yadā dhavakhadirādayaḥ samudāyāḥ pravibhāgenānvācikhyāsitāḥ, tadā tameva
samudāyaṃ pratyāyyatayā 'bhisaṃdhāyāvayavā upādīyante, na tvavayavārthapratipādanābhiprāyeṇa |
atastasyāṃ yugapadadhikaraṇavacanatāyāṃ samīhitāyāṃ samudāyaparatvādavayavaprayogasya,
teṣāmavayavānāṃ pratyekamanekārthatvamucyate |</p>
<p>kiṃ punaḥ prayok‍turabhiprāyamanurudhyante śabdāḥ? yena tadabhisandhānāt samudāyamabhidadhyuḥ |</p>
<p>netyāha | anyatrāpyavayavābhidhāyināṃ śabdānāmavayavamukhena samudāyābhidhānasāmarthyaṃ
dṛśyate; yathā surabhi kuklayam, yanmadhuraṃ rājādanam iti | yadi hi surabhimadhuraśabdau
gandharasamātrābhidhāyināvapi gandharasādisamudāyān kusumaphalaviśeṣādīn avayavamukhena
nācakṣāte, kuvalayādibhiḥ sāmānādhikaraṇyaṃ virudhyate |</p>
<p>satyametat | asti samudāyābhidhānasāmarthyamavayavaśabdānām, surabhi
kuvalayamityādau sāmānādhikaraṇyena tadavadhāryate; dvandve tu nibandhanamaśakya—
mavadhārayitumiti tasyānupapattiḥ|</p>
<p>naivam | samudāyābhidhānasya prakrāntatvāt |</p>
<p>yadyevaṃ padvīmṛd‌vā(dvyā)viti samānādhikaraṇalakṣaṇaḥ puṃvad‌bhāvaḥ prāpnoti |</p>
<p>ucyate | atheha kasmānna bhavati darśanīyāyā(:) mātā darśanīyāmātā ?</p>
<p>atha matametat prāk samāsād yatra sāmānādhikaraṇyam, ihāpi na doṣo bhavati; na
hi prāk samāsāt sāmānādhikaraṇyamatra vidyate |</p>
<p>nanu ca vākye 'pi samudāyaprakrameṇaivāvayavapadānāṃ prayogāt kathamucyate prāk
samāsāt sāmānādhikaraṇyaṃ nāstīti ?</p>

<pb n="114"/>
<p>samudāyaprakramasya nirnibandhanatvenāpratīyamānatvāt | kuvalayādiśabdasāmānā—
dhikaraṇyaṃ hi surabhiprabhṛtīnāmasamāse 'pi samudāyatānibandhanam; iha tvekārthībhāvaḥ
samudāyābhidhāne nimittamiti vākye sāmānādhikaraṇyaprasiddhiḥ |</p>
<p>evamapi, vipratiṣiddheṣu yugapadadhikaraṇavacanatāyā anupapattiḥ, yathā sukhaduḥkhe
jananamaraṇe, śītoṣṇe iti | sukhādipratighātena hi duḥkhādayaḥ, duḥkhādipratighātena ca
sukhādaya iti |</p>
<p>naivam | sarva eva śabdā vipratiṣiddhāḥ, plakṣanyagrodhāvityatrāpi, hi plakṣaśabdaḥ
prayujyamānaḥ plakṣārthaṃ saṃpratyāyayati, nyagrodhārthaṃ nivarttayati; nyagrodhaśabdaḥ prayujyamāno
nyagrodhārthaṃ pratyāyayati plakṣārthaṃ nivarttayati | tatra ced yuktā yugapadadhikaraṇavacanatā
dṛś‍yate, ihāpi yuktaṃ dṛś‍yatām |</p>
<p>evamapi śabdapaurvāparyaprayogādarthapaurvāparyābhidhānaṃ prāpnoti |</p>
<p>tataḥ kim? yugapadadhikaraṇavacanatāyā anupapattiḥ— plakṣanyagrodhau plakṣanyagrodhā'
iti; yathaiva hi śabdānāṃ paurvāparyaṃ tad‌vadarthānāma/?/pi syāt |</p>
<p>naivam | evaṃ sati dvivacanabahuvacanayorapyanupapattiḥ; plakṣaśabdo hi sārthako nivṛttaḥ;
nyagrodhaśabda upasthitaḥ; sa caika ekārtha iti tasmādekavacanameva prāpnoti | vigrahe khalvapi
yugapadadhikaraṇavacanatā dṛś‍yate, kiṃ punaḥ samāse | tad‌yathā 'dyāvā ha kṣāmā' 'dyāvā
cidasmai pṛthivī sannamete' iti (ṛve. 10.11.1, 2.12.13)</p>
<p>samudāyāt siddhamiti cet, tanna, samudāyasyaikārthatvāt; ekārthā hi samudāyā
bhavanti | tad‌yathā śatam, yūtham, vanamiti | nāyamekārthaḥ | kiṃtarhi | dv‍yartho bahvarthaś‍ca |
plakṣo 'pi dvyarthaḥ;, nyagrodho 'pi dvyarthaḥ |</p>
<p>yadyevam anekārthatvād 'bahuṣu bahuvacanami' (1.4.21)—ti bahuvacanaṃ prāpnoti?
tanna, bahutvā 'bhāvāt (mabhā. 2.2.29 ); yābhyāmevātraiko dvyarthastābhyāmevā 'paro 'pi |
yadyevamanyavācakena śabdenānyasya vacanaṃ nopapadyate |</p>
<p>evaṃ tarhi plakṣasya nyagrodhatvānnyagrodhasya ca plakṣatvāt svaśabdenaivābhidhānaṃ
bhaviṣyatīti (mabhā. 2.2.29) |</p>
<p>kathaṃ punaḥ plakṣo 'pi nyagrodho nyagrodho 'pi plakṣaḥ syāt ?
yāvatā kāraṇād dravye śabdasanniveśo bhavati |</p>
<p>kāraṇāddravye śabdasanniveśa iti cet kāraṇamuktaṃ purastāt yadi prakṣaratīti plakṣaḥ

<pb n="115"/>
nyagrodhe 'pyetad bhavati, yadi nyaṅ rohatīti nyagrodhaḥ, plakṣe 'pyetad bhaviṣyatīti |</p>
<p>darśanaṃ vai hetuḥ | na ca nyagrodhe plakṣaśabdo dṛśyate | darśanaṃ heturiti cet tulyametad
bhavati plakṣe 'pi nyagrodhaśabdo dṛśyate |</p>
<p>nanvetad bravīmi— 'naiṣaṃ loke saṃpratyayo 'sti, na hi plakṣa ānīyatāmityuk‍te
nyagrodha ānīyate |'</p>
<p>dvandvaviṣayamevaitad draṣṭavyam |</p>
<p>yuktaṃ punaryanniyataviṣayā nāma śabdāḥ syuḥ?</p>
<p>vāḍhaṃ yuktam, anyatrāpi darśanāt; tad yathā samāne 'pi rak‍te varṇe gaurlohita iti
bhavati, aś‍vaḥ śoṇita iti | samāne śukle varṇe gauḥ ś‍veta iti bhavati aś‍vaḥ karka iti |</p>
<p>yadi tarhi plakṣo 'pi nyagrodhaḥ, nyagrodho 'pi plakṣaḥ, ekenaivoktatvādaparasya
prayogo 'nupapannaḥ | anuktaḥ plakṣeṇa nyagrodha iti kṛtvā nyagrodhaśabdaḥ prayujyate |</p>
<p>kathamanuktaḥ? yadidānīmevoktaṃ plakṣo 'pi nyagrodhaḥ, nyagrodho 'pi plakṣa iti |
sahabhūtāvanyonyasyārthamāhatuḥ, na pṛthag bhūtau |</p>
<p>kiṃ punaḥ kāraṇam ?</p>
<p><b>śabdaśak‍teḥ svabhāvaḥ |</b> pratiniyatā hi vṛttivākyayoḥ śabdānāmabhidhānaśaktiḥ,
tad‌yathā śastrīś‍yāmā devadattā' iti | 'upamānāni sāmānyavacanaiḥ' (2.1.55) iti samāse
śastrīśabdenāvacchidyamānaviśeṣāvaruddhaḥ ś‍yāmāśabdo yadyapi na sāmānyavacanaḥ tathāpyasau
devadattāyāmupamīyamānāyāṃ varttate śastrīva śyāmā devadatteti, tadidamuktaṃ 'prāgabhisambandhād
yaḥ sāmānyavacana' (mabhā. 2.1.55 vā—2) iti | samāsamabhisambandhavacanena darśayati;
yatastatra vinivṛttaviśeṣāntarākāṅkṣāṇi yathāsamīhitaviśeṣā 'varuddhāni padāni |
so 'yaṃ vṛttivākyayorviśeṣaḥ |</p>
<p>kiñca, niṣkauśāmbiḥ, nirvārāṇasiriti bhede sati nirādīnāṃ na krāntādyarthasaṃbhavaḥ
(mabhā. 2.4.26)| api ca 'gaura—khara—vadaraṇyam' (mabhā. 2.1.69),
'lohitaśālimān grāmaḥ' iti |</p>
<b><lg>
  <l>prāgvṛtterjātivācitvaṃ na ca gaura—kharādiṣu || 50 ||</l></lg></b> (vāpa. 3 vṛttiḥ 39)
<b><lg>
  <l>yathā snigdhakisalayamaraṇyaṃ mattamātaṅgaṃ vanamiti |</l>
  <l>vṛttiranyapadārthe yā tasyā vākyeṣvasaṃbhavaḥ || 51 ||</l></lg></b> (vāpa. 3 vṛttiḥ 38)

<pb n="116"/>
<p>evaṃ ca plakṣanyagrodhau prāthamakalpikau kaucit, kriyayā guṇena vā plakṣa ivāyaṃ
plakṣaḥ, nyagrodha ivāyaṃ nyagrodha iti | tatra plakṣāvityukte saṃdehaḥ syāt— 'kimimau plakṣāveva
āhosvit nyagrodhāveva, athavā plakṣanyagrodhāviti | tatrā 'sandehārtho nyagrodhaśabdaḥ
prayujyate | seyaṃ yugapadadhikaraṇavacanatā duḥkhā durupapādā ca (mabhā. 2.2.29)|</p>
<p>yadapi cāsyā jñāpakaṃ 'dyāvā ca kṣāmā' iti, tadapi chāndasam | idaṃ tarhi
jñāpakamastu 'paravalliṅgaṃ dvandvatatpuruṣayoḥ' (2.4.26), pūrvavadaś‍vabaḍavau (2.4.27)|
yadi hyatra 'kukkuṭamayūryā'—(2.4.26 vā. 2. mabhā. kāśike)— vityādiṣu sahavivakṣā na
syāt anarthakaḥ sūtrārambhaḥ syāt |</p>
<p>nanu ca tatpuruṣasyottarapadārthapradhānatvāt tatra paravalliṅgatātideśo 'narthakaḥ |</p>
<p>nānarthakaḥ, tatpuruṣasya kvacit pūrvapadārthapradhānatvāt, yathā 'ardhaṃ' pippalyā
ardhapippalī (2.4.26 mabhā.), pūrvaṃ kāyasya pūrvakāyaḥ, uttaraṃ śarīrasyottaraśarīram iti |
yadyevaṃ 'prāpto jīvikāṃ prāptajīvikaḥ, niṣkrāntaḥ kauśāmbyā niṣkauśāmbiḥ, alaṃkumāryai
alaṃkumāriḥ' ityatrāpi paravalliṅgatā prāpnoti |</p>
<p>evaṃ tarhi, dvandvena saha nirdeśāccārthāviṣayo 'tra tatpuruṣo gṛhyate; yathā
1'krayākrayikā, puṭāpuṭikā, phalāphaliketi, 2aś‍vamatallikā kumārītallajakaḥ,
goprakāṇḍam' iti | atra hi, yathā dhavaś‍ca khadiraś‍ceti yugapadadhikaraṇavacanatāyāṃ tathā
samānādhikaraṇatāyāmapi viśeṣaṇaviśeṣyabhāvena saṃmūrcchantāvivānyonyamarthau bhavataḥ |
tathāhi prayojanavattayā mahattvāśrayaś‍cāsāvalpamūlyatvena laghutvāt krayikā cetyupapadyate
nīlotpalādivad viśeṣaṇaviśeṣyabhāvaḥ | evaṃ phalāphalikā, puṭāpuṭiketi |
aś‍vamatalliketyatrāś‍vaśabdaḥ pravarttamānaḥ sarvāś‍vāvagraharūpeṇa pravarttate; matallikāśabdaḥ
praśaṃsāvacana pravarttamāno viśiṣṭāvagraharūpeṇāvacchinatti | yādi vā— matalliketyetat
praśaṃsāvacanaṃ nyūnādhikabhāvamanapekṣya pravarttamānamanenaiva dharmmeṇa sarvayogyaṃ sat aś‍va
ityanena viśiṣṭāyāṃ yogyatāyāṃ niyamyate | tato yathā śuklaḥ kṛṣṇaś‍cāyaṃ mṛgaḥ sāraṅgaḥ
śabala iti vā tathā  'ś‍vamatalliketyetadubhayarūpo 'rtha ityubhayamubhayena sanniveś‍yate | evaṃ
kumārītallajakaḥ goprakāṇḍamiti |</p>
<!-- NOTES pg=116!-->
1. 'mahān krayaḥ krayaḥ, alpīyāṁstu krayikā' iti nyāsaḥ | mabhā. 2.1.60 vā. 5 |
2. kāśikā 2.1.66 |

<pb n="117"/>
<p>yadyevam ardhapippalītyādiṣu ṣaṣṭhīsamāsāpavādeṣu paravalliṅgatā na prāpnoti |</p>
<p>naivam | tatrāpi ardhaṃ ca tat pippalīti cārdhapippalīti, pūrvaś‍cāsau kāryaś‍ca
pūrvakāya iti sāmānādhikāraṇyameva paramārthaḥ | ata eva yatra sāmānādhikaraṇyasyāsambhavaḥ
tatra ṣaṣṭhīsamāsa eva bhavati, yathā— vedyardhaṃ dākṣiṇaṃ meroḥ (?), svarārdham, cūḍikārdham,
paṇārdham iti | na cārdhādīnāmevaiṣa niyamaḥ, yato 'nyatrāpi sāmānādhikaraṇyasya
vivakṣā 'vivakṣābhyāmubhayathā tatpuruṣo bhavati, tadyathā 'agrahastaḥ, hastāgram, 1talapādaḥ,
pādatalam' iti (mabhā. 2.2.69, nyāsaś‍ca) ||</p>
<p>nanu ca 'cārthe dvandvaḥ' (2.2.29) ityucyate 2caś‍cāvyayaṃ tena samāsasyāvyayasaṃjñā
prāpnoti |</p>
<p>naiṣa doṣaḥ | 3pāṭhenāvyayasaṃjñā kriyate | na ca samāsastatra paṭhyate |</p>
<p>mā bhūdapāṭhe saṃjñā tathāpyabhidheyavalliṅgavacanāni bhavanti, yaś‍cehārtho 'bhidhīyate, na
tasya liṅgasaṃkhyābhyāṃ yogo 'sti | nedaṃ vācanikam aliṅgatā asaṃkhyatā ca | kiṃ tarhi ?
svābhāvikametat | tadyathā samānamīhamānānāmadhīyānānāṃ kecidarthena yujyante, apare na;
cedānīṃ kaś‍cidarthavānityataḥ sarvairarthavadbhiḥ śakyaṃ bhavitum, kaś‍cid vā 'narthaka iti
sarvairanarthakaiḥ | tatra kimasmābhiḥ śak‍yaṃ vak‍tum, yat prāk samāsāt liṅgasaṃkhyābhyāṃ yogo
nāsti, samāse ca bhavati |</p>
<p>athavā āśrayato liṅgavacanāni bhaviṣyanti | guṇavacanānāṃ hi śabdānāmāśrayatā
liṅgavacanāni bhavanti | tad‍yathā śuk‍laṃ vastram, śuk‍lā śāṭī, śuk‍laḥ kambalaḥ, śuk‍lau
kambalau, śuk‍lāḥ kambalā iti | yadasau dravyāśrito bhavati guṇastasya yalliṅgaṃ vacanaṃ ca
<!-- NOTES pg=117!-->
1. 2.2.3—aṣṭādhyāyyāṃ 'talāgrādayaś‍ce'ti bhojasya yogaḥ | sa ca vāmanasyānukāraḥ | tathāhi kāvyālaṅkārasūtravṛttiḥ—
5.2.20— hastāgrāgrahastādayo guṇaguṇinorbhedābhedāt | hastāgramagrahastaḥ puṣpāgramagrapuṣpam ityādayaḥ prayogāḥ
katham 'āhitāgnyādiṣu apāṭhāt, pāṭhe vā tadaniyamaḥ syāt |' āha guṇaguṇinorbhedā 'bhedāt | tatra
bhedāt hastāgrādayaḥ, abhedād agrahastādaya' iti |
2. mabhā. 2.2.29 |
3. pāṭhena— 'sūtragatene'ti bhāvaḥ
vastutastu vyāhāramātragata eṣa bhedo, na tu vyavahāre 'pi | ata eva patnīti vak‍tavye 'dārā' ityucyamānaṃ
na doṣāya | vyāhāra eva hi parāyaṇaṃ śiṣṭānāṃ vyavahāraniyamane |
rāghaveṇā 'tra nāṅgīkṛtaḥ pāṇḍulekhanigaḍaḥ, arthasaṅgatiṃ paś‍yatā | dhanya eṣa |

<pb n="118"/>
tad guṇasyāpi; yadasau dravyaṃ śrito bhavati samāsaḥ, liṅgaṃ vacanaṃ ca tat samāsasyāpi
bhaviṣyati |</p>
<p>atheha kasmānna bhavati— yājñikaś‍cāyaṃ vaiyākaraṇaś‍ca, kaṭhaś‍cāyaṃ bahvacaś‍ca,
auk‍thikaś‍cāyaṃ mīmāṃsakaś‍ceti? śeṣa iti varttate—</p>
<b><lg>
  <l>upāsnātaṃ sthūlasiktaṃ tūṣṇīṃgaṅgaṃ mahāhradam |</l>
  <l>droṇaṃ cedaśako gantuṃ mā tvā tāptāṃ kṛtākṛte || 52 ||</l>
</lg></b>
<p>ityetanna siddhyati |</p>
<p>naiṣa doṣaḥ | anyaddhi kṛtamanyadakṛtam | cārthe dvandvavacane asamāse 'pi
cārthasaṃpratyayādaniṣṭaṃ prāpnoti |</p>
<b><lg>
  <l>aharaharnayamāno gāmaś‍vaṃ puruṣaṃ paśum |</l>
  <l>vaivasvato na tṛpyati surāyā iva durmadī || 53||</l></lg></b> (mabhā. 2.2.29)
<p>indrastvaṣṭā varuṇo vāyurāditya (taiā. 6.5.3; mabhā. 2.2.29) iti |</p>
<p>naiṣa doṣaḥ | iha 'ce dvandva' itīyatā siddham |</p>
<p>kathaṃ punaś‍ce nāmavṛttiḥ syāt ?</p>
<p>śabdo hyeṣa śabde 'sambhavādarthe kāryaṃ vijñāsyate | so 'yamevaṃ siddhe siddhe sati
yadarthagrahaṇaṃ karoti tasyaitat prayojanam | yathaivaṃ vijñāyeta 'cakṛte 'rthe cārtha' iti |</p>
<p>(na cakṛte 'rthe cārthaḥ)</p>
<p>kaḥ punaś‍cakṛto 'rthaḥ ?</p>
<p><b>samuccayaḥ, anvācayaḥ, itaretarayogaḥ, samāhāra</b> iti |</p>
<p>tatra dvayoḥ sāpekṣatvāt samāso na bhavati (samāso bhavati) |</p>
<p>dvayostu bhavatīti pratipāditaṃ purastāt |</p>
<p>nanu caivaṃ 'cakṛto 'rthaś‍cārtha' iti pakṣe plakṣanyagrodhāvityatra plakṣaś‍ca nyogrodhaś‍ceti
vigrahaḥ prāpnoti; yāvatā plakṣaś‍ca nyagrodhaś‍cetyapyuk‍te gamyata etat plakṣo 'pi
nyagrodhasahāyaḥ, nyagrodhopi plakṣasahāya iti |</p>
<p>tatra ko doṣaḥ syāt ?</p>
<p>plakṣau ca nyagrodhau ceti yaduktaṃ tanna ghaṭate | yugapadadhikaraṇavacanatā—
pradarśanamātraparametat, na tvayameva paramārthaḥ |</p>
<p>evaṃ hi kriyamāṇe ekaś‍ca viṃśatiś‍ca ekaviṃśatiḥ, dvau ca daśa ca dvādaśeti

<pb n="119"/>
dvivacanaṃ bahuvacanaṃ ca prāpnoti |</p>
<p>kiṃ punarekaviṃśatirityādayo dvandvāḥ ?</p>
<p>bāḍham | ekādhikā viṃśatiriti pakṣe hi saṃkhyāsvaro na prāpnoti | sa hi
śatasahastramiti ṣaṣṭhīsamāse mā bhūditi dvandva evābhyanujñāyate |</p>
<p>yadyevamitaretarayogapakṣe dvivacanam, samāhārapakṣe ca napuṃsakatvaṃ prāpnoti |</p>
<p>naivam, 'liṅgamaśiṣyaṃ lokāśrayatvā' —diti samāhāre 'pi napuṃsakatvaṃ na bhaviṣyati |
atha dvādaśetyatrāpi samāhāraḥ kasmānna bhavati ā daśabhyaḥ saṃkhyāḥ saṃkhyeya eva varttate;
ata ud‌bhūtā 'vayavasamudāyatāyāmitaretarayoga eva prāpnoti; yathā 'adhikaraṇaitāvattve ca
(2.4.15), daśeme mārddaṅgikapāṇavikā (kāśikā 2.4.15) iti ||</p>
<p>tadetat kṛttaddhitasamāsabhedād vibhak‍tāvayavaṃ tridhā prātipadikamabhihitam |</p>
<p>(<b>2. avibhak‍tāvayavaṃ prātipadikam</b>)</p>
<p>athāvibhak‍tāvayavamucyate | tadapi (avibhak‍tāvayavamapi) prātipadikaṃ tridhā —</p>
<p><b>1. nāmarūpam, 2. avyayarūpam 3. nipātarūpaṃ</b> ca | tatra —</p>
<p>(<b>1. nāmarūpam</b>)</p>
<p><b>anapekṣitaśabdavyutpattīni sattvabhūtārthābhidhāyīni ca nāmāni |</b></p>
<p>tāni tridhā— <b>1. ekārthāni, 2. anekārthāni 3. ekānekārthāni</b> ceti | tatra—
<b>ekārthāni</b> yathā— vṛkṣaḥ, kuṇḍam, kumārī, ḍitthaḥ, śuk‍laḥ, śīghraḥ, indraḥ, śakraḥ,
purandaraḥ, koṣṭhaḥ, kusūla iti |</p>
<p><b>anekārthāni</b> yathā— akṣāḥ, māṣāḥ, pādāḥ, avayaḥ, harayaḥ, gāvaḥ, bhūtayaḥ,
puṇḍarīkam, puṣkaram, sāma, lalāma iti |</p>
<p><b>ekānekārthāni</b> yathā— dastrau, nāsatyau, puṣpavantau, ubhau, rodasī, rodasyau, dārāḥ,
varṣāḥ, āpaḥ, vanam, paṅktiḥ, senā iti |</p>
<p>(<b>2. avyayarūpam</b>)</p>
<p><b>prāyeṇāliṅgasaṃkhyāśaktīni avyayāni |</b></p>
<p>tānyapi tridhā <b>1. dravyavacanāni, 2. guṇavacanāni 3. saṃbandhavacanāni</b> ceti | teṣu
<b>dravyavacanāni</b> yathā— svaḥ, prātar, divā, doṣā, naktam, sāyam, vihāyasā, bhūḥ,
kam, śam, śaṃyo, maya iti |</p>

<pb n="120"/>
<p><b>guṇavacanāni</b> yathā—uccaiḥ, nīcaiḥ, suṣṭhu, apaṣṭhu, mudhā, ad‌dhā, mṛṣā, mithyā,
alam, balavat, pṛthak, viṣvak iti |</p>
<p><b>saṃbandhavacanāni</b> yathā— samayā, nikaṣā, bahiḥ, antaḥ, antareṇa, ṛte, ārāt,
yugavat, sākam, sārdham, amā, saha iti |</p>
<p>(<b>3. nipātarūpam</b>)</p>
<p><b>asattvavacanāś‍cādayo nipātāḥ |</b> te 'pi tridhaiva —</p>
<p><b>1. svatantrāḥ, 2. paratantrāḥ 3. viśeṣaparatantrāś‍ca</b> | teṣu —</p>
<p>(<b>svatantrāḥ</b>) astyādayaḥ svatantrāḥ | yathā— asti, asi, asmi, ehi, brūhi, mṛdu
(d‌nu) hi, manye, jāne, paś‍ya, paś‍yata, syāt iti |</p>
<p>(<b>paratantrāḥ</b>) karmapravacanīyāś‍cādayaḥ paratantrāḥ | vṛkṣamanu vidyotate, upārjunaṃ yoddhāraḥ,
apa trigarttebhyo vṛṣṭo devaḥ, abhimanyurarjunataḥ prati, yadatra māṃ
pratisyāt, adhibrahmadatte pañcālāḥ, ahaṃ ca tvaṃ ca vṛtrahan, vāyurvā tvā
manurvā tvā, ahameva paśūnāmīśe, sarojamiva te mukham, na nūnamasti
noś‍vaḥ, kaḥ svidekākī carati iti; (taisaṃ.7.4.18.1)|</p>
<p>(<b>viśeṣaparatantrāḥ</b>) gatiprādayo <b>viśeṣaparatantrāḥ</b> | yathā— prakaroti, parākaroti,
ūrīkaroti, 1gulugudhākaroti (kāṭhakasaṃ. 25.1), kārikākaroti,
khāṭkaroti, paṭapaṭākaroti, tiraskaroti, puraskaroti, śraddhā, antardhiḥ iti ||</p>
<p>(<b>3. anukaraṇapratipadikam</b>)</p>
<p>athānukaraṇam | tadapi tridhaiva —</p>
<p>(<b>1. sādhvanukaraṇam, 2. asādhvanukaraṇam 3. avyaktānukaraṇaṃ</b> ca |</p>
<p>(<b>1. sādhvanukaraṇam</b>)</p>
<p>(tatra2 <b>sādhvanukaraṇaṃ</b> dvedhā sārthakaṃ nirarthakaṃ ca) | tayoḥ—</p>
<p><b>sārthakaṃ</b> yathā— 'dviḥpacatvityāha' agnī ityāha, pacatītyāha | atra sārthakatvāt
'tiṅṅatiṅaḥ (8.1.28) iti nighātaḥ,'īdūded‌dvivacanaṃ pragṛhyam (1.1.11)
iti pragṛhyatvam, tiṅntatvādaprātipādikakāryatve subutpattiś‍ca na
bhavatīti |</p>
<!-- NOTES pg=120!-->
1. 'gulugudhā pīḍārthe' 1.4.61 kāśikā |
2. koṣṭhakagatā paṅktirasmābhirupakalpitā yāthāpūrvyaṃ pramāṇīkṛtya | rāghavaḥ punare vaṃ (tatra prathamaṃ sārthakaṃ,
nirarthakaṃ ca)| atra yāthāpūrvyaṃ nānvāpālītiṃ vimṛś‍yam |

<pb n="121"/>
<p><b>nirarthakaṃ</b> yathā— 'suḥ pūjāyām' (1.4.94) 'apiḥ padārthasaṃbhāvanānvavasarga—
garhāsamuccayeṣu' (1.4.96) 'caḥ samuccaye' (?)3 | atrārthasyānukaraṇāt
svasvarūpatvācca prātipadikatve supaḥ śravaṇaṃ bhavatīti |</p>
<p>(<b>asādhvanukaraṇam</b>) dvitīyam aśaktijam apabhraṃśaś‍ca |</p>
<p><b>tatrāśaktijaṃ</b> yathā— aho ṛtaka iti vak‍tavye śaktivaikalyād 'aho lṛtaka' ityāha |</p>
<p><b>apabhraṃśo</b> yathā— 'herayo heraya' iti vak‍tavye asurā 'helayo helaya' iti vadantaḥ
parābabhūvuḥ |</p>
<p>(<b>avyaktānukaraṇaṃ</b>) tṛtīyam nirullekhaṃ sollekhaṃ ca | tayoḥ —</p>
<p><b>nirullekhaṃ</b> yathā— paṭatpaṭaditi karoti paṭapaṭāyate |</p>
<p><b>sollekhaṃ</b> yathā— tadetadevaiṣā daivī vāganuvadati stanayit‍nurdadada iti | dāmyata, datta,
dayadhvamiti tadetattrayaṃ śikṣed damaṃ dānaṃ dayāmi'—ti ||</p>
<p>(<b>6. vibhaktiḥ</b>)</p>
<p><b>pratyayaviśeṣa eva śakti—saṃkhyā—vibhāgakṛd vibhaktiḥ</b> | sā tridhā —</p>
<p><b>1. tiṅ‍‌vibhaktiḥ, 2. subvibhaktiḥ, 3. avyayavibhaktiś‍ca</b> | tāsu —</p>
<p>(<b>1</b>) <b>tiṅ‍‌vibhaktiḥ</b> ṣọdhā —</p>
<p>1. parasmaipadavibhaktiḥ, 2. ātmanepadavibhaktiḥ, 3. sārvadhātukavibhaktiḥ,
4. ārdhadhātukavibhaktiḥ, 5. vyaktakālavibhaktiḥ, 6. avyaktakālavibhaktiś‍ca |</p>
<p>tāsu—</p>
<p>parasmaipadavibhaktiryathā pacati, pacataḥ, pacanti;
ātmanepadavibhaktiryathā pacyate, pacyete, pacyante;
sārvadhātukavibhaktiryathā vyapacyata, vyapacyetāṃ, vyapacyanta;
ārdhadhātukavibhaktiryathā papāca, pak‍tā, pakṣīṣṭa;
vyaktakālavibhaktiryathā apākṣīt, apacat, pakṣyate;
avyaktakālavibhaktiryathā pacatu, pacet, apakṣyata iti |</p>
<p>(<b>2</b>) <b>subvi bhaktirapi</b> ṣọdhā —</p>
<p>1. kārakavibhaktiḥ, 2. sambandhavibhaktiḥ, 3. śeṣavibhaktiḥ, 4. upapadavibhaktiḥ,
5. pradhānavibhaktiḥ, 6. saṃbodhanavibhaktiś‍ca | tāsu —</p>
<!-- NOTES pg=121!-->
3. nedaṃ sūtramiti rāghavaḥ |

<pb n="122"/>
<p><b>kārakavibhakti</b>ryathā kaṭaṃ karoti, dātreṇa lunāti, brāhmaṇāya dadāti,</p>
<p><b>sambandhavibhakti</b>ryathā vidyayā yaśaḥ, yūyāya dāru gavāṃ kṛṣṇā saṃpannakṣīratamā iti</p>
<p><b>śeṣavibhakti</b>ryathā mātuḥ smarati, vṛkṣasya parṇa patati, māṇavakasya pitaraṃ panthānaṃ
pṛcchati,</p>
<p><b>upapadavibhakti</b>ryathā vṛkṣaṃ prati vidyotate vidyut, namo devebhyaḥ, ṛte devadattāt |</p>
<p><b>pradhānavibhakti</b>ryathā devadattaḥ pacati, caitreṇa pacyate, vīraḥ puruṣa iti |</p>
<p><b>saṃbodhanavibhakti</b>ryathā he devadatta, āgaccha devadatta iti |</p>
<p>(<b>3</b>) <b>taddhitapratyayaviśeṣo 'vyayavibhaktiḥ</b> |</p>
<p>sā dvidhā— <b>1. vibhaktikāryavatī, 2. avibhaktikāryavatī</b> ca | (tatra) —</p>
<p><b>1. vibhaktikāryavatī</b>— 'prāgdiśo vibhaktiḥ' (5.3.1), iti | sā tridhā—</p>
<p>1. vibhak‍tyādeśarūpā, 2. pratyayādeśarūpā 3. pratyayarūpā ca | tāsu—
(<b>vibhak‍tyādeśarūpā</b>) yathā— pañcamyāstasil (5.3.7), saptamyāstal
(5.3.10), idamo saḥ (5.3.11), kimot (5.3.12), bhavān, dīrghāyuḥ,
āyuṣmān, devānāṃ priyaḥ, (5.3.14 mabhā.), te 'nyāsāṃ ceti | yathā— sarvasmāt
sarvataḥ, yasmin yatra, taṃ bhavantaṃ tato bhavantaṃ, etena dīrghāyuṣā atra dīrghāyuṣā,
ihāyuṣmate, kasya devānāṃ priyasya k‍va de‍vānāṃ priyasya iti |</p>
<p>(<b>pratyayādeśarūpā</b>)—'taseś‍ca' (5.3.8) tasi | sa ca pratiyoge pañcamyāstasiḥ
(5.4.44), 'apādāne cāhiyaruhoḥ' (5.4.45), 'atigrahā vyathanakṣepeṣvakarttari
tṛtīyāyāḥ' (5.4.46), ṣaṣṭhyā vyāśraye (5.4.48), 'ādyādibhyaś‍ca
sarvavibhaktiḥ', iti | yathā— 'abhimanyurarjunataḥ prati', śailato 'vatarati,
śīlato 'vigṛhyate, devā arjunato 'bhavam, ādau āditaḥ, pramāṇena pramāṇataḥ iti |</p>
<p>(<b>pratyayarūpā</b>)— sarvaikānyakiṃyattadaḥ kāle dā' (5.3.15), idamorhil (5.3.16),
prakāravacane thāl (5.3.23), thā he tau ca cchandasi (5.3.26), 'idamasthamuḥ'
(5.3.24), 'kimaś‍ca' (5.3.25) iti | yathā— sarvadā, etarhi, sarvathā
prakathā, itthaṃ, katham iti |</p>
<p><b>2. avibhaktikāryapi</b> trithā —</p>
<p><b>1. śabdektā 2. arthok‍tā 3. prayogok‍tā</b> ca | tāsu —</p>
<p><b>śabdoktā</b> yathā— saptamīpañcamīprathamābhyo 'stātiḥ (5.3.27), devamanuṣyapuruṣa—

<pb n="123"/>
puru—martyebhyo dvitīyāsaptamyorbahulam (5.4. 56), iti | yathā— purastād
vasati (5.3.27, 5.4.56 kāśikā), purastādāgataḥ, purastād ramaṇīyam,
devatrā gacchati, manuṣyatrā vasati, puruṣatrā 'bhiniviśate iti |</p>
<p><b>arthoktā</b> 'bahvalpārthācchas‌kārakādanyatarasyām' (5.4.42), saṃkhyāyāḥ
kriyābhyāvṛttigaṇane kṛtvasuc (5.4.17) iti | yathā— bahu dehi bahuśo dehi,
dvau dvau dehi dviśo dehi, dvābhyāṃ dvābhyāṃ dehi dviśo dehi, māṣaṃ māṣaṃ dehi māṣaśo
dehi, pañca vārān dehi pañcakṛtvo dehi iti |</p>
<p><b>prayogoktā</b>—'tena tulyaṃ kriyā ced vatiḥ' (5.1.115), 'tatra tasyeva'
(5.1.116) iti | yathā— ag‍ninā tulyamayaṃ varttate ag‍nivat, daivamiva bhavantaṃ
paś‍yāmi devavat, brāhmaṇena tulyamasmai dīyate brāhmaṇavat, vyāghreṇa tulyamasmād
bibheti vyāghravat, mathurāyāmiva pāṭaliputre prāsādāḥ madhurāvat, śrotriyasyevāsya
śuk‍lā dantāḥ śrotriyavat | taddhitavibhaktiriti vak‍tavye avyayagrahaṇam |
adhistri, pratyurasam, pāregaṅgam, purā, svayaṃ, sākṣāt, ityevamādīnāmupa—
saṃgrahaṇārthamiti ||</p>
<p>(<b><emph>7. upasarjanam</emph></b>)</p>
<p><b>prathamānirdiṣṭaṃ samāsa upasarjanam</b> (1.2.43), '<b>ekavibhakti cāpūrvanipāte</b>' (1.2.44) |</p>
<p>tat tridhā — <b>1. viśeṣyarūpam, 2. viśeṣaṇarūpam, 3. tulyarūpaṃ</b> ca |</p>
<p>(<b>1. viśeṣyarūpam</b>)</p>
<p>tatra viśeṣyarūpaṃ yathā— puruṣo 'yaṃ vyāghra iva puruṣavyāghraḥ, pūjito 'ś‍vaḥ
aś‍vakuñjaraḥ, garbhiṇī gaurgogarbhiṇī, stoko 'g‍nirag‍nistokaḥ, kāyasya pūrvaṃ
pūrvakāyaḥ, ardhaṃ pippalyā ardhapippalī iti |</p>
<p>(<b>2. viśeṣaṇarūpam</b>)</p>
<p>viśeṣaṇarūpaṃ yathā— rājñaḥ puruṣo rājapuruṣaḥ, dantānāṃ rājā rājadantaḥ, kaṣṭaṃ śritaḥ
kaṣṭaśritaḥ, jīvikāmāpanna āpannajīvikaḥ, nīlamutpalaṃ nīlotpalam, uttamaḥ
puruṣaḥ puruṣottama iti |</p>
<p>(<b>3. tulyarūpam</b>) tulyarūpaṃ yathā— śastrīva ś‍yāmā śastrīś‍yāmā, khañjaś‍cāsau
kubjaś‍ceti khañjakubjaḥ, nirgataḥ kauśāmbyā niṣkauśāmbiḥ, citrā gāvo 'sya
citraguḥ, ardhaṃ tṛtīyameṣām ardhatṛtīyāḥ (mabhā.2.2.24(vā.22)), ke
sabrahmacāriṇo 'sya 'kiṃsabrahmacārī' (mabhā.2.2.24 (vā. 22)) iti |</p>

<pb n="124"/>
<p>nanu ca ardhaṃ tṛtīyameṣāmiti anyapadārtho nopapadyate, sa hi tatra syāt, yatra yeṣāṃ
padānāṃ samāsaḥ tato 'nyasya padasyārtho bhavati |</p>
<p>naiṣa doṣaḥ | avayavena vigrahaḥ samudāyaḥ samāsārthaḥ |</p>
<p>nanvevaṃ sati, '<b>asi—dvitīyo 'nusasāra pāṇḍavam</b>' (mabhā.), '<b>saṃkarṣaṇadvitīyasya
balaṃ kṛṣṇasya vardhatāmi</b>'—tyādiṣu dvayordvivacanamiti dvivacanaṃ prāp‍noti |</p>
<p>naivam | asirdvitīyo yasyetyanyapadārthenaika evocyate | yathā—'<b>janārdanastvātmacaturtha
eva</b>' {6.3.5 (2) mabhā.} iti | yadi vā dvitīyaśabdo 'yamasti tṛtīyāntaḥ saṃkhyāpūraṇaḥ |
asti cāvyutpannaḥ sahāyavācī, tasyeha grahaṇam asidvitīyo 'sisahāya ityarthaḥ |</p>
<p>ātmacaturtha iti ko 'yaṃ samāsaḥ ?</p>
<p>nanvanyapadārtha 'ātmā caturthaḥ asye'—ti | ātmanā caturtha iti tatpuruṣaḥ kasmānna
bhavati ? 'ātmanaḥ pūraṇe' (6.3.6) iti tṛtīyāyā aluk‍prasaṅgāt |</p>
<p>yadyevam aluk na vak‍tavyaḥ—'ātmanā caturtha iti vākyaṃ bhaviṣyati, ātmacaturtha
iti ca vṛttiḥ |</p>
<p>na cātmacaturtha ityuk‍te bahuvrīhau tatpuruṣe vā 'rthabhedo vidyate, ubhayathā 'pi
catuḥsaṃkhyopalakṣita— samudāyaḥ pratīyate |</p>
<p>naivam | evaṃ sati, 'rājñaḥ sakhā' rājasakha ityapyuk‍te saṃbandhādetad gantavyam—nūnaṃ
rājā asya sakhā; rājasakheti cokte gantavyametat 'rājñaḥ sakhā 'yam' iti | tataś‍ca
bahuvrīhitatpuruṣayoranyataro na prāp‍noti |</p>
<p>maivam | astyatra viśeṣaḥ— tatpuruṣe samāsānto bhavati 'yathā svasti 1somasakhāya
te' {taisaṃ. 1.2.4.2, mabhā. 2.1.24(5)}, bahuvrīhau na bhavati | yathā— 'vṛtraṃ jahi
marutsakhe!'2 iti |</p>
<p>ihāpi tarhyasti viśeṣaḥ— tatpuruṣe 3ātmanācaturthasādhyametat, bahuvrīhau
'ātmacaturtha— sādhyametadi'ti | api ca
<!-- NOTES pg=124!-->
1. svayaṃ bhoja eva vedamantrānanyathayate | tathāhi atra saṃhitā—'svasti somasakhā punarehīti pāṭhaḥ, sa eva
ca mahābhāṣye—rā |
2. kutratyamidaṃ vacanamiti praś‍ne rāghavo 'brūta ākaro naiva jñāyata iti | vayaṃ tu manyāmahe tadidaṃ bhojavacanameveti |
3. alugāpattiriyam |

<pb n="125"/>
anyathājātīyaḥ pratyakṣeṇārthasaṃpratyayaḥ,anyathājātīyaḥ khalvanumānena bhavati |
tatrāyaṃ rājñaḥ sakhā, ātmanā caturtha iti pratyakṣeṇa, sambandhasya ubhayaniṣṭhatvānnūnaṃ
rājā 'pyasya sakhā, ātmā 'pyasya caturtha ityanumānena | evaṃ bahuvrīhāvapi draṣṭavyam |</p>
<p>atha yathātmacaturtha iti samudāyasyaikārthatvādekavacanam evam ardhatṛtīyā ityatrāpi
kasmānna bhavati ?</p>
<p>anye 'pyekārthāḥ samudāyā bhavanti | tad‍yathā— śatam, yūtham, vanamiti |</p>
<p>viṣama upanyāsaḥ | ātmacaturtha ityatra hi bahuvrīhiṇopasarjanīkṛtapratīyamānā—
parasaṃkhyeyasamānādhikaraṇātmacaturthaśabdaśak‍tyabhidheyo janārdana eko 'syetyanyapadārthaḥ
pratipādyate; iha tu ardhatṛtīyaśabdaśak‍tyabhidheyāstrayaḥ saṃkhyeyāḥ |</p>
<p>tatra yadyekavacanaṃ vākye vṛttau vā bhavati keṣāṃ tadardhaṃ tṛtīyaṃ bhavati ?</p>
<p>nanvevamapi ardhatṛtīyā droṇā iti droṇaśabdaḥ samudāye vṛtto nārdhe varttate |</p>
<p>naiṣa doṣaḥ | samudāyeṣu vṛttāḥ śabdā avayaveṣvapi varttante | tad‍yathā pūrve pañcālāḥ,
uttarāḥ kuravaḥ {mabhā. 2.2.24(25)},</p>
<p>atha dvau droṇāvardhāḍhakaṃ ca karttavyamardhatṛtīyadroṇā iti |</p>
<p>na karttavyam |</p>
<p>samudāye śabdāḥ pravṛttāḥ teṣvavayaveṣu varttante, yo 'vayavastaṃ samudāyaṃ na vyabhicarati
(mabhā. 2.2.24), yathā droṇārdhaṃ droṇam | āḍhakārdhamāḍhakamiti |</p>
<p>yadyardhaṃ tṛtīyamanayoriti vigrahaḥ kriyate to doṣaḥ syāt ? ṣaṣṭhyartho nopapadyate |</p>
<p>kiṃ hi dvayostṛtīyamardhaṃ bhavati ? bhavānapi pṛṣṭo vyācaṣṭām |</p>
<p>atheha devadattasya bhrāteti kaḥ sambandhārthaḥ ?</p>
<p>ekasmāt prādurbhāva iti cet, vārttaṃ tata, tad‍yathā ārthikānāmekapratiśrayadvijānāṃ
prātarutthāya vipratiṣṭhamānānāṃ na kaś‍cit parasparamabhisambandho bhavati evaṃjātīyaṃ bhrātṛtvaṃ
nāma, tatra ced yuk‍taḥ ṣaṣṭhyartho dṛśyate ihāpi yuk‍to dṛś‍yatām | dvayorhyanujanmā tṛtīyo
bhavati | dṛś‍yate cānyatrāpi dvayostṛtīyena saṃbandhaḥ | tad‍yathā— (raghuvaṃśe 6.29)</p>
<b><lg>
  <l>nisargabhinnāspadamekasaṃsthamasmin dvayaṃ śrīś‍ca sarasvatī ca |</l>
  <l>kāntyā girā sūnṛtayā ca yogyā tvameva kalyāṇi ! tayostṛtīyā || 54 ||</l></lg></b> iti |
<p>nanvevam ardhatṛtīyā ānīyantāmityardhānayanaṃ na prāp‍noti, bahuvacanaṃ ca nopapadyate |</p>

<pb n="126"/>
<p>naiṣa doṣaḥ | bhavati hi bahuvrīhau tadguṇasaṃvijñānamapi/?/ | tad‌yathā—
'śuklavāsasamānaya,' lohitoṣṇīṣā ṛtvijaḥ pracarantīti tadguṇa ānīyate,
tadguṇāś‍ca pracaranti | bahuvacanaṃ tu dvitrādivadupapadyate iti | tatra yathā ānīyantāmiti
trayāṇāmiva dvayorapyānayanapakṣe bahuvacanamupapannaṃ bhavati, tathehāpi bhaviṣyati |</p>
<p>viṣama upanyāsaḥ | tatra hi dvau vetyuk‍to trayo veti gamyate, trayo vetyuk‍te dvau veti gamyate;
saiṣā samānādhikaraṇapadārthapañcakādhiṣṭhānā vāk | tatra yuktaṃ bahuvacanam, iha tvardhaṃ
tṛtīyamanayorityuktaṃ, yadyapi gamyate trayāṇāṃ pūraṇastṛtīyo bhavatīti tathāpi
samāse 'nyapadārthaparatayā dvayorevābhidhānād bahuvacanasya notpattiḥ | tadguṇasaṃvijñānamapi
samāsābhidhānapakṣa evopapadyate, samāsaś‍ca sāmarthye sati bhavati, <b>sāmarthyaṃ ca
vṛttivākyayoraikārthyam</b>, tacca tadopajāyate, yadi vṛttāviva vākye 'pi samāsārthasya
bahuvacanaṃ bhavati ||</p>
<p>atha 'kiṃsabrahmacārī'—ti ko 'yaṃ samāsaḥ? ke sabrahmacāriṇo 'syeti |</p>
<p>kaḥ sabrahmacārīti karmadhārayaḥ kasmānna bhavati?</p>
<p>bhavati, yadi kṣepo gamyate, yathā kiṃrājā yo na rakṣati, kiṃgauḥ yo na vahati |</p>
<p>keṣāṃ sabrahmacārīti tatpuruṣastarhi bhavatu kaṭha iti prativacanaṃ nopapadyate | na hyanyat
pṛṣṭenānyadākhyeyam, ataḥ kaṭhānāmiti prativak‍tavyaṃ bhavati |</p>
<p>bahuvrīhāvapyetat tulyameva, tatrā 'pi ke sabrahmacāriṇo 'syeti bahuvacanapraś‍ne kaṭha
iti naikavacanenottaraṃ bhavati |</p>
<p>bahuvrīhāvapyetat tulyameva, tatrā 'pi ke sabrahmacāriṇo 'syeti bahuvacanapraś‍ne kaṭha
iti naikavacanenottaraṃ bhavati |</p>
<p>naiṣa doṣaḥ | 'ag‍nau karavāṇī'— (mabhā. 2.2.24)—ti nyāyena bhaviṣyati |
tad‍yathā kaś‍cidāha— 'ag‍no karavāṇīti, tatra kurviti tatkarttaryanujñāte karmāpyanujñātaṃ
bhavati, apara āha 'ag‍nau kariṣye, tatra kriyatāmiti karmaṇyanujñāte karttāpyanujñāto
bhavati | evaṃ yathaiva ke sabrahmacāriṇo 'syetyuk‍te kaṭhā iti pratyuk‍te sambandhādetad gamyate
ayamapi kaṭhaḥ, tathā kaṭha ityapyukte saṃbandhādetadavagantavyaṃ te 'pi kaṭhāḥ | samāsena tu
pratinirdeṣṭumaśakyam, upasarjanaṃ hi tatra te bhavantīti ||</p>

<pb n="127"/>
<p>(<b><emph>8. samāsaḥ</emph></b>)</p>
<p><b>aikapadyaṃ samāsaḥ |</b></p>
<p>sa tridhā— 1. upaś‍liṣṭakriyaḥ, 2. gamitakriyaḥ, 3. akriyaś‍ca | teṣu—</p>
<p>(<b>1</b>) <b>upaś‍liṣṭakriyo</b> dvidhā 1. ubhayasthakriyaḥ 2. anyatarasthakriyaś‍ca | tayoḥ</p>
<p><b>ubhayasthakriyo</b> yathā— kṛtākṛtam, kliṣṭākliśitaḥ, s‍nātānuliptaḥ,
bhraṣṭaluñcitaḥ (kāśikā 2.2.31) kṛṣṭā 'tikṛṣṭam, krayākrayikā iti |</p>
<p><b>anyatarasthakriyo</b> yathā— bhojyoṣṇam, prāptajīvikaḥ, āhitāg‍niḥ, kaṣṭaśritaḥ,
kākapeyā, idhmapravraś‍cana iti |</p>
<p>(<b>2</b>) <b>gamitakriyo</b> dvidhā 1. ubhayakārakaḥ, anyatarakārakaś‍ca | tayoḥ—</p>
<p><b>ubhayakārako</b> yathā— dadh‍nopaś‍liṣṭa odano dadhyodanaḥ, guḍena miśrā dhānā
guḍadhānāḥ, śaṅkulayā kṛtaḥ khaṇḍaḥ śaṅkulākhaṇḍaḥ, akṣeṣu prasak‍taḥ
śauṇḍaḥ akṣaśauṇḍaḥ, kaṇṭhe sthitaḥ kālo yasya kaṇṭhekālaḥ, pañcasu
kapāleṣu saṃskṛtaḥ pañcakapāla iti |</p>
<p><b>anyatarakārako</b> yathā— 'pragata ācāryaḥ prācāryaḥ', 'atikrānto mālāmatimālaḥ,
avakruṣṭaḥ kokilayā avakokilaḥ, pariglāno 'dhyayanāt paryadhyayanaḥ,
niṣkrāntaḥ kauśāmbyāḥ niṣkauśāmbiḥ, prapatitāni palāśānyasya
prapalāśa iti |</p>
<p>(<b>3</b>) <b>akriyo</b> dvidhā 1. vasturūpaḥ 2. avasturūpaś‍ca | tayoḥ</p>
<p><b>vasturūpo</b> yathā— upakumbham, tribhuvanam, nīlotpalam, rājapuruṣaḥ, citraguḥ,
dhavakhadirau iti |</p>
<p><b>avasturūpo</b> yathā— adhistri, pratyurasam, yathāśakti, yāvadamatram, pāregaṅgam,
madhyesamudram iti |</p>
<p>ayaṃ tūpaś‍liṣṭakriyo gamitakriyaś‍ca bhavati | yathā—</p>
<b><lg>
  <l>āyatīgavamāgacchatyātiṣṭhadgūpatiṣṭhate |</l>
  <l>nikucyakarṇi śārdūlo 'pohyapucchi pradhāvati || 55 ||</l></lg></b> (5.4.128 kāśikā),
<p>yathā ca—</p>

<pb n="128"/>
<b><lg>
  <l>1śalākāparyabhidyūnaṃ catuṣparyakṣaparyapi |</l>
  <l>viparyaste vidhau yaś‍ca nalāderapi jāyate || 56 ||</l></lg></b> (2.1.10)
<p>keśākeśi, bāhūvāhavi, daṇḍādaṇḍi, muṣṭīmuṣṭi, ityapi gamitakriyamasattvarūpaṃ
kecit | yathā— (māgha. 18.12)</p>
<b><lg>
  <l>roṣāveśādābhimukhyena kaucinnāmagrāhaṃ raṃhasaivopajātau |</l>
  <l>bhittvā hetī mallavanmuṣṭighātairgh‍nantau bāhūbāhavi vyāsajetām || 57 ||</l>
</lg></b>
<p>kecit punarasya vasturūpatvaṃ bruvate | yathā—</p>
<b><lg>
  <l>daṇḍādaṇḍi na kurvanti na kacākaci kokilāḥ |</l>
  <l>tathāpi jitamevābhirvāgbhireva jagattrayam || 58 ||</l></lg></b> iti |
<p>kutaḥ punaretad yadekadā daṇḍādaṇḍyādayaḥ sattvarūpāḥ, anyadā tvasattvarūpā iti ?</p>
<p>'tatra tenedamiti sarūpe' (2.2.27) sūtrasya vyākhyānabhedāt | tatrāsya
sūtrasyāyamarthaḥ—dve samānākṛtī śabdarūpe anyapadārthe samasyete tatreti teneti ca |</p>
<p>kaḥ punarihānyapadārthaḥ ?</p>
<p>kecidāhuḥ — itiśabdasya prakāravācakatvāditthamiti, kecit punaḥ idamitthamiti |
tatra pūrvasmin pakṣe 'sattvarūpatā, itiśabdasyāsattvavācitvāt | uttarasmin sattvarūpatā,
idamiti sarvanām‍nā vasturūpaparāmarśāt |</p>
<p>kaḥ punarihetiśabdārthaḥ ?</p>
<p>yo 'sau tatretyadhikaraṇe teneti karaṇe vā idamarthānuyāyinī itikarttavyatārūpā kriyā,
'tatra gṛhītvā', 'tena prahṛtya' ityādikaḥ sarvanāmārtho yattaditi, taditi vyapadeśārthagrahaṇa—
praharaṇādikāyāḥ kriyāyāḥ sādhyaṃ yuddhādi |</p>
<p>tadāha <b>candragomī</b> 'tatra gṛhītvā tena prahṛtya yuddhe sarūpam, supsupaikārthaṃ bhavati'
(cāndravyā. 2.2.47, 2.2.1) iti |</p>
<!-- NOTES pg=128!-->
1. atra 'śalakāpari, catuṣpari, akṣaparīti dyūtaparibhāṣāḥ | tataś‍cottarārdhe nalāderityeva yujyate paṭhitum na
tu 'talāde' riti | tata eva uttarārdhamaspaṣṭamiti rāghavācāryaḥ | na ca 'pāṇḍulekho na parivarttanīya' iti
maryādāyā nalapāṭhe nāsti rakṣeti rāghavāryairapi na rakṣitā sā 'sarvatra' pāṭhāntaraṃ paśyadbhirebhirārambhata eva
svairaṃ paṭhitānyathāmūlapāṭhatvasya dṛṣṭacaratvāt | nasya tatvenāvabodho lipibhrama eva |

<pb n="129"/>
<p>kimetad vak‍tavyam?</p>
<p>(na vak‍tavyam)1 |</p>
<p>kathamanucyamānaṃ gamyate?</p>
<p>'sarūpa' ityekaśeṣāpavādane dvayoradhikaraṇayoḥ karaṇayoś‍ca tulyakālanirdeśāt |
tarhi dvayostulyabalayoḥ pratiyoginorvyāpāramantareṇa dvayoradhikaraṇayoḥ karaṇayorvā
tulyakālanirdeśo bhavati, tathāpi yuddhādiniyamo (na) labhyate |</p>
<p>kaḥ punarāha niyama iti?</p>
<p>yuddhagrahaṇāderanyatrāpi prayogāt | haste haste ca gṛhītvā mitrāya putraṃ samarpayati
hastāhasti, gālibhiś‍ca gālibhiś‍ca nirbhartsya pravṛttaḥ parihāso gālāgāli iti ||</p>
<p>nanu cānyapadārthe bahuvrīhirityucyamāne—</p>
<p>vispaṣṭapaṭurvaṭuḥ, (6.2.24), punarutsyūtaṃ vāsaḥ, paraśśatāḥ śarada' (saka. 3.2.55)
iti <b>sāmānya</b>samāsānāṃ;</p>
<p>svayaṃdhautau pādau (2.1.25), sāmibhuktamannam (saka. 3.2.55), śreṇīkṛtāḥ pattayaḥ
(saka. 3.2.55) iti <b>viśeṣa</b>samāsānām;</p>
<p>vinikṛttaprarụ̄dho vṛkṣaḥ (2.1.49), kṛṣṇapiṅgalo grāvā, īṣatkaḍāro 'ś‍meti
<b>viśeṣaṇa</b>samāsānām;</p>
<p>avakokilaṃ vanam {2.2.18(3)}, paryadhyayanaś‍chātra {2.2.18(4)},
niṣkauśāmbiḥ sārthaḥ {2.2.18(5)} iti <b>prādi</b>samāsānām;</p>
<p>śastrīśyāmā devadattā, avataptenakulasthitaṃ tavaitat, kūpamaṇḍūko māṇavaka iti
<b>upamāna</b>samāsānām;</p>
<p>rājavallabhā valabhī, varapradeyā kanyā (sa.ka. 3.2.47), māse jāto 'syeti
(2.2.5) <b>ṣaṣṭhī</b>samāsānām;</p>
<p>kaṣṭaśrito ripuḥ (2.1.24), vṛkabhīto nyaṅkuḥ (2.1.37), śaṅkulākhaṇḍaḥ
(2.1.30), pogaṇḍa iti <b>kāraka</b>samāsānām (śrṛ.pra. 8);</p>
<p>aśrāddhabhojī brāhmaṇaḥ, pumān (abhāryaḥ), anekaḥ padārthaḥ (śrṛpra. 8, saka.
3.2.128), iti <b>n‌ñ‌</b>samāsānāṃ ca <b>bahuvrīhisaṃjñā</b> prāp‍noti |</p>
<p>naivam, naiṣāmanyapadārthatvaṃ samāsena kriyate, apitu guṇavacanena | yadasau dravyaṃ śrito
<!-- NOTES pg=129!-->
1. idamatra rāghavācāryeṇāyoji 'sarvatra luptami'—ti ṭippaṇaṃ dadatā |

<pb n="130"/>
bhavati guṇastasya yalliṅgaṃ vacanamartho vā sa tasyāpi bhavati | tad‍yathā śuklaṃ vastram,
śuklā śāṭī, śuklaḥ kambalaḥ, śuklau paṭau, śuklāḥ paṭā iti {mabhā. 1.2.64(54)} |</p>
<p>kathaṃ punaḥ vispaṣṭapaṭuprabhṛtīnāṃ sāmānyasamāsatā ?</p>
<p>vispaṣṭādīni guṇavacaneṣu (6.2.24) iti jñāpakaiḥ samāsāvagame viśeṣaṇasamāsa—
saṃjñābhāve 'saha supā' (2.1.4) iti samāsābhyupagame na 'prāk‍kaḍārāt samāsaḥ' (2.1.3)
iti samāsasya samāsasaṃjñāśravaṇāt |</p>
<p>kathaṃ svayaṃdhautādīnāṃ viśeṣaṇasamāsatā?</p>
<p>'svayaṃ ktena' (2.1.25), 'sāmi' (2.1.27), iti 'svayaṃsāmī'—ti
śabdayorvṛttivākyāviśeṣe 'pi svaraikapadyārthameva (2.1.27 kāśikā) samāsārambhāt |
śreṇyādayaḥ kṛtādibhiḥ (2.1.59), cavyarthe(2.1.59 vā) iti vṛttāvarthaviśeṣāt |</p>
<p>kathaṃ chinnaprarụ̄dhādīnāṃ viśeṣaṇasamāsatā?</p>
<p>chinnaś‍cāsau prarūḍhaś‍cetyādiprakāreṇa viśeṣaṇaviśeṣyabhāvāt |</p>
<p>nanu ca yadā chinno na tadā prārūḍhaḥ, yadā prarụ̄dho na tadā chinnaḥ | tat kathamarthayoḥ
parasparamasaṃmūrcchanāyāṃ samānādhikaraṇalakṣaṇo viśeṣaṇaviśeṣyabhāvo bhavati?</p>
<p>ya eva chinnaḥ sa evāyaṃ prarūḍha ityanusandhānāt |</p>
<p>atheha kathaṃ kṛṣṇapiṅgala iti?</p>
<p>yo hyasya kṛṣṇo bhāgaḥ na sa piṅgalaḥ, yastu piṅgalaḥ sa na kṛṣṇa iti |</p>
<p>samudāyeṣu vṛttāḥ śabdā avayaveṣu varttante, yathā pūrve pāñcālāḥ, 'uttarā kurava' iti |
yadi vā kṛṣṇāvayavayogāt sa eva kṛṣṇaḥ, piṅgalāvayavayogāt sa piṅgala ityupapadyate
sāmānādhikaraṇyam |</p>
<p>atha īṣadityanena kiṃ viśeṣyam?</p>
<p>kaḍāraguṇayuktaḥ padārthaḥ |</p>
<p>kathaṃ punaravyayānāmasattvavacanatve sattvabhūtārthaviśeṣaṇatvaṃ bhavati?</p>
<p>kriyāviśeṣaṇatvāt |</p>
<p>kā punaratra kriyā?</p>
<p>kaḍāreṇa guṇena yogaḥ | yadi vā 'vyayānāṃ keṣāñcit sattvagandhitvena śaktiyogādiḥ
sattvadharmo dṛśyate | tad‍yathā doṣāmanyam ahaḥ, divāmanyā rātriḥ (mabhā. 1.1.41) |</p>
<p>(<emph>granthapāto 'tra—rā</emph>.)</p>

<pb n="131"/>
<p>'divākarād rakṣati yo guhāsu līnaṃ divā bhītamivāndhakāram' (kusaṃ. 1.12) iti
'grahavati? mitrahāriṇi? na tvaṃ yoṣā 'si, doṣā 'si' iti| evamayamapi sattvagandhitvena
guṇaṃ viśiṃṣan dravyaṃ viśeṣayiṣyati|</p>
<p>nanu kaḍāraṃ dravyameva kasmānna viśeṣayati? yathā īṣattantraṃ kātantramiti|</p>
<p>tathā sati guṇasyeṣad‍bhāvo na labhyate, taduktam 'īṣad‍guṇavacanena' (2.2.7) iti|</p>
<p>atha kathaṃ prādīnāṃ dravyavacanaiḥ samāsaḥ?</p>
<p>yatra hi kaś‍cit kriyāvācī śabdaḥ prayujyate tatraiva prādināṃ prayogo bhavati|</p>
<p>ucyate, prayogādevaitad gantavyam nūnamatra prayogārhaḥ śabdo na prayujyate, yena prādeḥ
sāmarthyamiti| tad‍yathā dhūmaṃ dṛṣ‍ṭvā 'gniratreti gamyate, 1triviṣ‍ṭabdhakaṃ dṛṣ‍ṭvā 'parivrājaka'
iti|</p>
<p>ke punaratra prayogārhāḥ śabdāḥ?</p>
<p>ye kṛdantāḥ karmakarttṛvācinaḥ, tad‍yathā avakruṣ‍ṭaṃ kokilayā avakokilam,
pariglāno 'dhyayanāt paryadhyayanaḥ, niṣkrāntaḥ kauśāmbyāḥ niṣkauśāmbiḥ' iti|</p>
<p>atha kathaṃ śastrīśyāmādaya upamānasamāsā upapadyante?</p>
<p>upamānāni sāmānyavacanaiḥ (2.1.55) ityādibhiḥ|</p>
<p>yadyevam, 'ivena vibhaktyalopaḥ pūrvapadaprakṛtisvaratvaṃ ca' (2.1.4) iti na
vak‍tavyam, 'vāsasī iva, kanye iva' ityādiprayogāṇām, upamānāni
sāmānyavacanairityanenaiva siddheḥ, vibhaktyalopamātraṃ punaralukprakaraṇe vak‍tavyaṃ bhavati|</p>
<p>ucyate nāyāmivaśabdaḥ sāmānyavācī, api tu sāmānyadyotakaḥ| tad‍yathā—netre
nīlotpale ityukte tadākāra—kāntyādayaḥ pratīyante| śastrīśayāmetyādiṣu sākṣāt
sāmānyavacanaḥ śyāmāśabdaḥ prayujyate|</p>
<p>atha avatap‍tenakulasthitāmityatra katham?</p>
<p>na hyayamupamāyām, apitu kṣepe| upamānenā 'tra kṣepo gamyate—avatap‍te nakulasyeva
sthitaṃ tavaitaccāpalamiti yathā 'vatap‍te nakulaś‍cirasthātā na bhavati tadvat kārthamārabhya
yaṃśicaraṃ tatra nāvatiṣ‍ṭhate sa evamucyate 'avatap‍te—nakula—sthitaṃ tavaitaditi|</p>
<p>etena kūpamaṇḍūka ityapi vyākhyātam| yathā kūpamaṇḍūkaḥ kūpād bahiraniḥsaran na
deśāntaravyavahāravedī, sa evamevamucyate kūpamaṇḍūko 'yamiti|</p>
<!-- NOTES pg=131!-->
1. triviṣ‍ṭabdhakaṃ tridaṇḍamiti rāghavācāryaḥ |

<pb n="132"/>
<p>atha rājavallabhetyādayaḥ kathaṃ ṣaṣ‍ṭhīsamāsāḥ? yato rājavallabhetyayaṃ bahuvrīhiḥ
kasmānna bhavati rājā vallabho 'syā iti?</p>
<p>acetanatvena valabhyā vāllabhyāyogāt| rājñastu vallabheti bhavati| tatra rājā
nirjñātasyārthaḥ, svabhāvataḥ sāmānyāt pracyutaḥ, sāmānye vyavasthitasyopakarttumaśak‍teḥ,
sambandhisāmānyāpekṣaḥ saṃbandhiviśeṣāpekṣo vā, sambandhyantarasya vyavacchedārthaṃ pravṛtteḥ,
ubhayādhiṣ‍ṭhānatve satyapi saṃbandhasya parārthamupādānādud‍bhūtasaṃndhapravṛtti, upajāta—
pratipādikārthavyatirekaḥ, ātmani sambandhopabhogāt pradhāne 'pyupayujayamānasambandhaṣaṣ‍ṭhyanta
upādīyate| pradhānāni cānirjñātārthāni prathamayaiva vibhaktyā yujyante| tad‍yathā— kva
punaridaṃ paṭhitam, bhrājā nāma ś‍lokā (mabhā. pṛ. 3kīlhārna)| tataś‍ca vallabhā—
śabdo 'nirjñātārthatvātmavyapadeśāya svārthaviśeṣe niyamyamāna uparatautsukya audāsīnyena
pravarttate| tatra bhedādhiṣ‍ṭhānasya sambandhasya vācikā ṣaṣ‍ṭhī, padāntarābhidheye
sambandhinyākāṅkṣāvātā guṇapadena viśeṣyamāṇā guṇapadasthā śrūyate, viśeṣaviṣayatvāt
samāsasya| guṇāś‍ca svārthepasarjanapradhānārthepapādino bhede nivarttamāne bhedādhiṣ‍ṭhānaṃ
sambandhamabhyantarīkṛtya pravarttante| tatra rājavallabheti sambandhe prātipadikārthatāmāpādyamāne
tadviṣayā ṣaṣ‍ṭhī, svabhāvato nivṛttā kāryārthaṃ sāmānyena prasak‍tā 'supo dhātuprātipadikayoḥ'
(2.4.71) iti śāstrād vinivarttamāne vānvākhyāyate|</p>
<p>atha 'varapradeyā kanye'—ti ko 'yaṃ samāsaḥ?</p>
<p>ṣaṣ‍ṭhītatpurūṣa eva yathā devadeyaṃ puṣpam, brāhmaṇadeyaṃ dhanam iti|</p>
<p>nanvevamete caturthīsamāsāḥ kasmānna bhavanti?</p>
<p>'caturthī tadarthārthabalihitasukharakṣitaiḥ' (2.1.36) iti tadarthādiṣveva
tatsamāmnānāt|</p>
<p>tadarthya eva hi tarhi samāsā bhavantu, taddhi yasmai pradīyate tadarthameva tad bhavati|</p>
<p>naivam, na tādarthyamātre caturthī samasyate, yathā 'vahananāyolūkhalam, api tu prakṛti—
vikāratādarthye, yathā yūparūpāyā vikṛteḥ prakṛtibhūtaṃ dārū yūpadārviti (2.1.36 kāśikā)|</p>
<p>nanū ca nā 'tra prakṛtivikāragrahaṇamasti, dṛśyate cāprakṛtivikārabhāve 'pi
aś‍vaghāsaḥ, aś‍vasuram, 'athāto dharmajijñāsā' (pūrvamīmāṃsādarśanaṃ 1.1.1), iti
caturthīsamāsaḥ| tatkathamucyate prakṛtivikāratādarthya eva caturthyāḥ sāmārthyamiti?</p>

<pb n="133"/>
<p>acāryapravṛttirjñāpayati yadayaṃ balirakṣitagrahaṇaṃ karoti| yathājātīyakānāṃ ca samāse
balirakṣitagrahaṇamapunarūktaṃ bhavati, tathājatīyakānāṃ samāsaḥ| vikṛtīnāmeva caturthyantānāṃ
prakṛtibhiḥ saha samāse balirakṣitagrahaṇamapunarūktaṃ bhavati, na tādarthyamātre|
aś‍vaghāsādayastu ṣaṣ‍ṭhīsamāsā bhaviṣyanti| yaddhi yadarthaṃ bhavati ayamapi tatrābhisambandhaḥ,
tasyedamiti tad‍yathā guroridaṃ yad‍gurvarthamiti| tādarthyaṃ hi sambandhaviśeṣaḥ| viśeṣe
cāvaśyameva sāmānyaṃ saṃbhavati| na caitat karmādiṣvapi na dṛśyate, na māṣāṇāmaś‍nīyāt,
kṣutaṃ te sarvamevaitaditi|</p>
<p>nanu ca varapradeyā kanyeti yadi dadātiprayoge 'pi na saṃpradānam, sampradāne 'pi na
caturthe, ko 'nyastayorviśeṣo bhaviṣyati?</p>
<p>kaḥ punarāha nātra saṃpradānam? saṃpradāna evaiṣā caturthyarthe ṣaṣ‍ṭhī| dṛśyate hi
saṃpradānādau ṣaṣ‍ṭhīcaturthyeraviśeṣeṇa prayogaḥ, tad‍yathā 'himavato hastī'
'purūṣamṛgaś‍candramase', 'na vā are jāyāyai kāmāya jāyā priyā bhavati ātmanastu kāmāya
jāyā priyā bhavati, cirāya dṛṣ‍ṭaḥ cirarātrāya dṛṣ‍ṭaḥ', 'rocate mama ghṛtaṃ saha mud‍gaiḥ śālayo
dadhiśaraṃ kramukāś‍ca', ghṛtameva mamāpi rocate śrṛtaśītaṃ ca saśarkaraṃ payaḥ iti|</p>
<p>atha māsajāto 'yamiti kiṃpradhāno 'yaṃ samāsaḥ?</p>
<p>uttarapadārthapradhānaḥ| sadharmaṇā 'nenānyairūttarapadārthapradhānairbhavitavyam| anyeṣu cottara—
padārthapradhāneṣu yaivāsāvantarvarttinī vibhaktistasyāḥ samāse 'pi śravaṇaṃ bhavati| tad‍yathā—
rājñaḥ purūṣo rājapuruṣaḥ iti| iha punarvākye ṣaṣ‍ṭhī, samāse prathamā| kenaitagadevaṃ bhavati?
yo 'sau māsajātayoḥ abhisaṃbandhaḥ sa samāse nivarttate, abhihitaḥ so 'rtho 'ntarbhūtaḥ
prātipadikārthaḥ saṃpanna iti, tatra 'prātipadikārthe prathamā' (2.3.46) iti prathamā bhavati|</p>
<p>na tarhīdānīmidaṃ bhavati māsajātasyeti|</p>
<p>bāhyaṃ sambandhinamapekṣya bhaviṣyati|</p>
<p>nanu ca 'kālāḥ parimāṇinā' (2.2.5) ityanenāyaṃ samāsaḥ| na ca jātasya māsaḥ
parimāṇam, apitu triṃśadarātrasya, yathā droṇo badarāṇāṃ davadattasyeti na devadattasya droṇaḥ
parimāṇam, apitu badarāṇām| tadāha 'kālasya yena samāsastasyāparimāṇitvādanirdeśa'
(mabhā. 2.2.5 vā—1) iti|</p>

<pb n="134"/>
<p><b>(kālapadārthaḥ)</b></p>
<p>kiṃ punarbhavān kālaṃ manyate ?</p>
<p><b>yena mūrttīnāmupacayā apacayāś‍ca lakṣyante |</b></p>
<p><b>tasyaiva tarhi kayācit kriyayā yuktasyāhariti (nāma) bhavati, rātririti ca |</b></p>
<p><b>kayā kriyayā ?</b></p>
<p>ādityagatyā | tayaivāsakṛdāvṛttayā māsa iti ca bhavati, saṃvatsara iti ca bhavati |
yadyevaṃ bhavati jātasya māsaḥ parimāṇam, kiṃ nu māsau jātasyetivat māso jātasya,
māsā jātasyeti prāp‍noti |</p>
<p>naivam | māsajāta ityuk‍te dvitvādisaṃkhyāviśeṣasyānupalambhāt | yatra tūpalabdhe—
rnimittamasti tatra bhavatyeva, yathā—dvau māsau jātasya dvimāsajātaḥ, evaṃ trimāsajāta iti |</p>
<p>kathaṃ punaḥ kārakāṇāṃ samāsa ityupapannaṃ bhavati ? teṣāṃ hi kriyayaivābhisaṃbandhaḥ | na ca
kriyāvācinaḥ subantatvamasti; subantayorevāntarbhūtakriyāviśeṣayorbhaviṣyatīti cet, naivam,
dravyāṇāṃ kriyopajanitaḥ sambandhaḥ śeṣaviṣayo bhavati, na kārakaviṣayaḥ | svabhāvasiddhaṃ hi
dravyaṃ siddhavadabhidhīyamānaṃ dravyāntaraṃ prati ātmapratilambhe nirākāṅkṣaṃ, na karmādibhāvaṃ
bhajate | na ca samāsaprakaraṇe kārakāṇi samasyanta iti vacanamasti |</p>
<p>ucyate— mā bhūd vacanam, arthaṃtastu gamyate, yadāha 'dvitīyā śritā'—dibhiḥ
samasyate kaṣ‍ṭaṃ śritaḥ kaṣ‍ṭaśrita iti | tatra śrita ityupāttakriyāviśeṣaparicchinnaḥ karttā,
abhyantarīkṛta—sādhyasādhana—saṃbandha—kriyāntarasambandhārhaḥ svāśrayaviṣayāsu bāhyāsu
kriyāsu śak‍tyantarairapi virūddhaikārthasamavāyaḥ kaṣ‍ṭādīnyupasarjanībhūtayā
śrayatikriyayā 'pekṣate | tataś‍ca śrayatikriyayā saṃbandhāt kaṣ‍ṭe karmatvamiti
śrayaṇakriyāpūrvakaḥ kaṣ‍ṭaśritayorabhisaṃbandho bhavati | tasmin svavṛttyavayavārthaśaktya—
nugṛhīte 'rthāntare prādurbhūte tadabhidhāyī śabdaḥ samāsasaṃjñāṃ labhate | evaṃ 'vṛkād bhīto
vṛkabhīta' ityatrāpi 'pañcamī bhayena' (2.1.37) iti vṛkasya bhaye 'bhītrārthānāṃ bhayahetuḥ'
(1.4.25) ityapādānatvāt sati sāmarthye, abhyantarīkṛtakriyākārakasaṃbandhaḥ samudāyaḥ
samāsasaṃjñāṃ labhate |</p>
<p>nanu ca, na vṛkasya bhītaṃ prati apādānatvam, apitu bhayaṃ bhītiḥ ityetāni |</p>
<p>ucyate— yathā māso jātasyeti māsākhyaḥ kriyākalāpaḥ prathamakukṣigarbha—
viyogākhyasya janmano 'vadhibhāvena paricchedako bhavati, janma pratilabdhāṃ vā sattāṃ

<pb n="135"/>
samāvṛttyā parimitena jātamapekṣate tathehāpi vṛkādityayamapādānaśabdo bhayamātrasyaivā—
vacchedako bhaviṣyati, na bhītasya|</p>
<p>yadi vā yathā kaṣ‍ṭaśrita ityatropātta—śrayati—kriyāsaṃbandhāt kaṣ‍ṭe karmatvamiti
śrayaṇakriyāpūrvakaṃ kaṣ‍ṭena saṃbadhyate, tathehāpyupāttabhayakriyāvacchinnaḥ karttā bhayakriyā—
saṃbandhād vṛkasyāpādānatvamiti bhayakriyāpūrvakaṃ vṛkena saṃbhantsyata iti|</p>
<p>bhavatu yatropasarjanībhūtāyā api kriyāyāḥ śravaṇaṃ, yatra tu kriyā na śrūyate tatra kathaṃ
śaṅkulākhaṇḍa iti?</p>
<p>pratīyamānā bhaviṣyati| tathāhi śṅkulākhaṇḍa ityukte kṛta iti pratīyate| tadetad
dyotayatannāha 'tṛtīyā tatkṛtena1 guṇavacanena' (2.1.30) iti|</p>
<p>nyāsāsiddhatvād vacanānarthakyamiti cet, na, vacanasya niyamārthatvāt—'yatraiva kṛta
ityādi gamyate tatraiva samāsaḥ, anyatra mā bhūdi'ti|</p>
<p>evaṃ ca gamyamāna—karotikriyopagṛhītakaraṇakartṛkaṃ tṛtīyāntena śaṅkulādinā
khaṇḍādīnāṃ guṇamuktavatāṃ matublopādinā dravyavacanānāṃ tṛtīyāntārthakṛtatve sati
sāmarthyamavasīyate, na tūktavaiparītye, yathā ākṣṇā kāṇaḥ, pādena khañjaḥ iti|
tadevamākṣip‍ta karotikriyā 'vacchinnaḥ kriyāntarasambandhārhaḥ khaṇḍaśabdārtho
gamyamānopasarjanībhūtayā karotikriyayā śaṅkulādīnapekṣamāṇaḥ karaṇabhūtaiḥ karttṛbhūtairvā
śaṅkulādibhiḥ sambadhyate| tadvacanaś‍ca samudāyo 'bhyantarībhūtakriyākārakasaṃbandhaḥ
samāsasaṃjño bhavati|</p>
<p>atheha kasmānna bhavati 'dadhnā paṭuḥ' 'ghṛtena paṭuḥ' iti?</p>
<p>asāmarthyāt|</p>
<p>kathamasāmarthyam?</p>
<p>sāpekṣamasamarthaṃ bhavati| na hi dadhnaḥ paṭunā sāmarthyam|</p>
<p>kiṃtarhi! bhujinā, dadhnā bhuṅkte paṭuriti|</p>
<p>ihāpi tarhi na prāpnoti śaṅkulayā khaṇḍa iti, atrāpi na śaṅkulāyāḥ khaṇḍena
sāmarthyam kiṃ tarhi? karotinā, śaṅkulayā kṛtaḥ khaṇḍa iti|</p>
<p>tatkṛteneti vacanād bhaviṣyati|</p>
<p>vacanāditi ced, atheha guṇavacanetyucyamāne kathaṃ matublopād dravyavacanena
khaṇḍādinā pratīyate?</p>
<!-- NOTES pg=135!-->
<p>1. mabhā. 2.1.30 tatkṛtārtheneti sūtrapāṭhaḥ|</p>

<pb n="136"/>
<p>iha tṛtīyā tatkṛtena guṇeneti siddhe yad‍vacanagrahaṇaṃ karoti tasyaitat prayojanam |
evaṃ yathā vijñāyeta guṇamuktavān guṇavacanaḥ, khaṇḍaguṇavān khaṇḍaḥ, pāṇḍuguṇavān pāṇḍuḥ
(mabhā, 2.1.30) iti |</p>
<p>yadyevam— nārthastatkṛtagrahaṇena bhavati, bhavati hi śaṅkulāyāḥ khaṇḍena sāmarthyam |
asāmarthyādiha na bhaviṣyati dadh‍nā paṭuri— (mabhā. 2.1.30)—ti |</p>
<p>idaṃ tarhi tatkṛtasya prayojanam— dravyavacanaiḥ kārakasamāse tadanurūpā
kriyā 'dhyāharttavyeti | tad‍yathā akṣeṣu prasak‍taḥ śauṇḍaḥ akṣaśauṇḍa iti |</p>
<p>atha dravyavacanaisyatkṛtasamāse guṇavacanenetyapi kimartham ?</p>
<p>iha mā bhūd—dhānyena dhanavān, gobhirvapāvāniti ||</p>
<p>atha aśrāddhabhojīti ko 'yaṃ samāsaḥ ?</p>
<p>asamarthanañ‌tatpurūṣaḥ | (mabhā. 2.1.1) |</p>
<p>kiṃ punarihā 'sāmarthyam ?</p>
<p>pūrvottarapadayormitho 'napekṣā | tathāhi aśrāddhabhojīti bhujikriyayā nañaḥ sambandhaḥ, na
śrāddhena | na hi tasyāyaṃ niyamo na śrāddhaṃ bhok‍tavyamiti, apitu śrāddhaṃ na bhok‍tavyamiti |
yatra hi varttipadārthasamavāyinī kriyā 'bhidhīyamānā pratīyamānā vā svabhāvato nivṛttā nañā
dyotyate 'apācakaḥ, abrāhmaṇa' iti, tatraiva sāmarthyam | yatra tu bāhyakriyayā nañaḥ
saṃbandhastatrā 'sāmarthyameva | yathā sūryamapi na paśyanti asūryaṃpaśyā rājadārāḥ, na
punargīyante apunargeyāḥ ś‍lokāḥ, lavaṇaṃ na bhuṅkte avalaṇabhojī bhikṣuriti |</p>
<p>nanvevam— avayavārthavyatirik‍tasamudāyārthābhāve 'rthavattvābhāvāt kathaṃ
prātipadikaṃsaṃjñā ?</p>
<p>samāsagrahaṇāditi ced anarthake kṛtārthatvānniyamā 'nupapattiḥ | tataś‍cārthavato
vākyasyāpi prātipadikatvaprasaṅgaḥ |</p>
<p>nanu ca asūryalalāṭayodṛśitapoḥ (3.2.36), ityanenāsamarthanañsamāsānāṃ
sādhutve jñāpite 'akiñcitkurvāṇa', 'amāṣaṃharamāṇaḥ', agādhādutsṛp‍ta/ṣ‍ṭam (mabhā. 2.1.1.)
ityādīnāmapi mā bhūt samāsa ityasūryaṃpaśyādayaś‍catvāra evā 'samarthasamāsāḥ parigaṇyante,
(mabhā.2.1.1.) parigaṇanasāmarthyādeva prātipadikasaṃjñāpi bhaviṣyati, tathāpyanarthakatvādā—
śrayā 'bhāve, saṃkhyākarmādyabhāve teṣā vācikā dyotikā vāpi vibhak‍tayo notpadyeran ?</p>

<pb n="137"/>
<p>naivam, samudāyastāvadānarthakye 'pi 'na kevalā prakṛtiḥ prayok‍tavyā' iti
niyamādavaśyamevāvyayādivad vibhaktimātramapekṣate, avayavastvarthavattvāt saṃkhyākarmā—
derāśrayatvena tāṃ viśiṣ‍ṭāmevāṅgīkaroti | tataś‍ca yathā ' 'turānāturayorekabhojana—
pratipattāvāturāṇāṃ bhojanamanāturo 'pi pratipadyate tathā 'vayavārthā 'nugrahārthako 'pi samudāyo
vibhaktiviśeṣameva pratipatsyata iti na kaś‍cid doṣaḥ |</p>
<p>nanu 'asatyekārthībhāve vyapekṣādharmāḥ kathaṃ na nivarttante ?'</p>
<p>ke punaste ? <b>'viśeṣaṇayogaḥ, samuccayaḥ, saṃkhyāviśeṣa'</b> iti (śrṛ.pra. 7) | tatra—</p>
<p>brāhmaṇasya śobhanaṃ 'śrāddhaṃ na bhuṅkta' iti <b>viśeṣaṇayogaḥ,</b></p>
<p>śrāddhaṃ na bhuṅkte balimāmantraṇaṃ ceti <b>samuccayaḥ,</b></p>
<p>śrāddhaṃ śrāddhāni vā bhuṅkte iti <b>saṃkhyāviśeṣayogaḥ |</b></p>
<p>te ca vākya evopalabhyante, na tvaśrāddhabhojīti vṛttau, na
hyaśrāddhabhojī(jo)brāhmaṇasya śobhanamityādi | tat kathamucyate nāstyatraikārthībhāva iti ?</p>
<p>naivam | aśrāddhaśabdo hyatrā 'samarthaḥ, na tvaśrāddhabhojiśabdaḥ | aśrāddhabhoji—
viṣayāś‍caite viśeṣaṇayogadayaḥ pratīyante, nāśrāddhaviṣayā iti |</p>
<p>nanu ca yadyaśrāddhaśabdaḥ samudāyārthābhāvādanarthakaḥ, aśrāddhabhojiśabdo 'pyarthavada—
narthakasaṃghātatvādanarthakaḥ prāp‍noti |</p>
<p>astvānarthakyam | vākyaviṣayāstu dharmā bhaviṣyanti tac‍cānarthakyamapi pariharttavyam
idaṃ ca varihriyate, śabdaśaktireṣā yadabhinne 'pyarthe kenacicchabdenābhidhīyamāne
viś‍oṣaṇādiyogo bhavati, kenacinna bhavati | tatra vākye 'samarthasamāsapadānāmavidyamānamāpi
vṛttau śabdāntaratvā— dastyekārthābhidhāyitvamiti |</p>
<p>nanu ca, yadyasāmarthye 'pi vacanāt samāsaḥ 'kimadya me vas‍traṃ nīlamutpalamāli
karṇe, neha kaś‍cit purūṣo vyāghraḥ sarati pallīm, paśya sakhi | kaṣ‍ṭaṃ śritaḥ priyo me
gurūkulam; kiṃ te śaṅkulayā khaṇḍo devadatta utpalena; gaccha tvaṃ yūpāya dārū śobhanaṃ
śaile, nivarttasva vṛkād bhayaṃ devadattasya yajñadattāt, bhāryā rājñaḥ purūṣo devadattasya;
sak‍tastvamakṣeṣu śauṇḍaḥ pibati pānāgāre' ityādāvapi samāsaḥ prāp‍noti; sa tarhyatrāpi
vacanād 'viśeṣaṇaṃ viśeṣyeṇa', 'dvitīyā śritādibhiḥ', 'tṛtīyā tatkṛtena', caturthī
tadarthena', pañcamī bhayena', 'ṣaṣ‍ṭhī subantena', 'sap‍tamī śauṇḍādibhiḥ' samasyata iti |</p>

<pb n="138"/>
<p>viṣama upanyāsaḥ; parigaṇanādīnyasāmarthya eva samāsārthamārabhyante | yathā 'kṛtapūrvī
kaṭami' tyādyarthaṃ 'pūrvādiniḥ' (5.2.86), sapūrvāc‍ca (5.2.87) iti | 'viśeṣaṇaṃ
viśeṣyeṇa' ityevamādīni tu 'samarthaḥ padavidhiḥ' (2.1.1) iti sāmarthye satyupādīyante |
sāmarthyaviṣayapradarśanārthameva ca 'viśeṣaṇaṃ viśeṣyeṇa' iti prathamāyāṃ sāmānādhikaraṇyaṃ
dvitīyāyāṃ ca śritādiniyamaḥ, tṛtīyāyāṃ tatkṛtādivacanam, caturthyāṃ prakṛtivikārabhāvaḥ,
pañcamyāṃ bhayādiparigaṇanam, ṣaṣ‍ṭhyāṃ pūraṇādiniṣedhaḥ, sap‍tamyāṃ śauṇḍādinirdeśa
ityupapadyate | tena yatra viśeṣaṇādiṣu sāmānādhikaraṇyāderabhāvastatrāsāmarthyāt samāso na
bhavati ||</p>
<p>abrāhmaṇo 'yamiti ko 'yaṃ samāsaḥ ? samarthanañtatpurūṣaḥ |</p>
<p>kiṃ pradhāno 'yam ?</p>
<p>uttarapadārthapradhānaḥ | abrāhmaṇamānatetyukte brāhmaṇamātrasyānayanaṃ prāp‍noti |</p>
<p>naiṣa doṣaḥ | idaṃ tāvadayaṃ praṣ‍ṭavyaḥ—atheha rājapurūṣamānayetyuk‍te purūṣamātrasyānayanaṃ
kathaṃ na bhavati rājā 'tra viśeṣakaḥ prayujyate tena rājaviśiṣ‍ṭasyā ' 'nayanaṃ bhavaṣyiti |</p>
<p>ihāpi nañ—viśeṣakaḥ prayujyate, tena nañviśiṣ‍ṭasyānayanaṃ bhaviṣyati |</p>
<p>kaḥ punarasau ?</p>
<p>nivṛttapadārthakaḥ | yadā punarasya padārtho nivarttate tadā kiṃ svābhāvikī nivṛttiḥ ?
āhosvid vācanikī ?</p>
<p>kiṃ cāp‍taḥ ? yadi svābhāvikī kiṃ nañ prayujyamānaḥ karoti ?</p>
<p>tarhi vācanikī bhaviṣyati; kiṃ ca pratikīlavat | tatra yathā kīla āhanyamānaḥ
pratikīlaṃ nivarttayati, evaṃ nañ prayujyamānaḥ padārthaṃ nivarttayati |</p>
<p>yadyetannaño māhātmyaṃ syāt, na jātucid rājāno hastyaś‍vaṃ bibhṛyuḥ, netyeva brūyuḥ |</p>
<p>evaṃ tarhi svābhāvikī nivṛttiḥ, nañ‌nimittā tūpalabdhiḥ, tad‍yathā santamasāndhakāre
dravyāṇāṃ pradīpanimittaṃ darśanam, na ca teṣāṃ pradīpo nivarttako bhavati | yadi punarayaṃ
nivṛttipadārthako nañ, kimarthaṃ brāhmaṇaśabdaḥ prayujyate ?</p>
<p>evaṃ yathā vijñāyeta 'asya padasyārtho nivṛtta' iti,</p>
<p>neti hyuk‍te saṃdehaḥ syāt kasya padārtho nivarttata iti; tatrāsaṃdehārthaṃ brāhmaṇaśabdaḥ
prayujyate | yadi vā sarva ete śabdāḥ avayaveṣvapi varttante brāhmaṇaḥ, kṣatriyaḥ, vaiśyaḥ, śūdra iti |</p>
<b><lg>
  <l>tapaḥ śrutaṃ ca yoniś‍ca tatra brāhmaṇakāraṇam |</l>
  <l>tapaḥśrutābhyāṃ yo hīno jātibrāhmaṇa eva saḥ || 51 ||</l>
</lg></b>

<pb n="139"/>
<p>tathā gauraḥ, kapilaḥ, piṅgalakeśaḥ ityetānapyantarān brāhmaṇye guṇān bruvanti |
samudāyeṣu ca vṛttāḥ śabdā avayaveṣvapi varttante | tad‍yathā pūrve pañcālāḥ, uttarāḥ kurava
iti | evamayaṃ samudāye brāhmaṇaśabdo vṛtto 'vayave 'pi varttate guṇe jātau ca | guṇe tāvad
abrāhmaṇo 'yaṃ yastiṣ‍ṭhan mūtrayatīti, abrāhmaṇo 'yaṃ gacchan bhakṣayatīti |</p>
<p>api ca kālaṃ kalmāṣaṃ māṣarāśivarṇamāpaṇe āsīnaṃ dṛṣ‍ṭvā 'dhyavasyati nāyaṃ
brāhmaṇaḥ, abrāhmaṇo 'yamiti nirjñātaṃ tasya bhavati, guṇakṛtā cārthasya nivṛttiḥ | atha jātau
jātihīne saṃdehād durūpadeśād‍vā 'nyo brāhmaṇaśabdaḥ pravarttate | saṃdehāt tāvad gauramayaṃ
śucyācāraṃ piṅgalaṃ kapilakeśaṃ dṛṣ‍ṭvā 'dhyavasyati brāhmaṇo 'yamiti | tataḥ paś‍cādulabhyate nāyaṃ
brāhmaṇaḥ abrāhmaṇo 'yamiti | tatra durupadeśo brāhmaṇaśabdo varttate | jātikṛtā cārthasya nivṛttiḥ |</p>
<p>nanu ca —nañ‌vyavacchedāya brāhmaṇādiśabdaprayoge samāsasya pūrvapadapradhānatā
prāp‍noti ?</p>
<p>naivam | avyayasaṃjñāprasaṅgāt avyayaṃ hyasya pūrvapadam |</p>
<p>naiṣa doṣaḥ | pāṭhenāvyayasaṃjñā kriyate, na ca naña‌samāsastatra paṭhyate | mā bhūdavyayeṣu
pāṭhaḥ; tathāpyabhidheyavalliṅgavacanāni bhavanti; yaś‍cehārtho 'bhidhīyate na tasya
liṅgasaṃkhyābhyāṃ yogo 'sti | nedaṃ vācanikam— aliṅgatā, asaṃkhyatā vā | kiṃ tarhi?
svābhāvikametat | tatra kimasmābhiḥ śakyaṃ vak‍tum, yannañaḥ prāk samāsālliṅgasaṃkhyābhyāṃ
yogo nāsti, samāse ca bhavati |</p>
<p>yadi vā guṇavacanānāmāśrayato liṅgavacanāni bhavanti | yadasau dravyaṃ śrito bhavati
guṇaḥ samāso vā, tasya yalliṅgaṃ vacanaṃ ca tad guṇasyeva samāsasyāpi bhavati |</p>
<p>ucyate iha trayī gatiḥ 1. kadācinnañarthenottarapadārtho viśeṣyate,</p>
<p>2. kadācinnañartha uttarapadārthena,</p>
<p>3. kadācinnañarthottarapadārthābhyāmanyaḥ padārtha iti | tatra—</p>
<p>(1) yadā nañarthottarapadārthābhyāmanyapadārtho viśeṣyate tadā 'samānādhikaraṇānāṃ bahuvrīhiḥ',
'nañarthaś‍ca viśeṣyo bhavatī' ti <b>ṣaṭ samāsārthabhedā</b> jāyante — 1. atyantābhāvaḥ,
2. anatyantābhāvaḥ, 3. anyatarābhāvaḥ, 4. tādātmyābhāvaḥ, 5. saṃbandhā 'bhāvaḥ,
6. pradhvaṃsābhāva iti | yathā— arūpo vāyuḥ, anudārā kanyā, akiñcanaḥ pumān,
apiśācaḥ kuḍyaḥ, aghaṭaṃ bhūtalam, anaṅga kāma iti |</p>

<pb n="140"/>
<p>(2) yadā tūttarapadārthena nañartho viśeṣyate tadā pūrvapadārthapradhānastatpuruṣaḥ |
nañarthopādheś‍ca ṣaṭ samāsārthabhedā jāyante— <b>1. prāgabhāvaḥ, 2. sāmarthyābhāvaḥ,
3. āvaś‍yakatā 'bhāvaḥ, 4. itaretarābhāvaḥ, 5. sattā 'bhāvaḥ, 6. bhāvābhāva</b> iti |
yathā— anutpanno ghaṭaḥ, apradhṛṣyaḥ subhaṭaḥ, abhūṣitaḥ kāntaḥ, avarṣā (mabhā. 2.2.6)
hemantaḥ, asacchaśaviṣāṇam, anudbhinnaḥ pravāla iti |</p>
<p>(3) yadā tu nañarthenottarapadārtho viśeṣyate tadottarapadārthapradhānastatpuruṣaḥ, padārthasya ca
nañarthopādhe ṣaṭ samāsabhedā jāyante, yathā— 1. tadabhāvaḥ, 2. tadanyaḥ,
3. tatsadṛśaḥ, 4. tad‌viruddhaḥ, 5. tadapakṛṣṭaḥ, 6. tadutkṛṣṭa iti | yathā—
ananyaḥ, anatriḥ, abrāhmaṇaḥ, asitaḥ, amanuṣyaḥ, amānuṣaḥ iti |
nanu ca, anyapadārthatatpuruṣayoranyatrāpi nañ‌samāso dṛśyate | yathā
makṣikāṇāmabhāvo 'makṣikamiti |</p>
<p>nāyaṃ nañ‌samāsaḥ, kintarhi 'avyayaṃ vibhakti' (2.1.6) ityādinā
avyayamabhāvārthe samasyate, avyayībhāvaś‍ca samāso bhavati | yathā nivātaṃ niśītam iti |</p>
<p>kiṃ punaramī nañ‌samāsārthā anyapadārthādiṣu vyavatiṣṭhante uta saplavante?
kecid vyavatiṣṭhante pradhvaṃsābhāvādayaḥ | tad‌yathā—</p>
<b><lg>
  <l>bhavedabhīṣmamadroṇaṃ dhṛtarāṣṭrabalaṃ katham |</l>
  <l>yadi tattulyakakṣo 'tra bhavān dhuryo na yujyate || 60 ||</l></lg></b> (vesaṃ. 3.25)
<p>yathā ca anudarā kanyā, alomikā eḍaketi |</p>
<p>kecit tu saṃplavante prāgabhāvādayaḥ | tad‌yāthā—</p>
<b><lg>
  <l>ajanmā puruṣastāvadapumān paśureva vā |</l>
  <l>yāvallīlāvatīvakraprekṣitārthaṃ na budhyate || 61 ||</l></lg></b> (iti) |
<p>yathā ca — aneke, aneka iti |</p>
<p>nanu ca — ekaśabdo bahvarthaḥ | tad‌yathā—</p>
<p>(1) ekaḥ ko 'pi sa kumbhasaṃbhavamuniḥ ityutkarṣārthaḥ | tatra—</p>
<p>(2) eke tāvadāhuriti pakṣāntarārthaḥ,</p>
<p>(3) eka evāyamāvayoḥ svabhāva iti tulyārthaḥ,</p>
<p>(4) naikaḥ śayītetyasahāyārthaḥ,</p>
<p>(5) ekamevedaṃ śabdabrahmetyabhedārthaḥ,</p>
<p>(6) ekaḥ dvau bahava iti saṃkhyārthaḥ |</p>

<pb n="141"/>
<p>tatkasyeha grahaṇam?</p>
<p>saṃkhyārthasya|</p>
<p>utkarṣādīnāṃ kasmānna bhavati ?</p>
<p>anabhidhānāt| tadayathā amitra ityuk‍te pūrvapadārthapradhānatatpuruṣe śatrukareva pratīyate, na
tvasūryaḥ, evamaneka ityukte bahava eva pratīyante, na punaranutkarṣādimantaḥ| etena
tatpuruṣasyottarapadaprādhānye satyaneka ityapi vyākhyātam|</p>
<p>kathaṃ punarekasya pratiṣedhe bahūnāṃ sampratyayaḥ syāt ?</p>
<p>prasajyāyaṃ kriyāguṇau tataḥ paś‍cānnivṛttaṃ karoti| tad yathā— āsaya, bhojaya,
śāyaya anekamiti|</p>
<p>syādetat, yatra kriyāguṇau prasajyete, yatra tu khalu na prasajyete tatra tu
kathamanekastiṣṭhati iti ?</p>
<p>bhavatyevaṃjātīyateṣvapi ekasya pratiṣedhe bahūnāṃ sampratyayaḥ| tad yathā— na na ekaṃ
priyam, na na ekaṃ sukhamiti|</p>
<b><lg>
  <l>prakṛtipratyayau tredhā tridhopaskārabhak‍tayaḥ|
tridhaivopapadaprātipadikānāṃ vibhak‍tayaḥ|| 62||</l></lg></b>
<b><lg>
  <l>tridhopasarjanaṃ tredhā samāsa iti kīrttitaḥ|
prātipādasaśabdo 'yamathānvākhyeya ucyate|| 63||</l></lg></b>
<b><lg>
  <l>padamiha trividhaṃ pratipādyate trividhameva ca vāk‍yamatha tridhā|
vyavahṛtiḥ khalu śabdanibandhanā yadanayorubhayoḥ prititiṣṭhati|| 64||</l></lg></b>
<p><b>iti mahārājādhirājabhojadevaviracite śrṛṅgāraprakāśe</b></p>
<p><b>prātipadikādiprakāśo nāma</b></p>
<p><b>|| dvitīyaḥ prakāśaḥ|| 2||</b></p>
<p>revāprasādena sanātanena bhojādṛtenaiṣa prakāśa—lekhaḥ|</p>
<p>svayaṃ svahastād vihito 'tra mūlaṃ kṛpā mahākālamaheś‍varasya||</p>

<pb n="142"/>
<p>atha</p>
<p><b>śrṛṅgāraprakāśe tṛtīyaḥ prakāśaḥ</b></p>
<p>prakṛtyādiśabdaprakāśaḥ</p>
<p><b>(9. padam)</b></p>
<p><b>tatra padyate 'nenārtha iti padam|</b></p>
<p>tat tridhā 1. kriyārūpam, 2. kārakarūpam, 3. upaskārarūpañca| teṣu—</p>
<p>sādhyārthābhidhāyi <b>kriyārūpam|</b></p>
<p>sādhanārthābhidhāyi <b>kārakarūpam|</b></p>
<p>sādhyasādhanayorbhūṣaṇādibhūtamupaskāram|</p>
<p>teṣāṃ pratyekaṃ ṣaḍbhedatvāt padasyāṣṭādaśa bhedā bhavanti| teṣu—</p>
<p><b>(1. kriyārūpaṃ padam)</b></p>
<p>(1) bhāvapadam, (2) karmapadam, (3) karttṛpadam, (4) bhāvakarmapadam,
(5) bhāvakarttṛpadam, (6) karmakarttṛpadaṃ ceti <b>kriyārūpa</b>—padabhedāḥ| teṣu—</p>|
<p><b>(1) bhāvapadaṃ yathā—</b></p>
<p>pacyate, apāci, pakṣyate devadattena; āsyate, āsi, āsiṣyate bhavatā; bhidyate,
abhedi, bhitsyate kusūlena; śrāyate, aśrāyi śrāyiṣyate yavāgvā;
evaṃ śrāyiṣīṣṭa, śaśre, aśrāyiṣyataudanena; ghāniṣīṣṭa, jaghne, aghāniṣyata hastinā;
grāhīṣīṣṭa, jagṛhe, agrāhiṣyata grāheṇa; dārśiṣīṣṭa, dadṛśe, adarśiṣyata preyaseti|</p>
<p><b>(2) karmapadaṃ yathā—</b></p>
<p>pacyate odanaḥ sūdena, āsyate māso bhṛtakena, gamyate grāmaḥ pānthena, supyate
krośaḥ śiśunā, akāri kaṭaḥ kuśalena, arodhi gaurgopālena, adohi dhenurvallavena,
atāpi pṛthivī rājñā, anvatātapta kitavaḥ karmaṇā, anubabhūve kambalaḥ kareṇa,
pakṣyate yavāgūrbhiṣajā, lapsīṣṭa bhikṣā tāpasena|</p>
<p>evaṃ kariṣyate kāritā kāriṣīṣṭa kaṭaḥ, ghāniṣyate ghānitā ghāniṣīṣṭa śatruḥ,
grāhiṣyate grāhitā grāhīṣaṣṭa granthaḥ, darśiṣyate darśitā darśiṣīṣṭa preyāniti|</p>

<pb n="143"/>
<p><b>(3) karttṛpadaṃ</b> yathā—</p>
<p>pacati caitraḥ, āste maitraḥ, tapati suvarṇaṃ suvarṇakāraḥ, tapyate tapasyāpasaḥ, sṛjati
mālāṃ mālikaḥ, sṛjate dharmaṃ dhārmikaḥ, udasarji svaṃ vadānyaḥ, udapādi sasyaṃ
bhūmiḥ parivārayante vṛkṣaṃ kaṇṭakāḥ, śoṣayate vrīhīnātapaḥ, saṃyujyate gṛhamedhī
bhāryayā, pacyate salohitaṃ phalamudumbaraḥ, tathā adīpi, adīpiṣṭa vahniḥ, ajani
ajaniṣṭa dhūmaḥ, abodhi abuddha prasuptaḥ, apūri apūriṣṭa kāmaḥ, atāyi atāyiṣṭa
dharmaḥ, āpyāyi, āpyāyiṣṭa loka iti|</p>
<p><b>(4) bhāvakarmmapadaṃ</b> yathā—</p>
<p>icchāmi bhuñjīta bhavān, icchāmi bhuṅktāṃ bhavanā, kāmaye yat sa bhuñjīta, prārthaye
yadi sa bhañjīta, saṃbhāvayāmi bhuñjīta bhavān, samarthayāmi bhokṣyate bhavān, śraddadhe
nābhuṅkta bhavān, avakalpayāmi nābhokṣyata bhavān, na śraddhadhe nanu bhavān vṛṣalaṃ
yājayet, nāvakalpayāmi tatrabhavān vṛṣalaṃ yājayiṣyati, na marṣayāmi tatrabhavān
vṛṣalamayāyajiṣyat, vigarhe api tatrabhavān vṛṣalaṃ yājayati, smarasi devadatta
kaśmīreṣu vatsyāmaḥ, abhijānāsi kaliṅgeṣu yadavasāma, abhijānāsi kaliṅgeṣu
śaś‍vadavasāma, smarasi kaśmīreṣu vatsyāma, tatraudanaṃ bhokṣyāmahe, abhijānāsi yat
kaliṅgeṣvavasāma yat tatraudanamabhuñjmahi; ehi manye rathena yāsyasi, jāne supto
vihāyasā gacchāmi, paś‍ya mṛgo dhāvati, iha paś‍yāmaḥ karmaṇi dvivacana—
bahuvacanānyudāhniyante iti|</p>
<p><b>(5) bhāvakarttṛpadaṃ</b> yathā—</p>
<p>corasya rujati, corasyāmayati, corasya bādhate, corasya pīḍayati, corasya dahati,
corasyātaṅkayati, corasya spṛśati, corasya śoṣayati, corasya mardayati, corasya
moṭayati, coraṃ jvarayati, coraṃ saṃtāpayati| tathā— bhavati pacati, bhavati pakṣyati,
bhavatyapākṣīt, bhavedapi bhavet, syādapi syāt, nāsti rame, ayūyujastvamasi,
asi tvamīśiṣe, asti gacchāmo vayam, astyatra kāñcid gāṃ paś‍yati, asi
bhavatu gamyate, bhavatu sādhayāma iti|</p>
<p><b>(6) karmakarttṛpadam</b> yathā—</p>
<p>rajyati vastraṃ svayameva, kuṣyati pādassvayameva, avakirate hastī, avākīrṣṭa vā

<pb n="144"/>
svayameva, grathnīte mālā, agrathiṣṭa vā svayameva, cīkīrṣate kaṭaḥ, acikīrṣata
vā svayameva, namate daṇḍaḥ anaṃsta vā svayameva, ucchrayate daṇḍaḥ, udaśiśriyata
vā svayameva, brūte kathā, avocata vā svayameva; prasnute gauḥ prāsnoṣṭa vā
svayameva; āhate gauḥ (3.1. 89 kāśikā), āvadhiṣṭa vā svayameva| anurundhe
gauḥ anvaruddha vā svayameva, akṛta kaṭaḥ svayameva (3.1. 62 kāśikā) iti|</p>
<p>anye punaramīṣāmapi karmakarttṛtvaṃ manyante—</p>
<p>bhidyate kusūlaḥ, svayameva, bhidyate rajjuḥ svayameva, lūyate kedāraḥ svayameva,
pacyate phalaṃ svayameva, bhajyate kāṣṭhaṃ svayameva, kuṣyate pādaḥ svayameva, adohi
gauḥ svayameva, arodhi gauḥ svayameva, ahāvi haviḥ svayameva, akāri kaṭaḥ
svayameva, tathā bhūṣayate kanyā svayameva, maṇḍayate kanyā svayameva, dohayate gauḥ
svayameva, ārohayate hastī svayameva, darśayate rājā svayameva, abhivādayate
guruḥ svayameva, lāvayate kedāraḥ svayameva, pācayate odanaḥ svayameva, bhedayate
kusūlaḥ svayameva, kārayate kaṭaḥ svayameva, gaṇayati gaṇaḥ svayameva, smarayati
vanagulmaḥ svayameva'iti| āhuś‍ca—</p>
<p>karmavat karmmaṇā tulyakriyaḥ (3.1. 87), karmavadabhāve yagātmanepadaciṇ (vad)bhāvāḥ
prayojanam (3.1. 87 kāśikā) acaḥ karmakarttari (3.1. 62), duhaśa‍ca (3.1.
63), na rudhaḥ (3.1. 64), na duh‍snunamāṃ yak‍ciṇau (3.1. 89), yak‍ciṇoḥ
pratiṣedho hetumaṇṇiśribruñāmupasaṃkhyānam (3.1. 89 vā. 1), bhūṣākarmakirādi (3.
1. 87), ṇi—śrantha—grantha—bruñātmanepadā—karmakāṇāmupasaṃkhyānam (3.1. 89 vā)|</p>
<p>tat tu samyak| tathāhi 'bhidyate kusūlassvayameva, akāri kaṭaḥ svayamevetyādiṣu
karmaṇyeva yak‍ciṇau, svayaṃśabdāttu karmakarttukatvapratītiḥ| arodhi gaussvayameveti rudherapi
karmavivakṣāyāṃ ciṇ bhavatyeva arodhi gaurgopāleneti| yadā tu gorātmanepada eva karmakarttutvaṃ
tadā arodhi gaurgopāleneti| yadā tu gorātmanepada eva karmakarttṛtvaṃ tadā 'rodhi gaurātmanaiveti
bhavati| ya evārtha ātmanaiveti sa svayameveti| arodhīti cok‍te nāśrute karttṛvācini
padāntare karmakarttutvaṃ gamyate| tasmādihāpi karmaṇyeva ṇic| bhūṣayate kanyā svayamevetyādiṣu
tu 'ṇoraṇau yat karma ṇau cet sa karttā 'nādhyāye' (1.3. 67) iti phalavati karttaryevātmanepadam|
kutastyā tarhyeteṣu karmakarttṛtāprasiddhiḥ ?</p>

<pb n="145"/>
<p>śrūyatām— karmapadeṣu tāvat—</p>
<b><lg>
  <l>kriyamāṇaṃ tu yat karma svayameva prasiddhyati|
sukaraṃ svairguṇaiḥ karttuḥ karmakartteti taṃ viduḥ||1||</l>
</lg></b>
<p>karttupadeṣu bhūtapūrvakatvāt tadavadupacāra iti| tathāhi kanyādayo lāvaṇyātiśayādibhi—
rātmabhūṣāyai prasādhanādīn prayuñjate| prayuñjate ca māghādayo mahākavayaḥ—</p>
<b><lg>
  <l>ākuñcitaprohanirūpitakramaṃ
kareṇurārohayate niṣādinam||2|| (māgha. 12.5)</l></lg></b>
<b><lg>
  <l>sa santataṃ darśayate gatasmayaḥ
kṛtādhipatyāmiva sādhu bandhutām|| 3|| (kirātā. 1. 10) iti</l></lg></b>
<p>phalamanayoḥ sukhāsikā lokarañjanaṃ ca| anyathaiko hastipakaiḥ pīḍyeta, dvitīyo
dudarśe iti nābhigamyate|</p>
<p>acetaneṣvapi kriyāphalavivakṣāyāṃ tu dṛś‍yate 'parivārayante vṛkṣaṃ kaṇṭakāḥ, śoṣayate
vrīhinātapa' iti| etena karaṇena tulyakriyaḥ karttā karmavad bhavatītyapi va vaktavyaṃ
bhavati| parivārayanti kaṇṭakairvṛkṣaṃ manuṣyāḥ, parivārayante kaṇṭakāḥ svayameveti| tathā
'duhipacyoḥ sakarmakayoḥ karttā bahulaṃ karmavad bhavatīti na vak‍tavyam| dugdhe gauḥ payaḥ
svayameva, payo muñcatīti gamyate| tasmādudumbarassalohitaṃ phalaṃ pacyata iti karmataiva
kriyāviśeṣaṇavivakṣitā| udumbaraśabdo 'tra phalavṛttiḥ, udumbaraṃ tat kālena pacyate salohitaguṇaṃ
yathā bhavati lohitena pākena sambadhyata iti yāvat karttṛtvavivakṣāyāṃ ca pacatyātmānāmiti|
tathā yujeḥ ś‍yan karttari vak‍tavyam, māsaṃ yujyate brahmacārīti| karttṛtvavivakṣāyāṃ tu
daivādikatvaṃ na setsyati, karmatvavivakṣāyāṃ tu karmatvaṃ yathā; karttṛtvaṃ tu svayaṃ śabdena
gamyata ityalamatiprasaṅgena||</p>
<p>kṛdantamapi khalu kriyārūpaṃ vidyate| tatra—</p>
<p><b>bhāvo</b> yathā— iha tairyātam, iha tairāsitam, iha tairbhuktam, iha taiḥ pītam; kṛtaṃ bhavatā,
prasuptaṃ bhavatā, sukṛtaṃ bhavatā, susik‍taṃ bhavatā, bhūtaṃ bhavatā, prabhūtaṃ bhavatā,
bhaviṣyamāṇaṃ bhavatā, bhūyamānaṃ bhavatā, bhavitavyaṃ bhavatā, bhavanīyaṃ bhavatā, bhavय़ṃ
bhavatā, avaś‍yaṃ bhāvyaṃ bhavatā, āśitabhavaṃ bhavatā, īṣadạ̄dhyambhavaṃ bhavatā,
durạ̄dhyaṃbhavaṃ bhavatā, svāḍhayaṃbhavaṃ bhavatā, īṣadutthānaṃ bhavatā, sūtthānaṃ bhavatā iti|</p>

<pb n="146"/>
<p><b>karma</b> yathā— prakṛtaḥ kaṭo bhavatā, kṛtaḥ kriyamāṇaḥ kariṣyamāṇo bhavatā, khalu kaṭaḥ
karttavyaḥ, kṛtyaḥ, karaṇīyaḥ, kāryaḥ; īṣatkāryaḥ, īṣatkaraḥ kriyārtho bhavatā,
īṣadạ̄dhyaṃkaraḥ svạ̄dhyaṃkaraḥ, īṣatpānaḥ somo bhavatā, supānaḥ, duṣpānaḥ;
duśśāsano 'ribhirbhavān suyodhanaḥ, duryodhanaḥ, durdarśanaḥ, durdharṣaṇaḥ, durmarṣaṇaḥ, īṣallabhyo
janairbhavān, sulabhaḥ, durdarśaḥ iti|</p>
<p><b>karttā</b> yathā—kṛtavān kaṭam, upeyivān grāmam, vidvān vyākaraṇam, adhīyan pārāyaṇam,
dhārayannupaniṣadam, dviṣānnitihāsam, kurvan kaṭam, kaṭaṃ kurvāṇaḥ; viditā janāpavādān
prajāgaritāpararātrān, kanyāmalaṅkariṣṇuḥ, divamutpatiṣṇuḥ, grāmamāgāmukaḥ,
yoṣāmabhilāṣukaḥ, odanaṃ bubhukṣuḥ, śriyamāśaṃsuḥ, dādirgāḥ, papissomam, avaś‍yaṃdāyī,
śataṃdāyī, grāmaṅgāmī, grāmamāgāmī, kaṭaṃ kārako vrajati, odanaṃ pācako vrajatīti|</p>
<p><b>bhāvakarma</b> yathā— kriyāḥ kriyante, vidhayo vidhīyante, uṣṭrāsikā āsyante,
hataśāyikāśśayyante, arhati bhavānikṣubhakṣikām, ikṣubhakṣikāṃ meṃ dhārayasi, vyāvahāsīṃ
vidadhate (3.3. 43 kāśikā), sāṃkūṭinaṃ kurvanti, utsavamāmantrayai, samājamāmantrayai,
āmantraṇamāmantrayai, mantraṇaṃ nimantrayai, kāṃ tvaṃ kārimakārṣīḥ (3.3. 110), kāṃ
kārikām kāṃ kṛtim kāṃ kriyām, kā kṛtyām; kiṃ kṛtam, sarvāṃ kārimakārṣam,
sarvāṃ kārikām, sarvāṃ kṛtim, sarvāṃ kriyāṃ, sarvāṃ kṛtyām, sarvaṃ kṛtamiti|</p>
<p><b>bhāvakarttā</b> yathā— brahmabhūyaṃ varttate, brahmahatyā na bhavati, pāko varttate, tyāgo bhavati,
sāṃrāviṇaṃ varttate, ākhūttho bhavati (3.2. 4 mabhā.), anveṣaṇā varttate, vyāvabhāṣī
bhavati, samajaḥ paśūnām, udajaḥ paśūnām, gavāmupasaraḥ (3.3. 71), ṛtūnāṃ
paryāyaḥ, bhavata āsikā, bhavataḥ śāyikā, abhyūṣakhādikā varttate, ikṣubhakṣikā
udapādi, śirorttirvarttate (3.3. 108), pravāhikā na bhavati, śirorogaḥ śirobādha
/?/te, arocako na bhavati, nigrāhaste vṛṣala (3.3.45 kāśikā), avagrāhaste
vṛṣala, ajananiste vṛṣala (3.3. 112), abhavaniste vṛṣala bhūyāditi|</p>
<p><b>karmakarttā</b> yathā— svayaṃ dhauto pādau, svayaṃ vilīnamājyam, akṛṣṭapacyāśśālayaḥ
(3.1. 114), pacelimā māṣāḥ {3.1. 96(1)}, bhidelimāni kāṣṭhāni, bhidurā
bhūḥ, chidurā rajjuḥ, bhaṅguraṃ kāṣṭham, ārohayamāṇo hastī, lūyamānaḥ kedāraḥ,

<pb n="147"/>
bruvāṇā kathā, bhūṣamāṇā kanyā, grathnānā strak, śrathnānā strak, cikīrṣamāṇaḥ
kaṭaḥ, avakiramāṇo hastī, nayamāno daṇḍaḥ ucchrāyamāṇo daṇḍaḥ, duhānā dhenuḥ,
prasnuvānā dhenuḥ, rundhānā gauḥ āghnānā gauḥ, rajyad vastram, kuṣyan pāda iti|</p>
<p>anye punaramīṣāmapi <b>karmakarttṛtvaṃ</b> manyante—prakṛtaḥ kaṭaṃ bhavān, prakṛtaḥ kaṭo
bhavatā, yātaḥ panthānaṃ bhavān, yātaḥ panthā bhavatā, āsīno māsaṃ bhavān, āsīno māso
bhavatā, bhuṅkte odanaṃ bhavān, bhukta odane bhavatā, adhiśayitaḥ khaṭvāṃ bhavān,
adhiśayitā khaṭvā bhavatā, ārụ̄dho vṛkṣaṃ bhavān, ārụ̄dho vṛkṣo bhavatā, āśliṣṭaḥ priyāṃ
bhavān, āśliṣṭā priyā bhavatā, upasthitaḥ sūryaṃ bhavān, upasthitaḥ sūryo bhavatā,
upāsito 'gniṃ bhavān, upāsito 'gnirbhavatā, anūṣito guruṃ bhavān (3.4. 72 kāśikā),
anūṣito gururbhavatā, anujāto māṇavako māṇāvikām, anujātā māṇāvikā māṇavakena,
anujīrṇo vṛṣalīṃ devadattaḥ, anujīrṇā vṛṣalī devadattena iti| tanna samyag vāk‍yabhedāt||</p>
<p>nanu ca bhāvanākṣepalabdhaḥ karttā na tiṅvācyaḥ|</p>
<p>tat kathamucyate karttṛpadaṃ, bhāvakarttṛpadaṃ, karmakarttṛpadaṃ ceti|</p>
<p>tathāhi— anvayavyatirekābhyāṃ śabdasyābhidhānaśaktiḥ kalpyate| bhāvanākṣepeṇa ca
pratīyate; karttari na tatra pratyayasyānvayavyatirekau kalpyate, yathā jātyākṣepeṇa vyakteḥ
pratītau na tāṃ prati śabdasya vācakaśaktikalpanopapattimatī|</p>
<p>kathaṃ punaḥ kartturanabhidhāne pratyayasya vacanapuruṣabhedo yujyate?</p>
<p>yathaiva nātmanepadeṣu|</p>
<p>jātyabhidhānapakṣe jāteraliṅgasaṃkhyāyā api tadādhāravyaktyāśrayāṇi liṅgavacanāni
pravarttante, tathaiva bhāvanāyā abhede 'pi| tathā kartrāśrayo vacanapuruṣabhedaḥ prapatsyatīti|</p>
<p>na ca karttari lakāraḥ smaryata iti vācyam, yataḥ 'karttari kṛt (3.4. 67),
'laḥ karmaṇi ca bhāve cākarmakebhyaḥ' (3.4. 69), 'varttamāne laṭ' (3.2. 123), 'lasya
(3.4. 77, 78) 'tibādayaḥ (1.4. 101), tiṅstrīṇi trīṇi prathamamadhyamottamāḥ
tānyekavacanadvivacanabahucānyekaśaḥ yuṣmadi XXX madhyamaḥ, asmadhuttamaḥ, śeṣe prathamaḥ
(1.4. 102—108), bhāvakarmaṇorātmanepadam (1.3. 13), śeṣāt karttari parasmaipadam
(1.3. 78) ityādivāk‍yānāṃ ' dv‍yekayordvivacanaikavacane (1.4. 22), 'bahuṣu bahuvacanam'
(1.4. 21) iti saṃkhyāvidhānena sahaikārthaviṣayatvādekavāk‍yatā vyākhyātā| eko hi

<pb n="148"/>
pacatītyādiśabdastairvyākriyate| tatraiṣa vākyārtho bhavati— kartturekatve ekavacanaṃ tibityādi,
kartturdvitve dvivacanaṃ tasityādi, kartturbahutve bahuvacanaṃ jhītyādi| evaṃ ca bhāvanākṣipta—
karttṛsaṃkhyāyāmeva lakāraḥ smaryate na karttari|</p>
<p>ucyate, yadi bhāvanākṣiptakarttṛsaṃkhyā lakāreṇocyate, devadattenāsyata iti
bhāvābhidhāyino 'pi karttṛsaṃkhyāyāmevābhidhānaṃ prāpnoti, ubhayatrāpi karttṛsadbhāvāt| yenaiva
hi nimittena pacatītyādau karma saṃkhyābhidhānamāsādayati tenaiva prayogāntare 'pyāsādayet|
kataṃ ca karttaryabhidhīyamāne tad‌viśiṣṭasaṃkhyābhidhānaṃ yuk‍tam ?</p>
<p>atha saṃkhyāmātramabhidhīyate na viśeṣaḥ; tarhi puruṣādibhedapratīteranupapattiḥ| tadviśiṣṭā—
bhidhānaṃ ca tadabhidhānapurassareṇa nyāyyam, nā 'gṛhītaviśeṣaṇā viśeṣyabuddhirvarttata iti nyāyāt
na ca śabdenāsaṃspṛś‍yamāno 'pi karttā sannidhimātreṇa saṃkhyāṃ viseṣāyitumutsahate, saṃkhyāyā
dharmarūpatvād dharmiṇā kartturavacchedakatvena saṃsparśo yujyate| karaṇādīnāmapi sānnidhya—
dharmitvāt tathātvopapatteḥ| kiñca lakāreṇābhihitayorbhāvanāsaṃkhyayoruttarakālo bhāvanākṣip‍taḥ
karttā labhyate| tato 'sya pūrvabhāvād bhāvanāsamakālamabhihitayā saṃkhyayā aviśeṣāt
sarvakārakāṇāmavacchedaḥ prāpnoti| paś‍cācca karttākṣip‍taḥ kathaṃ bhāvanāsamakālamabhihitāṃ
saṃkhyāmātmani nirundhyāt ?</p>
<p>atha saṃkhyāvadabhāvanāpratītisamakālameva karttā pratīyate; na tarhyākṣepalabhyaḥ, apitu
saṃkhyāvallakāreṇābhidhīyata eveti|</p>
<p>kiñca devadattādipadena pacatītyādessāmānādhikaraṇyadarśanāt saṃkhyāvān karttaiva
lakāreṇābhidhīyate| yadi punaḥ karttṛssaṃkhyānamekatvādikaṃ lakāro brūyāt tadā devadattasya
pacatītyevaṃ prayogaḥ syāt yathā devadattasyaikatvamiti| atha na saṃkhyānamucyate lakāreṇa,
kintu saṃkhyeya eva devadattādirabhidhīyate| devadattaḥ pacatītyekatvasaṃkhyāvacchinnaḥ pākaṃ
karotityarthaḥ| evaṃ caṃ saṃkhyeye 'bhidhīyamāne karttaivābhihito bhavati|</p>
<p>na ca kartrabhidhāne 'pi śakteḥ kārakatvāt samānādhikaraṇā 'nupapattiriti vācyam,
śaktirhi lakāreṇāpyabhidhīyamānā guṇadravyaparatantraivābhidhīyate| yathā—'śuklaḥ paṭaḥ, śuk‍lā
śāṭī'—ti|</p>
<p>api ca bhavanto 'pi karma lakāravācyaṃ manyante, tadanupapannam| yathaiva hi
bhāvanākṣepalabhyatvāt kartturavācyatvaṃ tathā karmaṇo 'pi bhavitumarhati|</p>

<pb n="149"/>
<p>athānākṣepāt karmaṇo vācyatvam| evaṃ ca sati kartturapi tathātvopapattiḥ| na hi
kriyākṣepe kartṛkarmaṇorviśeṣamupalabhāmahe| yathaiva hi kartrā vinā kriyā na pratīyate evaṃ
karmaṇāpi| na sarvatra karmasambandha iti cet, yatrā 'sti tatra katham ? atha karmaṇo 'pi
kriyākṣepalabhyatvāt tadgatā 'pi saṃkhyaivocyate lakāreṇa| kathamidānīṃ karttṛkarmā 'nabhidhāyako
lakāraḥ k‍vacit karttṛgatāṃ saṃkhyāmabhidhatte; k‍vacit karmagatāmiti viśeṣo bhavati? na ca
viśeṣaṇaṃ nāstīti vācyam, yataḥ pacatītyatra ullasitena karttṛrūpatvena pacyata ityatra
rūpagṛhītakarmaniṣṭhatvena pratītirūtpadyate| kiṃ ca lakāraṇe karttṛkarmaṇoranabhidhāne devadattaḥ
pacatītyanabhihite karttari tṛtīyā, odanaḥ pacyata iti karmaṇi dvitīyā prāpnoti|</p>
<p>athaivamucyate karttṛkarmmasaṃkhyayorabhihitatvānna bhaviṣyato vibhaktī| kṛdanteṣu
tarhyaniṣṭaprāptiḥ saṃkhyāyāḥ kṛtyabhidhānāt| tatra pak‍va odana iti dvitīyā, paktā devadatta
iti tṛtīyā prāpnoti|</p>
<p>nanu cobhayaṃ vibhak‍tyarthaḥ saṃkhyā karmmādayaś‍ca| tatra yathā ' 'khyāteṣu saṃkhyāyā
abhihitatvāt karttṛkarmmaṇordvitīyātṛtīye na bhavataḥ, tathā kṛdanteṣu kārakasyā 'bhihitatvāt
saṃkhyā, saṃkhyāyā dvitīyādayo na bhaviṣyanti|</p>
<p>syādetat| yadyabhihite pratiṣedhaḥ syāt, anabhihite tvayaṃ vidhiḥ sāmarthyaikavāk‍yatābhyāṃ
paryudāsāśrayaṇāt| tatra tiṅnteṣu saṃkhyābhidhāne 'pyanabhihitatvāt kartṛkarmaṇoḥ kārakavibhaktiḥ
prāpnoti| kṛdanteṣu kārakābhidhāne 'pi anabhihitatvāt saṃkhyāyāḥ kārakavibhak‍tayaḥ prāpnuvanti|
api ca 'devadattaḥ pacan, devadattaḥ pacamāna' iti śatṛśānacoḥ karttari ca saṃkhyāyā
apyanabhidhānāt tṛtīyā na prāpnoti ? atha śatṛśānacoḥ karttṛnabhidhānamāśrīyate tiḍaḥ
kimaparāddham ? tasyāpi lādeśatvāt śatṛśānacoḥ kṛttvāt, 'karttari ca kṛt' (3.4. 67)
iti vacanāt; kartturabhidhānāditi cet karmaṇaḥ kathamodanaṃ pacyamāna iti| atha sthānino
lakārasya karmaṇi vidhānāt tadādeśatvācca śānacaḥ karmābhidhānaṃ bhaviṣyati| tathāhi 'laḥ
karmaṇi ca bhāve cākarmakebhyaḥ' (3.4. 69) iti, 'bhāvakarmaṇoḥ' (1.13.13),'ātmanepadam
(1.3. 12) iti vā karmaṇi lakāro vidhīyate| evaṃ sati yatrāpi tiṅo 'pi vidhīyante
tatrāpi karmaṇi prāpnoti| tataś‍ca karttaryati kenāpavāryate ?</p>
<p>tatrāpi 'karttari kṛt'(3.4. 67), 'śeṣāt kartari parasmaipadam' (1.3. 78) iti
karttari lakāro 'pi vidhīyate| taduktam—</p>

<pb n="150"/>
<b><lg>
  <l>ātmanepadarūpeṇa sarvatraiva hi karmaṇi |</l>
  <l>lakārassyāt tathaivāyaṃ karttaryapi bhavenna kim || 4 ||</l>
</lg></b>
<p>na ca karttari yā karmaṇi yā saṃkhyā tatra tiṅo bhavantītyāśrayitumucitam | na hi
'laḥ karmaṇi ca bhāve cākarmakebhyaḥ' (3.4.69) ityasya 'dvyekayordvivacanaikavacane'
(1.4.22)'bahuṣu bahuvacanam' (1.4.21) ityanenaikavāk‍yatvaṃ vidyate, bhāve 'pi lakārasya
vidhānāt | na ca bhāvasya sādhyatvena saṃkhyāyogo 'sti | nāpi 'svaujasa' (4.1.2)
ityādervidhānasya saṃkhyāvibhaktividhānena sahaikavāk‍yatvam asaṃkhyebhyo 'pyavyayebhyassubutpatteḥ |
āha ca <b>mahāvārttikakāraḥ</b> 'sup‍tiṅoraviśeṣavidhānād dṛṣṭaviprayogācca niyamārthaṃ vacanam
{1.4.21(1)} iti | <b>mahābhāṣyakāro '</b>pyāha— 'sup‍tiṅo 'viśeṣeṇotpadyante, utpannānāṃ niyamaḥ'
iti | tasmānna kartṛkarmasaṃkhyāyāṃ lakāravidhiḥ, apitu karttṛkarmaṇorevetyabhyupagantavyam |</p>
<p>kathaṃ punassarvakārakasannidhāne lakāreṇa karttṛkarmaṇorevābhidhānam ?</p>
<p>ucyate, tayoreva prādhānyāt | tatra karttuḥ prādhānyam, karaṇādīnāṃ tadadhīnavṛttitvāt
karmaṇastu tadarthatvameva tatpravṛtteḥ | yadi vā karttṛkarmavyāpārābhidhāyino dhātoḥ para upajāyamāno
lakāraḥ karttṛkarmaṇī evābhidadhāti |</p>
<p>atha kathaṃ karttṛkarmavat kālādikamapi nābhidadhāti? viṣayabhedāt |
tathāhi <b>ṣaḍarthāstiṅantena pratīyante</b> — (3.1.67 mabhā.)</p>
<p><b>1. kriyā, 2. kālaḥ, 3. upagrahaḥ, 4. kārakaṃ, 5. puruṣaḥ, 6. saṃkhyeti |</b></p>
<p>teṣu 'kriyākālātmanepadanimittāni prakṛtirabhidhatte, pratyayaḥ sādhanaṃ saṃkhyāṃ puruṣaṃ ca |
tatra prakṛtyabhidheyeṣu kriyā pradhānam, kālopagrahau viśeṣaṇam | pratyayābhidheyeṣu sādhanaṃ
pradhānaṃ, saṃkhyāpuruṣau viśeṣaṇam |</p>
<p>kathaṃ punaḥ saṃkhyā kārakasyaiva viśeṣaṇam, na kriyākālopagrahapuruṣāṇām ?</p>
<p>ucyate, kriyāyāḥ sādhyatvenāpariniṣpannatvāt kālasya ca kriyāto 'vyatirekāt,
vyatireke 'pi vā kriyāvacchedakatvenopasarjanatvāt | upagrahasyāpi gandhanādeḥ kriyādharmatve—
nā 'pariniṣṭhitatve anidantānirdeś‍yatvādasaṃbandhaḥ saṃkhyāyāḥ | puruṣastu prathamādiḥ sādhanameva,
nānyaḥ kaś‍cit | ataḥ kārakeṇaiva saṃkhyābhisaṃbadhyate, na kriyādibhiriti | tadevaṃ tiṅvācyatvena
karttuḥ karttṛpadaṃ, bhāvakarttṛpadaṃ, karmakarttṛpadaṃ ceti yaduk‍taṃ tadupapannameveti |</p>

<pb n="151"/>
<p><b>(2. kārakarūpaṃ padam)</b></p>
<p><b>karttṛpadaṃ, karmapadaṃ, karaṇapadaṃ, saṃpradānapadam, apādānapadam adhikaraṇapadaṃ</b> ceti
kārakarūpabhedāḥ| tatra kartrādayaḥ kārakaprastāve 'grataḥ prapañcayiṣyante; iha tu
saṃbandhāvicchedā leśata udāhriyante| teṣāṃ —</p>
<p><b>(karttṛpadam)</b></p>
<p><b>karttā</b> trijhā <b>1. svatantraḥ 2. asvatantraḥ 3. karmakartta</b> ceti|</p>
<p><b>(1. svatantraḥ)</b> tatra (svatantraḥ) kriyāyāṃ svecchayā karaṇādikārakāṇi yaḥ prayuṅakte, na tu taiḥ
prayujyate saḥ svatantraḥ| sa dvidhā <b>1. svavibhaktivācyaḥ, 2. paravibhaktivācyaś‍ceti|</b></p>
<p>tayoḥ svavibhaktivācyo yathā— (māgha. 10.25)</p>
<b><lg>
  <l>mānabhaṅgapaṭunā suratecchāṃ tanvatā prathayatā dṛśi rāgam|
lebhire sapadi bhāvayatāntaryoṣitaḥ praṇayineva madena || 5 ||</l></lg></b>
<p>paravibhaktivācyo yathā—(māgha. 10.33)</p>
<b><lg>
  <l>cārutā vapurabhūṣayadāsāṃ tāmanūnanavayauvanayogaḥ|
taṃ punarmakaraketanalakṣmīstāṃ mado dayitasaṅgamabhūṣaḥ || 6 ||</l></lg></b>
<p><b>(2. asvatantraḥ)</b> yo 'nyaprayuktaḥ kriyāsu vyāpriyate so 'svatantraḥ| so 'pi dvidhā—
<b>1. udbhūtavyāpāraḥ 2. anudbhūtavyāpāraś‍ca|</b></p>
<p>tayorudbhūtavyāpāro yathā—(kirātā. 1.31)</p>
<b><lg>
  <l>guṇānuraktāmanuraktasādhanaḥ kulābhimānī kulajāṃ janādhipaḥ|
paraistvadanyaḥ ka ivā 'pahārayenmanoramāmātmavadhūmiva śriyam || 7 ||</l></lg></b>
<p>anudbhūtavyāpāro yathā—(kirātā 9.71)</p>
<b><lg>
  <l>cittanirvṛtividhāyi viviktaṃ manmatho madhumadaśśaśibhāsaḥ|
saṅgataṃ ca dayitaiḥ sma nayanti prema kāmapi bhuvaṃ pramadānām || 8 ||</l></lg></b>
<p><b>(3. karmakarttā)</b> karmakarttāpi dvidhaiva—</p>
<p><b>1. udrikttakarmāṃśaḥ, 2. anudrikttakarmāṃśaś‍ca|</b></p>
<p>tayorudrikttakarmāṃśo yathā—</p>
<b><lg>
  <l>etaducchvasitapītamaindavaṃ sọdhumakṣamamiva prabhārasam|
muktaṣaṭpadavirāvamañjasā bhidyate kumudamānibandhanāt || 9 || (kusaṃ. 8.70)</l></lg></b>

<pb n="152"/>
<p>anudriktakarmāṃśo yathā—(kirātā. 1.18)</p>
<b><lg>
  <l>udārakīrtterudayaṃ dayāvataḥ praśāntabādhaṃ diśato 'bhirakṣayā|
svayaṃ pradugdhe 'sya guṇairupasnutā vasūpamānasya vasūni medinī || 10 ||</l></lg></b>
<p><b>(karmapadam)</b></p>
<p>kartuḥ kriyayā 'nanyārthayā yadāpyate tat karma| tadapi tridhā—</p>
<p><b>1. nirvarttyam 2. vikāryam 3. prāpyaṃ</b> ca| teṣu—</p>
<p><b>(1) nirvartyam — 'yadasajjāyate sad vā janmanā tat prakāśate' || 11 ||</b> (vāpa. 3.7.49)
tayoḥ prathamaṃ yathā—(kāvyāda. 2.236)</p>
<b><lg>
  <l>ayamāndolitaprauḍhacandanadrumapallavaḥ|
utpādayati lokasya prītiṃ malayamārutaḥ || 12 ||</l></lg></b>
<p>dvitīyaṃ yathā—(māgha.10.15)</p>
<b><lg>
  <l>santameva ciramaprakṛtatvādaprakāśitamadidyutadaṅge|
vibhramo madhumadaḥ pramadānāṃ dhātulīnamupasarga ivārtham || 13 ||</l></lg></b>
<p><b>(2) vikāryamapi</b> dvidhā prakṛtyucchedāt guṇāntarādhānācca|</p>
<p>tatra prathamaṃ yathā—(kusaṃ. 3.72)</p>
<b><lg>
  <l>krodhaṃ prabho! saṃhara saṃhareti yāvad giraḥ khe marutāṃ caranti|
tāvat sa vahnirbhavanetrajanmā bhasmāvaśeṣaṃ madanaṃ cakāra || 14 ||</l></lg></b>
<p>dvitīyaṃ yathā—(kusaṃ. 8.27)</p>
<b><lg>
  <l>tāṃ pulomatanayā 'lakocitaiḥ pārijātakusumaiḥ prasādhayan |
nandane ciramayugmalocanaḥ saspṛhaṃ suravadhūbhiraikṣyata || 15 ||</l></lg></b>
<p><b>(3) prāpyamapi</b> dvidhaiva kathitam akathitaṃ ca|</p>
<p>tatra yat kṛtya—kta—khala—rthādibhira—bhidhīyate tat <b>kathitam|</b>
yat tairnābhidhīyate <b>tadakathitam</b>| tayorādyaṃ yathā— (kirātā. 8.6)</p>
<b><lg>
  <l>nipīyamānastabakā śilīmukhairaśokayaṣṭiś‍calabālapallavā|
viḍambayantī dadṛśe vadhūjanairamandadaṣṭoṣṭhakarāvadhūnanam || 16 ||</l></lg></b>
<p>dvitīyaṃ yathā—(kusaṃ. 6.29)</p>
<b><lg>
  <l>tāmasmadarthe yuṣmābhiryācitavyo himācalaḥ|
vikriyāyai na kalpante sambandhāḥ sadanuṣṭhitāḥ || 17 ||</l></lg></b>

<pb n="153"/>
<p>(<b>karaṇapadam</b>)</p>
<p>kriyāsiddhau sādhakatamatvena yadavyavahitaṃ vyāpriyate tat <b>karaṇam |</b> tadapi tridhā —
<b>1. bāhyam 2. ābhyantaraṃ 3. bāhyābhyantaraṃ</b> ca |</p>
<p>(<b>1</b>) teṣu <b>bāhyaṃ</b> dvidhā— <b>vyavadhāyakam avyavadhāyakaṃ ca |</b>
tayorādyaṃ yathā—(kusaṃ. 7.14)</p>
<b><lg>
  <l>dhūpoṣmaṇā tyājitamārdrabhāvaṃ keśāntamantaḥkusumaṃ tadīyam |</l>
  <l>paryakṣipat kācidudārabandhaṃ dūrvāvatā pāṇḍumadhūkadāmnā || 18 ||</l>
</lg></b>
<p>dvitīyaṃ yathā— (raghu. 6.3)</p>
<b><lg>
  <l>vaidarbhanirdiṣṭamasau kumāraḥ klṛptena sopānapathena mañcam |</l>
  <l>śilāvibhaṅgairmṛgarājaśāvastuṅgaṃ nagotsaṅgamivāruroha || 19 ||</l>
</lg></b>
<p>(<b>2</b>) <b>abhyantaramapi</b> dvidhā kartturbhinnamabhinnaṃ ca |</p>
<p>tayorbhinnaṃ yathā—(kirātā. 8.32)</p>
<b><lg>
  <l>śilāghanairnākasadāmuraḥsthalairbṛhanniveśaiś‍ca vadhūpayodharaiḥ |</l>
  <l>taṭāntanītena vibhinnavīcinā ruṣeva bheje kaluṣatvamambhasā || 20 ||</l>
</lg></b>
<p>dvitīyaṃ yathā—(kusaṃ. 5.39)</p>
<b><lg>
  <l>prayuk‍tasatkāraviśeṣamātmanā na māṃ paraṃ saṃpratipattumarhasi |</l>
  <l>yatassatāṃ sannatagātri! saṅgataṃ manīṣibhiḥ sāptapadīnamucyate || 21 ||</l>
</lg></b>
<p>(<b>3</b>) <b>bāhyābhyantaramapi</b> dvidhā bahirmukham antarmukhaṃ ca |</p>
<p>tayorādyaṃ yathā—(māgha. 5.2)</p>
<b><lg>
  <l>gatayā puraḥ pratigavākṣamukhiṃ dadhatī ratena bhṛśamutsukatām |</l>
  <l>muhurantarālabhavamastagiressavituś‍ca yoṣidamimīta dṛśā || 22 ||</l>
</lg></b>
<p>dvitīyaṃ yathā—(māgha. 5.2)</p>
<b><lg>
  <l>bibhratau madhuratāmatimātraṃ rāgibhiryugapadeva papāte |</l>
  <l>ānanairmadhuraso vikasadbhirnāsikābhirasitotpalagandhaḥ || 23 ||</l>
</lg></b>
<p>(<b>saṃpradānapadam</b>)</p>
<p>kriyākāryatvenāvadhāritaṃ karmaṇā kriyayā vā saṃyogaṃ yadanubhavati tat <b>sampradānam</b> |
tat tridhā <b>1. dadātikarmavyāpyam, 2. karmamātravyāpyam, 3.kriyāvyāpyañceti |</b> teṣu—</p>

<pb n="154"/>
<p>(<b>1</b>) <b>dadātikarmavyāpyaṃ</b> dvidhā 1. svatvasyā 'nivṛttau 2. nivṛttau ca
tayorādyaṃ yathā—(kusaṃ. 8.19)</p>
<b><lg>
  <l>cumbanādalakacūrṇadūṣitaṃ śaṅkaro 'pi nayanaṃ lalāṭajam |</l>
  <l>ucch‌vasatkamalagandhaye dadau pārvatīvadanagandhavāhine || 24 ||</l>
</lg></b>
<p>dvitīyaṃ yathā—(vikramo. 3.14)</p>
<b><lg>
  <l>dātuṃ vā prabhavasi māmanyasyai karttumeva vā dāsam |</l>
  <l>nāhaṃ punastathā tvaṃ yathā hi māṃ manyase bhīru || 25 ||</l>
</lg></b>
<p>(<b>2</b>) <b>kriyākarmavyāpyaṃ</b> dvidhā dadātyarthaviṣayam adadātyarthaviṣayaṃ ca |
tatra prathamaṃ yathā—(kirātā. 5.28)</p>
<b><lg>
  <l>śrīmallatābhavanamoṣadhayaḥ pradīpāḥ śayyā navāni haricandanapallavāni |</l>
  <l>asmin ratiśramanudaś‍ca sarojavātāḥ smarttuṃ diśanti na divaḥ surasundarībhyaḥ || 26 ||</l>
</lg></b>
<p>dvitīyaṃ yathā—(kusaṃ. 3.60)</p>
<b><lg>
  <l>śaśaṃsa tasmai praṇipatya nandī śuśrūṣayā śailasutāmupetām |</l>
  <l>praveśayāmāsa ca bharturenāṃ bhrūkṣepamātrānumatapraveśām || 27 ||</l>
</lg></b>
<p>(<b>3</b>) <b>kriyāvyāpyamapi</b> dvidhaiva, pāribhāṣikamapāribhāṣikaṃ ca |</p>
<p>tayoḥ prathamaṃ yathā—(kirātā. 9.35)</p>
<b><lg>
  <l>na srajo rurucire ramaṇībhyaś‍candanāni virahe madirā vā |</l>
  <l>sādhaneṣvapi raterupadhatte ramyatāṃ priyasamāgama eva || 28 ||</l>
</lg></b>
<p>dvitīyaṃ yathā-(kusaṃ. 7.86)</p>
<b><lg>
  <l>itthaṃ vidhijñena purohitena prayuktapāṇigrahaṇopacārau |</l>
  <l>praṇematustau pitarau prajānāṃ padmāsanasthāya pitāmahāya || 29 ||</l>
</lg></b>
<p>(<b>apādānapadam</b>)</p>
<p>tatra kartrā karmaṇā vā kriyājanyameva dhrauvyeṇa yadvibhāgamavagāhate <b>tadapādānam</b> |
tattridhā — <b>1. nirdiṣṭaviṣayam 2. upāttaviṣayam 3. apekṣitakriyaṃ</b> ceti |</p>
<p>(<b>1</b>) teṣu <b>nirdiṣṭaviṣayaṃ</b> dvidhā— <b>ujjhitam anujjhitaṃ</b> ca |</p>
<p>tayorādyaṃ yathā—(raghu. 16.48)</p>
<b><lg>
  <l>svedānuviddhārdranakhakṣatāṅke sandaṣṭa bhūyiṣṭhaśikha kapole |</l>
  <l>cyutaṃ na karṇādapi kāminīnāṃ śirīṣapuṣpaṃ sahasā papāta || 30 ||</l>
</lg></b>

<pb n="155"/>
<p>dvitīyaṃ yathā—(kirātā. 9.11)</p>
<b><lg>
  <l>auṣasātapabhayādapalīnaṃ vāsaracchavivirāmapaṭīyaḥ |</l>
  <l>sannipatya śanakairiva nimnādandhakāramudavāpa samāni || 31 ||</l>
</lg></b>
<p>(<b>2</b>) <b>upāttaviṣayama</b>pi dvidhā— <b>heyamupādeyaṃ</b> ca |</p>
<p>tayorādyaṃ yathā—(kirātā. 8.7)</p>
<b><lg>
  <l>karau dhunānā navapallavākṛtī vṛthā kṛthā mānini mā pariśramam |</l>
  <l>upeyuṣī kalpalatābhiśaṅkayā kathaṃ nu vitrasyati ṣaṭpadāvalī || 32 ||</l>
</lg></b>
<p>dvitīyaṃ yathā—(raghu. 17.1)</p>
<b><lg>
  <l>atithiṃ nāma kākutsthāt putramāpa kumudvatī |</l>
  <l>paś‍cimād‌yāminīyāmāt prasādamiva cetanā || 33 ||</l>
</lg></b>
<p>(<b>3</b>) apekṣitakriyamapi dvidhaiva— sāmānyāpekṣaṃ viśeṣāpekṣaṃ ca |
tayorādyaṃ yathā—(māgha. 10.21)</p>
<b><lg>
  <l>mā punastamabhisīsaramāgaskāriṇaṃ madavimohitacittā |</l>
  <l>yoṣidityabhilalāṣa na hālāṃ dustyajaḥ khalu sukhādapi mānaḥ || 34 ||</l>
</lg></b>
<p>dvitīyaṃ yathā—</p>
<b><lg>
  <l>kuto bhavānadhvaga! citrakūṭād dṛṣṭastvayā śrīlalitasvabhāvaḥ |</l>
  <l>kiṃ tena mugdhe madanotsave 'smin kāmaṃ tvayā veśmani lekhayāmi || 35 ||</l>
</lg></b>
<p>(<b>adhikaraṇapadam</b>)</p>
<p>kartrā karmaṇā vyavahitaṃ <b>kriyādhāro 'dhikaraṇam |</b>
tattridhā—<b>1. vaiṣayikaṃ, 2. aupaśleṣikaṃ, 3. naimittikaṃ</b> ca | teṣu —</p>
<p>(<b>1</b>) <b>vaiṣayikaṃ</b> dvidhā — dravyavaiṣayikaṃ guṇavaiṣayikaṃ ca |
tayorādyaṃ yathā— (māgha. 9.45)</p>
<b><lg>
  <l>kadalīprakāṇḍarucirorutarau jaghanasthalīparisare mahatī (ti) |</l>
  <l>raśanākalāpakaguṇena vadhūrmakaradhvajadviradamākalayat || 36 ||</l>
</lg></b>
<p>dvitīyaṃ yathā— (nīti.52)</p>
<b><lg>
  <l>vipadi dhairyamathābhyudaye kṣamā sadasi vākpaṭutā yudhi vikramaḥ |</l>
  <l>yaśasi cābhirucirvyasanaṃ śrutau prakṛtisiddhamidaṃ hi mahātmanām || 37 ||</l>
</lg></b>

<pb n="156"/>
<p><b>(2) aupaśleṣikamapi</b> dvidhā— ekadeśikamabhivyāpakaṃ ca |</p>
<p>tayorādyaṃ yathā— (māgha. 10.39)</p>
<b><lg>
  <l>svarśabhāji viśadacchavicārau kalpite mṛgadūśāṃ suratāya |</l>
  <l>sannatiṃ dadhati peturajasraṃ dṛṣṭayaḥ priyatame śayane ca || 38 ||</l>
</lg></b>
<p>dvitīyaṃ yathā—(kirātā. 9.63)</p>
<b><lg>
  <l>rāgakāntanayaneṣu nitāntaṃ vidrumāruṇakapolataleṣu |</l>
  <l>sarvathāpi dadṛśe vanitānāṃ darpaṇeṣviva mukheṣu madaśrīḥ || 39 ||</l>
</lg></b>
<p>(<b>3</b>) <b>naimittikamapi</b> dvidhaiva— <b>śuddhaṃ saṅkīrṇaṃ</b> ca |</p>
<p>tayorādyaṃ yathā—(gāsa. ve. 734)</p>
<b><lg>
  <l>kaḍue/kaha de dhūmaṃdhāre abbhuttaṇamaggiṇo samappihii |</l>
  <l>muhakamala—cubaṇālehaḍammi pāsaṭṭhie diare || 40 ||</l>
</lg></b>
<lg><l>(kaṭuke/kathaṃ sakhi dhūmāndhakāre 'bhyuttejanamagneḥ samāpsyate |</l>
  <l>mukhakamalacumbanalampaṭe pārś‍vasthite devare||)</l></lg>
<p>dvitīyaṃ yathā—</p>
<b><lg>
  <l>ihādhītī pūrve dhṛtadharaṇibhāraḥ kamaṭharā—
ḍapāṃ nāthenāsmādgiriśataśaraṇyena paṭhitāḥ |</l>
  <l>tataḥ prāptā dūrīkṛtabhuvanatāpairjaladharai—
ssatāṃ tu svopajña satatamupakāropaniṣadaḥ || 41 ||</l>
</lg></b>
<p>(<b>karttā</b>)</p>
<p>pravṛttaprayojakastu nimittaviśeṣo hetuḥ <b>kartā</b> ca bhavati |</p>
<p>so 'pi tridhā— <b>1. prerakaḥ, 2. anukūlaḥ, 3. pratyāyaka</b>ś‍ca |</p>
<p>(1) tatra prerako dvidhā— vyavahito 'vyavahitaśca |</p>
<p>tayo<b>rvyavahito</b> yathā— (raghu. 6.83)</p>
<b><lg>
  <l>sā cūrṇagauraṃ raghunandanasya dhātrīkarābhyāṃ karabhopamorūḥ |</l>
  <l>āsañjayāmāsa yathāpradeśaṃ kaṇṭhe guṇaṃ mūrtamivānurāgam || 42 ||</l>
</lg></b>
<p><b>avyavahito</b> yathā— (māgha. 10.16)</p>
<b>
<lg><l>sāvaśeṣapadamuktamupekṣā srastamālyavasanābharaṇeṣu |</l>
  <l>gantumutthitamakāraṇataḥ sma dyotayanti madavibhramamāsām || 43 ||</l>
</lg></b>

<pb n="157"/>
<p>(<b>2</b>) <b>anukūlo</b> 'pi dvidhā— siddhaḥ, sādhyaś‍ca |</p>
<p><b>siddho</b> yathā—</p>
<b><lg>
  <l>gehājireṣu navaśālikaṇāvapātagandhānubhāvasubhageṣu kṛṣīvalānām |</l>
  <l>ānandayanti musalollasanāvadhūtapāṇiskhaladvalayapaddhatayo vadhūṭyaḥ || 44 ||</l>
</lg></b>
<p><b>sādhyo</b> yathā—</p>
<b><lg>
  <l>suṇṇammi giriggāme vaṇamahisa—visāṇa—bhagga—vaï—vẹdhe |</l>
  <l>gahavaï—dhūā daṃsaṇa—maṇorahā/harā maṃ pasāeī || 45 ||</l>
</lg></b>
<lg><l>(śūnye girigrāme vanamahiṣaviṣāṇabhag‍navṛtiveṣṭe |</l>
  <l>gṛhapatiduhitā darśanamanorathā/harā māṃ prasādayati||)</l></lg>
<p>(<b>3</b>) <b>pratyāyako</b> dvidhā— adṛṣṭaprayojyakriyo, dṛṣṭaprayojyakriyaśca |
tayoḥ kaṃsaṃ ghātayati, puṣyeṇa candraṃ yojayatītyādira<b>dṛṣṭaprayojyakriyaḥ</b> |</p>
<p>sa yathā —</p>
<b><lg><l>śailairbandhayati sma vānarahṛtairvālmīkirambhonidhiṃ</l>
  <l>vyāsaḥ pārthaśaraistathāpi na tayoratyuktirudbhāvyate |</l>
  <l>vāgarthau ca tulādhṛtāviva tathāpyasmatprabandhānayaṃ</l>
  <l>loko dūṣayituṃ prasāritamukhastubhyaṃ pratiṣṭhe! namaḥ || 46 ||</l>
</lg></b>
<p>ārātri vivāsamācaṣṭe rātrīrvivāsayati, māhiṣmatyāṃ sūryamudgamayati, ityādirdṛṣṭa—
prayojyakriyaḥ | sa yathā—(māgha. 11.5)</p>
<b><lg>
  <l>vipulataranitambābhogaruddhe ramaṇyāḥ śayitumanadhigacchañ jīviteśo 'vakāśam |</l>
  <l>ratiparicayanaśyannaidratandraḥ kathañcid gamayati śayanīye śarvarīṃ kiṃ karotu || 47 ||</l>
</lg></b>
<p>kathaṃ punaḥ kaṃsaṃ ghātayati kathakaḥ, baliṃ bandhayati gāthaka ityādau prayojakavyāpāreṇa
ṇijutpattiḥ? ucyate—</p>
<b><lg>
  <l>śabdopahitarūpāṃstān buddherviṣayatāṃ gatān |</l>
  <l>pratyakṣamiva kaṃsādīn sādhanatvena manyate || 48 ||</l></lg></b> (vāpa. 3.7.5)
<p>teṣāṃ cotpattiprabhṛti āvināśāt samṛddhimācakṣāṇaḥ parānapi tathaiva pratyāyayati |
tathā hi vaktāro bhavanti 'gaccha hanyate kaṃsaḥ, kiṃ gatena hataḥ kaṃsa' iti | evaṃ rātriṃ
vivāsayatītyādāvapi tathā pratyāyanamavagantavyam | ayaṃ ca sūtrānārambhapakṣe nyāyaḥ | sūtrārambhapakṣe
tu ākhyānāt kṛtastadācaṣṭe kṛlluk prakṛtipratyāpatiḥ prakṛtivacca kārakam ityudāhṛtaṃ
purastāt |</p>

<pb n="158"/>
<p>athāyaṃ ṇijartho dhātvarthatvenāvacchidyamānaḥ kiṃ sākṣādavacchidyate? evaṃ bhavitumarhati;
na hyanyadihopalabhyate | tadanupapannam | kriyayoḥ sādhyatvena svasādhanāpekṣayā paraspareṇa
sambandhaḥ | astu tarhi karturvyavadhānena | ayuktaṃ caitat | dhātvartho hi kartṛvyāpārarūpaḥ,
so 'nupalabhyamānamapi kartāramākṣipya tad‍dvāreṇa pratyayārthaṃ viśeṣayati |</p>
<p>na caivaṃ sati preraṇānarthakyaṃ, yato vicchedamāśaṅkamānaḥ kriyāyāṃ pravṛttamapi prerayati |
yatrāpyapravṛtta eva pravartyate tatrāpi yogyatvādva‍uddhisthaṃ kriyāsambandhaṃ gṛhītvā prayuṅkte |
buddhinibandhano 'pi kriyākartrossambandha upapadyate | tadāpyākhyānāt kṛtastadācaṣṭa
ityādyupasaṃkhyānaṃ 'na vā sāmānyakṛtatvāddhetuto hyaviśiṣṭam' iti buddhinibandhanatvenaiva
pratyākhyātam | tadā ca buddhikaṃso buddhivāsudevena hanyata ityevaṃbhūtabuddhiviṣayaṃ
prayojakavyāpāramāśritya punarbauddha eva prayojakavyāpāro 'ṅgīkṛtaḥ | atho 'rthākṣiptakartṛsaṅgatāyā
dhātvabhihitāyāḥ kriyāyāḥ pratyayārthatvena preraṇādinā sambandha iti | ata eva pravṛtto 'pi
preṣyamāṇe loḍādipratyayotpatteḥ kartṛtvasyāpāyāt | nanu kathamapravṛttabāhyayogaḥ kartṛtvamupeyāt |
praiṣasādhyaṃ ca kartṛtvaṃ kathaṃ nāma tataḥ prāgeva bhavet ? ucyate; nedaṃ bāhyaprayogapravṛttyadhīnaṃ
kartṛtvamabhidhīyate | kriyāyāṃ tu sambadhyamānatvena vivakṣitāyāṃ tatsādhyatānāntarīyakaḥ
sāmarthyaprāpitasannidhānaḥ kartā sthita eva prayojakavyāpāreṇa bāhyaprayogasiddhyarthameva
viṣayīkriyate | anyathā prayojakavyāpārāpekṣakartṛtve prayojakottarakālamevāsya kartṛtvaṃ bhavediti
na saṃprati kartṛtvābhāve tannibandhano loḍādirupapadyate | tasmātpacatītyādinā yaḥ pacati sa
pākaṃ prati pravartayatviti kathitaṃ bhavati | kriyāsāmarthyādenaṃ nirjñātaṃ kartāraṃ praiṣyatayā—
bhidheyabhāvena lakāro 'bhiniviśate | tathā hi— so 'yaṃ pākādidhātvarthasāmarthyādavagataḥ kartā
sādhanatvārthasya bāhyaprayogasaṃpattyarthapreṣaṇādivyāpāraviṣayīkṛtaḥ pratyayenābhidhīyata ityāmananti |</p>
<p>bhavatu nāma kriyāprāpitasannidhānaḥ kartā | sa tu niyata eva puruṣaḥ kathaṃ jñāyate,
yenaivamucyate yastvaṃ pacasi sa pākaṃ pravartayeti | ata eva bhāṣye sakriyasya kartuḥ prayoge
ṇicamabhidhāya dravyamātrasya prayoge loṭa utpattirabhihitā—pṛcchatu mā bhavān, anuyuṅktāṃ
mā bhavān iti | ucyate dravyamātramapi preṣyamāṇaṃ kriyāsādhanayogyameva preṣyate, na kāṣṭhakuḍyādi |
nanvevaṃ ṇico loṭaś‍ca viṣayasaṅkara prāp‍noti? nāsti saṅkaraḥ; yasyāvagatamasakṛt pramāṇāntareṇa
kriyākartṛtvamasāveva sambhāvitakriyo ṇijviṣayaḥ | adṛṣṭakriyāsāmarthyaṃ tu yogyameva dravyamātraṃ
loḍ‍‌viṣaya iti | tena pacetyayamarthaḥ yastvaṃ pacasi pākārhaḥ pāke śaktaḥ sa tvaṃ pravartaya
pākamiti | evaṃ ca kriyākartṛtvena yogyatayā jñāyamānasya prayoge pravartyamānatvāt

<pb n="159"/>
karturevādhikāra ityuktaṃ bhavati | kiṃ ca 'vidvacchūrābhijātakartṛke rājye bhavānadhikṛta'
ityādivacanabhaṅgibhirayamevārthassamarthyate |</p>
<p>yadi tarhi na kartādhikriyate nāyaṃ matimān viśiṣṭameva puruṣamevaṃprakāre '—
dhikāre 'nurundhīta yameva kañcitpuruṣamupādadīta |</p>
<p>athavā ete loḍādiviṣayāḥ praiṣādiviṣayāḥ | te kasya dharmabhūtāḥ, tatraiva te varṇayanti
'prayok‍tuḥ (iti)'; prayoktā hi preṣaṇādibhirabhimatasiddhaye 'bhilāṣāt puruṣaṃ pravartayati; sa
ca k‍vacit preṣayan, k‍vacidadhyeṣayan, k‍vacidāmantrayamāṇa iti śabdasyaite vyāpārā ityapare |</p>
<p>preṣaṇā hi sarvavidhyādisādhāraṇarūpā | sā ca śabdavyāpāraḥ, nimantraṇādayastu
pramāṇādinibandhanāstadviśeṣāḥ | tathā hi — idaṃ nimantraṇaṃ, iyamanujñā, ayaṃ prāptakāla iti
prakaraṇāderavagamyate |</p>
<p>anyanmataṃ prayojyavyāpāraviśeṣāḥ; te cāsaṃviditāḥ; sa tu puruṣo liṅādiprayogād
bhojanādikriyāsu nimantraṇādyavasthāntaramātmānaṃ manyate nimantrito 'hamadhyeṣito 'hamiti |</p>
<p>anye tvāhuḥ — vidhireka evārthaḥ pratyayasya | sa ca yajetetyāderyathārūpo 'vagamyate
tathārūpa eva | kaṭaṃ kuru; iha karotyarthātmake vidhivaddhātvarthānuyāyinīti kārakāṇāmabhi—
saṃbandhaḥ | yataḥ karotyarthātmakavyāpāreṇa kārakāṇāṃ viśeṣa upajāyamāna upalabhyate; kurvan
hi kārako bhavati |</p>
<p>anye tvāhuḥ — yo 'yaṃ pākādiko viśeṣa itaretaravailakṣaṇyenopalabhyamānaḥ
pratiniyataphalajanakaḥ, yatraiva phalasādhakatvāt karaṇāni pravartante tasyaiva tu vyāpārātmakatvāt
kriyārūpatāpi saṃpannaiveti |</p>
<p>aparamataṃ — tanna vivek‍tuṃ śakyam iha kārakāṇi vyāpriyante, na vyāpriyanta iti,
ubhayātmake vastuni viśiṣṭopādhirūpasya anirdhāritatvādekatrāpi pravṛttimupayat kārakamitaratrāpi
pravṛttamivopalabhyate |</p>
<p>athāpare bruvate ubhayātmakameva hi kriyārūpaṃ vastu kārakaissaṃpadyate | ata eva 'kārakāṇāṃ
pravṛttiviśeṣaḥ kriyā' ityetadbhāvanāpakṣe 'pi saṅgacchate, na cāsmābhissakaladhātvarthānuyāyi—
karotyartharūpā bhāvanā aṅgīkriyate, yaditthamadhyagīṣata kṛbhvastayaḥ kriyāsāmānyavacanāḥ,
kriyāviśeṣavacanāḥ pacyādaya iti | kiṃtu pratyayavācyatvamasyā anukṛṣyate |</p>
<p>nanu ca bhāvanāpakṣeṃ kārakāṇāmiti bahuvacanānupapattiḥ, kartureva hi vyāpāro bhāvanā,
na kārakāṇāmucyate | kartaiva kārakaśabdenoktaḥ, na punaritarakaraṇādi | kartṝṇāṃ tu kriyābhedena
bahuvacanam |</p>

<pb n="160"/>
<p>kathaṃ punaridaṃ jñāyate ? yato bhujikriyāmūrīkṛtyedamabhidhatte | anyathā kārakāṇi śuṣkaudane
pravartante anyathā māṃsaudana iti kartaiva śuṣkaudane mandaprasthānena pravartate, māṃsaudane saṃrambheṇātaḥ
karturmandatāsaṃrambhapradarśanaṃ jñāyate | kartaiva parigrahītā, yasya buddhyanuṣaṅgāt tathāpravṛttiḥ |</p>
<p>nanu ca śuṣkaudanamāṃsaudanayoḥ karaṇādhikaraṇādīnāmapi tadbhedanimittaṃ bahuvacanaṃ bhaviṣyati |</p>
<p>naivam; vidyamānamapi kārakāntaraṃ kāṃsyapātrādiśuṣkamāṃsaudanayormandanayā saṃrambheṇa
vā pravartate | yadāpi sakalakārakavyāpāraḥ kriyeti pakṣastadāpi pradhānatvāt kartaiva
kārakaśabdenocyate, tasya ca sarvakriyāviśeṣaviṣayatvenānapāyāt prayogapravṛttihetutvācca |
karma punaḥ yadyapi tadarthatvāt pravṛtteḥ pradhānaṃ tathāpi tasyāsarvaviṣayatvānna kārakāṇāmiti
bahuvacanena saṅgrahaḥ | yadyevaṃ kartṛśabda eva kasmānna kṛtaḥ? karmaṇi lakārāṇāṃ tasya
vyudāso mā bhūt | tena yatra saṃbhavati karma tatrāṅgīkṛtameva tu tadapekṣayā bahuvacanam |</p>
<p>nanu ca saṃrambhādipradarśanādacetanavyāpārasya kriyātvaṃ na prāp‍noti |</p>
<p>naivam; saṃrambhādeḥ kartṛvilabhaṇatvāt | ataḥ kartṛvyāpāraḥ kriyeti siddham |
nanvevaṃ sati bhāṣyaṃ na saṃgacchate 'kaḥ paceḥ pradhānārthaḥ, yā 'sau taṇḍulānāṃ viklittiḥ'
iti | ārthaṃ prādhānyamāśritya <b>tadbhāṣya</b>mityavirodhaḥ | yattadarthaḥ 'preṣaṇaṃ, adhyeṣaṇaṃ vā sa sarvaḥ
pacyartha' iti | evaṃ ca pacatītyākhyātasya viklittyupasarjanaṃ vikledanamartho bhavati |</p>
<p>anye tu kārakāṇāmiti bahuvacanaṃ sarvakārakavyāpāratvena vyācakṣate, yasmātsarva—
kārakavyāpārābhidhāyitvaṃ dhātūnāṃ dṛśyate | tathā ca devadattasya kāṣṭhaissthālyāmodanasya ca
pācakaḥ ityādau sarvāṇyeva kārakāṇi dhātvarthasya viśeṣaṇam; nātra kasyaciduṇabhāvaḥ
pradhānabhāvo vā avagamyate |</p>
<p>ākhyātāstarhi sarvakārakavyāpārāḥ kimiti nāvagamyante? prādhānyātkartṛkarmaṇoreva
lakārotpatteḥ tadvyāvyāpāra evākhyātātpratīyate |</p>
<p>kiṃ punassarveṣāṃ kārakāṇāmekā pravṛttiḥ? āhosvit pratikārakaṃ bhinnāḥ pravṛttayaḥ kriyeti |
na tāvadādyaḥ pakṣaḥ, sarveṣāmekasyāḥ pravṛtterasaṃbhavāt | na hi yaiva kāṣṭhānāṃ pravṛttissaiva
devadattasya sthālyādeś‍ca saṃbhavati, tasmātpratikārakaṃ bhinnāḥ pravṛttayo dhātunā
yugapadabhidhīyamānāḥ kriyetyucyante |</p>
<p>athavā punarastvekaikā sarvakārakāṇāṃ pravṛttiḥ kriyā | tathā hi sarvaireva kārakairekā
pravṛttirupajanyate sarvāṇyeva hi phalajananāya pravartante | kiñcittu kenacidrūpeṇa janayatītyavāntara—
bhedātkaraṇādivyapadeśaḥ, ekaś‍cānekatra vṛttirjātivadupapadyate | viśeṣād‍vāsyāḥ
phalajananarūpatvaṃ, na punaradhiśraṇādirūpateti |</p>

<pb n="161"/>
<p><b>(3. upaskārarūpaṃ padam)</b></p>
<p><b>viśeṣaṇādirūpaṃ nipātādirūpaṃ, ākhyātādirūpaṃ, saṃbodhanādirūpaṃ, hetvādirūpaṃ
cetyupaskārarūpā</b> | ete cāgrata upaskārārthaprastāve prapañcato varṇayiṣyanta iti neha
pratanyante (dra. pṛ. 265) | saṃbandhāvicchedārthaṃ tu leśata udāhriyante | tatra —</p>
<p><b>viśeṣaṇādayaḥ</b> kriyāviśeṣaṇaṃ, kārakaviśeṣaṇaṃ, upasargaś‍ca; yathā— sādhu pacati,
bhīṣmamudāraṃ darśanīyaṃ kaṭaṃ karoti, ehi manye rathena yāsyatīti |</p>
<p><b>nipātāḥ</b> karmapravacanīyāḥ avyayāni ca, yathā— ahaṃ ca tvaṃ ca vṛtrahan, asāṃprataṃ
jetumityādayaḥ |</p>
<p><b>ākhyātāni</b> kṛtastaddhitāś‍ca, yathā— smarasi devadatta kaś‍mīreṣu vatsyāmaḥ, raipoṣaṃ
puṣyati, brāhmaṇavad bravīti |</p>
<p><b>sambodhanādayaḥ</b> āmantraṇamavadhibhāvo liṅgaṃ ca, yathā— he devadatta, bhuktā vrajatīti,
sa iti | saṃbandhādayaś‍śeṣa iti, upapadam, sahārthaś‍ca, yathā— rājñaḥ, puruṣaḥ, kuśalaṃ
devadattāyeti, putreṇa sahāyāta iti |</p>
<p><b>hetvādayo</b> heturlakṣaṇaṃ tādarthyaṃ ca, yathā— vidyayā yaśaḥ, kamaṇḍalunā chātraḥ,
yūpāya dārviti |</p>
<p>kathaṃ punarayaṃ hetuḥ kārakād viśiṣyate ?</p>
<p><b>dravyādiviṣayo hetuḥ kārakaṃ niyatakriyam</b> || 49 || (vāpa. 3.7. 25)</p>
<p>yathā— bījena sasyaṃ, tapasā kṛśaḥ, annena vasati, vratena brāhmaṇyam | kārakaṃ
yathā— devadattaḥ śraddhayā tīrthe hemaśataṃ niṣkaṃ brāhmaṇāya dadāti | yadyevaṃ dravyādiviṣayatvena
sahārthatvād hetorabhedaḥ prāp‍noti |</p>
<p>sahārtho 'pi dravyādiviṣayatvena kriyāyāmaniyata eva bhavati | yathā— putreṇa saha
gomān, putreṇa saha sthūlaḥ, putreṇa sahāgacchati, putreṇa saha brāhmaṇa iti |</p>
<p>naivam; na hi sahārthasya dravyādīn prati niva(rva)rtanabhāvaś‍śabdenocyate | hetoḥ
punarāśritavyāpārasyāpi tṛtīyādibhiḥ so 'pi vidhīyata iti kriyāviṣayaḥ karaṇātkathaṃ
bhidyata iti cet,</p>
<b><lg>
  <l>kriyāyai karaṇaṃ tasya dṛṣṭaḥ pratinidhistathā |</l>
  <l>hetvartho 'pi kriyāheturna ca pratinidhīyate || 50 ||</l></lg></b> (vāpa. 3. 7. 26)
<p>tarhi tādarthyādabhedaḥ |</p>
<p>kimidaṃ tādarthyaṃ nāma ?</p>

<pb n="162"/>
<p>kāryasya kāraṇaṃ prati prayojakatvaṃ tādarthyam; viśiṣṭaḥ kāryakāraṇabhāva iti
yāvat | yaddhi yadarthaṃ tanniyogatastasya kāraṇaṃ yathā aṅgulīyāya kanakamiti |</p>
<p>kathaṃ tarhi hetorna bhidyate ?</p>
<p>yataḥ kāraṇasya kāryaprasavayogyatā hetutvam; kāryasya kāraṇaṃ prati prayojakatvaṃ
tādarthyamiti | ayaṃ ca viśeṣaḥ kāryavācina eva tādarthye caturthī kāryavācino nimittavācinaś‍ca
hetostu tṛtīyeti |</p>
<p>yadyevaṃ hetulakṣaṇayorhetulakṣaṇā tṛtīyā kanakāt prāp‍noti |</p>
<p>na ca tādarthyacaturthyā bādhyate, viṣayabhedāt; kāryavācino hi tṛtīyā, caturthī
kāraṇavācina iti |</p>
<p>kathaṃ ca saṃbandhe vidhīyamānā caturthī kāryaśabdādeva, na kāraṇaśabdāt |</p>
<p>api ca bhinnādhikaraṇatvāt saṃbandhasya, yathā rājñaḥ puruṣa iti dviṣṭhamapi saṃbandhaṃ
rājaśabdādutpadyamānā ṣaṣṭhī upādhatte | tathā kāryopajanita— vyatirekādutpadyamānā caturthyubhayamapi
saṃbandhamupādhāsyate iti |</p>
<p>naivam; tasmai tadarthamiti sarvanām‍nā yo 'rthaḥ pratipadyate sa eva svakāraṇāpekṣayā
prāpitavyatirekaś‍caturthyā saṃbadhyate | yathā— yadarthamasya mantraḥ tadanenādhigatamiti sarvanāmārtha
eva kāryayogī, tathehāpi tacchabdopātta evārthaḥ prayojanatayā vipariṇataḥ; tadarthaṃ śabdo
nābhidhīyate |</p>
<p>bhāvapratyayānto 'pyasau kāryagatameva rūpaṃ viśeṣeṇācaṣṭe, kāryasya kāraṇaṃ prati
prayojakatvaṃ tādarthyamiti | tatkathaṃ kārakasya tādarthyavibhaktirāśaṅkyeta ? kāryasthayā 'pi
caturthyobhayagatasyāpi saṃbandhasyāvagatatvāt avyatiriktapratipadikārthābhinnaḥ kāraṇaśabdād
bhavati, na tu vyatirekalakṣaṇā tṛtīyeti | ayaṃ ca hetutādarthyayorviśeṣaḥ |</p>
<b><lg>
  <l>prātilomyānulomyābhyāṃ heturarthasya sādhakaḥ |</l>
  <l>tādarthyamānulomyena hetutvānugataṃ tu tat || 51 ||</l></lg></b> (vāpa. 3.7. 27)
<p>vāsenādhīte, adhyayanena vasatīti, yā ca yūpāya dāru, adhyayanāya vasatīti |
yastu manyate tadarthatā tadarthatā tadviṣayasya pārarthyarūpā, kāryaprasavayogyatā hetuḥ, ananyārthasya
tādarthyam, tasya tadviṣayasyeti ananyārthasyeti viśeṣaṇadvayamapārtham, ubhayatrāviśeṣāt |
yadi tāvadarthasyānanyārthatā tādarthyam tadasat | kanakasya valayādāvapi sāmarthyaṃ, saṅghātāt |
athoktidharmeṇa, taddhetāvapi samānam | na hi vidyāyā yaśohetutāṃ muk‍tvā kāryāntarayogyatāṃ
brute | pārārthyarūpetyapi na vacanīyaṃ, kāryaprasavayogyatetyanenaiva gatārthatvāt | nanu ca naṭasya

<pb n="163"/>
śrṛṇotītyādai kāryaprasavayogyasyāpi naṭādeḥ pārārthyena vivakṣāyāṃ mā bhuddhetutvamiti viśeṣaṇaṃ
kriyate | naivam; yathā upādhyāyādadhīta iti upādhyāyādeḥ parārthatvena kārakatvaṃ,
prayojakatvameva ca tādarthyamiti |</p>
<p>atha lakṣaṇasya kā vārtā ? lakṣaṇamapi tādarthyavaddhetuviśeṣa eva | siddho hi hetuḥ
kārako jñāpakaś‍ca | tatra kārakasya svavyāpārānāśrayaṇe heturityākhyā, jñāpakasya lakṣaṇamiti;
padārthāntaraparicchedahetutā hi lakṣaṇārthaḥ| taduktam—</p>
<b><lg>
  <l>anāśrite tu vyāpāre nimittaṃ heturiṣyate |</l>
  <l>āśrayāvadhibhāvaṃ tu lakṣaṇe lakṣaṇaṃ viduḥ || 52 ||</l></lg></b> (vāpa. 3. 7. 24)
<p>k‍vacittu heturapi lakṣaṇaṃ bhavati; yathā 'śākalyasya saṃhitāmanu prāvarṣat,
anaḍud‌yajñamanvasiñcat, prajāḥ parjanya iti | etena vṛkṣaṃ prati vidyotate (vidyud) iti
dravyalakṣaṇam, jaṭābhistāpasa iti itthaṃbhūtalakṣaṇam, akṣṇā kāṇa iti vikāralakṣaṇaṃ,
vātāya kapilā vidyudityutpātalakṣaṇaṃ, goṣu duhyamānāsu gata iti bhāvalakṣaṇaṃ, pacannāsta
iti kriyālakṣaṇaṃ ca vyākhyātamiti |</p>
<p><b>(10. vāk‍yam)</b></p>
<p><b>ekārthaparaḥ padasamūho vāk‍yam</b> | tat tridhā—</p>
<p><b>1. saṃskṛtam,</b></p>
<p><b>2. prākṛtam,</b></p>
<p><b>3. apabhraṃśaś‍ca | tatra—</b></p>
<p><b>(1. saṃskṛtam)</b></p>
<p><b>saṃskṛtaṃ</b> śrautam, ārṣaṃ, laukikaṃ ca | teṣu —</p>
<p><b>śrautaṃ</b> dvidhā <b>mantrabrāhmaṇa</b>bhedāt | tatra —</p>
<p><b>mantro</b> yathā— (taiā. 10.1. 7)</p>
<b><lg>
  <l>tadevāg‍nistad vāyustat sūryastadu candramāḥ |</l>
  <l>tadeva śukramamṛtaṃ tadāpassa prajāpatiḥ || 53 || tad brahma |</l></lg></b>
<p><b>brāhmaṇaṃ</b> yathā— (bṛu. 4.3.33)</p>
<p>śaṃ yo manuṣyāṇāṃ rāgadvaḥ samṛddho bhavati | tatrānyeṣāmadhipatiḥ sarveṣāṃ</p>
<p>manuṣyakaiḥ kāmaissaṃpannatamaḥ | sa manuṣyāṇāṃ parama ānandaḥ |</p>

<pb n="164"/>
<p><b>ārṣaṃ</b> dvidhā <b>smṛtiḥ purāṇaṃ</b> ca | tayoḥ</p>
<p><b>smṛti</b>ryathā— (manu. 3.13)</p>
<b><lg>
  <l>śūdraiva bhāryā śūdrasya sā ca svā ca viśaḥ smṛte |</l>
  <l>te ca svā caiva rājñastu tāś‍ca svā cāgrajanmanaḥ || 54 ||</l>
</lg></b>
<p><b>purāṇaṃ</b> yathā— (vāyupu. 67.65)</p>
<b><lg>
  <l>hiraṇyakaśipurdaityo yāṃ yāṃ sāci vyudaikṣata |</l>
  <l>bhaya bhrāntaisturaiś‍cakre tasyai tasyai diśe namaḥ || 55 ||</l>
</lg></b>
<p><b>laukikaṃ</b> dvividhaṃ <b>kāvyaṃ śāstraṃ</b> ca |</p>
<p>tayoḥ <b>kāvyaṃ</b> yathā—</p>
<b><lg>
  <l>kasya no kurute mugdhe!pipāsākulitaṃ manaḥ |</l>
  <l>ayaṃ te vidrumacchāyo marumārga ivādharaḥ || 56 ||</l>
</lg></b>
<p><b>śāstraṃ</b> yathā—</p>
<b><lg>
  <l>prakāmadhavalaṃ yasyāś‍cakṣuḥ paryantapakṣmalam |</l>
  <l>navanītopamaṃ tasyā bhavati smaramandiram || 57 ||</l>
</lg></b>
<p><b>(2. prākṛtam)</b></p>
<p><b>prākṛtaṃ</b> tridhā <b>sahajaṃ, lakṣitaṃ ś‍liṣṭaṃ</b> ca | teṣu—</p>
<p><b>sahajaṃ</b> dvidhā <b>saṃskṛtasamaṃ deś‍yaṃ</b> ca | tayoḥ —</p>
<p><b>saṃskṛtasamaṃ</b> yathā— (māmā. 6. 10)</p>
<b><lg>
  <l>sarale! sāhasarāgaṃ parihara rambhoru! muñca saṃrambham |</l>
  <l>virasaṃ virahāyāsaṃ vọdhuṃ tava cittamasahaṃ me || 58 ||</l>
</lg></b>
<p><b>deś‍yaṃ</b> yathā— (asādhyasaṃskṛtā gāthā)</p>
<b><lg>
  <l>vippa api āpu āṇuṇāhaṃ ṣaḍarasamaṃ parihasanteī |</l>
  <l>vāsaara viṇaḍio visaṃ lalaṃsva ṇāvesi || 59 ||</l>
</lg></b>
<p><b>lakṣitaṃ</b> dvidhā <b>mahārāṣṭraṃ śaurasenaṃ</b> ca | tayoḥ—</p>
<p><b>mahārāṣṭraṃ</b> yathā— (seba. 1.1)</p>
<b><lg>
  <l>ṇamaha avaṅạdhiatuṃgaṃ avasāriavitthaaṃ aṇoṇaagahiraṃ |
appalahuaparisaṇhaṃ aṇāaparamatthaaḍaṃ mahumahaṇaṃ || 60 ||</l>
</lg></b>
<p>(namata avardhitatuṅgamaprasāritavismṛtamanavanatagabhīram |
apralaghukupariś‍lakṣṇamajñātaparamārthaprakaṭaṃ madhumathanam ||)</p>

<pb n="165"/>
<p><b>śaurasenaṃ</b> yathā— . . . . . . . .</p>
<p><b>ś‍liṣṭaṃ</b> dvidhā paiśācaṃ māgadhaṃ ca | tayoḥ <b>paiśācaṃ</b> (bṛhatkathāmaṅgalam) yathā—</p>
<b><lg>
  <l>panamatha panaya—pakuppita—ko/golī—calanagga—lagga—patibiṃbaṃ |</l>
  <l>tasasu nakha—tappanesuṃ ekātasa tanu—thalaṃ luddaṃ/ruttaṃ || 61 ||</l>
</lg></b>
<b><lg>
  <l>(praṇamata praṇayaprakupitagaurīcaraṇāgralag‍napratibimbam |</l>
  <l>daśasu nakhadarpaṇeṣu ekādaśatanudharaṃ rudram ||)</l>
</lg></b>
<p><b>māgadhaṃ</b> yathā—(vesaṃ. 3.1.)</p>
<b><lg>
  <l>hada-māṇuśa-maṃśa—bhoaṇe kuṃbha—śahaśśaṃ vaśāhiṃ śaṃcide |</l>
  <l>aṇiśaṃ a pibāmi śoṇidaṃ valiśaśadaṃ śamale huvīadu || 62 ||</l>
</lg></b>
<b><lg>
  <l>(hatamānuṣamāṃsabhojanaṃ kumbhasahastraṃ vasābhiḥ sañcitam |</l>
  <l>aniśaṃ ca pibāmi śoṇitaṃ varṣaśataṃ samaro bhavatu ||)</l>
</lg></b>
<p><b>(3. apabhraṃśaḥ)</b></p>
<p>apabhraṃśas‍tridhā <b>uttamo, madhyamaḥ kaniṣṭha</b>ś‍ca |</p>
<p><b>(uttamaḥ)</b> teṣvāvantyalāṭīyādiruttamaḥ | tatra—</p>
<p><b>āvantyo</b> yathā—</p>
<b><lg>
  <l>ekadu asaloṇī ala āharaṇasusaṃṭhī acchi
upalaṃpaṭaṃ vīvaükahiṃmalaṃ bhaṭṭaevaṭapi amaïe |</l>
  <l>uṇajāṇiuṃ virahāturaṇujūri aemajjha
harodāvaṇudiṇṇuvahiṇe viṇṇūri a e ||</l>
</lg></b>
<p><b>lāṭīyo</b> yathā—</p>
<p><b>hiraü haranta ho corahoe bhujidaṃhuhale jappiupaṇavva sacchile viloi aügaṇe |</b></p>
<p><b>ehu puṇu piṇaghaṇatthaṇi saṃghaṭṭaü k‍kapaṇu jaṃ candāṇaṇe dijjaï aharaho dantapaṇā/vaṇu ||</b></p>
<p>(hṛdayaṃ harataś‍caurasyaiṣa eva daṇḍo hale, yat priya eṇaśāvākṣi gṛhītvā lāgito gale |</p>
<p>eṣa punaḥ pīnaghanastane saṃghaṭṭaḥ ko yac‍candrānane dīyate 'dharāya dantavraṇaḥ ||)</p>
<p><b>(madhyamaḥ)</b> ābhīragaurjarādiḥ <b>madhyamaḥ</b> | tayoḥ —</p>
<p><b>ābhīro</b> yathā—(dra. 8. 28)</p>
<b><lg>
  <l>laviyapphaü vīududvaḍākaü hahāṇa ecchāsi |</l>
  <l>puttahomatthajibhu jaḷadahiḍāṃ ujaṃ me pi javi āāsi || 65 ||</l>
</lg></b>
<!-- NOTES pg=165!-->
1. imāmārabhya sapta gāthā HOS-53 granthe anyathaiva mudritāḥ | kulakarṇipāṭhastu dīyate |

<pb n="166"/>
<p><b>gaurjaro</b> yathā—(dra. 8.7)</p>
<b><lg>
  <l>ava akhkho ñcī samudrutari siladuhi garukāṇi |</l>
  <l>mando hi e pilahi aüa jaṃparuc‍caïte va āṇi || 66 ||</l>
</lg></b>
<p>kāś‍mīrapaurastyādiḥ <b>kaniṣṭhaḥ</b> | tayoḥ <b>kāś‍mīro</b> yathā—(dra. saka. pṛ. 692)</p>
<p>kaṃvali āla e kaṃ te kuducchaladantahi viṭhi suddhi emaṃ ivi ālasīlati |</p>
<p>sava aṃgāpidusarāsahi khavāci duṃ phalinantekī āāsaṇa adasi ||</p>
<p><b>paurastyo</b> yathā—</p>
<b><lg>
  <l>mahaṇāhi akuṭuṃbi sāmaïṃdīhirerabhāu japihuri |</l>
  <l>viṇṇaüjāntāṃ vav‍irivāmek‍keredhūje vāsāṃ hāvāthi ||</l>
  <l>āṃkhījaṇukaṇāṃsahuṃkājāthitehātheṃcita udūkarāe |</l>
  <l>vala ācchaïṇī jīva upātharusa aṇaï bhavaṇahiṃ vāccharaṃ || 68 ||</l>
</lg></b>
<p><b>(vāk‍yamekādaśadhā)</b></p>
<p>tadetat samastamapi <b>vāk‍yajātamākhyātopādheḥ ekādaśaprakāraṃ</b> viprathate | tadyathā—
ekākhyātamanekākhyātamāvṛttākhyātamanuvṛttākhyātaṃ vipariṇatākhyātamekārthākhyātaṃ
samuccitākhyātaṃ kṛdabhihitākhyātamapekṣitākhyātamekāntarākhyātaṃ nirantarākhyātamiti | teṣu</p>
<p><b>(1) ekākhyātaṃ</b> yathā— <b>vāgarthāviva</b> (raghu.1.1) (pṛ. 499)</p>
<p><b>(2) anekākhyātaṃ</b> yathā—</p>
<b><lg>
  <l>yadeva rocate mahyaṃ tadeva kurute priyā |</l>
  <l>iti vetti na jānāti tat priyaṃ yat karoti sā || 70 ||</l>
</lg></b>
<p><b>(3) āvṛttākhyātaṃ</b> yathā—</p>
<b><lg>
  <l>jayatyamalakaustubhastabakitāṃsapīṭho hari—
rjayanti mṛgalocanāś‍caladapāṅgadṛṣṭikramāḥ |</l>
  <l>tato jayati mallikā tadanu sarvasaṃvedanā—
vināśakaraṇakṣamo jayati pañcamasya dhvaniḥ ||</l>
</lg></b>
<p><b>(4) anuvṛttākhyātaṃ</b> yathā—</p>
<b><lg>
  <l>caranti caturambhodhivelodyāneṣu dantinaḥ |</l>
  <l>cakravālādrikuñjeṣu kundabhāso guṇāś‍ca te || 72 ||</l>
</lg></b>

<pb n="167"/>
<p><b>(5) vipariṇatākhyātaṃ</b> yathā—</p>
<b><lg>
  <l>so 'smiñjayati jīvātuḥ pañceṣoḥ pañcamadhvaniḥ |</l>
  <l>te ca caitre vikīrṇailātak‍kolīkelayo 'nilāḥ || 73 ||</l>
</lg></b>
<p><b>(6) ekārthākhyātaṃ</b> yathā—(raghu. 1. 54)</p>
<p><b>tāmavātārayat pat‍nīṃ rathādavatatāra ca</b> || 74 ||</p>
<p><b>(7) kṛdabhihitākhyātaṃ</b> yathā— (mahā. droṇa. 184. 86)</p>
<b><lg>
  <l>tataḥ kumudanāthena kāminīgaṇḍapāṇḍunā |</l>
  <l>netrānandena candreṇa māhendī digalaṅkṛtā || 75 ||</l>
</lg></b>
<p><b>(8) adhyāhṛtākhyātaṃ</b> yathā—</p>
<b><lg>
  <l>yaś‍ca nimbaṃ paraśunā yaś‍cainaṃ madhusarpiṣā |</l>
  <l>yaś‍cainaṃ gandhamālyābhyāṃ sarvatra kaṭureva saḥ || 76 ||</l>
</lg></b>
<p><b>(9) anapekṣitākhyātaṃ</b> yathā—</p>
<b><lg>
  <l>kiyanmātraṃ jalaṃ vipra!jānudagh‍naṃ janādhipa ! |</l>
  <l>tathāpīyamavasthā te na hi sarve bhavādṛśāḥ || 77 ||</l>
</lg></b>
<p><b>(10) ekāntarākhyātaṃ</b> yathā— (bhaṭṭi. 13. 27)</p>
<b><lg>
  <l>tene 'dribandho vavṛdhe payodhistutoṣa rāmo mumude kapīndraḥ |</l>
  <l>tatrāsa śatrurdadṛśe suvelaḥ prāpe jalānto jahṛṣuḥ plavaṅgāḥ || 78 ||</l>
</lg></b>
<p><b>(11) nirantarākhyātaṃ</b> yathā— (bhaṭṭi. 13. 28)</p>
<b><lg>
  <l>bhremurvavalguḥ nanṛturjaharṣurjagussamutpupluvire niṣeduḥ |</l>
  <l>āsphoṭayāṃcakrurabhipraṇedū rejurnananduviyayusmamīyuḥ || 79 ||</l>
</lg></b>
<p>nanu ca nirantarākhyātaṃ samuc‍citākhyātamekārthākhyātamāvṛttākhyātamityādayo
vāk‍yavikalpā nopapadyante; <b>vāk‍yakāro</b> hi manyate nāstyeva tiṅantayossaṃbandhaḥ; tathā ca
'tiṅṅatiḍaḥ' (8.1.28) ityatra 'atiṅvacanamanarthaka samānavāk‍yādhikārād'
{8.1. 28(1)} ityatiṅvacanaṃ pratyācaṣṭe | na hyekatra vāk‍ye dve tiṅante sta iti | evaṃ
<b>vāk‍yalakṣaṇaṃ</b> karoti— <b>ākhyātaṃ sāvyayakārakaviśeṣaṇaṃ vāk‍yam</b> | tatrākhyātagrahaṇaṃ na
kartavyam; na hyavyayakārakaviśeṣaṇapadāni nibandhanamantareṇāvatiṣṭhante| ākhyātamevaiṣāṃ
nibandhanamiti labdhe, vyākhyāne punarākhyātagrahaṇaṃ āśritasaṅkhyākhyātapadaparigrahartham,

<pb n="168"/>
yatraikamākhyātapadamavyayakārakaviśeṣaṇapadāni sannipan‍ti, <b>tad‌vāk‍yaṃ</b> yathā syāt |
anekākhyātapadaprayoge tu vāk‍yasaṃjñā mā bhūdityanāśritasaṅkhyātapadāśaṅkānirāsārtham '<b>ekatiṅ
vāk‍yam</b>' iti vacanāntaramārabhate |</p>
<p>tatredaṃ vicāryate— kimekāsmin vāk‍ye dvayostiṅantayossaṃbandha eva nāsti, uta
satyapi saṃbandhe dvitīyaṃ na prayujyate ekatiṅ vāk‍yamiti pūrvācāryasamayādanu kiñcidāha —
satyapi tiṅantayossaṃbandhe tiṅantāmantritanighātayuṣmadasmadādeśaplutādikāryavyavasthārtha—
mekatiṅvāk‍yamiti <b>pāribhāṣikameva vāk‍yalakṣaṇaṃ kriyate</b> |</p>
<p>kiṃ kāraṇam ?</p>
<p>samānavāk‍yārthāt padāduttarayostiṅāmantritayornighātassmaryate | yuṣmadasmadoḥ vāṃnāvādaya
(8.1. 20) ādeśā vidhīyante | 'vākyasya ṭeḥ pluta udāttaḥ' (8.2.82) iti
vāk‍yācāmantyasya plutaśśiṣyate iti | tac‍ca tadopapadyate yadaikatiṅvāk‍yamiti pāribhāṣikaṃ
vāk‍yalakṣaṇaṃ kriyate | anyathā 'samarthaḥ padavidhiḥ' (2.1.1) iti padānāṃ parasparāsāmarthye
vāk‍yasya cāparisamāptau sarvathā na prāp‍noti | tathā hi 'nadyāstiṣṭhanti kūle, vṛkṣasya
lambate śākhāyāṃ, kaḥ priye mayi kopaḥ ? kā subhaga priyā te ?śālīnāṃ te odanaṃ
dāsyāmīti me mātā bravīti, āgaccha bho devadatta kugrāmaṃ gacchāvaḥ, grāmaṃ yadi yāsi re
māmapi pratīkṣasva |' atra tiṣṭhatinā kūlamabhisaṃbandhāt, nadīḥ lambanena śākhā, na vṛkṣaḥ;
ka ityanena kopo, na priyā; ketyanena tu priyā, na subhagaḥ; te iti yuṣmadarthena odanaṃ,
na śālayaḥ; me ityasmadarthena mātā, na vacanam; āgaccha devadatta, grāmaṃ yadi yāsi re,
ityetāvati vāk‍yayoraparisamāp‍tiḥ, kiṃ tarhi ? gacchāvo, māmapi pratīkṣasveti | tataś‍ca
nighātādikāryāṇāmaprāp‍tiḥ | ekatiṅparasya tu padasamudāyasya vāk‍yatve paramparayā
yathākathañcidabhisaṃbandhe nighātayuṣmadasmadādeśā yujyante | 'yuktayukte copasaṅkhyānam' iti
yuktena vaktavyaṃ bhavati | evaṃ sākāṅkṣasyāpi padakadambakasya ekatiṅavacchedena vāk‍yatvapratītau
'vāk‍yasya ṭeḥ p‍luta' iti vāk‍yācāmantyasyodāttaḥ p‍luta iti siddho bhavati |</p>
<p>kaś‍cittu brūte—nāstyeva tiṅantayossaṃbandhaḥ | sa hi tiṅanteṣūpakalpyamānaḥ
ṣọdhaivāvakalpate—viśeṣaṇaviśeṣyasambandhaḥ, sādhyasādhanasambandhaḥ, lakṣyalakṣaṇasambandhaḥ,
hetuhetumatsasambandhaḥ, avadhyavadhimatsambandhaḥ, samuc‍cayādisambandhaś‍ceti | tatra viśeṣaṇa—
viśeṣyasaṃbandhassāmānādhikaraṇyena vā syāt vaiyadhikaraṇyena vā | na tāvat sāmānadhi—

<pb n="169"/>
karaṇyena, pacati paṭhatītyetayoratyantamarthabhedāta; na hi padārthayorantyantabhede 'bhede vā
viśeṣaṇaviśeṣyabhāva upapadyate | na hi bhavati āmraś‍cūto 'ś‍vattha iti, yatra tu nātyantabhedo
abhedo vā tatropapadyate, yathā nīlamutpalamiti |</p>
<p>nanu yathā prapacati stokaṃ pacati ityādāvupasargeṇa stokādinā vā ' 'khyātāṃ viśeṣyate,
tathā ' 'khyātāntareṇāpi kasmānna viśeṣyate ? naivam; atra yathā nīlavīraśabdau nīlatvavīratve
viśeṣaṇarūpeṇābhidadhatau utpalaṃ puruṣaṃ ca sāmānyenopagṛh‍ṇītaḥ | na tūtpalapuruṣasāmānyayorvā
niyatau bhavataḥ, utpalapuruṣaśabdāvapyutpalapuruṣau viśeṣyarūpeṇā— bhidadhatau nīlatvaṃ vīratvaṃ
ca sāmānyenopagṛh‍ṇītaḥ; na tu tatsāmānyayostadviśeṣaṇayorvātmānaṃ niyamayataḥ |
parasparopaś‍leṣakṛtayorviśeṣaṇaviśeṣyabhāvo bhavati | na vaitat pacati paṭhatītyetayorupapadyate; na
hi nīlotpalādivat pacati; paṭhatiṃ, pacatiṃ vā paṭhatirupagrahītuṃ śak‍noti |</p>
<p>nanu cātyantamabhinnārthabhinnārthayoś‍ca dṛś‍yate viśeṣaṇaviśeṣyabhāvaḥ | abhinnārthayoryathā
adhīte, adhyeti | bhinnārthayoryathā pratiṣṭhate, prasmarati | naivam, adhīte, adhyetītyetayoryadyapi
dhāturupasargaṃ na vyabhicarati, vyabhicaratyevopasargo dhātum, ataśśak‍yate 'nvayavyatirekā—
bhyāmarthabhedaḥ kalpayituṃ, yadartho 'yamadhiranyatra dṛṣṭastadartha ihāpi bhavitumarhati | ayaṃ
cādhiranyatroparibhāvārtho dṛṣṭaḥ, yathā adhyāste, adhirohatīti; te manyāmahe asya sa evārtha
iti | tasmādadhīḍeva śabdakriyo jñānakriyaś‍ceti, adhiśabdastvetamevārthamuparibhāvena viśinaṣṭi |
viśiṣṭārthavatāṃ śabdānāṃ vidhipūrvaṃ vā śabdānāṃ tathādhītārthaviṣayametadvijñānamiti
etāvānevārtho 'dhinā vibhajyate | iha tarhi kathaṃ pratiṣṭhate, prasmarati iti | na hyatra satyapi
kevalaprayoge tiṣṭhateḥ smaratervā pacativatsāmānyābhidhāyitvam | kiṃ tarhi ? virodhinyeva kriyā
gamyate vrajikriyā smaraṇanivṛttiś‍ca | vyaktaṃ ca pratiṣṭhata ityanena sthānaprārambho nocyate; kiṃ
tarhi ?gamanameva; prasmaratītyanenāpi smaraṇārambho nocyate, api tu smaraṇāṃnārambha eveti |</p>
<p>naiṣa doṣaḥ | praśabdo 'yaṃ prapacatītyādiṣu ādikarmavacanatvena nirjñātaḥ; asya
viśeṣatodṛṣṭādanumānādikarmavacanatvamanumīyate | tiṣṭhatiś‍ca devadattastiṣṭhatītyādau
kriyāvacanāddhātutvena nirjñātaḥ; ato 'sya sāmānyatodṛṣṭādanumānādgamanārthatvamapi vijñāyate |
bahvarthā api dhātavo bhavanti, vapiḥ prakiraṇe dṛṣṭaśchedane  'pi pravartate keśānvapatīti |
īḍatiś‍ca | īḍatiś‍ca stutau dṛṣṭaḥ preraṇe 'pi pravartate, agvirvā ito varṣamīṭṭe; karotirapūrvaprādurbhāve
dṛṣṭo nirmalakaraṇe 'pi vartate; pādau kuru, ṣaṣṭhaṃ pṛṣṭhaṃ kuru, unmṛdāneti gamyate | tathā kaṭe kuru,

<pb n="170"/>
aś‍mānamitaḥ kuru, nikṣipāvākṣipeti gamyate | ayamapi ca dhātutvādanekārtho bhavitumarhati |
etena smaratirapi vyākhyātaḥ | na caitanna dṛṣṭaṃ viruddhārthāvarthau tulyarūpeṇa śabdenābhidhīyete |
tadyathā— sannikarṣaviprakarṣayordṛṣṭamārācchabdenābhidhānam— '<b>ārācchatrumapabādhasva dūram</b>'
(ṛve. 10. 42. 7)'<b>dūrāddavīyo apasedha śatrūn</b>' (ṛve. 6. 47. 29) | atastiṣṭhatireva gamanārthaḥ,
smaratireva smaraṇānivṛttikriyaḥ; tadviśeṣaś‍copasarga iti yuktamuktaṃ vastunoratyantabhede 'bhede vā
viśeṣaṇāviśeṣyabhāva iti | yadāha—"<b>sambhave vyabhicāre ca viśeṣaṇamarthavadbhavati</b>" iti |</p>
<p>nāpi vaiyadhikaraṇ‍yenākhyātamākhyātasya viśeṣaṇaṃ bhavati, prādhānye 'sati
asattvabhūtārthatvāt | iha rājñaḥ puruṣa iti bharaṇādikriyānimitto vyatireko viśeṣa—
sambandhanam | na ca prādhānyasyaiva rājārthasyopajāyate; na ca tathākhyātārthasya prādhānyaṃ
sattvābhāve vā sambhavati | yatrāpi ca kriyāpadaṃ śrūyate mātuḥ smarati sarpiṣo jānīte iti
tatrāpi sā kriyā sādhyāsyetyanena rūpeṇāśrīyamāṇasattvabhūtasyāpradhānasya mātrāderarthasya
vyatireka upajāyate; śrūyamāṇakriyāviśeṣasambandhanimittaṃ bhavati | na caitadākhyātasyopapadyate,
sattvabhūtatvādeva nimittānirdeś‍yatayāsyeti vyapadeśābhāvāt | yatkhalu pariniṣṭhitasvabhāvamasya
tasyeti sarvanāmapratyavamarśayogyaṃ tadviśeṣaṇatayā k‍vacidupayujyate vā na vā ?
yatpunarātmanaivā 'parisamāptarūpe tadviparītaṃ, tatkathamivānyasya viśeṣaṇatvaṃ yāyāt ?</p>
<p>nanvidānīmeva prapacati, stokaṃ pacatītyasattvabhūtayoḥ praśabdastokaśabdayo—
rviśeṣaṇatvamuktam | naivam; anyathā tadupapatteḥ, upasargāṇāṃ kriyāviśeṣaṇānāṃ vā
sattvabhūtānāmapyananyaviṣayatvenaiva kriyāṃ prati guṇabhāvo bhavati | tathā hi—yo 'sau kriyābhūto
dharmaḥ prārambhādiḥ; taṃ kriyārthamiva kriyānupraviṣṭamasatvabhaūtamabhidadhat praśabdo 'bhivyañjayati |
yadi vā yathākṣinikocādayo 'bhidadhata evārthān pradarśayanti, evaṃ kriyāsthān, prārambhādīnana—
bhidadhata eva prādayo 'vadyotayanti | dṛś‍yate anadhīyamānasyāpyarthasyātmasthasyāvadyotanaṃ,
yathā dāṇḍā krīḍeti; 'tadasyāṃ praharaṇamiti krīḍāyāṃ ṇo' (4.2. 57) vihitaḥ krīḍāmabruvan
praharaṇatvaṃ daṇḍatvamavadyotayati | tasmāt prapacatītyatra pacimeva saṃdigdhaṃ viśeṣa eva
sthāpayannasattvārtho 'pi praśabdo viśeṣaṇatvaṃ labhate | evaṃ stokaśabdo 'pi kriyābhūtaṃ
dharmapakarṣādikaṃ kriyārthamiva asattvabhūtaṃ kriyānupraviṣṭamabhidadhānaḥ kriyānurodhādevā—
sattvabhāvamāpannaḥ kriyāviśeṣaṇatvaṃ bhajate |</p>

<pb n="171"/>
<p>na caivamākhyātāntarasthaṃ viśeṣaṇamākhyātamabhivyañjayitumabhidhātuṃ vā śaknoti,
dvayorapi prādhānyena parasparānapekṣatvāt | bhavatu copasargāderasattvārthasyāpi nīlotpalādivadeva
sāmānādhikaraṇyena viśeṣaṇaviśeṣyabhāvaḥ; vaiyadhikaraṇye tu vyatirekāpekṣāyāṃ
kathamivaitadbhavati ? na hi aparinippannatvenātmalābha eva kṣīṇasyāparopakāriṇaḥ karaṇādayo
vyatirekā yujyante | ato vaiyadhikaraṇyenāpi na tiṅantayorviśeṣaṇaviśeṣyabhāvassambandho
bhavati | sādhyasādhanabhāvo 'pi nopapadyate, sa hi kriyayoḥ kartṛtve karmatve vā syāt;
sādhyaṃ hi vastūtpadyamānatvena kartā karma ceti | na caitadubhayamapi kriyāyāḥ kriyāntaraṃ prati
yujyate | tiṅantena hi kriyātmotpattiṃ prati prayatamānakārakākāṅkṣāpi prakṛtyā prayogeṣu
viniveśitasvarūpā 'bhidhīyate | ato 'pratibdhātmarūpatvena kriyāyāssādhanaparavaśatvena
tadavaruddhatvāditareṇa kriyātmanā sambandhasattvenāsyāḥ kartṛrūpatā karmarūpatā vā sambhavati,
yataḥ pariniṣpannarūpasyātmalābhanirapekṣasya siddhātmanassādhanābhāvo ghaṭate, na
tūktaviparītātmana iti | kriyāyāś‍cāyameva svabhāvaḥ, yaduta sādhanādhīnatvena
sādhyasvabhāvāyāḥ pratītiḥ | yā ca sādhyasvabhāvā sā kathamivānyasmin sādhye sādhanabhāvaṃ
gacchet, yena kartrītyucyate ? yā ca sādhanādhīnatvena sādhyasvabhāvā sā kathamiva kriyā
sādhyeta, yena karmetyucyate ? yadi ca syāt pariniṣpannarūpadravyavadevedaṃtayā nirdiśyeta | na
ca nirdiśyate, ato 'nidantayā nirdeśādapi na sādhanam | avasthārūpaś‍ca sādhanadharmo
vyāpāraśabdavācyaḥ kriyā | sā kathamivātmasiddhaye tathābivadhameva dharmāntaramapekṣeta ?
anapekṣitayoś‍ca kathamiva mithassambandhopapattiḥ ?</p>
<p>na ca kriyāyāḥ kimapi tadavaśiṣyate yatsādhanairasādhitaṃ kriyāntarasya sādhyaṃ bhaviṣyati |
tadevamitaretarānāyattarūpayorasambandha eva kriyayoḥ | na ca nirvartamānalabdhātmakaṃ vastu
nirvartakādṛte pareṇa saha sambandhamarhet | upakāryopakārakanibandhanasvabhāvānāmitaretareṇa
saṃbandhalabdhātmakasya copakārakatvam | kriyā ca tathārūpatvavirahāt sādhanebhyassvotpatti—
mavekṣamāṇā kathamivātathābhūtakriyāntareṇa saṃbandhamiyāt ? tasmāt svasādhanāvaruddhatvāt
sādhyamānaikasvabhāvāyāḥ kriyāyāḥ kartṛtve karmatve vā na kriyāntareṇa saha saṃbandhaḥ |</p>
<p>nanu ca yathā pākaṃ karoti, pāko vartate iti tiṅkṛdabhihitayoḥ kriyayossādhya—
sādhanabhāvo dṛśyate, tathā ca paṭhati pacatītyetayorapi kasmānna bhavati ? naivam;
uktamidaṃ <b>bhāṣye</b>, 'asti khalu tiṅabhihitasya kṛdabhihitasya bhāvasya viśeṣaḥ,

<pb n="172"/>
kṛdabhihito hi bhāvo dravyavat prakāśamānaḥ kriyayā samavāyaṃ gacchati' iti | na hi
bhavati pacati paṭhati iti lakṣyalakṣaṇabhāvo 'pyākhyātābhihitayoḥ kriyayorabhinna—
sādhanayorvā saṃbhavati | dvidhāpi cānupapattiḥ; sādhyamānatvena pravartamānasya
sādhanaparatantrasya cātmano 'nidantānirdeśasya sādhanavallakṣaṇatvāyogāt | nanu ca mā bhūt
kriyāyāssādhanam; lakṣaṇaṃ tūbhayathāpi dṛśyate, pācakaḥ paṭhati, rudataḥ prāvrājīditi |
tato yaḥ pacati sa paṭhati, sa roditi, ayaṃ pravrajatītyākhyātayorlakṣyalakṣaṇabhāvo
bhaviṣyati | ciraṃ jīva, tvayaiva smārito 'smi | ākhyātayorlakṣyalakṣaṇatvenā—
sambandhakāraṇasya yadatra 'lakṣaṇahetvoḥ kriyāyāḥ' (3.2.126) iti śatṛśānacau
tiṅapavādau smaryete | ato lakṣaṇatve kriyāyāḥ kriyāntaraṃ prati samāśrīyamāṇe pacan
paṭhati, rudataḥ prāvrājīdityeva bhavitavyam |</p>
<p>nanu yaḥ pacati sa paṭhati, sa rodityayaṃ pravrajatīti tatkathaṃ sambandhaḥ? etena
hetuhetumadbhāvaḥ ākhyātayoḥ pratyukto bhavati, yato 'sāvapi dvidhā— heturvā hetumatparatvena,
hetumato vā hetuparatvena| tatra hetorhetumatparatve śatṛśānajbhyāṃ hetumatassvahetuparatve
tumunādibhirbhāvyam | yathā pacan bhuṅkte, adhīyamāno vasati, bhoktuṃ pacati, bhojako
vrajatīti | nanu pacati, bhuṅkte, vrajatīti tat kasya kena saṃbandhaḥ ? avadhyavadhimadbhāvo 'pi
tiṅntayornāstyeva | sa hi deśataḥ kālato vā syāt | na tāvaddeśataḥ, tasya
mūrtimadviṣayatvāt | kālatastu yujyate, kiṃtu tatra pūrvakāle ktvāpratyayavidhānāt paktvā
bhuṅkta ityeva syāt, na tu pacati bhuṅkta iti | samuccayenāpi kriyāyāssaṃbandhaḥ| so 'pi
hi dvidhaiva; sādhanānāṃ vā kriyāyāṃ yathā gauraśvaś‍ca gṛhyatām; kriyāṇāṃ vā sādhane yathā
asau pacati paṭhati ceti; na tu kriyāṇāṃ kriyāyāmeva |</p>
<p>nanu caikatvāt kriyāyā yadyapi sādhanasamuccaye kriyābhisaṃbandho nāsti,
tathāpyekavastuviṣayatvena kriyāsamuccaye 'sau bhaviṣyati | tathā hi— ya eva pacati sa eva
paṭhatītyaikādhikaraṇye bhavatyeva sambandhopapattiḥ | naivaṃ sādhyayossādhanāyattayoralabdhātmano—
ssādhanonmukhatvena parivartamānayoḥ, kriyāyāḥ parasparānapekṣatvāt; na hyananvitātmanā—
madhikaraṇamapekṣāmupajanayitumalam | atassavyetaragoviṣāṇavat paraspareṇāsamanvitameva
kriyādvayaṃ sādhane samuccīyateṃ na ca samuccīyamāne vastunī mithassaṃbadhyete, tathā sati
samāhāretaretarayoranyatarāpattau samuccayasyaivābhāvāt | ādigrahaṇādanvācaye 'pyananvaya eva
kriyayoḥ | tasmānnāstyevākhyātayormithassaṃbandha iti |</p>

<pb n="173"/>
<p>nanu ca asti sa me rocate, asti tvamīśiṣe, nāhaṃ rame 'smi iti
sāmānādhikaraṇyena viśeṣaṇaviśeṣyabhāvaḥ; bhavati pacati, bhavati pakṣyati, bhavatyapākṣīt,
bhavedapi bhavet, syādapi syāditi kartṛtvena; paś‍ya mṛgo dhāvati, iha paś‍yāmaḥ karmaṇi
dvinacanabahuvacanānyudāhriyante, ehi manye rathena yāsyasi, smarasi devadatta kaś‍mīreṣu
vatsyāmastatraudanaṃ bhokṣyāmahe, na marṣayāmi yattatra bhavān vṛṣalaṃ yājayediti karmatvena
sādhyasādhanabhāvaḥ; yo bhuṅkte sa gṛhyatām, yo 'dhīte sa pacatītyabhinnasādhanatvena; sa
svapiti eṣa budhyate, sa udeti ayamastametīti bhinnasādhanatvena lakṣyalakṣaṇabhāvaḥ;
hantīti palāyate, varṣatīti dhāvatīti hetorhetumatparatvena; vakṣyāmīti vrajati, bhokṣyate
ityāsta iti hetuhetumatorhetuparatvena hetuhetumadbhāvaḥ; yāvadbhuṅkte tato vrajati, yadayaṃ
bhuṅkte tataḥ paṭhati, yadayaṃ bhuk‍tvā vrajatītyadhīta eva tataḥ paramiti avadhyavadhimadbhāvaḥ;
sak‍tūn piba, dhānāḥ khāda, odanaṃ bhuṅkṣvetyevāyamabhyavaharati, pacati cāyaṃ paṭhati ceti
samuccayaḥ; vaṭo! | bhikṣāmaṭa gāṃ cānayetvanvācayo 'pi tiṅanteṣu dṛś‍yate | tatkathamucyate
nākhyātayossaṃbandho 'stīti?</p>
<p>naivam; vāk‍yabhedādinā tadupapatteḥ | asti sa sa me rocate, asi tvaṃ tvamīśiṣe,
asmyahamahaṃ rame, astyetad gacchāmo vayaṃ, bhavatvevametat payasodhayāmayatvamamithyevāsi
(?), yanmurajitaṃ tvamapūpuja ityukteṣu vāk‍yabhedā upapadyante | nipātā vā astyādayaḥ
ākhyātasarūpā nirarthakā api vāk‍yapūraṇāya kamīmidvādivatprayujyante; na tu
kriyābhirviśeṣaṇaviśeṣyabhāvamanubhavanti | bhavati pacatītyādiṣu tu pacatīti pakṣyatīti
apakṣīditi ca yo 'rtho bhavati asāvastītyarthaḥ | nanu pacatyāderbhavatau kartṛtvena
sādhyasādhanabhāvaḥ; evaṃ bhavedapi bhavet, syādapi syāditi |</p>
<p>nanu cāvaś‍yameva pacatyādikriyā bhavatikriyākartṛtvenābhyupeyā | yadi hyeṣā na bhavettena
kartrī syāt siddharūpatayā, na lakāreṇābhidhīyate | na ca sā satī siddhabhāvamupaiti | na ca
lakāraḥ siddhatadabhidhānena vinā kartṛbhāvenemāṃ pratipādayitumutsahate | tato yenātmanā kartrī
na tena kriyā, yena ca sādhyātmanā kriyā na tena kartrīti vastvantarameva lakāreṇa kartṛtayā
kathitamāpadyeta | devadattaḥ pacatīti cānena jñātavatprajñāpyate vidheyatā tvasterbhavatītyatra tu
ajñātarūpatayopādīyate bhavanakriyānubhavitṛtvāt | na ca yugapadeva jñātavadajñātavacca samāśrayaṇaṃ
yuktam; ato na kriyā kartṛtvamupayāti | paś‍ya mṛgo dhāvatītyatra tu paś‍yaśabdo na
tiṅantaḥ | kiṃ tarhi nipāto 'yamāś‍caryamityesminnarthe vartate; paś‍ya bhuṅkte, aho āś‍caryamadbhutaṃ
bhuṅkta ityarthaḥ |</p>

<pb n="174"/>
<p>kecidākhyātasarūpau paś‍yapaś‍yataśabdau darśanārheyaṃ kriyetyasminnarthe manyante |</p>
<p>athavā paś‍ya mṛgo dhāvatītyatra nāsāvevamāha—dṛśaṃ mṛgasaraṇe niyuṅkṣva; kiṃ tarhi ?
cakṣuḥ praṇidhatsva pramatto mā bhūriti; yato 'praṇihitacakṣussan mṛgasaraṇamanyadvā pratipadyate |
yathā rūpamagryaṃ dṛṣṭvā etadevāha—ālokaya ālokayeti, tasmātpaś‍yetyetāvati vāk‍yasya
parisamāptatvānnāsti dṛśassaraṇena saṃbandhaḥ |</p>
<p>athavā yo dhāvati mṛgastaṃ paśryeti sarvanāmnā yadā so 'rthaḥ pratyavamṛṣṭo bhavati tadā
kriyā tasyopalakṣaṇāya pravartate | yo dhāvati sartāraṃ taṃ paśryati; ayaṃ cārthaḥ paśrya
dhāvatīti padayorasaṃbandhatvena śrutārthāpattigamyaḥ na tu śabdasanniveśī |</p>
<p>yadi vā śrutārthāpattyeva gamyamānetiśabdopasaṃhṛtasya mṛgo dhāvatīti vāk‍yārthasya
dṛśau karmatvameva | paśryāma udāhriyanta iti |</p>
<p>athavā dve ete vāk‍ye—ekametāvati vāk‍yam 'iha paśryāmaḥ' karmaṇi
dvivacanabahuvacanādīni vacanānyeva dṛśaḥ karmatvenāvatiṣṭhante, nodāhṛtiḥ | ataś‍ca paśryāmo
yasmādudāhriyante prayujyanta iti dvitīyam | ehi manye rathena yāsyasītyatra 'prahāse ca
manyopapade manyateruttama ekavacca' (1.4.106) iti vacanād yadāyamarthaḥ ehi manyase rathena
yāsyāmīti | yadā vā sūtrapratiṣedhapakṣe svaviṣaya eva madhyamottamau tadā sarvathā gamyamāneti—
śabdopasaṃhṛtasya vāk‍yārthasyaiva karmatvam | ehīti ca prahāsaviṣayasaṃbodhanārtha ākhyātasvarūpo
nipātaḥ | ākhyāṃtasvarūpāś‍ca puruṣaṃ saṃkhyāṃ na vyabhicaranti; na hi bhavati tvamasti
vayamastīti | kiñcāstirapi nipātaḥ; so 'yaṃ yathā astikṣīrā gauḥ; tatra hyākhyātamiti
kṛtvoktaḥ; subadhikāre 'stikṣīrādivacanamiti; na cāvyayatvāt; nipāto 'yamiti parihāraḥ |</p>
<p>nanu ca saṅkhyāmavyabhicaran kathamekaśabdo bahūnāṃ prahāse bahutvaṃ brūyāt ? naivam;
bahubhirekaḥ prahasyate, naikena bahavaḥ, na hi bahuṣvekaṃ prahasatsu sūtrapratiṣedhapakṣe 'ehi manye
rathena yāsyāmi' (iti)| yadā vā sūtrapratiṣedhapakṣe astīti kathaṃ na sattvabhūto 'rthassādhya—
sādhanasaṃbandhamanubhavati ? yo bhuṅkte sa gṛhyatāmityatrāpi vāk‍yadvitayameva | na cātra kriyayoḥ
lakṣyalakṣaṇabhāvaḥ; kriyāyāḥ kārakopalakṣaṇatvāt | tathā hi yo bhuṅkte sa devadatta iti
devadattasattvopalakṣaṇameko vāk‍yārthaḥ; sa tathābhūto gṛhyatāmiti tasya grahaṇasaṃbandhaḥ |</p>
<p><b>darśanamaparam</b>— na ca yathā sattvaṃ tadrūpābhidhāyitvena smaraṇāt kartṛprādhānyamabhidadhat
kriyāyāḥ kriyāntaraṃ prati lakṣaṇatvamabhidhatte, tathā sarvanāmābhidhātuṃ śaknoti | tena hi sā

<pb n="175"/>
kriyā sādhyatvātpracyāvya sādhanopasarjanabhāvamupanītā tatparāmṛṣṭaṃ devadattamupalakṣayati; sa
tu tathābhūtaḥ kriyāntareṇa saṃbadhyata iti | na hyekasyāḥ pravṛttessādhanopalakṣaṇamaparakriyā—
saṃbandhaś‍copapanno bhavati |</p>
<p>nanvidamevāsyāḥ kriyāntareṇānvitatvaṃ yadanyasyāssādhanamupalakṣyati | naivam, eṣā
svasādhanalakṣaṇatvena pravartamānā yadadhīnodayā tadevopalakṣayet, nānyad, asaṃbandhāt | nanu
cāsyā api devadatta eva sādhanaṃ, sa cānayopalakṣitaḥ, tatkathaṃ bhinnavāk‍yatā ? naivam;
bhavatu nāma devadattopalakṣaṇatvamasyāḥ; kiṃtu na taṃ devadattatayopalakṣayati, api tu
svasādhanatvena | tatassvasādhana eva devadatte prathamato 'syā viśrāntiḥ, devadattasya ca tayaiva
tadābhisaṃbandho 'bhyupeyaḥ | na hi yaugapadyena lakṣyamāṇatvaṃ prā़dhānyaṃ ca pratipadyeta, kriyāntare
guṇabhāvaṃ ca, virodhaprasaṅgat | na ca bhujikriyāvacchinnasyetarakriyābhisaṃbandho 'bhimataḥ,
samuccīyamānakriyādvayaprasaṅgat | yo bhuṅkte sa gṛhyatāmityekarasā pravṛttiḥ, pratyāsatteḥ |
tanmātramidaṃ sūtraṃ, tasya tu punaritthaṃbhūta evārtha iti na tatra vāk‍yabhedaḥ | etena yo 'dhīte sa
pacatītyapi pratyuktam | sa svapityeṣa budhyate, sa udetyayamastametītyatra tu sādhanatvānnatarāṃ
lakṣyalakṣaṇabhāvaḥ | hastīti palāyata iti— atra tvitiśabdo hetuhetumadbhāvaṃ dyotayannarthasya
svātantryaṃ karoti | dṛṣṭa itiśabdo 'rthasya svātantryamupajanayan, 'tasminniti nirdiṣṭe pūrvasya'
(1.1.66) iti | atra hi tasminnityadhikaraṇasya kartṛkarmasamavāyinyau kriye prati
upādhitvena pravartamānasyākāṅkṣā; yata ādheyastatra sve ātmanyavasthānābhāvāditi—
śabdenāsatyavacchede kāryayogo na syāt | 'tasminniti nirdiṣṭe pūrvasya' ityukte tasmin ya
ādheyo nirdiṣṭa iti saṃpratyayaḥ syāt; tasmāt saptamyarthanirdeśe pūrvasya kāryasya
saṃpratyayārthamitiśabda upādīyate | evamihāpi | itiśabdo vā na tasya svātantryamupajanayati !
yasmādayaṃ (hastī) hanti tasmādayaṃ palāyata iti | evaṃ varṣatītyādāvapi yojanīyam | atra
ca tiṅantayoritiśabdasāmarthyāddhetuhetumadbhāvo 'numīyate, na punaśrśabdasanniveśīti | yāvadbhuṅkte
tato vrajatītyādau tu bhinnavāk‍yatāyāmapi yāvattataḥ pūrvamityādinipātasāmarthyā—
davadhyavadhimadbhāvo gamyate; na punarākhyātaśabdasanniveśīti | saktūn pibetyādāvapi 'saktūn
piba', 'dhānāḥ khāda', 'odanaṃ bhuṅkṣva' iti viśeṣaṇavākyārthā itiśabdopasaṃhṛtā
itiśabdasāmarthyādeva tatsāmānyābhidhāyinā ayamabhyavaharatīti vāk‍yāntareṇocyante | pacati
cāyaṃ paṭhati ceti vāk‍yadvayameva; evaṃ vaṭo ! bhikṣāmaṭa, gāṃ cānayeti |</p>

<pb n="176"/>
<p>tadevaṃ <b>kātyāyana</b>mate nāstyevākhyātayossaṃbandhaḥ; <b>sūtrakārasya</b> tu mate 'styevākhyātayoḥ
anekavāk‍yatvenābhisaṃbandha iti, yadayaṃ samānavāk‍yādhikāre 'tiṅntāduttarasya tiṅo nighātaṃ
śāsti | 'abhijñāvacane lṛṭ' (3.2.112) iti smṛtyuktāvatītakāle 'pi lṛṭaṃ smarati;
yaditi (3.2.113) yatprayoge tanniṣedhati, 'vibhāṣā sākāṅkṣe' (3.2.114) ityākāṅkṣāyāṃ
vibhāṣayābhyanujānāti, 'na yadyanākāṅkṣe' (3.4.23) iti nirākāṅkṣavāk‍ye k‍tvā—ṇamulau
niṣidhya laḍādīnevānumanyate iti kā punaratropapattiḥ? ucyate ākhyātapadatulyadharmiṇo hi
k‍tvāntasyānekasyāpi dṛṣṭastiṅantena saha saṃbandhaḥ| s‍nātvā pītvā bhuk‍tvā vrajatīti;
tathā pūrvaṃ s‍nāti bhuṅkte pibati tato vrajati iti | tatra yathaiva k‍tvāntasya tiṅantenaikavāk‍yatvaṃ
tathā pūrvakālakriyābhidhāyināmākhyātānāṃ sarveṣāmapi kriyāviśeṣaṇakatvādbhavati |
uktaṃ ca—</p>
<b><lg>
  <l>yathā 'nekamapi k‍tvāntaṃ tiṅantasya viśeṣakam |</l>
  <l>tathā tiṅantaṃ tatrāhuḥ tiṅantasya viśeṣakam || 80 ||</l></lg></b> (vāpa. 2.6)
<p>kiṃca yathākathaṃcidāśrīyamāṇo 'rthassāmānādhikaraṇyenāvadhibhāvena vā viśeṣaṇatvaṃ na
vyatikrāmati | tathā hi, vraja devadattetyāmantritasya viśeṣaṇatvenaikavāk‍yatvād 'āmantritasya
ca' (8.7.19) iti nighāto dṛś‍yate; kartṛtvādbhaviṣyatīti ced vrajāni devadattetyatra
katham? na hi devadatto vrajikriyāyāḥ kartā, na khalvapi kārakasya viśeṣakam, nāpi suṣṭhu
pacatīti padāntaratvena kriyāviśeṣaṇamupapadyate | kiṃtu kriyāṃ prati ābhimukhyenāvasthāpyamānaḥ
pañca vārān pacatītivat bāhyaviśeṣaṇatāṃ labhate | kaḥ punarbāhyāntarayoḥ kriyāviśeṣaṇayoviṃśeṣaḥ ?
ayamasti āntaraṃ hi kriyāviśeṣaṇaṃ karmatvaṃ napuṃsakatvaṃ ca pratilabhate; bāhyasya tu
svaliṅgatā na karmatvaniyamaḥ| evaṃ ca kṛtvoktam—</p>
<b><lg>
  <l>saṃbodhanapadaṃ yacca tatkriyāyā viśeṣakam |</l>
  <l>vrajāni devadatteti nighāto 'tra tathā sati || 81 ||</l></lg></b> (vāpa. 2.5)
<p>nanu ca saṃbodhanapadasya tiṅntenaikavāk‍yatā yujyate, saṃbodhanaṃ hyākṣiptakriyāpadaṃ
vartate | devadatta abhimukho bhavetyābhimukhye hi yujyate | tatra devadattetyetāvatyarthasya
parisamāptatvāt saṃbodhanapadamekaṃ vāk‍yam, so 'bhimukhībhūtaḥ kriyāntare niyujyate; vrajeti
tadākhyātameva dvitīyam; 'devadatta! vrajāni' ityatra tu kriyāntaraniyogo 'pi nāstīti

<pb n="177"/>
bhinnavāk‍yatvameva | tanna, vāk‍yalakṣaṇāyogāt | evaṃ hyāhuḥ—</p>
<b><lg>
  <l>sākāṅkṣāvayavaṃ bhede parānākāṅkṣaśabdakam |</l>
  <l>karmapradhānaṃ guṇavadekārthaṃ vāk‍yamucyate || 82 ||</l></lg></b> (vāpa. 2.4)
<p>evaṃ ca bruvato yathoktalakṣaṇapadasamūho vāk‍yamityabhiprāyaḥ, na ca devadatteti padasamūhaḥ;
athābhimukho bhavetyākṣepādasya samūhabhāvaḥ; tathāpi sākāṅkṣatvādavāk‍yatvam | na
hyabhimukhībhāvamātrameva kaś‍cid vidhatte | kiṃ tarhyabhimukhībhāvaṃ vidhāya kriyāntare niyuṅkte |
api cābhimukho bhavetyadhyāhriyamāṇayāpi kriyayā saṃbandhaṃ manyase vrajetyupāttayāpi na
manyasa ityaho mādhyasthyam | kiṃcābhimukho bhavetyayamapi niyogaḥ, tatrānabhimukhasya
niyoktumaśakyatvāt | abhimukhīkaraṇāya kriyāntarādhyāhāre 'navasthā, tadbhayāccābhimukhīkāra—
garbhaniyogo 'ṅgīkartavyaḥ, sa ca vrajetyādāvapi tulya evetyalamatiprasaṅgena | yadi cāmancitasya
tiṅantenaikavāk‍yatā na syāt, 'āmantritaṃ pūrvamavidyamānavad' iti ( 8.1.72) sūtrakāro na
brūyāt | tatredamavidyamānavattve prayojanam nighātādayo mā bhūvanniti; nighātādayaś‍cāsamāna—
vāk‍yatvādeva na bhaviṣyanti, kimavidyamānavadbhāvena |</p>
<p>na caitad <b>vārttikakāro</b> manyate | so 'pi hyavidyamānavadbhāvasya prayojanāni paṭhati
avidyamānavattve prayojanamāmantritayuṣmadasmadādeśatiṅ‍‌nighātā iti | bhavatu nāma
sāmānādhikaraṇyena vaiyadhikaraṇyena vā yathākathaṃcidāśrīyamāṇānāmākhyātānāmākhyātaṃ prati
viśeṣaṇatvamupalakṣaṇatvaṃ hetumattvamavadhibhāvo vā, samuc‍cayo 'pyevamevopapadyatām;
sādhyasādhanabhāvastu nopapadyate, viruddharūpayorarthayorekarūpeṇa śabdenābhidhānāt | yathā 'yaṃ
daṇḍo harānena phalānītyayaṃ daṇḍa ityanena rūpeṇa daṇḍaśabdo daṇḍārthamantarbhūtāsti—
kriyāmupādātumīṣṭe | anenetyayaṃ ca śabdaḥ karaṇarūpeṇeva vastusāmānyamabhidadhat pratyakṣeṇopādatte,
na rūpāntareṇa, prakaraṇāttu daṇḍe pratipattiḥ | tathehāpi pacati dhāvatītyādirākhyātasādhyabhūtāṃ
kriyāmabhidhatte, tāmeva ca siddhāṃ sādhanatvamāpannāmanenaiva rūpeṇa vakṣyatītyasambhavaḥ |</p>
<p>nāsambhavaḥ, sādhyatvenaiva sādhanatvāt |</p>
<p>yadevaṃ hi kriyāyāssādhyamānatvamanidantānirdeś‍yaṃ pariniṣṭhitaṃ rūpaṃ tenaiva
sādhanabhāvaṃ pratipadyate, na rūpāntareṇa; tasyābhāvāllakāro 'pi caitāṃ sādhyatayā bhavantīṃ
kartṛbhāvenābhidhatte pacati bhavatīti |</p>

<pb n="178"/>
<p>nanu kimanyadbhavanaṃ pacatikriyāyāssādhyatāvyatireki, kiṃ vā tadatiriktaṃ kartṛtvaṃ,
yena sādhyasādhanabhāvo 'vakalpeta ?</p>
<p>ucyate— yo 'yamasyāḥ kārakasaṃbandhaḥ, kārakavyāpāraviṣayatā na kārakāṇi
śaśaviṣāṇavat parākaroti, śak‍yate saṃpādayituṃ tebhyassaṃpattimanubhavati | tadasyāḥ
kārakasaṃbandhalakṣaṇaṃ sādhyamānatvameva rūpaṃ bhavanamabhidhīyate | pacatikriyā bhavanaṃ nirvartayantī
kārakebhyo nirvṛttiṃ pratipadyate, kārakāṇi vyāpāravanti karotītyarthaḥ | yatpunarasyā viśeṣarūpaṃ
yāgādidharmakaṃ paktirūpaṃ pacatyekaśabdavācyamananyasādhāraṇaṃ, tenaiṣā kartrī saṃpadyate,
tadevamananyasādhāraṇena svabhāvena kartrī saṃpadya sādhyātmanā bhavatikriyārūpatvena bhavatiḥ
pacati, bhavatisādhyatvaṃ labhata ityarthaḥ | athavā prayogātmako yo 'dhiśrayaṇādivyāpārastaireṣā
bhavanakriyārūpatāmupayāti | phalabhūtena viklittyātmanā bhavitṛrūpaṃ kartṛtvaṃ, tena bhavati
pacati ityayamarthaḥ paktiradhiśrayaṇādyātmanā bhavati, adhiśrayaṇādayo 'syāḥ pravṛttā iti
yāvat | adhiśrayaṇādirūpeṇa vā bhavitṛtvaṃ paktirūpeṇa bhavanakriyātvaṃ, tenāyamarthaḥ
adhiśrayaṇādayaḥ paktirūpatayā bhavanti; viklittissañjāteti yāvat | athavā śabdavācyaṃ
buddhiparigataṃ yadrūpaṃ tena kartṛtvamasyāṃ, bāhyasaṃpaktirūpatvena bhavanarūpatvaṃ, bāhyarūpeṇa bhavitṛtvaṃ,
buddhyātmanā bhavanarūpatvamiti | yadi vā sāmānyātmanā kartṛtvaṃ viśeṣātmanā
bhavanarūpatetyupapadyate kriyāyāṃ kārakatvam |</p>
<p>nanu coktaṃ na lakāraḥ siddhavadabhidhānena vinā kartṛbhāvenemāṃ pratipādayitumutsahate,
tataś‍ca siddhatvenābhidhāne punarapi virodhaḥ | naivam, yadeva pacatikriyāyāssvabhāvabhūtamātmīyarūpaṃ
sādhyatālakṣaṇaṃ tenaiva rūpeṇa sā kartṛtvamupagatā lakāreṇocyate | siddhatvāvabhāsaḥ kuta iti
cet, lakārastāṃ kartṛbhāvena pratipādayituṃ pravṛttassiddhatvenāvagamayati, na tu sādhyāyāḥ
kriyāyāḥ siddhatvāpattiḥ | ato rūpāntarāpatteḥ nāsti virodhaḥ | yathā corasya rujatīti
dhātvartha eva rogalakṣaṇaḥ kartrantarāśrayaṇāt kartṛbhāvamupayāti; sādhyā/?/tmana eva cāsya
kartṛtvam | na ca siddhatāprāptiḥ kartṛtvena pratīyamānā siddhatayā 'vabhāsate; tathā kriyāpi
na siddhatayā lakāreṇābhidhīyate | api tu sādhyāyāmeva tasyāṃ tadadhikaraṇāt kartṛśabdai—
rabhidhīyate iti | athavā ekasyaiva vastuno nānārūpāśśaktayo viruddhāviruddhasvabhāvā
lokayātrāṃ kalpayanti | tato 'sya sarvaśakterbhāvasya vācakaśabdaḥ kaś‍cit siddhātmikāṃ

<pb n="179"/>
śaktivṛttimavalambate, kaś‍cit sādhyarūpām | tadevaṃ siddhasādhyatāśaktiyuktaṃ vastu
śabdābhyāmabhidhīyamānaṃ na virudhyate, anekaśaktiyuktatvāt | pacatītyanena tadeva
sādhyatvenāvagataṃ bhavatīti lakārassādhyatvenābhidhatte | sarvaśaktivirahitaṃ vā vastu,
sakalavikalpollekharahitatvāt | tasya tu śabdā eva svamahim‍nā nānāvidhabuddhyupa—
jananahetavaśśaktiṃ saṃniveśayanti; śak‍tyāviṣṭamiva vyavahāragocaratāṃ nayanti | tena śabdābhyāmeva
siddhasādhyatāśak‍tyādhānādakhilavikalpīkṛtātmakamapi tadvastu siddhasādhyabhāvenopadiś‍yate |
bhavati pacatītyekena śabdena sanniveśitasādhyatāśaktiyuktamabhihitam, itareṇa tu tadeva
śak‍tyantarāropeṇa prakāś‍yata iti nāsti virodhaḥ |</p>
<p>yadi vā na padasya padarūpādevādhikārthatā; kiṃ tarhi ? vāk‍yarūpāt | tadyathā puruṣa
iti padakāle puruṣo vyatirikta ucyate | yadā tu rājñaḥ puruṣa iti viśeṣasannidhau prayujyate
tadā viśiṣṭasya puruṣārthasya gatiḥ, na puruṣasyeti vāk‍yakāle 'dhikasya dharmasya prādurbhāvaḥ,
tathā pacatīti naikasmādeva padarūpāt kartṛtvam; yadā bhavatīti padāntarasannidhistadā paratve
sādhanamadṛṣṭadavāk‍yakāle puruṣasyaiva vyatireka upajāyata iti | yathāpi vyapadeśivadbhāvenā—
bhinnasyāpi dhātoravayavaprathamaikāj‍vyapadeśa iyāyetyādau pravartate tathā buddhibhedakalpanayā
ākhyātavācyasyārthasya bhede 'pi kriyākārakādivyapadeśāḥ pravartante | tataś‍ca pacatītyatrāpi
na kācid aparā tadatirekiṇī bhavanakriyā, kaś‍cidaparo vā kartā virodhaheturasti; api
tu saiva vyapadeśivadbhāvena bhavanakriyārūpatāṃ pak‍tṛtvaṃ ca darśayantī cakāsti | etena paś‍ya
mṛgo dhāvatītyādāvapi siddhasādhyatvayoravirodhaḥ |</p>
<p>api caikasyāpyarthasya viṣayabhedena dvidharmatvaṃ na virudhyate | yathā rājñaḥ puruṣasya puruṣa
iti puruṣaśśeṣī bhavati śeṣaś‍ca iti, rājānaṃ prati śeṣo 'vicalitasvārthaśśeṣitāmāpadyate,
evaṃ ca dhāvatīti mṛge kartari sādhyabhāvaṃ prādhānyenājahat saraṇaṃ dṛśāvaṅgatvaṃ sādhanatvaṃ
copaitīti na kaś‍cid virodhaḥ | athavāyamarthaḥ — sādhanamidamayaṃ sādhya iti rūpaṃ siddhamātrametat,
yathā pade ayaṃ prakṛtyartho 'yaṃ pratyayārtha ityeka evāsāvarthaḥ aviśiṣṭo viśiṣṭo vā
vāk‍yaviśeṣayorgrahītavyaḥ, yathā muṇḍayati, kūṭayati, mūtrayati, carcayatīti | tatra muṇḍayati
māṇavakam; muṇḍiḥ keśacchedanavacanaḥ; tasya tu vyutpattiḥ muṇḍaṃ karotīti sāmānyapravṛttiviśeṣaṃ
muṇḍaśabdo 'vasthāpayati; karotiviśeṣo yasmin ṇijutpadyate, na karotimātram | anye punaḥ

<pb n="180"/>
keśacchedanādivacanānmuṇḍādīnadhyavasyanti; yathoktam athavā muṇḍādayo dhātavaḥ | muṇḍayatīti
caitasminnarthe kūṭayatīti ca prayuñjate, kūṭayati māṇavakamiti | yathā ca muṇḍaṃ karotīti
prayuñjate, naivaṃ kūṭaṃ karotīti; kūṭaśabdena hi karotiviśeṣo na lakṣyate; kiṃtu
chidādiviśeṣamavalakṣyamāṇoddeśavibhāgaṃ kūṭirevopādatte | evaṃ mūtraṃ karotīti mūtrayati, carcāṃ
karotīti carcayati | mūtreṇa carcayā vā karotau viśeṣyamāṇe kṣaraṇaṃ paribhāṣaṇaṃ vā
viśeṣeṇopādīyate | sa eva ca kadācit kṣaraṇaviśeṣaḥ paribhāṣaṇaviśeṣo vā naṣṭoddeśavibhāga
upādīyate, yathā 'mūtra prasavaṇe' mūtrayati, 'carca paribhāṣaṇe' carcayatīti |</p>
<p>evaṃ paś‍ya mṛgo dhāvatīti idamatra sādhanapadamidamatra sādhyapadamiti utprekṣaiṣā | idaṃ
tvartha—satattvaṃ 'nātra saraṇaṃ, na darśanaṃ na mṛgaḥ | kiṃ tarhi ? mṛgakartṛko dṛśikarmasaraṇaviśeṣo 'yaṃ
tatraikārthatvādekamevedaṃ vāk‍yamityasti dvayostiṅantayorekasmin vāk‍ye sambhavaḥ | tataś‍ca
pacati karotītyādāvapi pākaṃ karotītivat sādhyasādhanabhāvena saṃbandho 'styeveti na
kaś‍cid virodhaḥ |</p>
<p>anye punarmanyante, kasyacidapi bāhyasya vastvātmano 'saṃbhavād bhāvabhūtavastuśūnyamevedaṃ
jagat, tato buddhīnāmeva tathābhūtavyavahāropajanananibandhanatvam | buddhaya eva hi
siddhasādhyatārūpamupadarśayantyaḥ śabdāt pravartayanti | tataś‍ca svamahimollā—
sitanānāvidhabuddhisamupanītabhedanakālpanikākāraparigato 'yaṃ māyendrajālasadṛśo vyavahāraḥ
pravartata iti na kaś‍cidaparaṃ vastu yasya siddhasya sādhyalakṣaṇavirodhāpattiḥ | tathā hi—
buddhimākārabhedavatīmeke kriyāṃ manyante | sā hi svamātrābhiraparyavasitaviṣayanirbhāsābhiḥ
antastattvādibhiriva bahirarthanibandhanāmarthakriyāṃ sādhayati | na tadarthaṃ darśanābhi—
niveśo 'smākam ārāddavīyassamutsārayanti pratyayavyaktayo hi parākṛtavāk‍yārthasaṃsparśā
bāhyārthavat tāsu tāsvarthakriyāsu yathāsāmarthyamupajāyamānāḥ pratītāśaṅkāviṣaya—
parigamanādyavasthāsu tadā sāmarthyaṃ kriyāsāmarthye kimarthamanyapadārtharūpamabhyupeyata iti | atra
<b>cūrṇī</b> virodhaṃ darśayati; idaṃ kiloktaṃ <b>bhāṣye</b>— kṛdabhihito bhāvaḥ kriyayā samavāyaṃ gacchati,
pāko vartata iti; tiṅabhihitastu na gacchati (ma.bhā. 3.1.17) |</p>
<p>na hi bhavati pacati paṭhatīti | atrā 'yaṃ samādhiḥ—yathābhūtā kriyopanyastā tathābhūtā
samavāyaṃ na gacchati, viśeṣayossamavāyo, nāsti, sāmānyayorastyeva | asti sa me rocate,

<pb n="181"/>
asi tvamīśiṣe, nāsmi rame, bhavati, pacati karotīti | tatraitacchak‍yate vaktuṃ yatrānyā ca
kriyā bhavati; yatra tu khalu saiva sā kriyā tatra katham ? yathā bhavedapi bhavet, syādapi
syāditi | asti ca loke evaṃbhūtaḥ prayogaḥ | api bhavedetaddevadattasyāpi, sa divasaḥ
syādyatredaṃ bhavediti | devadattasya ca vartamānakālāṃ sattāmavināśaṃ prārthayamāna etatprayuṅakte;
api bhavedetat, bhaveddevadatta iti | atrāpyanyatvamasti; kutaḥ, sādhanabhedātkālabhedācca |
ekasyātra bhavaterbhavati sādhanaṃ sarvakālaś‍ca pratyayaḥ | api bhavedityatra yo bhavati tatra
devadattasattā na prakṛtyarthaḥ; kiṃ tarhi ? pratyayārthaḥ; prārthaneva liṅiti sarvakālatvaṃ
kālaviśeṣasyānāśritatvāt | 'aparasya bāhyaṃ sādhanaṃ vartamānakālaś‍ca pratyayo bhavati |
tasya bāhyaṃ sādhanaṃ dravyaṃ devadatta ityarthaḥ, devadattasattā tu prakṛtyarthaḥ, vartamānasattā tu
devadattas. prārthyata ityanupāttakālaviśeṣaḥ | śās‍tre liṅ svarūpādeva vartamānakāle 'vatiṣṭhate,
yathā tavyādayo bhaviṣyati, karttavyaḥ kaṭa iti | svabhāvāc‍cārthānāṃ vyavasthepi <b>bhāṣye</b>
kālādhikāraḥ pratyākhyātaḥ | evaṃ syādapi syādityatrāpi svābhāvikaṃ nānātvaṃ sādhanakālabhedena
pratipādyata iti |</p>
<p>nanvastyādayo 'pi nipātāḥ, te cākhyātasvarūpatvāt kārakāṇi viśiṃṣantaḥ kālaṃ
puruṣaṃ saṃkhyāṃ na vyabhicariṣyanti; yatra vyabhicārastatra katham ? tathā hi— bhavati pakṣyati
bhavatyapākṣīdayūyujastvamasīti kālavyabhicāraḥ; bhavatu gacchāmyahamiti puruṣavyabhicāraḥ;
bhavatu tayaiva maṇḍūkāḥ pacyantāmiti saṃkhyāvyabhicāraḥ; bhavatu nāma drakṣyasīti
kālapuruṣavyabhicāraḥ; bhavatu tayaiva maṇḍūkāḥ pacyantāmiti saṃkhyāvyabhicāraḥ; bhavatu nāma
drakṣyasīti kālapuruṣavyabhicāraḥ; bhavatu bhaviṣyanti jīvato dhanānīti kālasaṃkhyāvyabhicāraḥ;
astyagamāma ghoṣāditi kālapuruṣasaṃkhyāvyabhicāraḥ | loke caivaṃbhūtā vācoyuktirasti,
prayuṅkte hi lokaḥ, asti gacchāmo vayamityevamādiḥ, tatrāstītyekavacanamupalabhyate | tena
manyāmahe gamerevaikatvāśrayasya kartṛtvaṃ, na vayamiti bahutvāśrayasya | tadevaṃ sāmānyakriyayā
viśeṣakriyāṇāṃ kartṛtvenābhisaṃbandhāt astyanayossādhyasādhanabhāvaḥ | viśeṣakriyāyāmapi
k‍vacitkatvena saṃbandho dṛś‍yate— paś‍ya dhāvati, paś‍yāma udāhriyante, manye yāsyasi,
smarasi vatsyāmaḥ, na marṣayāmi yājayiṣyati, āśaṃse yukto 'dhīyeti | karaṇādibhāvaś‍ca
tiṅantānāṃ ca vidyate, pacati paṭhatīti | atra tu vidyata eva saṃbandhaḥ, sarvanām‍nā parāmarśāt |

<pb n="182"/>
na ceha vāk‍yabhedaḥ, sarvathaiva tadanupalabdheḥ | tatra hi khalu vāk‍yabheda upeyate | ta trāsau
parāmṛś‍yamāno 'nyāṃ buddhillikhati | na cehollekhavān vāk‍yabhedo buddhāvupalabhyate;
tasmādekavāk‍yatvameva | ata evābhijānāsi devadatta yat kaś‍mīreṣu vatsyāmaḥ, tatraudanaṃ
bhokṣyāmahe iti 'vibhāṣā sākāṅkṣe' (3.2.114) iti sarvanām‍nā parāmarśātsākāṅkṣatvopapatteḥ |
tatretyanenāsaṃdhīyamānatvāllaṭo laṅaś‍ca vikalpaḥ pravartate | sa svapityeṣa budhyate,
so 'stamayate 'yamudetītyatra tu parasparaṃ vā ākhyātayorlakṣyalakṣaṇabhāvaḥ, saha vā sarvaireva
kālaviśeṣādikaṃ lakṣyata ityekaparatvādekavāk‍yataiva | yathā—</p>
<b><lg>
  <l>kumudāni prabudhyante śatapatrāṇi śerate |</l>
  <l>śakaṭaṃ gāhate vyoma mātṛmaṇḍalamujjhati || 83 ||</l>
</lg></b>
<p>hantīti palāyata ityādau tvavasthita eva hetuhetumadbhāva iti na dyotyate; nanvapūrvaṃ
kriyate pacati paṭhatītyatrāpi prasaṅgāt | ete tāvadavadhyavadhimadbhāvo yāvadādau samuc‍cayādau
cādayaś‍ca vyākhyātāḥ | tadevaṃ <b>sūtrakārasya bhāṣyakārasya</b> ca darśane asti kriyāyāḥ
kriyāntareṇa saṃbandhaḥ | <b>vārttikakāra</b>stu yuṣmadasmadādeśanighātādyartham, 'ākhyātaṃ
sāvyayakārakaviśeṣaṇaṃ vāk‍yam' 'ekatiṅ vāk‍yamiti anyadeva laukikāt pāribhāṣikaṃ
vāk‍yalakṣaṇamārabhate | na ca tena laukiko vyavahārassidhyatītyupekṣyate | taduktam—</p>
<b><lg>
  <l>nighātādivyavasthārthe śās‍tre yat pāribhāṣikam |</l>
  <l>sākāṅkṣāvayavaṃ tena na sarvaṃ tulyalakṣaṇam || 84 ||</l></lg></b> (vāpa. 2.3)
<p>etena bhinnābhinnapravaktṛkānekavākyopakalpitaikavāk‍yasthānāmapi kriyāṇāṃ
parasparamabhisaṃbandho vyākhyātaḥ | sa bhinnapravaktṛkatve yathā—</p>
<b><lg>
  <l>kuśalaṃ tasyā jīvati kuśalaṃ pṛcchāmi jīvatītyuktam |</l>
  <l>punarapi tadeva kathayasi mṛtāṃ tu kathayāmi yā śvasiti || 85 ||</l>
</lg></b>
<p>abhinnavaktṛtve yathā—</p>
<b><lg>
  <l>yatsvacche salilātmani pratiphaladdeve triyāmāpatau
pīyūṣākṛti paryavasyati kila jyots‍neti tattvāntaram |</l>
  <l>tigmaṃ dhāma ciraṃ cakāsti divi tat (yat) tatrāsti divyaḥ pumān
yaṃ vijñātavatāṃ truṭanti nikhilā bhūyobhavagranthayaḥ || 86 ||</l>
</lg></b>
<!-- NOTES pg=182!-->
1.	2. 'cacāla sā ce'— ti yuk‍tataraḥ pāṭhaḥ |

<pb n="183"/>
<p><b>(11. prakaraṇam)</b></p>
<p><b>prabandhāṅgamavāntaravāk‍yaṃ prakaraṇam |</b></p>
<p><b>(ārthaprakaraṇam)</b></p>
<p>tat tridhā— <b>1. prastutaṃ, 2. kalpitaṃ, 3. ākasmikaṃ</b> ca | teṣu</p>
<p><b>(1) prastutaṃ</b> dvidhā— <b>aṅgaṃ varṇakaṃ</b> ca | tayoḥ</p>
<p><b>aṅgaṃ</b> yathā—(kusaṃ. 5. 30)</p>
<b><lg>
  <l>athājināṣāḍhadharaḥ pragalbhavāg jvalanniva brahmamayena tejasā |</l>
  <l>viveśa kaś‍cijjaṭilastapovanaṃ śarīrabandhaḥ prathamāśramo yathā || 87 ||</l>
</lg></b>
<p>ityata ārabhya—(kusaṃ. 5.84)</p>
<b><lg>
  <l>ito gamiṣyāmyathaveti vādinī śramālasā2 ca stanābhinnavalkalā |</l>
  <l>svarūpamāsthāya ca tāṃ kṛtasmitassamālalambe vṛṣarājaketanaḥ || 88 ||</l>
</lg></b>
<p>iti yāvat | atra hi—(kusaṃ. 5.31)</p>
<b><lg>
  <l>tamātitheyī bahumānapūrvayā saparyayā pratyudiyāya pārvatī |</l>
  <l>bhavanti sāmye 'pi niviṣṭacetasāṃ vapurviśeṣeṣvatigauravāḥ kriyāḥ || 89 ||</l>
</lg></b>
<p>ityādeḥ prakaraṇārthasya kathāśarīratvamavagamyate |</p>
<p><b>varṇako</b> yathā—(kusaṃ. 1.31)</p>
<b><lg>
  <l>asaṃbhṛtaṃ maṇḍanamaṅgayaṣṭeranāsavākhyaṃ karaṇaṃ madasya |</l>
  <l>kāmasya puṣpavyatiriktamas‍traṃ bālyāt paraṃ sātha vayaḥ prapede || 90 ||</l>
</lg></b>
<p>ityata ārabhya—(kusaṃ. 1.49)</p>
<b><lg>
  <l>sarvopamādravyasamuc‍cayena yathāpradeśaṃ viniveśitena |</l>
  <l>sā nirmitā viśvasṛjā prayat‍nādekasthasaundaryadidṛkṣayeva || 91 ||</l>
</lg></b>
<p>iti yāvat | atra hi—(kusaṃ. 1.32)</p>
<b><lg>
  <l>unmīlitaṃ tūlikayeva citraṃ sūryāṃśubhirbhinnamivāravindam |</l>
  <l>babhūva tasyāś‍caturaśraśobhi vapurvibhaktaṃ navayauvanena || 92 ||</l>
</lg></b>
<p>ityādeḥ prakaraṇārthasya pārvatīrūpayauvanalāvaṇyavarṇanādyavagamyate |</p>
<p><b>(2) kalpitaṃ</b> dvidhā— <b>sābhāsaṃ nirābhāsaṃ</b> ca | tayoḥ</p>
<p><b>sābhāsaṃ</b> yathā— (māgha. 1.42)</p>

<pb n="184"/>
<b><lg>
  <l>abhūdabhūmiḥ pratipakṣajanmanāṃ bhiyāṃ tanūjastapanadyutirditeḥ |</l>
  <l>yamindraśabdārthaniṣūdanaṃ harerhiraṇyapūrvaṃ kaśipuṃ pracakṣate || 93 ||</l>
</lg></b>
<p>ityata ārabhya—(māgha. 1. 69)</p>
<b><lg>
  <l>yathopapatticchalanāparo 'parāmavāpya śailūṣa ivaiṣa bhūmikām |</l>
  <l>tirohitātmā śiśupālasaṃjñayā pratīyate saṃprati so 'pyasaḥ paraiḥ || 94 ||</l>
</lg></b>
<p>iti yāvat | atra hi—(māgha. 1.48)</p>
<b><lg>
  <l>vinodamicchannatha darpajanmano raṇena kaṇḍ‌vās‍tridaśaissamaṃ punaḥ |</l>
  <l>sa rāvaṇo nāma nikāmabhīṣaṇaṃ babhūva rakṣaḥ kṣatarakṣaṇaṃ divaḥ || 95 ||</l>
</lg></b>
<p>ityādiḥ prakaraṇārthaḥ kalpito 'pi purāṇeṣūpalambhāsaṃbhavāc‍ca tathātvenāvabhāsate |</p>
<p><b>nirābhāsaṃ</b> yathā—(kirātā. 16.1)</p>
<b><lg>
  <l>tataḥ kirātādhipateralaghvīmājikriyāṃ vīkṣya vivṛddhamanyuḥ |</l>
  <l>sa tarkayāmāsa viviktatarkaś‍ciraṃ vicinvanniva kāraṇāni || 96 ||</l>
</lg></b>
<p>ityata ārabhya—(kirātā. 16.17)</p>
<b><lg>
  <l>iyaṃ ca durvāramahārathānāmākṣipya kīrti mahatāṃ balānām |</l>
  <l>śaktirmamāvasyati hīnayuddhe saurīva tārāpatidhām‍ni dīptiḥ || 97 ||</l>
</lg></b>
<p>iti yāvat | atra hi—(kirātā. 16.2)</p>
<b><lg>
  <l>madastrustratiś‍yāmitagaṇḍalekhāḥ krāmanti vikrāntanarādhirụ̄dhāḥ |</l>
  <l>sihaṣṇavo neha yudhāmabhijñā nāgā nagocchrāyamivotkṣipantaḥ || 98 ||</l>
</lg></b>
<p>ityādiḥ prakaraṇārthaḥ tāpasakirātayuddhavarṇanāyāmanābhāsamānaḥ kāvyakuśalena
kavinohāpohadvāreṇopakalpya kathyate |</p>
<p><b>(3) ākasmikaṃ</b> dvidhā sabījaṃ nirbījaṃ ca | tayoḥ</p>
<p><b>sabījaṃ</b> yathā (raghu. 5.43)—</p>
<b><lg>
  <l>athopariṣṭād bhramarairbhramadbhiḥ prāk‍sūcitāntaḥ salilapraveśaḥ |</l>
  <l>nirdhautadānāmalagaṇḍabhittirvanyassaritto gaja unmamajja || 99 ||</l>
</lg></b>
<p>ityata ārabhya—(raghu. 5.60)</p>
<b><lg>
  <l>itthaṃ tayoradhvani daivayogādāseduṣossakhyamacintyahetu |</l>
  <l>eko yayau caitrarathapradeśān saurājyaramyānaparo vidarbhān || 100 ||</l>
</lg></b>
<p>iti yāvat |</p>

<pb n="185"/>
<p>atra hi — (raghu. 5.57)</p>
<b><lg>
  <l>gāndharvamas‍tra tadataḥ pratīccha prayogasaṃhāra—vibhaktamantram |</l>
  <l>prasvāpanaṃ nāma yataḥ praharturna cārihiṃsā vijayaś‍ca haste || 101 ||</l>
</lg></b>
<p>iti sabījam | yasyāgrataḥ — (raghu. 7.61)</p>
<b><lg>
  <l>priyamvadāt prāptamatha priyārhaḥ prāyuṅkta rājasvadhirājasūnuḥ |</l>
  <l>gāndharvamas‍traṃ kusumās‍trakāntaḥ prasvāpanaṃ svap‍nanivṛttalaulyaḥ || 102 ||</l>
</lg></b>
<p>iti phalamupalabhyate |</p>
<p><b>nirbījaṃ</b> yathā—(raghu. 12.28)</p>
<b><lg>
  <l>sandhyābhrakapiśastatra virādho nāma rākṣasaḥ |</l>
  <l>atiṣṭhanmārgamāvṛtya rāmasyendoriva grahaḥ || 103 ||</l>
</lg></b>
<p>ityārabhya—(raghu. 12.30)</p>
<b><lg>
  <l>taṃ viniṣpiṣya kākutsthau purā dūṣayati sthalīm |</l>
  <l>gandhenāśucinā ceti vasudhāyāṃ nicakh‍natuḥ || 104 ||</l>
</lg></b>
<p>iti yāvat | atra hi—(raghu. 12.29)</p>
<b><lg>
  <l>sa jahāra tayormadhye maithilīṃ lokaśoṣaṇaḥ |</l>
  <l>nabhonabhasyayorvṛṣṭimavagraha ivāntare || 105 ||</l>
</lg></b>
<p>ityādeḥ prakaraṇārthasyāgrataḥ phalānupalambhādākasmikasyāpi nirbījatvamavagamyate |
<b>tadidamarthata</b>stridhā prakaraṇamabhihitam |</p>
<p><b>(śābdaprakaraṇam)</b></p>
<p><b>atha śabdato</b> 'pi tridhaivābhidhīyate—</p>
<p><b>1. ekavāk‍yam, 2. anekavāk‍yam, 3. ekānekavāk‍yam</b> ca |</p>
<p><b>(1) tatraikavāk‍yaṃ</b> dvidhā—sānubandhaṃ niranubandhaṃ ca | tayoḥ</p>
<p><b>sānubandhaṃ</b> yathā—(raghu. 12.78)</p>
<b><lg>
  <l>sa mārutisamānītamahauṣadhihṛtavyathaḥ |</l>
  <l>laṅkāstrīṇāṃ punaś‍cakre vilāpācāryakaṃ śaraiḥ || 106 ||</l></lg></b> iti |
<p><b>niranubandhaṃ</b> yathā—</p>
<p><b>'te himālayamāmantrya'</b> || 107 || (kusaṃ. 6.94)ityādi</p>
<p><b>(2) anekavāk‍yaṃ</b> dvidhā— ādyupasaṃhṛtamantopasaṃhṛtaṃ ca | tayoḥ</p>
<p><b>ādyupasaṃhṛtaṃ</b> yathā—(kusaṃ. 7.56)</p>

<pb n="186"/>
<b><lg>
  <l>tasmin kṣaṇe pauravilāsinīnāmīśānasaṃdarśanalālasānām |</l>
  <l>prāsādamālāsu babhūvuritthaṃ tyaktānyakāryāṇi viceṣṭitāni || 108 ||</l>
</lg></b>
<p>ityata ārabhya</p>
<p><b>'tāsāṃ mukhairāsavagandhagarbhaiḥ</b>' || 109 || (kusaṃ. 7.62. raghu.7.11) ityādi |</p>
<p>antopasaṃhṛtaṃ yathā—(kusaṃ. 7.65)</p>
<b><lg>
  <l>sthāne tapo duś‍carametadarthamaparṇayā pelavayābhitap‍tam |</l>
  <l>yā dāsyamapyasya labheta nārī sā syātkṛtārthā kimutāṅkaśayyām || 110 ||</l>
</lg></b>
<p>ityārabhya—(kusaṃ. 7.69)</p>
<b><lg>
  <l>ityauṣadhiprasthavilāsinīnāṃ śrṛṇvan kathāḥ śrotrasukhāstrinetraḥ |</l>
  <l>keyūracūrṇīkṛtalājamuṣṭirhimālayasyālayamāsasāda || 111 ||</l>
</lg></b>
<p>iti yāvat |</p>
<p><b>(3) ekānekavākyaṃ</b> dvidhā— sarvanāmayojitaṃ vibhaktiyojitaṃ ca | tayoḥ
<b>sarvanāmayojitaṃ</b> yathā—</p>
<p><b>'astyuttarasyāṃ diśi'</b> || 112 || (kusaṃ.1.1) ityādi |</p>
<p>ityata ārabhya—(kusaṃ. 1.17)</p>
<b><lg>
  <l>yajñāṅgayonitvamavekṣya yasya sāraṃ dharitrīdharaṇakṣamaṃ ca |</l>
  <l>prajāpatiḥ kalpitayajñabhāgaśśailādhipatyaṃ svayamanvatiṣṭhat || 113 ||</l>
</lg></b>
<p>iti yāvat |</p>
<p><b>vibhaktiyojitaṃ</b> yathā— (kusaṃ. 3.52)</p>
<b><lg>
  <l>nirvāṇabhūyiṣṭhamathāsya vīryaṃ sandhukṣayantīva vapurguṇena |</l>
  <l>anuprayātā vanadevatābhyāmadṛśyata sthāvararājakanyā || 114 ||</l>
</lg></b>
<p>ityata ārabhya—(kusaṃ. 3.56)</p>
<b><lg>
  <l>sugandhiniḥśvāsavivṛddhatṛṣṇaṃ bimbādharāsannacaraṃ dvirepham |</l>
  <l>pratikṣaṇaṃ saṃbhramaloladṛṣṭirlīlāravindena nivārayantī || 115 ||</l>
</lg></b>
<p>iti yāvat |</p>
<p>etenaitad‌vyatireko 'pi vyākhyātaḥ | yathā—(seba. 9.1)</p>
<b><lg>
  <l>aha pecchaṃti pavaṃgā saala—jaakkamaṇa—va़ḍ‌̣dhiamahāsiharaṃ |</l>
  <l>ṇiṭṭhavia—dakkhiṇa—disaṃ sesadisā—muha—pahāviaṃ va suvelaṃ || 116 ||</l>
</lg></b>

<pb n="187"/>
<p>ityata ārabhya—(seba. 9.95)</p>
<b><lg>
  <l>tuṅga—aḍojjhara-muhale jassa a kasaṇamaṇigaṃḍa—seladdhaṃte |</l>
  <l>sevaṃtīṇa ṇa patto tiasa—vahūṇa sịdhilattaṇaṃ aṇurāo || 117 ||</l>
</lg></b>
<p>(atha prekṣante — — — — anurāgaḥ ||)</p>
<p>ityāśvāsakaparisamāp‍tiryāvaditi |</p>
<p>nanu varṇasamūhaḥ padaṃ, padasamūho vākyaṃ, vākyasamūhaḥ prakaraṇamityācakṣate |</p>
<p>tatkathamucyate ekavākyaṃ prakaraṇamavāntaravākyaṃ prakaraṇamiti ?</p>
<p>ucyate, ta eva praṣṭavyāḥ uc‍caritapradhvaṃsināmanarthakānāṃ ca varṇānāṃ samūhasya
padatvamarthavattayā varṇayantaḥ | <b>vayaṃ tvekārthaparaḥ padasamūho vākyamityeva pratijānīmahe</b> |
tatra padairapi vākyamārabhyate, vākyairapi ca prakaraṇamārabhyate, vākyaiḥ padairapi ca prakaraṇaiḥ
prabandha ārabhyate | tataś‍ca</p>
<p><b>vākyeṣvapi vākyāni</b> bhavanti | yathā— (mavīca. 1.30)</p>
<b><lg>
  <l>kanyārat‍namayonijanma bhavatāmāste vayaṃ cārthino
rat‍naṃ yatk‍vacidasti tatpariṇamatyasmāsu śakrādapi |</l>
  <l>kanyāyāś‍ca parārthataiva hi matā tasyāḥ pradānādahaṃ
bandhurvo bhavitā pulastyapulahapraṣṭhāś‍ca saṃbandhinaḥ || 118 ||</l>
</lg></b>
<p><b>prakaraṇeṣvapi prakaraṇāni</b> yathā— indumatīsvayaṃvare magadheśvarādirājavarṇanādīni |</p>
<p><b>prabandheṣvapi prabandhā</b> yathā— <b>uttaracaritādau</b> garbhanāṭakādīni |</p>
<p>yadi vākyameva padasamūhaḥ, kathamāha mahāvākyo(kāvyo)paniṣadācāryo <b>daṇḍī</b>—</p>
<b><lg>
  <l>taiśśarīraṃ ca kāvyānāmalaṅkārāś‍ca darśitāḥ |</l>
  <l>śarīraṃ tāvadiṣṭārthavyavacchinnā padāvalī || 119 ||</l></lg></b> iti | (kāā. 1.10)
<p><b>(12. prabandhaḥ)</b></p>
<p><b>vidhiniṣedhāvagatiheturmahāvākyaṃ prabandhaḥ |</b></p>
<p>tattridhā — <b>1. padyaṃ, 2. gadyaṃ (ca), 3. miśraṃ ca |</b></p>
<p><b>(1. padyam)</b></p>
<p>teṣu <b>cchandogataṃ padyam |</b> chandastu tridhā— <b>akṣaracchando, mātrācchando, gaṇacchanda</b>ś‍ceti |
tānyapi pratyekaṃ tridhā <b>samārdhasamaviṣama</b>bhedāt | tatra —</p>

<pb n="188"/>
<p><b>akṣaracchanda</b>ssamaṃ yathā—(ṛve. 10.103.1)</p>
<b><lg>
  <l>āśuśśiśāno vṛṣabho na yudhmo ghanāghanaḥ kṣobhaṇaś‍carṣaṇīnām |</l>
  <l>saṃkrandano 'nimiṣa ekavīraśśataṁ senā ajayatsākamindraḥ || 120 ||</l>
</lg></b>
<p>ardhasamaṃ yathā—(ṛve. 10.85.19)</p>
<b><lg>
  <l>navo navo bhavati jāyamāno 'hnāṃ keturuṣasāmetyagre |</l>
  <l>bhāgaṃ devebhyo vidadhātyāyan pra candramāstirati dīrghamāyuḥ || 121 ||</l>
</lg></b>
<p>viṣamaṃ yathā—(ṛve. 1.170.1)</p>
<b><lg>
  <l>na nūnamasti no śvaḥ kastad‍veda yadadbhutam |</l>
  <l>anyasya cittamabhi saṃcareṇyamutādhītaṃ vinaśyati || 122 ||</l>
</lg></b>
<p>pūrvoktodāharaṇatrayamapi vaidikaviṣayameva |</p>
<p><b>mātrācchanda</b>ssamaṃ yathā—</p>
<b><lg>
  <l>vāu na puvvu na pacchimu na vi dakkhiṇu vahaï |</l>
  <l>vaṇe na kayaṃbu na aṃbu na pāḍala mahamahaï || 123a ||</l>
</lg></b>
<b><lg>
  <l>(vāyuḥ na pūrvaḥ na paścimaḥ nāpi dakṣiṇaḥ vahati |</l>
  <l>vane na kadambaḥ na āmraḥ na pāṭalā gandhaṃ prasārayati ||)</l>
</lg></b>
<b><lg>
  <l>koila-mora-marālahaṃ koi na vāharaï |</l>
  <l>māe na jāṇaü māhahe kevaṃ virahiṇi maraï || 123b ||</l>
</lg></b>
<b><lg>
  <l>(kokilamoramarālānāṃ ko 'pi na vyāharati |</l>
  <l>mātar na jāne māghe kathaṃ virahiṇi maraï ||)</l>
</lg></b>
<p>ardhasamaṃ yathā—</p>
<b><lg>
  <l>diṇahadivaṭṭhaho iti sa uppijj‍iu surevio |</l>
  <l>avaraṇeha mihaï gharumādālavca hi dūre || 124 ||</l>
</lg></b>
<p>viṣamaṃ yathā—</p>
<b><lg>
  <l>jaïvivgavḍahījaï vivavḍuravhu pahuduggamutaru arahījaï vigahaṇesūru |</l>
  <l>viṇadīsaï ito isu purisu vasadi jahīte dhuvaṭṭhaharahapa aṭṭhadi || 125 ||</l>
</lg></b>
<p><b>gaṇacchanda</b>ssamaṃ yathā—(kādambarīmaṅgalam)</p>
<b><lg>
  <l>rajojuṣe janmani sattvavṛttaye sthitau prajānāṃ pralaye tamaḥspṛśe |</l>
  <l>ajāya sargasthitināśahetave trayīmayāya triguṇātmane namaḥ || 126 ||</l>
</lg></b>
<p>ardhasamaṃ yathā— (kirātā. 13.1)</p>

<pb n="189"/>
<b><lg>
  <l>vapuṣā parameṇa bhūdharāṇāmatha saṃbhāvya parākramaṃ vibhede |</l>
  <l>mṛgamāśu vilokayāñcakāra sthiradaṃṣṭrāṅkamukhaṃ narendrasūnuḥ || 127 ||</l>
</lg></b>
<p>viṣamaṃ yathā—(kirātā. 12.1)</p>
<b><lg>
  <l>atha vāsavasya vacanena ruciravadanastrilocanam |</l>
  <l>klāntirahitamabhirādhayituṃ vidhivattapāṃsi vidadhe dhamañjayaḥ || 128 ||</l>
</lg></b>
<p>tadetat‍trividhamapi mahākāvyetihāsaśrutyādiṣu ca d‍ṛśyate |</p>
<p><b>(2. gadyam)</b></p>
<p><b>acchandaḥ padasaṃtāno gadyam |</b> tat‍tridhā <b>vṛttagandhi, cūrṇam, utkalikāprāyaṃ</b> ca | teṣu</p>
<p>padyagandhavad <b>vṛttagandhi |</b> tat‍tridhā— samā(rdha)sama—viṣamabhedāt | teṣu</p>
<p>samagaṇacchandogandhi yathā—</p>
<p><b>'pātālatālutalavāsiṣu'</b> || 129 || iti ||</p>
<p>ardhasamagaṇacchandogandhi yathā—</p>
<p><b>'kramamāracayya ca mahendraśāsanāt khamutpapāta'</b> || 130 || iti ||</p>
<p>evaṃ mātrākṣaracchando 'pi draṣṭavyaḥ |</p>
<p>anāviddhalalitapadaṃ <b>cūrṇam;</b> tat‍tridhā— <b>gurubahulaṃ, laghubahulaṃ, miśraṃ</b> ceti | tatra</p>
<p><b>gurubahulaṃ</b> yathā—</p>
<b><lg>
  <l>trailokyaikapradīpasya bhagavatassahastraraśmerarciśśikhāsahastra—</l>
  <l>niṣṭhyūto 'ñjanarāśiriva śārvarastamastomaḥ styāyate || 131 ||</l>
</lg></b>
<p>laghubahulaṃ yathā—</p>
<p><b>vyapagataghanapaṭalamacalajalanidhisadṛśavapurambaratalaṃ vilokyate || 132 ||</b></p>
<p><b>miśraṃ</b> yathā—(māmā. 1.35/36)</p>
<b><lg>
  <l>'mahābhāga! suśliṣṭaguṇatayā ramaṇīya eṣa sanniveśaḥ | kutūhalinī ca no</l>
  <l>bhartṛdārikā vartate, yatastasyāmabhinavo vicitraḥ kusumeṣuvyāpāra' || 133 ||</l></lg></b> iti |
<p>alalitāviddhapadavākyam <b>utkalikāprāyam</b> | tadapi tridhā— alalitāviddhapadavākyabhedāt |</p>
<p>tatra <b>alalitaṃ</b> yathā—(veṇīsaṃhāra prastāvanānte)</p>
<b><lg>
  <l>ayaṃ lalāṭataṭaghaṭitavikaṭakīnāśatoraṇatriśūlāyamānabhīṣaṇabhrukuṭiḥ kruddho</l>
  <l>bhīmasena ita evābhivartate || 134 ||</l>
</lg></b>
<p><b>āviddhapadaṃ</b> yathā— (māmā. 3.15—16)</p>
<p><b>eso (ka)khu . . . vajjanigghādadāruṇacaveḍāmoḍi(a)pāḍidānea—ṇaraturaṃgama</b>—

<pb n="190"/>
<b>jaṃgaluggāra—bharidagalaguhāgaṃ bhīraghaggharolli/gallūraṇa—raṇa—saddasaṃdabbha—
paḍiravābhoa—bhīsāvida—ṇaṭhṭhavidāsesa—jaṇaṇihao duṭṭhasad‍dūlo kaaṃta—
līlāidaṃ karei || 135 ||</b></p>
<p><b>āviddhavākyaṃ</b> yathā—(kāda. kathāmukham)</p>
<p><b>yasya ca madakalakarikumbhapīṭhapāṭanamācarato lag‍nasthūlamuktāphalena da‍ṛḍhamuṣṭi—
nipīḍanānniṣṭhyūtadhārājalabindudantureṇeva kṛpāṇena kṛṣyamāṇā subhaṭoraḥkavāṭapuṭa—
ghaṭitakavacasahasrāndhakāramadhyavarttinī karikaraṭataṭagalitamadajalāsāra—
durdināsvabhisārikeva samaraniśāsu samīpamasakṛdājagāma rājalakṣmīḥ || 136 ||</b></p>
<p>tadetat‍trividhamapi <b>ākhyāyikāsu kathāsu madhumallikādiṣu</b> ca da‍ṛśyate |</p>
<p><b>(3. miśram)</b></p>
<p><b>gadyapadyavyāyogo miśram |</b> tat‍tridhā <b>padyapradhānaṃ, gadyapradhānaṃ, tulyarūpaṃ</b> ceti | teṣu—
<b>padyapradhānaṃ</b> tridhā <b>sajātīyena vijātīyenobhābhyāṃ</b> ca |</p>
<p>tatra sajātīye<b>netihāsa</b>— <b>subhāṣitakośādau,</b></p>
<p>vijātīyena <b>prasthāna—setubandhana—vivaraṇādau</b>,</p>
<p>ubhābhyāṃ <b>bhāratīyadaśarūpakalakṣaṇā</b>dāvasya prayogo dṛśyate |</p>
<p>gadyapradhānamapi tad‍vadeva tridhā— tatra sajātīyena <b>pañcatantra—cakeṭā(ceṭaka)</b> . . . dau,
vijātīyena <b>kātyāyanīya—pāṇinīya—prākṛtalakṣaṇādau</b>, ubhābhyāṃ <b>mayūraśuka</b>—
<b>mārjārikā</b>dāvasya prayogā da‍ṛśyante |</p>
<p><b>tulyarūpa</b>mapi tridhaiva sajātīyābhyāṃ, vijātīyābhyāṃ, sajātīyavijātīyābhyāṃ ceti |</p>
<p>tatra <b>sajātīyābhyāṃ campū—samīkṣā—saṭṭakādau,</b></p>
<p><b>vijātīyābhyāmapi māra—sāmba—govindākhyānakādau;</b></p>
<p><b>sajātīyavijātīyābhyāṃ nāṭaka—nāṭikādi</b>—vidagdhamukhamaṇḍanādāvasya prayogo
da‍ṛśyate |</p>
<b><lg>
  <l>prakṛtyādivibhāgena saiṣa dvādaśadhā sthitaḥ |</l>
  <l>arthāvasāyaprasavanimittaṃ śabda iṣyate || 137 ||</l></lg></b> (sphoṭa. 3)
<p>nanu ca <b>varṇasamūhaśśabda</b> iti vaktavye kimarthamucyate prakṛtyādayaśśabdā iti?
yadāha ka: <b>punaśśabda iti praś‍ne gakāraukāravisarjanīyā iti bhagavānupavarṣaḥ |</b> naivam;
<b>arthāvasāyaprasavanimittaṃ śabda iṣyate |</b> atha gauriti na prasavanimitteṣu jātikriyāguṇadravyādīnām |

<pb n="191"/>
kaḥ śabdaḥ, yenoc‍cāritena arthaḥ pratīyate, tarhi varṇā eva śabdaḥ | uc‍cāriteṣu hi
gakāraukāravisarjanīyeṣu gauriti sās‍nādimānarthaḥ pratīyate, satyametat | kintu varṇāḥ
pratyayanimittamekaśo vā syuḥ, samuditā vā | na tāvadekaśaḥ, dvitīyādivarṇoc‍cāraṇa—
vaiyarthyaprasaṅgāt | nāpi samuditāḥ utpattipakṣe yaugapadyenānutpatteḥ, utpannasya ca
kṣaṇādūrdhvamanavasthānāt | abhivyaktipakṣe krameṇaivābhivyakteḥ abhivyakt‍yantarameva ca
vāyubhistirodhānāt kathaṃ samudāyaḥ ? ekasmṛtyupārụ̄dhānāṃ ca varṇānāṃ vācakatve kramasmaraṇe
niyamanimittābhāvāt | uktakrameṇa ca smaraṇadarśanāt saro, rasa iti pratīteraviśeṣaḥ prāp‍noti |
vaktṛbhede cārthapratyayaprasaṅgaḥ | uto na varṇāśśabdaḥ, kintu varṇasamūhabhivyaṅgya—
sphoṭalakṣaṇoktārthātmā śabda iti | sa eva sphuṭatyasmādartha ityarthāvasāyaprasavanimittamiṣyate |
kathaṃ tarhi śabdaṃ kuru, mā śabdaṃ kārṣīḥ, śabdakāryayaṃ māṇavaka iti dhvaniṃ kurvan‍nucyate?
abhivyañjakābhivyaṅgyayorabhedopacārāt | nanvabhivyañjakatve 'pi na varṇānāmarthavattā
bhavitumarhatīti? naivam, varṇasamūhātmano dhvanerevābhivyañjakatvāt | kiṃ punarvarṇāssarvathaiva
nārthavantaḥ ? pṛthak‍tvena tāvannārthavantaḥ, na hi prativarṇamarthā upapadyante |</p>
<p>nanu ca dhātuprātipadikapratyayanipāteṣūpalabhyante— dhātuṣu iṇ—eti, ṛ—iyartīti;
prātipadikeṣu aḥ śārṅgī, uḥ brahmeti, u upaskaroti | naite varṇāḥ, api tu śabdābhivyaktihetava
ekavarṇā ekadhvanihetavaśśabdaśabdavācyāḥ | na tūpacārato 'pi varṇasamūhaśśabdaḥ | naivam,
arthābhivyaktihetuśśabdaḥ, śabdābhivyaktiheturdhvaniḥ | sa tu kaś‍cidekavarṇaḥ; ekasminneva
vā samūhāropaṇaṃ sāmarthyātiśayād, yathaikāpūpīti | yadi hyekasminnapūpe samūho nāropyate,
samūhābhāvādekāpūpa ityeva syāt, na tvekāpūpīti | kathaṃ punarekasmin samūhāropaṇam ?
vyapadeśivadbhāvāt | anyathā 'iyāya āra' ityādau prathamatvaikāc‍tvayorabhāvād dvirvacanābhāvaḥ |
yadyevamanye 'pi varṇāssamūhāropaṇenaiva dhvanayo bhavitumarhanti | nārhanti | kutaḥ? śabdaśakti—
svābhāvyāt | yathā samānamīhamānānāmadhīyānānāṃ ca kecidarthairyujyante kecinna yujyante;
tathā dhātuprātipadikapratyayanipātā evaikavarṇāssamūhāropaṇenaivārthavattvāya dhvanivyapadeśaṃ
labhante, na punaranye | svābhāvikaṃ caitat; na ca svabhāvāḥ paryanuyogamarhanti |</p>
<p>itastarhyarthavanto varṇāḥ | varṇavyatyaye varṇaviparyaye varṇāpāye varṇopajane varṇavikāre
vā 'rthāntaraṃ gamyate | varṇavyatyaye kūpaḥ, sūpaḥ, yūpa iti | varṇaviparyaye kalamaḥ, lamakaḥ,
malaka iti | varṇāpāye maśakaḥ, śakaka iti | varṇopajane akṣaḥ, plakṣaḥ, pakṣa iti |
varṇavikāre nīraṃ, nīlaṃ nīḍamiti | tatra kūpa iti sakakāreṇa kaś‍cidartho gamyate, sūpa iti
sakāravyatyaye 'rthāntaraṃ, yūpa iti tu sakārasya kakārasya vā yakārasya vyatyaye kūpāt

<pb n="192"/>
sūpāc‍cārthāntaramiti | tena manyāmahe yaḥ kūpe kūpārthassa kakārasya, yassūpe sūpārthassa
sakārasya, yo yūpe yūpārthassa yakārasyeti | yadi tu samudāyasyāyamartho bhavet,
kūpādisamudāyassa yūpādiṣu bhūyastvādbhūyiṣṭhaḥ kūpārthassūpe syāt; sūpārthaś‍ca kūpe, kūpārthaś‍ca
yūpe, yūpārthaś‍ca sūpa iti; evaṃ varṇaviparyaye 'pi kramotkramayossamudāyāviśeṣāt, kamalaḥ.
malakaḥ, lamaka iti pratyayāviśeṣaḥ prāp‍noti; na hi trastebhyo vaṭaparicchede palāśataḥ
khadirato vā na avadhāraṇe samudāyasya bhedo bhavati | varṇāpāye 'pyekādyavayavavirahe
samudāyasyānanyatvāt maśakaḥ, śakaka iti nārthāntaraṃ gamyeta | bhinnakarṇapuccho 'pi śvā śvaiva,
nāśvatara iti | varṇopajane 'pyakṣaḥ, plakṣa iti pratyayaviśeṣo na syāt | na hi sūnodbhede
keśodgame vā yuvativyakteranyatā yuktimatī | evaṃ varṇavikāro 'pi nīraṃ, nīlaṃ nīḍamiti
nārthāntarapratītirjāyeta | na hyapalite palitavati rañjitakeśapāśe vā viṣṇumitrādeḥ svarūpānyatvaṃ
bhavati | varṇavyatyayaviparyayāpāyopajanavikāreṣu cārthāntaradarśanānmanyāmahe arthavanto varṇā
iti | varṇārthavatve varṇavyatyayaviparyayāpāyopajanavikārāḥ kāraṇamarthāntaropalabdherjānte |</p>
<p>atrāpi brumaḥ — ya ete tvayā varṇānāmarthavattāyāṃ hetava upanyastā varṇavyatyayādayaḥ,
teṣu kūpassūpo yūpa iti saṅghātāntarāṇyevaite, arthāntare ca vartante | yadi hi
varṇavyatyayādikṛtamarthāntaragamanaṃ syāt, bhūyiṣṭhaḥ, kūpārthassūpe syāt, kakāramātrasyaiva
vyatyayāt | sūpārthaś‍ca kūpa iti samānaṃ pūrveṇa | yatastu na kiṃcit kūpādināṃ
sūpādiṣvato 'nvayābhāvānmanyāmahe saṅghātāntarāṇyevaitānyarthāntareṣu vartanta iti | etena
varṇaviparyayādayo 'pi vyākhyātāḥ | tānyapi hi arthāntaravartīni saṅghātāntarāṇyeveti | idaṃ
khalvapi bhavatā varṇānāmarthavattāṃ bruvatā sādhīyo 'narthakatvaṃ dyotitam | yo hi manyate yaḥ
kūpe kūpārthaḥ sa kakārasya, ūpaśabdastasyānarthakaḥ syāt |</p>
<p>nanu ca samudāyasyārthavattve samudāyaikadeśavināśe samudāyasya kāraṇabhāve kāryābhāva
iti vināśo vābhyupeyate; chinnakarṇapucchaśvanyāyādapi vināśo vā | kiṃcātaḥ ? vināśapakṣe
samudāyābhāvādarthābhāvaprasaṅgaḥ | pakṣāntare 'pi sa evārtho, na tvarthāntaram; tataś‍ca kathaṃ
ślokaḥ, śokaḥ, lokaḥ, okaḥ, kaḥ, ityarthāntarapratītiḥ ? uktamatra— samudāyāntarāṇye—
vaitānyarthāntareṣu vartante | bhavedetat, yatrārthāntaraṃ gamyate; yatra tu sa eva so 'rthastatra katham?
yathā udakaṃ, dakaṃ, kam iti | imānyapi saṅghātāntarāṇyevaikārthavṛttīni; yathā kanduḥ koṣṭhaḥ,
kusūla iti | kramāttasya cārthavattāṃ bruvatā tvayaiva dakārokārayorānarthakyamuktaṃ bhavati |
kaś‍caivamāha ? varṇavyatyayaviparyayāpāyopajanavikāreṣvarthāntaradarśanameva; yataḥ ś‍yāmā, rāmā,
vāmā iti varṇavyatyayo nārthavyatyayaḥ | tarkuḥ, sikatā, siṃha iti varṇaviparyayo nārthaviparyayaḥ |

<pb n="193"/>
santi, gh‍nantīti, syanti, varṇāpāyo nārthāpāyaḥ | āsthāt, avocat, sañcaskāreti
varṇopajane nārthopajanaḥ | ghātayati, kṣiṇoti, ropayatīti varṇavikāro nārthavikāraḥ | tena
manyāmahe varṇavyatyayādiṣvapyanarthāntaragamanādanarthakā eva varṇā iti |</p>
<p>itastarhyarthavanto varṇāḥ; yadeṣāṃ saṅghātā arthavantaḥ | yeṣāṃ hyavayavā arthavantasta eva
samudāyādarthavantaḥ; tadyathā— ekaś‍cakṣuṣmān paś‍yati, tatsamudāyaśśatamapi paś‍yati |
ekatilastailaṃ prasūte, tatsamudāyaḥ khārīśatamapi prasūte | yeṣāṃ punaravayavā nārthavantastatsamudāyā
api nārthavantaḥ | tadyathā eko 'ndho na paś‍yati, śatamapyandhānāṃ na paś‍yati | ekā sikatā
tailaṃ na prasūte, tatsamudāyaḥ khārīśatamapi na prasūta iti | naivam, atadarthenāpyavayavenāvaya—
vino 'rthasadbhāvo dṛśyate | yathā eka ūrṇātantuḥ śītatrāṇāsamarthaḥ, tatsamudāyaś‍ca kambalaḥ
samarthaḥ; ekastaṇḍulaḥ kṣutpratighāte 'samarthaḥ, tatsamudāyaś‍ca 1vardhitakaṃ samarthamiti | naivaṃ
bhavati | tatra pratyekamapi kiyatyapyarthamātrā; ime punarvarṇā atyantāyaivānarthakāḥ | yathā tarhi
rathāṅgāni vihitāni tāni pratyekaṃ na2 vrajikriyāsamarthāni, tatsamudāyaś‍ca rathassamartha iti |
evameṣāṃ varṇānāṃ samudāyāśśabdābhivyaktihetavo 'rthavantaḥ, avayavāstvanarthakā iti |</p>
<p>ataḥ sthitametat prakṛtipratyayādivarṇajanitadhvanisamūho 'bhivyaṅgyasphoṭalakṣaṇo—
 'rthātmā 'rthāvasāyaprasavanimittaṃ śabdaḥ | tad‌viśeṣāś‍ca prakṛtyādisphoṭaḥ padasphoṭo
vāk‍yasphoṭa iti |</p>
<b><lg>
  <l>yo 'bhūdityādikaśśabdo bhavatītyādikaś‍ca yaḥ |</l>
  <l>bhūrastītyādiko yaś‍ca sa sphoṭaṃ nātivartate || 138 ||</l>
</lg></b>
<b><lg>
  <l>pratipādyo nivarttyaś‍ca pratipādaka eva ca |</l>
  <l>tridhā sphoṭassphuṭatyasmādato 'ste ghaṭādayaḥ || 139 ||</l>
</lg></b>
<b><lg>
  <l>uktaḥ kramād dvādaśabhedabhinnaśśabdaprapañco 'yamanādisiddhaḥ |</l>
  <l>athārthamūrttyā 'sya vivartamādyaṃ tāvatprakāraṃ pratipādayāmaḥ || 140 ||</l>
</lg></b>
<p><b>iti mahārājādhirājaśrībhojadevaviracite śrṛṅgāraprakāśe</b></p>
<p><b>prakṛtyādiśabdaprakāśo nāma</b></p>
<p><b>|| tṛtīyaḥ prakāśaḥ || 3 ||</b></p>
<p>tṛtīya eṣo 'sti mayā prakāśaḥ prasādhito hanta sanātanena |</p>
<p>bhojaprakāśaḥ prakiret prakāśaṃ sāhitya—sauhitya—samutsukeṣu ||</p>
<!-- NOTES pg=193!-->
1. annapūrṇaṃ piṭharādi pātram | manuḥ 3.224 | 2. nakāraṃ rāghavo na paṭhati HOS 200

<pb n="194"/>
<p>atha</p>
<p><b>śrṛṅgāraprakāśe caturthaḥ prakāśaḥ</b></p>
<p>kriyādyarthacatuṣṭayaprakāśo nāma</p>
<p><b>(1. kriyā)</b></p>
<p>tatra prakṛtyādiśabdapratyāyyāḥ kriyākālakārakapuruṣopādhipradhānopaskārārthe—
prātipadikārthavibhaktyarthavṛttyarthapadārthavāk‍yārtharūpā dvādaśa bhedāḥ | teṣu kārakāṇāṃ
pravṛttiviśeṣaḥ <b>kriyā</b>, tāṃ dhātvartha ityamananti (mabhā. 3. 1. 3) |</p>
<p>dhātavaś‍ca tredhā— astyarthāḥ, bhavatyarthāḥ, karotyarthāś‍ca | tatra</p>
<p>yeṣāṃ kartāra udāsate te <b>astyarthāḥ</b>; yathā— asti vidyate dhriyate tiṣṭhati āste
vartate ityādi |</p>
<p>yeṣāṃ vikurvate te <b>bhavatyarthāḥ</b>; yathā— bhavati saṃjāyate vardhate vipariṇamate apakṣīyate
vinaś‍yati ityādi |</p>
<p>yeṣāṃ prayuñjate te <b>karotyarthāḥ</b>; yathā— karoti vidhatte janayati nirvartayati sādhayati
utpādayati | tatra</p>
<p><b>asti—karoti—bhavatīnāṃ sāmyāvasthānaṃ nirvikāramanādyantaṃ śabdabrahmetyācakṣate |</b>
tathaivaṃvidhānekārthavācinā bhavatinaivomiti vyapadiśanti | tasya yadā astitāheturavidyā—
nibandhano 'rthavipariṇāmarūpaḥ prathamavikāro, astirudayate tadā | asternāstipratiyogitvādasti
nāsti vetyekamevaitadubhayathāpi prathāmayate | yannāsti tad bhavāmīti cāpekṣāyāṃ, tadbhavato 'sya
bhavati—nāmā dvitīyavikāraḥ pariplavate | tato yadbhavati tasya tasya cānyad—bhavato
mithyābhiniveśānmithaḥ prayojyaprayojakatvaṃ (saṃ) bhāvayati—saṃjñakaḥ tṛtīyavikāraḥ
karotirityākhyāyate (vāpa. 3.34–36 jāti) |</p>
<p>evaṃ cāsmitāpekṣābhiniveśairdūraviprasṛtāyāmavidyāyāṃ eṣāmapi viśeṣāviśeṣato
dūrīkṛtā vidyāḥ vidyati—jani—pacādayaḥ prādurbhavanti | tadāha— 'kṛbhvastayaḥ kriyāsāmānya—
vacanāḥ kriyāviśeṣavacanāḥ pacādaya' (mabhā. 3.3.98) iti | te 'mī sarve 'pi dhātvarthabhedāḥ
saṃbhedato mithassaṅkhyānamativartante, na tu kṛbhvastirūpatām |</p>
<p>nanu ca dhātvarthaḥ kriyā; sa ca kārakāṇāṃ pravṛttiviśeṣaḥ | kārakeṣu ca svatantraḥ
kartā, karturīpsitatamaṃ karma, sādhakatamaṃ karaṇam, ādhāro 'dhikaraṇaṃ, karmaṇā yamabhipraiti sa

<pb n="195"/>
saṃpradānaṃ, dhruvamapāye 'pādānaṃ, tebhyo 'nyastadavivakṣā vā śeṣaḥ | kartuḥ prayojako heturiti
kartrādibhyo vyatiriktamarthāntaraṃ nopalabhyate, yat <b>kriyeti</b> pratīyate |</p>
<p><b>(kriyāsiddhiḥ)</b></p>
<p>ucyate— asti kriyā | kintu kartrādibhyaḥ pṛthagākhyātumaśak‍yam, anāpannasattva—
bhāvāt, anirluṭhitagarbhavat (mabhā. 1.3.1); yathā garbho 'nāpannasattvabhāvaḥ kalalāvasthāyā—
māśayataḥ pṛthagākhyātuṃ na śakyate, tathā kriyāpi sādhanebhyassādhyāvasthāyām | tadyathā—
jyotiḥ prakāśate, śabdo dhvanati iti |</p>
<p>kathaṃ tarhi asti jñāyate kārakasannidhāne 'pi pacatīti?</p>
<p>prakhyopākhyayorbhāvābhāvābhyām |</p>
<p>1. iha khalu yatsannidhāne yasya bhāvābhāvau, tasya tato 'nyanimittāpekṣitvaṃ dṛṣṭam | yathā
ag‍nighaṭayossannidhāne bhavatāmabhavatāṃ ca tatsaṃyogāpekṣitvaṃ pākajānām | kartrādisanni—
dhāne ca kadācit pacatītyetad‌bhavati, kadācinna pacatīti dṛś‍yate | tena manyāmahe
nūnamasti śaktiśaktimadbha‌yo 'nyaśśaktirdharmo yadbhāvādime prakhyopākhye pravartete, yadabhāvācca
na pravartete iti siddhamastitvaṃ kriyāyāḥ |</p>
<p>2. ithaś‍cāsti kriyā, sādhyamantareṇa sādhanānupapatteḥ | iha khalu kartrādīnāṃ sādhanavyupadeśo
dṛśyate, sa ca sādhyamantareṇānupapannaḥ; yac‍ca sādhyaṃ sā kriyā | tadāha— saṃhṛtya kārakairya
eko 'rtho 'bhinirvartyate sā kriyā | kriyānimittaṃ kārakamiti | tathā ca kriyāsu svecchayā
kārakādīni yaḥ prayuṅkte na tu taiḥ prayujyate, sa <b>kartā,</b> kartuḥ kriyayā 'nanyayā
yadāpyate ta<b>tkarma</b>, kriyāsiddhau sādhakatamatvena yadavyavahitaṃ vyāpriyate tat <b>karaṇam,</b>
kartrā karmaṇā vā vyavahitaḥ kriyādhāro '<b>dhikaraṇam</b>, kriyākāryatvenāvadhāritaṃ karmaṇā
saṃyogaṃ yadanubhavati ta<b>tsaṃpradānam</b>, kartrā karmaṇā vā kriyājanyameva dhrauvyeṇa
yad‌vibhāgamavagāhate ta<b>dapādānam</b>, śrūyamāṇāśrūyamāṇakriyāpadaḥ kriyākṛtaḥ
kārakāṇāmakārakāṇāṃ ca saṃbandhaviśeṣaḥ sa <b>śeṣaḥ</b> (vāpa. 3.7.156) | kurvantamevājñā—
pradānādinā yaḥ kriyāyāṃ niyuṅkte, saḥ ta<b>tprayojako hetuḥ kartā</b> ca bhavati | evaṃ ca
yathā kāṣṭhādayo lākṣādikamapekṣamāṇā evaṃ mithassaṃbandhayogyatāmanubhavanti tathā dravyāṇyapi
kriyāpekṣīṇyeva parasparasaṃbandhāya prabhavantīti kriyāmantareṇa jagataś‍citrakarmaṇa iva
mithassaṃyogo viyogaś‍ca na syāt | taduktaṃ — yayā devadatta iha bhūtvā pāṭaliputre
bhavati sā nanaṃ <b>kriyeti</b> (mabhā. 1.3.1) |</p>

<pb n="196"/>
<p><b>(kriyā na kārakam)</b></p>
<p>astu nāma kriyā, kārakebhyastu tasyāḥ kathaṃ vyatirekaḥ ?</p>
<p>na ca bhavanto 'pi kriyākārakoyorvyatirekaṃ na manyante, tadyathā corasya rujati,
corasyāmayati iti |</p>
<p>ucyate <b>vyatiriktaiva kārakebhyaḥ kriyā,</b></p>
<p>1. anekasyaikavyapadeśanimittatvāt | iha yad yasyānekavyapadeśanimittaṃ tattato 'nyeti,
anugamyatvāta; iha yairyadanugamyate tattebhyo 'nyat, yathā narebhyo rājā | abhigamyate 'nugamyate
ca kriyā kārakaiḥ, atastato 'nyeyam |</p>
<p>2. janyatvenopalambhāt; yajjanyatayā yadupalabhyate tattato 'nyat, yathā pituḥ putraḥ |
upalabhyate kriyā kārakajanyatvena, tasmāt tato 'nyā |</p>
<p>3. upalabdhāvanupalabdheḥ; iha yasyopalabdhau yasyānupalabdhiḥ tattato 'nyathā, (yathā) rūpād‌rasaḥ |
sūryasya copalabdhau na gaterupalabdhiḥ, tasyāstato 'nyathā; asti cāsyāsau, deśāntaraprāpteḥ;
sāpi dṛṣṭā; tathaivāpaś‍yataḥ parāvṛtya darśanāt |</p>
<p>4. pramāṇāntaragrāhyatvāt; iha yadyasmāt pramāṇāntareṇa gṛhyate tattato 'nyat; yathā śarīrādātmā |
pramāṇāntaragrāhyā ca sadāgatau gatiḥ; tasmāttato 'nyā |</p>
<p>5. bahupraviviktatvenābhidhānāt; iha yad bahubhyaḥ praviviktamekatvenābhidhīyate, tat tato 'nyat;
yathā tantubhyaḥ paṭaḥ | abhidhīyate bahvāśritāpi pravivekaikatvena kriyā; yathā brāhmaṇairāsyata
iti tasmāt tato 'nyā |</p>
<p>6. anāvṛttāvāvṛtteḥ; iha yasminnanāvartamāne yadāvartate, tat tato 'nyat, yathā hastino
maśakaḥ | āvartate cānāvartamāne kartari kriyā, pañcakṛtvaḥ pacatīti; tasmāt tato 'nyā |</p>
<p>7. ihobhayorapi saṃśayanirṇayanimittatvāt; ihobhayossaṃśaye yasya yo nirṇayaheturbhavati, tat
tato 'nyat, yathā sthāṇau śryenaḥ, nirṇayahetuś‍ca, puruṣasya calanādikriyā, tasmāt tato 'nyā |</p>
<p>8. abhidhāyābhidhānāt; iha yadabhidhāyārthāntarāvivakṣāmantareṇa yadabhidhīyate tat tato 'nyat,
yathā gauraśvaḥ | abhidhīyate ca adhyetā adhīte gantā gacchatīti kārakamabhidhāya kriyā,
tasmāt tato 'nyā |</p>
<p>9. paryāyāprasiddheḥ; iha yeṣāmeva paryāyaprasiddhiḥ, teṣāmeva ca tebhyo na bhedaḥ, yathā
nirvartiriti; na ca pacannadhīte pacatyadhīta iti pacanpacatyoḥ paryāyatvam, (na ca) api
pacannadhīta iti kartuḥ pacatīti kriyāyāḥ paryāyayogyatvam; ato 'sau tato 'nyaḥ |</p>

<pb n="197"/>
<p>10. abhinnaśabdābhidhāne 'pi viśeṣaṇānāṃ liṅgavacanabhedāt | iha khalu kriyākartrorabhinna—
śabdābhidheyatve 'pi tadviśeṣaṇānāṃ liṅgavacanabhedo dṛś‍yate, yathā śobhanaṃ pacati śobhanaṃ
pacataḥ śobhanaṃ pacantīti | sa cārthābhede 'bhinnaśabdopādāna eva dṛś‍yate | taṭaḥ taṭī
taṭaṃ, puṣyaḥ tārakā nakṣatraṃ, rasaḥ āpaḥ jalam, dārāḥ kalatraṃ bhāryā ityādiviśeṣaṇānām |
na tūdāhṛtasadṛśeṣviti kriyā karturanyā |</p>
<p>11. śabdāvṛttibhedeṣu tad‌dhī bhedāt | iha khalu kriyākārakayośśabdāvṛttibhede buddhibhedo
dṛś‍yate; adhyetā paṭhati paṭhati, gantā gantā gacchatīti pūrvayorvīpsā, uttarayorābhīkṣṇyam |
yasya ca yato buddhibhedastat tato vyatiriktaṃ, yathā mṛdaṅgadhvanermeghadhvaniḥ ghaṭādibhyaḥ
paṭādaya iti kriyāyāḥ kārakebhyo vyatirekaḥ |</p>
<p>12. siddhe cāsminnabhedadarśanaṃ bhedavyatirekaś‍ca vivekata eveti draṣṭavyam |</p>
<p><b>(kriyāyā anekatvam)</b></p>
<p>1. dṛś‍yate ca pradīpapravāhaśabdaśarīrasaṃskārajñānasukhaduḥkhecchādveṣaprayat‍narūpādiṣu bhinneṣu
abhinnapratyayaḥ pravartate, teṣvabhedenaiva tadanukūlo vyapadeśaḥ | corasya rujatītyatra tu
ruk‍sādhakasya karturabhāvāllakāraḥ kartari vartamānāṃ tāmeva rujadhātvabhihitāmabhidheyīkaroti |
asti ca sādhyasyāpi vastuno bhavataḥ kartṛtvam, atastadeva kartṛpratyayenābhidhīyate |
na corasya rujatītyasyāyamarthaḥ corasya rugutpadyata iti |</p>
<p>kutaḥ punarayaṃ <b>kārakakriyayorviśeṣaḥ</b> yadekatra <b>vīpsā</b> anya<b>trābhīkṣṇyamiti</b> ?</p>
<p>kriyāyā ekatvena vīpsānadhigamāt | bahūnāṃ hi kriyāguṇadravyaiḥ prayokturyuga—
pad‌vyāp‍tumicchā <b>vīpsā;</b> sā tvekatve kriyāyā nopapadyate iti |</p>
<p>2. nanu ca kriyāyā ekatvaṃ nopapadyate, kālatrayeṇātyantavirodhinā yugapadabhisaṃbandhavyapadeśāt;
iha khalu kriyāyā ekaikasminnapi kāle kālatrayābhisaṃbandhaheturvyapadeśo dṛś‍yate,
pacati devadattaḥ apākṣīd yajñadattaḥ, pakṣyati viṣṇumitra iti | tac‍caikatve na ghaṭate
<b>ityanekā kriyā</b>|</p>
<p>3. bhedanibandhanā ātiśayikatarabādipratyayayogāt; iha khalu kriyāyāḥ pacatitarāṃ pacati—
tamāmityātiśāyanikapratyayo dṛṣṭaḥ; sa ca dvayorbahūnāṃ ca prakarṣe siddha ityanekā kriyā |</p>
<p>4. ekena yugapadanekādhikaraṇasya nirdhāraṇāt; iha yadekaikasmin kāle anekādhārasthaṃ
pṛthak‍tvenāvadhāryate tadanekam, yathā aṅgulīṣu nakhāni nirdhāryante; nirdhāryate
cānekādhikena yugapad goṣu gatiri<b>tyanekā kriyā</b> |</p>

<pb n="198"/>
<p>5. pūrvakāle 'pi pratyayadarśanāt; iha dvayorekakartṛkayoḥ kriyayoḥ pūrvakāle k‍tvāpratyayo
dṛś‍yate | yathā bhuk‍tvā bhuṅkte, pak‍tvā pacatīti; dvitvaṃ caikatvapratyanīkamityanekā
kriyā |</p>
<p>6. yugapallakṣyalakṣaṇayogāt; iha kriyāṇāmabhinnakālaṃ lakṣyalakṣaṇayogo dṛśyate; gavi
duhyamānāyāmapi dogdhi; tayaikatve 'nupapanna<b>mityanekā kriyā</b> |</p>
<p>7. hetuphalabhāvāt; iha khalu hetuphalayoḥ prasiddho bhedaḥ; sa ca kriyāsu dṛśyate 'odanaṃ
pacati, śākaṃ pacati, bhuñjāna odanaṃ bhuṅkta' iti, bhedaś‍caikatvavirodhī<b>tyanekā kriyā</b> |</p>
<p>8. kriyārthakriyopapadatumunādipratyayotpatteḥ; iha ye tu kriyārthāyāmupapade tumunādayassmaryante,
te ca bhoktuṃ gacchati, pākāya vrajati bhokṣyāmīti | pacatiprabhṛtiṣu yathā 'bhinnadhātu—
vācyatve 'pi dṛś‍yante, yathā gantuṃ gacchati, bhojanāya bhuṅkte, pakṣyāmīti pacatīti |
sa cāyaṃ tadarthaphalabhāvo 'nekatvaṃ evopapadyata <b>ityanekā kriyā</b> |</p>
<p>9. abhihitānabhihitaśaktiprādurbhāvanimittatvāt; iha dhātrīṃ dhayati, dātreṇa dāti, dāśāya
dāśate, bhīmād bibheti, āsane āste, śayane śete, sthāne tiṣṭhati, prāsāde
prasīdati (iti) pratyayavibhak‍tyordarśanādabhihitānabhihitaśaktiprādurbhāva upalabhyate; sa
cānaik‍yanimittaṃ kriyābhedamantareṇa na saṅgacchata <b>ityanekā kriyā</b> |</p>
<p>10. bhāvābhidhāne 'pi tantrādibhyo dvivacanabahuvacanopalabdhiḥ; iha khalu śuddhe 'pi bhāve
tantrādibhyaḥ pākau pākāḥ, uṣṭrāsikā āsyante, hataśāyikāśśayyanta iti
dvivacanabahuvacanopalabdhiḥ; tac‍ca kriyaikatve na yukta<b>mityanekā kriyā</b> |</p>
<p>11. kṛdākhyātābhihitāyāḥ kriyāyāḥ sarvasaṃkhyāsāmānādhikaraṇyāt | iha kṛdabhihitāyā
ākhyātābhihitāyāś‍ca kriyāyā bhinnārthābhidhāyibhissaṃkhyāśabdaiḥ sāmānādhikaraṇyaṃ
dṛś‍yate; yathaikaḥ pākaḥ, dvau pākau, bahavaḥ pākāḥ; ekā uṣṭrāsikā āsyate, dve
āsyete, bahvaya āsyante; tac‍caikatve kriyāyā na sāṃprata<b>mityanekā kriyā</b> |</p>
<p>12. iha bhavatinimantṛprabhṛtīnāmavadhṛtabhedaparispandāśrayakāryābhinirvṛtteḥ; iha yāsāṃ
kriyāṇāmavacchedakadhātvarthopādhibhedādanekatvaṃ pratyavivādaḥ, tāsu ye bhedāśrayā dharmāḥ
prasiddhāḥ, tadyathā bhoktumicchati, bhavati pacati, bhavati pakṣyati, bhavatyapākṣīt,
āmantrayai samājam, utsavamāmantrayai iti—(te) samānadhātuvācyāsvapi dṛś‍yante;
eṣitumicchati, bhavedapi bhavet, syādapi syāt, nimantraye nimantraṇārtham, āmantraye

<pb n="199"/>
āmantraṇārthamiti; tasmād bhavedāśrayakāryasaṃbandhād bhavitavyamanekatvam; ekena
dhātunā sarvatra bhedene<b>tyanekā kriyā |</b></p>
<p>13. sādhyasādhanabhāvāt; iha sādhyasādhanayoḥ prasiddho bhedaḥ; pradṛśyate ca sādhyasādhanatā
kriyāṇām; yathā 'sa imān poṣānapuṣat', tapyate tapastāpasa iti | tac‍caikatve na
ghaṭate <b>ityanekā kriyā |</b></p>
<p>tadetadanekatve kriyāyāssarvamasādhanaṃ sādhanabhedādevopacaritabhedāyā ekatve vā tadupapatteḥ |</p>
<p><b>(kriyāyāmanekatvopacāraḥ)</b></p>
<p>bhinnānāmapyupāśrayādibhedād bhinnādhārāt pratītadeśavyapadeśādayaś‍ca dṛśyante;
yathendorjaleṣu, jyots‍nā jāleṣu, jaladharāṇām āśāsu, diśo vyavasthāsu,
pṛthaktvasyārtheṣu, buddherviṣayeṣu, vidyuto 'bdeṣu, śabdasya kandareṣu, citrasya nīlādiṣu,
ākāśasyāvakāśeṣu, bhāvasya bhāveṣu, bhedābhāveṣu ca yā bhedabuddhiḥ; yathā ca saṃpanno yavo
yavaneṣu, śuṣkaḥ turūṣkeṣu, sujāto vrīhiḥ suhmeṣu vinaṣ‍ṭassurāṣṭreṣu, darśanīyau stanau
indraseneṣu ākṣiṇī kaliṅgeṣu, parūd bhavān, paṭurāsīt, paṭutara aiṣamaḥ (mabhā. 3.5.57),
mārge kūpo 'bhūt, kūpo bhaviṣyati, priyo manyuste priyā na vayam, maithilī rāmasya dārāḥ,
āpaḥ pavitraṃ, varaṇā nagaraṃ, śirīṣāḥ grāmaḥ, pāñcālā janapadā ityabhinnasyāpi
jātyāderarthabhedasya bhedato vyapadeśaḥ | tathā kriyāyā api kālayogadayaḥ sādhanabhedād
bhaviṣyanti; anekādhārasamavetāyāś‍ca yugapadekena grahaṇaṃ jātivadupapatsyate |</p>
<p>kṛdabhihitānāṃ tu śuddhabhāvānām ākhyātavadbhiḥ kriyābhiḥ dravyavad
vaidharmyādayuktastaddharmopanayaḥ | kṛdabhihito hi bhāvo dravyavat prakāśamāno liṅgasaṃkhyā—
karmādiśaktīnāmāśrayo bhavati (mabhā. 2.2.19,3.1.67) na tvākhyātavācyaḥ
tasyāpariniṣpannatvenāśrayatvānupapatteḥ | tathā hi, yathā pāko varttate, pākaṃ pacatīti
śaktisaṃkhyādiyogaḥ kṛdanteṣu dṛśyate, naiva tiṅanteṣu | na hi bhavati, pacati vartate, pacati
pakṣyatīti | nanu ca bhavati paśyati, mṛgo dhāvati, iha paśyāmaḥ, karmaṇi dvivacanabahuvacana—
nānyudāhriyanta iti dhāvatīnāṃ dṛśi karmatvaṃ, kevalaṃ tvaprātipādikatvāt supo 'nutpattiḥ;
tanna; yathā kriyāyāḥ kriyamāṇatvādeva naisargikaṃ bhavati pacati, bhavati pakṣyati,
bhavatyapākṣīditi ca dṛśyate pacādīnāṃ bhavateḥ kartṛtvaṃ dṛśyate | bhavati dhāvati paśyati

<pb n="200"/>
paśyeti karmatvaṃ kriyāviśeṣaṇānāṃ karmatayā 'vagamyate | tathotpadyamānatvādeva gatau kartṛtvamapi
naisargikameva | mṛgo dhāvatītyādau gamyamānetiśabdopasaṃhṛtasya vākyārthasya karmatvaṃ, na
kriyāyāḥ | tasmādaśaṅkanīyaṃ kriyā sakartṛśaktiyogā, karaṇādiyogāyogābhyām | śaktistu
vyaktameva kṛdākhyātābhidheyabhāvayormitho vaidharmyamiti | tasmādanekārthaviṣayayā vīpsayā '—
nabhisandhānāt siddhamekatvaṃ kriyāyāḥ | śabdapratyayayorabhedāc‍ca; yatrābhidhānajñānayoḥ
atyantamabhedastasyaikatvaṃ siddham, yathā jāteḥ pratyekaṃ ca vyaktiviśeṣāṇām | abhinnau ca
deśakālau bhede ca kriyāyāḥ śabdapratyayau dṛśyete, yathā ca pacati pacataḥ pacantīti;
tasmācchabdapratyayābhedahetuḥ ekā kriyā |</p>
<p>nanu ca jalacandrādidṛṣ‍ṭānte bhedavyavahāre sandehaḥ, kiṃ sādhanamabhedāśrayāṇi kriyāyāḥ
kālatrayayogādīni pratyayavyapadeśādīni ca bhedakāryāṇi, uta svabhedāśrayāṇīti |</p>
<p>atrocyate kriyāyā abhede 'pi sādhanabhedād dvivacanabahuvacanotpattessaṃdehābhāvaḥ | iha
bhedasyābhedapūrvakatvād, bhedamabhyupagatavatā 'vaśyamabhedo 'bhyupagantavyaḥ; tasya yasyāḥ kriyāyā
ekatvamabhyupagamyate tasyāssādhanabhedād dṛṣ‍ṭo dvivacanabahuvacanayogaḥ; yathā paramāṇuṃ pacataḥ,
paramāṇuṃ pacanti | anekatvābhyupagame ca sādhanasyābhede duṣ‍ṭamekavacanameva, bhinatti kusūlamiti |
tasmāt sādhanabhedānuvidhānāc‍ca kriyāyāḥ, kriyābhedānuvidhānāc‍ca sādhanānāṃ sādhanāśrayāṇi
bhedābhedakāryāṇi kriyāyāḥ, na svāśrayāṇīti |</p>
<p>kathaṃ tarhi pacyete odanau pacyante odanā devadatteneti kartrabhede vacanabhedaḥ ? yasmin
sādhane lādayo 'bhidhīyante, tad‍bhedamanu vidhīyante kriyāyāḥ kriyābhedasādhanānītya—
śaṅkanīyametat | pradīpādiṣu bhedayoranātyantikatvāt jñānābhidhānayorapi tathātve 'sti, na
tairvyabhicāraḥ |</p>
<p>14. itaś‍cānekā kriyā kriyābhyāvṛttibhāvād bahusaṃkhyāyāḥ kriyābhyāvṛttigaṇane
kṛtvasujādayassmaryante; pañcakṛtvo bhuṅkte, catuṣpacatīti; tac‍cābheda evopapadyate | na
hi devadatte gate, yajñadatte cāyāte punarāvṛtta iti vyapadeśo dṛśyate; dṛśyate ca
tatraivāyāta ityekā kriyā, samuc‍cayābhāvāt | iha bhinnānāmekāviṣayasannipāte samuc‍cayo
dṛṣ‍ṭaḥ; tathā devadattasya gauś‍cāśvaś‍ca purūṣaś‍ca; devadattasya yajñadattasya viṣṇumitrasya
ca gauriti | na ca pakturabhede guḍatilaudanādi paṃktibhedāt kriyābhedābhyupagame 'pi
kriyāsamuc‍cayo dṛśyate, devadattaḥ paṭhati pacati ceti | tasmād</p>
</body>
</text>
</TEI>