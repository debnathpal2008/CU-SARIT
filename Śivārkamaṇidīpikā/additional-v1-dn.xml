<?xml version="1.0" encoding="UTF-8"?><head>॥ शिवाभ्यां नमः ॥</head><p>श्रीमन्तोऽप्पयदीक्षितेन्द्राः स्वकृते चतुर्मतलेशसंग्रहे—</p><lg>
  <l>‘‘सर्वेषामपि पूजनी सुमनसामव्याहू/?/ताज्ञाञ्चिता श्‍लाध्यश्लोकपरंपराधिकरणेष्वासादितप्रौढिमा ।</l>
  <l>एषा मत्कृतिरेधतामनुकलं ब्रह्मप्रतिष्ठापिनी राज्यश्रीरिव चिन्नबोम्मनृपतेराचन्द्रसूर्यं क्षितौ ॥ १ ॥</l>
</lg><lg>
  <l>यन्नानाभाष्यशाखोदितफलवितति /?/ प्रौढनानारसाढ्या यस्मिन्मूले निरूढं फलमधिकतरं स्वाद्वनारुह्य लभ्यम् ।</l>
  <l>यस्य प्रेक्षैव देहद्वयतदनुगतप्रत्यगर्थौ विविङ्क्ते सूत्रात्मा पारिजातस्सकलमभिमतं मह्यमर्थं स दद्यात् ॥ २ ॥</l>
</lg><lg>
  <l>आनन्दतीर्थमुनिलक्ष्मणदेशिकेन्द्रश्रीकण्ठयोगिपदवीरदवीयसीर्नः ।</l>
  <l>आचार्यपादसरणिं च विविच्य बोद्ध‍ुं संगृह्यते मतचतुष्टयसारलेशः ॥</l>
</lg><p>आदावानन्दतीर्थीयामनुसृत्य मतस्थितिम् । न्यायमुक्तावली रम्या विशदार्था विरच्यते ॥’’ इत्यारभ्य प्रथमपरिच्छेदे श्रीम-
दानन्दतीर्थमतानुसारेण ब्रह्मसू्त्राणि संक्षेपेण व्याचख्यु/?/ प्रत्यधिकरणं पू्र्वपक्षसिद्धान्तसंग्राहकश्लोकविरचनपूर्वकम् ।</p><p>अथ द्वितीये परिच्छेदे <quote>‘‘लक्ष्मणार्यहृदयानुसारिणी तन्यते नयमयूखमालिका ॥’’</quote> इत्युपक्रम्य तथैव श्रीमद्रामानुजमतप्र-
क्रियां न्यरूपयन् ।</p><p>अथ तृतीये परिच्छेदे नयमणिमालाभिख्ये श्रीकण्ठमतानुसारेण पदा/?/रूपेण प्रत्यधिकरणं पूर्वपक्षसिद्धान्तौ संजगृहुः ॥</p><pb n="099"/><p>अथ तुरीये नयमञ्जर्याख्ये परिच्छेदे छन्दश्शास्त्रस्थसकलवृत्तोदाहरणरूपैः पद्यैः श्रीमद्भगवत्पादीयमतानुसारेण अधिक-
रणार्थान् संजगृहिरे ॥</p><p>परिच्छेदचतुष्टयपरिमितं चतुर्मतलेशसंग्रहाख्यं महान्तमखिलादरणीयं प्रबन्धमस्यां ग्रन्थावलौ यथाक्रमं संमुद्रय प्रकटी-
चिकीर्षुरधुना तमपि परिशोधयन्वर्ते । तुरीयपरिच्छेदमात्रमेतावतापि कालेन सर्वत्र समन्विष्यतो मम न नयनपदवीमुपगतम् ।</p><p>नयमणिमालाख्यस्य तृतीयपरिच्छेदस्य प्रकृतभाष्यार्थसंग्रहरूपतया तत्रतत्र प्रत्यधिकरणपरिसमाप्ति तत्तत्पद्यविन्यसनमि-
दंभाष्यपठितॄणां प्रमोदमावहेदिति धिया यथाक्रमं प्रकटीक्रियते ।</p><head>नयमणिमालाप्रारम्भः</head><p>सोपानपङ्क्तिकल्पा सोमाभरणपदमारुरुक्षूणाम् । क्रियते नयमणिमाला श्रीकण्ठाचार्यदृष्टमार्गेण ॥</p><head>॥ अथ जिज्ञासाधिकरणम् ॥</head><head>अथातो ब्रह्माजिज्ञासा ॥ १ ॥</head><lg>
  <l>आत्मा ब्रह्मेत्यधीतः स्फुरति स तु तदा निर्विशेषस्स चेत्स्यात् तस्यातीतस्य बुद्धेस्सरणिमिह नयैः का परिच्छेदवार्ता ।</l>
  <l>तज्ज्ञानात्सर्वजीवावरणनिरवधिद्रव्यपाशानिवृत्तेः को वा मुक्तेः प्रसङ्गस्तदविषयफलं ग्राह्यमेतन्न शास्त्रम् ॥ १ ॥</l>
</lg><lg>
  <l>ब्रह्म ह्यर्थानुगत्या निरतिशयगुणं तत्कथं जीव एवेत्युक्तं श्रुत्या तदन्नं मन इति च कथं चोक्तमित्यादि चिन्त्यम् ।</l>
  <l>ध्यातस्यास्य प्रसादात्प्रतिपशुनियतानन्तशक्तेर्मलस्य क्षीयेतैकैकशक्तिस्तदिह न विषये नैव साध्येऽप्ययुक्तिः ॥ २ ॥</l>
</lg><head>इति जिज्ञासाधिकरणम् ॥ १ ॥</head><head>॥ सूत्रार्थचन्द्रिका ॥</head><lg>
  <l>सत्त्वात्सर्वादकत्वान्निरुपधिपरमैश्वर्यवत्त्वात्पशूनामस्माकं पालकत्वान्निरवधिभवरुग्द्रावणादन्यभासा ।</l>
  <l>दुर्धर्षत्वात्सुराणामपि भयजननाद्देवनाच्च प्रकृष्टे स्वात्मानन्देऽभिधानैरनितरविषयैश्शब्द्यते यो भवाद्यैः ॥ १ ॥</l>
</lg><lg>
  <l>देवस्त्रय्यन्तभूषामणिरखिलजगज्जन्मरक्षाप्ययान्तर्धानानुग्राहकारी शुभगुणजलधिस्सांबमूर्तिस्त्रिणेत्रः ।</l>
  <l>सर्वज्ञो नित्यतृप्तो निरवधिभवरुग्ध्वंसकानादिबोधः सच्छन्दोऽलुप्तशक्तिर्जयतु हृदि स मेऽनन्तशक्तिर्महेशः ॥ २ ॥</l>
</lg><lg>
  <l><hi rend="bold">श्रीमत्पञ्चनदस्थला</hi>धिवसतिस्सौशील्यतश्श्रौत्रतश्चार्हन्त्या प्रथितो महाव्रतमखेनेष्टी विशिष्टाप्रणीः ।</l>
  <l>श्रौतस्मार्तविधाननिश्चितमतिस्त्रय्यन्तविद्यागुरुः मीमांसाद्वयपारगो विजयते <hi rend="bold">श्रीबालकृष्णाध्वरी</hi> ॥ ३ ॥</l>
</lg><lg>
  <l>श्रीम<hi rend="bold">द्दीक्षितशेखरा</hi>न्वयपयःपाथोधिशीतद्युतिः शान्तस्सेव्यगुणाकरो दशदिशाविख्यातकीर्तिः प्रभुः ।</l>
  <l>श्रीमानाश्रितरक्षणव्रतपरः ख्यातो<hi rend="bold">ऽप्पुशास्त्र्या</hi>ख्यया दीर्घायुर्जयताद्यदाश्रयबलान्नैश्चिन्त्यमासादयम् ॥ ४ ॥</l>
</lg><lg>
  <l><hi rend="bold">वैयासिकब्रह्मसूत्रभाष्य</hi>काराशयानुगाम् । <hi rend="bold">सूत्रार्थचन्द्रिकां</hi> कुर्वे चतुर्मतनिरूपिणीम् ॥ ५ ॥</l>
</lg><lg>
  <l>बहवस्सन्ति सूत्रार्थबोधिन्य<hi rend="bold">स्सूत्रवृत्तस्यः</hi> । तत्तद्भाष्यानुसारेण सूरिभिर्बहुभिः कृताः ॥ ६ ॥</l>
</lg><lg>
  <l>तथाप्येकैकसूत्रस्य चतुर्धा भिन्नवर्त्मना । भाष्यकृत्कथितानर्थान्त्संग्रहीतुं ममोद्यमः ॥ ७ ॥</l>
</lg><lg>
  <l>क्वाह मन्दमतिः क्वेमा गभीरा भाष्यसूक्तयः । तथाप्याचार्यपादाब्जसंस्मृतिर्मां कृतार्थयेत् ॥ ८ ॥</l>
</lg><lg>
  <l>अदौ <hi rend="bold">श्रीभगवत्पादभाष्य</hi>भङ्गीसमाश्रयः । तत<hi rend="bold">श्श्रीकण्ठभाष्या</hi>नुसारतोऽर्थनिरूपणम् ॥ ९ ॥</l>
</lg><lg>
  <l>ततो <hi rend="bold">रामानुजाचार्यानन्दतीमुनीन्द्रयोः</hi> । भाष्यरीत्यार्थकथनमित्यत्र क्रममाद्रिये ॥ १० ॥</l>
</lg><lg>
  <l>यद्यप्येषां प्राक्तनस्य <hi rend="bold">श्रीमच्छ्रीकण्ठयोगिनः</hi> । मतमाश्रित्य सूत्रार्थवर्णनं युक्तमादितः ॥ ११ ॥</l>
</lg><lg>
  <l>तथापि नातिभिन्नत्वात्साहचर्यं समाद्रिये । <hi rend="bold">श्रीकण्ठाचार्यरामानुजन्मस</hi>न्मततत्त्वयोः ॥ १२ ॥</l>
</lg><p>चत्वायिलोच्य भाष्याणि ललितां नातिविस्तराम् । <hi rend="bold">सूत्रार्थचन्द्रिका</hi>मेतां विलिखामि यथामिति ॥</p><p>गुणैकलोलुपास्सन्तः कृतिमेनां विलोक्य मे । तुष्येयुरनुगृह्णीयुश्चेति साञ्जलिरर्थये ॥</p><head>॥ अथातो ब्रह्मजिज्ञासा ॥ १ ॥</head><p><hi rend="bold">श्रीभगवत्पादमते</hi>, इदमेकमधिकरणम् । <ref type="pratīka">अथ</ref>=सा१धनचतुष्टयसंपत्त्यनन्तरम् । <ref type="pratīka">अतः</ref>=यस्माद्वेदएव श्रेयस्साधनाना-
मग्निहोत्रादीनां कर्मणां <quote>‘तद्यथेह कर्मचिको लोकः क्षीयते एवमेवामुत्र पु्ण्यचितो लोकः क्षीयते’</quote> <quote>‘अतोऽन्यदार्तम्’</quote>
इत्यादिभिर्वाक्यैरनित्यफलतां <quote>‘ब्रह्मविदाप्नोति परम्’</quote> <quote>‘तरति शोकमात्मवित्’</quote> इत्यादिभिस्तु ब्रह्मज्ञानस्य मोक्षरूपपरमपुरुषार्थं-
<note>(१) नित्यानित्यवस्तुविवेकः.</note> <note>(२) इहामुत्रार्थफलभोगविरागः.</note> <note>(३) शमदमोपरतितितिक्षाश्रद्धासमाधानाख्यशमादिषट‍्कसंपत्तिः.</note>
<note>(४) मुमुक्षुत्वम् ॥ इति चत्वारि साधनानि.</note>

<pb n="100"/>
लाभफलकतां च दर्शयति तस्मात् । ब्रह्मजिज्ञासेति कर्मणि षष्ठ्यास्समासः । <ref type="pratīka">ब्रह्मणः</ref>=<quote>‘जन्माद्यस्य यत’</quote> इतिवक्ष्यमाणलक्ष-
णस्य नित्यशुद्धबुद्धमुक्तस्वभावस्य सर्वज्ञस्य सर्वशक्तिमतः भोक्तृस्वरूपभूतस्य वस्तुनः । <ref type="pratīka">जिज्ञासा</ref>=(ज्ञातुमिच्छा) विचारः
इत्यर्थः । अत्र प्रकृत्या ज्ञाधातुना फलीभूतं ब्रह्मापरोक्षज्ञानमजहल्लक्षणया कथ्यते । सन्प्रत्ययेनेच्छासाध्यो विचारो जहल्ल-
क्षणयोच्यते ॥ एवं च ब्रह्मजिज्ञासापदस्य मोक्षसाधनब्रह्मापरोक्षज्ञानफलकों वेदान्तवाक्यविचार इति फलितोऽर्थः ।
<ref type="pratīka">कर्तव्या</ref> (इतिशेषः) अस्याधिकरणस्य वेदान्तवाक्यविचारो विषयः । स न कर्तव्यः कर्तव्यो वेति विषयप्रयोजनसंभवा-
संभवाभ्यां संदेहे यद्धि संदिग्धं सप्रयोजनं तस्य विचारविषयत्वं, ब्रह्मणस्तु स्फुटतराहंप्रत्ययालंबनत्वेनासंदिग्धत्वात् त-
ज्ज्ञानान्मुक्तिलक्षणप्रयोजनाभावाच्च न विचारविषयत्वम् । अतोऽसंभावितविषयादिमान्वेदान्तवाक्यविचारो न कर्तव्य इति
पूर्वपक्षः । सिद्धान्तस्तु, श्रुतिगम्यब्रह्मात्मतत्वस्याहं प्रत्ययानालंबनत्वेन संदिग्धत्वात्तत्साक्षात्कारादनर्थनिवृत्तिलक्षणमोक्षसंभवा-
त्संभावितविषयादिमान्वेदान्तवाक्यविचारस्साधनचतुष्टयसंपन्नेनाधिकारिणा मोक्षसाधनब्रह्मापरोक्षज्ञानाय कर्तव्य इति ।</p><p><hi rend="bold">श्रीकण्ठमते</hi>. <ref type="pratīka">अथ</ref>=निखिलपुरुषार्थरत्नाकरस्य परमप्रबोधसाधनस्य भगवतो धर्मस्य विचारानन्तरम् । <ref type="pratīka">अतः</ref>=यतोऽ
धीतवेदेन धर्मो विचारितोऽतस्तदनुष्ठानसंपन्नचित्तशुद्धिनानेन ब्रह्मापि निरतिशयनिः श्रेयसकरं विचारणीयमिति हेतोः ।
ब्रह्मजिज्ञासेति कर्मणिषष्ट्यास्समासः । <ref type="pratīka">ब्रह्मणः</ref>=सकलचिदचित्प्रपञ्चाकारपरशक्तिविशिष्टाद्वितीयवैभवस्य सकलनिगमसाररहस्य-
निधानस्य भवशिवशर्वपशुपतिपरमेश्वरमहादेवरुद्रशंभुप्रभृति पर्यायवाचकशब्दसारप्रकाशितपरममहिमविलासस्य स्वशेषभूत-
निखिलचेतनसमुपासनानुगुणसमुदितनिजप्रसादसमर्पितपुरुषार्थसार्थस्य परब्रह्मणः । <ref type="pratīka">जिज्ञासा</ref>=प्रतिपादकस्योपनिषच्छास्त्रस्य
विचारः । पूर्ववदत्रापि लक्षणैव । <ref type="pratīka">कर्तव्या</ref> (इत्यध्याहारः) <quote>‘परीक्ष्य लोकान्कर्मचितान्ब्राह्मणो निर्वेदमायान्नास्त्यकृतः कृतेन’</quote>
<quote>‘तद्विज्ञानार्थं स गुरुमेवाभिगच्छेत्समित्पाणिः श्रोत्रियं ब्रह्मनिष्ठम्’</quote> इत्यादि वाक्यं विषयः । तत्र ब्रह्म विचारार्हं न वेति
विषयप्रयोजनसंभवासंभवाभ्यां सन्देहे सन्दिग्धस्य सप्रयोजनस्यैव वस्तुनः विचारार्हत्वात् <quote>‘अयमात्मा ब्रह्मे’</quote> त्यादिश्रुत्या
अयमिति प्रत्ययेन प्रत्यक्षसिद्धस्यैवात्मनः ब्रह्मत्वोपदेशात् असन्दिग्धत्वेन विषयत्वासंभवात् विचारफलभूतस्य तद्विषयज्ञानस्य
ज्ञेयपरिच्छेदकत्वाङ्गीकारे ब्रह्मणोऽपरिच्छिन्नत्वभङ्गापत्त्या तदपरिच्छेदकत्वे ब्रह्मणः यथावदप्रकाशतापत्त्या च ज्ञानस्यैवासंभवात्
संभवेऽपि तस्य अनादिसिद्धसंसारस्य दुरपह्नवत्वेन मुक्तेरप्रसक्ततया प्रयोजनाभावाच्च ब्रह्म विचारयोग्यं न भवतीति पूर्वः पक्षः ।
सिद्धन्तस्तु, <quote>‘अयमात्मा ब्रह्मे’</quote> त्यादिश्रुत्या अस्यैव अहंकारबद्धस्य संसारिणो जीवस्य ब्रह्मत्वोपदेशात् अन्वर्थस्य
ब्रह्मशब्दस्य निरतिशयज्ञानानन्दादिशक्तिमहिमातिशयशालिवस्तुपरत्वात् परस्परविलक्षणयोः ब्रह्मत्वजीवत्वयोरेकभावबोधिनी-
नामन्नप्राणमनोविज्ञानादित्यादिभिन्नभिन्नार्थब्रह्मत्वबोधिनीनां च श्रुतीनां सत्वात्, किं वा ब्रह्मेति बहुधा सन्दिग्धस्य ब्रह्मणः
विषयत्वसंभवात्, श्रवणमननादिनिश्चितस्य परमकारुणिकस्य सर्वानुग्राहकस्य महादेशिकस्य परब्रह्मणश्शिवस्य प्रसादाति-
शयेनास्याधिकारिणः प्रध्वस्तपाशपटलायाः कैवल्यलक्ष्म्याः प्राप्तेः प्रयोजनत्वेन श्रुतिभिरुपदिष्टत्वात् ब्रह्मणः ईदृगिदमिति
परिच्छेदासंभवेऽपि लक्षणमुखेनेतरव्यावृत्ततामात्रेण परिच्छेदसंभवाच्च वेदान्तश्रवणं सविषयं सप्रयोजनं चेति कृत्वा ब्रह्म
विचारार्हं भवत्येवेति समीचीनोऽयं ब्रह्मविषयः शास्त्रारंभ इति ।</p><p><hi rend="bold">श्रीरामानुजमते</hi> प्रायः सूत्रार्थः श्रीकंठमतानुसारी । ब्रह्मशब्दाभिधेयं वस्तु परं भिद्यते । पूर्वपक्षसिद्धान्तावन्यावेव । यथा—
<ref type="pratīka">अथ</ref>=कर्मज्ञानानंतरम् । <ref type="pratīka">अतः</ref>=कर्मविचारस्य वृत्तत्वाद्धेतोः । ब्रह्मजिज्ञासेति कर्मणिषष्ठ्याः समासः । <ref type="pratīka">ब्रह्मणः</ref>=स्वरूपतो
गुणैश्च निरतिशयबृहत्त्वशालितया अन्वर्थब्रह्मशब्दाभिधेयस्य निखिलहेयप्रत्यनीकानन्तकल्यागुणरत्नारकस्य सर्वेश्वरस्य
पुरुषोत्तमत्य । <ref type="pratīka">जिज्ञासा</ref> (ज्ञातुमिच्छा) विचारः कर्त्तव्य इत्यर्थः । इच्छाया इष्यमाणप्रधानत्वात् इष्यमाणं ज्ञानमिह विधीयते ।</p><p>अत्र वृद्धव्यवहारादन्यत्र आद्यव्युत्पत्त्यसंभवात् व्यवहारे च कार्यपरतयैव व्युत्पत्तेः सर्वशब्दानां कार्यार्थबोधकतया सिद्ध-
वस्तुबोधनासंभवात् सिद्धरूपे ब्रह्मणि वेदान्तानां प्रामाण्यं नास्तीत्यप्रमाणिकमिदं ब्रह्मविचाररूपं शास्त्रमनारंभणीमिति पूर्वः पक्षः ।</p><p>अम्बादिशब्दानामंगुलिनिर्देशपूर्वकबहुप्रयोगेण सिद्धव्युत्पत्तिस्संभवतीति वृद्धव्यवहारादन्यत्रापि शब्दानामाद्यव्युत्पत्तिसंभ-
वात् <quote>‘पिता ते सुखमास्त’</quote> इत्यादिवृद्धव्यवहारे च सिद्धव्युत्पत्तिसंभवात् शब्दानां सिद्धवस्तुबोधनसामर्थ्यात् वेदान्तवाक्यानां
सिद्धरूपे ब्रह्मणि प्रामाण्यमस्तीति तद्विचाररूपं शास्त्रमारंभणीयमिति सिद्धान्तः ॥ <hi rend="bold">श्रीकण्ठरामानुजयो</hi>र्मते पूर्वोत्तरमीमां-
सयोः भिन्नकर्त्तृकत्वेऽपि ऐकशास्त्र्यमभिमतम् । <hi rend="bold">श्रीभगवत्पाद</hi>मते तु भिन्नशास्त्रत्वमिति विवेकः ॥</p><p><hi rend="bold">श्रीमदानन्दतीर्थमते</hi> <ref type="pratīka">अथ</ref>=अध्ययनशमदमादिरूपाधिकारसम्पत्त्यनन्तरम् । <ref type="pratīka">अतः</ref>=मोक्षाख्यप्रयोजनस्य सत्वात्
विष्णोः प्रदासाद्वा । <ref type="pratīka">ब्रह्मणः</ref> गुणपूर्णस्य विष्णोः । <ref type="pratīka">जिज्ञासा</ref> श्रवणादिरूपा । <ref type="pratīka">कर्त्तव्येत्यर्थः</ref> ॥ अत्र नित्यनिर्धूतनिखिलविशेषस्य
स्वप्रकाशजीवचैतन्यस्वरूपस्यैव सर्वैर्वेदान्तैः उपक्रमादिलिंगोपेतैः ब्रह्मत्वेन प्रतिपादनात् तत्र विचारणीयांशस्य अभावेन
निर्विषयत्वात् इदं शास्त्रमनारंभणीयमिति पूर्वः पक्षः ।</p><p>ब्रह्मशब्देन गुणपूर्त्यभिधानात् जीवस्याल्पगुणताया अनुभवसिद्धत्वात् तद्व‍यतिरिक्तस्य गुणपूर्णस्य ब्रह्मणः विचारार्हत्वेन
सविषयत्वादिदं शास्त्रमारम्भणीयमिति सिद्धान्तः ॥ अस्य <quote>‘तद्विजिज्ञासत्वे’</quote>ति विषयवाक्यम् ।</p><p>इति <hi rend="bold">हालास्यनाथ</hi>कृतौ <hi rend="bold">सूत्रार्थचन्द्रिकायां</hi> जिज्ञासाधिकरणम् ।</p><head>नयमणिमालायाम्</head><head>अथ जन्माद्यधिकरणम् ॥ २ ॥</head><sutra>सू॰ ॥ जन्माद्यस्य यतः ॥ २ ॥</sutra><lg>
  <l>जन्मादि ब्रह्मलक्ष्म श्रुत...गुणतस्तेन किं वो... ... सदज्ञाननन्दमुख्यं खलु तदभिहितं तत्रतत्रान्यदन्यत् ।</l>
  <l>तद्वाक्येष्वेव का...... विहता छागपश्वादिनीतिः नार्थस्सिद्धो विकल्पं भजति समुदये कर्तृता नोपपन्ना ॥ ४ ॥</l>
</lg><lg>
  <l>सर्वज्ञत्वादिषट्कं भवति भवमुखं यस्य नामाष्टकं च स्पष्टं तं पार्वतीशं गमयति शिव एवेति मन्त्रो... तानि ।</l>
  <l>तद्ज्ञानानन्दसारस्स इति तदुदितः पञ्चकृत्योपलक्ष्यः तत्र श्रौतं विहायेतरदवधृतयो रूपजातं क्षिपेयुः ॥ ५ ॥</l>
</lg><lg>
  <l>एकं मन्त्रं बहूनां कथमिह कथयस्यर्थबोधे समर्थं को वा ब्रूते स एव स्वयमुपहरते बाधमेषामितीदम् ।</l>
  <l>प्रत्येकं कारणोक्तिप्रकरणमखिलं स्वार्थसात्कर्तुकामास्तिष्ठन्तेऽन्योन्यरुद्धा विधिहारिगिरिशाद्याह्वया एव तस्मिन् ॥ ६ ॥</l>
</lg><head>इति जन्माद्यधिकरणम् ॥ २ ॥</head><head>सूत्रार्थचन्द्रिकायाम्</head><head>॥ अथ जन्माद्यधिकरणम् ॥ २ ॥</head><sutra>सू॰ ॥ जन्माद्यस्य यतः ॥ २ ॥</sutra><p><hi rend="bold">श्रीभगवत्पादमते</hi>, इदमेकमधिकरणम् । जन्मादि अस्य यतः इति सूत्रपदच्छेदः । पूर्वाधिकरणेन वेदान्तदाक्यैर्ब्रह्मणो
विचार्यत्वे सिद्धे तस्य ब्रह्मणः किं लक्षणमित्याकाङ्क्षायामिदं सूत्रमारब्धम् । पूर्वाधिकरणेनास्याक्षेपिकी सङ्गतिः । <ref type="pratīka">अस्य</ref>=प्रत्यक्षा-
द्युपस्थापितस्य व्यवस्थितदेशकालनिमित्तक्रियाफलाश्रयस्य विचित्ररचनारूपस्य जगतः । <ref type="pratīka">जन्मादि</ref>=जन्मस्थितिभङ्गम् । जन्म
उत्पत्तिरादिर्यस्य जन्मस्थितिभङ्गस्य तज्जन्मादि । तद्ग‍ुणसंविज्ञानो बहुव्रीहिः । अन्यथा जन्मादिशब्देन स्थितिलययोरेव ग्रहणं
स्यात् न त्रयाणाम् । अतस्त्रितयलाभाय तद्ग‍ुणसंविज्ञानबहुव्रीह्याश्रयणमिति भावः । आदिपदेनात्र स्थितिप्रलययोरेव ग्रहणम् ।
नान्येषां वृद्धि परिणामापक्षयरूपाणां विकाराणाम् । तेषां वृद्धिपरिणामयोर्जन्मन्यपक्षयस्य च नाशोऽन्तर्भावादिति भावः । <ref type="pratīka">यतः</ref>=/?/
सर्वज्ञात्सर्वशक्तेस्सत्यज्ञानानन्दरूपात् कारणात् । <ref type="pratīka"><quote>‘भवति तद्ब्रह्मे’</quote>ति</ref> वाक्यशेषः । <quote>‘भृगर्वै वारुणिः । पुनरेव वरुण पितरमु-
पससार । अधीहि भगवतो ब्रह्मे’</quote>त्युपक्रम्य, <quote>‘यतो वा इमानि भूतानि जायन्ते । येन जातानि जीवन्ति । यत्प्रयन्त्यभिसंविश-
न्ति । तद्विजिज्ञासस्व । तद्ब्रह्मेति’</quote> इत्यादिवाक्यं विषयः । तत्र श्रूयमाणं जगज्जन्मादिकारणत्वं यतश्शब्दसंगृहीतं सत्यज्ञानान-

<pb n="136"/>
न्दात्मत्वं चेत्युभयमपि ब्रह्मणो लक्षणं भवति वा न वेति विरोधाविरोधाभ्यां प्रसिद्ध‍यप्रसिद्धिभ्यां च सन्देहे जन्मादेर्जगन्निष्ठत्वात्
निर्विशेषस्य तस्य जगत्कारणत्वसम्भवस्य विरुद्धत्वाच्चाद्यं ब्रह्मणो लक्षणं न भवति । सत्यादिपदानां धर्मपरत्वविवक्षायां निर्वि-
शेषस्य तत्संभवस्य विरुद्धत्वात् धर्मपरत्वविवक्षायां लोकप्रसिद्धभिन्नार्थकसत्यादिपदानां सकलधर्मविनिर्भुक्तधर्मिमात्रबोधकत्वा-
संभवेन तादृशस्य धर्मिणोऽप्रसिद्धत्वाच्च न द्वितीयमपि ब्रह्मणो लक्षणं भवितुमर्हतीति पूर्वः पक्षः । सिद्धान्तस्तु, तत्राद्यं तटस्थ-
लक्षणमित्युच्यते । यो हि धर्मो राज्ञश्छत्रचामरादिकमिवासाधरणः सन्नेव कदाचिद्धर्मिणा सम्बध्यते स तटस्थलक्षणमित्युच्यते ।
मायिकस्य जगज्जन्मादिकारणत्वस्यानृततया परमार्थतो निर्धर्मस्वरूपेणे विरोधानुपपत्तेः आरोपितेन रजतेन शुक्तेरिवारोपितेन
जगत्कारणत्वेन ब्रह्मणो लक्ष्यत्वसंभवाच्चाद्यं ब्रह्मणो लक्षणं भवत्येव । द्वितीयमपि स्वरूपलक्षणं भवितुर्महति । सत्यादिपदानां
लक्षणया अखण्डैकब्रह्मबोधकत्वोपपत्त्या तादृशस्य धर्मिणः श्रुतिप्रसिद्धत्वात् । अतो जगज्जन्मादिकारणत्वं सत्याद्यात्मत्वं चेत्यु-
भयमपि ब्रह्मणो लक्षणं भवत्येव । इति ।</p><p><hi rend="bold">श्रीकण्ठमते</hi>, <ref type="pratīka">जन्मादि</ref>=जन्मस्थितिप्रलयतिरोभावानुग्रहरूपं कृत्यपञ्चकम् । <ref type="pratīka">अस्य</ref>=चेतनाचेतनसम्मेलनसमरसीभू-
तस्य प्रपञ्चविलासस्य <ref type="pratīka">यतः</ref>=यस्मात् सर्वज्ञत्वादिविशिष्टादष्टाभिधानाधिकरणाच्छिवतत्वात् भवति । <ref type="pratīka">तद्ब्रह्मेति</ref> वाक्यशेषः । अस्य
<quote>‘यतो वा इमानि भूतानि जायन्ते । येन जातानि जीवन्ति । यत्प्रयन्त्यभिसंविशन्ति । तद्विजिज्ञासस्व । तद्ब्रह्मेति’</quote> । प्रधानक्षेत्र-
ज्ञपतिर्गुणेशः संसारमोक्षस्थितिबन्धहेतुः । <quote>‘सत्यं ज्ञानमनन्तं ब्रह्म’</quote> <quote>‘ऋतं सत्यं परं ब्रह्म पुरुषं कृष्णपिङ्गलम्’</quote> । ऊर्ध्वरेतं विरू-
पाक्षं विश्‍वरूपाय वै नमः’ । इत्यादिवाक्यं विषयः । अत्र जगतो जन्मादिकं ब्रह्मणो लक्षणतया संभवति वा न वेति संदेहे
जन्मादेः प्रपञ्चनिष्ठत्वेन संबन्धाभावात् ब्रह्मणो लक्षणं न संभवति । किं च श्रुत्यन्तरेषु तत्र तत्र क्वचिदानन्दस्य क्वचित्सतः
क्वचिज्ज्ञानस्य क्वचिच्छिवशब्दवाच्यस्य वस्तुनः क्वचिदचेतनाया मायायाश्च ब्रह्मत्वजगत्कारणत्वाद्यभिधानात् जगज्जन्मादिकम्
आनन्दादिसमुदायस्य वा तेषामन्यतरस्य वा लक्षणं पर्यवसितुमर्हति अतस्सर्वथापि ब्रह्मणो जगत्कारणत्वादि लक्षणमभिधातु-
मशक्यमेवेति पूर्वः पक्षः ।</p><p>जन्मादेर्जगन्निष्ठत्वेन ब्रह्मण्यसम्बन्द्धत्वेऽपि यत्सर्वज्ञत्वादिविशिष्टमष्टाभिधानाधिकरणं शिवतत्वं तदेव जगत्कारणं ब्रह्मेत्युच्यत
इति ताटस्थ्येन ब्रह्मलक्षणत्वमभिधातुं शक्यमेव । आनन्दादिधर्माणामत्रैव पर्यवसानं भवति । सर्वज्ञत्वं नित्यतृप्तत्वमनादिबोधत्वं
स्वतन्त्रत्वमलुप्तशक्तिमत्वमनन्तशक्तिमत्वं चेत्येतानि सर्वज्ञतादीनि। एतैरनिरसाधारणैर्धर्मैर्विशिष्टं भवशर्वेशानपशुपतिरुद्रोप्र/?/भी-
ममहादेवाभिधानाष्टकस्य वाच्यं निरस्तसमस्तसंसारकलङ्गं निखिलमङ्गलाधारभूतं शिवतत्वं यदवगम्यते तदुक्तस्वभावतया सकल-
जगज्जन्मादिकारणं भवति । जगदुभयकारणे एतादृशमहिमभवति शिवशब्दवाच्य आनन्दादिधर्माश्रये ब्रह्मणि जगत्कारणत्वं लक्षणं
युज्यत एव । सूक्ष्मचिदचिद्विशिष्टं ब्रह्म कारणम् । स्थूलचिदचिद्विशिष्टं ब्रह्म तत्कार्यं भवति । आनन्दादिविकल्पचिन्ता निर-
र्थिका । <quote>‘मायिनं तु महेश्वर’</quote>मिति वाक्यशेषात् मायाया ईश्वरात्मिकाया एव कारणत्वमभिमतम् । अतो जगज्जन्मादिलक्षणं
ब्रह्मेति सिद्धान्तः ।</p><p><hi rend="bold">रामानुजमते</hi>, <ref type="pratīka">जन्मादि</ref>=सृष्टिस्थितिप्रलयम् । <ref type="pratīka">अस्य</ref>=अचिन्त्यविविधविचित्ररचनस्य नियतदेशकालफलभोगब्रह्मादि-
स्तम्बपर्यन्तक्षेत्रज्ञमिश्रस्य जगतः । <ref type="pratīka">यतः</ref>=यस्मात्सर्वेश्वरान्निखिलहेयप्रत्यनीकस्वरूपात् सत्यसंकल्पात् ज्ञानानन्दाद्यनन्तकल्याण-
गुणात् सर्वज्ञात्सर्वशक्तेः परमकारुणिकात् परस्मात्पुंसः।<quote>‘<ref type="pratīka">भवति तद्ब्रह्म</ref>’</quote> इति सूत्रार्थः । भृगुर्वै वारुणिः पुनरेव वरुणं पितर-
मुपससार ।<quote>‘अधीहि भगवो ब्रह्मे’</quote>त्यारभ्य श्रूयमाणं <quote>‘यतो वा इमानी’</quote>त्यादिकं तद्ब्रह्मेत्यन्तं वाक्यं विषयः । यद्यपि शब्दानां प-
रिनिष्पन्नवस्तुबोधनशक्तिरस्ति । तथापि लक्षणतः प्रतिपन्नस्यैव शब्दबोध्यत्वात् विशेषणानां विशेष्यभेदकत्वेन जगज्जन्मादीनां
विशेषणतया ब्रह्मलक्षणत्वासंभवात् पूर्वप्रतिपन्नाकारान्तरासंभवेन तेषामुपलक्षणतया वा ब्रह्म न वेदान्तवेद्यम् । इति पूर्वः पक्षः ।
अविरुद्धविशेषणानां विशेष्याभेदकत्वेन सार्वज्ञ्यादेः पूर्वप्रतिपन्नाकारान्तरस्य संभवेन च जन्मादीनां विशेषणतया उपलक्षणतया
च ब्रह्मलक्षणत्वसंभवेन ब्रह्म वेदान्तवेद्यमेवेति सिद्धान्तः ।</p><p><hi rend="bold">आनंदतीर्थमते</hi>, <ref type="pratīka">अस्य</ref>=प्रमितजीवजडात्मकप्रपंञ्चस्य । <ref type="pratīka">जन्मादि</ref>=जन्मस्थितिलयनियतिज्ञानाज्ञानबन्धमोक्षरूपं धर्माष्ठ-
कम् । <ref type="pratīka">यस्मात्</ref>=विष्णोः। भवतीति श्रुतं तदेव ब्रह्म नान्यदित्यर्थः। अस्य <quote>‘यतो वा इमानी’</quote>त्यादिकं <quote>‘तद्ब्रह्मे’</quote>त्यन्तं वाक्यं विषयः ।
अत्र उदाहृतश्रुतिस्थितं <quote>‘बृह जातिजीवकमलासनशब्दराशि’</quote>ष्विति बह्वर्थकाद्धातोर्निष्पन्नं यौगिकत्वानुपपत्त्या जीव रूढं गुणपूर्णे
विष्णौ रूढ्यनुपपत्त्या यौगिकं ब्रह्मपदं रूढेर्योगतोब लीयस्त्वात् जीवपरमेव भवितुं युक्तम्।अतो जीवातिरिक्तं ब्रह्म विचार्यमिति-
पूर्वोक्तं न संगच्छत इति पूर्वः पक्षः।<quote>‘यतो वा’</quote>इत्यादिपूर्ववाक्योक्तजगज्जन्मादिकारणत्वस्य विष्ण्वेकनिष्ठत्वेन श्रुतिस्मृतिपुराणा-
दिभ्योऽवगमात् सति बाधके रूढेस्त्याज्यत्वात् जगज्जन्मादिकारणत्वाद्यनुसारेण योगतः परिपूर्णगुणविष्णुपर एवायं ब्रह्मशब्द
इति पूर्वोक्तं जीवभिन्नस्य ब्रह्मणो विचार्यत्वमुपपद्यत एवेति सिद्धान्तः ॥</p><trailer>इति सूत्रार्थचन्द्रिकायां जन्माद्यधिकरणम् ॥ २ ॥</trailer><head>नयमणिमालायाम्</head><head>अथ शास्त्रयोनित्वाधिकरणम् ॥ ३ ॥</head><sutra>॥ सू ॥ शास्त्रयोनित्वात् ॥ ३ ॥</sutra><lg>
  <l>कर्तुः कार्येण सिद्धेरनुमितिविषयो नैष शास्त्रैकगम्यस्साक्षाद्वेदे पुराणादिषु च तदनधं दर्शितं चानुमानम् ।</l>
  <l>मैवं कर्त्रैकतादेस्तदविषयतया शास्त्रमेवात्र मानं शास्त्रानुग्राहफत्वात्तदनुमतमुपन्यस्तमग्रे विवेक्तुम् ॥ ७ ॥</l>
</lg><lg>
  <l>सर्वज्ञत्वद्रढिम्ने निखिलजनयितुर्वेदकर्तृत्वमिच्छन्नित्यत्वं मानता चेत्युभयमपि गलन्नेक्षते वेदवाचाम् ।</l>
  <l>मैवं तत्पूर्वपूर्वक्रममनुसरता शंभुना निर्मितास्तास्साक्षादेव प्रमाणं स हि भवति ततो नैव कस्यापि हानिः ॥ ८ ॥</l>
</lg><trailer>इति शास्त्रयोनित्वाधिकरणम् ॥ ३ ॥</trailer><head>नयमणिमालायामथ समन्वयाधिकरणम् ।</head><sutra>सू॰ ॥ तत्तु समन्वयात् ॥ ४ ॥</sutra><lg>
  <l>व्युत्पत्तिं सिद्धवस्तुष्वपि कलयसि चेदस्तु विद्याविधानैराश्रान्तत्वादशेषश्रुतिशिखरगिरां लैङ्गिकं ब्रह्म वाच्यम् ।</l>
  <l>मैवं पञ्चप्रयाजक्रम् इव विधिभिः काङ्क्षितत्वादवार्यं तात्पर्यं तत्र...विषयफलतदानेतृरूपे श्रुतीनाम् ॥ ९ ॥</l>
</lg><trailer>इति समन्वयाधिकरणम् ॥ ४ ॥</trailer><head>॥ सूत्रार्थचन्द्रिकायामथ समन्वयाधिकरणम् ॥ ४ ॥</head><sutra>सू॰ ॥ तत्तु समन्वयात् ॥ ४ ॥</sutra><p><ref type="pratīka">भगवत्पादमते</ref> पूर्वसूत्रेण ब्रह्मणः शास्त्रैकगम्यत्वभ्यधायि । तदसाधु शास्त्रस्य अन्यपरत्वात् । इत्याक्षिप्य इदं
सूत्रमवतारयति—<ref type="pratīka">तत्तु समन्वयादिति</ref> । तुशब्दः पूर्वपक्षं व्यावर्तयति । <ref type="pratīka">तत्</ref>=सर्वज्ञं सर्वशक्ति जगदुत्पत्तिस्थितिलयका-
रणं ब्रह्म । <ref type="pratīka">समन्वयात्</ref>=(सर्ववेदान्तवाक्यानां) तात्पर्येणैव ब्रह्मणः प्रतिपादकत्वेन समनुगमात् । <ref type="pratīka">शास्त्रैकगम्यमेव
भवति</ref> इति सूत्रार्थः ॥ अत्र सर्वे वेदान्ता विषयः । ते किं कर्मशेषकर्त्रादिपराः उत नित्यसिद्धब्रह्ममपरा वेति सन्देहे अहेया-
नुपादेयसिद्धब्रह्मपरत्वे निष्प्रयोजनत्वसापेक्षत्वप्रसङ्गात् कर्मशेषकर्त्रादिपरा एवेति पूर्वः पक्षः । सिद्धान्तस्तु, वेदान्तवाक्या-
नां भिन्नप्रकरणस्थानां विधिविधुराणां <quote>‘तत्वमस्या’</quote>दीनां बहुलमुपलब्धेः अनर्थनिवृत्तिरूपप्रयोजनस्य संभवात् रूपादिहीनस्य
ब्रह्मणः प्रमाणान्तरागम्यत्वेन तत्प्रतिपादकवेदान्तानां सापेक्षत्वासंभवात् सम्यक् तात्पर्यवत्त्वेन वेदान्तानां ब्रह्मणि सम्बन्धाच्च
उपक्रमादिषड्विवतात्पर्यलिङ्गैः सर्वे वेदान्ताः नित्यसिद्धब्रह्मपरा एव न कर्त्रादिपरा इति । इति प्रथमवर्णकम् ॥ अथवा पूर्वसू-
त्रेण ब्रह्मणो वेदान्तवेद्यत्वं समर्थितम् । विधिद्वारा अङ्गीकुर्वत एकदेशिनो मतं प्रसंगादाक्षिप्येदं सूत्रं प्रवृत्तम् । तत्र वे
दान्ता उपासनाविधिविषयता ब्रह्म समर्पयन्ति उत साक्षात् इति सन्देहे प्रवृत्त्यादिलिङ्गाभावेन सिद्धे वस्तुनि शक्तिग्रहास-
म्भवात् प्रवृत्तिनिवृत्तिपरस्यैव शास्त्रत्वेन सिद्धपरत्वे तत्त्वायोगाच्च उपासनाविधिशेषतयैव वेदान्ताः ब्रह्म समर्पयन्ति न सा-
क्षात् इति पूर्वः पक्षः । सिद्धान्तस्तु, प्रवृत्तिनिवृत्ती एव लिङ्गमिति निर्बन्धाभावात् <quote>‘पुत्रस्ते जात’</quote> इत्यादिलौकिकवाक्येषु
हर्षादिलिङ्गेनापि शक्तिग्रहसंभवात् हितशासनात् वेदान्तानां शास्त्रत्वोपपत्तेः तात्पर्यवत्त्वेन ब्रह्मणि समन्वयाच्च साक्षा-
देव वेदान्ता ब्रह्म समर्पयन्तीति ॥</p><p><ref type="pratīka">श्रीकण्ठमते</ref>, प्रथमाधिकरणे जिज्ञास्यतया प्रतिपादितस्य द्बितीयाधिकरणेन अभिहितजगज्जन्मादिरूपलक्षणस्य तृतीया-
धिकरणेन निरूपितशास्त्रप्रमाणकत्वस्य परब्रह्मणः लक्षणविषये वेदान्तशास्त्रस्य कथं प्रमाणत्वं कथं वा तेषां ब्रह्मसाधकत्व-
मित्याकाङ्क्षायामिदमधिकरणमारभ्यते—<ref type="pratīka">तत्तु समन्वयादिति</ref> । तत् प्रकृतं ब्रह्म <ref type="pratīka">समन्वयात्</ref>=उपक्रमादिलिङ्गावगमिततात्प-
र्यलिङगसंबन्धात् । <ref type="pratīka">वेदान्ताः बोधयन्ती</ref>त्यध्याहारः । बोधयन्त्येव इत्यर्थः । अस्य सर्वाणि वेदान्तवाक्यानि विषयः । वेदाः
न्तवाक्यानां ब्रह्मबोधकत्वं युक्तं वा न वा इति सन्देहे सर्वशब्दानां कार्यार्थबोधकतया सिद्धवस्तुबोधनासंभवात् जगत-
कार्यविशेषत्वात् कर्तृविशेषस्य ब्रह्मणोऽनुमानादपि सिद्धेश्च अप्राप्तविषयाणां वेदान्तवाक्यानां ब्रह्मणि प्रामाण्याभावात् वेदा-
न्तवाक्यानां विधिपरत्वेन ब्रह्मपरत्वासंभवात् उभयपरत्वे वाक्यभेदापत्तेश्च वेदान्तवाक्यानां न ब्रह्मबोधकत्वं युक्तमिति
पूर्वपक्षः । <quote>“पुत्रस्ते जात”</quote> इत्यादिषु सिद्धार्थेष्वपि वाक्येषु सम्बन्धग्रहणदर्शनात् सिद्धार्थेऽपि व्युत्पत्तिसंभवात् तत्र श-
ब्दस्य प्रामाण्यसत्त्वात् अनुमानेनास्य जगतः एककर्तृकत्वसाधनायोगात् व्याप्तिबलेन कर्मवश्यत्वादीनां कर्तरि प्राप्तेश्च ब्रह्मणः
अनुमानागम्यत्वात् वेदान्तवाक्यानां तात्पर्यलिङ्गसमन्वयेन ब्रह्मबोधनसमर्थत्वाच्च <quote>‘समिधो यती’</quote> त्यादिवाक्यानां पञ्चप्र-
याजविधायकत्वतदनुष्ठानकमविधायकत्वरूपोभयपरत्ववत् वेदान्तवाक्यानामपि उपासनारूपब्रह्मज्ञानबोधकत्वब्रह्मप्रमापकत्वं-
योरभ्युपगमस्य न्याय्यत्वाच्च वेदान्तवाक्यानां ब्रह्मबोधकत्वं युक्तमेवेति ॥</p><p><ref type="pratīka">रामानुजमते</ref>, यद्यपि प्रमाणान्तरागोचरं ब्रह्म तथापि ब्रह्मणः प्रवृत्तिनिवृत्तिरूपत्वाभावेन प्रयोजनरूपत्वाभावात् शा-
स्त्रप्रमाणकत्वं न सम्भवतीत्याशङ्कायामिदमारभ्यते—<ref type="pratīka">तत्तु समन्वयादिति</ref> । तुशब्दः प्रसक्तामाशङ्का निवर्तयति । <ref type="pratīka">तत्</ref>=
शास्त्रप्रमाणकत्वम् । <ref type="pratīka">समन्वयात्</ref>=(परमपुरुषार्थतयान्वयस्समन्वयः ।) परमपुरुषार्थभूतस्यैव ब्रह्मणोऽभिधेयतयान्वयात् ।
<ref type="pratīka">ब्रह्मणः संभवत्येव</ref> । इत्यध्याहारः । अत्र सर्वाणि वेदान्तवाक्यानि विषयः । अत्र वेदान्तवाक्यानां प्रवृत्तिनिवृत्तिरूपप्र-
योजनविधुरत्वात् ध्यानावधिशेषत्वेऽपि ध्येयविशेषस्वरूपसमर्पणमात्रपर्यवसानात् स्वातन्त्र्येऽपि बालातुराद्युपच्छन्दनवाक्य-
वत् ज्ञानमात्रेणैव पुरुषार्थपर्यन्ततासिद्धेश्च परिनिष्पन्नवस्तुसत्यतागोचरत्वाभावात् ब्रह्मणः शास्त्रप्रमाणकत्वं न संभवतीति
पूर्वः पक्षः । सिद्धान्तस्तु,अध्यापनाद्युपपत्तये पुरुषार्थपर्यवसानस्यापेक्षितत्वात् प्रेक्षावदधिकार्यस्य शास्त्रस्यार्थसद्भावाभावनिश्चये
सति पुरुषार्थपर्यवसानानुपपत्तेः तदुपपत्त्यर्थं प्रवर्तकवाक्यानामिव वेदान्तवाक्यानामप्यर्थसद्भावे प्रामाण्यमङ्गीकार्यमेवेत्यतः <quote>‘यतो
वा इमानि भूतानि जायन्त’</quote> इत्यादि वाक्यं निखिलजगदेककारणं निरस्तनिखिलदोषगन्धं सार्वज्ञसत्यसंकल्पत्वाद्यनन्तकल्या-
णगुणाकरमनवधिकातिशयानन्दं ब्रह्मास्तीति बोधयतीति सिद्धम् । अतः ब्रह्मणः शास्त्रप्रमाणकत्वे न काप्यनुपपत्तिरिति ॥</p><p><ref type="pratīka">आनन्दतीर्थमते, तत्तु समन्वयात्</ref> । तुशब्द एवार्थे । <ref type="pratīka">तत्तु</ref>=विष्ण्वाख्यं ब्रह्मैव । <ref type="pratīka">समन्वयात्</ref>=समीचीनोपक्र-
मादितात्पर्यलिङ्गात् । <ref type="pratīka">शास्त्रयोनि</ref> । न रुद्रादिः । इत्यर्थः । अत्र जगत्कारणत्वेन शास्त्रैकगम्यत्वं विष्णोरन्यस्य वेति संदेहे
शास्त्रतोऽपि क्वचित्क्वचित्पशुपतिहिरण्यगर्भादीनां जगत्कारणत्वप्रतीतेः रुद्रादेरपि कारणत्वेन शास्त्रकैगम्यत्वमिति पूर्वः पक्षः ।
सम्यग्विचारितादुपक्रमादितात्पर्यलिङ्गरूपादन्वयात् ततोऽन्यथा प्रतीतेरज्ञानमूलत्वाच्च विष्ण्वाख्यं ब्रह्मैव कारणतया शास्त्र-
गम्यमिति सिद्धान्तः ॥ इति <ref type="pratīka">हालास्यनाथकृतौ</ref> सूत्रार्थचन्द्रिकायां समन्वयाधिकरणम् ॥ ४ ॥</p><trailer>॥ चतुस्सूत्री समाप्ता ॥</trailer><head>नयमणिमालायाम्</head><head>अथेक्षत्यधिकरणम् ॥ ५ ॥</head><sutra>॥ सू ॥ ईक्षतेर्नाशब्दम् ॥ ५ ॥ गौणश्चेन्नात्मशब्दात् ॥ ६ ॥ तन्निष्ठस्य मोक्षोपदेशात् ॥ ७ ॥ हे-
यत्वावचनाच्च ॥ ८ ॥ प्र३तिज्ञाविरोधात् ॥ ९ ॥ स्वाप्ययात् ॥ १० ॥ गतिसामान्यात् ॥ ११ ॥ श्रुत-
त्वाच्च ॥ १२ ॥</sutra><lg>
  <l>सच्छब्दं कारणं स्यात्परिणतिगुणकं सांख्यक्लृप्तं प्रधानं मैवं तत्रेक्षणात्मश्रुतिमुखविहतेस्तर्हि जीवोऽस्तु तन्न ।</l>
  <l>तन्निष्ठस्यामृतोक्तेर्न हि शिवमपहायान्यनिष्ठा विमुक्त्यै तस्मात्तद्ब्रह्म सूक्ष्माविभजनचिद्रूपशक्त्या विशिष्टः ॥ १० ॥</l>
</lg><head>इति ईक्षत्यधिकरणम् ॥ ५ ॥</head><head>सूत्रार्थचन्द्रिकायाम्</head><head>अथेक्षत्यधिकरणम् ॥ ५ ॥</head><sutra>सू॰ ॥ ईक्षतेर्नाशब्दम् ॥ ५ ॥ गौणश्चेन्नात्मशब्दात् ॥ ६ ॥ तन्निष्ठस्य मोक्षोपदेशात् ॥ ७ ॥ हेय-
त्वावचनाच्च ॥ ८ ॥ (प्रतिज्ञा१विरोधात् ॥ ९ ॥) स्वाप्ययात् ॥ १० ॥ गतिसामान्यात् ॥ ११ ॥
श्रुतत्वाच्च ॥ १२ ॥</sutra><p><ref type="pratīka">भगवत्पादमते</ref>, इत्थं चतुर्भिस्सूत्रैस्सर्वजगत्कारणं सर्वज्ञं सर्ववेदान्तप्रतिपाद्यं ब्रह्मैवेति प्रत्यपादि । तत्र सत्त्वरजस्त-
मोगुणात्मकं प्रधानमेव जगत्कारणं न कश्चिदधिष्ठातापेक्षित इति वदन्तस्सांख्याः कूतस्थत्वेन क्रियाशक्त्ययोगात् ब्रह्म न
जगत्कारणं भवितुमर्हति । अपि तर्हि त्रिगुणात्मकत्वात्क्रियाशक्तिमत्प्रधानमेव जगत्कारणमिति वदन्ति । छान्दोग्यगतां सद्वि-
द्यामवलम्ब्य प्रवृत्तं तेषां मतं निराकर्तुमिदमधिकरणमवतार्यते—<ref type="pratīka">ईक्षतेः</ref>=ईक्षितृत्वश्रवणात् । जैमिनिसूत्रे यथा यजतिपदेन
<note>(१) <quote>‘इत्यादिना आत्मा सत्पदवाच्यं ब्रह्मैव न प्रधानमिति सिद्धम्’</quote> इति इति स्व. पाठः ।</note>
<note>(२) <quote>‘तत इत्युक्तिमुक्त्वोपसंहृतम् ।’</quote> इति घ. पाठः ।</note>
<note>(३) इदं सूत्रं श्रीकण्ठरामानुजमतयोरेव पठ्यते । नान्ययोरिति वेदितव्यम् ।</note>

<pb n="204"/>
लक्षणया धात्वर्थो याग उच्यते तद्वदिहापि धातुवाचकेक्षतिशब्दस्तदर्थलक्षक इति बोध्यम् । <ref type="pratīka">अशब्दम्</ref>=अवेदप्रमाणकं
प्रधानम् । हेतुगर्भविशेषणमेतत् । <ref type="pratīka">न</ref>=जगत्कारणं न भवति इति सूत्रार्थः । अस्य छान्दोग्ये श्रूयमाणं <quote>‘सदेव सोम्येदमग्र आसीत् ।
एकमेवाद्वितीय’</quote> मित्युपक्रान्तं <quote>‘तदैक्षत बहु स्यां प्रजायेयेति तत्तेजोऽसृजते’</quote> त्यादिकं सद्विद्यावाक्यं तथान्यत्र श्रुतं <quote>‘आत्मा
वा इदमेक एवाग्र आसीत् । नान्यत्किंचन मिषत् । स ईक्षत लोकान्नु सृजा’</quote> इति । स <quote>‘इमाँल्लोकानसृजते’</quote> त्यादिकं वाक्यं च
विषयः । अत्र सच्छब्दितं जगदुपादानं किं प्रधानमुत ब्रह्मेति संशये कूटस्थस्य ब्रह्मणो ज्ञानक्रियाशक्त्यभावात् त्रिगुणात्मकस्य
प्रधानस्य तत्संभवोपपत्तेश्च आनुमानिकमचेतनं प्रधानमेव जगदुपादानमिति पूर्वः पक्षः । तत्र <quote>‘तदैक्षते’</quote>ति ईक्षितृत्वश्रवणात्
अचेतनस्य प्रधानस्य चेतनधर्मभूतेक्षितृत्वासंभवात्कूटस्थस्यापि ब्रह्मणो मायामहिम्ना सर्वस्याप्युपपत्तेश्च न वेदान्तेषु सांख्य-
कल्पितमचेतनं प्रधानं जगदुपादानमाश्रयितुं युक्तम् । किं तु सदीक्षितृ चेतनं मायामहिम्ना सर्वशक्तिमद्ब्रह्मैव जगदुपादानं
भवतीत्येवाश्रयणीयमिति सिद्धान्तः ॥ ५ ॥</p><p>ननु <quote>‘तत्तेज ऐक्षत ता आप ऐक्षन्ते’</quote> त्यादावचेतनेऽपीक्षितृत्वश्रवणात्तत्प्रधानेऽपि गौणमस्त्वित्याशङ्कायामिदमाह—<ref type="pratīka">गौण-
श्चेत्</ref>=अप्तेजसोरिव प्रधानेऽपीक्षतिशब्दो गौणोऽस्त्विति चेत् । <ref type="pratīka">आत्मशब्दात्</ref>=<quote>‘सदेव’</quote> <quote>‘तदैक्षत’</quote> इति प्रकृतं सदीक्षितृ
<quote>‘सेयं देवतैक्षते’</quote>ति देवताशब्देन परामृश्य <quote>‘अनेन जीवेनात्मनानुप्रविश्ये’</quote>ति चेतनवाचकात्मशब्दश्रवणात् । <ref type="pratīka">न</ref>=ईक्षणशब्दो न
गौणो भवति । इति ॥ ६ ॥</p><p>ननु तर्हि आत्मशब्दः नानार्थकत्वात्प्रधानपरोऽप्यस्तु इत्याशङ्कायामाह—<ref type="pratīka">तन्निष्ठस्य</ref>=तस्मिन्नात्मशब्दवाच्ये <quote>‘तत्त्वमसी’</quote>
त्युपदिष्टे प्रकृते वस्तुनि निष्ठा यस्य तस्य चेतनस्य श्‍वेतकेतोः । <ref type="pratīka">मोक्षोपदेशात्</ref>=<quote>‘अथ संपत्स्य’</quote> इति । प्रारब्धक्षयानन्तरं
मोक्षस्य उपदिष्टत्वात् । न प्रधानमात्मशब्दवाच्यं भवतीति । अतश्चेतनेऽचेतननिष्ठत्वानुपपत्तेः श्रद्धया तद्ध्यायतो मोक्षासं-
भवादनर्थप्राप्तेश्चात्मशब्दश्चेतनवस्तुपर एवेति सिद्धम् ॥ ७ ॥</p><p>ननु नायं दोषः प्रसजति । यद्यप्यात्मनिष्ठैव साक्षान्मोक्षसाधनं न प्रधाननिष्ठा । तथापि स्थूलारुन्धतीन्यायेन प्रधानो-
पदेशद्वारायमात्मोपदेशोऽस्त्वित्याशङ्क्याह—<ref type="pratīka">हेयत्वावचनात्</ref>=हेयत्वस्यानभिधानात् । यद्यनात्मैव प्रधानं सच्छब्दवाच्यं
<quote>‘स आत्मा तत्त्वमसी’</quote> तीहोपदिष्टं स्यात् सः तदुपदेशश्रवणादनात्मज्ञतया तन्निष्ठो माभूदिति मुख्यमात्मानमुपदिदिक्षु शास्त्रं
तस्य हेयत्वं ब्रूयात्किल । न तथा ब्रूते । चकारो हेत्वन्तरसमुच्चयार्थः । हेयत्वस्यानभिधानात् एकविज्ञानेन सर्वविज्ञानोपक्रम-
विरोधाच्चेत्यर्थः ॥ ८ ॥</p><p>इत्थं प्रधानस्यात्मोपदेशद्वारत्वात्मत्वगौणेक्षितृत्वनिरासेन जगत्कारणत्वं निरस्य अधुना स्वतन्त्रैर्हेतुभिस्तदेव निरसितुं
सूत्रत/?/यमाह=<ref type="pratīka">स्वाप्ययात्—स्वस्मि</ref>न्प्रकृते सच्छब्दिते चिदात्मनि <ref type="pratīka">अप्ययात्</ref> <quote>‘सता सोम्य तदा संपन्नो भवती’</quote>ति लयश्रव-
णात् । सर्वेषां जीवानां सुषुप्तावुपाधिकृतविशेषाभावात्सर्वजीवलयाधिष्टानं चेतनं सच्छब्दवाच्यं ब्रह्मैव जगत्कारणं न प्रधानमि-
त्यर्थः । अपिपूर्वक इतर्लयार्थः ॥ ९ ॥</p><p><ref type="pratīka">गतिसामान्यात्=गतेः</ref> <quote>‘आत्मन आकाशःसंभूत’</quote> इत्यादिषु सर्वेषु वेदान्तेषु चेतनकारणत्वावगतेः । <ref type="pratīka">सामान्यात्</ref>
समानत्वात् । नाचेतनं प्रधानं जगत्कारणमित्यर्थः ॥ १० ॥</p><p><ref type="pratīka">श्रुतत्वाच्च</ref>=श्रूयते हि श्‍वेताश्‍वतरोपनिषदि सर्वज्ञमीश्‍वरं प्रकृत्य <quote>‘स कारणं कारणाधिपाधिपो न चास्य कश्चिज्जनिता
न चाधिपः’</quote> । इति । तस्माच्च सर्वज्ञं ब्रह्म जगतः कारणं नाचेतनं प्रधानमन्यद्वेति सिद्धम् । इति ॥ ११ ॥</p><p><ref type="pratīka">श्रीकण्ठमते</ref>, सूत्राक्षरार्थः पूर्ववदेव । यद्यपि नास्ति पूर्वपक्षेऽपि पूर्वस्माद्विशेषः । तथापि सिद्धान्ते परमस्ति किया-
न्भेदः । विषयवाक्यमपि समानमेव । सकलस्यास्य प्रपञ्चस्य कारणतया श्रुयमाणं सदिति वस्तु ब्रह्म वा प्रधानं वेति सन्देहः ।
<quote>‘अजामेकां लोहितशुक्लकृष्णां बह्वीं प्रजां जनयन्तीं सरूपाम्’</quote> इति त्यन्तरे लोहितादिवर्णानुमितरजस्सत्त्वतमोरूपायाः सांख्य-
प्रकृतेर्बहुप्रजाजनकत्वस्य श्रवणात् । रजस्सत्त्वयोगात्प्रधानस्यैव जगत्कारणत्वसिद्ध‍युपयोगिक्रियाज्ञानशक्तिसंबन्धोपपत्तेः अचे-
तनस्यास्य जगदाकारपरिणामस्य युक्तत्वात् चेतनस्य कूटस्थस्य कारणविकृतिरूपपरिणामासम्भवाच्च श्रुतिन्यायाभ्यां सत्पद-
वाच्यं जगत्कारणं वस्तु प्रधानमेवेति प्रतिपत्तुं युक्तमिति पूर्वः पक्षः । <quote>‘तदैक्षत बहु स्यां प्रजायेयेति’</quote> ईक्षतिश्रवणात् चेतनधर्मस्ये-
क्षणस्याचेतनेऽसंभवाच्चाशब्दमानुमानिकं प्रधानं न सत्पदवाच्यं वस्तु अपि तु चेतनं ब्रह्मैव । <quote>‘चमसवदविशेषादिति’</quote> <ref>(ब्र॰ १-
४-८)</ref> सूत्रे परमेश्‍वरकारणिकाया एव प्रकृतेर्बहुप्रजाजनकत्वमित्युपपादयिष्यमाणत्वात् सत्त्वरजस्तमस्साम्यावस्थारूपायास्त्रि-
गुणात्मिकायाः प्रकृतेस्तमःपार्थक्येन रजस्सत्त्वयोगाभावेन क्रियाज्ञानशक्तिसंबन्धाप्रसक्तेः नामरूपविभागानर्हसूक्ष्मचिदचिच्छ-
क्तिविशिष्टस्य कार्यत्वमिति वदतामस्माकं मते कूटस्थस्य परमेश्‍वरस्य जगदाकारेण परिणामो विकारहेतुरिति भवदुदाहृत-
दोषप्रसक्तिगन्धस्याप्यभावाच्च स्थूलसूक्ष्मचिदचित्प्रपञ्चरूपशक्तिविशिष्टः परमेश्वर एव कार्यकारणरूपस्सत्पदवाच्य इति निर्णयः ।
ननु <quote>‘सदेव सोम्येदमग्र आसीदेकमेवाद्वितीय’</quote> मित्यादाववधारणेन सद्रूपं वस्तु निर्विशेषमवगम्यते । कारणावस्थमेतत्कथं सू-
क्ष्मप्रपञ्चविशिष्टमित्युच्यते, इति चेत् उच्यते <quote>‘सदेवे’</quote> त्यवधारणं तु न विशेषनिषेधकं किंतु <quote>‘असद्वा इदमग्र आसीत्’</quote> ।, तती

<pb n="205"/>
वै सदजायते’ति श्रवणजन्यभ्रान्तिप्रसक्तस्यासत्कारणत्वस्य निषेधकम् । किंच <quote>‘आसी’</quote> दिति क्रियाविशेषस्य <quote>‘अग्रे’</quote> इति काल-
विशेषस्य च निर्दिष्टत्वात् अवधारणस्याधिष्ठात्रन्तरनिषेधपरत्वात् <quote>‘अद्वितीय’</quote> मित्यस्य जगदुपादानत्वबोधनपरत्वाच्च नात्र स-
द्रूपस्य वस्तुनो निर्विशेषत्वं प्रतिपत्तुं युक्तम् । अथवा <quote>“शक्तिश्शिवश्च सच्छब्दप्रकृतिप्रत्ययोदितौ । तौ ब्रह्मसामरस्येन समस्तज-
गदात्मका”</quote> वित्यभियुक्तोक्तरीत्या प्रकृत्या प्रत्ययेन च सत्पदस्य वस्तुद्वय/?/प्रतिपादनपरत्वात्प्रकृतिप्रत्ययात्मकस्य सत्पदस्य नैक-
वस्तुपरत्वं युक्तम् । अत एव सर्वज्ञमनन्तशक्तिविशेषं च सद्रूपं तदिति सिद्धम् । सर्वज्ञत्वसर्वशक्तित्वविशेषमन्तरेण ब्रह्मणो
जगदुभयकारणत्वं न सिद्ध्येत् । अतोऽस्मदुन्नीत एव सिद्धान्तो निर्बाध इति सिद्धान्तः ॥ ५ ॥</p><p><quote>‘गौणेश्चन्नात्मशब्दात्’</quote> इति सूत्रस्यार्थः पूर्ववदेव प्रायशः । आत्मशब्दादित्यस्य <quote>‘सदेवे’</quote> त्युपक्रम्य उपसंहारे <quote>‘स आत्मा’</quote>
<quote>‘तत्त्वमसि’</quote> इत्यात्मशब्दश्रवणादित्यर्थः । तेजःप्रभृतिष्वपि नेक्षणस्य गौणत्वमभ्युपगतम् । तत्तदात्मतया चेर्तं/?/नस्य परमे-
श्वरस्यानुवृत्तेः इति ॥ ६ ॥</p><p>ननु मास्त्वचेतनं प्रधानमात्मशब्दस्यार्थः । चेतनस्य जीवस्यात्मशब्दवाच्यत्वे नास्ति विवादः । तर्हि चेतनो जीव एव ज-
गत्कारणं सद्रूपमस्त्वित्याशङ्क्याह—<ref type="pratīka">तन्निष्ठस्येति</ref> । सत्पदवाच्यतत्त्वनिष्ठस्य <quote>‘तस्य तावदेव चिरं यावन्न विमोक्ष्ये अथ संपत्स्ये’</quote>
इति मोक्षस्योपदिश्यमानत्वात्प्रधाननिष्ठस्य तन्मतेऽपि मोक्षानभ्युपगमात् । <quote>‘शिव एको ध्येयश्शिवंकरस्सर्वमन्यत्परित्यज्ये’</quote>ति
जीवनिष्ठस्य च तन्निषेधाच्च नात्र प्रधानं जीवो वा सत्पदविषयः इति ॥ ७ ॥</p><p><ref type="pratīka">हेयत्वावचनाच्च</ref> । पूर्वसूत्रे तच्छब्दस्समस्तोऽप्यपेक्षावशादिहानुषक्तष्षष्ठ्यन्ततया विपरिणम्यते । ततश्च <ref type="pratīka">तस्य</ref>=सदात्म-
तत्त्वस्य हेयत्वावचनात् नात्र स्थूलारुन्धतीन्यायानुसरणेन प्रधानद्वारात्मोपदेश इति वक्तुं शक्यमिति भावः । चकारः
पूर्वसूत्रेणैकीकरणार्थः । न केवलं तन्निष्ठस्य मोक्षोपदेशात्प्रधानं न सत्पदवाच्यं किं तु तद्धेयत्वावचनादपीति तत्तात्पर्यम् ॥ ८ ॥</p><p><ref type="pratīka">प्रतिज्ञाविरोधात्</ref> ॥ भगवत्पादमते नेदं सूत्रमस्ति । अस्यार्थः परं पूर्वसूत्रस्थचकारेण संगृहीतः । श्रीकण्ठरामानुजभाष्य-
योस्तु पृथक्सूत्रतया पाठोऽस्ति । <quote>‘येनाश्रुतं श्रुतं भवती’</quote> त्यादिना सत्पदवाच्यतत्त्वज्ञानेन सकलचेतनाचेतनवस्तुविज्ञानं
भवतीति प्रतिज्ञायमानत्वात् चेतनस्य प्रधानकारणत्वायोगाच्च नात्र सत्पदवाच्यं प्रधानमिति तदर्थः ॥ ९ ॥</p><p><ref type="pratīka">स्वाप्ययात्</ref> । <quote>‘सता सोम्य तदा संपन्नो भवती’</quote>ति सता संपन्नस्य चेतनस्य जीवस्य स्वाप्ययस्य लयस्य श्रवणात् अचे-
तने प्रधाने चेतनजीवलयस्यायुक्तत्वाच्च न प्रधानं सत्पदवाच्यमित्यर्थः ॥ १० ॥</p><p><ref type="pratīka">गतिसामान्यात्</ref> ॥ यथास्यामुपनिषदि सत्पदस्य परमेश्वरवाचित्वेन गतिः तथा <quote>‘पुरुषो वै रुद्रस्सन्महो नमो नम’</quote>
इत्यादावपि सत्पदस्य गतिः समाना वर्तते । अतस्सत्पदवाच्यः परमेश्वर एव न प्रधानमित्यर्थः ॥ ११ ॥</p><p><ref type="pratīka">श्रुतत्वाच्च</ref> ॥ <quote>‘आत्मतः प्राणः आत्मत आकाशः’</quote> इत्यारभ्य <quote>‘आत्मत एवेदं सर्वमिति’</quote> सत्पदवाच्यादात्मनः सर्वोत्पत्तेः
श्रुतत्वाच्च जगत्कारणत्वेन सत्पदवाच्यं ब्रह्मैव न प्रधानमिति सिद्धम् ॥ १२ ॥</p><p><ref type="pratīka">रामानुजमते</ref>, एतदधिकरणसूत्राणां सर्वेषामर्थवर्णनप्रक्रिया श्रीकण्ठमतानुसारिणी । विषयवाक्यमपि तथैव । पूर्वपक्षसिद्धां-
तादिनिरूपणमपि पूर्ववदेव । <quote>‘गौणश्चे’</quote> दिति सूत्रे आत्मशब्दादित्यस्य <quote>‘ऐतदात्म्यमिदं सर्वं तत्सत्यं स आत्मे’</quote>ति सच्छब्दप्रतिपादि-
तस्य आत्मशब्देन व्यपदेशात् इत्यर्थः । तेजोऽबन्नानामपि परमात्मैव आत्मेति तेजआदीनामपि परमात्मवाचकत्वात् गौणेक्षण-
साहचर्याभावात् तत्रापि मुख्यमेव ईक्षणमिति तात्पर्यम् । नान्येषु गुणसूत्रेषु वैलक्षण्यमिति विस्तरभयाद्विरम्यते ।</p><p><ref type="pratīka">श्रुतत्वाच्च</ref> ॥ १२ ॥ अस्यामुपनिषदि सच्छब्दवाच्यस्य आत्मत्वेन नामरूपव्याकर्तृत्वसर्वज्ञत्वसर्वशक्तित्वसर्वाधारत्वा-
पहतपाप्मत्वसत्यकामत्वसत्यसंकल्पत्वादीनां गुणानां <quote>‘अनेन जीवेनात्मनानुप्रविश्य नामरूपे व्याकरवाणि’</quote> <quote>‘तत्सत्यं स आत्मा’</quote>
<quote>‘यच्चास्येहास्ति यच्च नास्ति सर्वं तदस्मिन् समाहितं’</quote> तस्मिन् कामास्समाहिताः’ एष आत्मा अपहतपाप्मा’ ......<quote>‘सत्यकामस्सत्य-
संकल्प’</quote> इत्यादिश्रुतिभिः <quote>‘न तस्य कश्चित्’</quote> <quote>‘स कारणं कारणाधिपाधिपः’</quote> <quote>‘सर्वाणि रूपाणि विचित्य’</quote> <quote>‘अन्तःप्रविष्टश्शास्ता
जनानाम्’</quote> <quote>‘विश्‍वात्मानं परायणम्’</quote> <quote>‘पतिं विश्‍वस्यात्मेश्वरं’</quote> <quote>‘यच्च किंचिज्जगत्सर्वं’</quote>......<quote>‘व्याप्य नारायणः स्थितः’</quote> <quote>‘एको नारा-
यणः’</quote> इत्यादिश्रुत्यन्तरवचनैश्च प्रतिपाद्यमानत्वात् जगत्कारणादिवाक्यं न प्रधानादिप्रतिपादनयोग्यम् । अतः सर्वज्ञस्सर्वंशक्तिः
सर्वेश्‍वरेश्‍वरो निरस्तनिखिलदोषगन्धोऽनवधिकातिशयासंख्येयकल्याणगुणगणौघमहार्णवः पुरुषोत्तमो नारायण एव निखिल-
जगदेककारणं सच्छब्दवाच्यं जिज्ञास्यं ब्रह्मेति सिद्धम् इति । सगुणेश्‍वरस्वरूपनिर्णये परं श्रीकण्ठमतात् सर्वत्रास्ति कियती
भिदा । अन्यच्च । ईश्वरस्य ईक्षणवत्त्वादिगुणोपन्यासेन इदंप्रकरणस्य सविशेषपरत्वं युक्तमिति निर्विशेषपरताप्रक्रियायां
दोषोपन्यासपुरस्सरं सविशेषपरत्वमपि राद्धान्तितम् ।</p><p><ref type="pratīka">आनन्दतीर्थमते</ref>, ब्रह्मणः सर्वशास्त्रस्थशब्दप्रवृत्तिनिमित्तसकलगुणपूर्त्तिसिद्ध‍यर्थं वाच्यवृत्त्या कृत्स्‍नशास्त्रविषयत्वं पूर्वसूत्रे
समन्वयादित्यस्यार्थान्तरतया दर्शितम् । तत्र शब्दार्थभूतं वाच्यत्वं कार्त्स्‍न्यं चेहाक्षिप्य समर्थयति—<ref type="pratīka">ईक्षतेरित्यादिना</ref> । तत्=ब्रह्म
अशब्दं अशब्दवाच्यं न भवति । कुतः ईक्षतेः=ज्ञानविषयत्वात् । इत्यर्थः । <quote>‘स एतस्मात् जीवघनात्परात्परं पुरिशयं पुरुषमी-
क्षते’</quote> इति श्रुतौ ब्रह्मणः ईक्ष्यत्वश्रवणात् तत् ब्रह्म शब्दवाच्यमेव भवतीति तात्पर्यम् । <ref type="pratīka">गौणश्चेत्</ref>—<quote>‘स एतस्मा’</quote> दिति ईक्षति-

<pb n="206"/>
श्रुत्युक्तः गौणः सत्त्वादिगुणबद्धो जीव एवेति चेत् । न—तथा न भवति । कुतः । आत्मशब्दात् ईक्षणीयवस्तुनि <quote>‘आत्मन्येवा-
त्मानं पश्ये’</quote>दिति आत्मशब्दश्रवणात् इत्यर्थः ।</p><p><ref type="pratīka">तन्निष्ठस्य</ref>—<quote>‘यस्यानुवित्तः प्रतिबद्ध आत्मे’</quote>ति आत्मनिष्ठस्य पुरुषस्य मोक्षोपदेशात् आत्मशब्दः जीवे मुख्यो न
भवति गुणबद्धात्मज्ञानात् गुणनिवृत्तिरूपमोक्षानुपपत्तेः ।</p><p><ref type="pratīka">हेयत्वावचनात्</ref>—ब्रह्मणः मोक्षार्थं प्राधान्येन अज्ञेयत्वरूपहेत्वस्याप्रतिपादनात् प्रत्युत <quote>‘तमैवेकं जानथे’</quote>ति ज्ञेयत्वव-
चनाच्च न गौणो जीव आत्मशब्दवाच्यो भवति किं तु निर्गुणो विष्णुरेवेत्यर्थः ।</p><p>स्वस्य <ref type="pratīka">स्वस्मिन् अप्ययात्</ref> लयवचनात् <quote>‘आत्मानं विलापयती’</quote> ति श्रुत्युक्तः निर्गुण एव आत्मशब्दवाच्यभूतः न
तु गौणो जीव इत्यर्थः । अत एव चासौ निर्गुणो विष्णुरेव शब्दवाच्य इत्यर्थः ।</p><p><ref type="pratīka">गतेः</ref>—नानाशाखाजन्यज्ञानस्य <ref type="pratīka">सामान्यात्</ref> एकत्वरूपश्रवणात् न विष्णोरन्यः कारणत्वेन शाखान्तरप्रतिपाद्य इत्यर्थः ।
<quote>‘एको देव’</quote> इतिश्रुतावुक्तत्वाच्च न अशब्दवाच्यं ब्रह्मेत्यर्थः ।</p><p>अस्मिन्मते परं ब्रह्म मुख्यतया सकलशास्त्रप्रतिपाद्यमिति समन्वयसूत्रोक्तं युक्तं वा न वेति संदेहः । <quote>‘अशब्दमस्पर्शं’</quote>
<quote>‘यतो वाचो निवर्तन्ते’</quote> इत्यादिषु वचनेषु अवाच्यत्वश्रवणात् ब्रह्म सकलशास्त्रवाच्यं न भवतीति पूर्वः पक्षः ।</p><p><quote>‘स एतस्मा’</quote> दिति ईक्षतिश्रुतेः ईक्षणीये तस्मिन् आत्मशब्दश्रवणात् पूर्णत्वाभिधायिनश्चात्मशब्दस्य परिच्छिन्नत्वेनाभ्युपगते
सगुणे वृत्त्ययोगात् सगुणनिष्ठस्य मोक्षोपदेशानुपपत्तेः प्रत्युत सगुणस्य मुमुक्षुभिर्हेयत्वात् सगुणे पूर्वत्वस्वाप्यययोरसंभवात्
<quote>‘केवलो निर्गुण’</quote>श्चेति निर्गुणस्यैव च श्रुतत्वात् सर्ववेदोत्पाद्यज्ञानैकरूप्येण गतिसामान्येन श्रुतीतिहासादीनां विरोधाभावस्य पैङ्गि-
श्रुत्या प्रतिपादितत्वात् कासुचिच्छाखास्वन्यथोच्यत इति शङ्कानुदयाच्च परं ब्रह्म मुख्यतया सकलशास्त्रप्रतिपाद्यमिति समन्वयसू-
त्रोक्तं युक्तमेवेति सिद्धान्तः ॥</p><head>इति सूत्रार्थचन्द्रिकायामीक्षत्यधिकरणम् ॥ ५ ॥</head><head>नयमणिमालायामथानन्दमयाधिकरणम् ॥ ६ ॥</head><sutra>सू॰ ॥ आनन्दमयोऽभ्यासात् ॥ १३ ॥ विकारशब्दान्नेति चेन्न प्राचुर्यात् ॥ १४ ॥ तद्धेतुव्यपदेशाच्च
॥ १५ ॥ मान्त्रवर्णिकमेव च गीयते ॥ १६ ॥</sutra><lg>
  <l>आकाशादेः कारणमानन्दमयस्तु जीवः स्यात् । यदयं ब्रह्मविकारो ब्रह्माधारश्च शोध्यश्च ॥ ११ ॥</l>
</lg><lg>
  <l>निरतिशयानन्दयुते ब्रह्मैव प्रचुरता तु मयडर्थः । पुच्छं ब्रह्म प्रणवः शुद्धिश्च तिरोध्यपगमो विधुवत् ॥ १२ ॥</l>
</lg><lg>
  <l>सैषानन्दस्य वाक्ये निरतिशयदशाबन्धुरानन्दसिन्धुर्वर्ण्यस्साधारणो नन्वकमिहतमहाश्रोत्रियस्यापि मैवम् ।</l>
  <l>भोग्यत्वेनास्य साधारण इति भणितो नाश्रयत्वेन तेन ब्रह्मासाधारणोऽसौ खलु सकलमयी ब्रह्मणो दिव्यशक्तिः ॥ १३ ॥</l>
</lg><lg>
  <l>यः खलु परमात्मांशो निरूपितोऽग्रे जगत्प्रकृतिः । यस्यानन्दं ब्रह्मण इत्यादौ ब्रह्मधर्मताम्नाता ॥ १४ ॥</l>
</lg><lg>
  <l>केचित्तत्राचार्याः परमे व्योम्नि प्रतिष्ठितत्वोक्तेः । शक्त्या तया त्वभेदाच्छक्तिमतो.......त्तस्य ॥ १५ ॥</l>
</lg><lg>
  <l>आनन्दो ब्रह्मेति श्रवणं सूत्रं च युक्तमित्याहुः । .............................. ॥ १६ ॥</l>
</lg><lg>
  <l>अन्ये त्वन्नमयाद्याः कारणपुरुषाः ...... । संसारादुत्क्रान्तैर्विमुच्यमानैः क्रमप्राप्याः ॥ १७ ॥</l>
</lg><lg>
  <l>द्रुहिणाच्युतरुद्रेश्वरसदाशिवाख्या न ते शरीराद्याः । आनन्दमयो ब्रह्मेत्यविप्रकर्षात्तु सूत्रमित्याहुः ॥ १८ ॥</l>
</lg><trailer>इत्यानन्दमयाधिकरणम् ॥ ६ ॥</trailer><head>नयमणिमालायाम्</head><head>अथ इतरानुपपत्त्यधिकरणम् ॥ ७ ॥</head><sutra>सू० ॥ नेतरोऽनुपपत्तेः ॥ १७ ॥ भेदव्यपदेशाच्च ॥ १८ ॥ कामाच्च नानुमानापेक्षा ॥ १९ ॥ अस्मिन्न
स्य च तद्योगं शास्ति ॥ २० ॥</sutra><lg>
  <l>ब्रह्मा यतः प्रसूतेत्यादौ कारणतया समाम्नाताः । तदुपक्रमोपसंहृतिमध्यश्रुतिभिस्सलिङ्गाभिः ॥ १९ ॥</l>
</lg><lg>
  <l>मैवं मोक्षप्रदत्वाद्यनितरसुरसाधारणं शम्भुलिङ्गं लिङ्गे त्वन्तस्समुद्रश्रुतिसमधिगते नास्त्यसाधारणत्वम् ।</l>
  <l>दृष्टास्ताश्शंकरेऽपि श्रुतय इति ततो योगवृत्त्यैव योज्या नाभेदेनोपपाद्याः शिवजनिततया तस्य भेदोपदेशात् ॥ २० ॥</l>
</lg><lg>
  <l>धातुस्सृष्ट्यर्थकामश्रुतिभिरनुमितिस्तद्वदीशाविभेदे नापेक्षावांतरेषु प्रभवति हि जगत्सृष्टिभेदेषु सोऽपि ।</l>
  <l>यज्जीवेनात्मनेति श्रुतिवचनमनेनापि नाभेदसिद्धिः तस्यात्र ब्रह्मणोऽसावधिपतिरिति यच्छास्ति शेषत्वयोगम् ॥ २१ ॥</l>
</lg><head>इति इतरानुपपत्त्यधिकरणम् ॥ ७ ॥</head><head>सूत्रार्थचन्द्रिकायाम्</head><head>अथानन्दमयाधिकरणम् ॥ ६ ॥</head><sutra>सू. । आनन्दमयोऽभ्यासात् ॥ १२ ॥ विकारशब्दान्नेति चेन्न प्राचुर्यात् ॥ १३ ॥ तद्धेतुव्यपदेशाच्च
॥ १४ ॥ मान्त्रवर्णिकमेव च गीयते ॥ १५ ॥ नेतरोऽनुपपत्तेः ॥ १६ ॥ भेदव्यपदेशाच्च ॥ १७ ॥ कामाच्च
नानुमानापेक्षा ॥ १८ ॥ अस्मिन्नस्य च तद्योगं शास्ति ॥ १९ ॥</sutra><p><ref type="pratīka">भगवत्पादमते</ref>, इदं सूत्राष्टकमेकमधिकरणम् । इत्थं सर्वेषां वेदान्तवाक्यानामुपास्तिविधिद्वारा साक्षाच्च निर्विशेष-
ब्रह्मपरत्वे सिद्धेऽप्यधुना निर्विशेषवाक्यविचारात्मकमिदमधिकरणमारभते—<ref type="pratīka">आनन्दमयोऽभ्यासादिति</ref> । अस्याधिकर-
णस्य एकदेशीयमतरीत्या स्वमतरीत्या च वर्णकद्वयमुपन्यस्तं शाङ्करभाष्ये । एकदेशीयमते वर्णकं यथा—<ref type="pratīka">आनन्दमयः</ref>=
तैत्तिरीये <quote>‘अन्योऽन्तर आत्मानन्दमय’</quote> इत्यत्र श्रुतानन्दमयशब्दवाच्यः परमात्मैव । कुतः । <ref type="pratīka">अभ्यासात्</ref>=आनन्दमय-
शब्दस्य ब्रह्मण्येव बहुकृत्वोऽभ्यासादिति सूत्रार्थः । अस्य तैत्तिरीये श्रुतम् <quote>‘अन्नमय’</quote> इत्याद्युपक्रान्तम् <quote>‘अन्योऽन्तर आत्मा-
नन्दमय’</quote> इत्यन्तं वाक्यं विषयः । अत्र आनन्दमयशब्देन किं <quote>‘सत्यं ज्ञान’</quote> मिति प्रकृतं परं ब्रह्मोच्यते किं वान्नमयादिवद्ब्र/?/-
ह्मणोऽर्थान्तरं जीव इति संशयः । अन्नमयाद्यमुख्यात्मप्रवाहपठितत्वात् प्रियाद्यवयवयोगात् शारीरत्वश्रवणाच्च आनन्दमय-
शब्दवाच्यो ब्रह्मणोऽर्थान्तरं जीव एवेति पूर्वः पक्षः ॥</p><p>आनन्दमयं प्रकृत्य <quote>‘रसो वै सः । रसं ह्येवायं लब्ध्वानन्दी भवति । को ह्येवान्यात्कः प्राण्यात् । यदेष आकाश आनन्दो
न स्यात् । एष ह्येवानन्दयाति । सैषानन्दस्य मीमांसा भवति’</quote> । <quote>‘एतमन्नमयमात्मानमुपसंक्रामति’</quote> <quote>‘आनन्दं ब्रह्मणो
विद्वान्न बिभेति कुतश्चनेति । आनन्दो ब्रह्मेति व्यजाना’</quote>दित्यादिना आनन्दशब्दस्य ब्रह्मण्येव बहुकृत्वोऽभ्यासादानन्दमय-
स्यान्नमयाद्यमुख्यात्मप्रवाहपाठेऽपि स्थूलारुन्धतीन्यायेन सर्वान्तरत्वेनान्ततो मुख्यात्मोपदेशस्यैव सुश्लिष्टत्वात्प्रियाद्यवयवयो-

<pb n="242"/>
गस्यातीतानन्तरोपाधिजत्वेन स्वाभाविकत्वानङ्गीकाराच्छारीरत्वस्य चान्नमयादिशरीरपरंपराप्रदर्श्यमानत्वेनौपचारिकत्वाभ्युपग-
माच्च आनन्दमयशब्दवाच्यः परमात्मैवेति सिद्धान्तः ॥ १२ ॥</p><p><ref type="pratīka">विकारशब्दान्नेति चेन्न प्राचुर्यात् ॥ १३ ॥ विकारशब्दान्नेति चेत्</ref>=विकारार्थकमयडन्तान्नमयादिप्रायपाठा-
दानन्दमयशब्देऽपि मयटो विकारार्थत्वेन ब्रह्मणश्चानन्दविकारत्वानुपपत्तेः आनन्दमयस्य न ब्रह्मत्वमिति चेत् । <ref type="pratīka">न</ref>=तथा न
भवति । कुतः । <ref type="pratīka">प्राचुर्यात्</ref>=आनन्दमयशब्दे मयटः प्राचुर्यार्थकत्वात् । स्मर्यते हि <quote>‘तत्प्रकृतवचने मय’</quote>डिति प्राचुर्यार्थेऽपि
मयट्प्रत्ययः । यथा अन्नमयो यज्ञ इत्यन्नप्रचुर उपचर्यते एवमानन्दप्रचुरं ब्रह्मानन्दमयशब्देनोच्यते । ब्रह्मण आनन्दप्रचुरत्वं
तावत् मनुष्यत्वादारभ्योत्तरोत्तरस्मिन्स्थाने शतगुण आनन्द इत्युक्त्या ब्रह्मानन्दस्य निरतिशयत्वावधारणात्सिद्ध्यति ॥ १३ ॥</p><p><ref type="pratīka">तद्धेतुव्यपदेशाच्च</ref> ॥ १४ ॥ इतश्च प्राचुर्यार्थे मयट् । चकारोऽनुक्तसमुच्चयार्थः । तच्चानुक्तं ब्रह्मानन्दस्य निरति-
शयत्वावधारणमेव । तच्च निरूपितं पूर्वसूत्रार्थवर्णनावसाने । <quote>‘एष ह्येवानन्दयाति’</quote> इति ब्रह्मण आनन्दहेतुत्वस्य श्रुत्या व्यप-
दिश्यमानत्वाच्चानन्दमयशब्दे मयट्प्राचुर्यार्थकः । तस्मादानन्दमयः परमात्मा ॥ १४ ॥</p><p>इतश्चानन्दमयः पर एवेत्याह—<ref type="pratīka">मान्त्रवर्णिकमेव च गीयते ॥ १५ ॥</ref> <quote>‘ब्रह्मविदाप्नोति पर’</quote> मित्युपक्रम्य <quote>‘सत्यं
ज्ञानमनन्तं ब्रह्मे’</quote> त्यस्मिन्मन्त्रे यत्सत्याद्यात्मकं सर्वान्तरं ज्ञेयत्वेनोक्तं तन्मान्त्रवर्णिकं ब्रह्मैवानन्दमय इति ब्राह्मणे गीयते ।
मन्त्रब्राह्मणयोरैकार्थ्यादित्यर्थः ॥ १५ ॥</p><p>इतश्चानन्दमयः परो न जीव इत्याह—<ref type="pratīka">नेतरोऽनुपपत्तेः</ref> ॥ १६ ॥ <ref type="pratīka">इतरः</ref>=ईश्वरादन्यः । <ref type="pratīka">न</ref>=आनन्दमयो न
भवति । कुतः । <ref type="pratīka">अनुपपत्तेः</ref>=<quote>‘सोऽकामयत बहु स्यां प्रजायेये’</quote> त्यादिश्रूयमाणस्य सृष्टेः प्राक्कामयितृत्वस्रष्टंव्यात्मकत्वादेरनु-
पपत्तेः । इत्यर्थः ॥ १६ ॥</p><p>इतश्च नानन्दमयो जीव इत्याह—<ref type="pratīka">भेदव्यपदेशाच्च ॥ १७ ॥</ref> <quote>‘रसो वै सः । रसं ह्येवायं लब्ध्वानन्दी भवति’</quote> इति
जीवानन्दमययोर्लब्धृलब्धव्यत्वरूपेण भेदेन व्यपदिश्यमानत्वादित्यर्थः ॥ १७ ॥</p><p>ननु तर्ह्यानन्दमयशब्देन प्रधानमुच्यतां तत्राह—<ref type="pratīka">कामाच्च नानुमानापेक्षा ॥ १८ ॥</ref> अनुमीयत इत्यनुमानमनु-
मानैकगम्यं प्रधानं तस्य <ref type="pratīka">नापेक्षा=</ref>आनन्दमयत्वेनात्र न स्वीकारः । कुतः । <ref type="pratīka">कामात्</ref>=तदधिकारे <quote>‘सोऽकामयते’</quote>ति
कामयितृत्वश्रवणादित्यर्थः । अत्र प्रधाननिराकरणं गतिसामान्यप्रदर्शनाय प्रासङ्गिकमिति बोध्यम् ॥ १८ ॥</p><p>इतश्च नानन्दमयः प्रधानं जीवो वा इत्याह—<ref type="pratīka">अस्मिन्नस्य च तद्योगं शास्ति ॥ १९ ॥</ref> अस्मिन्=आनन्दमये
प्रकृत आत्मनि । <ref type="pratīka">अस्य</ref>=प्रबुद्धस्यास्य जीवस्या<ref type="pratīka">तद्योगं</ref>=तदात्मना योगं तद्भावापत्तिरूपां मुक्तिम् । <quote>‘यदा ह्येवैष एतस्मिन्नदृश्ये
ऽनात्म्ये’</quote>इत्यादि शास्त्रं <ref type="pratīka">शास्ति</ref> । तस्मान्नानन्दमयो जीवः प्रधानं वा किं तु परमात्मैवेत्यर्थः ॥ इदं तु एकदेशीयमतम् ॥ १९ ॥</p><p>भगवत्पादीयमते त्वित्थं सूत्रयोजना । अत्र सौत्रेणानन्दमयपदेन तद्वाक्यस्थं ब्रह्मपदं लक्ष्यते । अतः <ref type="pratīka">आनन्दमयः</ref>=
आनन्दमयवाक्ये <quote>‘ब्रह्म पुच्छं प्रतिष्ठे’</quote>त्यत्र श्रुतो ब्रह्मशब्दः स्वप्रधानब्रह्मपरः नानन्दमयावयवपरः । कुतः । <ref type="pratīka">अभ्यासात्</ref>=
<quote>‘असन्नेव स भवति’</quote> इति श्लोके ब्रह्मण एव केवलस्याभ्यस्यमानत्वादित्यर्थः । अत्रानन्दमयवाक्यगते <quote>‘ब्रह्म पुच्छं प्रतिष्ठे’</quote>
त्यत्र किमानन्दमयावयवत्वेन ब्रह्मोच्यते उत स्वप्रधानत्वेनेति संदेहः । ब्रह्मणः <quote>‘ब्रह्म पुच्छं प्रतिष्ठे’</quote>ति आनन्दमयस्य
पुच्छरूपावयवत्वेन निर्देशात् ब्रह्मपदं तदवयवभूतब्रह्मपरमिति पूर्वः पक्षः । <quote>‘असन्नेव स भवती’</quote> त्यस्मिन्निगमनश्लोके ब्रह्मण
एव केवलस्याभ्यस्यमानत्वादानन्दमयस्य ब्रह्मत्वे प्रियाद्यवयववत्त्वेन ब्रह्मणस्सविशेषतापत्त्या वाक्यशेषे वाङ्मनसयोरगोचर-
त्वाभिधानान्निर्विशेषत्वस्य श्रवणात् पुच्छशब्दस्य लक्षणया पुच्छवत्पुच्छमित्याधारपरत्वाभ्युपगमाच्च पुच्छवाक्यस्थं ब्रह्मपदं
स्वप्रधानब्रह्मपरमेव नानन्दमयावयवपरमिति सिद्धान्तः ॥ तस्मादन्नमयादिष्विवानन्दमयेऽपि मयड्विकारार्थ एव विज्ञेयो न
प्राचुर्यार्थः । सूत्राण्यन्यान्यप्येवं व्याख्येयानि ॥ १२ ॥</p><p>यत्तु पुच्छशब्दस्यावयवपरत्वमिति तत्राह—<ref type="pratīka">विकारशब्दादिति । विकारशब्दात्</ref>=अवयवपरपुच्छशब्दात् तत्स-
मानाधिकरणब्रह्मशब्दो न स्वप्रधानब्रह्मपर इति चेन्न । <ref type="pratīka">प्राचुर्यात्</ref>=अवयवप्राये वचनात् पुच्छमित्युच्यते नावयवविवक्षया ।
अतः प्रतिष्ठासमभिव्याहारात् पुच्छशब्दस्याधारपरतया स्वप्रधानत्वेन ब्रह्मोच्यत इत्यर्थः ॥ १३ ॥</p><p>इतश्च पुच्छशब्दस्याधारपरत्वमित्याह—<ref type="pratīka">तद्धेत्विति</ref> । तस्य ब्रह्मणः स्वविकारजातं प्रति हेतुत्वेन <quote>‘इदं सर्वमसृजत यदिदं
किंचे’</quote>ति वाक्ये व्यपदेशादित्यर्थः । न हि कारणस्य ब्रह्मणः स्वविकारस्यानन्दमयस्यावयवत्वं मुख्यया वृत्त्योपपद्यते । अतः
पुच्छपदमाधारपरमेव ॥ १४ ॥</p><p>इतश्च पुच्छवाक्ये ब्रह्म स्वप्रधानमित्याह—<ref type="pratīka">मान्त्रवर्णिकमिति</ref> । <quote>‘यत्सत्यं ज्ञानमनन्त’</quote> मित्यादिमन्त्रवर्णप्रतिपाद्यं
ब्रह्म तदेव <quote>‘ब्रह्म पुच्छ’</quote> मिति ब्राह्मणवाक्ये स्वप्राधान्येन गीयते । मन्त्रब्राह्मणयोरैकार्थ्यादित्यर्थः ॥ १५ ॥</p><pb n="243"/><p>ननु पुच्छवाक्ये आनन्दमयः स्वप्रधानत्वेन प्रतिपाद्यः किं न स्यादित्याह—<ref type="pratīka">नेतर इति</ref> । इतरः आनन्दमयोऽत्र न
प्रतिपाद्यः । प्रियादिमत्त्वेनाग्रिमवाक्योक्तस्रष्टृत्वाद्यनुपपत्तेरित्यर्थः ॥ १६ ॥</p><p>इतश्च नानन्दमयोऽत्र प्रतिपाद्य इत्याह—<ref type="pratīka">भेदव्यपदेशाच्चेति</ref> । <quote>‘रसं ह्येवायं लब्ध्वानन्दी भवति’</quote> इति आनन्दम-
यब्रह्मणोर्लब्धृलब्धव्यत्वेन रूपेण भेदव्यपदेशादित्यर्थः ॥ १७ ॥</p><p>नन्वानन्दो ब्रह्मेत्यत्रानन्दस्य ब्रह्मत्वादानन्दमयस्यापि ब्रह्मत्वमनुमीयत इत्यत आह—<ref type="pratīka">कामाच्चेति</ref> । काम्यत इति
काम आनन्दः तस्य ब्रह्मत्वदर्शनान्नानुमानेनानन्दमयस्यापि ब्रह्मत्वमपेक्षितव्यं विकारार्थकमयड्विरोधादित्यर्थः ॥ १८ ॥</p><p>इतोऽपि नानन्दमयोऽत्र प्रतिपाद्य इत्याह—<ref type="pratīka">अस्मिन्नस्येति</ref> । अस्मिन्=पुच्छवाक्योक्ते ब्रह्मणि । अस्य=प्रबुद्धस्या
स्यानन्दमयस्य । <quote>‘यदा ह्येवेति’</quote> शास्त्रं तद्योगं तद्भावापत्तिं शास्ति । अतोऽत्रानन्दमयस्याप्रतिपाद्यत्वात् पुच्छब्रह्मैव निर्विशेषं
स्वप्रधानत्वेन ज्ञेयतया प्रतिपाद्यमित्यर्थः ॥ १९ ॥</p><p><ref type="pratīka">श्रीकण्ठमते</ref>, इदमानन्दमयाधिकरणं सूत्रचतुष्ट्यात्मकमन्यन्नेतर इत्यादिसूत्रचतुष्टयमधिकरणान्तरमिति बोध्यम् ।
इह शास्त्रैकसमधिगम्यस्य ब्रह्मलक्षणस्य जगत्कारणत्वस्य तान्त्रिके प्रधानेऽतिव्याप्तिमाशङ्क्य चेतनत्वादिहेतुना परिहृता ।
अचेतने प्रधान इव चेतनेऽपि जीवे तन्नातिव्याप्तमिति वक्तुमधिकरणान्तरमारभते—<ref type="pratīka">आनन्दमयोऽभ्यासात् ॥ १३ ॥</ref>
अस्य, तैत्तिरीये आनन्दवल्लयां श्रुतं <quote>‘तस्माद्वा एतस्मादात्मन आकाशस्संभूत’</quote> इत्यारभ्य <quote>‘तस्माद्वा एतस्माद्विज्ञानमयात् अन्योऽ-
न्तर आत्मानन्दमय’</quote> इत्यन्तं वाक्यं विषयः । अत्रानन्दमय आत्मा जीवो वा परमेश्वरो वा इति सन्देहः। <quote>‘पृथिव्या अोषधयः’</quote>
इत्यादिना पञ्चावयवशरीरादिनिरूपणात् अन्नमयप्राणमयमनोमयविज्ञानमयशब्दवाच्यानामन्नप्राणमनोबुद्धीनामाश्रयत्वोपपत्तेः
मयट्छब्दस्य विकारार्थत्वेन <quote>‘आनन्दो ब्रह्मेति’</quote> आनन्दशब्दवाच्यतया श्रुतस्य ब्रह्मणः कार्यतया आनन्दविकारत्वोपपत्तेः
परमेश्वरत्वाङ्गीकारे शुद्धिप्रार्थनावैयर्थ्यापत्तेश्च अयमानन्दमय आत्मा जीव एव न परमेश्वर इति पूर्वः पक्षः ।</p><p>सिद्धान्तस्तु, <ref type="pratīka">आनन्दमयोऽ</ref>यमात्मा परमेश्वर एव । कुतः । <ref type="pratīka">अभ्यासात्</ref>=<quote>‘सैषानन्दस्ये’</quote> त्यादिना <quote>‘स एको ब्रह्मण
आनन्द’</quote> इत्यन्तेनास्यानन्दस्य निरतिशयत्वेनाभ्यस्यमानत्वात् । न हि तदेतन्निरतिशयानन्दभाजनत्वं संसारिणो जीवस्य संभ-
वति । यथा प्रकृष्टप्रकाशस्य चन्द्रस्य तिरोधायकमेघापगम एव प्रसादस्तथा नित्यशुद्धस्यानन्दमयवाच्यस्य ब्रह्मणः तिरोधानमला-
पनयनमेव शुद्धिरित्यङ्गीकारान्नानन्दमयस्य परमेश्वरत्वे तच्छुद्धिप्रार्थनावैयर्थ्यम् ॥ १३ ॥</p><p>ननु आनन्दस्यैव ब्रह्मत्वश्रवणात् विकारार्थकमयडन्तानन्दमयवाच्यः परमेश्वर इत्यभ्युपगमे परमेश्वरस्य ब्रह्मभिन्नत्वाप-
त्तिर्विकाररूपत्वादनित्यत्वं च प्राप्नोतीत्याशङ्क्याह—<ref type="pratīka">विकारशब्दान्नेति चेन्न प्राचुर्यात् ॥ १४ ॥</ref> अन्नमयादीनामन्नादिविका-
रत्ववदानन्दमयस्यापि आनन्दविकारत्वेन परमेश्वरस्य विकारत्वासंभवान्नायं परमेश्वरः किं तु जीव एवेति चेत् । न । मयट्-
शब्दस्यात्र प्राचुर्यार्थकत्वात् । यतस्तत्र अन्नमयप्राणमयमनोमयेष्वेव मयड्विकारार्थः । विज्ञानमयानन्दमययोर्मयटः प्राचुर्या-
र्थत्वेन ताभ्यां तत्तत्प्रचुरौ जीवपरमेश्वरौ प्रतिपाद्येते ॥</p><p>सर्वथा विकारप्रकरणपाठात्तयोरपि विकरार्थत्वमेव न्याय्यमित्याशङ्क्याह—<ref type="pratīka">तद्धेतुव्यपदेशाच्च ॥ १५ ॥</ref> <quote>‘एष
ह्येवानन्दयाति’</quote> इति जीवान्प्रत्यानन्दहेतुत्वमानन्दमयस्य श्रूयते । स्वयं प्रचुरानन्दतायां हि तस्य परानन्दयितृत्वं युज्येत ।
अतः आनन्दमयः परमेश्वर एव ॥ १५ ॥</p><p>आनन्दमयस्यानन्दप्रुचुरपरमेश्वरार्थकत्वेऽपि <quote>‘ब्रह्म पुच्छं प्रतिष्ठे’</quote> त्यस्य ब्रह्माधारत्वश्रवणात् ब्रह्मणोऽन्यत्वमेवावग-
म्यते । ब्रह्मणस्तदन्यत्वाङ्गीकारे अस्वातन्त्र्याज्जगत्कारणत्वासंभवापत्त्या जीवपक्ष एव युक्त इत्यत आह—<ref type="pratīka">मान्त्रवर्णिकमेव
च गीयते ॥ १६ ॥</ref> य<quote>‘त्सत्यं ज्ञानमनन्त’</quote> मिति मन्त्रवर्णोदितं ब्रह्म तदेव ब्राह्मणवाक्येऽपि आनन्दप्रचुरतया आनन्दमय इति
गीयते । पुच्छवाक्यस्थब्रह्मपदस्य प्रणववाचकत्वेन तस्य परमेश्वरवाचकत्वादाधारत्वं युज्यते । अत्र केचित् <quote>‘सत्यंज्ञान’</quote>मित्यादि
श्रुतं जगत्कारणं विश्वाधिकं परं ब्रह्म नानन्दमयशब्दवाच्यम् । किंतु । <quote>‘तस्माद्वा एतस्मादात्मन आकाशस्सम्भूतः’</quote>इत्यादिना
आकाशादिप्रपञ्चप्रकृतित्वेन श्रुतः परमाकाशः आनन्दमयशब्दवाच्यः । अस्यैव <quote>‘ब्रह्म पुच्छं प्रतिष्ठे’</quote>ति ब्रह्म आधारत्वेनावगम्यते ।
अयमेव <quote>‘स एको ब्रह्मण आनन्द’</quote> इति ब्रह्मधर्मत्वेन <quote>‘आनन्दाद्ध्येव खल्विमानि भूतानी’</quote>त्यादिना सकलभूतप्रकृतित्वेन चाभि-
धीयते । आनन्दस्य ब्रह्मत्वव्यपदेशस्तु धर्मधर्मिणोरभेदाभिप्रायेण । अतः ब्रह्मधर्मस्वभावः प्रकृत्यात्मा परमाकाशरूपा परमशक्ति-
रानन्दमयः । विज्ञानमयश्च तदुपासको जीवः । आधाराधेययोर्धर्मधर्मिणोः भेदादर्शनादानन्दमय आत्मा ब्रह्मेत्यभिप्रायेण
<quote>‘आनन्दमयोऽभ्यासा’</quote> दितिसूत्रकार स्सूत्रमसूत्रयदिति च वर्णयन्ति । अन्ये पुनः अन्नमयादीनामात्मत्वश्रवणात् मुक्तस्य क्रमप्राप्य-
त्वावगमाच्च अन्नमयादय आत्मानः पञ्चभूताधिष्ठातारः ब्रह्मविष्णुरुद्रेश्वरसदाशिवसंज्ञाः पञ्च कारणपुरुषाः । तेषु अन्नमयादीनां
चतुर्णामाधारस्य सदाशिवस्यानन्दमयस्यापि कारणभूतस्य परमशिवाख्यस्य ब्रह्मणः तत्प्रतिष्ठात्वोपपत्तिः । तदभेदादानन्दमयस्य
ब्रह्मत्वोपदेश इति च निरूपयन्ति । अतः सर्वथा आनन्दमयः परमेश्वर इति सिद्धम् ॥ ॥ <ref type="pratīka">इत्यानन्दमयाधिकरणम् ॥ ६ ॥</ref></p><pb n="244"/><head>अथ इतरानुपपत्त्यधिकरणम् ॥ ७ ॥</head><p>ब्रह्मलक्षणस्य जगत्कारणत्वस्य प्रधानजीवयोरतिव्याप्तिं पूर्वाधिकरणाभ्यां निराकृत्य अधुना जीवसमष्टिरूपे हिरण्यगर्भे
तामाशङ्क्य परिहरति—<ref type="pratīka">सू. । नेतरोऽनुपपत्तेः ॥ १७ ॥</ref> ‘यतः प्रसूता जगतः प्रसूती तोयेन जीवान्व्यससर्ज भूम्याम् ।
<quote>‘यदोषधीभिः पुरुषान्पशूंश्च विवेश भूतानि चराचराणि ।’</quote> इति महोपनिषद्वाक्यमस्य विषयः । अत्र सकलजगत्प्रसूत्यादिहेतु-
त्वेन श्रूयमाणः पुरुषः परमेश्वरो वा अन्यो वेति संशयः । उपक्रमोपसंहारानुगुण्येन अवान्तरवाक्यसिद्धसर्वधर्माणां हिरण्यगर्भे
उपपद्यमानतया समुद्रशायित्वसर्वान्तर्यामित्वचन्द्रसूर्यादिस्रष्टृत्वादिबोधकप्रजापतिधात्रादिशब्दघटितवाक्यबलात् हिरण्यगर्भ
इदंवाक्यप्रतिपाद्य इति पूर्वः पक्षः । इतरः परमेश्वरादन्यो हिरण्यगर्भोऽत्र न प्रतिपाद्यः । जगत्प्रस्‌तिहेतुत्वादीनां
परमेश्वरधर्माणां तस्मिन्ननुपपत्तेः । इति सूत्रार्थः । जगत्प्रसूतिहेतोस्तस्य सर्वोत्कृष्टत्वस्य तमसः परस्तादिति प्रकृतिमण्डलात्प-
रत्वस्यच श्रूयमाणतया तयोः अण्डान्तर्वर्तिनि हिरण्यगर्भे असम्भवात् मुक्तिहेतुत्वरूपासाधारणपरमेश्वरलिङ्गात् प्रजापत्यादि-
शब्दानामनुपपत्त्या परमेश्वरप्रतिपादकत्वात् विश्वेश्वरत्वविश्वातीतत्वलिङ्गात् उपक्रमोपसंहारवाक्ययोरपि परमेश्वरपरत्वावगमाच्च
जगत्कारणत्वादिना अत्र प्रतिपाद्यः प्रजापतिशब्दवाच्यः परमेश्वरः न हिरण्यगर्भ इति सिद्धान्तः ॥ १७ ॥</p><p>ननु परमेश्वरहिरण्यगर्भयोरभेदात् तस्यैवास्तु जगत्कारणत्वमित्यत आह—<ref type="pratīka">सू. । भेदव्यपदेशाच्च ॥ १८ ॥</ref>
अस्यामेवोपनिषदि <quote>‘यो देवानां प्रथमं पुरस्ताद्विश्वाधिको रुद्रो महर्षिः । हिरण्यगर्भं पश्यत जायमानम्’</quote> इत्यादिना का-
रणत्वेन कार्यत्वेन च परमेश्वरहिरण्यगर्भयोः भेदो व्यपदिश्यते । अतः हिरण्यगर्भादेः सर्वप्रपञ्चस्य कारणत्वमीश्वरस्येति
सिद्धम् ॥ १८ ॥</p><p>पुनराशङ्क्याह—<ref type="pratīka">सू. । कामाच्च नानुमानापेक्षा ॥ १९ ॥</ref> <quote>‘प्रजापतिरकामयत प्रजास्सृजेयेति’</quote> इत्यादिना हिर-
ण्यगर्भस्य सृष्टिसङ्कल्पश्रवणेऽपि तस्य जगत्कारणत्वे <ref type="pratīka">अनुमानापेक्षा</ref>=युक्त्यपेक्षा नास्ति । तस्य कामस्यावान्तरसृष्टिवि-
षयत्वात् । परमेश्वरस्यैव तदात्मना अवान्तरसृष्टिश्च इति वक्ष्यमाणत्वाच्च ॥ १९ ॥</p><p><quote>‘अनेन जीवेनात्मने’</quote> त्यादिना हिरण्यगर्भरूपेण प्रपञ्चानुप्रविष्टस्य परमेश्वरस्य नामरूपव्याकर्तृत्वश्रवणात् अनयोरभेद
एवेत्यत आह—<ref type="pratīka">सू. । अस्मिन्नस्य च तद्योगंशास्ति ॥ २० ॥</ref> <ref type="pratīka">अस्मिन्</ref>=उपनिषत्तन्त्रे <ref type="pratīka">अस्य</ref>=हिरण्यगर्भस्य <ref type="pratīka">तद्योगं</ref>=
तस्य परमेश्वरस्य शेषत्वसम्बन्धं मन्त्रभागः चास्ति <quote>‘ब्रह्माधिपतिर्ब्रह्मणोऽधिपति’</quote>रिति । ततः परमेश्वर एव जगत्प्रसूति-
हेतुः हिरण्यगर्भस्तु तच्छेषभूत इति सिद्धम् ॥ २० ॥ <ref type="pratīka">इतरानुपपत्त्यधिकरणम्</ref> ॥ ७ ॥</p><p><ref type="pratīka">रामानुजमते</ref>, पूर्वं ब्रह्मलक्षणस्य अचेतनात्प्रधानात् व्यावृत्तिरुक्ता । इदानीमहंप्रत्ययसिद्धे जीवात्मनि अवतरन्ती
बुद्धिर्व्यावर्त्यते—<ref type="pratīka">सू. । आनन्दमयोऽभ्यासात् ॥ १३ ॥</ref> विषयवाक्यं समानमेव । अत्र आनन्दमयः परमात्मा वा
जीवो वा इति सन्देहः । शारीरत्वश्रवणात् अविद्यापरिकल्पितविविधविचित्रदेवाभेदभिन्नजीवात्मस्वाभाविकरूपस्य अख
ण्डैकरससुखैकतानत्वात् आनन्दमयः जीव एव । इति पूर्वः पक्षः । सिद्धान्तस्तु <quote>‘सैषानन्दस्ये’</quote>त्यादिना <quote>‘यतो वाचो निवर्तन्त’</quote>
इत्यन्तेन निरतिशयत्वेनाभ्यस्यमानस्य आनन्दस्य अनन्तदुःखमिश्रपरिमितसुखलवभाजि जीवात्मन्यसम्भवात् निखिलहेयप्रत्यनी-
कानन्तकल्याणगुणरत्‍नाकरायमाणः विज्ञानमयशब्दाभिधेयात् जीवात्मनो विलक्षणः अखण्डानन्दरसभाजनं पुरुषोत्तमः पर-
मात्मैवानन्दयम इति । <ref type="pratīka">आनन्दमयः</ref> परमात्मा । कुतः । <ref type="pratīka">अभ्यासात्</ref>=तदानन्दस्यैव निरतिशयत्वेनाभ्यस्यमानत्वात् । इति
सूत्रार्थः ॥ १३ ॥</p><p>प्रकारान्तरेणानन्दमयस्य परमात्मपरतामाक्षिप्य समाधत्ते—<ref type="pratīka">सू. । विकारशब्दान्नेति चेन्न प्राचुर्यात् ॥ १४ ॥</ref>
विकारर्थमयडन्तान्नमयादिसाहचर्यात् अत्रापि विकारार्थत्वस्यौचित्यात् मयटस्तस्मिन्नेवार्थे प्रयोगबाहुल्याच्च आनन्दविकार-
त्वस्य परमात्मन्यनुपपत्तेश्च नानन्दमयः परमात्मेति चेत् न । <ref type="pratīka">प्राचुर्यात्</ref>=प्राचुर्यार्थेऽपि यमटस्सम्भवात् । निरतिशयत्वेना-
भ्यस्यमानानन्दस्य जीवाश्रयत्वासम्भवात् ब्रह्माश्रयत्वनिश्चये सति ब्रह्मणि विकारासम्भवात् प्राचुर्येऽपि मयड्विधिसम्भवाच्च आ-
नन्दमयः परमात्मैवेति ॥ १४ ॥</p><p>इतश्च जीवादन्य आनन्दमयः । <ref type="pratīka">सू. । तद्धेतुव्यपदेशाच्च ॥ १५ ॥</ref> <quote>‘एष ह्येवानन्दयाती’</quote>ति जीवानामानन्दहेतुरयं
व्यपदिश्यते । अतश्च आनन्दयितव्याज्जीवात् आनन्दयिता अयमन्य आनन्दमयः परमात्मा इति सिद्धम् ॥ १५ ॥</p><p>इतश्च जीवादन्य आनन्दमयः । <ref type="pratīka">सू. । मान्त्रवर्णिकमेव च गीयते ॥ १६ ॥</ref> <quote>‘सत्यं ज्ञान’</quote> मिति मन्त्रवर्णोदितं ब्र-
ह्मैव आनन्दमय इति गीयते । तत्परं ब्रह्म जीवस्वरूपादन्यदेव ॥ १६ ॥</p><pb n="245"/><p>ननु यद्यपि उपासकात्प्राप्यस्य भेदेन भवितव्यम् । ब्रह्मणः जीवसम्बन्धिचिन्मात्रशुद्धस्वरूपानन्यत्वात् तस्यैव मान्त्रवर्णि-
कत्वाच्च जीवादनतिरिक्त एवानन्दमय इति चेत् तत्राह—<ref type="pratīka">सू. । नेतरोऽनुपपत्तेः ॥ १७ ॥</ref> <ref type="pratīka">इतरः</ref>=परमात्मनोऽन्यः
जीवशब्दाभिधेयः मुक्तावस्थोऽपि । <ref type="pratīka">न</ref>=मान्त्रवर्णिको न भवति । कुतः । <ref type="pratīka">अनुपपत्तेः</ref>=सत्यसङ्कल्पत्वादिकस्य निरुपाधिकस्य
विपश्चित्त्वस्य मुक्तावस्थेऽपि तस्मिन्ननुपपत्तेः ॥ १७ ॥</p><p>इतश्च उभयावस्थाज्जीवादन्य आनन्दमयः <ref type="pratīka">॥ सू. भेदव्यपदेशाच्च ॥ १८ ॥</ref> <quote>‘तस्माद्वा एतस्मादात्मन’</quote>इत्यार-
भ्य मान्त्रवर्णिकं ब्रह्म व्यञ्जयत् वाक्यं अन्नप्राणमनोभ्य इव विज्ञानमयाज्जीवादपि <quote>‘अन्योऽन्तर आत्माऽऽनन्दमय’</quote>इति भेदं
व्यपदिशति । अतः मान्त्रवर्णिक आनन्दमयः जीवादन्य एव ॥ १८ ॥</p><p>इतश्च जीवादन्य आनन्दमयः । <ref type="pratīka">सू. । कामाच्च नानुमानापेक्षा ॥ १९ ॥</ref> <quote>‘सोऽकामयत बहु स्यां प्रजायेये’</quote> ति
अचित्संसर्गरहितस्य स्वकामादेव विचित्रचिदचिद्वस्तुसृष्टिसामर्थ्यसम्भवात् जगत्सृजतः अस्थानन्दमयस्य आनुमानिकाचिद्व-
स्तुसंसर्गापेक्षा न प्रतीयते । अविद्यापरवशस्य जीवस्य जगत्कारणत्वे तु अवर्जनीया खलु सा । अतः जीवादन्य एवा-
यमानन्दमयः ॥ १९ ॥</p><p>इतश्च जीवादन्य आनन्दमयः । <ref type="pratīka">सू. अस्मिन्नस्य च तद्योगं शास्ति ॥ २० ॥</ref> <ref type="pratīka">अस्मिन्</ref>=आनन्दमये । <ref type="pratīka">अ-
स्य</ref>=जीवस्य । <ref type="pratīka">तद्योगम्</ref>=आनन्दयोगं शास्ति । <quote>‘रसो वै सः रसं ह्येवायं लब्ध्वानन्दी भवती’</quote>ति रसशब्दाभिधेयानन्दमयला-
भात् अस्य जीवस्य आनन्दित्वप्रतिपादनात् प्रधानार्थान्तरभूतस्य परस्य ब्रह्मणः जीवादपि अर्थान्तरत्वं सिद्धम् ॥ २० ॥</p><p><ref type="pratīka">आनन्दतीर्थमते</ref>, पूर्वं समन्वयाधिकरणे विष्णोः शास्त्रगम्यत्वे हेतुत्वेन सिद्धवदुपन्यस्तस्य सर्ववेदान्तसमन्वयस्य तत्त-
द्वाक्यविशेषोदाहरणपूर्वकं पूर्वोत्तरपक्षग्रथनादिना स्थिरीकरणार्थमध्यायशेषस्यारम्भः । तत्र तैत्तिरीये श्रुतमानन्दमयवाक्य-
मुदाहृत्य विचार्यते—<ref type="pratīka">सू. । आनन्दमयोऽभ्यासात् ॥ १२ ॥</ref> <ref type="pratīka">आनन्दमयः</ref>=आनन्दमयादिशब्दवाच्यः विष्णुरेव । न प्रकृ-
त्यादिः । कुतः । <ref type="pratīka">अभ्यासात्</ref>=प्रतिप्रकरणमानन्दमयादौ ब्रह्मशब्दश्रवणादित्यर्थः । आनन्दमयपदं अन्नमयादीनामप्युपलक्षणम् ।
विषयवाक्यं समानमेव । अत्र आनन्दमयादिशब्दवाच्यः हिरण्यगर्भो वा रुद्रो वा चित्प्रकृतिर्वा अचित्प्रकृतिर्वा जीवो वा भवि-
तुमर्हति । विकारार्थकमयट्प्रत्ययादिविरोधात् सर्वथा नानन्दमयो विष्णुः । अतः समन्वयाधिकरणोक्तः विष्णौ गतिसामान्यो-
पन्यासोऽयुक्त इति पूर्वः पक्षः । सिद्धान्तस्तु श्रुतिषु बहुशः गुणपूर्णत्वाभिधायकब्रह्मशब्दश्रवणात् हिरण्यगर्भादिषु गुणपूर्ण-
त्वस्य अनुपपत्तेः अन्नमयादिष्वपि मयट्प्रत्ययस्य प्राचुर्यार्थत्वाभ्युपगमात् तेष्वपि ब्रह्मश्रुत्यविशेषात् तेषामपि विष्णुरूपत्वाङ्गी-
काराच्च आनन्दमयः विष्णुरेवेति ॥ १२ ॥</p><p><ref type="pratīka">सू. । विकारशब्दान्नेति चेन्न प्राचुर्यात् ॥ १३ ॥</ref> <ref type="pratīka">विकारशब्दात्</ref>=विकारार्थकमयट्शब्दात् <ref type="pratīka">नेति चेत्</ref>=आनन्द-
मयादिर्विष्णुर्न भवतीति चेत् न । कुतः <ref type="pratīka">प्राचुर्यात्</ref>=मयट्शब्दस्य प्राचुर्यपदोक्तपूर्णत्वाभिधायकत्वादित्यर्थः ॥ १३ ॥</p><p><ref type="pratīka">सू. । तद्धेतुव्यपदेशाच्च ॥ १४ ॥</ref> चकारः समुच्चयार्थः । तस्य आनन्दमयस्य विष्णुत्वे लोकचेष्टकत्वाख्यहेतोः <quote>‘को-
ह्येवान्या’</quote> दित्यादिश्रुत्या प्रतिपादित्वाच्चानन्दमयो विष्णुरेवेत्यर्थः ॥ १४ ॥</p><p><ref type="pratīka">सू. । मान्त्रवर्णिकमेव च गीयते ॥ १५ ॥</ref> <quote>‘सत्यं ज्ञान’</quote>मिति मन्त्रवर्णोक्तं ब्रह्मैव आनन्दमयादिशब्दैः प्रतिपा-
द्यते । अतः आनन्दमयादिशब्दवाच्यं ब्रह्मैवेत्यर्थः ॥ १५ ॥</p><p><ref type="pratīka">सू. । नेतरोऽनुपपत्तेः ॥ १६ ॥</ref> <ref type="pratīka">इतरः</ref>=चतुर्मुखादिः । <ref type="pratīka">न</ref>=आनन्दमयादिशब्दप्रतिपाद्यो न भवति । कुतः ।
<ref type="pratīka">अनुपपत्तेः</ref>=<quote>‘ब्रह्मविदाप्नोति पर’</quote>मित्यादिना श्रुतस्य मोक्षजनकज्ञानविषयत्वस्य इतरेषु असम्भवादित्यर्थः ॥ १६ ॥</p><p><ref type="pratīka">सू. । भेदव्यपदेशाच्च ॥ १७ ॥</ref> चतुर्मुखादेरानन्दमयात् भेदधर्मोक्तेश्च नानन्दमयश्चतुर्मुखादिरित्यर्थः ॥ १७ ॥</p><p><ref type="pratīka">सू. । कामाच्च नानुमानापेक्षा ॥ १८ ॥</ref> <ref type="pratīka">कामाच्च</ref>=अद्वैतश्रुत्यनुकूलानुमानस्याभावात् केवलानुमानस्य इच्छामनु-
सृत्य प्रवृत्तत्वात् । <ref type="pratīka">नानुमानापेक्षा</ref> । अतीन्द्रियार्थविषये शुष्कानुमानापेक्षा न कार्येत्यर्थः ॥ १८ ॥</p><p><ref type="pratīka">सू. । अस्मिन्नस्य च तद्योगं शास्ति ॥ १९ ॥</ref> चशब्दो युक्तिसमुच्चयार्थकः । यतः <ref type="pratīka">अस्मिन्</ref> आनन्दमयप्रकरणे
मोक्षेऽपि <ref type="pratīka">अस्य</ref>=जीवस्य <ref type="pratīka">तद्योगं</ref>=आनन्दमयादिना सम्बन्धम् । <ref type="pratīka">शास्ति</ref>=श्रुतिः प्रतिपादयति । अतोऽपि आनन्दमयादि-
र्ब्रह्मैव । न देहादिः इति ॥ १९ ॥</p><head>इति सूत्रार्थचन्द्रिकायामानन्दमयाधिकरणम् ॥ ६ ॥</head><head>नयमणिमालायाम्</head><head>अथ गुहाधिकरणम् ॥ ४ ॥</head><sutra>सू॰ ॥ गुहां प्रविष्टावात्मानौ हि तद्दर्शनात् ॥ ११ ॥ विशेषणाच्च ॥ १२ ॥</sutra><lg>
  <l>वपुषीह बुद्धिजीवौ गुहां प्रविष्टौ न जीवपरौ । छायातपवैषम्यं चेतनयोर्नास्ति न च परो भोक्ता ॥ ४० ॥</l>
</lg><lg>
  <l>जीवपरावस्ति तयोर्वैषम्यं मलिननिर्मलत्वेन । भोक्तृत्वं स्वानन्दे परस्य दृष्टं गुहाहितत्वं च ॥ ४१ ॥</l>
</lg><head>इति गुहाधिकरणम् ॥ ४ ॥</head><head>सूत्रार्थचन्द्रिकायाम्</head><head>अथ गुहाधिकरणम् ॥ ३ ॥ श्रीकण्ठमते ॥ ४ ॥</head><sutra>सू॰ ॥ गुहां प्रविष्टावात्मानौ हि तद्दर्शनात् ॥ ११ ॥ विशेषणाच्च ॥ १२ ॥</sutra><p><ref type="pratīka">भगवत्पादमते</ref>, <quote>‘ऋतं पिबन्तौ सुकृतस्य लोके गुहां प्रविष्टौ परमे परार्ध्ये । छायातपौ ब्रह्मविदो वदन्ति पञ्चाग्नयो
ये च त्रिनाचिकेताः ।’</quote> इचि कठवल्लीवाक्यमस्य विषयः । किमिह बुद्धिजीवौ निर्दिश्येते उत जीवपरमात्मानाविति संशयः । गु-
हाप्रवेशवर्णनात् सति संभवे सर्वगतस्य ब्रह्मणो विशिष्टदेशकल्पनस्यायुक्तत्वात् <quote>‘अनश्नन्नन्य’</quote> इति परमात्मनो भोक्तृत्वनिषेधात्
छायातपवद्वैलक्षण्यस्य चेतनाचेतनयोरेव संभवाच्च बुद्धिजीवाविति पूर्वपक्षः । संख्यावतोरेकरूपत्वस्य लोके दृष्टत्वात् <quote>‘गुहाहितं
गाह्णरेष्ठं पुराणम्’</quote> <quote>‘आत्मानमन्विच्छ गुहां प्रविष्ट’</quote>मित्यादिश्रुतिस्मृतिषु परमात्मनोऽसकृद्ग‍ुहाहितत्वश्रवणात् सर्वगतस्यापि ब्रह्मण
उपलब्ध्यर्थदेशविशेषोपदेशे विरोधाभावात् छत्रिन्यायेन प्रयोज्यप्रयोजकभावेन वा द्वयोः ऋतपानकर्तृत्वस्य निर्देश्यत्वात् संसारित्वा-
संसारित्वयोश्छायातपवत्परस्परविलक्षणत्वाच्च जीवात्मपरमात्मानावेव गुहां प्रविष्टाविति सिद्धान्तः ॥ सूत्रार्थस्तु <ref type="pratīka">गुहां</ref>=
हृदयगुहां <ref type="pratīka">प्रविष्टौ । आत्मानौ हि</ref>=चेतनौ हि । कुतः । <ref type="pratīka">तद्दर्शनात्</ref>=संख्यावतोरेकरूपत्वस्य लोके दर्शनात् । इति ॥</p><p><ref type="pratīka">सू॰ ॥ विशेषणाच्च ॥ १२ ॥</ref> <quote>‘सोऽध्वनः पारमाप्नोति’</quote> <quote>‘देवं मत्वा हर्षशोकौ जहाति’</quote> इति जीवपरमात्मनोरेव ग-
न्तृगन्तव्यभावेन मन्तृमन्तव्यभावेन च विशेषितत्वादित्यर्थः ॥</p><p><ref type="pratīka">श्रीकण्ठमते</ref>, विषयवाक्यसंदेहपूर्वपक्षादिकं सर्वं समानमेव प्रायश इति विरम्यते तत्प्रपञ्चनात् ॥</p><p><ref type="pratīka">रामानुजमते तु</ref> अनयोस्सूत्रयोः पूर्वाधिकरणान्तर्भूतत्वादधिकरणान्तरत्वाभावाच्च पूर्वाधिकरण एव इमे सूत्रे प्रपञ्चिते ।</p><p><ref type="pratīka">आनन्दतीर्थमते ॥ सू॰ ॥ गुहां प्रविष्टावात्मानौ हि तद्दर्शनात् ॥ ११ ॥</ref> विषयवाक्यं भाष्यान्तरसमानमेव । अत्र
<quote>‘पिबन्तौ’</quote> इति निर्दिष्टौ हरिजीवौ वा हरिरेव वा इति संदेहः । द्वित्वभोक्तृत्वलिङ्गात् हरिजीवाविति पूर्वः पक्षः । <quote>‘धर्मासम-
न्तान्त्रिवृत्तं व्यापतुः । तयोर्जुष्टिं मातरिश्वा जगाम’</quote> इति श्रुतौ रुपद्वयेन तस्य शरीरगुहाप्रवेशश्रवणात् <quote>‘यो वेद निहितं गुहा-
या’</quote>मिति हरेरेव गुहागतत्वप्रसिद्धेः <quote>‘श्रोत्रं चक्षुः स्पर्शनं च रसनं घ्राणमेव च । अधिष्ठाय मनश्चायं विषयानुपसेवते ॥’</quote> आ-
त्मान्तरात्मेति हरिरेक एव द्विधा स्थितः । निविष्टो हृदये नित्यं रसं पिबति कर्मजम् ॥’ इत्यादिस्मृतिषु हरेः रूपद्वयेन विषयक-
र्मफलभोक्तृत्वप्रतिपादनात् <quote>‘अनश्न’</quote> न्नित्यस्य <quote>‘शुभं पिबत्यसौ नित्यं नाशुभं स हरिः पिबेत् ।’</quote> इति पात्मवचनानुसारेण अशु-
भकर्मफलविषयत्वाच्च हरेरेव द्वे रूपे पिबन्ताविति निर्दिश्येते इति सिद्धान्तः । सूत्रार्थंस्तु <quote>‘तत्तु’</quote> इति विभक्तिविपरिणामेनानु-
वर्तते । <ref type="pratīka">आत्मानौ</ref>=आदेयं मातीति व्युत्पत्त्या <quote>‘ऋतं पिबन्ता’</quote>विति श्रुतिस्थपिबच्छब्दोदितशुभकर्मफलभोक्तारौ । <ref type="pratīka">ते तु</ref>=आ-
त्मान्तरात्माख्यविष्णुरूपे एव । न तु जीवेश्वरौ । कुतः <ref type="pratīka">हि</ref>=यस्मात् । तौ <ref type="pratīka">गुहां प्रविष्टौ</ref>=हृदयगुहां प्रविष्टौ । तस्मादित्यर्थः ।
हिशब्देन हृदयगुहास्थितत्वलिङ्गस्य <quote>‘यो वेदे’</quote>ति श्रुतिप्रसिद्धत्वं सूचयति । द्विरूपतया शरीरहृदयगुहास्थित्वे प्रमाणमाह—
<ref type="pratīka">तद्दर्शनादिति ।</ref> तस्य हरेः द्विरूपतया शरीरहृदयगुहास्थितत्वस्य <quote>‘धर्मासमन्ते’</quote>ति श्रुतावुक्तत्वादित्यर्थः ॥</p><p><ref type="pratīka">सू॰ ॥ विशेषणाच्च ॥</ref> चः युक्तिसमुच्चयार्थः ॥ <quote>‘यः सेतु’</quote>रिति एकवचनेन विशेषणादेक एव पाता । स च सेतुत्वब्रह्म-
त्वादिना विशेषितत्वाद्विष्णुरेव न जीव इत्यर्थः ॥ १२ ॥</p><head>इति सूत्रार्थचन्द्रिकायां गुहाधिकरणम् ॥ ३ ॥</head><head>नयमणिमालायाम्</head><head>अथान्तराधिकरणम् ॥ ५ ॥</head><sutra>सू॰ ॥ अन्तर उपपत्तेः ॥ १३ ॥ स्थानादिव्यपदेशाच्च ॥ १४ ॥ सुखविशिष्टाभिधानादेव च ॥ १५ ॥
अत एव स ब्रह्म ॥ १६ ॥ श्रुतोपनिषत्कगत्यभिधानाच्च ॥ १७ ॥</sutra><lg>
  <l>अक्षिपुरुषः प्रसिद्धेर्जीवः प्रतियातनाथवा पुंसः । शिव एवामृतताद्यैस्तस्याप्यक्ष्णि स्थितिः प्रसिद्धैव ॥ ४२ ॥</l>
</lg><head>इत्यन्तराधिकरणम् ॥ ५ ॥</head><head>नयमणिमालायाम्</head><head>अथानवस्थित्यधिकरणम् ॥ ६ ॥</head><sutra>सू॰ ॥ अनवस्थितेरसंभवाच्च नेतरः ॥ १८ ॥</sutra><lg>
  <l>प्रीणाति विश्वभुगिति प्राणः प्राणाग्निहोत्रपूज्यः स्यात् । भोक्तृत्वमस्ति तस्याप्यत्तारौ वह्निमारुताविति हि ॥ ४३ ॥</l>
</lg><lg>
  <l>विश्वेशविश्वभुक्त्वं यद्यन्यत्रापि न व्यवस्था स्यात् । न च संभवति ततोऽस्मिन्प्राणाधारः शिवः पुज्यः ॥ ४४ ॥</l>
</lg><head>इत्यनवस्थित्यधिकरणम् ॥ ६ ॥</head><head>सूत्रार्थचन्द्रिकायाम्</head><head>अथ अन्तराधिकरणम् ॥ ४ ॥ श्रीकण्ठमते ॥ ५ ॥ ६ ॥</head><sutra>सू॰ ॥ अन्तर उपपत्तेः ॥ १३ ॥ स्थानादिव्यपदेशाच्च ॥१४॥ सुखविशिष्टाभिधानादेव च ॥ १५ ॥
(अत एव स ब्रह्म ।) श्रुतोपनिषत्कगत्यभिधानाच्च ॥ १६ ॥ अनवस्थितेरसंभवाच्च नेतरः ॥ १७ ॥</sutra><p><ref type="pratīka">भगवत्पादमते, सू॰ ॥ अन्तरउपपत्तेः ॥ १३ ॥</ref> अस्य <quote>‘य एषोऽक्षिणि पुरुषो दृश्यते एष आत्मेति होवाचै-
तदमृतमेतदभयमेतद्ब्रह्मे’</quote>ति <quote>‘तद्यद्यप्यस्मिन्सर्पिर्वोदकं वा सिञ्चति वर्त्मनी ह्येव गच्छती’</quote>त्यादि वाक्यं विषयः । अत्रान्तरक्ष-
ण्युपदिश्यमानः प्रतिबिंबात्मा वा जीवात्मा वा इन्द्रियाधिष्टातृदेवतात्मा वा अथवेश्वर इति संशयः । दृश्यमानत्वप्रसिद्धेः प्रति-
बिंबात्मा वा, रुपद्रष्ट्टत्वेन चक्षुषि सन्निधानाज्जीवो वा, रश्मिभिरेषोऽस्मिन्प्रतिष्ठित’इत्यादिश्रवणात् आदित्यपुरुषो वा स्यात् ।
आत्मत्वामृतत्वादिधर्माश्चैषु त्रिष्वपि पक्षेषु कथंचिदुपपद्येरन् स्थानविशेषनिर्देशान्न परमात्मेति पूर्वः पक्षः । आत्मत्वामृतत्वाभ-
यत्वापहतपाप्मत्वसंयद्वामत्वादिधर्माणामस्मिन्परमात्मनि सामञ्जस्येनोपपत्तेः निर्लेपस्यास्य निर्लेपचक्षुःस्थानानुरूप्याच्च परमेश्वर
इति सिद्धान्तः ॥</p><p><ref type="pratīka">सू॰ ॥ स्थानादिव्यपदेशाच्च</ref>॥ १४॥ अन्येषामपि पृथिव्यादिस्थानानां नामरूपादीनां च श्रुतिष्वस्य परमात्मन
एव व्यपदेशदर्शनात् सर्वगतस्यापि ब्रह्मण उपलब्ध्यर्थं स्थानविशेषोपदेशे विरोधाभावाच्चाक्षिस्थानत्वं ब्रह्मण उपपद्यत एव ।
इत्यर्थः ॥</p><p>प्रकरणादप्यक्षिस्थः परमात्मैवैत्याह—<ref type="pratīka">सुखविशिष्टाभिधानादेव च</ref> ॥ १५ ॥ <quote>‘प्राणो ब्रह्म कं ब्रह्म खं ब्रह्मे’</quote>ति
वाक्योपक्रमे श्रुतस्य सुखविशिष्टस्य ब्रह्मण एवेहाभिदानादित्यर्थः ।</p><pb n="367"/><p>लिङ्गादपि परमात्मेत्याह—<ref type="pratīka">श्रुतोपनिषत्कगत्यभिधानाच्च</ref> ॥ १६ ॥ श्रुतरहस्यविज्ञानब्रह्मवित्प्राप्यदेवयानाख्यग-
तेरेवेहाक्षिपुरुषविदोऽभिधानाचेत्यर्थः ॥</p><p><ref type="pratīka">सू॰ ॥ अनवस्थितेरसंभवाच्च नेतरः</ref> ॥ १७ ॥ प्रतिबिंबजीवपक्षयोरक्ष्णि तयोर्नित्यावस्थानाभावादादित्यपक्षे
तदुपपत्तावपि आत्मत्वाद्यसंभवात् त्रिष्वप्यमृतत्वाभयत्वादिधर्माणा सुतरामसंभवाच्च परमेश्वर एवाक्षिस्थानः प्रत्येतव्य इत्यर्थः १७</p><p><ref type="pratīka">श्रीकण्ठमते, <quote>‘अनवस्थिते’</quote></ref> रित्येतदधिकरणान्तरमिति विशेषः । विषयवाक्यसंशयपूर्वपक्षादिकं पूर्ववत् प्रायशः ।
संशयविकल्पे इन्द्रियाधिष्ठातृदेवतात्मत्वं तु नोपात्तम् । <quote>‘दहरं विपापं’</quote> <quote>‘पद्मकोशप्रतीकाश’</quote>मित्यादिषु परमेश्वरस्य हृदयपुण्डरीक
एव सन्निधानश्रवणादक्ष्यन्तःस्थितेरश्रवणादक्ष्यन्तःश्रूयमाणः पुरुषः प्रतिबिंबात्मा वा जीवो वा स्यान्न परमेश्वर इति पूर्व-
पक्षं कृत्वा निरुपाधिकामृतत्वाभयत्वादीनां परमेश्वर एवोपपत्तेस्य एवाक्ष्यन्तश्श्रूयते इति सिद्धान्तितम् ॥ १३ ॥</p><p>यदुक्तमक्ष्यन्तः स्थितिरीश्वरस्य न श्रुतेति तत्राह—<ref type="pratīka">स्थानादिव्यपदेशाच्च</ref> ॥ १४ ॥ <quote>‘यश्चक्षुषि तिष्ठन्’</quote> इत्यादिश्रु-
तिषु चक्षुःस्थितिनियमनादिकस्य व्यपदिश्यमानत्वाच्चायं परमेश्वर एवेत्यर्थः ॥ १४ ॥</p><p>प्रतिबिंबात्मपक्षेऽनुपपत्तिमाह—<ref type="pratīka">सुखविशिष्टाभिधानादेव च</ref> ॥ १५ ॥ प्रतिबिंबात्मनि सुखासंभवात् <quote>‘कं ब्रह्म खं
ब्रह्मे’</quote>ति पूर्वमस्य सुखविशिष्टतयाभिधानाच्चयं परमेश्वर एव ॥ १५ ॥</p><p>यदुक्तमक्षिपुरुषस्य जीवरूपत्वं तत्राह—<ref type="pratīka">अत एव स ब्रह्म</ref> ॥ १६ ॥ श्रीकण्ठरामानुजभाष्ययोरेवास्य सूत्रत्वेन लेखनं
दृश्यते—<ref type="pratīka">अत एव</ref>=यत एव <quote>‘यद्वाव कं तदेव खं तदेव क’</quote>मिति कखशब्दाभिधेयं प्रकृतं ब्रह्मैवापरिच्छिन्नसुखरूपत-
योपदिष्टमत एव—<ref type="pratīka">सः</ref>=अक्ष्याधारतया प्रतिपाद्यमानः—<ref type="pratīka">ब्रह्म</ref>=परमेश्वर एव । जीवे निरतिशयसुखरूपत्वासंभवान्न जीव इत्यर्थः ।</p><p>पूर्वपक्षे पुनरन्यामनुपपत्तिमाह—<ref type="pratīka">सू॰ ॥ श्रुतोपनिषत्कगत्यभिधानाच्च</ref> ॥ १७ ॥ श्रुतब्रह्मस्वरूपाधिगन्तव्यार्चिरा-
दिगतेरक्षिपुरुषं श्रुतवतः प्रतिपादनाच्च नासौ जीवश्छायापुरुषो वा भवितुमर्हति किं त्वीश्वर एवेति सिद्धम् ॥ १७ ॥</p><head>इति श्रीकण्ठमते अन्तराधिकरणम् ॥ ५ ॥</head><p><ref type="pratīka">सू॰ ॥ अनवस्थितेरसंभवाच्च नेतरः</ref> ॥ १८ ॥ अस्य <quote>‘अगुंष्ठमात्रः पुरुषोऽगुष्ठं च समाश्रितः । ईशस्सर्वस्य जगतः
प्रभुः प्रीणाति विश्वभु’</quote>गित्यादि महोपनिषद्वाक्यं विषयं । इहाङ्गुष्ठमात्रत्वादिविशिष्टः प्राणवायुर्वा परमेश्वरो वेति संशयः ।
प्राणाग्निहोत्रप्रकरणादंगुष्ठमात्र इत्यल्पत्वव्यपदेशाच पंचाहुतिभोक्ता प्राणवायुरेवेति पूर्वपक्षः । सकलजगदीश्वरत्वविश्वभुक्त्वा-
दीनां धर्माणामन्यत्राभिधानेऽनवस्थानादसंभवाच्च न प्राणः किं तु परमेश्वर एवेति सिद्धान्तः । अतोऽत्रेश्वर एव प्राणाग्निहोत्रा-
राध्यत्वेन प्राणरूपः प्रतिपाद्यत इति सिद्धम् ॥ १८ ॥</p><head>इति श्रीकण्ठमते अनवस्थित्यधिकरणम् ॥ ६ ॥</head><p><ref type="pratīka">रामानुजमते, <quote>‘अन्तरउपपत्ते’</quote></ref>रित्यारभ्य <ref type="pratīka"><quote>‘अनवस्थितेरसंभवाच्च नेतर’</quote></ref> इत्यन्तं सूत्रषट्कमेकाधिकरणमेव ।
अर्थवर्णने परं प्रायःश्रीकण्ठमतमेवानुस्रियते । विषयवाक्यं समानमेव । संशयकोटिस्तु भगवत्पादमतवत् अक्ष्यन्तःश्रूयमाणः
प्रतिबिंबात्मा वा जीवो वा इन्द्रियाधिष्ठातृदेवतात्मा वा परमात्मा वेति चतुर्विधैव । प्रतिबिंबदेवताजीवेष्वेकतमस्यैवाक्ष्यन्तः-
श्रूयमाणत्वं न परमात्मन इति पूर्वः पक्षः । सिद्धान्तस्तु, सू॰ ॥ <ref type="pratīka">अन्तर उपपत्तेः</ref> ॥ १३ ॥ निरुपाधिकामृतत्वाभयत्वसंय-
द्वामत्वादीनां परमात्मन्येवोपपत्तेरन्तरः परमात्मैवेत्यर्थः ।</p><p><ref type="pratīka">सू॰ ॥ स्थानादिव्यपदेशाच्च ॥१४॥ सुखविशिष्टाभिधानादेव च ॥१५॥ अत एव च स ब्रह्म ॥१६॥
श्रुतोपनिषत्कगत्यभिधानाच्च</ref> ॥ १७ ॥ इत्येतेषां चतुर्णां सूत्राणामर्थः श्रीकण्ठमतान्न भिद्यते ॥</p><p><ref type="pratīka">सू॰ ॥ अनवस्थितेरसंभवाच्च नेतरः</ref> ॥ १८ ॥ परस्मादितरो जीवादिर्नाक्ष्याधारः । चक्षुषि नियमेनानवस्थितेर-
मृतत्वाद्यसंभवाच्च ॥ इति ।</p><p><ref type="pratīka">आनन्दतीर्थमते</ref> । विषयवाक्यं समानमेव । अक्षिस्थः पुरुषः अग्निर्वा विष्णुर्वेति संशयः । तस्मिन्नेव प्रकरणे अग्निना
<quote>‘य एवादित्ये पुरुषस्सोऽहमस्मी’</quote>ति स्वस्यादित्यमण्डलस्थत्वाभिधानात् <quote>‘एषा सोम्य तेऽस्मद्विद्या चात्मविद्या चे’</quote>ति तत्राग्निवि-
द्याया आत्मविद्यातः पृथक्त्वस्योपदेशाच्चादित्यस्यैवाक्षिस्थत्वादग्निरेवाक्षिस्थ इति पूर्वः पक्षः । सिद्धान्तस्तु अमृतत्वाभयत्वा-
दिनिरवकाशबहुलिङ्गाद्यनुरोधाद्विद्याभेदोक्तेरग्न्यन्तर्यामित्वसर्वगतत्वादितद्धर्मभेदमूलकत्वादुभयत्र विष्णोरेकस्यैवोपास्यत्वावगमाच्च
अक्षिस्थो विष्णुरेवेति ॥ सूत्रार्थस्तु, <ref type="pratīka">सू॰ ॥ अन्तर उपपत्तेः ॥ १३ ॥ अन्तरः</ref>=<quote>‘य एषोऽन्तरक्षिणी’</quote>ति श्रुत्युक्तः चक्षुर-
न्तःस्थो विष्णुरेव न त्वग्निः । कुतः—<ref type="pratīka">उपपत्ते</ref>=एतदमृतत्वब्रह्मशब्दादीनामन्तरे श्रवणात्तेषां च विष्णावेवोपपत्तेरित्यर्थः ।</p><p><ref type="pratīka">सू॰ ॥ स्थानादिव्यपदेशाच्च ॥ १४ ॥</ref> ब्रह्मस्थानभूताक्षिशक्तेः तदधिष्ठातृब्रह्मशक्तेश्चाक्षिस्थपुरुषसंबन्धादक्षिस्था-
नासंगत्वादेर्व्यपदेशादक्षिस्थो विष्णुरेवेत्यर्थः ॥</p><pb n="368"/><p><ref type="pratīka">सू॰ ॥ सुखविशिष्टाभिधानादेव च ॥ १५ ॥</ref> चः समुच्चये । <quote>‘कं ब्रह्मे’</quote>त्यादिप्रकरणे विशिष्टसुखस्य पूर्णसुखस्या-
भिधानादेव चक्षुरन्तरो विष्णुरेव । किमु <quote>‘खं ब्रह्मे’</quote>ति पूर्णंज्ञानादपीत्यर्थः ।</p><p><ref type="pratīka">सू॰ ॥ श्रुतोपनिषत्कगत्यभिधानाच्च ॥ १६ ॥ श्रुतोपनिषदां</ref>=श्रुतमतध्यातैतद्विद्यानां पुंसाम्—<ref type="pratīka">केन</ref>=वायुना—
<ref type="pratīka">कयोः</ref>=कार्यपरब्रह्मणोः—<ref type="pratīka">गतेः</ref>=प्राप्तेः । <quote>‘स एनान्ब्रह्म गमयती’</quote>ति श्रुतावभिधानाच्च चक्षुरन्तरो विष्णुरेवेत्यर्थः ॥</p><p><ref type="pratīka">सू॰ ॥ अनवस्थितेरसंभवाच्च नेतरः ॥ १७ ॥ इतरः</ref>=अग्निः—<ref type="pratīka">न</ref>=चक्षुरन्तरो न भवति । किं तु विष्णुरेव ।
कुतः—<ref type="pratīka">अनवस्थितेः</ref>=जीवस्याग्नेजींवान्तरनियामकत्वे तस्यापि जीवत्वाविशेषात्तस्यापि नियामकान्तराभ्युपगमे तस्याप्येवं त-
स्याप्येवमित्यनवस्थानात्—<ref type="pratīka">असंभवाच्च</ref>=अग्न्यादिजीवस्य जीवान्तरनियामकत्वासंभवाच्चेत्यर्थः ॥</p><head>इति सूत्रार्थचन्द्रिकायामन्तराधिकरणम् ॥ ४ ॥</head><head>नयमणिमालायाम्</head><head>अथान्तर्याम्यधिकरणम् ॥ ७ ॥</head><sutra>सू॰ ॥ अन्तर्याम्यधिदैवादिषु तद्धर्मव्यपदेशात् ॥ १९ ॥ न च स्मार्तमतद्धर्माभिलापाच्छारीरश्चा ॥ २० ॥
उभयेऽपि हि भेदेनैनमधीयते ॥ २१ ॥</sutra><lg>
  <l>अन्तर्यामी भोक्ता भवेद्विराड्वा प्रधानं वा । विश्वोत्तीर्णस्तु शिवः स्वयं न विश्वान्तरत्वमियात् ॥ ४५ ॥</l>
</lg><lg>
  <l>शिव एव सर्वनियमनशक्तस्तस्य श्रुतः प्रवेशोऽपि । अमृतपदमत्र दृष्टं जाबालाश्चामनन्ति तत्रैव ॥ ४६ ॥</l>
</lg><head>इत्यन्तर्याम्यधिकरणम् ॥ ७ ॥</head><head>सूत्रार्थचन्द्रिकायाम्</head><head>अथान्तर्याम्यधिकरणम् ॥ ५ ॥ श्रीकण्ठमते ॥ ७ ॥</head><sutra>सू॰ ॥ अन्तर्याम्यधिदैवादिषु तद्धर्मव्यपदेशात् ॥ १८ ॥ न च स्मार्तमतद्धर्माभिलापात् ॥ १९ ॥
शारीरश्चोभयेऽपि हि भेदेनैनमधीयते ॥ २० ॥</sutra><p><ref type="pratīka">भगवत्पादमते, अन्तर्याम्यधिदैवादिषु तद्धर्मव्यपदेशात् ॥१८॥ अधिदैवादिषु</ref>=अधिदैवाधिलोकादिषु ।
<ref type="pratīka">अन्तर्यामी</ref>=अन्तर्यमयितृत्वेन श्रूयमाणः परमात्मा । कुतः । <ref type="pratīka">तद्धर्मव्यपदेशात्</ref>=तस्य परमात्मनो धर्माणां यमयितृत्वा-
दीनां निर्विश्यमानत्वादित्यर्थः । अस्य <quote>‘य इमं च परं च लोकं सर्वाणि च भूतान्यन्तरो यमयती’</quote> त्युपक्रम्य श्रूयमाणं <quote>‘यः
पृथिव्यां तिष्ठन्पृथिव्या अन्तरो यं पृथिवी न वेद यस्य पृथिवी शरीरं यः पृथिवीमन्तरो यमयति एष त आत्मान्तर्याम्यमृत’</quote>
इत्यादिवाक्यं विषयः । अत्राधिदैवादिषु अन्तर्यमयितृत्वेन श्रूयमाणः किं तत्तदभिमानी देवताविशेषः उत योगी कश्चित् जीवः
अथवा प्रधानम् आहोस्वित्परमेश्वर इति संशयः । अकार्यकरणे ब्रह्मण्यन्तर्यमयितृत्वाद्यनुपपत्तेर्जीवादिरेवान्तर्यमीति युक्त-
मिति पूर्वः पक्षः । सर्वविकारकरणे ब्रह्मणि सर्वशक्त्युपपत्तेर्नियम्यकार्यकरणैरेव तस्य कार्यकरणवत्त्वोपपत्तेश्च परमात्मैवान्तर्या-
मीति सिद्धान्तः <ref type="pratīka">॥ सू॰ ॥ न च स्मार्तमतद्धर्माभिलापात् ॥ १९ ॥</ref> रूपादिहीने सांख्यकल्पिते प्रधाने अदृष्टत्वादिधर्मा-
णामुपपद्यमानतया प्रधानमन्तर्यामि स्यादित्याशंक्य परिहरति—<ref type="pratīka">स्मार्तम्</ref>=सांख्यस्मृतिकल्पितं प्रधानं च । नान्तर्यामी ।
कुतः । <ref type="pratīka">अतद्धर्माभिलापात्</ref>=प्रधानभिन्नपरमात्मधर्माणां द्रष्ट्टत्वादीनामपीहाभिधानादित्यर्थः ।</p><p>ननु तर्हि चेतनो योगी जीवोऽन्तर्यामी स्यादित्यत आह—<ref type="pratīka">शारीरश्चोभयेपि हि भेदेनैनमधीयते</ref> ॥ २० ॥ पूर्व-
सूत्रात् नेत्यनुवर्तते । <ref type="pratīka">शारीरश्च</ref>=जीवश्च नान्तर्यामी । कुतः । <ref type="pratīka">हि</ref>=यस्मात् । <ref type="pratīka">उभयेऽपि</ref>=काण्वा माध्यन्दिनाश्च । <ref type="pratīka">भे-
देन</ref>=<quote>‘यो विज्ञाने तिष्ठन्’</quote> इत्यादिषु अन्तर्यामिणो भेदेन । <ref type="pratīka">एनं</ref>=शारीरम् । पृथिव्यादिवदधिष्ठानत्वेन नियम्यत्वेन च <ref type="pratīka">अधी-
यते</ref> । अतोऽधिदैवादिष्वन्तर्यामी परमात्मैवेति सिद्धम् ॥</p><p><ref type="pratīka">श्रीकण्ठमते अन्तर्याम्यधिदैवाधिलोकादिषु तद्धर्मव्यपदेशात्</ref> । विषयवाक्यसंशयपूर्वपक्षादिकं प्रा-
यस्समानमेव । पूर्वपक्षकोटौ परमस्त्यनुप्रवेशो विराट्पुरुषस्यापि । <ref type="pratīka">अन्तर्यामी</ref>=पृथिवीमारभ्य अव्यक्तात्मतत्त्वपर्यन्तमन्त-
र्यामितया प्रतिपर्यायं श्रूयमाणः परमेश्वर एव । कुतः । सर्वान्तरत्वादितद्धर्मव्यपदेशादित्यर्थः ।</p><pb n="376"/><p>यच्छङ्कितं प्रधानादीनामन्तर्यामिन्वमुचितमिति तत्परिहरति=<ref type="pratīka">न च स्मार्तमतद्धर्माभिलापाच्छारीरश्च ॥२०॥
स्मार्तं च</ref>=प्रधानं च नान्तर्यामि । कुतः। <ref type="pratīka">अतद्धर्माभिलापात्</ref>=विकारजडत्वादितदीयधर्मानिरूपणात् । <ref type="pratīka">शारीरश्च</ref>=विराट्
पुरुषश्च । नान्तर्यामी । कुतः । सकलनियामकत्वाद्यनुपपत्तेरित्यर्थः ।</p><p>जीवश्च न भवतीत्याह—<ref type="pratīka">सू॰ ॥ उभयेऽपि हि भेदैनैनमधीयते ॥ २१ ॥ उभयेऽपि</ref>=काण्वा माध्यन्दिनाश्च ।
<ref type="pratīka">एनम्</ref>=अन्तर्यामिणम् । <ref type="pratīka">भेदेन</ref>=<quote>‘यो विज्ञाने तिष्ठन्’</quote> <quote>‘य आत्मनि तिष्ठन्’</quote> इत्यादिना जीवाद्भेदेनाधीयते । अतः परमेश्वर-
स्यैव सकलान्तर्यामित्वं न प्रधानविराट्पुरुषजीवानामिति सिद्धम् ॥ इति ।</p><p><ref type="pratīka">रामानुजमते सू॰ ॥ अन्तर्याम्यधिदैवाधिलोकादिषु तद्धर्मव्यपदेशात्</ref> ॥ १९ ॥ विषयवाक्यं समानमेव
अधिदैवाधिलोकादिपदचिह्नितेषु वाक्येषु श्रूयमाणः अन्तर्यामी प्रत्यगात्मा वा परमात्मा वेति संशयः । <quote>‘द्रष्टा श्रोते’</quote>ति कर-
णायत्तज्ञानताश्रुतेः द्रष्टुरेवान्तर्यामित्वोपदेशात् <quote>‘नान्योऽतोऽस्ती’</quote>त्यादिना द्रष्ट्रन्तरनिषेधाच्च प्रत्यगात्मेति पूर्वः पक्षः । सर्वान्त-
रत्वसर्वाविदितत्वसर्वशरीरकत्वसर्वनियन्तृत्वादिधर्मव्यपदेशात् अन्तर्यामी परमात्मा नारायण एवेति सिद्धान्तः ।</p><p><ref type="pratīka">सू॰ । न च स्मार्तमतद्धर्माभिलापाच्छरीरश्च</ref> ॥ २० ॥ नायं प्रधानं जीवश्च । तयोरसंभावितसर्वाविदितत्वा-
दिधर्माभिलापात् । असंभावनया यथा न प्रधानं तथा जीवोऽपीत्यर्थः ।</p><p>अमीषां गुणानां परमात्मन्यन्वयं प्रत्यगात्मनि व्यतिरेकं च सूत्रद्वयेन प्रदर्श्य निरपेक्षं हेत्वन्तरमाह—<ref type="pratīka">सू॰ ॥ उभयेऽपि
हि भेदेनैनमधीयते</ref> ॥ २१ ॥ उभये काण्वा माध्यन्दिनाश्च <quote>‘यो विज्ञाने’</quote> <quote>‘य आत्मनि’</quote> इत्यादिना एनमन्तर्यामिणं भेदेन
परमात्मनियाम्यात्प्रत्यगात्मनो विलक्षणत्वेनाधियते । अतोऽन्तर्यामी प्रत्यगात्मनो विलक्षणः परमात्मा नारायणइति सिद्धम् ॥</p><p><ref type="pratīka">आनन्दतीर्थमते</ref>, विषयवाक्यं समानमेव । पृथिव्याद्यन्तर्यामितया श्रूयमाणः प्रधानं वा पृथिव्याद्यभिमा-
निजीवो वा विष्णुर्वेति संदेहः । पृथिव्यादेर्विष्णुं प्रति शरीरत्वाभावात् अन्यत्र कथंचिदुपपत्तेश्च प्रधानादिरेवेति पूर्वः
पक्षः । पृथिव्याद्यवेद्यत्वतदन्तरत्वरूपतद्धर्मव्यपदेशात् <quote>‘शीर्यते नित्यमेवास्माद्विष्णोस्तुजगदीदृशम् । रमेत च परो
ह्यस्मिन् शरीरं तस्य तन्मत’</quote> मिति वचनसिद्धयोगबलेन तं प्रति पृथिव्यादेश्शरीरत्वस्योपपत्तेश्च विष्णुरेवेति सिद्धान्तः ।
सूत्रार्थस्तु, <ref type="pratīka">सू॰ ॥ अन्तर्याम्यधिदैवादिषु तद्धर्मव्यपदेशात्</ref> ॥ १८ ॥ <ref type="pratīka">अन्तर्यामी</ref>=<quote>‘एष आत्मान्तर्याम्यमृत’</quote> इति
श्रुत्युक्तोऽन्तर्यामी विष्णुरेव न प्रधानादिः। कुतः । <ref type="pratīka">अधिदैवादिषु</ref>=अधिदैवाध्यत्माधिभूतादिप्रकरणेषु । <ref type="pratīka">तद्धर्मव्यपदे-
शात्</ref>=तस्मिन्नन्तर्यामिणि तस्य <quote>‘यं पृथिवी न वेदे’</quote>तिश्रुतावुक्तस्याविदितत्वादिब्रह्मधर्मस्य व्यपदेशात् उक्तत्वादित्यर्थः ॥</p><p><ref type="pratīka">सू॰ ॥ न च स्मार्तमतद्धर्माभिलापात्</ref> ॥ १९ ॥ चकारस्समुच्चये । <ref type="pratīka">स्मार्तम्</ref>=कपिलस्मृत्युक्तं प्रधानं जीवश्च
न अन्तर्यामि । कुतः । <ref type="pratīka">अतद्धर्माभिलापात्</ref>=तद्धर्माणां प्रधानजीवधर्माणां त्रिगुणत्वसंसारित्वादीनाम् अनभिलापात्
अनुक्तत्वादित्यर्थः ॥</p><p><ref type="pratīka">सू॰ ॥ शारीरश्चोभयेऽपि हि भेदेनैनमधीयत</ref> ॥ २० ॥ चकारो न ज्ञोऽनुकर्षणार्थः । <ref type="pratīka">हि</ref>=यस्मात् । <ref type="pratīka">उभयेऽ-
पि</ref>=काण्वा माध्यन्दिनाश्च । <quote>‘आत्मनोऽन्तरः’</quote> <quote>‘विज्ञानादन्तर’</quote> इति । <ref type="pratīka">एनं</ref>=जीवम् । <ref type="pratīka">भेदेन</ref>=अन्तर्यामिणस्सकाशाद्भिन्नत्वे-
न । <ref type="pratīka">अधीयते</ref>=पठन्ति । तस्मात् <ref type="pratīka">शारीरः</ref>=जीवश्च नान्तर्यामीत्यर्थः ॥ २० ॥</p><head>इति सूत्रार्थचन्द्रिकायामन्तर्याम्यधिकरणम् ॥ ६ ॥ श्रीकण्ठमते ॥ ७ ॥</head><head>नयमणिमालायाम् ।</head><head>अथ अदृश्यत्वाधिकरणम् ॥ ८ ॥</head><sutra>सू॰ । अदृश्यत्वादिगुणको धर्मोक्तेः ॥ २२ ॥ विशेषणभेदव्यपदेशाभ्यां च नेतरौ ॥ २३ ॥ रूपोप-
न्यासाच्च ॥ २४ ॥</sutra><lg>
  <l>प्रकृतिः परिणामित्वादक्षरशब्दोक्तमव्यक्तम् । पुरुषोवाक्षरशब्दात्कर्मद्वारास्य योनित्वम् ॥ ४७ ॥</l>
</lg><lg>
  <l>................ तद्विज्ञानेन सर्वविज्ञानम् । अग्निर्मूर्धेत्यादि च पुरुषे प्रकृतौ च नान्वेति ॥ ४८ ॥</l>
</lg><head>इत्यदृश्यत्वाधिकरणम् ॥ ८ ॥</head><head>सूत्रार्थचन्द्रिकायाम्</head><head>अथ अदृश्यत्वादिगुणकाधिकरणम् ॥ ६ ॥ श्रीकण्ठमते ॥ ८ ॥</head><sutra>स॰ ॥ अदृश्यत्वादिगुणको धर्मोक्तेः ॥ २१ ॥ विशेषणभेदव्यपदेशाभ्यां च नेतरौ ॥ २२ ॥ रूपोप-
न्यासाच्च ॥ २३ ॥</sutra><p>पूर्वाधिकरणे प्रधानविरोधिद्रष्ट्टत्वादिधर्मवशान्न प्रधानमन्तर्यामीत्युक्तम् । तर्हि तद्विरोधिधर्माणामत्राश्रवणात् प्रधानमेवा-
दृश्यत्वादिगुणको भूतयोनिः स्यादिति प्रत्युदाहरणत्वेनाधिकरणान्तरमारभते <ref type="pratīka">॥ सू॰ ॥ अदृश्यत्वादिगुणको धर्मोक्तेः ॥ २१ ॥</ref>
अदृश्यत्वादिगुणकः भूतयोनिः परमात्मा । कुतः । <quote>‘यः सर्वज्ञस्सर्ववित्’</quote>इत्यादिना परमात्मधर्माणां सर्वज्ञत्त्वसर्ववित्वादीनामु-
च्यमानत्वादित्यर्थः । अस्य<quote>‘यत्तदद्रेश्यमग्राह्यमगोत्रमवर्णमचक्षुःश्रोत्रं तदपाणिपादं नित्यं विभुं सर्वगतं सुसूक्ष्मं तदव्ययं य-
द्भ‍ूतयोनिं परिपश्यन्ति धीराः ॥’</quote>इत्यादि वाक्यं विषयः । तत्र किमदृश्यत्वादिगुणको भूतयोनिः प्रधानमुत शारीरः किं वा पर-
मात्मेति संदेहः । योनिशब्दस्य प्रकृत्यर्थत्वनिमित्तार्थत्वाभ्यां प्रधानं वा जीवो वा अदृश्यत्वादिगुणको भूतयोनिर्भवितुमर्हती-
ति पूर्वः पक्षः । सर्वज्ञत्वसर्ववित्त्वाभ्यां परमात्मैवादृश्यत्वादिगुणको भूतयोनिर्नान्य इति सिद्धान्तः ॥</p><p>भूतयोनेः परमात्मत्वे हेत्वन्तरमाह <ref type="pratīka">॥ सू॰ ॥ विशेषणभेदव्यपदेशाभ्यां च नेतरौ ॥ २२ ॥</ref> <quote>‘दिव्यो ह्यमूर्तः पुरुष’</quote>इत्या-
दिना दिव्यत्वादिविशेषणश्रवणान्न जीवः<quote>‘अक्षरात्परतः पर’</quote> इत्यादिना अक्षरस्याव्याकृतस्य परमात्मनश्च भेदेन व्यपदिष्टत्वात्

<pb n="385"/>
न प्रधानं भूतयोनिः । अपि तु परमात्मैवेत्यर्थः ॥</p><p>पुनरपि भूतयोनेः परमात्मत्वे हेत्वन्तरमाह—<ref type="pratīka">रूपोपन्यासाच्च ॥ २३ ॥</ref> <quote>‘अग्निर्मूर्धा चक्षुषी चन्द्रसूर्या’</quote>वित्यादिसर्व
कार्यात्मकरूपस्योपन्यासात्परमात्मैव भूतयोनिरिति वृत्तिकारमतम् । ‘पुरुष एवेदं विश्‍वं कर्मेत्यादिसर्वात्मकरूपोपन्यासात्परमा-
त्मैव भूतयोनिरिति भगवत्पादीयमतम् । अस्मिन्पक्षे सर्वरूपोपन्यासः परमेश्‍वरप्रतिपत्तिहेतुरिति तात्पर्यम् ॥</p><p><ref type="pratīka">श्रीकण्ठमते</ref>, प्रत्यक्षपृथिव्यादिरूपत्वेन प्रतिपादितस्य परमेश्‍वरस्य तद्वद्द‍ृश्यत्वादिकं तु नास्तीति प्रतिपादयितुमिदम-
धिकरणमवतार्यते <ref type="pratīka">॥ सू॰ ॥</ref> <ref type="pratīka">अदृश्यत्वादिगुणको धर्मोक्तेः ॥ २२ ॥</ref> अस्य <quote>‘अथ परा यया तदक्षरमधिगम्यते । यत्तदद्रे-
श्य’</quote>मित्यादि <quote>‘परिपश्यन्ति धीरा’</quote>इत्यन्तं वाक्यमेव विषयः । अत्राक्षरशब्दवाच्यः प्रधानं वा जीवो वा परमेश्वरो वेति
संदेहः । महदादिपरिणामिनः प्रधानस्य भूतयोनित्वसंभवात् जीवस्य<quote>‘क्षरं प्रधानममृताक्षर’</quote>मितिश्रुतेरक्षरशब्दवाच्य-
त्वौचित्यात् स्वकर्मवशेन महाभूतयोनित्वसंभवाच्च तयोरन्यतरदक्षरमिति पूर्वपक्षः । सिद्धान्तस्तु परमेश्‍वर एवाक्षरशब्दवा-
च्यः । <quote>‘यस्सर्वज्ञस्सर्वविद्यस्य ज्ञानमयं तप’</quote>इत्यादिना सर्वज्ञत्वादिपारमेश्‍वरधर्मोक्तेरचेतनासर्वज्ञयोः प्रधानजीवयोर्भूतयोनित्व-
सामर्थ्याभावाच्च । इति ॥</p><p>पुनरनुपपत्तिमाह—<ref type="pratīka">सू ॥ विशेषणभेदव्यपदेशाभ्यां च नेतरौ ॥ २३ ॥</ref> एकविज्ञानेन सर्वविज्ञानरूपस्यान्य-
स्याप्येवंरूपस्य च विशेषणस्य व्यपदेशदर्शनान्न प्रधानमक्षरं <quote>‘अक्षरात्परतः पर’</quote>इति जीवाद्भेदव्यपदेशाच्च न जीव इत्यर्थः ॥</p><p><ref type="pratīka">सू ॥ रूपोपन्यासाच्च ॥ २४ ॥</ref> <quote>‘अग्निर्मूर्धे’</quote>त्यादिना अक्षरस्य त्रैलोक्यरूपत्वोपन्यासाच्च परमात्मा परमेश्‍वर एवा-
त्राक्षरपदाभिधेय इत्यर्थः ॥</p><p><ref type="pratīka">रामानुजमते, ॥ सू ॥ अदृश्यत्वादिगुणको धर्मोक्तेः ॥ २२ ॥</ref> विषयवाक्यं प्रायः समानमेव । किं तु<quote>‘अ-
क्षरात्परतः पर’</quote>इत्यादिवाक्यान्तरमप्यधिकं विषयतया संगृह्यते । किमिहादृश्यत्वादिगुणकमक्षरं प्रधानमुत परमात्मा अक्षरा-
त्परतः परश्च किं पुरुषः उत परमात्मा इति संशयः । अत्रादृश्यत्वादिगुणकशब्देनाक्षरं पुँल्लिंगनिर्देशेन चाक्षरात्परतः परश्च
द्वयमपि विषयोक्रियत इत्यभिप्रायेण वाक्यद्वयं विषयतयोपात्तमिति विशेषः । पृथिव्याद्यचेतनगतदृश्यत्वादीनां प्रतिषेधा-
त्तज्जातीयाचेतनं प्रधानमेव भूतयोन्यक्षरं सर्वस्माद्विकारादक्षरादस्मात्परभूतात्प्रधानात्परश्च चैतन्याधिष्ठाता पुरुष एवेति पूर्वः पक्षः ।
उत्तरत्र <quote>‘यस्सर्वज्ञः सर्ववि’</quote>दिति प्रधानपुरुषयोरसंभावितस्य सर्वज्ञत्वादेरभिधानात्<quote>‘तस्मादेतद्ब्रह्म नाम रूपमन्नं च जायत’</quote>
इति सर्वज्ञात्सत्यसंकल्पाज्जगदुत्पत्तिश्रवणाच्च पूर्वोक्तमदृश्यत्वादिगुणकं भूतयोन्यक्षरं<quote>‘अक्षरात्परतः पर’</quote>इति च निर्दिष्टं तदक्षरं
परं ब्रह्मैवेति सिद्धान्तः । सूत्रार्थस्तु, अदृश्यत्वादिगुणकः परमात्मा सर्वज्ञत्वादितद्धर्मोक्तेः । इति ।</p><p><ref type="pratīka">॥ सू ॥ विशेषणभेदव्यपदेशाभ्यां च नेतरौ ॥ २३ ॥</ref> परविद्याप्रकरणेन एकविज्ञानेन सर्वविज्ञानप्रतिज्ञोपपा-
दनादिभिः प्रधानपुरुषाभ्यां भूतयोन्यक्षरस्य व्यावर्त्यमानत्वात्<quote>‘अक्षरात्परतः परः’</quote>अव्याकृतात्परतोऽवस्थितात् समष्टिपुरुषादपि
पर इति प्रधानपुरुषाभ्यामस्य भूतयोन्यक्षरस्य भेदेन व्यपदिश्यमानत्वाच्च नात्र प्रधानपुरुषौ निर्दिष्टौ । अपि तु परमात्मैव । इति ।</p><p><ref type="pratīka">॥ सू ॥ रूपोपन्यासाच्च ॥ २४ ॥</ref> <quote>‘अग्निर्मूर्धे’</quote> त्यादिना सर्वभूतान्तरात्मसंबन्धितयोच्यमानस्येदृशस्य रूपस्य
परमात्मन एव संभवाच्चायमदृश्यत्वादिगुणकः परमात्मा ॥ इति ॥</p><p><ref type="pratīka">आनन्दतीर्थमते, ॥ सू ॥ अदृश्यत्वादिगुणको धर्मोक्तेः ॥ २१ ॥</ref> विषयवाक्यं श्रीकण्ठमतवदेव । अत्रादृश्यत्वादि-
गुणकमक्षरं प्रकृतिर्वा ब्रह्मा वा विष्णुर्वेति संशयः । ऊर्णनाभ्यादिदृष्टान्तपूर्वकं तस्य विश्वोपादानत्वोक्तेः प्रकृतिर्वा <quote>‘ब्रह्मा देवाना’</quote>
मित्याद्युपक्रमस्थपुल्लिंगब्रह्मशब्दानुरोधेन ब्रह्मविद्यात्वव्यपदेशादेरपि तत्परत्वौचित्यात् <quote>‘तस्मादेतद्ब्रह्म’</quote> इत्यादिजायमानब्रह्म-
लिङ्गाच्च विरिंचिर्वा अदृश्यमिदमक्षरं भवितुमर्हति<quote>‘दिव्यो ह्यमूर्त’</quote> इत्यादिना दिव्यपुरुषं विष्णुं प्रात परत्वावधितयाक्षरस्य निकृ-
ष्टत्वेन प्रतिपादनान्न हरिरिति पूर्वः पक्षः । परविद्याविषयत्वरूपतद्धर्मोक्तेः सर्वज्ञत्वादिविशेषणात् <quote>‘तस्मादेतद्ब्रह्मे’</quote>ति भेदव्यप देशा-
त् अक्षरादिति पंचम्या निर्दिष्टस्याक्षरान्तरत्वाच्च विष्णुरेवेदमक्षरमिति सिद्धान्तः । <ref type="pratīka">अदृश्यत्वादिगुणकः</ref>=<quote>‘यत्तदद्रेश्य’</quote>
मित्यादिश्रुत्युक्तादृश्यत्वादिधर्मविशिष्टाक्षरशब्दवाच्यो विष्णुरेव । कुतः । <ref type="pratīka">धर्मोक्तेः</ref>=ऋगादिपरविद्याविषयत्वरूपविष्णुधर्मस्य
<quote>‘यये’</quote>ति श्रुत्योक्तत्वादित्यर्थः ।</p><p><ref type="pratīka">॥ सू ॥ विशेषणभेदव्यपदेशाभ्यां च नेतरौ ॥ २२ ॥</ref> चकारस्समुच्चायकः । <ref type="pratīka">इतरौ च</ref>=प्रकृतिद्वयं विरिच्चिरुद्रौ
च । <ref type="pratīka">न</ref>=नादृश्यत्वादिगुणकौ । कुतः । <ref type="pratīka">विशेषणभेदव्यपदेशाभ्याम्</ref>=सर्वज्ञादिविशेषणात् <quote>‘तस्मा’</quote>दिति अदृश्यत्वादिगुण-
काक्षराद्विरिंचिरुद्रयोर्भेदोक्तेश्च । प्रतिज्ञाद्वयेऽपि हेत्वोः क्रमेणान्वयः ।</p><p><ref type="pratīka">रूपोपन्यासाच्च ॥ २३ ॥</ref> <quote>‘यदापश्यः पश्यत’</quote>इति विष्ण्वसाधारणस्वर्णरूपप्रतिपादनाच्चादृश्यत्वादिगुणको विष्णुरे-
वेत्यर्थः ॥</p><head>इति सूत्रार्थचन्द्रिकायामदृश्यत्वादिगुणकाधिकरणम् ॥ ६ ॥ श्रीकण्ठमते ॥ ८ ॥</head><head>नयमणिमालायाम् ॥</head><head>अथ वैश्वानराधिकरणम् ॥ ९ ॥</head><sutra>सू॰ ॥वैश्वानरस्साधारणशब्दविशेषात् ॥ २५ ॥ स्मर्यमाणमनुमानं स्यादिति ॥ २६ ॥ शब्दादि-
भ्योऽन्तःप्रतिष्ठानाच्च नेति चेन्न तथादृष्ट्युपदेशादसम्भवात्पुरुषमपि चैनमधीयते ॥ २७ ॥ अत एव न
देवताभूतं च ॥ २८ ॥ साक्षादप्यविरोधं जैमिनिः ॥ २९ ॥ अभिव्यक्तेरित्याश्मरथ्यः ॥ ३० ॥ अनुस्मृते-
रिति वादरिः ॥ ३१ ॥ सम्पतेरिति जैमिनिस्तथाहि दर्शयति ॥ ३२ ॥ आमनन्ति चैनमस्मिन ॥ ३३ ॥</sutra><lg>
  <l>प्राणाहुत्याधारः पुरुषेऽस्यान्तः प्रतिष्ठितोऽग्निश्च । वेश्वानरः श्रुतो यत्स जाठरस्स्यादतो वह्निः ॥ ४९ ॥</l>
</lg><lg>
  <l>वैश्वानरश्शिवस्स्या......ग्निमुखैर्मानैः । जाठरलिङ्गानि तथादृष्ट्युपदेशेन युज्यन्ते ॥ ५० ॥</l>
</lg><head>इति श्रीमदप्पयदीक्षितकृतौ चतुर्मतसारसारसङ्ग्रहे नयमणिमालिकाख्ये तृतीयपरिच्छेदे</head><head>प्रथमस्याध्यायस्य द्वितीयः पादः ॥ १ ॥ २ ॥</head><head>सूत्रार्थचन्द्रिकायाम्</head><head>अथ वैश्‍वत्‍न/?/राधिकरणम् ॥ ७ ॥ श्रीकण्ठमते ॥ ९ ॥</head><sutra>सू ॥ वैश्वानरस्साधारणशब्दविशेषात् ॥२४॥ स्मर्यमाणमनुमानं स्यादिति ॥२५॥ शब्दादिभ्योऽन्तः-
प्रतिष्ठानाच्च नेति चेन्न तथादृष्ट्युपदेशादसंभवात्पुरुषविधमपि चैनमधीयते ॥ २६ ॥ अत एव न देवता-
भूतं च ॥ २७ ॥ साक्षादप्यविरोधं जैमिनिः ॥ २८ ॥ अभिव्यक्तेरित्याश्मरथ्यः ॥ २९ ॥ अनुस्मृतेर्बाद-
रिः ॥ ३० ॥ संपत्तेरिति जैमिनिस्तथा हि दर्शयति ॥ ३१ ॥ आमनन्ति चैनमस्मिन् ॥ ३२ ॥</sutra><p><ref type="pratīka">भगवत्पादमते</ref>, अस्य <quote>‘को न आत्मा किं ब्रह्मेत्यात्मानमेव वैश्वानर’</quote> मित्युपक्रम्याम्नातं <quote>‘यस्त्वेतमेवं प्रादेशमात्रमभिवि-
मानमात्मानं वैश्वानरमुपास्ते’</quote>इत्यादिकं छान्दोग्यवाक्यं विषयः । अत्र कि वैश्‍वानरो जाठराग्निरुत भूताग्निरथ तदभिमानिनी देवता
अथवा शारीर आहोस्वित्परमेश्वर इति संशयः । <quote>‘अयमग्निर्वैश्वानरो योऽयमन्तःपुरुषे’</quote> <quote>‘विश्वस्मा अग्निं भुवनाय देवाः’</quote> <quote>‘वैश्वानरस्य

<pb n="396"/>
सुमतौ स्याम’</quote> इत्यादिषु क्रमेण जाठरभूतदेवतासु वैश्‍वानरशब्दप्रयोगदर्शनात् आत्मत्वसमानाधिकरणप्रादेशमात्रत्वस्य शा-
रीरे परिच्छिन्ने संभवाच्च जाठरादिरेव वैश्वानरो नेश्वर इति पूर्वपक्षः । सिद्धान्तस्तु, <ref type="pratīka">वैश्वानरः</ref>=वैश्वानरशब्दवाच्यः <ref type="pratīka">परमा-
त्मैव</ref> । कुतः <ref type="pratīka">साधारणशब्दविशेषात्</ref>—साधारणशब्दयोर्जाठरभूतदेवतासाधारणस्य वैश्वानरशब्दस्य पजीवपरमात्मसाधार-
णस्यात्मशब्दस्य च <quote>‘तस्य हवा एतस्य वैश्वानरस्य मूर्धैव सुतेजा’</quote> इत्यादावुक्तस्य द्युमूर्धत्वादेर्विशेषस्य सर्वात्मकपरमेश्वरपरत्व-
एवोपपन्नतरस्यावगम्यमानत्वात् चरमश्रुतहोमाधारत्वापेक्षया प्रथमश्रुतद्युमूर्धत्वादेर्बलवत्त्वाच्च ॥ इति ॥ २४ ॥</p><p>स्मृत्या च श्रुत्यर्थश्शक्यो निर्णेतुमित्याह—<ref type="pratīka">स्मर्यमाणमनुमानं स्यादिति ॥ २५ ॥</ref> वैश्वानरशब्दस्य परमात्मपरत्वे
<ref type="pratīka">स्मर्यमाणं</ref>—<quote>‘यस्याग्निरास्यं द्यौर्मूर्धे’</quote> त्यादिस्मृत्युक्तं, त्रैलोक्यात्मकं रूपम् । <ref type="pratīka">अनुमानं स्यात्</ref>=अनुमापकलिङ्गं स्यात्
इत्यर्थः । सौत्र इतिशब्दो हेतौ । यस्मादेवं स्मार्तं लिङ्गमस्ति तस्मात् मूलभूतश्रुतौ वैश्वानरशब्दप्रतिपाद्यः परमात्मेति
सिद्धम् ॥ २६ ॥</p><p>सिद्धान्तं विधान्तरेणाक्षिप्य समाधातुमाह—<ref type="pratīka">शब्दादिभ्य इत्यादि । शब्दादिभ्यः</ref>=जाठरे रूढः वैश्वानरशब्दः <quote>‘हृदयं
गार्हपत्य’</quote> इत्याद्यग्नित्रेतापरिकल्पनं, <quote>‘तद्यद्भक्तं प्रथममागच्छेत्तद्धोमीय’</quote> मित्यादिना प्राणाहुत्याधारतासंकीर्तनं च इत्येतेभ्यो
हेतुभ्यः । <ref type="pratīka">अन्तःप्रतिष्ठानाच्च</ref> ।=<quote>‘पुरुषेऽन्तःप्रतिष्ठितं वेदे’</quote>ति वैश्वानरस्यान्तःप्रतिष्ठानश्रवणाच्च । <ref type="pratīka">नेति चेत्</ref>=जाठर एव
वैश्वानरो न परमात्मेति चेत् । <ref type="pratīka">न</ref>=न शब्दादिभ्यः कारणेभ्यः परमेश्वरस्य प्रत्याख्यानं युक्तम् । कुतः । <ref type="pratīka">तथा दृष्ट्युपदे-
शात्</ref>=तथा जाठररूपेण परमेश्वरस्य दृष्टेरुपास्ते <quote>‘र्मनो ब्रह्मेत्युपासीते’</quote> त्यादिवदुपदेशात् । यद्वा । तथा जाठरापरित्यागेन जा-
ठरेऽस्मिन्परमेश्वरदृष्टेः<quote>‘मनोमयः प्राणशरीर’</quote> इत्यादिवदुपदेशात् । <ref type="pratīka">असंभवात्</ref>=<quote>‘मूर्धैव सुतेजा’</quote> इत्यादेर्विशेषस्य जा-
ठरेऽसंभवतात् । किं च । यतः <ref type="pratīka">एनं</ref>—वैश्वानरम् । पुरुषं<quote>‘स एषोग्निर्वैश्वानरो यत्पुरुषस्स यो हैतमेवाग्निं वैश्वानरं
<ref type="pratīka">पुरुषं</ref> पुरुषविधं पुरुषेऽन्यःप्रतिष्ठितं वेदे’</quote> ति पुरुषाकारं <ref type="pratīka">पुरुषविधं च अधीयते</ref> वाजसनेयिनः । अतः जाठरे पुरुषत्व-
पुरुषविधत्वयोरसंभवात् सर्वात्मके परमात्मनि पुरुषत्वपुरुषान्तःप्रतिष्ठितत्वोपपत्तेश्च न जाठरो वैश्वानरः किं तु परमात्मैवेति
सिद्धम् ॥ २६ ॥ इत्थं द्युमूर्धत्वादिविशेषस्य जाठरविषयत्वं संदूष्य देवतादिविषयत्वं दूषयितुमाह—<ref type="pratīka">सू ॥ अत एव न देव-
ताभूतं च ॥ ७ ॥ अत एव</ref>=उक्तेभ्यो हेतुभ्यः । <ref type="pratīka">देवताभूतं च</ref>=देवता च भूतं च देवताभूतम् । एकवद्भावादुभयमपि ।
न वैश्वानरः। विकारस्य भूताग्नेर्विकारान्तरद्युलोकाद्यात्मत्वासंभवता देवताया अपि परमेश्वराधीनैश्वर्यवत्वाच्च वैश्‍वानरस्सर्वात्म-
कः परमात्मैवेत्यर्थः ॥ २७ ॥</p><p>पूर्वं जाठरार्थकत्वं वैश्‍वानरशब्दस्याभ्युपेत्य जाठरोपाधिकं जाठरप्रतीकं वा ब्रह्मोपास्यमित्यभिहितम्।अधुना विनैवोपाधिकल्प-
नां साक्षादेव परमात्मोपसनापरिग्रहे विरोधाभावं जैमिनिराचार्यो मन्यत इत्याह—<ref type="pratīka">सू ॥ साक्षादप्यविरोधं जैमिनिः ॥
॥ २८ ॥</ref> वैश्‍वानरस्य पूर्वापरपर्यालोचनया ब्रह्मत्वे निर्णीते विश्‍वश्चासौ नरश्च विश्‍वनरः स एव वैश्‍वानर/?/ इति योगेन
वैश्‍वानरशब्दो ब्रह्मपरतया नेतव्य इति तात्पर्यम् । ननु परमात्मपरिग्रहे कथं प्रादेशमात्रश्रुत्युपपत्तिरित्याशंक्य तां व्याख्यातु-
माह—<ref type="pratīka">सू ॥ अभिव्यक्तेरित्याश्‍मरथ्यः ॥ २९ ॥</ref> उपासकानुग्रहाय परमेश्‍वरस्य हृदयादिस्थानेषु प्रादेशपरिमाणत्वाभि-
व्यक्तेरभ्युपगमात् अनवच्छिन्नस्यापि परमात्मनः प्रादेशमात्रत्वमुपपद्यत <ref type="pratīka">इत्याश्मरथ्य</ref> आचार्यो मन्यत इत्यर्थः ॥ २९ ॥</p><p>मतान्तरमाह—<ref type="pratīka">सू ॥ अनुस्मृतेर्बादरिः ॥ ३ ॥</ref> प्रादेशमात्रहृदयपुण्डरीकस्थाने मनसा <ref type="pratīka">अनुस्मृतेः</ref>=ध्यानात् प्रादेशमात्र
इत्युपचर्यत इति <ref type="pratīka">बादिरि</ref>राचार्यो मन्यत इत्यर्थः ॥ ३० ॥</p><p>मतान्तरमाह—<ref type="pratīka">सू ॥ संपत्तेरिति जैमिनिस्तथा हि दर्शयति ॥ ३१ ॥</ref> मूर्धप्रभृति चुबुकान्ते प्रादेशमात्रे वैश्‍वानर-
स्योपास्यत्वप्रतिपादनात् परमेश्‍वरस्य प्रादेशमात्रत्वसंपत्तेः प्रादेशमात्रश्रुतिरुपपद्यत इति जैमिनिराचार्यो मन्यते । अस्मिन्नर्थे
श्रुत्यन्तरसंवादमाह सूत्रकारः—<ref type="pratīka">तथा हि दर्शयति</ref>=<quote>‘प्रादेशमात्रमिव ह वै देवास्सुविदिता अभिसंपन्ना’</quote> इत्यादि वाजसनेयि-
ब्राह्मणं मूर्धादिचुबुकान्तेषु द्युप्रभृतीन्पृथिव्यन्तानवयवान्त्रैलोक्यात्मनो वैश्वानरस्य संपादयत् प्रादेशमात्रत्वसंपत्तिं परमात्मनो
दर्शयतीत्यर्थः ॥ ३१ ॥</p><p>प्रादेशमात्रश्रुतिस्संपत्तिनिमित्तेत्यत्र श्रुत्यन्तरमाह—<ref type="pratīka">सू॥आमनन्ति चैनमस्मिन् ॥२३॥</ref> अस्मिन्प्रादेशपरिमाणे मूर्धचुबुका-
न्तराले । <ref type="pratīka">एनं</ref>=परमेश्‍वरम् । जाबालाः <quote>‘य एषोऽनन्तोऽव्यक्त आत्मा सोऽविमुक्ते प्रतिष्ठित इती’</quote>त्याद्यामनन्ति । अतः प्रादे-
शमात्रश्रुतिरुपपन्नेत्यर्थः । तस्मात्सर्वात्मकः परमात्मैवोपास्य इति सिद्धम् ॥ इति ॥ ३२ ॥ <ref type="pratīka">अस्मिन्पादे सप्ताधिकरणानि
॥ ७ ॥ द्वा/?/त्रिंशत्सूत्राणि ॥ ३२ ॥</ref></p><pb n="397"/><p><ref type="pratīka">श्रीकण्ठमते</ref>, प्राणाधारत्वेन पूर्वमुपास्यतयोक्तस्य पुनर्जाठराग्निरूपेणोपास्यत्वमाह—<ref type="pratīka">सू ॥वैश्वानरस्साधारणशब्दविशे-
षात ॥ २६ ॥</ref> इह विषयवाक्यसंशयपूर्वपक्षादिकं प्रायस्समानमेव । सूत्रार्थस्तु कियदिव भिद्यते । <ref type="pratīka">वैश्वानरः</ref> परमेश्वर एव ।
कुतः । <ref type="pratīka">साधारणशब्दविशेषात्</ref>=वैश्वानरशब्दस्य साधारण्येऽपि इदंप्रकरणोपक्रमे परमेश्वरासाधारणब्रह्मशब्दादिभिर्विशे-
ष्यमाणत्वाज्जाठराग्न्यादिषु तद्विशेषणस्यासंभवाच्च । परमेश्‍वर एव वैश्‍वानर इत्यर्थः ॥</p><p>परमेश्‍वरपक्षे प्रमाणान्तरमाह—<ref type="pratīka">सू ॥ स्मर्यमाणमनुमानं स्यादिति ॥ २६ ॥</ref> स्मृतिषु <quote>‘अग्निर्मूर्धे’</quote> त्यादिना स्मर्यमाणं
परमश्‍वेरस्य द्युलोकादिपृथिव्यन्तरूपत्वमिह <quote>‘मूर्धैव सुतेजा’</quote> इत्यत्र प्रत्यभिज्ञायमानं वैश्‍वानरस्य परमेश्‍वरत्वे लिङ्गमित्यर्थः ॥
<ref type="pratīka">सू ॥ शब्दादिभ्यः इत्यादि ॥ २७ ॥ शब्दादिभ्यः</ref>=अग्निशब्दाग्नित्रयकल्पनाप्राणाहुत्याधारत्वेभ्यः । <ref type="pratīka">अन्तःप्रतिष्ठाना-
च्च</ref>=पुरुषेऽन्तःप्रतिष्ठितत्वलिङ्गाच्च।<ref type="pratīka">नेतिचेत्</ref>=नासौ परमेश्‍वर इति चेत् । <ref type="pratīka">नातथादृष्ट्युपदेशात्</ref>=जाठराग्निरूपतयोपास्यत्वो-
पदेशात् । <ref type="pratīka">असंभवाच्च</ref>=केवलस्य जाठराग्नेस्त्रैलोक्यशरीरत्वाद्यसंभवाच्च । किं च ॥ यत एनं <quote>‘स एषोऽग्निर्वैश्‍वानरो यत्पुरुष’</quote>
इति वाजसनेयिनः निरुपाधिकपुरुषशब्दवाच्यमधीयते । अतोऽपि परमेश्‍वर एव वैश्‍वानर इति युक्तमित्यर्थः ॥</p><p><ref type="pratīka">सू ॥ अत एव न देवता भूतं च ॥२८॥ अत एव</ref>=यतोऽयं वैश्‍वानरस्त्रैलोक्यशरीरकः पुरुषशब्दवाच्यश्च अत एव ।
<ref type="pratīka">न देवताग्नि</ref>र्नापि <ref type="pratīka">भूताग्नि</ref>रित्यर्थः ॥</p><p>इह परमेश्‍वरस्य जाठराग्निरूपतयोपास्यत्वेनाग्निशब्दवाच्यत्वे सिद्धे तद्योजनाभेदानाचार्यान्तराभिमतान्दर्शयति—<ref type="pratīka">सू ॥ सा-
क्षादप्यविरोधं जैमिनिः ॥ २९ ॥</ref> अग्रनयनादियोगेनाग्निशब्दस्य परमेश्‍वरे साक्षाद्व‍ृत्तिसंभवात्सामानाधिकरण्याविरोध-
स्सुसाध इति जैमिनिरुवाचेत्यर्थः ॥</p><p><ref type="pratīka">सू॥ अभिव्यक्तेरित्याश्मरथ्यः ॥३०॥३१॥</ref> उपासकबुध्द्यारोहार्थमपरिच्छिन्नस्यापि तस्य द्युप्रभृतिपृथिव्यन्तप्रदेशविशे-
षपरिच्छिन्नत्वमुच्यते इत्याश्मरथ्यः ।</p><p><ref type="pratīka">सू॥अनुस्मृतेरिति बादरिः॥</ref> द्युप्रभृतिपृथिव्यन्तस्य मूर्धादिपादान्तावयवत्वकल्पना <ref type="pratīka">अनुस्मृतेः</ref>=ब्रह्मप्राप्‍त्यर्थमाप्रायणम-
नुवर्तनीयध्यानरूपबुद्धिवृत्तये इति बादरिः । अन्नाद्धेतोर्वसतीतिवत्फलस्य हेतुत्वविक्षया सूत्रे पञ्चमीनिर्देशः ॥</p><p><ref type="pratīka">सू ॥ संपत्तेरिति जैमिनिस्तथा हि दर्शयति ॥३२॥</ref> उपासकस्योरःप्रभृतीनाम् <quote>‘उर एव वेदि’</quote> रित्यादिना वेद्यादित्व-
कल्पनं विद्याङ्गभूतायाः प्राणाहुतेरग्निहोत्रत्वकल्पनार्थमिति जैमिनिर्मन्यते । <ref type="pratīka">तथा हि दर्शयति</ref>=<quote>‘अथ य एवं विद्वानग्निहोत्रं
जुहोति’</quote> इति श्रुतिर्दर्शयति इत्यर्थः ।</p><p><ref type="pratīka">सू ॥ आमनन्ति चैनमस्मिन् ॥ ३३ ॥</ref> तैत्तिरीयाः <ref type="pratīka">एनं</ref>=परमेश्‍वरम् । <ref type="pratīka">अस्मिन्</ref>=उपासकशरीरे । प्राणाहुतिवेलायां
भोक्तृतया <quote>‘शिवो मा विशाप्रदाहाय’</quote> <quote>‘प्रभुः प्रीणाति विश्‍वभुक्’</quote> इति <ref type="pratīka">चामनन्ति</ref> । सकलाचार्यमतेन न्यायेन प्राणाग्निहोत्रे-
ण परमेश्‍वर एवाराध्य इति सिद्धम् ॥ इति ॥ <ref type="pratīka">अस्मिन्पादे त्रयस्त्रिंशत्सूत्राणि ॥ ३३ ॥ अधिकरणानि नव ॥ ९ ॥</ref></p><p><ref type="pratīka">रामानुजमते ॥ सू ॥ वैश्वानरस्साधारणशब्दविशेषात् ॥२५॥</ref> विषयवाक्यं समानमेव । किमयं वैश्‍वानरः परमा-
त्मेति शक्यनिर्णयः उत नेति संशयः । वैश्वानरशब्दस्य जाठराग्नौ महाभूततृतीये देवताविशेषे परमात्मनि च वैदिकप्रयोग-
दर्शनात् अस्मिन्प्रकरणे सर्वेषां लिङ्गोपलब्धेश्च अशक्यनिर्णय इति पूर्वः पक्षः । <quote>‘को न आत्मा किं ब्रह्म इति’</quote> सर्वेषां जीवाना-
मात्मभूतं ब्रह्म किमिति प्रक्रमात् उत्तरत्र <quote>‘आत्मानं वैश्‍वानर’</quote> मिति ब्रह्मशब्दस्थाने सर्वत्र वैश्‍वानरशब्दप्रयोगाच्च वैश्‍वानरात्मा
सर्वेषां जीवानामात्मभूतं परं ब्रह्मेति विज्ञायत इति सिद्धान्तः । सूत्रार्थस्तु, वैश्‍वानरशब्दनिर्दिष्टः परमात्मा अनेकार्थसाधारण-
स्यापि तस्यास्मिन्प्रकरणे सर्वात्मत्वादिभिः परमात्मासाधारणैर्विशेषणौर्विशेष्यमाणत्वात् । विशेष्यत इति विशेषः ॥</p><p><ref type="pratīka">सू ॥ स्मर्यमाणमनुमानं स्यादिति ॥२६॥</ref> इतिशब्दः प्रकारवचनः । <ref type="pratīka">स्मर्यमाणं</ref>=प्रत्यभिज्ञायमानम् । इत्थं प्रत्य-
भिज्ञायमानं श्रुतिस्मृतिप्रसिद्धं रूपं वैश्वानरस्य परमात्मत्वे लिङ्गं स्यात् इत्यर्थः । अनुमीयतेऽनेनेति अनुमानम् । अन्येषामेतद-
धिकरणसूत्राणामर्थः श्रीकण्ठमतान्न भिद्यते प्रायशः । अन्तिमसूत्रार्थस्तु भिद्यते मनाक् । यथा <ref type="pratīka">॥ सू ॥ आमनन्ति चैनम-
स्मिन् ॥ ३३ ॥ एनं</ref>=परमपुरुषं द्युभ्यादिदेहं वैश्वानरम् । <ref type="pratīka">अस्मिन्</ref>=उपासकदेहे प्राणाग्निहोत्रेणाराध्यत्वाय <quote>‘तस्य हवा एतस्य
वैश्वानरस्य मूर्धैव सुतेजा’</quote> इत्यादिना <ref type="pratīka">आमनन्तिहि</ref> । उपासकमूर्धादिपादान्ता एव द्युप्रभृतयः परमपुरुषस्य मूर्धादय इति प्राणा-
ग्निहोत्रवेलायामनुसंधेयाइत्यर्थः । <ref type="pratīka">अस्मिन्नपि मते सूत्राणि त्रयस्त्रिंशत् । अधिकरणानि तु षट्</ref> । इति विशेषः ॥</p><p><ref type="pratīka">आनन्दतीर्थमते, ॥ सू ॥ वैश्‍वानरस्साधारणशब्दविशेषात् ॥ २८ ॥</ref> <quote>‘यस्त्वेतमेव’</quote> मित्यादिछान्दोग्यवाक्यमेव
विषयः । अत्र वैश्‍वानरादिशब्दवाच्योऽग्निर्वा विष्णुर्वेति संशयः । <quote>‘अयमग्निर्वैश्‍वानरः’</quote> <quote>‘तद्यत्प्रथममागच्छेत्तद्धोमीयम्’</quote> <quote>‘येने-
दमन्नं पच्यते’</quote> इत्याद्यग्निवैश्‍वानरश्रुतिहोमाधारत्वपक्तृत्वादिलिङ्गैर्लोकप्रसिद्ध‍यग्निसूक्तादिव्यवस्थाविरोधापत्तेश्च वैश्‍वानरादिशब्द-

<pb n="398"/>
वाच्योऽग्निरेवेति पूर्वः पक्षः । <quote>‘आत्मानं वैश्‍वानर’</quote> मित्यात्मविशेषणात् <quote>‘अहं वैश्‍वानरो भूत्वा प्राणिनां देहमाश्रितः । प्राणा-
पानसमायुक्तः पचाम्यन्नं चतुर्विधम् ॥’</quote> इति स्मृतिसमाख्यानात् उदाहृतप्रकरणलिङ्गादिभ्यस्सर्वेषां पदानां विष्णावेव मुख्य-
वृत्तित्वस्य सिद्धान्तितत्वात् सर्वत्र तत्तच्छब्दानां तत्तदन्तर्यामिपरतया विष्णोः तत्तत्स्थत्वानुस्मरणेन सूक्तव्यवस्थोपपत्तेश्च वैश्‍वा-
नरादिशब्दवाच्यो विष्णुरेवेति सिद्धान्तः ॥ सूत्रार्थस्तु, <ref type="pratīka">वैश्‍वानरः</ref>=<quote>‘यस्त्वेत’</quote> मित्यादिवाक्यगतवैश्‍वानरादिशब्दवाच्यो विष्णु-
रेव । नत्वग्नि । कुतः । साधारणशब्दविशेषात्=अग्नाविष्ण्वोस्साधारणस्य वैश्‍वानरशब्दस्य <quote>‘आत्मानं वैश्‍वानर’</quote> मिति श्रुता-
वात्मशब्देन विशेषितत्वादित्यर्थः ।</p><p><ref type="pratīka">॥ सू ॥ स्मर्यमाणमनुमानं स्यादिति ॥२५॥ इति स्मर्यमाणं</ref>=<quote>‘अहं वैश्‍वानरो भूत्वे’</quote>ति स्मृत्युक्तं विष्णोर्वैश्‍वानर-
त्वम् । <ref type="pratīka">अनुमानं</ref>—वैश्‍वानरविद्यायाः गीतोक्तभगवत्परत्वस्यानुमापकम् । <ref type="pratīka">स्यात्</ref>=भवेदित्यर्थः ॥</p><p><ref type="pratīka">॥ शब्दादिभ्यइत्यादि ॥ २६ ॥</ref> चशब्दो युक्तिसमुच्चायकः । <ref type="pratīka">शब्दादिभ्यः</ref>=अग्निशब्दहोमाधिकरणत्वलिङ्गात् ।
<ref type="pratīka">अन्तःप्रतिष्ठानात्</ref>=पाचकत्वेन शरीरान्तरावस्थानाच्च । <ref type="pratīka">नेति चेत्</ref>=वैश्‍वानरो न विष्णुः किंतु अग्निरेवेति चेन्न । कुतः ।
<ref type="pratīka">तथादृष्ट्युपदेशात्</ref>=अग्न्यादिनामलिङ्गकर्मवत्त्वेन उपासनोपदेशात् । किंचात्रोक्तात्मब्रह्मत्वादीनामग्न्यादावसंभवाच्च वैश्‍वानरो
विष्णुरेव । अपि च । यतः छन्दोगाः <ref type="pratīka">एनं</ref>=वैश्‍वानरम् । <ref type="pratīka">पुरुषविधं</ref>=पुरुषसूक्तप्रतिपाद्यनारायणसमानगुणकमेव । <ref type="pratīka">अधीयते</ref>=
अभिदधति । अतोऽपि विष्णुरेवेत्यर्थः । चशब्देन पुरुषसूक्तस्य विष्णुपरत्वं बहुप्रमाणसिद्धमिति सूचितम् ॥</p><p><ref type="pratīka">॥ अत एव न देवता भूतं च ॥ २७ ॥</ref> अत एव=निरवकाशात्मशब्दादिहेतोरेव । <ref type="pratīka">देवता</ref>=अग्न्यादिरूपा ।
<ref type="pratīka">भूतं च</ref>=तदभिमन्यमानतेजोभूतं च । <ref type="pratīka">न</ref>=वैश्‍वानरशब्दवाच्यं न भवति ।</p><p><ref type="pratīka">॥ सू ॥ साक्षादप्यविरोधं जैमिनिः ॥ २८ ॥ साक्षात्</ref>=मुख्यवृत्त्या । <ref type="pratīka">अपि</ref>=बह्मणोऽग्न्यादिशब्दवाच्यत्वेऽपि ।
<ref type="pratīka">अविरोधम्</ref>=अज्ञानादिनिमित्तान्तरेण अग्न्यादौ तत्तच्छब्दविरोधाभावं जैमिनिराचार्यो वक्तीत्यर्थः ।</p><p>॥अभिव्यक्तेरित्याश्मरथ्यः ॥ २९ ॥ <ref type="pratīka">अभिव्यक्तेः</ref>=अग्न्यादिषु ब्रह्मोपास्तौ कृतायां तेषु ब्रह्मणोऽभिव्यक्तेः तत्तन्निमित्तो-
ऽग्न्यादिसूक्तनियम इत्याश्मरथ्याचार्यो मन्यत इत्यर्थः ॥</p><p><ref type="pratīka">॥ सू ॥ अनुस्मृतेर्बादरिः ॥ ३० ॥ अनुस्मृतेः</ref>=तत्तत्सूक्ताद्युपासकैरग्न्यादिष्वेव ब्रह्मणोऽनुसंधानाद्धेतोः अग्न्यादिसू-
क्तव्यवस्थेति <ref type="pratīka">बादिरि</ref>र्वक्तीत्यर्थः ॥</p><p><ref type="pratīka">॥ सू ॥ संपत्तेरिति जैमिनिस्तथाहि दर्शयति ॥ ३१ ॥</ref> हि=यस्मात् तं यथा <ref type="pratīka">इतिहि</ref>=प्रसिद्धा श्रुतिः । <ref type="pratīka">तथा
दर्शयति</ref> यथा जैमिनिमतं तथा प्रतिपादयति । तस्माज्जैमिनिः स्वोक्त्यनुकूलश्रुत्यनुसारेण <ref type="pratīka">संपत्तेः</ref> अग्न्यादिसूक्तोपासकानाम-
ग्न्यादिप्राप्तिहेतोस्तद्विवक्षया सूक्तादिनियम इत्याहेत्यर्थः ।</p><p><ref type="pratīka">॥ आमनन्ति चैनमस्मिन् ॥ ३२ ॥</ref> चकारश्शङ्कानिवर्तकः । यस्मात् एनं विष्णुमग्न्यादावामनन्ति तत्स्थतया <quote>‘योऽग्नौ
तिष्ट’</quote>न्नित्याद्याः श्रुतयः प्रतिपादयन्ति । तस्मात् कथमग्न्यादिषु विष्णूपास्त्या अग्न्यादिप्राप्तिर्भवतीति शङ्का निवृत्ता । अग्न्यादि-
शब्देन तस्थभगवत्प्राप्तेरेवाभिप्रेतत्वादित्यर्थः ॥ <ref type="pratīka">अस्मिन्मते सूत्राणिद्वात्रिंशत् ॥ ३२ ॥ अधिकरणानि सप्त ॥७॥</ref></p><head>इति सूत्रार्थचन्द्रिकायां वैश्‍वानराधिकरणम् ॥७॥</head><lg>
  <l>यं प्रासूत विशुद्धशीलमनघं वृद्धाम्बिकाख्या सती
यं मृत्युंजयशर्मणो बुधमणेर्भाग्यं विदुः साधवः ।</l>
  <l>वाधूलान्वयजन्मनोऽस्य सुधियो हालास्यनाथाह्वय-
स्येयं सत्कृतिरेधतामिह चतुर्भाष्यानुगा चन्द्रिका ॥</l>
</lg><lg>
  <l>सूत्रार्थचन्द्रिकायामाद्येऽध्याये समन्वयाभिख्ये ॥ पूर्ति द्वितीय आगादनधिकविस्पष्टलिङ्गकः पादः ॥</l>
</lg><lg>
  <l>श्रीकण्ठाचार्यमते भगवत्पादीयभाष्यरीत्या तु । अस्पष्टलिङ्गवाक्योपास्यब्रह्मावबोधकः प्रोक्तः ॥</l>
</lg><lg>
  <l>रामानुजमतरीत्या त्वस्फुटजीवादिलिङ्गको गदितः । आनन्दतीर्थसन्मतरीत्याभिहितश्च लिङ्गंपाद इति ॥</l>
</lg><head>इति हालास्यानाथकृतौ सूत्रार्थचन्द्रिकायां प्रथमस्याध्यायस्य द्वितीयः पादः ॥ १—२ ॥</head><head>नयमणिमालायाम्</head><head>अथ द्युभ्वाद्यधिकरणम् ॥ १ ॥</head><sutra>सू॰ । द्युभ्वाद्यायतनं स्वशब्दात् ॥ १ ॥ मुक्तोपसृप्यव्यपदेशाच्च ॥ २ ॥ नानुमानमतच्छब्दात्
प्राणभृच्च ॥ ३ ॥ भेदव्यपदेशात् ॥ ४ ॥ प्रकरणात् ॥ ५ ॥ स्थित्यदनाभ्यां च ॥ ६ ॥</sutra><lg>
  <l>द्यु/?/पृथिव्याद्यायतनं युक्तं वायुरिति तल्लिङ्गात् । सर्वाधारत्वगुणः श्रुतो हि सूत्रात्मनस्तस्य ॥ ५१ ॥</l>
</lg><lg>
  <l>आत्मश्रुतेर्विमुक्तप्राप्यत्वश्रवणतश्च शिव एव । अत एव न प्रधानं जीवो वा तद्भिदापदेशाच्च ॥ ५२ ॥</l>
</lg><trailer>इति द्युभ्वाद्यधिकरणम् ॥ १ ॥</trailer><head>सूत्रार्थचन्द्रिकायाम्</head><head>अथ प्रथमस्याध्यायस्य तृतीयः पादः ।</head><head>अथ द्युभ्वाद्यधिकरणम् ॥ १ ॥</head><pb n="408"/><sutra>॥ सू ॥ द्युभ्वाद्यायतनं स्वशब्दात् ॥ १ ॥ मुक्तोपसृप्यव्यपदेशात् ॥ २ ॥ नानुमानमतच्छब्दात्
॥ ३ ॥ प्राणभृच्च ॥ ४ ॥ भेदव्यपदेशात् ॥ ५ ॥ प्रकरणात् ॥ ६ ॥ स्थित्यदनाभ्यां च ॥ ७ ॥</sutra><p><ref type="pratīka">भगवत्पादमते</ref>, द्वितीयपादे अस्पष्टब्रह्मलिङ्गानां वाक्यानां प्रायश उपास्यत्वेन ब्रह्मणि समन्वयं प्रतिपाद्य अधुना
तादृशानामेवं वाक्यानां ज्ञेयत्वेन ब्रह्मणि समन्वयं प्रतिपादयितुं तृतीयपादोऽयमारभ्यते—अस्य <quote>‘यस्मिन्द्यौः पृथिवी चान्तरि-
क्षमोतं मनः सह प्राणैश्च सर्वैः । तमेवैकं जानथ आत्मानमन्या वाचो विमुञ्चथामृतस्यैष सेतुः’</quote> इति मुण्डकवाक्यं विषयः ।
अत्र द्युभ्वादीनामोतत्वेन किंचिदायतनं प्रतीयते । तत्किं प्रधानमुत वायुरुत जीव आहोस्विद्ब्रह्मेति संशयः । <quote>‘अमृतस्यैष सेतु’</quote>
रिति षष्ठ्या भेदनिर्देशात् सेतुत्वश्रवणात् जलविधारकमुख्यसेतोर्ग्रहणासंभवाद्गौणसेतौ ग्राह्ये मुख्यसेत्वविनाभूतपारवत्वगुणवत
एव ग्राह्यत्वात् कारणस्य प्रधानस्यायतनत्वोपपत्तेश्च स्मृतिप्रसिद्धं प्रधानं वा, <quote>‘वायुर्वै गौतम तत्सूत्र’</quote>मित्यादिना वायोरपि
विधारणत्वश्रवणात् वायुर्वा भोक्तुर्जीवस्य भोग्यप्रपञ्चायतनत्वोपपत्तेर्जीवो वा द्युभ्वाद्यायनं भवितुमर्हति न ब्रह्म इति पूर्वः
पक्षः । <quote>‘तमेवैकं जानथ आत्मान’</quote>मित्यात्मशब्दश्रवणात् विधारणत्वमात्रस्य सेतुश्रुत्या विवक्षितत्वात् मुक्तप्राप्यत्वव्यपदेशात्
प्रधानादिप्रतिपादकशब्दाभावाच्च <quote>‘सिनोति बध्नाति’</quote>इति व्युत्पत्त्या सेतुशब्दस्य विधारकत्वस्यैवार्थस्य लाभात् <quote>‘तमेवैकं जानथ
आत्मानम्’</quote> <quote>‘अन्या वाचो विमुञ्चथ’</quote>इति विहितयोरात्मज्ञानवाग्विमोचनयोरेवामृतत्वसाधनत्वात्सेतुश्रुत्या संकीर्तनमित्यङ्गीकाराद्वा
द्युभ्वाद्यायतनं ब्रह्मैवेति सिद्धान्तः ॥ सूत्रार्थस्तु द्यौश्च भूश्च द्युभ्वौ । द्युभ्वावादी यस्य तत् <ref type="pratīka">द्युभ्वादि</ref> । द्यौःपृथिव्यन्तरिक्षमि-
त्येवमात्मकमित्यर्थः । <ref type="pratīka">तस्य आयतनम्</ref>=अधिष्ठानं ब्रह्मैव । कुतः । <ref type="pratīka">स्वशब्दात्</ref>=स्वस्य परब्रह्मणो वाचको य आत्मशब्दः
<quote>‘तमेवैकं जानथ आत्मान’</quote>मिति श्रुतस्तस्मादित्यर्थः ।</p><p>द्युभ्वाद्यायतनं ब्रह्मेत्यत्र हेत्वन्तरमाह—<ref type="pratīka">सू ॥ मुक्तोपसृप्यव्यपदेशात्</ref> ॥ २ ॥ मुक्तैरुपसृप्यं मुक्तोपसृप्यम् ।
भावप्रधानोऽयं निर्देशः । <quote>‘तथा विद्वान्नामरूपाद्विमुक्तः परात्परं पुरुषमुपैति दिव्य’</quote>मिति ब्रह्मणोऽविद्यातत्कार्यसकलानर्थो-
च्छेदद्वारा मुक्तप्राप्यत्वस्य व्यपदिश्यमानत्वादतो द्युभ्वाद्यायतनं ब्रह्मैवेत्यर्थः ॥</p><p>सिद्धान्तमभिधाय प्रधानपक्षं निषेधति—<ref type="pratīka">सू ॥ नानुमानमतच्छब्दात्</ref> ॥ ३ ॥ अनुमीयत <ref type="pratīka">इत्यनुमानं</ref>=सांख्य-
परिकल्पितं प्रधानं <ref type="pratīka">न</ref> द्युभ्वाद्यायतनम् । कस्मात् । <ref type="pratīka">अतच्छब्दात्</ref>=तस्याचेतनस्य प्रधानस्य प्रतिपादकः शब्दः । न तच्छब्दः
अतच्छब्दः । तस्मात् प्रधानप्रतिपादकशब्दस्येहाश्रवणात् प्रत्युत तद्विपरीतचेतनप्रतिपादकस्य <quote>‘यस्सर्वज्ञस्सर्ववि’</quote>दित्यादेश्शब्दस्य
श्रवणादित्यर्थः ॥</p><p>ननु तर्हि शारीरोऽस्तु द्युभ्वाद्यायतनं तस्य चेतनत्वादियोगादित्याशंक्याह—<ref type="pratīka">सू ॥ प्राणभृच्च ॥ ४ ॥</ref> प्राणभृत्=
शारीरोऽपि न द्युभ्वाद्यायतनम् । कुतः । <ref type="pratīka">अतच्छब्दादेव</ref>=शारीरस्य सर्वज्ञत्वासंभवात्तत्साधारण आत्मशब्दोऽतच्छब्द एव ॥</p><p>शारीरनिरासे हेत्वन्तरमाह त्रिभिः सूत्रैः—<ref type="pratīka">सू ॥ भेदव्यपदेशात् ॥ ५ ॥</ref> तमेवैकं जानथे’ति ज्ञातृज्ञेयभावेन जी-
वपरयोर्भेदेन व्यपदिश्यमानत्वादित्यर्थः । <ref type="pratīka">सू ॥ प्रकरणात् ॥ ६ ॥</ref> <quote>‘कस्मिन्नु भगवो विज्ञाते सर्वमिदं विज्ञात’</quote>मित्युपक्र-
मात् ब्रह्मण एवेदं प्रकरणम् । न हि शारीरज्ञानात्सर्वविज्ञानं भवति । तस्मात् प्रकरणादपि न शारीर इत्यर्थः ॥</p><p><ref type="pratīka">॥ सू ॥ स्थित्यदनाभ्यां च ॥ ७ ॥</ref> <quote>‘द्वा सुपर्णे’</quote>तिमन्त्रे <quote>‘अनश्नन्नन्यो अभिचाकशीति’</quote>इत्यौदासीन्येन स्थितिः परमा-
त्मनो निर्दिश्यते । <quote>‘तयोरन्यः पिप्पलं स्वाद्वत्ती’</quote>त्यदनं शारीरस्य । अतः स्थित्यदनाभ्यां न शारीरो द्युभ्वाद्यायतनम् । अपि तु
परं ब्रह्मैवेति सिद्धम् ॥</p><p><ref type="pratīka">श्रीकण्ठमते</ref>, अस्मिन्पादे स्पष्टास्पष्टब्रह्मलिङ्गानां वाक्यानां विचारः प्रासङ्गिकमधिकारिनिरूपणं च क्रियते <ref type="pratīka">॥ सू ॥
द्युभ्वाद्यायतनं स्वशब्दात् ॥ १ ॥</ref> विषयवाक्यपूर्वपक्षादिकं प्रायः पूर्ववत् । द्युभ्वाद्याघारः परमेश्‍वरो वा अन्यो वेति
संशये <quote>‘वायुना वै गौतम सूत्रेणायं च लोकः परश्च लोकः सर्वाणि च भूतानि संदृब्धानि भवन्ती’</quote>ति श्रुतौ तस्य सर्वाधा-
रत्वस्य श्रूयमाणतया वायुरेव द्युभ्वाद्याधार इति पूर्वपक्ष; । सिद्धान्तस्तु <quote>‘तमेवैकं जानथ आत्मान’</quote>मित्यात्मशब्दश्रवणात् मु
क्तानां प्राप्यतया व्यपदेशाच्चायं परमेश्‍वर एवेति ॥ सूत्रार्थस्तु <ref type="pratīka">द्युभ्वाद्यायतनं</ref> परमेश्‍वर एव । कुतः । <ref type="pratīka">स्वशब्दात्</ref>=
स्वस्य परमेश्‍वरस्यासाधारणशब्दात् । तस्य रूढ्या जीवसाधारण्येऽपि योगरूढ्युभयानुग्रहलाभात्परमेश्वरे तस्य स्वारस्यमित्याशयः ॥</p><p>सूत्रात्मनो वायोरपि आत्मशब्दवाच्यत्वे को दोष इत्यत आह—<ref type="pratīka">सू ॥ मुक्तोपस्पृप्यव्यपदेशाच्च ॥ २ ॥</ref> <quote>‘यदा
पश्य’</quote>इत्यादौ पुण्यपापप्राकृतनामरूपविनिर्मुक्तमुक्तप्राप्यत्वव्यपदेशस्य श्रूयमाणतया एतादृशस्य द्युभ्वाद्याधारत्वस्य वायावसंभवात्-
सूत्रात्मनस्तस्य अष्टासु मूर्तिष्वेकतमत्वेन परमेश्वरात्मकत्वाच्च न वायुरिति निर्णयः । पारमेश्‍वरमेव द्युभ्वद्याधारत्वं तन्मूर्तिभूते
वायौ व्यपदिष्टं तत्रेति भावः ॥</p><pb n="409"/><p><quote>‘यस्मिन्द्यौ’</quote>रिति मन्त्रोपक्रमौपसंहारिकसेतुशब्दानुसारेण द्युभ्वाद्याधारत्वस्य सर्वोपादाने प्रधाने प्रतीयमानतया अनुमान-
गम्यं प्रधानं द्युभ्वाद्याधारः स्यात् मनःप्राणसंबन्धश्रवणात् दिवादीनां जीवादृष्टायत्तत्वेन द्युपृथिव्याद्यायतनत्वव्यपदेशस्यापि त-
त्रोपपत्तेर्जीवो वा स्यादिति शङ्काद्वयं निराकरोति—<ref type="pratīka">सू॰ ॥ नानुमानमतच्छब्दात्प्राणभृच्च ॥ ३ ॥</ref> शाङ्करमाध्वभाष्य-
योस्तु <quote>‘अतच्छब्दा’</quote>दित्यन्तमेकं सूत्रम् । <quote>‘प्राणभृच्च’</quote>इति सूत्रान्तरमिति विशेषः । अनुमानगम्यं प्रधानं न द्युभ्वाद्यायतनं भ-
वितुमर्हति । कुतः । अतत्प्रतिपादकानामात्मशब्दादीनां श्रवणादित्यर्थः । तथा अणौ जीवे मुख्यस्य द्युभ्वाद्याधारत्वस्येत-
रपरित्यागेन ज्ञेयत्वस्य इतरपरित्यागेन तज्ज्ञानादमृतप्राप्तेर्द्युभ्वाद्याधारत्वोपयोगितया व्याप्त्यर्थस्यात्मशब्दस्य चानुपपत्तेर्न जी-
वोऽपि द्युभ्वाद्यायतनं भवति इत्यर्थः । <quote>‘अतच्छब्दा’</quote>दित्यब्भक्षबदवधारणगर्भः समासः । तथा च तद्व्यतिरिक्तस्यैव प्रति-
पादकात्तस्मिन्ननुपपन्नाच्छब्दादिति तस्यार्थ इत्यभिप्रेत्य तल्लब्धार्थो हि अनुपपत्तेरित्यनेन श्रीकण्ठाचार्यैर्दर्शितः । अनेनैते जीव-
पक्षेऽप्यतच्छब्दार्था इति दर्शितं भवति ॥</p><p>पूर्वापरमन्त्रगतशब्दार्थप्रत्यभिज्ञानबलाज्जीवस्य मन्त्रप्रतिपाद्यत्वप्रतीत्या जीव एव द्युभ्वाद्याधारोऽस्तु इत्याशंक्य परिहरति—
<ref type="pratīka">सू॰ ॥ भेदव्यपदेशात् ॥ ४ ॥</ref> <quote>‘समाने वृक्षे पुरुषो निमग्नोऽनीशया शोचति मुह्यमानः । जुष्टं यदा पश्यत्यन्यमीशमस्य
महिमानमिति वीतशोकः ॥’</quote>इति मन्त्रे प्रकरणोपपादिसंकोचकरहितेन ईशशब्देन स्वतस्सिद्धनिरतिशयैश्‍वर्यशालिनः पर-
मेश्‍वरस्य तत्प्रसादाधेयसत्यसंकल्पत्वादितदैश्‍वर्यैकदेशशालिनो जीवस्य च भेदव्यपदेशात्परमेश्‍वर एव द्युभ्वाद्याधार इत्यर्थः ॥
प्रकरणादपि परमेश्वर एव द्युभ्वाद्याधार इत्याह—<ref type="pratīka">सू॰ ॥ प्रकरणात् ॥ ५ ॥</ref> <quote>‘अथ परा यया तदक्षरमधिगम्यत’</quote>इति परस्य
खल्विदं प्रकरणाम् । अतश्च परमेश्वर एव द्युभ्वाद्याधारः ॥ ननु ब्रह्मप्रकरणात् <quote>‘यस्मिन्द्यौ’</quote>रितिमन्त्रप्रतिपाद्यं ब्रह्मैव न तु
जीव इत्ययुत्त्कं ब्रह्मण एव जीवरुपत्वादित्याशंक्याह—<ref type="pratīka">सू॰ ॥ स्थित्यदनाभ्यां च ॥ ६ ॥</ref> <quote>‘भेदव्यपदेशा’</quote> दिति व्यवहितं
सूत्रमिहानुवर्तते । ततश्चायं सूत्रार्थः । <quote>‘द्वा सुपर्णा सयुजा सखाया समानं वृक्ष परिषस्वजाते । तयोरन्यः पिप्पलं स्वाद्वत्त्यनश्न-
न्नन्यो अभिचाकशीति ॥’</quote> इति मन्त्रे <quote>‘तयोरन्य’</quote> इति <quote>‘अनश्नन्नन्य’</quote> इति च जीवब्रह्मणोरेव परस्परभेदः । <quote>‘अत्ति अनश्नन्नभिचाक-
शीति’</quote> इत्यत्तृत्वानशनस्थितिरूपपरस्परविरुद्धधर्माभ्यामुपपादनपूर्वकमेव व्यपदिश्यते । तस्मादुपपत्तिरूपतात्पर्यलिङ्गोपबृं-
हितभेदव्यपदेशात् संसारिणोऽर्थान्तरभूत एव परमेश्वरः प्रकरणप्रतिपाद्य इति तत्प्रकरणात्स एव द्युभ्वाद्याधार इति भावः ॥
<ref type="pratīka">रामानुजमते, सू॰ ॥ द्युभ्वाद्यायतनं स्वशब्दात् ॥ १ ॥</ref> विषयवाक्यं पूर्ववत् । अत्र द्युभ्वादीनामायतनं किं जीवः उत
परमात्मेते संशयः । मनःप्रभृतीन्द्रियाधारत्वश्रुतेः उत्तरत्र नाडीसंबन्धाज्जायमानत्वश्रुतेश्च जीव इति पूर्वः पक्षः । निरुपाधिका-
त्मत्वामृतसेतुत्वयोः परमात्मधर्मयोः श्रवणात् <quote>‘सन्ततं सिराभिस्तुलं पत्या कोशसन्निभम्’</quote> <quote>‘अजायमानो बहुधा विजायते’</quote> इत्या-
दिषु परमात्मनोऽपि नाडीसंबन्धबहुधाजायमानत्वादेः श्रुयमाणत्वाच्च परमात्मैव द्युभ्वाद्याधार इति सिद्धान्तः ।</p><p><ref type="pratīka">सू॰ ॥ मुक्तोपसृप्यव्यपदेशाच्च ॥ २ ॥</ref> <quote>‘तदा विद्वान्पुण्यपापे विधूय’</quote> इत्यादिषु <quote>‘पुण्यपापे विधूय’</quote> नामरूपाद्विमुक्त’ इति च
बन्धान्मुक्तस्य प्राप्यतया व्यपदेशाच्चायं परमात्मा ॥</p><p><ref type="pratīka">॥ सू॰ ॥ नानुमानमतच्छब्दात्प्राणभृच्च ॥ ३ ॥ आनुमानम्</ref>=अनुमानगम्यं प्रधानम् । यथा <ref type="pratīka">अतच्छब्दात्</ref> तद्वा-
चिशब्दाभावात् तदिह <ref type="pratīka">न</ref> गृह्यते तथा <ref type="pratīka">प्राणभृद</ref>पीत्यर्थः । अतश्चायं परमात्मा ॥</p><p><ref type="pratīka">सू॰ ॥ भेदव्यपदेशाच्च ॥ ४ ॥ प्रकरणात् ॥ ५ ॥ स्थित्यदनाभ्यां च ॥ ६ ॥</ref> एषां सूत्राणामार्थवर्णनप्रक्रिया श्रीकण्ठ-
मतवदेवेति न पुनः प्रपञ्च्यते ॥</p><p><ref type="pratīka">आनन्दतीर्थमते, सू॰ ॥ द्युभ्वाद्यायतनं स्वशब्दात् ॥ १॥</ref> विषयवाक्यं समानमेव । अत्रोक्तं द्युभ्वाद्यायतनं ‘रुद्रो वा
प्रधानं वा वायुर्वा जीवो वा विष्णुर्वेति संशयः । <quote>‘रुद्रो वाव लोकाधारः’</quote> <quote>‘प्राणानां ग्रन्थिरसि रुद्रो मा विशान्तकः’</quote> <quote>‘प्राणेश्वरः
कृत्तिवासाः पिनाकी’</quote> <quote>‘मनो वै रुद्र ओतं च प्रोतं चे’</quote>ति श्रुत्यन्तरेषु द्युभ्वाद्यायतनत्वमनःप्राणाधारत्वादीनां श्रूयमाणत्वात् रुद्रो
वा, <quote>‘यद्भ‍ूतं च भवच्च भविष्यच्चेत्याचक्षते’</quote><quote>‘आकाश एव तदोतं च प्रोतं चे’</quote>ति श्रुत्यन्तरसमाख्यानात्प्रधानं वा <quote>‘अरा इव रथनाभौ
संहता यत्रनाड्यः’</quote> <quote>‘स एषोऽन्तश्चरते बहुधा जायमान’</quote>इति जायमानत्वलिङ्गाज्जीवो वा, <quote>‘वायुर्वाव’</quote>इत्यादिषु वाय्वादिसमाख्याना-
द्वायुर्वा स्यात् । जायमानत्वलिङ्गस्य कथमपि विष्णावसंभवेन तत्सहिताया वाय्वादिसमाख्याया जीवपक्षस्य च बलवत्तेन
<quote>‘रुद्रः कृत्तिवासाः पिनाकी’</quote> इति बहुरुद्रलिङ्गसत्त्वेन तेषां विष्णौ पर्यवसानासंभवेन च न विष्णुरिति पूर्वपक्षः । सिद्धान्तस्तु’ <quote>‘तमे-
वैकं जानथ आत्मान’</quote> मित्यात्मशब्दात् <quote>‘अमृतस्यैष सेतु’</quote> रिति मुक्तप्राप्तत्वव्यपदेशात् रुद्रादीनां प्रापकशब्दाभावात् <quote>‘सोऽन्तकस्स
रुद्रस्स प्राणधृक्स प्राणनायकस्स ईशो यो हरिः।’रुजं द्रावयते यस्माद्रुद्रस्तस्माज्जनार्दनः । पिबन्ति ये नरा नाकं मुक्तास्संसारसा-
गरात् । तदाधारो यतो विष्णुः पिनाकीति ततः श्रुतिः । कृत्यात्मकमिदं देहं यतो वस्ते प्रवर्तयन् । कृत्तिवासास्ततो देवो
विरिंचिश्च विरोचनात् ।’</quote> इत्यादिश्रतिस्मृतिदर्शनेन रुद्रादिसमाख्यानां विष्णौ सावकाशत्वात् <quote>‘अजायमानो बहुधा विजायते’</quote>
इत्यादिश्रुत्या <quote>‘किं तु निर्दोषचैतन्यसुखान्नित्यां स्वकां तनुम् । प्रकाशयति सैवेयं जनिर्विष्णोर्न चान्यथा ।’</quote> इति स्मृत्या च विष्णोः
प्रादुर्भावलक्षणाया घटजीवादिविलक्षणाया जनेः सिद्धत्वाच्च द्युभ्वाद्यायतनं विष्णुरेवेति । सूत्रार्थस्तु <ref type="pratīka">द्युभ्वाद्यायतनं</ref> विष्णु-
रेव । कुतः । <ref type="pratīka">स्वशब्दात्</ref>=स्वशब्दगृहीतब्रह्मवाचकात्मशब्दादित्यर्थः ।</p><pb n="410"/><p><ref type="pratīka">सू॰ ॥ मुक्तोपसृप्यव्यपदेशात् ॥ २ ॥</ref> द्युभ्वाद्यायतनं न विष्णोरन्यः । किंतु विष्णुरेव । कुतः । <ref type="pratīka">मुक्तोपसृप्यव्यपदेशात्</ref>=
भावप्रधानोऽयम् । द्युभ्वाद्यायतनस्य वस्तुनो<quote>‘ऽमृतस्यैष सेतु’</quote>रिति मुक्तप्राप्यत्ववचनात्तस्य चान्यत्रायोगादित्यर्थः ॥</p><p><ref type="pratīka">सू॰ ॥ नानुमानमतच्छब्दात् ॥ ३ ॥</ref> अनुमानमानुमानमिति वा । अनुमानसिद्धप्रामाण्ययुतपाशुपताद्यागमैः सर्वाश्रयतया
कल्पितं रुद्रप्रधानादिकं न द्युभ्वाद्यायतनम् । कुतः । <ref type="pratīka">अतच्छब्दात्</ref>=भस्मधरोग्रत्वादितच्छ्रुतिलिङ्गाद्यभावादित्यर्थः ॥</p><p><ref type="pratīka">सू॰ ॥ प्राणभृच्च ॥ ४ ॥</ref> जीवोऽप्यत एव न द्युभ्वाद्यायतनमित्यर्थः ॥</p><p><ref type="pratīka">सू॰ ॥ भेदव्यपदेशांत् ॥ ५ ॥</ref> <quote>‘अन्यमीश’</quote>मिति जीवेशयोर्भेदोक्तेः न तयोरैक्यमित्यर्थः ।</p><p><ref type="pratīka">सू॰ ॥ प्रकरणात् ॥ ६ ॥</ref> अन्यमित्यादेर्विष्णुप्रकरणत्वात् । अत्र जीवस्य विष्णुभेद एवोच्यते । न त्वन्यस्माद्भेद इत्यर्थः ।</p><p><ref type="pratīka">सू॰ ॥ स्थित्यदनाभ्यां च ॥ ७ ॥</ref> ईशजीवयो <quote>‘र्द्वासुपर्णे’</quote> त्यादिवाक्योक्तकर्मफलानुपजीवनस्थितितदुपजीवनरूपहेतुभ्यां न च
तयोरैक्यं वाच्यमित्यर्थः ॥</p><trailer>इति सूत्रार्थचन्द्रिकायां द्युभ्वाद्यधिकरणम् ॥ १ ॥</trailer><head>नयमणिमालायाम्</head><head>अथ भूमाधिकरणम् ॥ २ ॥</head><sutra>सू॰ । भूमा सम्प्रसादादध्युपदेशात् ॥ ७ ॥ धर्मोपपत्तेश्च ॥ ८ ॥</sutra><lg>
  <l>भूमा जीवस्तदुपरि नामाद्युपरीव वागादेः । प्रश्नप्रतिवचनाभ्यां विनैव भूम्रोऽवतारणतः ॥ ५३ ॥</l>
</lg><lg>
  <l>एष तु वेति तुशब्दो गमयति पूर्वार्थविच्छेदम् । भूमा ततः शिवस्स्याल्लिङ्गाच्च स्वमहिमस्थितत्वादेः ॥ ५४ ॥</l>
</lg><trailer>इति भूमाधिकरणम् ॥ २ ॥</trailer><head>सूत्रार्थचन्द्रिकायाम् ।</head><head>अथ भूमाधिकरणम् ॥ २ ॥</head><sutra>॥ सू ॥ भूमा संप्रसादादध्युपदेशात् ॥ ८ ॥ धर्मोपपत्तेश्च ॥ ९ ॥</sutra><p><ref type="pratīka">भगवत्पादमते</ref>, आत्मशब्दश्रवणात् द्युभ्वाद्यधिकरणं परं ब्रह्मेति पूर्वस्मिन्नधिकरणे राद्धान्तितम् । तन्न । <quote>‘तरति शोकमा-
त्मवित्’</quote> इत्यत्राब्रह्मणि प्राणेऽप्यात्मशब्दप्रयोगदर्शनादित्याक्षेपसंगत्येदमधिकरणमारभ्यते—<ref type="pratīka">भूमेत्यादि</ref> । अस्याधिकरणस्य <quote>‘भू-
मा त्वेव विजिज्ञासितव्य इति भूमानं भगवो विजिज्ञास इति । यत्र नान्यत्पश्यति नान्यच्छृणोति नान्यद्विजानाति स भूमा, अथ
यत्रान्यत्पश्यत्यन्यच्छृणोति अन्यद्विजानाति तदल्पम्’</quote> । इत्यादि छान्दोग्यवाक्यं विषयः । अत्र किं प्राणो भूमा उत परमात्मे-
ति संदेहः । भूमशब्दस्य भावप्रत्ययान्तत्वात् किमात्मकं तद्बहुत्वमिति विशेषाकांक्षायां <quote>‘प्राणो वा आशाया भूया’</quote> निति प्राणस-
न्निधानात् भूयः प्रश्नप्रतिवचनपरंपरादर्शनात् प्राणव्रतमतिवादित्वमनुवर्त्यैवापरित्यज्य प्राणं सत्यादिपरंपरया भूम्रोऽवतारणात्त-
स्यैव भूमत्वप्रतीतेश्च प्राणो भूमेति पूर्वः पक्षः । सिद्धान्तस्तु भूमा परमात्मैव । कुतः । प्राणोपदेशानन्तरं <quote>‘एप तु वा अतिव-
दति यस्सत्येनातिवदतीति’</quote> तुशब्देन प्राणवादस्यानतिवादित्वमभिधाय सत्यशब्दवाच्यपरमात्मवादस्यातिवादित्वं ब्रुवता भूम्न
एवोपदिश्यमानत्वा <quote>‘त्तरति शोकमात्मवित्’</quote> इति प्रश्नवाक्ये आत्मोपक्रमेणात्मप्रकरणात् सन्निधितः प्रकरणस्य प्राबल्यात् वैपु-
ल्यात्मकभूमरूपतायास्सर्वकारणे परमात्मनि सुतरामुपपत्तेश्च । सूत्रार्थस्तु <ref type="pratīka">भूमा</ref> परमात्मैव । कुतः । <ref type="pratīka">संप्रसादादधि</ref>=प्राणा-
दधि प्राणोपदेशानन्तरमित्यर्थः । सम्यक्प्रसीदत्यस्मिञ्जीव इति संप्रसादः सुषुप्त्यवस्था । तस्यां प्राणो जागर्तीति संप्रसादशब्देन
प्राणोऽभिधीयते । तदनन्तर <quote>‘मेष तु वे’</quote> <ref type="pratīka">त्याद्युपदेशादित्यर्थः ॥</ref> परमात्मनो भूमत्वे युक्त्यन्तरमाह—<ref type="pratīka">सू ॥ धर्मोप-
पत्तेश्च ॥ ९ ॥</ref> <quote>‘यत्र नान्यत्पश्यती‘त्यादिनोक्तानां सर्वव्यवहाराभावादिधर्माणां परमात्मन्येवोपपत्तेः परमात्मैव भूमेत्यर्थः ॥’</quote></p><p><ref type="pratīka">श्रीकण्ठमते</ref>, मुक्तप्राप्यस्य परमेश्वरस्य प्राप्तिप्रयोजनं निरतिशयं सुख दर्शयति—<ref type="pratīka">सू ॥ भूमा संप्रसादादध्युपदेशा-
तू ॥ ७ ॥</ref> ‘विषयवाक्यमभिन्नमेव । तत्र भूमशब्दनिर्दिष्टः परमेश्वरो वा तदन्यो वेति संशयः । तत्र नामादिषु तत्त्वेषु वागा-
दीति निर्दिश्य प्राणस्योपरि प्रश्नप्रत्युक्तिभ्यां विनैव भूम्नोऽवतारणात् भूमा प्राण इति पूर्वः पक्षः । प्राणशब्दनिर्दिष्टात्संप्रसादश-
ब्दवाच्याज्जीवादूर्ध्व <quote>‘मेष तु वे’</quote>त्यादिनात्मान्तरत्वेन भूम्न उपदेशात् आधिक्यप्रतिपादना<quote>‘दथात आत्मादेश’</quote>इत्यात्मत्वेनाप्यग्रे तस्य
वर्ण्यमानत्वाच्च प्राणशब्दनिर्दिष्टाज्जीवादधिक आत्मा भूमा परमेश्वर एवेति सिद्धान्तः ॥</p><p><ref type="pratīka">सू ॥ धर्मोपपत्तेश्च ॥ ८ ॥</ref> <quote>‘स भगवः कस्मिन्प्रतिष्ठित’</quote> इत्यादिनोपदिश्यमानानां स्वमहिमप्रतिष्ठितत्वसर्वात्मत्वसर्वका-
रणत्वादीनां धर्माणां परमेश्वर एवोपपत्तेः प्राणशब्दोदिते जीवेऽनुपपत्तेश्च परमेश्वर एव भूमा नापर इति सिद्धम् ।</p><p>ननु पूर्वत्राधिकरणे <quote>‘निरञ्जनः परमं साम्यमुपैति’</quote> इति ब्रह्मसादृश्याभिधानात्तत्सायुज्यमुपेयुषां मुक्तानां तत्पृथग्भावेनावस्थि-
तिसिद्धौ अत्र श्रूयमाणस्य <quote>‘यत्र नान्यत्पश्यती’</quote>त्यादेः प्रपञ्चदर्शनादिनिषेधस्य कथं सांगत्यमिति चेत् उच्यते निरतिशयसुखस्व-
भावे भूम्नि साक्षात्कृते सति मुक्तानां ब्रह्मैव प्रपंचाकारेण दर्शनगोचरो भवति न प्रकृतप्रपंच इति ब्रह्मसादृश्यं नाम तत्समरसी-
भूतप्रपंचदर्शित्वमेवेति च न काप्यनुपपत्तिरिति ॥</p><p><ref type="pratīka">रामानुजमते, ॥ सू ॥ भूमा संप्रसादादध्युपदेशात् ॥ ७ ॥</ref> विषयवाक्यं समानमव । भूमा प्रत्यगात्मा वा प-
रमात्मा वेति संदेहः ।’ तरति शोक ‘मित्यादिना प्रक्रान्तस्यात्मोपदेशस्य प्राणशब्दनिर्दिष्टे प्रत्यगात्मनि समाप्तिदर्शनात्प्रत्यगा-
त्मेति पूर्वपक्षः । तथा प्राणे पर्यवसानेऽपि प्राणवेदिनोऽतिवादित्वमुक्त्वा <quote>‘एष तु वे’</quote>त्यादिना तुशब्देनोपासकभेदं प्रतिपाद्य तस्य
सत्योपासकस्य पूर्वस्मादाधिक्योपदेशात्सत्यशब्दितं परं ब्रह्मैव भूमविशिष्टमिति सिद्धान्तः । संप्रसादः प्रत्यगात्मा । तस्मादधि-
कतयोपदेशादित्यर्थः । अतिवादित्व हि स्वोपास्याधिक्यवादित्वम् ॥</p><p><ref type="pratīka">सू ॥ धर्मोपपत्तेश्च ॥ ८ ॥</ref> स्वाभाविकामृतत्वस्वमहिमप्रतिष्ठितत्वसर्वात्मत्वसर्वोत्पत्तिहेतुत्वादीनां धर्माणां परस्मिन्ब्रह्म-
ण्येवोपपत्तेश्च भूमा परं ब्रह्मैव ॥ इति ।</p><p><ref type="pratīka">आनन्दतीर्थमते, सू ॥ भूमा संप्रसादादध्युपदेशात् ॥ ८ ॥</ref> <quote>‘यो वै भूमा तत्सुखं नाल्पे सुखमस्ति भूमैव सुखं
भूमा त्वेव विजिज्ञासितव्य’</quote> इति वाक्यं विषयः । भूमा मुख्यप्राणो वा विष्णुर्वेति संदेहः । प्राणस्य प्राक्प्रकृतत्वात् तत्रैवोत्तरो-
त्तरभूयस्त्वप्रश्नप्रतिवचनयोस्समाप्तिदर्शनात् <quote>‘यद्यप्येनानुत्क्रान्तप्राणा’</quote> नित्यादिना तस्योत्क्रमश्रवणात् विष्णौ उत्क्रमायोगाच्च भूमा
प्राण एवेति पूर्वपक्षः । <quote>‘यो वै भूमा तत्सुख’</quote>मिति सुखशब्दोक्तपूर्णसुखरूपत्वाभिधानात् भूमेति सर्वोत्तमत्वोपदेशात् गुणतो वैपु-
ल्यस्य भूमशब्दार्थत्वात् प्राणस्यापि विष्णुत्वे तत्रैवोत्तरोत्तरभूयस्त्वप्रश्नप्रतिवचनयोर्विश्रान्त्युपपत्तेरणुत्वविशिष्टस्य तस्याप्युत्क्रमो-
पपत्तेश्च भूमा विष्णुरेवेति सिद्धान्तः । सूत्रार्थस्तु <ref type="pratīka">भूमा</ref>=‘यो वै भूमेति श्रुतौ भूमशब्दोक्तपूर्णो विष्णुरेव । कुतः । <ref type="pratīka">संप्रसा-
दात्</ref>=<quote>‘भूम्नस्तत्सुख’</quote>मित्यनेन संप्रसादशब्दितपूर्णसुखरूपत्वाभिधानात् । किं च । <ref type="pratīka">अध्युपदेशात्</ref>=नामादेरपि तदुपरि नामा-
दिदेवतोत्तमत्वेन भूम्नोऽभिधानाच्चेत्यर्थः <ref type="pratīka">॥ सू ॥ धर्मोपपत्तेश्च ॥ ९ ॥</ref> <quote>‘स एवाधस्ता’</quote>दित्यादिना भूम्नि सर्वगतत्वादिधर्मश्रव-
णात् तस्य च विष्णावेवोपपत्तेर्विष्णुरेवेत्यर्थः ॥ इति <ref type="pratīka">सूत्रार्थचन्द्रिकायां भूमाधिकरणम् ॥ १ ॥</ref></p><head>नयमणिमालायाम्</head><head>अथ अक्षराधिकरणम् ॥ ३ ॥</head><sutra>सू॰ । अक्षरमम्बरान्तधृतेः ॥ ९ ॥ सा च प्रशासनात् ॥ १० ॥ अन्यभावव्यावृत्तेश्च ॥ ११ ॥</sutra><lg>
  <l>अक्षरमोङ्करोऽस्तु प्रसिद्धितस्तत्र चाम्बरान्तधृतेः । सर्वाभिधायकत्वाद्द्रष्ट्टत्वाद्भवतु जीवो वा ॥ ५५ ॥</l>
</lg><lg>
  <l>तत्परमेश्वर एव प्रशासनाधीनतद्ध‍ृतिश्रवणात् । सर्वादृष्टस्य सतो द्रष्ट्टत्वसोपदेशाच्च ॥ ५६ ॥</l>
</lg><head>इत्यक्षराधिकरणम् ॥ ३ ॥</head><head>सूत्रार्थचन्द्रिकायाम्</head><head>अथाक्षराधिकरणम् ॥ ३ ॥</head><sutra>॥ सू ॥ अक्षरमंबरान्तधृतेः ॥ १० ॥ सा च प्रशासनात् ॥ ११ ॥ अन्यभावव्यावृत्तेश्च ॥ १२ ॥</sutra><p><ref type="pratīka">भगवत्पादमते</ref>, पूर्वं सत्यशब्दस्य ब्रह्मणि रूढत्वात् भूमा ब्रह्मेत्युक्तम् । तद्वदिहापि अक्षरशब्दस्य वर्णे रूढत्वाद्वर्ण ए-
वाक्षरमस्त्विति दृष्टान्तसंगत्येदमारभ्यते—<ref type="pratīka">सू ॥ अक्षरमंबरान्तधृतेः ॥ १० ॥</ref> <quote>‘एतद्वै तदक्षरं गार्गि ब्राह्मणा अभिवदन्त्य-
स्थूल’</quote>मित्यादि बृहदारण्यकवाक्यं विषयः । तत्र किमक्षरशब्देन वर्ण उच्यते उत ब्रह्मेति संदेहः । अक्षरसमाम्नाय इत्यादौ
अक्षरशब्दस्य वर्णे रूढत्वात् वर्ण इति पूर्वः पक्षः । <quote>‘एतस्मिन्खल्वक्षरे गार्ग्याकाश ओतश्च प्रोतश्चे’</quote>ति पृथिव्यादेराकाशान्तस्य
विकारजातस्य धारणात् न क्षरत्यश्नुते चेति नित्यत्वव्यापित्वाभ्यां चाक्षरं परं ब्रह्मैवेति सिद्धान्तः । <ref type="pratīka">अक्षरं</ref>=अक्षरशब्दवाच्यं ।
परं ब्रह्मैव । कुतः । <ref type="pratīka">अंबरान्तधृतेः</ref>—पृथिव्यादेराकाशान्तस्य विकारजातस्य धारणादित्यर्थः ॥</p><p>नन्वंबरान्तधृतिः प्रधानेऽपि संभवतीत्यत आह <ref type="pratīka">सू ॥ सा च प्रशासनात् ॥ ११ ॥ सा च</ref>= धृतिः परमेश्वरस्यैव
कर्म । नान्यस्याचेतनस्य । कुतः । <ref type="pratīka">प्रशासनात्</ref>—<quote>‘एतस्य वा अक्षरस्य प्रशासने गार्गि सूर्याचन्द्रमसौ विधृतौ निष्ठतः’</quote>
इत्यादिना प्रशासनश्रवणादित्यर्थः ।</p><p>प्रधानादिनिरासेन ब्रह्मोपादाने हेत्वन्तरमाह—<ref type="pratīka">सू ॥ अन्यभावव्यावृत्तेश्च ॥ १२ ॥</ref> अन्यस्य प्रधानादेर्भावो धर्मः
सोऽन्यभावः । तद्व‍यावृत्तेश्च <quote>‘तद्वा एतदक्षरं गार्ग्यदृष्टे द्रष्ट्रि’</quote>त्यादितद्विपरीतधर्मश्रवणात् न प्रधानाद्यक्षरं किं तु ब्रह्मैति सिद्धम् ॥</p><p><ref type="pratīka">श्रीकण्ठमते ॥ सू ॥ अक्षरमंबरान्तधृतेः ॥ ९ ॥</ref> विषयवाक्यं समानमेव । अत्राक्षरशब्दवाच्यः प्रणवो वा जोवो
वा परमेश्वरो वेति त्रिधा संदेहः । अक्षरशब्दस्य वर्णपर्यायत्वात् <quote>‘पुरुषोऽक्षरमुच्यत’</quote>इति जीवस्यापि तदभिधेयत्वश्रवणाच्च

<pb n="425"/>

प्रणवजीवावेवाक्षरशब्दवाच्याविति पूर्वः पक्षः । <quote>‘एतस्मिन्खल्वक्षरे गार्ग्याकाश ओतश्च प्रोतश्चे’</quote>ति आकाशान्तसकलप्रपञ्चधृतेः
श्रवणात् परमेश्वर एवाक्षरपदाभिधेय इति सिद्धान्तः ॥</p><p><ref type="pratīka">सू॰ ॥ सा च प्रशासनात् ॥ १० ॥</ref> सा च धृतिः <quote>‘एतस्यैवाक्षरस्य प्रशासने गार्गि सूर्याचन्द्रमसौ विधृतौ तिष्ठत’</quote> इत्या-
दिना प्रकृष्टाज्ञाधीनावगम्यते । <quote>‘एक एव रुद्रो न द्वितीयाय तस्थु’</quote> रिति जगतश्शासने परमेश्वरस्याद्वितीयत्वश्रवणात् तच्छासनं
न जीवस्य संभवति । अतः परमेश्वर एवाक्षरशब्दवाच्यः ॥</p><p><ref type="pratīka">सू॰ ॥ अन्यभावव्यावृत्तेश्च ॥ ११ ॥</ref> <quote>‘तद्वा एतदक्षरं गार्गि अदृष्टं द्रष्ट्ट अश्रुतं श्रोतृ’</quote> इत्यादिनाक्षरस्य परमेश्वरादर्था-
न्तरत्वस्य व्यावर्त्यमानत्वात् प्रणवजीवपक्षयोरदृष्टत्वविशेषितद्रष्ट्टत्वाद्यसंभवाच्च परमेश्वर एवाक्षरशब्दवाच्यः । इति ।</p><p><ref type="pratīka">रामानुजमते, सू॰ ॥ अक्षरमंबरान्तधृतेः ॥ ९ ॥</ref> विषयवाक्यं पूर्ववत् । अक्षरशब्दनिर्दिष्टं प्रधानं वा जीवो वा
उत परमात्मा वेति संदेहः । प्रधानस्य विकाराधारत्वाज्जीवस्याचिद्वस्त्वाधारत्वाच्चाकाशाधारतयोच्यमानमक्षरं प्रधानं वा जीवो
वा स्यात् न परमात्मेति पूर्वः पक्षः । <quote>‘यदूर्ध्वं गार्गि दिव’</quote> इत्यारभ्य कृत्स्नस्य विकारस्याधारतया निर्दिष्टस्याकाशस्याव्याकृत-
स्याधारतयोच्यमानस्याक्षरस्य प्रधानत्वायोगात् प्रशासनाधीनसूर्याचन्द्रमस्त्वसर्वाधारत्वादिश्रवणस्यापि जीवेऽनुपपन्नत्वाच्च न
प्रधानजीवयोरक्षरत्वं किं तु परमात्मन एवेति सिद्धान्तः । सूत्रार्थस्तु <ref type="pratīka">अक्षर</ref> <quote>‘मेतद्वै तदक्षरं गार्गि’</quote> इति निर्दिष्टं परमात्मा ।
कुतः । <ref type="pratīka">अंबरान्तधृतेः</ref>=अंबरं वायुमानाकाशः । अंबरान्तः अंबरंपारभूतमंबरकारणमित्यर्थः । कारणापत्तेरेव कार्यस्यान्त-
त्वात् । <ref type="pratīka">अंबरान्तः</ref>=अव्याकृतं प्रधानं, तस्य <ref type="pratīka">धृतेः</ref>=धारणात् । अक्षरं परमात्मैवेति ॥</p><p>एवं तर्हि जीवस्य, प्रधानधृत्युपपत्तेरक्षरं जीवोऽस्तु इत्याशंक्याह—<ref type="pratīka">सू॰ ॥ सा च प्रशासनात् ॥ १० ॥</ref> सा च अंब-
रान्तधृतिः <quote>‘एतस्य वा अक्षरस्य प्रशासने’</quote>इत्यादिना प्रशासनात्क्रियत इति श्रूयते । प्रशासनमप्रतिहताज्ञेत्यर्थः । न ह्यप्रति-
हताज्ञया कृत्स्नस्य जगतो धारणं जीवे उपपन्नम् । अतो न जीवोऽक्षरम् । <ref type="pratīka">सू॰ ॥ अन्यभावव्यावृत्तेश्च ॥ ११ ॥</ref> अस्यार्थः
श्रीकण्ठमतवदेवेति न पृथक्प्रपञ्च्यते ॥</p><p><ref type="pratīka">आनन्दतीर्थमते, सू॰ ॥ अक्षरमंबरान्तधृतेः ॥ १० ॥</ref> विषयवाक्यं न भिद्यते । अत्राक्षरं मध्यमाक्षररूपं श्रीतत्त्वं
वा ब्रह्म वेति संदेहः । अभ्रणीसूक्तस्थश्रीवाक्ये तस्याश्चन्द्रादिधारकत्वप्रशासनादिश्रवणात् श्रीतत्त्वमेवाक्षरं <quote>‘न तदश्नाती’</quote>ति
असंहर्तृत्ववर्णनान्न ब्रह्म इति पूर्वपक्षः ।</p><p>आकाशान्तसकलधारकत्वप्रतिपादनात् प्रकृष्टापराधीनासंकुचितशासनश्रवणात् स्थौल्याणुत्वाद्यन्यवस्तुस्वभावरहितत्ववर्ण-
नात् अनशनोक्तेरन्यानुपजीवनप्रतिपादनार्थत्वेनाविरोधाच्च ब्रह्मैवेति सिद्धान्तः । सूत्रार्थस्तु अक्षरं ब्रह्मैव । न चित्प्रकृतिः ।
कुतः । <ref type="pratīka">अंबरान्तधृतेः</ref>=आकाशान्तपदार्थधात्वश्रवणात् इति <ref type="pratīka">॥ सू॰ ॥ सा च प्रशासनात् ॥ ११ ॥</ref> च=यतः ।
सा=अंबरान्तधृतिः । <ref type="pratīka">प्रशासनात्</ref>=विष्णोराज्ञामात्रादेव भवतीति श्रुतावुक्ता । अतोऽप्यक्षरं ब्रह्मैव न चेतनप्रकृतिः ॥</p><p><ref type="pratīka">सू॰ ॥ अन्यभावव्यावृत्तेश्च ॥ १२ ॥</ref> अन्यभावानां=विष्ण्वन्यवस्तुस्वभावानां स्थूलत्वादीनाम् । व्यावृत्तेश्च
अभावकथनाच्च । ब्रह्मैवाक्षरमित्यर्थः ॥</p><head>इति सूत्रार्थचन्द्रिकायामक्षराधिकरणम् ॥ ३ ॥</head><head>नयमणिमालायाम् ।</head><head>अथ ईक्षतिकर्माधिकरणम् ॥ ४ ॥</head><sutra>सू॰ । ईक्षतिकर्मव्यपदेशात्सः ॥ १२ ॥</sutra><lg>
  <l>र्इक्षतिलक्ष्यो विष्णुस्तद्विष्णोरिति तथा प्रथितेः । पुरुषश्च स प्रसिद्धो हिरण्यगभीत्परश्च जीवघनात् ॥ ५७ ॥</l>
</lg><lg>
  <l>जीवघनात्पर इति यस्तस्मादपि परोऽत्र शिव उदितः । स्वावस्था भेदतनोस्स एव विष्णोश्च परमपदम् ॥ ५८ ॥</l>
</lg><head>इति ईक्षतिकर्माधिकरणम् ॥ ४ ॥</head><head>सूत्रार्थचन्द्रिकायाम्</head><head>अथ ईक्षतिकर्माधिकरणम् ॥ ४ ॥</head><sutra>॥ सू॰ ॥ ईक्षतिकर्मव्यपदेशात्सः ॥ १३ ॥</sutra><p><ref type="pratīka">भगवत्पादमते</ref>, पूर्वं वर्णे रूढस्याक्षरशब्दस्य जगद्ध‍ृतिलक्षणलिंगेन ब्रह्मणि न क्षरतीति योगवृत्तिराश्रिता । तद्वदिहापि
देशपरिच्छिन्नफलश्रुतिलिंगेन परशब्दस्यापेक्षिकपरत्वविशिष्टे हिरण्यगमें वृत्तिरस्त्विति दृष्टान्तसंगत्येदमाह—<ref type="pratīka">सू॰ ॥ ईक्षतिक-
र्मव्यपदेशात्सः ॥ १३ ॥</ref> <quote>‘यः पुनरेतं त्रिमात्रेणोमित्येतेनैवाक्षरेण परं पुरुषमभिध्यायीत’</quote> इति प्रश्नोपनिषद्वाक्यं विषयः ।
तत्र ध्येयं वस्तु हिरण्यगर्भाख्यं परं ब्रह्म वा उत परमात्मा वेति संदेहः । <quote>‘स तेजसि सूर्ये संपन्नः’</quote> <quote>‘स सामभिरुन्नीयते ब्रह्मलो-
कम्’</quote> इति तद्विदो देशपरिच्छिन्नस्य फलस्योच्यमानत्वात पिण्डापेक्षया प्राणस्य परत्वोपपत्तेश्च हिरण्यगर्भ इति पूर्वपक्षः ।
<quote>‘स एतस्माज्जीव घनात्परात्परं पुरिशयं पुरुषमीक्षत’</quote> इति ध्यातव्यस्येक्षतिकर्मत्वेन व्यपदेशाध्द्यानेक्षणयोरेकविषयत्वनियमात्
परिच्छिन्नफलस्य क्रममुक्त्यर्थत्वोपपत्तेश्च सः ध्यातव्यः परमात्मैवेति सिद्धान्तः ॥</p><p><ref type="pratīka">श्रीकण्ठमते, सू॰ ॥ ईक्षतिकर्म व्यपदेशात्सः ॥ १२ ॥</ref> विषयवाक्यं ‘यः पुन रित्यादि <quote>‘पुरुषमीक्षत’</quote> इन्यन्तं वाक्यं
विषयः । अत्रेक्षतिकर्मत्वेन श्रूयमाणः हिरण्यगर्भो वा नारायणो वा परमेश्वरो वेति संदेहः । ब्रह्मलोकप्राप्तिफलत्वश्रवणात्
जीवोत्कृष्टत्व त्परशब्दवाच्यो हिरण्यगर्भो वा पुरुषशब्दवाच्यत्वात् जीवघनात्पराद्धिरण्यगर्भादपि परत्वोपपत्तेः प्रणववाच्यत्व-
प्रसिद्धेः <quote>‘तद्विष्णोः परमं पदं सदा पश्यन्ति सूरय’</quote> इति तस्वरूपस्यैव विद्वदनुभवविषयत्वश्रवणाच्च नारायणो वा ईक्षतिकर्म
स्यात्, इति पूर्वपक्षः । उत्तरत्र, <quote>‘यत्तच्छान्तमजरममृतमभयं परं चे’</quote>त्यसाधारणशान्तत्वादिधर्मव्यपदेशात् ब्रह्मणः शिवस्य लोकस्य
प्राप्यत्वोपपत्तेः जीवसमष्टिरूपाद्धिरण्यगर्भादपि परात्परत्वाभिधानाच्च परमेश्वर एवेक्षतिविषयः न हिरण्यगर्भ इति जीवघना-
द्धिरण्यगर्भादपि परादुत्कृष्टान्नारायणादपि परमिति प्रतिपादनात् विष्णुशिवयोरुपादाननिमित्तयोरवस्थाभेदमन्तरेण स्वरूपभेदान-
भ्युपगमेन प्रपञ्चाकारत्वमन्तरेण निरतिशयानन्दस्वभावस्य विष्णोः परमस्वरूपस्यैव ब्रह्मत्वाभ्युपगमेन च तस्य विद्वदनु भवविषयत्वे
विरोधाभावाच्च पुरि दहरपुण्डरीके वर्तमानतया पुरुषशब्दवाच्यं <quote>‘तस्य प्रकृतिलीनस्य यः परः स महेश्वर’</quote> इति श्रुत्या प्रणवाभि-
धेयं <quote>‘नारायणपरं ब्रह्मे’</quote>ति श्रुत्या नारायणाद्विश्‍वरूपादधिकं सर्वातिशायि ब्रह्मैव ईक्षतिकर्मत्वेन व्यपदिश्यत सिद्धान्तः । सूत्रार्थस्तु,
<ref type="pratīka">ईक्षतिकर्म</ref>— ईक्षति विषयः । <ref type="pratīka">सः</ref>—परमेश्वरः । कुतः । <ref type="pratīka">व्यपदेशात्</ref>—उत्तरत्रासाधारणशान्तत्वादिधर्मव्यपदेशात् । इति ।</p><p><ref type="pratīka">रामानुजमते, सू॰ ॥ ईक्षतिकर्म व्यपदेशात्सः ॥ १२ ॥</ref> विषयवाक्यं पूर्ववत् । अत्र ध्यायतीक्षतिकर्मतया व्यपदि-
षृः परमपुरुषः हिरण्यगर्भो वा उत परब्रह्मभूतः पुरुषोत्तमो वेति संशयः । एकद्विमात्रप्रणवोपासकफलभूतमनुष्यान्तरिक्षलो
कसाहचर्यात् ब्रह्मलोकरूपफलस्यापि चतुर्मुखलोकत्वनिश्चयात् हिरण्यगर्भ इति पूर्वपक्षः । उत्तरत्र निरुपाधिकशान्तत्वादिधर्म-
व्यपदेशात् परमात्मत्वनिश्चये सति ब्रह्मलोकशब्दस्यापि तत्स्थानत्वोपपत्तेश्च पुरुषोत्तम एवेति सिद्धान्तः <ref type="pratīka">ईक्षतिकर्म=सः</ref>
परमात्मा ध्यायतीक्षत्योरेकविषयत्वेन ध्यायतिकर्मापि स एवेत्यर्थः । श्रीकण्ठमतवदत्रापि त्रिपदमेवैतत्सूत्रमिति वेद्यम् ॥</p><p><ref type="pratīka">आनन्दतीर्थमते, सू॰ ॥ ईक्षतिकर्मव्यपदेशात्सः ॥ १३ ॥</ref> <quote>‘सदेव सोम्येदमग्रआसीत्’</quote> इत्यादिकं, सृष्टिप्रतिपादकमने-
कप्रकरणात्मकं सच्छब्द घटितं वाक्यं विषयः । तत्र सच्छब्दवाच्यं प्रधानं वा विष्णुर्वेति संदेहः । <quote>‘तदैक्षत बहु स्यां प्रजायेये’</quote>ति-
बहुभावश्रवणात् निर्विकारश्रुत्यानुपादानस्य तस्य बहुभावासंभवात् कार्यौन्मुख्यरूपस्य गौणेक्षणस्य प्रधाने संभवाच्च प्रधान-
मेव सच्छब्दवाच्यमिति पूर्वपक्षः । <quote>‘तत्तेज एक्षत’</quote> <quote>‘तदपोऽसृजत’</quote> इत्यादिषु ईक्षितृत्वस्रष्ट्टत्वश्रवणेन तस्य तेजोऽबन्नाभिमानिदे-
वतात्वप्रतीत्या देवतात्मना बहुभावस्य प्रधानेऽसंभवात् प्रत्युत विष्णावेव संभवाच्च विष्णुरिति सिद्धान्तः । सूत्रार्थस्तु सदेवेत्या-
दिप्रकरणस्थितसदादिशब्दवाच्यः <ref type="pratīka">सः</ref> विष्णुरेव । न प्रधानम् । कुतः । <ref type="pratīka">ईक्षतिकर्मव्यपदेशात्</ref>—तदैक्षतेति चेतननिष्ठैक्षतेति
शब्दोपलक्षितदर्शनाख्यक्रियाभिधानात् इति ॥ <ref type="pratīka">इति सूत्रार्थचन्द्रिकायामीक्षतिकर्माधिकरणम् ॥ ४ ॥</ref></p><head>नयमणिमालायाम्</head><head>अथ दहराधिकरणम् ॥ ५ ॥</head><sutra>सू॰ । दहर उत्तरेभ्यः ॥ १३ ॥ गतिशब्दाभ्यां तथाहि दृष्टं लिङ्गं च ॥ १४ ॥ धृतेश्च महिम्नोऽस्यास्मिन्नु
पलब्धेः ॥ १५ ॥ प्रसिद्धेश्च ॥ १६ ॥ इतरपरामर्शात्सइति चेन्नासम्भवात् ॥ १७ ॥ उत्तराच्चेदाविर्भूतस्वरूप-
स्तु ॥ १८ ॥ अन्यार्थश्च परामर्शः ॥ १९ ॥ अल्पश्रुतेरिति चेत्तदुक्तम् ॥ २० ॥ अनुकृतेस्तस्य च ॥ २१ ॥ अपि
च स्मर्यते ॥ २२ ॥</sutra><lg>
  <l>युक्तो दहराकाशो भूताकाशः प्रसिद्धितो यद्वा। तदुपमितोऽसौ जीवस्तथाश्रुतेरेष सम्प्रसाद इति ॥ ५९ ॥</l>
</lg><lg>
  <l>अपहतपाप्मत्वादेरसम्भवाद्भ‍ूतजीवयोस्स शिवः । स च जीवपरामर्शस्तन्महिमख्यापनायैव ॥ ६० ॥</l>
</lg><head>इति दहराधिकरणम् ॥ ५ ॥</head><head>सूत्रार्थचन्द्रिकायाम्</head><head>अथ दहराधिकरणानुकृत्यधिकरणे ॥ ५ ॥ ६ ॥</head><sutra>॥ सू॰ ॥ दहर उत्तरेभ्यः ॥ १४ ॥ गतिशब्दाभ्यां तथाहि दृष्टं लिंगं च ॥ १५ ॥ धृतेश्च महिम्नोऽस्या-
स्मिन्नुपलब्धेः ॥ १६ ॥ प्रसिद्धेश्च ॥ १७ ॥ इतरपरामर्शात्स इति चेन्नासंभवात् ॥ १८ ॥ उत्तराच्चेदाविर्भू-
तस्वरूपस्तु ॥ १९ ॥ अन्यार्थश्च परामर्शः ॥ २० ॥ अल्पश्रुतेरिति चेत्तदुक्तम् ॥ २१ ॥ अनुकृतेस्तस्य च
॥ २२ ॥ अपि च स्मर्यते ॥ २३ ॥</sutra><p><ref type="pratīka">भगवत्पादमते</ref>, <quote>‘दहर उत्तरेभ्य’</quote> इत्यारभ्य <quote>‘अल्पश्रुतेरिति चेत्तदुक्तम्’</quote> इत्यन्तं सूत्राष्टकमात्रमेकमधिकरणम् । इतरत्सू-
त्रद्वयमधिकरणान्तरमिति विशेषः । आनन्दतीर्थमतेऽप्येवमेव । श्रीकण्ठरामानुजमतयोस्त्विदं सूत्रदशकमेकाधिकरणतया
योजितम् ॥</p><p>पूर्वं परपुरुषशब्दस्य ब्रह्मणि रूढत्वात् ब्रह्मोपास्यमित्युक्तम् । तद्वदिहाप्याकाशशब्दस्य भूताकाशे रूढत्वात्तस्यैवोपास्यत्व-
मस्त्विति दृष्टान्तसंगत्येदमधिकरणमारभ्यते—<sutra>सू॰ ॥ दहर उत्तरेभ्यः ॥ १४ ॥</sutra> अस्य <quote>‘अथ यदिदमस्मिन्ब्रह्मपुरे दहरं
पुण्डरीकं वेश्म दहरोऽस्मिन्नन्तराकाशस्तदन्वेष्टव्यं तद्वाव विजिज्ञासितव्यम्’</quote> इत्यादिकं छान्दोग्यवाक्यं विषयः । अत्र दहरपुण्ड-
रीके यो दहराकाशः श्रुतः स किं भूताकाशः उत जीव आहोस्वित्परमात्मेति संशयः । अत्राकाशशब्दस्य भूताकाशे रूढ-
त्वात् भूताकाशो वा ब्रह्मपुरशब्दश्रवणात् जीवे पुरशब्दवाच्यशरीरस्वामित्वोपपत्तेराराग्रोपमितत्वाच्च तस्मिन्दहरत्वस्याप्युप-
पत्तेश्च जीवो वा स्यादिति पूर्वः पक्षः । उत्तरेभ्यो वाक्यशेषसिद्धेभ्य आकाशसमानत्वद्यावापृथिव्यधिष्ठानत्वात्मत्वापहतपाप्म-
त्वादिहेतुभ्यः परमेश्वर एव दहराकाशो भवितुमर्हति न भूताकाशो जीवो वेति सिद्धान्तः ॥</p><p>दहराकाशस्य परब्रह्मत्वे हेत्वन्तरमाह—<sutra>सू॰ ॥ गतिशब्दाभ्यां तथाहि दृष्टं लिङ्गं च ॥ १६ ॥</sutra> <quote>‘इमास्सर्वाः प्रजा
अहरहर्गच्छन्त्य एतं ब्रह्मलोकं न विन्दन्ति’</quote> इति दहरवाक्यशेषे जीवानां प्रत्यहमुच्यमाना प्रकृतदहरविषया या गतिः यश्च
ब्रह्मलोकशब्दस्ताभ्यां दहरस्य परब्रह्मतावगम्यते । तथाहि दृष्टं श्रुत्यन्तरे <quote>‘सता सोम्य तदा संपन्नो भवती’</quote>ति । एवं च प्रत्यहं
हिरण्यगर्भलोकगमनासंभवात् ब्रह्मैव लोक इति सामानाधिकरण्यपरिग्रहे अहरहर्गमनमेव लिङ्गं ज्ञापकम् । चशब्देन निषाद-
स्थपतिन्यायोऽपि सामानाधिकरण्यपरिग्रहे समुच्चीयत इति भावः ।</p><p>दहर परब्रह्मत्वे हेत्वन्तरमाह द्वाभ्याम्—<sutra>सू॰ ॥ धृतेश्च महिम्नोऽस्यास्मिन्नुपलब्धेः ॥ १६ ॥</sutra> <quote>‘अथ य आत्मा स
सेतुर्विधृतिरेषां लोकानामसंभेदाय’</quote> इति श्रुताया धृतेरपि हेतोः <quote>‘एष भूतपाल एषं सेतुर्विधरण’</quote> इत्यादिश्रुत्यन्तरेऽपि <ref type="pratīka">अस्य</ref>
सर्वलोकविधार/?/लक्षणमहिम्नोऽ<ref type="pratīka">स्मिन्प</ref>रमात्मनि उपलब्धेश्च दहराकाशः परमात्मैव । इति ।</p><p><ref type="pratīka">सू॰ ॥ प्रसिद्धेश्च ॥ १७ ॥</ref> दहराकाशस्यापि परमात्मन्येव प्रसिद्धेः लोकरूढ्यपेक्षया <quote>‘आकाशो ह वै नामरूपयोर्निर्वहिता’</quote>
इत्यादिश्रौतरूढेर्बलीयस्त्वाच्च दहराकाशः परमात्मैव न भूताकाश इति सिद्धम् ॥</p><p>ननु तर्हि जीवोऽस्त्वित्याशंक्याह—<ref type="pratīka">सू॰ ॥ इतरपरामर्शात्स इति चेन्नासंभवात् ॥ १८ ॥</ref> <quote>‘य एष संप्रसाद’</quote> इति
संप्रसादशब्देन इतरस्य जीवस्याप्यस्मिन्प्रकरणे परामर्शात्स जीवो दहराकाशोऽस्त्विति चेन्न । <ref type="pratīka">असंभवात्</ref>=जीवे आकाशो-
पमेयत्वापहतपाप्मत्वादीनामसंभवादित्यर्थः ।</p><p>इत्थमभिहितस्यासंभवस्यासिद्धिमाशंक्य परिहरति—<ref type="pratīka">सू॰ ॥ उत्तराच्चेदाविर्भूतस्वरूपस्तु ॥ १९ ॥</ref> <ref type="pratīka">उत्तरात्</ref>=<quote>‘य-
एषोऽक्षिणि पुरुषो दृश्यते’</quote> इत्यादि प्रजापतिवाक्यात् जाग्रदाद्यवस्थापन्ने जीवे अपहतपाप्मत्वादेस्संभवात् जीव एव दहराकाश
इति चेत् अत्राह—<ref type="pratīka">आविर्भूतस्वरूपस्तु</ref> । तुशब्दो जीवशंकाव्यावर्तकः । यतस्तत्रापि आविर्भूतं पारमार्थिकं स्वरूपमस्येति
आविर्भूतस्वरूपो जीवो विवक्षितः । न तु जीवत्वेन रूपेण । <quote>‘परं ज्योतिरुपसंपद्य स्वेन रूपेणाभिनिष्पद्यत’</quote> इत्युपसंहारदर्श-
नात् । अतस्तस्य ब्रह्मत्वेनापहतपाप्मत्वादिसंभव इति जीवत्वेन तदसंभवान्न पूर्वसूत्रस्थहेतोरसंभवस्यासिद्धिरिति भावः ॥</p><p>ननु तर्हि संप्रसाद इति जीवपरामर्शो व्यर्थः स्यादित्यत आह—<ref type="pratīka">सू॰ ॥ अन्यार्थश्च परामर्शः ॥ २० ॥</ref> जीवपरामर्शः
परं <quote>‘ज्योतिरुपसंपद्य स्वेन रूपेणाभिनिष्पद्यते’</quote> इत्युपसंपत्तव्यपरमात्मपर एव न जीवप्रतिपादनार्थ इत्यर्थः ।</p><p>जीवपूर्वपक्षमाशंक्य परिहरति—<ref type="pratīka">सू॰ ॥ अल्पश्रुतेरिति चेत्तदुक्तम् ॥ २० ॥</ref> <quote>‘दहरोऽस्मिन्नन्तराकाश’</quote> इत्याकाश-
स्याल्पत्वश्रवणान्न परमात्मत्वं किं तु जीवत्वमिति चेत् । <ref type="pratīka">तदुक्तम्</ref>=तत्र समाधानमुक्तम् <quote>‘अर्भकौकस्त्वात्तद्व्यपदेशाच्चे’</quote>त्यत्र ।
तस्माद्दहराकाशः परमात्मैवोपास्य इति सिद्धम् ॥ <ref type="pratīka">इति दहराधिकरणम् ॥ ५ ॥</ref></p><p><ref type="pratīka">अथानुकृत्यधिकरणम् ॥ ६ ॥</ref> <ref type="pratīka">सू॰ ॥ अनुकृतेस्तस्य च ॥ २२ ॥</ref> अस्य <quote>‘न तत्र सूर्यो भाति न चन्द्रतारकं
नेमा विद्युतो भान्ति कुतोऽयमग्निः । तमेव भान्तमनुभाति सर्वं तस्य भासा सर्वमिदं विभाति ॥’</quote> इति मुण्डकवाक्यं विषयः ।
अत्र सूर्यादिजगद्भासकतया प्रतीयमानं किं तेजोविशेषः उत ब्रह्मेति संशयः । प्रबलेन तेजसा दुर्बलस्याभिभवदर्शनात् तेजो-
विशेष इति पूर्वपक्षः । सिद्धान्तस्तु <quote>‘तमेव भान्तमनुभाति सर्व’</quote>मित्यनुभानश्रवणात् <quote>‘तस्य भासा सर्वमिदं विभाति’</quote> इति
ब्रह्मभासा सर्वस्य जगतो भास्यत्वावगमाच्च सूर्यादिसर्वजगद्भासकतया प्रतीयमानं ब्रह्मैवं न तेजोविशेषः इति । सूत्रार्थस्तु,
﻿
<pb n="447"/>
<ref type="pratīka">अनुकृतेः</ref>=अनुकृतिरनुकरणम् । तरमात् <quote>‘तमेव भान्तमनुभाति सर्वमि’</quote>त्यनुभानात् । <ref type="pratīka">तस्य च</ref>=<quote>‘तस्य भासा सर्वमिदं वि-
भाति’</quote> इति वाक्याच्च तत्र प्रकृतं सूर्यादिसकलजगदवभासकं स्वयं ज्योतिः ब्रह्मैव न तु लौकिकं तेज इति ॥ <quote>‘न तत्र
सूर्य’</quote> इत्यत्र <quote>‘तत्र’</quote> इति न सतिसप्तमी । किं तु विषयसप्तमी । <quote>‘भाती’</quote>ति णिजध्याहारेण भासयतीत्यर्थः ॥</p><p>अस्मिन् श्रुत्युक्तार्थे स्मृतिं दर्शयितुमाह—<sutra>सू॰ अपि च स्मर्यते ॥ २३ ॥</sutra> <quote>‘न तद्भासयते सूर्यो न शशाङ्को न पावकः ।
यद्गत्वा न निवर्तन्ते तद्धाम परमं मम ॥’</quote> इति <quote>‘यदादित्यगतं तेजो जगद्भासयतेऽखिलम् । यच्चन्द्रमसि यच्चाग्नौ तत्तेजो
विद्धि मामकम् ॥’</quote> इति च भगवद्गीतासु स्मर्यत इत्यर्थः ॥</p><head>इति अनुकृत्यधिकरणम् ॥ ६ ॥</head><p><ref type="pratīka">श्रीकण्ठमते</ref>, इदं सूत्रदशकमेकमधिकरणम्। विषयवाक्यसंशयपूर्वपक्षसिद्धान्तादिकं प्रायस्समानमेव । सूत्रार्थवर्णन-
मात्रे क्वचिदस्ति कियानिव भेद इति तादृशेष्वेव सूत्रेषु स एवांशः प्रस्तोष्यते इति नात्र विस्तरस्यावकाशः । परब्रह्मणश्शिवस्य
पुरिशयनमुपासनं च निरूपयितुमिदमधिकरणमारब्धम् । दहरशब्दवाच्यः परमेश्वर एव न भूताकाशो नापि जीव इति
सिद्धान्तानुसारेण पूर्वमुक्ते दहरसूत्रार्थे नास्ति विशेषः ।<ref type="pratīka"><quote>‘गतिशब्दाभ्या’</quote> मिति</ref> द्वितीयसूत्रे परमस्ति कियतीव भिदा ।
<ref type="pratīka">तथाहि दृष्टम्</ref>=श्रुत्यन्तरे परमेश्वर एव एवं रूपं गमनं दृष्टम् <quote>‘एवमेव खलु सोम्येमास्सतीः प्रजास्सति संपद्य न विदुस्सति
संपत्स्यामह’</quote> इति । ब्रह्मलोकशब्दश्च तस्मिन्दृष्टः <quote>‘एप ब्रह्मलोकस्सम्राडिति होवाच’</quote> इति । <ref type="pratīka">लिङ्गं च</ref>=किं च । गतिशब्दयो-
रन्यत्र दर्शनमेव मास्तु । अस्मिन्प्रकरणे सर्वासां प्रजानामहरहः श्रूयमाणं गमनं ब्रह्मलोकशब्दश्च परमेश्वरस्य दहराकाशत्वे
पर्याप्तं गमकमित्यर्थः ॥ इति ॥</p><p><ref type="pratīka">सू॰ ॥ धृतेश्च महिम्नोऽस्यास्मिन्नुपलब्धेः ॥ १ ॥</ref> <ref type="pratīka">अस्य</ref>=परमेश्वरस्य । <ref type="pratīka">धृतेः</ref>=जगद्विधृतिरूपस्य श्रुत्यन्तरेऽपि
प्रतिपादितस्य महिम्नः । <ref type="pratīka">अस्मिन्</ref>=दहराकाशे । उपलब्धेश्च दहराकाशः परमेश्वर इत्यर्थः ।</p><p><ref type="pratīka">सू ॥ प्रसिद्धेश्च ॥ १७ ॥</ref> <quote>‘दह्रं विपाप्म’</quote> मित्यादिना महोपनिषदि <quote>‘हृत्पुण्डरीक’</quote> मित्यारभ्य <quote>‘उमासहाय’</quote> मित्यादिना कैव-
ल्योपनिषदि च उमासहायस्य परमेश्वरस्य दहरपुण्डरीकमध्यवर्तित्वेनोपास्यत्वप्रसिद्धेश्च दहराकाशः परमेश्वर इत्यर्थः ॥</p><p><ref type="pratīka"><quote>‘इतरपरामर्शात्स’</quote></ref> इति सूत्रार्थस्समान एव । <ref type="pratīka"><quote>‘उत्तराच्चे’</quote></ref> दिति सूत्रार्थः परं कियानिव भिद्यते । <ref type="pratīka">उत्तरा</ref>त्प्रजापति-
वाक्याज्जीवस्यापमहतपाप्मत्वादिकस्य प्रतीत्या स एव दहराकाशो भवतु इति चेत् । न युक्तमेतत् । यतोऽत्र प्रतिपाद्यो जीवः
निजानादिकर्मबन्धोपार्जितशरीरतिरोहितापगतपाप्मत्वादिगुणकः पर ज्योतिरुपसंपद्य पश्चादाविर्भूतस्वरूपः आविर्भूतापहतया-
प्मत्वादिकः खलु प्रतीयते । न संसारी । दहराकाशस्य स्वाभाविकातिरोहिततत्तत्कल्याणगुणतया अतथाभूतयोर्बद्धमुक्तयोजीवयो-
मीस्ति दहराकाशत्वशङ्कावकाश इति तात्पर्यम् ॥</p><p><ref type="pratīka">सू॰ ॥ अन्यार्थश्च परामर्शः ॥२० ॥</ref> <quote>‘अस्माच्छरीरा’</quote>दिति वाक्ये जीवस्य दहराकाशशब्दनिर्दिष्टपरज्योतीरूपपरवस्तुना
संपद्य स्वरूपाविर्भावस्याभिधीयमानतया तत्रत्यो जीवपरामर्शः दहराकाशनिष्ठतत्तादृङ्माहात्म्यप्रतिपादनार्थ इति नास्ति विरोधः ।
<ref type="pratīka"><quote>‘अल्पश्रुते’</quote></ref>रिति सूत्रार्थः पूर्ववत् । <ref type="pratīka">सू॰ ॥ अनुकृतेस्तस्य च ॥ २२ ॥</ref> <ref type="pratīka">तस्य</ref>=जीवस्य । <ref type="pratīka">अनुकृतेश्च</ref>=दहराकाशशब्दनि-
र्दिष्टपरज्योतिरनुकरणाच्च न जीवो दहर इत्यर्थः । <quote>‘नैनं सेतुमहोरात्र’</quote> इत्यादिवाक्यशेषे दहराकाशं प्राप्तस्यान्धत्वाद्यभावस्स-
ततोदितप्रकाशत्वं चाभिधीयते । दहराकाशस्य तथात्वात् । एवं च दहराकाशं प्राप्तस्योक्तफलावाप्तिस्तत्साम्यापत्तिरूपा तद-
नुकृतिरिति सिद्ध्यति । सा च भेदे सत्येवोपपद्येत । अतश्चायं दहरो न जीव इत्याशयः । तस्येति कर्तरिषष्ठी । अनुवृत्तस्य द-
हरपदस्य कर्मणिषष्ठ्यन्ततया विपरिणामेनान्वय इति भावः ॥</p><p>उक्तेऽर्थे प्रमाणान्तरमप्यस्तीत्याह—<ref type="pratīka">सू॰ ॥ अपिच स्मर्यते ॥ २३ ॥</ref> <quote>‘अथवा परमात्मान’</quote>मित्यादिना ब्रह्मणः दहरपुण्ड-
रीकान्तर्वर्तित्वमुपास्यत्वं च स्मर्यते । अतः परज्योतिस्स्वरूपं मुक्तप्राप्यं परशक्त्युमासनाथं परं ब्रह्म दहरपुण्डरीकाकाशमध्यव-
र्ति स्वाभाविकापहतपाप्मत्वादिगुणकमुपासनीयमिति सिद्धम् ॥</p><p><ref type="pratīka">रामानुजमते</ref>=अस्याधिकरणस्य विषयवाक्यसंशयपूर्वपक्षसिद्धान्तादिकं सर्वं प्रायः श्रीकण्ठमतवदेव । परमात्मा परं
नारायणः इति विशेषः । पूर्ववत्सूत्रदशकात्मकमेवेदमधिकरणम् ।</p><p><ref type="pratīka">सू॰ ॥ प्रसिद्धेश्च ॥ १८ ॥</ref> <quote>‘को ह्येवान्यात्’</quote> सर्वाणि हवा इमानि’इत्यादिश्रुतिवाक्येषु आकाशशब्दस्य ब्रह्मण्येव प्रसिद्धेरि-
त्यर्थः । <ref type="pratīka">सू॰ ॥ अनुकृतेस्तस्य च ॥ २२ ॥</ref> <ref type="pratīka">तस्य</ref>=परमात्मनः । <ref type="pratīka">अनुकृतेश्च</ref>=तत्साम्यापत्तिरूपादनुकाराच्च । परमात्म-
नोऽनुकाराद्वि जीवस्याविर्भूतस्वरूपस्यापहतपाप्मत्वादिगुणकत्वम् । अतोऽनुकर्तुर्जीवादनुकार्यो दहरः पृथग्भूत इति सिद्धम् ।
तत्साम्यापत्तिरूपस्तदनुकारः <quote>‘निरंजनः परमं साम्यमुपैति’</quote> इति श्रुतिप्रसिद्ध एव । इति ।</p><p><ref type="pratīka">सू॰ ॥ अपि स्मर्यते ॥ २३ ॥</ref> <quote>‘इदं ज्ञानमुपाश्रित्य मम साधर्म्यमागताः । सर्गेऽपि नोपजायन्ते प्रलये न व्यथन्ति च ॥’</quote>
इति तदुपासनात्तत्साम्यापत्तिरूपानुकृतिर्जीवस्य स्मर्यते चेत्यर्थः । शेषं समानं श्रीकण्ठमतेनेति संग्रहः ॥</p><p><ref type="pratīka">आनन्दतीर्थमते</ref>, विषयवाक्यसंदेहपूर्वपक्षसिन्द्धान्तादिकं प्रायः मतान्तरसमानमेव । किं तु उद्देश्यं परं भिद्यते <ref type="pratīka">॥ सू॰ ॥
दहर उत्तरेभ्यः ॥ १८ ॥</ref> दहरे उत्तरेभ्यः इति पदच्छेदः । भगवत्पादमतवदिहाप्यधिकरणयोजनेत्यपरो विशेषः । हृत्पद्म-
स्थदहराकाशस्थत्वं विष्णोरस्ति वा नास्तिवेति संदिह्य नास्तीति पूर्वपक्षमाकलय्य भूताकाशजीवयोरसंभवाद्विष्णोरस्ति इति सि-
﻿
<pb n="448"/>
  <!--
अथ प्रमिताधिकरणम् ॥ ६ ॥
अतः परमेश्वरस्योपास्यरूपान्तरमुच्यते—
<sutra>॥ सू ॥ शब्दादेव प्रमितः ॥ २३ ॥</sutra>
<p>उत्तराधिकरणस्य प्रासङ्गिकीं सङ्गतिमाह—<ref type="pratīka">अतः परमेति</ref> । पूर्वाधिकरणे परमेश्वरस्य
हृदये कृष्णपिङ्गलत्वादिविशिष्टं रूपमुपासनार्थमुक्तम् । तत्प्रसङ्गात्तत्र तस्य रूपान्तरमुच्यत
इत्यर्थः <ref type="pratīka">॥ सू. ॥ शब्दादेव प्रमितः ॥ २३ ॥</ref> <quote>‘ईशानो भूतभव्यस्ये’</quote>त्यत्र विदित्वे-
त्यध्याहारः । अङ्गुष्ठमात्रः पुरुष उक्तः । तं भूतभव्यस्येशानं विदित्वा ततस्तदनन्तरं
  !-->
द्धान्तितम् ॥ सूत्रार्थस्तु, <ref type="pratīka">दहरे</ref>=<quote>‘दहरं पुण्डरीकं वेश्मे’</quote>तिवाक्योक्तहृत्पद्मस्थाल्पाकाशे स्थितो विष्णुरेव । न तु जीवादिः ।
कुतः । <ref type="pratīka">उत्तरेभ्यः</ref>=<quote>‘य आत्मापहतपाप्मे’</quote>त्याद्युत्तरवाक्योक्तनिर्गतपाप्मत्वादिधर्मेभ्य इत्यर्थः ।</p><p><ref type="pratīka">गतिशब्दाभ्यामित्यादि । गतिशब्दाभ्याम्</ref>=अस्यार्थोऽविशिष्ट एव । <ref type="pratīka">तथाहि दृष्टं लिङ्गं च ।</ref> किं च । यत’
<quote>‘अरश्च’</quote> इति श्रुतौ <ref type="pratīka">तथा</ref>=सुप्तप्राप्यत्ववत् । <ref type="pratīka">हि</ref>=विष्णुनिष्ठत्वेन प्रसिद्धम् । <ref type="pratīka">लिंगम्</ref>=अर्णवाख्यसुधासमुद्राश्रयलोकवत्त्वरूप-
ज्ञापकं हृत्पद्मस्थे दृष्टमुक्तम् । अतोऽपि दहरपद्मस्थो विष्णुरेवेत्यर्थः ॥</p><p><ref type="pratīka">सू॰ ॥ धृतेश्च महिम्नोऽस्यास्मिन्नुपलब्धेः ॥ १६ ॥</ref> <ref type="pratīka">धृतेः</ref>=<quote>‘स एष सेतुर्विधृति’</quote> रिति हृत्पद्मस्थस्य सर्वाधारत्वश्र-
वणाच्च विष्णुरेव हृत्पद्मस्थः । किं च छान्दोग्ये हृत्पद्मस्थनिष्ठतयोक्तस्य <ref type="pratīka">अस्य</ref> विष्णुमहिम्नः सर्वेश्वरत्वादेः । <ref type="pratīka">अस्मिन्</ref>=<quote>‘एषं
सर्वेश्वर’</quote> इति वाजसनेयकवाक्ये । उपलब्धेः=श्रवणात् । विष्णुरेव हृत्पद्मस्थः । <ref type="pratīka">प्रसिद्धेश्च ॥ १८ ॥</ref> <quote>‘दह्रं विपाप’</quote>मिति श्रुतौ
विष्णोः हृत्पद्मस्थत्वप्रसिद्धेश्च स एव हृत्पद्मस्थ इत्यर्थः ।</p><p><ref type="pratīka">इतरपरामर्शादित्यादि । इतरपरामर्शात्</ref>=<quote>‘स्वेन रूपेणाभिनिष्पद्यत’</quote> इत्युक्तस्य जीवस्य हृत्पद्मस्थात्मतया ‘एष आत्मे-
त्येतच्छब्देन परामर्शात् ग्रहणात् जीव एव हृत्पद्मस्थ इति चेन्न । कुतः । <ref type="pratīka">असंभवात्</ref>=हृत्पद्मस्थनिष्ठतया श्रुतानामपहतपा-
प्मत्वादिगुणानां जीवे स्वातन्त्र्येणासंभवादित्यर्थः ॥</p><p><ref type="pratīka">उत्तराच्चेदित्यादि</ref> । तुशब्द एवार्थे । नेति शोषः । <ref type="pratīka">उत्तरात्</ref>= <quote>‘स तत्र पर्येती’</quote>त्युत्तरवाक्यात् जीव एव हृत्पद्मस्थ
इति चेन्न । यतस्तद्वाक्ये <ref type="pratīka">आविर्भूतस्वरूपस्तु</ref>=मुक्त एव प्रतिपाद्यः । मुक्तस्तु न स्वतोऽपहतपाप्मत्वादिगुणकः । अतो न
तस्यापि हृत्पद्मस्थत्वमित्यर्थः ।</p><p><ref type="pratīka">सू॰ ॥ अन्यार्थश्च परामर्शः ॥ २० ॥</ref> चः एवार्थे । परामर्शः <quote>‘एष आत्मे’</quote> ति वाक्यगतैतच्छब्दः । <ref type="pratīka">अन्यार्थ-
श्च</ref>=<quote>‘परं ज्योति’</quote>रित्युक्तपरमात्मार्थ एव । न जीवार्थ इत्यर्थः ॥</p><p><ref type="pratīka">अल्पश्रुतेरित्यादि</ref> समानमेब ॥ <ref type="pratīka">इति दहराधिकरणम् ॥ ५ ॥</ref></p><p><ref type="pratīka">अथानुकृत्यधिकरणम् ॥</ref> सू॰ ॥ <ref type="pratīka">अनुकृतेस्तस्य च ॥ २२ ॥</ref> अस्य <quote>‘तदेतदिति मन्यन्ते अनिर्देश्यं परं सुखम् ।
कथं नु तद्विजानीयां किमु भाति न भाति वा ॥’</quote> कठवल्लीमन्त्रो विषयः । अत्र <quote>‘कथं नु तद्विजानीया’</quote> मिति वाक्ये लिङा
प्रतीयमानं ज्ञानार्थं प्रार्थ्यमानरूपमानुकूल्येन गृह्यमाणं ज्ञानिसुखं वा ब्रह्म वेति संशयः । नपुंसकलिंगयोस्तदेतच्छब्दयोर्ज्ञा-
निसुखपरामर्शित्वात् ज्ञानिसुखमिति पूर्वःपक्षः । उपसंहारे<quote>‘न तत्र सूर्य’</quote> इति श्रूयमाणे मन्त्रे तत्र, तम्, तस्येति, च तच्छब्दैः
<quote>‘कथं नु तद्विजानीया’</quote> मिति प्रकृतमानुकूल्येन गृह्ममाणं परामृश्य तस्य सूर्याद्यप्रकाश्यत्वादिब्रह्मलिंगानामुच्यमानत्वात् बल-
वदुपसंहारस्थबहुलिंगानुसारेणानुकूल्येन गृह्यमाणस्य सुखस्य ब्रह्मत्वे निश्चिते दुर्बलोपक्रमगतयोस्तदेतत्पदयोः <quote>‘नित्यो नित्याना’</quote>
मिति प्रकृते ईश्वर एव लिङ्गव्यत्ययेन वृत्तिकल्पनोपपत्तेश्च आनुकूल्येन गृह्यमाणमनिर्देश्यं सुखं ब्रह्मैवेति सिद्धान्तः । सूत्रार्थस्तु
च्चः समुच्चये । तस्येति श्रुतिप्रतीकग्रहणम् । अनुकृतिरनुक्रिया । <quote>‘कथं नु तद्विजानीया’</quote>मिति ज्ञानार्थं प्रार्थितत्वरूपानुकूल्येन
गृह्यमाणं ब्रह्मैव । कुतः । <ref type="pratīka">अनुकृतेः</ref>=<quote>‘तमेव भान्तमनुभाति सर्व’</quote> मिति वाक्यशेषे सूर्यादीनां भगवत्क्रियानुसारिप्रकाशाख्य-
क्रियाकर्तृत्वश्रवणात् । <ref type="pratīka">तस्य च</ref>=<quote>‘तस्य भासा सर्वमिदं विभाती’</quote>ति जगतः परमात्मप्रभाप्रकाश्यत्वश्रुतेश्च इत्यर्थः ॥</p><p><ref type="pratīka">सू॰ ॥ अपि स्मर्यते ॥ २३ ॥</ref> न केवलं हेतूकृतानुकृत्यादेर्विष्णुधर्मत्वं श्रूयते । किं तु कृष्णादिभिः <quote>‘यदादित्यगतं तेज’</quote>इत्या-
दिस्मृतिषु च उच्यत इत्यर्थः ॥ <ref type="pratīka">इति अनुकृत्यधिकरणम् ॥ ६ ॥</ref></p><head>इति सूत्रार्थचन्द्रिकायां दहराधिकरणानुकृत्यधिकरणे ॥ ५ ॥ ६ ॥</head><head>नयमणिमालायाम्</head><head>अथ प्रमिताधिकरणम् ॥ ६ ॥</head><sutra>सू॰ ॥ शब्दादेव प्रमितः ॥ २३ ॥ हृद्यपेक्षया तु मनुष्याधिकारत्वात् ॥ २४ ॥</sutra><head>इति प्रमिताधिकरणम् ॥ ६ ॥</head><head>नयमणिमालायाम् अथ देवताधिकरणम् ॥ ७ ॥</head><sutra>सू॰ ॥ तदुपर्यपि बादरायणः सम्भवातू ॥ २५ ॥ विरोधः कर्मणीति चेन्नानेकप्रतिपत्तेर्दर्शनात्
॥ २६ ॥ शब्द इति चेन्नातः प्रभवात् प्रत्यक्षानुमानाभ्याम् ॥ २७ ॥ अत एव च नित्यत्वम् ॥ २८ ॥
समाननामरूपत्वाच्चावृत्तावप्यविरोधो दर्शनात्स्मृतेश्च ॥ २९ ॥ मध्वादिष्वसम्भवादनधिकारं जैमि-
निः ॥ ३० ॥ ज्योतिषि भावाच्च ॥ ३१ ॥ भावं तु बादरायणोऽस्ति हि ॥ ३२ ॥</sutra><lg>
  <l>देवानां नास्ति विद्याधिकृतिरधिगतास्ते हि सामर्थ्यहीनास्तत्सत्त्वे वा पदैक्यात्समाधिगतफला नार्थिनो नापि वैद्यः ।</l>
</lg><lg>
  <l>तेषां वा ब्रह्मविद्यास्वधिकृतिघटना यद्यपि स्यान्न सा स्यात् वस्वादीनां वसुत्वाद्यधिगतिफलकस्यात्मगोपासनासु ॥ ६२ ॥</l>
</lg><lg>
  <l>मैवं मन्त्रार्थवादप्रकटिततनवश्शाम्भवात्सर्गतोऽन्यत्तन्नामक्षुद्रमन्तर्भुवनमधिगतास्ते स्वयंभातविद्याः ।</l>
</lg><lg>
  <l>तत्तेषां ब्रह्मविद्यास्वधिकृतिरचला भाविवस्वादिताप्त्यै वस्वादीनामपि स्वान्तरगिरिशमतावन्ततो भाविमुक्त्यै ॥ ६३ ॥</l>
</lg><head>॥ इति देवताधिकरणम् ॥ ७ ॥</head><head>सूत्रार्थचन्द्रिकायाम् अथ देवताधिकरणम् ॥ ७ ॥</head><sutra>सू ॥ तदुपर्यपि बादरायणस्संभवात् ॥ २६ ॥ विरोधः कर्मणीति चेन्नानेकप्रतिपत्तेर्दर्शनात् ॥ २७ ॥
शब्द इति चेन्नातः प्रभवात्प्रत्यक्षानुमानाभ्याम् ॥ २८ ॥ अत एव च नित्यत्वम् ॥ २९ ॥ समानना-
मरूपत्वाच्चावृत्तावप्यविरोधो दर्शनात्स्मृतेश्च ॥ ३० ॥ मध्वादिष्वसंभवादनधिकारं जैमिनिः ॥ ३१ ॥
ज्योतिषि भावाच्च ॥ ३२ ॥ भावं तु बादरायणोऽस्ति हि ॥ ३३ ॥</sutra><p><ref type="pratīka">भगवत्पादमते</ref>, पूर्वं मनुष्याधिकारं शास्त्रमित्युक्ते तर्ह्यमनुष्याणां देवादीनामधिकारो न स्यादित्याक्षिप्य समाधीयत
इत्याक्षेपसंगत्या प्रसंगसंगत्या वा इदमारभ्यते—<ref type="pratīka">सू ॥ तदुपर्यपि बादरायणस्संभवात् ॥ २६ ॥</ref> अस्य <quote>‘तद्यो यो
देवानां प्रत्यबुध्यत स एव तदभव’</quote> दित्यादिकं बृहदारण्यकवाक्यं विषयः । तत्र किं देवानां ब्रह्मविद्यायामधिकारोऽस्ति
उत न वा इति संदेहः । देवानां विग्रहवत्त्वे प्रमाणाभावात्तेषामर्थित्वसामर्थ्ययोरसंभवाच्च नास्ति ब्रह्मविद्यायामधिकार इति
पूर्वपक्षः । सिद्धान्तस्तु, <ref type="pratīka">तदुपर्यपि</ref>=तेषां मनुष्याणामुपरिष्टाद्ये देवादयस्तेषामपि । <ref type="pratīka">संभवात्</ref>—अर्थित्वसामर्थ्याद्यधिकारका-
रणस्य संभवात् । ब्रह्मविद्यायामधिकारोऽस्तीति <ref type="pratīka">बादरायणाचार्यो</ref> मन्यत इत्यर्थः ।</p><p>ननु यदीन्द्रादीनां विग्रहवत्त्वेन विद्याधिकारस्तर्हि कर्मणि विरोध इत्याशंक्याह—<ref type="pratīka">सू ॥ विरोधः कर्मणीति चे-
न्नानेकप्रतिपत्तेर्दर्शनात् ॥ २७ ॥</ref> इन्द्रादीनामृत्विगादिवदेकस्य शरीरस्यानेकत्र कर्मणि युगपत्सन्निधानासंभवाद्विरोधः
प्रसज्येतेति चेन्न । कस्मात् <ref type="pratīka">अनेकप्रतिपत्तेः</ref>= एकस्येन्द्रस्यानेकेषां शरीराणां युगपत्प्राप्तेः । <ref type="pratīka">दर्शनात्</ref>=<quote>‘स एकधा भवति
त्रिधा भवति’</quote> इत्यादिश्रुतौ दर्शनात् इत्यर्थः । यद्वा । <ref type="pratīka">अनेकप्रतिपत्तेर्दर्शनात्</ref>=अनेकत्र कर्मण्येकस्य प्रतिपत्तिरङ्ग-
भावस्तस्य लोके दर्शनात् । यथा बहुभिर्नमस्कुर्वाणैर्युगपदेको ब्राह्मणो नमस्कियमाणो दृश्यते तद्वदित्यर्थः ॥ ननु मास्तु कर्मणि
विरोधः शब्दे तु स्यादित्याशंक्याह—<ref type="pratīka">सू ॥ शब्द इति चेन्नातः प्रभवात्प्रत्यक्षानुमानाभ्याम् ॥ २८ ॥</ref> <ref type="pratīka">शब्दे</ref>=
वेदवाक्ये । अनित्यविग्रहवद्देवादेर्नित्यवेदार्थत्वाङ्गीकारे शब्दस्यार्थेन सह नित्यसंबन्धाभावेन नित्यानित्यसंयोगविरोधः <ref type="pratīka">इति
चेन्न । अतः प्रभवात्</ref>=अत एव हि वैदिकाच्छब्दाद्देवादिजगतः प्रभवादुत्पत्तेः । कथं तत्प्रभवत्वं देवादेः । <ref type="pratīka">प्रत्य-
क्षानुमानाभ्याम्</ref>=श्रुतिस्मृतिभ्याम् <quote>‘एत इति वै प्रजापतिर्देवानसृजते’</quote> त्यादिका श्रुतिः <quote>‘वेदशब्देभ्य एवादा’</quote> वित्या-
दिका स्मृतिः ताभ्यां नित्यशब्दप्रभवत्वं देवादेरवगम्यते । एवं च देवादिव्यक्त्युत्पत्तावपि तदाकृतिनिष्ठनित्यताश्रुतेर्वेदार्थ-
त्वात्तत्संबन्धो नित्य इत्यविरुद्धम् ।</p><p>नन्वेवमपि <quote>‘अतः प्रभवा’</quote> दिति देवादेर्वेदप्रभवत्वोक्त्या तदुत्पादकवेदस्यापि प्रभवप्रसंगादनित्यत्वमाशंक्याह—<ref type="pratīka">सू ॥
अत एव च नित्यत्वम् ॥ २९ ॥</ref> <ref type="pratīka">अतएव</ref>=नियताकृतेर्देवादेर्जगतो वेदशब्दप्रभवत्वादेव वेदस्य नित्यत्वं प्रत्येतव्यम् ।
कर्त्रस्मरणात्सिद्धमेव वेदनित्यत्वमनेन दृढीकृतमिति बोध्यम् ॥</p><pb n="472"/><p>ननु महाप्रलये आकृतेरप्यनित्यत्वाच्छब्दार्थसंबन्धस्यानित्यत्वविरोधस्तदवस्थ एवेत्याशंक्याह—<ref type="pratīka">सू ॥ समानना-
मरूपत्वाच्चावृत्तावप्यविरोधो दर्शनात्स्मृतेश्च ॥ ३० ॥</ref> सुषुप्तिप्रबोधयोरिव सृष्टिप्रलययोरावृत्तावपि प्रलये
प्रपञ्चस्य संस्कारात्मना अविद्यायां विद्यमानत्वेन पूर्वकल्पप्रपंचसमाननामरूपत्वादुत्तरकल्पप्रपंचस्याकृतेर्नित्यतया न शब्दार्थ-
संबन्धस्यानित्यत्वविरोधः । कथं समाननामरूपत्वम् । <ref type="pratīka">दर्शनात्</ref>=<quote>‘घाता यथापूर्वकमल्पयत्’</quote> इति श्रुतौ दर्शनात् ।
<ref type="pratīka">स्मृतेश्च</ref>—<quote>‘यथर्तुष्वृतुलिङ्गानि नानारूपाणि पर्यये । दृश्यन्ते तान्येव तथा भावा युगादिषु ॥’</quote> इत्यादिस्मृतेश्च ॥</p><p>इत्थमभिहितं देवानामधिकारमाक्षिपति—<ref type="pratīka">सू ॥ मध्वादिष्वसंभवादनधिकारं जैमिनिः ॥ ३९ ॥</ref> ब्रह्मविद्यायो
देवानामनधिकारं जैमिनिराचार्यो मन्यते । कस्मात् । <ref type="pratīka">मध्वादिष्वसंभवात्</ref>=<quote>‘असौ वा आदित्यो देवमधु’</quote> <quote>‘आदित्यो
ब्रह्मेत्यादेशः’</quote> इत्यादिषु मधुब्रह्माध्यासेनादित्यदेवतोपासनेषु मनुष्याधिकारिकेषु तेषामेवादित्यादीनामधिकारासंभवात् । न
ह्येकस्यैवोपास्योपासकभावस्संभवति । तस्य भेदनिष्ठत्वात् । तथा चायं प्रयोगः । ब्रह्मविद्या न देवानधिकरोति विद्यात्वान्म-
धुविद्यावदिति ॥ ननु क्वचिदनधिकारान्न सर्वत्रानधिकारोऽस्ति, ब्राह्मणस्य राजसूयानधिकारेऽपि बृहस्पतिसवेऽधिकारादित्या-
शंक्याह—<sutra>सू ॥ ज्योतिषि भावाच्च ॥ ३२ ॥</sutra> अलौकिकयोरादित्यशब्दप्रत्यययोः ज्योतिर्मण्डले भावात् तेषामस्मदा-
दिवदिष्टानिष्टप्राप्तिपरिहाररूपचेष्टाया अदर्शनेनाचेतनत्वावधारणात्तदतिरिक्तस्य चेतनस्य विग्रहादिमतः प्रत्यक्षाद्यगोचरत्वा-
त्तद्विग्रहादिप्रतिपादकानां मन्त्राणामन्यपरत्वेन स्वार्थे प्रामाण्याभावान्न देवानां विद्याधिकार इति सूत्रद्वयस्य तात्पर्यार्थः ॥</p><p>इत्थं पूर्वपक्षे सिद्धान्तयति—<ref type="pratīka">सू ॥ भावं तु बादरायणोऽस्ति हि ॥ ३३ ॥</ref> तुशब्दो जैमिनिमतनिरासार्थः ।
बादरायणस्त्वाचार्यो देवादीनां विग्रहवत्त्वेन ब्रह्मविद्यायामधिकारभावं मन्यते । कस्मात् । <ref type="pratīka">अस्ति हि</ref> अर्थित्वाद्यधिकार-
कारणम् । न हि क्वचिदधिकारो नेति सर्वत्र वक्तुं पार्यते । निर्गुणविद्यायां संभवात् । न च तेषां विग्रहवत्त्वं नेति वाच्यम् ।
तदप्यस्ति हि । तत्प्रतिपादकमन्त्राणां मानान्तरविरोधसंवादाभावेन प्रमाणत्वात् ॥ इति ॥</p><p><ref type="pratīka">श्रीकण्ठमते</ref>, पूर्वस्मिन्नधिकरणे मनुष्याणामेव परमेश्वरोपासनेऽधिकारस्सूचितः । कथं तर्हि देवानामप्यथर्वशिरसि
परमेश्वरोपासनं श्रूयत इत्याशङ्कायामिदमारभ्यते <ref type="pratīka">॥ सू ॥ तदुपर्यपि बादरायणस्संभवात् ॥ २६ ॥</ref> अस्मिन्नधिकरणे पूर्व-
पक्षसिद्धान्तादिकं प्रायः पूर्ववत् । विषयवाक्यं परं भिद्यते । <quote>‘ततो देवा रुद्रं नापश्यन् । ते देवा रुद्रं ध्यायन्ति’</quote> इत्यथर्वशिरो-
वाक्यं विषयः।अत्रापि विध्येकवाक्यतापन्नानां<quote>‘इन्द्रो वृत्राय वज्रमुदयच्छ’</quote>दित्यादीनां मन्त्रार्थवादानां स्वार्थे तात्पर्याभावात् देवानां
विग्रहवत्त्वासिद्धौ अर्थित्वसामर्थ्ययोरभावेन न ब्रह्मविद्यायामधिकारिणो देवा इति पूर्वपक्षं कृत्वा <quote>‘आदित्यो यूपः’</quote> <quote>‘अग्नि-
र्हिमस्य भेषज’</quote> मत्यादीनां स्वार्थे तात्पर्याभावेऽपि <quote>‘इन्द्रो वृत्राये’</quote> त्यादीनां विरोधस्य मानान्तरप्राप्तेश्चाभावेन स्वार्थे तात्पर्य-
संभवाद्विग्रहवत्त्वसिध्द्या अर्थित्वसामर्थ्ययोस्संभवेन ब्रह्मविद्यायामधिकारिण एव देवा इति सिद्धान्तितम् । <ref type="pratīka">विरोधः कर्म-
णीति</ref> सत्रे <ref type="pratīka">अनेकप्रतिपत्तेः</ref>=विग्रहवत्त्वेऽपि सौभरिप्रभृतिषु युगपदनेकदेहप्रतिपत्तेः । <ref type="pratīka">दर्शनात्</ref>=दृष्टत्वादित्यर्थः ॥</p><p>शब्द <ref type="pratīka">इति चेदित्यादि ।</ref> विरोध इत्यनुवर्तते । देवानां विग्रहवत्त्वे सावयवत्वेनोत्पत्तिविनाशयोगादुत्पत्तेः प्राग्वि-
नाशादूर्ध्वं च वैदिकेन्द्रादिशब्दानामर्थशून्यत्वस्य वा अनित्यत्वस्य वापत्तौ वैदिकशब्दे विरोधः प्रसज्यते इति चेन्न । <quote>‘अतः
प्रभवा’</quote> दित्यादि शेषं समानार्थकमेव ।</p><p><ref type="pratīka">‘अत एव नित्यत्वम् ॥ २९ ॥ अत एव</ref>=यतो ब्रह्मा पूर्वविश्‍वामित्रादीनामाकृतिविशेषांस्तत्तद्वैदिकशब्दैः स्मृत्वा
तदाकारानेवापरांस्तत्तच्छक्तिविशेषयुक्तान् नैमित्तिकप्रलयानन्तरं सृजति अतएव । विश्‍वामित्रादीनां मन्त्रकृत्त्वेऽपि
विश्‍वामित्रादिशब्दानामाकृतिनिमित्तत्वेन वेदस्य नित्यत्वमुपपद्यते ॥</p><p><ref type="pratīka"><quote>‘समाननामरूपत्वा’</quote></ref> दिति सूत्रार्थोऽविशिष्ट एव ॥</p><p>मतान्तरमाह—<ref type="pratīka">मध्वादिष्विति</ref> । मधुविद्यादिषु वस्वादिदेवानामेवोपास्यत्वात्प्राप्यत्वाच्च वस्वादीनां कर्तृकर्मभाव-
विरोधेनोपास्यत्वासंभवात् वस्वादीनां सतां वस्वादित्वं प्राप्तमिति प्राप्यत्वासंभवाच्च वस्वादिदेवानामनधिकारं <ref type="pratīka">जैमिनि-
र्मन्यत</ref> इत्यर्थः ॥</p><p><ref type="pratīka">सू ॥ ज्योतिषि भावाच्च ॥ ३२ ॥</ref> <quote>‘तं देवा ज्योतिषां ज्योतिरायुर्होपासतेऽमृत’</quote> मिति ज्योतिषि परब्रह्मणि
देवानां साधारण्येन प्राप्तत्वेऽप्यधिकारभाववचनाच्च अन्यत्र मध्वादिविद्यास्वनधिकारो ज्ञाप्यते । <quote>‘तं देवा’</quote> इत्यत्र देवाः वखा-
दय इत्यर्थः । एवं च मध्वादिविद्यायामेवानधिकारो देवानां ब्रह्मविद्यायां त्वधिकारोऽस्त्येव तेषामिति पूर्वस्मान्मताद्विशेषः ॥</p><p><ref type="pratīka">सू ॥ भावं तु बादरायणोऽस्ति हि ॥ ३३ ॥</ref> <ref type="pratīka">बादरायणस्तु</ref> मधुविद्यादिष्वपि वस्वादीनामधिकारभावं मन्यते ।
<ref type="pratīka">अस्ति हि</ref> वस्वादीनां सतां वस्ववस्थब्रह्मण उपास्यत्वस्य कल्पान्तरे वसुत्वादेः प्राप्यत्वस्य च संभवः । कार्यकारणोभयावस्थं
हि ब्रह्म समुपासीनानां कल्पान्तरे वस्वादित्वमुभयाधिकारावसाने ब्रह्मप्राप्तिश्च फलतयोपदिश्यते । ततो मध्वादिविद्यास्वपि
देवानामधिकारोऽस्तीति सर्वथा देवा ब्रह्मविद्याधिकारिणः । इति ॥</p><pb n="473"/><p><ref type="pratīka">रामानुजमते</ref>, पूर्वाधिकरणमध्ये मनुष्याधिकारं ब्रह्मोपासनशास्त्रमित्युक्ते तत्प्रसगेन देवादीनामपि ब्रह्मविद्यायाम-
धिकारोऽस्ति न वेति प्रस्तूयते । पूर्वपक्षसिद्धान्तादिकं सर्वं श्रीकण्ठमतवदेवेति न पृथक्प्रपञ्चनावकाशः । अधिकरणरचना-
यां त्वस्ति विशेषः । <quote>‘मध्वादिष्वसंभवा’</quote>दित्यादिकं सूत्रत्रयमधिकरणान्तरतया योजितम् । प्रासंगिकत्वादस्य विचारस्य न
विषयवाक्योल्लेखः प्रातिस्विको दृश्यते । <quote>‘तदुपरि’</quote> इत्यत्र तत् उपरि इति पदच्छेदः । <ref type="pratīka">तत्</ref>=ब्रह्मोपासनम् । <ref type="pratīka">उपरि</ref>=देवा-
दिष्वपि इति सूत्रार्थे विशेषः । इतराणि सूत्राणि श्रीकण्ठीयमतेन समानार्थानि । अतो देवानां ब्रह्मविद्याधिकारे न कश्चिद्वि-
रोधः <ref type="pratīka">॥ इति श्रीरामानुजमते देवताधिकरणम् ॥ ७ ॥</ref></p><head>अथ मध्वधिकरणम् ॥ ८ ॥</head><p><ref type="pratīka">सू ॥ मध्वादिष्वित्यादि ।</ref> अत्राधिकरणान्तरत्वरचनामात्रमेव श्रीकण्ठमताद्विशेषः । सूत्रार्थवर्णनादिकं श्रीकण्ठमतवदेवेति
नास्ति विशेषः । अस्य <quote>‘असौ वा आदित्यो देवमधु’</quote> इत्यादिक <quote>‘मेतदेवामृतं दृष्ट्वा तृप्यती’</quote> त्यन्तं छान्दोग्यवाक्यं विषयः । शेषं
श्रीकण्ठमतवत् । <ref type="pratīka">इति श्रीरामानुजमते मध्वधिकरणम् ॥ ८ ॥</ref></p><p><ref type="pratīka">आनन्दतीर्थमते</ref>, देवानां मुक्त्यर्थविद्यास्वधिकारोऽस्ति वा नवेति संदेहः । अनादिनित्यानां स्वमुक्त्यसंभवनिश्चयवतां
देवानां मुक्त्यर्थित्वाभावेन नास्ति तेषां ब्रह्मोपासनेऽधिकारः । अत एव पूर्वाधिकरणे मनुष्याधिकारत्वमुक्तमुपासनानामिति
पूर्वः पक्षः । <ref type="pratīka">सिद्धान्तस्तु</ref>, तेषामपि विशिष्टबुद्ध्यादिसद्भावेनाधिकारसंभवात् सृष्टिप्रलयार्थवादस्वारस्येन तेषामनि-
त्यत्वाच्च अस्ति देवानामपि ब्रह्मोपासनेऽधिकार इति ॥ सूत्रार्थस्तु <ref type="pratīka">॥ सू ॥ तदुपर्यपि बादरायणस्संभवात् ॥ २५ ॥</ref>
<ref type="pratīka">तदुपर्यपि</ref>=देवत्वयोग्यमनुष्याणां न केवलं मनुष्यत्वदशायां किं तु देवत्वादिप्राप्‍त्यनन्तरमपि वेदविद्याधिकारोऽस्ति ।
कुतः । <ref type="pratīka">संभवात्</ref>=तेषामप्यधिकारप्रयोजकविशिष्टबुद्ध्यादेर्योगात् । शति <ref type="pratīka">बादरायणो</ref> भगवान्वक्तीत्यर्थः ॥ <ref type="pratīka"><quote>‘विरो-
धः कर्मणी’</quote> त्यादि ।</ref> देवानां सादित्वे <ref type="pratīka">कर्मणि</ref>=पूर्वकल्पप्रवृत्तयज्ञादिकर्मणिविषये । <ref type="pratīka">विरोधः</ref>=उद्देश्याभावनिमित्तवै-
यर्थ्याख्यविरोधः । स्यादिति <ref type="pratīka">चेन्न ।</ref> कुतः । <ref type="pratīka">अनेकप्रतिपत्तेः</ref>=अनेकेषां योग्यमनुष्याणां देवतापदप्राप्तेः । <ref type="pratīka">दर्श-
नात्</ref>=‘यत्र पूर्व, इति श्रुतावुक्तत्वादित्यर्थः । <ref type="pratīka">शब्दइति चेन्नेत्यादि ।</ref> विरोधइति वर्तते । देवानामाद्यन्तवत्त्वे
<ref type="pratīka">शब्दे</ref>=वेदे । <ref type="pratīka">विरोधः</ref>=अप्रामाण्याख्यो विरोधः स्यात् नित्यत्वेन श्रुतिसिद्धवेदवाचां कदाचिद्वाच्यहीनत्वापत्तेरिति
<ref type="pratīka">चेन्न । अतः</ref>=<quote>‘धाता यथे’</quote> ति वेदवाक्यात् । तथा <ref type="pratīka">प्रत्यक्षानुमानाभ्याम्</ref>=महतां प्रत्यक्षात् देवानां प्रवाहतः
उत्पत्तिसाधकलिङ्गाच्च । <ref type="pratīka">प्रभवात्</ref>=प्रतिकल्पं नियमेन प्रभवशब्दितोत्पत्त्यवगमाच्च उक्तं युक्तमिति भावः <ref type="pratīka">॥ सू ॥ अतएव
च नित्यत्वम् ॥ २८ ॥</ref> <ref type="pratīka">अत एव</ref>=पूर्वपक्ष्युक्तवेदनित्यत्वादेव तदन्यथानुपपत्त्यापि तद्वाच्यदेवप्रवाहस्य नित्यत्वं
सिद्ध्यति इत्यर्थः ॥</p><p><ref type="pratīka">समाननामरूपत्वादित्यादि।अवृत्तावपि</ref>=पूर्वकल्पे मुक्तानां देवानां पुनः स्वपदेषु असत्त्वेऽपि । <ref type="pratīka">अविरोधः</ref>
तत्प्रतिपादकैकविधवेदाप्रामाण्याख्यविरोधो नास्ति । कुतः । <ref type="pratīka">समाननामरूपत्वात्</ref>=एतत्कल्पोत्पन्नानामपि देवानां
﻿<pb n="474"/>
प्राचीनतुल्यनामरूपत्वात् । तथा च प्रतिपाद्यस्याप्येकविधत्वात् न तद्बोधकवेदाप्रामाण्यमिति भावः । एकविधत्वमेव कुत
इत्यत उक्तं <ref type="pratīka">दर्शनात्स्मृतेश्चेति ।</ref> <quote>‘यथापूर्व’</quote> मिति श्रुतेः <quote>‘अनादिनिधने’</quote> ति स्मृतेश्चेत्यर्थः <ref type="pratīka">॥ मध्वादिष्वसभवा-
दित्यादि । मध्वादिषु</ref>—<quote>‘असौवाआदित्यो देवमध्वि’</quote> त्याद्युक्तमध्वादिविद्यासु । <ref type="pratīka">अनधिकारं</ref>=देवानामधिकाराभावम् ।
<ref type="pratīka">जैमिनि</ref>राचार्यो मन्यते । कुतः । <ref type="pratīka">असंभवात्</ref>=तेषामर्थित्वतत्पदयोग्यत्वाद्ययोगादित्यर्थः ॥</p><p><ref type="pratīka">सू ॥ ज्योतिषि भावाच्च ॥ ३१ ॥</ref> <ref type="pratīka">ज्योतिषि</ref>=देवानां ज्ञाने । <ref type="pratīka">भावात्</ref>=सर्ववस्तूनां विषयतयान्तर्भूतत्वात् ।
सिद्धज्ञानानां देवानां न ज्ञानार्थिता युज्यत इति न मोक्षविद्यास्वप्यधिकार इत्यर्थः ॥</p><p><ref type="pratīka">सू ॥ भावं तु बादरायणोऽस्ति हि ॥ ३२ ॥</ref> <ref type="pratīka">बादरायणस्तु, हि</ref>=यस्मात् । देवानामपि <ref type="pratīka">अस्ति</ref>=विद्या-
साध्यापूर्वप्रकाशविशेषो मोक्षफले अतिशयश्चास्ति । तस्मात् <ref type="pratīka">भावं</ref>=देवानामधिकारसद्भावं मन्यत इत्यर्थः । जैमिनिमतं
तु देवानां प्राप्तज्ञानफलार्थमनधिकाराभिप्रायमित्यवधेयम् ॥ <ref type="pratīka">इति सूत्रार्थचन्द्रिकायां देवताधिकरणम् ॥ ७ ॥</ref></p><head>नयमणिमालायां अथ अपशूद्राधिकरणम् ॥ ८ ॥</head><sutra>सू । शुगस्य तदनादरश्रवणात्तदाद्रवणात्सूच्यते हि ॥ ३३ ॥ क्षत्रियत्वगतेश्च ॥ ३४ ॥ उत्तरत्रचैत्रर-
थेन लिङ्गात् ॥ ३५ ॥ संस्कारपरामर्शात्तदभावाभिलापाच्च ॥ ३६ ॥ तदभावनिर्धारणे च प्रवृत्तेः॥३७॥
श्रवणाध्ययनप्रतिषेधात् ॥ ३८ ॥ स्मृतेश्च ॥ ३९ ॥</sutra><lg>
  <l>तर्ह्यस्तु तासु शूद्रोऽप्यर्थित्वाद्ब्रह्मविद्यासु । इतिहासपुराणाभ्यामधिकृत्तस्याधिकारदृष्टेश्च ॥ ६४ ॥</l>
</lg><lg>
  <l>वेदोपबृहणतया विद्यार्थे ते न तु स्वतन्त्रतया । विदुराद्याः स्वयमुद्गतविद्या जानश्रुतिस्तु नृपः ॥ ६५ ॥</l>
</lg><head>इत्यपशूद्राधिकरणम् ॥ ८ ॥</head><head>सूत्रार्थचन्द्रिकायाम् अथ अपशूद्राधिकरणम् ॥ ९ ॥</head><sutra>सू ॥ शुगस्य तदनादरश्रवणात्तदाद्रवणात्सूच्यते हि ॥ ३४ ॥ क्षत्रियत्वगतेश्चोत्तरत्र चैत्ररथेन लि-
ङ्गात् ॥ ३५ ॥ संस्कारपरामर्शात्तदभावाभिलापाच्च ॥ ३६ ॥ तदभावनिर्धारणे च प्रवृत्तेः ॥ ३७ ॥
श्रवणाध्ययनार्थप्रतिषेधात्स्मृतेश्च ॥ ३८ ॥</sutra><p><ref type="pratīka">भगवत्पादमते</ref>, पूर्वं <quote>‘तद्यो यो देवना’</quote>मिति देवशब्दश्रत्या मनुष्याधिकारनियममपोद्य देवानामधिकारस्साधितः ।
तथेह शूद्रशब्दश्रुत्या द्विजात्यधिकारमपोद्य शूदस्याप्यधिकारोऽस्त्विति दृष्टान्तसंगत्येदमधिकरणमारभ्यते—<ref type="pratīka">शुगस्य तदनाद-
रश्रवणात्तदाद्रवणात्सूच्यते हि ॥ ३४ ॥</ref> अस्य छान्दोग्ये संवर्गविद्यायां श्रूयमाणं <quote>‘अहहारेत्वा शूद्र तवैव सह गोभि
रस्तु’</quote> इति वाक्यं विषयः । तत्र श्रूयमाणस्य शूद्रस्य ब्रह्मविद्यायामधिकारोऽस्ति वा नास्ति वेति संशयः । शूद्रस्याप्यर्थित्वसामर्थ्य-
योस्संभवात् <quote>‘तस्माच्छूद्रो यज्ञेऽनवक्लृप्त’</quote> इति यज्ञाधिकारनिषेधवद्ब्रह्मविद्याधिकारनिषेधाश्रवणात् शूदाणां विदुरप्रभृतीनां विशि-
ष्टविज्ञानसंपत्तेः स्मरणाच्च अस्ति शूद्रस्याप्यधिकारो ब्रह्मविद्यास्विति पूर्वः पक्षः । सिद्धान्तस्तु, शूद्रस्य वेदाध्ययनाभावात्
शास्त्रीयेऽर्थे शास्त्रीयस्य सामर्थ्यस्यापेक्षितत्वात् अध्ययननिराकरणेन तस्य निराकृतत्वात् असति सामर्थ्येऽर्थित्वस्याधिकारका-
रणत्वासंभवता् हंसवाक्यादात्मनोऽनादरं श्रुतवतो जानश्रुतेः पौत्रायणस्य उत्पन्नशुचः <quote>‘शुचमभिदुद्राव, शुचावाभिदुद्रुवे, शुचा
वा रैक्वम/?/भिदुद्रावेति शूद्रः’</quote> इति यैगिकार्थपरेण शूद्रशब्देन समामन्त्रणमित्यर्थवर्णनस्य संप्रतिपत्तेश्च न जातिशूद्रस्य ब्रह्मविद्या-
स्वधिकार इति । सूत्रार्थस्तु <ref type="pratīka">अस्य</ref>=जानश्रुतेः क्षत्रियस्य । <ref type="pratīka">तदनादरश्रवणात्</ref>=तस्य हंसस्य <quote>‘कं वर एनमेतत्सन्तं सयु-
ग्वानमिव रैक्वमात्थ’</quote> इत्यनादरद्योतकवाक्यस्य श्रवणात् । या शुगुत्पन्ना सा <ref type="pratīka">तदाद्रवणात्</ref>=तं रैक्वं प्रति जानश्रुतिर्वि-
द्याराहित्यजनितया शुचा दुद्रावेति श्रवणात् । <ref type="pratīka">सूच्यते हि</ref> । अतो जानश्रुतेर्जातिशूद्रत्वाभावात् न शूद्रस्य ब्रह्मविद्यास्व-
धिकार इति भावः ॥ इति ॥</p><p>ननु मुख्य एव शूद्रो जानश्रुतिरस्तु किं गौणेन योगेनेत्यत आह—<ref type="pratīka">सू ॥ क्षत्रियत्वगतेश्चोत्तरत्र चैत्ररथेन लिंगात्
॥ ३५ ॥</ref> जानश्रुतिर्न मुख्याशु/?/द्रः । कुतः । <ref type="pratīka">उत्तरत्र</ref>=सवर्गविद्यावाक्यशेषे । चैत्ररथेन प्रसिद्धक्षत्रियेणाभिप्रतारिणा ।
<ref type="pratīka">लिंगात्</ref>=समभिव्याहाररूपलिङ्गात् । <ref type="pratīka">क्षत्रियत्वगतेः</ref>=जानश्रुतेः क्षत्रियत्वस्यावगम्यमानत्वात् । समानजातीयानामेव हि
प्रायेण सहचारो भवतीति भावः । अतो न जातिशूद्रस्य ब्रह्मविद्याधिकार इति सिद्धम् ॥</p><p>ननु, कस्मान्नाधिकार इत्यत आह—<ref type="pratīka">सू ॥ संस्कारपरामर्शात्तदभावाभिलापाच्च ॥ ३६ ॥</ref> <quote>‘तं होपनिन्ये’</quote>
<quote>‘अधीहि भगव इति होपससाद’</quote>इत्यादिविद्याप्रदेशेषु उपनयनादिसंस्कारपरामर्शात् । <ref type="pratīka">तदभावाभिलापाच्च</ref>=<quote>‘न शूद्रे पातकं
किंचिन्न च संस्कारमर्हति ।’</quote> इत्यादिना शूद्रस्योपनयनादिसंस्काराभावाभिधानाच्च इत्यर्थः ॥</p><p>किं च । <ref type="pratīka">सू ॥ तदभावनिर्धारणे च प्रवृत्तेः ॥ ३७ ॥</ref> तस्य जाबालस्य सत्यवचनेन शूद्रत्वाभावनिर्धारणे सत्येव
गौतमस्य विद्योपदेशे प्रवृत्तिदर्शनादित्यर्थः । अतो न शूद्रस्याधिकार इत भावः ॥</p><p>अपि च <ref type="pratīka">॥ सू ॥ श्रवणाध्ययनार्थप्रत्तिषेधात्स्मृतेश्च ॥ ३८ ॥ स्मृतेः</ref>=<quote>‘अथास्य वेदमुपशृण्वतस्त्रपुजतुभ्यां
श्रोत्रप्रतिपूरणम्’</quote> <quote>‘तस्माच्छूद्रसमीपे नाध्येतव्यम्’</quote> <quote>‘न शूद्राय मति दद्यात्’</quote> द्विजातीनामध्ययनमिज्या दानम्’ इत्यादिस्मृतितः ।
<ref type="pratīka">श्रवणाध्ययनार्थप्रतिषेधाच्च</ref>=वेदश्रवणस्य तदध्ययनस्य तदर्थयोजनयोरर्थज्ञानानुष्ठानयोश्च प्रतिषेधाच्च इत्यर्थः । अतः
<quote>‘श्रावयेच्चतुरो वर्णान्’</quote> इति चेतिहासपुराणाधिगमे चातुर्वर्ण्यस्याधिकारस्मरणाच्च प्रतिषेधाच्च शूद्राणां वेदपूर्वको ब्रह्मवि-
द्यायामधिकार इति सिद्धम् ॥</p><p><ref type="pratīka">श्रीकण्ठमते</ref>, संदेहपूर्वपक्षसिद्धान्तादिकं सर्वं समानमेव । विषयवाक्ये तु प्रकरणभेदाभावेऽपि शूद्रशब्दघटितं वाक्या-
न्तरमुपादीयते इति विशेषः । भगवत्पादमते तु <quote>‘अहहारेत्वा शूद्र तवैव सह गोभिरस्तु’</quote> इति वाक्यं विषयतयोपात्तम् ।
<quote>‘आजहारेमाः शूद्रानेन मुखेनालापयिष्यथ’</quote> इति वाक्यं तु अत्र विषयतयोदाहृतम् । पूर्वस्मिन्मते सूत्रपञ्चकात्मकमिदमधिकरणं
योगविभागेन सूत्रद्वयगतेन <quote>‘क्षत्रियत्वगतेश्च’</quote> <quote>‘स्मृतेश्च’</quote> इति पृथक्सूत्रतापादनरूपेणेह सूत्रसप्तकात्मतामुपनीतम् । क्वचित्क्व/?/चित्सू-
त्रार्थोपपादनप्रकाराणां भिन्नत्वेऽपि पूर्वपक्षसिद्धान्तनिर्णयादिष्वैककण्ठ्यदर्शनाद्विरम्यते पृथक्प्रपञ्चनतः । इति ॥</p><p><ref type="pratīka">रामानुजमते</ref>, सर्वं श्रीकण्ठीयमतसाधारणमेवेति विरम्यते ॥</p><p><ref type="pratīka">आनन्दतीर्थमते</ref>, विषयवाक्यपूर्वपक्षादिकं सर्वं भगवत्पादीयमतवदेव । क्वचत्क्वचित्सूत्रार्थवर्णने परमस्ति कियानिव
भेदः । स एव तत्तत्सूत्रार्थनिरूपणेन स्फुटीकरिष्यते । <ref type="pratīka"><quote>‘शुगस्ये’</quote></ref>ति सूत्रार्थोऽविशिष्टः <ref type="pratīka">॥ सू ॥ क्षत्रियत्वावगतेश्चोत्तरत्र-
चैत्ररथेन लिगात् ॥३४॥</ref> चः लिङ्गान्तरप/?/मुच्चये । <ref type="pratīka">उत्तरत्र</ref>=अश्वतरीरथ इत्युत्तरवाक्ये । श्रुतेनेतिशेषः । <ref type="pratīka">चैत्ररथेन</ref>=
चित्रशब्दादश्वतरीयुक्तरथसंबन्धित्वरूपेण । <ref type="pratīka">लिंगात्</ref>=लिंगेन च ज्ञापकेन <ref type="pratīka">क्षत्रियत्वावगतेश्च</ref>=क्षत्रियत्वज्ञानात् न पौत्रा-
यणः शूद्र इति भावः । इतराणि सूत्राण्यनतिविभिन्नार्थानीति न तानि प्रपञ्चयन्ते ॥</p><head>॥ इति सूत्रार्थचन्द्रिकायामपशूद्राधिकरणम् ॥ ९ ॥</head><head>नयमणिमालायामथ कम्पनाधिकरणम् ॥ ९ ॥</head><sutra>सू॰ । कम्पनात् ॥ ४० ॥</sutra><lg>
  <l>कम्पनहेतुः प्राणो मरुद्भवेदशनिपातने हेतुः । सकलजगदभयदायी भयदायी स्यात्कथं/?/ स शिवः ॥ ६६ ॥</l>
</lg><lg>
  <l>शिव एव शासकत्वाद्राजवदभयप्रदोऽपि भयहेतुः । वायोस्तु न प्रसक्तिर्मध्येब्रह्मपरसन्दर्भम् ॥ ६७ ॥</l>
</lg><head>इति कम्पनाधिकरणम् ॥ ९ ॥</head><head>सूत्रार्थचन्द्रिकायाम्</head><head>अथ कम्पनाधिकरणम् ॥ १० ॥</head><p><ref type="pratīka">॥ सू॰ ॥ कम्पनात् ॥ ३९ ॥</ref> भगवत्पादमते, इत्थं प्रासंगिकमधिकारविचारं परिसमाप्य प्रकृतवाक्यार्थं प्रवर्तयिष्यन्
प्रमिताधिकरणे ब्रह्मवाक्ये जीवानुवादो ब्रह्मज्ञानायेत्युक्तम् । न तथेह <quote>‘यदिद’</quote> मितिवाक्ये प्राणानुवादो युक्तः । तस्य स्वरू-
पतः कल्पितस्य ब्रह्मैक्यायोगादिति प्रत्युदाहरणसंगत्येदमाह—<ref type="pratīka">॥ सू॰ ॥ कम्पनात् ॥ ३९ ॥</ref> अस्य <quote>‘यदिदं किचं जगत्सर्वं
प्राण एजति निस्सृत’</quote> मित्यादिकं कठवल्लीवाक्यं विषयः । तत्र <quote>‘एजृ कम्पने’</quote> इति धातोः कम्पनार्थकत्वात् सर्वजगत्कम्पनहेतुः
प्राणः प्रतीयते । स किं वायुविकार उत परमात्मेति संशयः । प्रसिद्धेः पञ्चवृत्तिः प्राण इति पूर्वपक्षः । <quote>‘प्राणस्य प्राण’</quote> मिति
प्राणशब्दस्य परमात्मनि प्रसिद्धेरिह प्राणशब्दवाच्यः परमात्मैव । कुतः । <ref type="pratīka">कम्पनात्</ref>=सर्वस्य सवायुकस्य जगतो जीवनादिचे-
ष्टाहेतुत्वात् । तद्धेतुत्वं <quote>‘न प्राणेन नापानेने’</quote> त्यादिश्रुतिप्रसिद्धम् ॥</p><p><ref type="pratīka">श्रीकण्ठमते</ref>, एवं प्रासंगिकमधिकारिनिरूपणं कृत्वा प्रकृतं प्रस्तौति—<ref type="pratīka">सू॰ ॥ कम्पनात् ॥ ४१ ॥</ref> विषयवाक्यं समा-
नमेव । अत्र कम्पनहेतुरशनिर्वा प्राणवायुर्वा परमेश्वरो वेति त्रेधा संशयः । सकलजगदभयदायिनः परमकारुणिकस्य परमेश्व-
रस्य जगत्कम्पनहेतुत्वस्यायुक्तत्वात् वज्रप्राणयोर्जगत्कम्पनहेतुत्वस्योपपत्तेश्च वज्रप्राणश्रुतिभ्यां तयोरन्यतरस्य जगत्कम्पनहेतुत्वं
युक्तमिति पूर्वः पक्षः । कल्याणमूर्तेरपि परमेश्वरस्य शासकत्वाद्भयदर्शनत्वोपपत्तेः स्वामितया सकलजगद्भयहेतुः परमेश्वर
एवेति सिद्धान्तः ।</p><p><ref type="pratīka">रामानुजमते</ref>, प्रासंगिकं परिसमाप्य प्रकृतं परिसमापयति—<ref type="pratīka">सू॰ ॥ कम्पनात् ॥४१॥</ref> अङ्गुष्ठप्रमितप्रकरणमध्ये <quote>‘य
दिदं किं च’</quote> इति वाक्ये प्राणशब्दनिर्दिष्टाङ्गुष्ठप्रमितजनितभयनिमित्तस्याग्निवाय्वादिकृत्स्‍नजगत्कम्पनस्य श्रूयमाणतया अङ्गुष्ठप्र-
मितः परमात्मैवेति । <ref type="pratīka">॥ सू॰ ॥ ज्योतिर्दर्शनात् ॥ ४२ ॥</ref> तत्रैव प्रकरणमध्ये परब्रह्मासाधारणस्य सर्वतेजश्छादकस्य
ज्योतिषो <quote>‘न तत्र सूर्य’</quote> इत्यादिवाक्ये श्रूयमाणस्य दर्शनादङ्गुष्ठप्रमितः परमात्मैव इति ।</p><head>इति रामानुजमते प्रमिताधिकरणम् ॥</head><p><ref type="pratīka">आनन्दतीर्थमत्ते</ref>, विषयवाक्यं समानम् । अत्र श्रूयमाणं वज्रमिन्द्रायुधं वा विष्णुर्वेति संशयः । वज्रश्रुतेरुद्यतत्वलिङ्गाच्च
वज्रमिन्द्रायुधमिति पूर्वः पक्षः । सप्राणसकलजगच्चेष्टकत्वरूपान्निरवकाशाद्विष्णुलिङ्गात् मुक्तिप्रदत्वलिङ्गात् वर्जनाद्वज्रमिति वज्र-
शब्दस्य यौगिकार्थपरत्वाच्च वज्रं विष्णुरेवेति सिद्धान्तः ॥</p><head>इति सूत्रार्थचन्द्रिकायां कम्पनाधिकरणम् ॥ १० ॥</head><head>नयमणिमालायाम् अथ ज्योतिरधिकरणम् ॥१०॥</head><sutra>सू॰ । ज्योतिर्दर्शनात् ॥ ४१ ॥</sutra><lg>
  <l>नारायणइति युक्तं मुक्तप्राप्यं परं ज्योतिः । पुरुषोत्तमपदवाच्यः स खलु स्यादुत्तमः पुरुषः ॥ ६८ ॥</l>
</lg><lg>
  <l>न शिवपदात्पदमन्यत्प्राप्तानां स्यादनावृत्तिः । पुरुषोत्तमता तु भवेद्योगाद्विश्वाधिके महेशेऽपि ॥ ६९ ॥</l>
</lg><head>इति ज्योतिरधिकरणम् ॥ १० ॥</head><head>सूत्रार्थचन्द्रिकायाम् ।</head><head>अथ ज्योतिरधिकरणम् ॥ ११ ॥</head><p><ref type="pratīka">॥ सू॰ ॥ ज्योतिर्दर्शनात् ॥ ४० ॥</ref> <ref type="pratīka">भगवत्पादमते</ref>, पूर्वं सर्वशब्दश्रुतिसंकोचानुपपत्त्या प्रकरणात्प्राणशब्दा ब्रह्म-
त्युक्तम् । न तथेह संप्रसादवाक्ये प्रकरणानुग्राहकं किंचिदस्ति । येन प्रकरणात् ज्योतिश्शब्दं ब्रह्म स्यादिति प्रत्युदाहर-
संगत्येदमाह—<ref type="pratīka">ज्योतिर्दर्शनात्</ref> ॥ ४१ ॥ अस्य <quote>‘य एष संप्रसादोऽस्माच्छरीरात्समुत्थाय परं ज्योतिरुपसंपद्य’</quote> इत्यादिक
छान्दोग्ये प्रजापतिविद्यायां श्रूयमाणं वाक्यं विषयः । तत्र किं ज्योतिश्शब्दितमादित्यादितेजः उत ब्रह्म इति संशयः ।
ज्योतिश्शब्दस्यादित्यादितेजसि रूढत्वात् अत्र प्रसिद्धमादित्यादितेज एव ज्योतिश्शब्दितमिति पूर्वः पक्षः । सिद्धान्तस्तु ज्योति-
रत्र परं ब्रह्मैव । कुतः । <ref type="pratīka">दर्शनात्</ref>=<quote>‘य आत्मापहतपाप्मे’</quote> त्युपक्रमालोचनया ब्रह्मण एव प्रतिपाद्यतयानुवृत्तिदर्शनादित्यर्थः ॥</p><p><ref type="pratīka">श्रीकण्ठमते</ref>, दहरादिषूपास्यतया निर्दिष्टस्य परमेश्वरस्य प्राप्यत्वमुपपादयितुमिदमारभ्यते—<ref type="pratīka">सू॰ ॥ ज्योतिर्दर्श-
नात् ॥ ४२ ॥</ref> विषयवाक्यं पूर्ववत् । तत्र मुक्तप्राप्यतया श्रूयमाणं परं ज्योतिः परमेश्वरो वा मूर्त्यात्मा नारायणो वेति
संदेहः । <quote>‘उत्तमः पुरुष’</quote> इति मुक्तप्राप्यस्य परज्योतिषः पुरुषोत्तमशब्दवाच्यतयावगमात् पुरुषोत्तमशब्दस्य नारायणो रूढतया
स एव परं ज्योतिरिति पूर्वः पक्षः । नारायणे रूढस्यापि पुरुषोत्तमशब्दस्य पुरुषेभ्यो जीवेभ्योऽधिके ब्रह्मण्यपि वर्तमान-
त्वात् <quote>‘वेष्टितं पुरुषोत्तम’</quote> मिति प्राप्यस्य परब्रह्मणः पर्यायत्वेन ब्रह्ममेधकल्पे पुरुषोत्तमशब्दप्रयोगात् तत्प्राप्तानामेवानावृत्ति-
दर्शनाच्च परशिवाभिधानं परं ब्रह्मैव परं ज्योतिरिति सिद्धान्तः ॥</p><p><ref type="pratīka">रामानुजमते</ref>, इदं सूत्रं प्रमिताधिकरणशेषतया पूर्वत्राधिकरण एव व्याख्यातम् ।</p><p><ref type="pratīka">आनन्दतीर्थमते</ref>, बृहदारण्यके श्रुतं <quote>‘कतम आत्मे’</quote>ति प्रश्नोत्तरे <quote>‘योऽयं विज्ञानमयः प्राणेषु हृद्यन्तर्ज्योति’</quote> रिति वाक्यं
विषयः । अत्र ज्योतिर्जीवो वा परमात्मा वेति संशयः । जननमृत्यादिजीवलिङ्गादेः श्रवणात् जीव इति पूर्वपक्षः । श्रुत्यन्तरे
विष्णुरेव ज्योति’रित्यवधारणश्रवणात् तत्र श्रुतानां जीवलिङ्गानां पूर्वोत्तरसंदर्भानुसारेण णिजर्थाध्याहारेण ब्रह्मपरतया योजनस्य
न्याय्यत्वाच्च ज्योतिः परमात्मैवेति सिद्धान्तः । सूत्रार्थस्तु, <ref type="pratīka">ज्योतिः</ref>=योऽयमन्तर्ज्योतिरिति ज्योतिश्शब्दवाच्यो विष्णुरेव । न
जीवः । कुतः । <ref type="pratīka">दर्शनात्</ref>=‘विष्णुरेव ज्योतिरिति श्रुत्यन्तरे दर्शनादित्यर्थः ॥</p><head>इति सूत्रार्थचन्द्रिकायां ज्योतिरधिकरणम् ॥ ११ ॥</head><head>नयमणिमालायाम्</head><head>अथ अर्थान्तरत्वादिव्यपदेशाधिकरणम् ॥ ११ ॥</head><sutra>सू॰ । आकाशोऽर्थान्तरत्वादिव्यपदेशात् ॥ ४२ ॥ सुषुप्त्युत्क्रान्त्योर्भेदेन ॥ ४३ ॥ पत्यादि-
शब्देभ्यः ॥ ४४ ॥</sutra><lg>
  <l>निर्वोढा नामादेर्भूताकाशोऽवकाशतया । जीवो वा स्यात्सोऽपि हि बिभीर्ति नामानि रूपाणि ॥ ७० ॥</l>
</lg><lg>
  <l>अमृतत्वमात्मत्वादिकमर्थान्तरता च नामरूपाभ्याम् । निर्वोढृत्वं च तयोः कार्त्स्‍न्येन न भूतजीवयोर्जगतः ॥ ७१ ॥</l>
</lg><head>इत्यर्थान्तरत्वादिव्यपदेशाधिकरणम् ॥ ११ ॥</head><p>इति श्रीमदप्पयदीक्षितकृतौ <ref type="pratīka">चतुर्मतसारसंग्रहेनयमणिमालिका</ref>ख्येतृतीयपरिच्छेदे <ref type="pratīka">प्रथस्याध्यायस्य तृतीयः</ref>पादः</p><head>सूत्रार्थचन्द्रिकायाम् ।</head><head>अथ अर्थान्तरत्वादिव्यपदेशाधिकरणसुषुप्त्युत्क्रान्त्यधिकरणे ॥ १२ ॥ १३ ॥</head><sutra>सू॰ ॥ आकाशोऽर्थान्तरत्वादिव्यपदेशात् ॥ ४१ ॥ सुषुप्त्युत्क्रान्त्योर्भेदेन ॥ ४२ ॥ पत्यादिशब्देभ्यः ॥ ४३ ॥</sutra><p><ref type="pratīka">भगवत्पादमते</ref>, एषु त्रिषु सूत्रेष्वाद्यमेकमधिकरणमितरयोरधिकरणान्तरतया योजनमिति विशेषः । पूर्वमुपक्रमवशा-
दर्थान्तरे प्रसिद्धोऽपि ज्योतिश्शब्दस्स्वार्थात्प्रच्यावितस्तथाकाशोपक्रमवशाद्ब्रह्मादिशब्दोऽपि स्वार्थात्प्रच्याव्यतामिति दृष्टान्त-
संगत्येदमाह—<ref type="pratīka">सू ॥ आंकाशोऽर्थान्तरत्वादिव्यपदेशात् ॥ ४१ ॥</ref> अस्य <quote>‘आकाशो ह वै नामरूपयोर्निर्वहिता ते यद-
न्तरा तद्बह्म’</quote> इत्यादिकं छान्दोग्यवाक्यं विषयः । तत्र किमाकाशशब्दितो भूताकाशः परमात्मेति संशयः । आकाशशब्दस्य
भूताकाशे रूढत्वात्स्रष्टृत्वादेश्च स्पष्टस्य ब्रह्मलिङ्गस्याश्रवणाच्च भूताकाश इति पूर्वः पक्षः । सिद्धान्तस्तु, परमात्मैवाकाशशब्दितः ।
कस्मात् । <ref type="pratīka">अर्थान्तरत्वादिव्यपदेशात्</ref>=<quote>‘ते यदन्तरे’</quote> ति आकाशस्य नामरूपाभ्यामर्थान्तरत्वेन व्यपदेशात् । आदिश-
ब्देन <quote>‘तद्ब्रह्म तदमृतं स आत्मे’</quote>ति ब्रह्मत्वादिव्यपदेशो द्रष्टव्यः ॥ <ref type="pratīka">इत्यर्थान्तरत्वादिव्यपदेशाधिकरणम्</ref>॥ १२ ॥</p><head>अथ सुषुप्त्युत्क्रान्त्यधिकरणम् ॥ १३ ॥</head><p>पूर्वं नामरूपाभ्यां भेदोक्तेराकाशो ब्रह्मेत्युक्तम् । तत्र । <quote>‘प्राज्ञेनात्मना संपरिष्वक्त’</quote> इत्यत्राभिन्नेऽपि जीवे भेदोपचारादित्या-
क्षिप्य समाधानादाक्षेपसंगत्येदमाह—<ref type="pratīka">सू॰ ॥ सुषुप्त्युत्क्रान्त्योर्भेदेन ॥ ४२ ॥</ref> <quote>‘योऽयं विज्ञानमयः प्राणेषु हृद्यन्तर्ज्योतिः
पुरुष’</quote> इत्यादिकं बृहदारण्यकवाक्यं विषयः । तत्किं जीवानुवादकमुत तदनुवादेनासंसारिस्वरूपप्रतिपादकमिति संदेहः । उप-
क्रमोपसंहारानुगुण्येन जीवानुवादकमित्येव युक्तमिति पूर्वः पक्षः । सिद्धान्तस्तु, विज्ञानमयसुषुप्त्याद्यवस्थावज्जीवानुवादेन
ब्रह्माभेदप्रतिपादकमिदं वाक्यम् । कस्मात् । <quote>‘प्राज्ञेनात्मना संपरिष्वक्तो न बाह्यं किंचन वेद नान्तरं प्राज्ञेनात्मनान्वारूढ
उत्सृजन्याती’</quote>ति सुषुप्त्युत्क्रान्त्योरवस्थयोश्शारीराद्भेदेन परमात्मनः प्राज्ञशब्देन व्यपदेशादित्यर्थः ॥ इतश्च ब्रह्मभेदप्रतिपादकं
﻿
<pb n="507"/>
वाक्यमित्याह—<ref type="pratīka">सू॰ ॥ पत्यादिशब्देभ्यः ॥ ४३ ॥</ref> <quote>‘सर्वस्य वशी सर्वस्येशानस्सर्वस्याधिपति’</quote> रिति पत्यादिशब्दा असं-
सारित्वप्रतिपादकाः <quote>‘स न साधुना कर्मणा भूया’</quote> नित्याद्यास्संसारित्वनिषेधका एतद्वाक्यगताः । तेभ्योऽसंसारिब्रह्मात्मकप्रति-
पादकमिदं वाक्यमिति समंजसम् । अस्मिन्पादे <ref type="pratīka">त्रयोदशाधिकरणानि</ref> । सूत्राणि <ref type="pratīka">त्रिचत्वारिंशत्</ref> ॥</p><head>इति भगवत्पादमते सुषुप्‍त्युत्क्रान्त्यधिकरणम् ॥ १३ ॥</head><p><ref type="pratīka">श्रीकण्ठमते</ref>, विषयवाक्यं पूर्ववत् । अत्र आकाशः भूताकाशो वा जीवो वा परमेश्वरो वेति त्रेधा संशयः । सर्वभूताव-
काशप्रदानेन नामरूपनिर्वोढृत्वस्य भूताकाशे <quote>‘अनेन जीवेने’</quote>त्यादिना श्रुतस्य नामरूपव्याकरणसंबन्धस्य जीवे न दर्शनात् तयो-
रन्यतर आकाश इति पूर्वपक्षः । सिद्धान्तस्सूत्रार्थश्चाविशिष्टः ॥</p><p>ननु <quote>‘तत्त्वमस्या’</quote> दिनैक्यव्यपदेशान्नास्ति जीवादर्थान्तरभूतः परमेश्वर इत्याशंक्याह—<ref type="pratīka">सू॰ ॥ सुषुप्‍त्युत्क्रान्त्योर्भे-
देन ॥ ४४ ॥</ref> <quote>‘प्राज्ञेनात्मना संपरिष्वक्त’</quote> इत्यादिना सुषुप्‍त्युत्क्रान्त्योर्बाह्यान्तरविषयज्ञानशून्याज्जीवात्तदानीमेव प्राज्ञतया
भेदेन व्यपदेशात् अस्ति जीवादर्थान्तरभूतः परमेश्वरस्स एवात्राकाश इति ॥</p><p>इतश्चायमन्य एव जीवादित्याह—<ref type="pratīka">सू॰ ॥ पत्यादिशब्देभ्यः ॥ ४५ ॥</ref> <quote>‘सर्वस्य वशी सर्वस्येशानः’</quote> <quote>‘पशूनां पतये’</quote>
इत्यादिना परिष्वञ्जके प्राज्ञे श्रूयमाणेभ्यः पत्यादिशब्देभ्योऽप्ययमन्य एव जीवादित्यवगम्यते । न कुत्रादि जीवस्य तादृशं
जगदाधिपत्यं श्रुतम् । तस्मादयं परमेश्वर एवाकाशः ॥ इति ॥ अस्मिन्मते पादेऽस्मिन् <ref type="pratīka">एकादशाधिकरणानि । सूत्राणि
चतुश्चत्वारिंशत् ॥ इति श्रीकण्ठमते अर्थान्तरत्वादिव्यपदेशाधिकरणम् ॥ ११ ॥</ref></p><p><ref type="pratīka">रामानुजमते</ref>, विषयवाक्यं पूर्ववत् । अत्राकाशशब्दनिर्दिष्टः किं मुक्तात्मा उत परमात्मेति संशयः । मुक्तस्थान-
न्तरप्रकृतत्वान्मुक्त इति पूर्वपक्षः । आकाशः परमात्मेति सिद्धान्तः । सूत्रार्थस्तु, <ref type="pratīka">आकाशः</ref> परमात्मा । कुतः । <ref type="pratīka">अर्थान्त-
रत्वादिव्यपदेशात्</ref>=तस्य नामरूपनिर्वोढृत्वतदस्पर्शलक्षणार्थान्तरत्वनिरुपाधिकब्रह्मत्वामृतत्वात्मत्वादीनां व्यपदेशात् ।
इति । शेषं श्रीकण्ठमतवदेवेति विरम्यते ॥ अस्मिन्मते अत्र पादे <ref type="pratīka">एकादशाधिकरणानि । सू्त्राणि तु चतुश्चत्वारिं
शत् । इति । इति रामानुजमते अर्थान्तरत्वादिव्यपदेशाधिकरणम् ॥ ११ ॥</ref></p><p><ref type="pratīka">आनन्दतीर्थमते, सू॰ आकाशोऽर्थान्तरत्वादिव्यपदेशात् ॥ ४१ ॥</ref> विषयवाक्यं पूर्वमतसाधारणम् । अत्रा-
काशः अव्याकृताकाशं वा विष्णुर्वेति संशये अव्याकृताकाशमिति पूर्वपक्षः । विष्णुरिति सिद्धान्तः । शेषं पूर्ववत् ॥</p><head>इत्यर्थान्तरत्वादिव्यपदेशाधिकरणम् ॥ ११ ॥</head><p><ref type="pratīka">सू॰ ॥ सुषुप्‍त्युत्क्रान्त्योर्भेदेन ॥ ४२ ॥</ref> अस्य <quote>‘स वा एष एतस्मिन्संप्रसादे’</quote> इत्यादिकं <quote>‘स यत्तत्र किंचित्पश्यत्यन-
न्वागतस्तेन भवत्यसंगोऽह्ययं पुरुष’</quote> इत्यन्तं बृहदारण्यकवाक्यं विषयः । अत्र स्वप्नादिद्रष्टा जीवो वा परमात्मा वा इति
संशयः । जीवस्यैव स्वप्नद्रष्टृत्वेन प्रसिद्धत्वाज्जीव इति पूर्वपक्षः । असंगत्वलिंगात् सुषुप्‍त्युत्क्रान्त्योः <quote>‘प्राज्ञेनात्मना संपरिष्वक्त’</quote>
इत्यादिना तयोर्भेदेन व्यपदिश्यमानत्वेन तयोरैक्यासिद्धावसंगत्वस्य जीवे ब्रह्माभेदेन योजयितुमशक्यत्वाच्च स्वप्नद्रष्टा पर-
मात्मैवेति । सूत्रार्थस्तु, स्वप्नादिद्रष्टा परमात्मैव । कुतः । <quote>‘असंगो ह्ययं पुरुषः’</quote> इत्युक्तासंगत्वलिंगात् इति बहिरेवाध्याहारः ।
ननु ईश्वराभेदेन जीवेऽप्यसंगत्वोक्तिस्संभवतीत्यत उच्यते—<ref type="pratīka">सुषुप्तीत्यादि</ref> । सुषुप्‍त्युत्क्रान्तिप्रकरणयोस्तयोर्भेदेन व्यपदेश-
दर्शनान्न तयोरैक्यमित्यर्थः ॥ <ref type="pratīka">इति सुषुप्‍त्युत्क्रान्त्यधिकरणम् ॥ १२ ॥</ref></p><p><ref type="pratīka">सू॰ ॥ पत्यादिशब्देभ्यः ॥ ४३ ॥</ref> अस्याधिकरणस्य <quote>‘एष नित्यो महिमा ब्राह्मणस्य । न कर्मणा वर्धते नो कनीयान् ।
तस्यैवात्मा पदवित्तं विदित्वा । न कर्मणा लिप्यते पापकेन’</quote> इति बृहदारण्यवाक्यं विषयः । अत्र ब्राह्मणशब्दोक्तो विरिञ्चो
वा विष्णुर्वा इति संशयः । <quote>‘विष्णोर्ब्राह्मणजातिस्सन् जज्ञे ब्रह्मा, चतुर्मुखः’</quote> इति वचनेन तस्य ब्राह्मणत्वात् <quote>‘स वा एष महा-
नज आत्मा’</quote> इत्यजश्रुतेश्च <quote>‘अगोत्रमवर्ण’</quote> मित्यादिना विष्णोर्ब्राह्मणत्वाभावाच्च विरिञ्च इति पूर्वपक्षः । निरवकाशैस्सर्वपतित्वा-
दिलिंगैः अजब्राह्मणशब्दयोः <quote>‘न जायत इत्यजः’</quote> <quote>‘ब्रह्मणा वेदेन अन्यते गम्यते इति ब्राह्मणः’</quote> इति व्युत्पत्तिमतोः विष्णुपर
त्वोपपत्त्या च विष्णुरिति सिद्धान्तः । सूत्रार्थस्तु, <quote>‘एष नित्यो महिमा ब्राह्मणस्ये’</quote>ति श्रुत्युक्तब्राह्मणो विष्णुरेव । न विरिञ्चः ।
कुतः । <ref type="pratīka">पत्यादिशब्देभ्यः</ref>=<quote>‘सर्वस्याधिपति’</quote> रित्यादिसर्वाधिपत्यादिवाचिश्रुतिभ्य इत्यर्थः । अस्मिन्मते अस्मिन्पादे
<ref type="pratīka">त्रयोदशाधिकरणानि । सूत्राणि तु त्रिचत्वारिंशत् ॥ इत्यानन्दतीर्थमते पत्याद्यधिकरणम् ॥ १३ ॥</ref></p><lg>
  <l>यं प्रासूत विशुद्धशीलमनधं वृद्धांबिकाख्या सती यं मृत्युंजयशर्मणो बुधमणेर्भाग्यं विदुस्साधवः ।</l>
  <l>वाधूलान्वयजन्मनोऽस्य सुधियो हालास्यनाथाह्वयस्येयं सत्कृतिरेधतामिहे चतुर्भाष्यानुगा चन्द्रिका ॥</l>
</lg><lg>
  <l>सूत्रार्थचन्द्रिकायामाद्येऽध्याये समन्वयाभिख्ये । स्पष्टास्पष्टब्रह्मगलिंगः पादस्तृतीय इह पूर्णः ॥</l>
</lg><lg>
  <l>श्रीकण्ठाचार्यमते भगवत्पादीयभाष्यरीत्या तु । अस्पष्टलिङ्गवाक्यज्ञेयब्रह्मावबोधकः प्रोक्तः ॥</l>
</lg><lg>
  <l>विस्पष्टजीवलिङ्गक इति गदितो लक्ष्मणार्यमतरीत्या । मध्वमते ह्युभयत्र प्रसिद्धनामलिङ्गपाद इति ।</l>
</lg><head>इति हालास्यनाथकृतौ सूत्रार्थचन्द्रिकायां प्रथमस्याध्यायस्य तृतीयः पादः ॥</head><head>नयमणिमालायाम्</head><head>अथ आनुमानिकाधिकरणम् ॥ १ ॥</head><sutra>सू॰ ॥ आनुमानिकमप्येकेषामिति चेन्न शरीररूपकविन्यस्तगृहीतेर्दर्शयति च ॥ १ ॥ सू्क्ष्मं तु
तदर्हत्वात् ॥ २ ॥ तदधीनत्वादर्थवत् ॥ ३ ॥ ज्ञेयत्वावचनाच्च ॥ ४ ॥ वदतीति चेन्न प्राज्ञो हि प्रकर-
णात् ॥ ५ ॥ त्रयाणामेव चैवमुपन्यासः प्रश्नश्च ॥ ६ ॥ महद्वच्च ॥ ७ ॥</sutra><lg>
  <l>महतः परमव्यक्तं पुरुषादवरं प्रधानं स्यात् । कपिलमते यदभिमतं तन्मन्त्रप्रत्यभिज्ञानात् ॥ ७२ ॥</l>
</lg><lg>
  <l>प्रागात्मशरीरादि हि रथिरथभावादिकल्पने प्रकृतम् । तत्रात्मादिग्रहणाच्छरीरमवशिष्टमव्यक्तम् ॥ ७३ ॥</l>
</lg><head>इत्यानुमानिकाधिकरणम् ॥ १ ॥</head><head>शिवाभ्यां नमः ।</head><head>सूत्रार्थचन्द्रिकायाम्</head><head>अथ प्रथमस्याध्यायस्य तुरीयः पादः । अथ आनुमानिकाधिकरणम् ॥ १ ॥</head><sutra>सू॰ ॥ आनुमानिकमप्येकेषामिति चेन्न शरीररूपकविन्यस्तगृहीतेर्दर्शयति च ॥ १ ॥ सूक्ष्मं तु
तदर्हत्वात् ॥ २ ॥ तदधीनत्वादर्थवत् ॥ ३ ॥ ज्ञेयत्वावचनाच्च ॥ ४ ॥ वदतीति चेन्न प्राज्ञो हि प्रकर-
णात् ॥ ५ ॥ त्रयाणामेव चैवमुपन्यासः प्रश्नश्च ॥ ६ ॥ महद्वच्च ॥ ७ ॥</sutra><p><ref type="pratīka">भगवत्पादमते</ref>, अस्मिन्पादे पदमात्रसमन्वयोऽभिधीयते । ईक्षत्यधिकरणे प्रतिज्ञातं प्रधानस्याशब्दत्वमासद्ध कासु
चिच्छाखासु प्रधानसमर्पणाभासानां शब्दानां श्रूयमाणत्वात् इत्याशंक्य तेषामन्यपरत्वप्रदर्शनार्थमिदमारभ्यते—<ref type="pratīka">आनुमा-
निकमित्यादि ।</ref> अस्य <quote>‘इन्द्रियेभ्यः परा ह्यर्था अर्थेभ्यश्च परं मनः । मनसस्तु परा बुद्धिर्बुद्धेरात्मा महान्परः । महतः
परमव्यक्तमव्यक्तात्पुरुषः परः । पुरुषान्न परं किंचित्सा काष्ठा सा परागतिः ॥’</quote> इति कठवल्लीवाक्यस्थमव्यक्तपदं विषयः ।
तत्किं प्रधानपरमुत शरीरपरमिति स्मृतिप्रकरणाभ्यां संशयः । स्मार्तक्रमरूढिभ्यां शब्दस्पर्शादिशून्यत्वेन योगसंभवाच्च
अव्यक्तशब्दः प्रधानपर इति पूर्वपक्षः । प्रकरणबलात् स्मार्तक्रमाच्छ्रौतक्रमस्य प्रकरणाद्यनुग्रहेण बलवत्त्वात्, शरीरस्यैव
रथसादृश्येन विन्यस्तस्य पूर्ववाक्ये आत्मबुद्धयोर्मध्यस्थानपठितस्यात्रापि मध्यस्थेनाव्यक्तशब्देन ग्रहणात्, इतराणीन्द्रिया-
दीनि प्रकृतान्येव परमपददिदर्शयिषया समनुक्रामन्त्या श्रुत्या परिशिष्यमाणेनेहान्त्येनाव्यक्तशब्देन परिशिष्यमाणस्य प्रकृतस्य
शरीरस्य प्रदर्श्यमानत्वात् स्थूलशरीरस्याव्यक्तशब्दानर्हत्वेऽपि कार्यकारणयोरभेदन्यायेन स्थूलशरीरारम्भकभूतसूक्ष्मस्या
व्यक्तशब्दार्हस्यात्राव्यक्तशब्देन विवक्षितत्वात्, सूक्ष्मशब्दितप्रागवस्थाभ्युपगमेऽपि कूटस्थब्रह्मणस्स्रष्टॄत्वसिद्धयर्थं बन्धमुक्ति-
व्यवस्थार्थं च तस्या ईश्वराधीनाया अभ्युपगमस्यार्थवत्त्वेनावश्यकत्वेन च स्वतन्त्रप्रधानकारणवादाप्रसक्तेः, अस्याव्यक्त-
शब्दोदितस्य ज्ञेयत्वानुक्तेः, ज्ञेयत्वप्रतिपादकस्या <quote>‘शब्दमस्पर्श’</quote> मित्यादिवाक्यस्य प्रकरणबलात्प्राज्ञपरत्वनिश्चयात्, अत्र
कठवल्लीश्रुतौ अग्निजीवपरमात्मनां त्रयाणामेव प्रश्नानुगुण्येनोपन्यसनीयत्वात् महच्छब्दवदव्यक्तशब्दस्यापि सांख्यासाधारण-
तत्वपरत्वानभ्युपगमस्य न्याय्यत्वाच्च, अव्यक्तशब्दः शरीरपर एवेति सिद्धान्तः । सूत्रार्थस्तु, <ref type="pratīka">॥ सू॰ ॥ आनुमानिकम-
प्येकेषामिति चेन्न शरीररूपकविन्यस्तगृहीतेर्दर्शयति च ॥ १ ॥ आनुमानिकमपि</ref>=अनुमाननिरूपितमपि
प्रधानम् । <ref type="pratīka">एकेषाम्</ref>=केषां चित् शाखिनां शब्दवदुपलभ्यत इति <ref type="pratīka">चेन्न शरीररूपकविन्यस्तगृहीतेः</ref>=रूपकेण रथ-
सादृश्येन विन्यस्तम् । शरीरमेव रूपकविन्यस्तं शरीररूपकविन्यस्तम् । तस्य <ref type="pratīka">गृहीतेः</ref>=पूर्ववाक्ये आत्मबुद्ध्योर्मध्यस्थानपठि-
तस्यात्रापि मध्यस्थेनाव्यक्तशब्देन ग्रहणात् । <ref type="pratīka">दर्शयति च</ref>=श्रुतिरिति शेषः । इतराणि इन्द्रियादीनि प्रकृतान्येव समनुका-
मन्ती श्रुतिः अव्यक्तशब्देन परिशिष्यमाणं प्रकृतं शरीरं दर्शयतीत्यर्थः ।</p><p>स्थूलत्वात्स्पष्ठतरस्य व्यक्तशब्दार्हस्यास्य शरीरस्य कथमव्यक्तशब्दार्हत्वमित्याशंक्याह—<ref type="pratīka">सू॰ ॥ सूक्ष्मं तु तदर्हत्वात्
॥ २ ॥ सूक्ष्मं तु</ref>=कारणात्मना सूक्ष्मं शरीरं विवक्षितम् । कुतः । <ref type="pratīka">तदर्हत्वात्</ref>=सूक्ष्मस्याव्यक्तशब्दार्हत्वात् इत्यर्थः ।
<quote>‘तद्धेदं तर्ह्यव्याकृतमासी’</quote>दिति श्रुतिश्च व्याकृतमिदमेव जगत्प्रागवस्थायामव्याकृतनामरूपव्यक्तशब्दयोग्यं दर्शयति ॥ २ ॥</p><p>तदेवं सूक्ष्मशब्दितप्रागवस्थाभ्युपगमे प्रधानकरणवादापत्तिमाशंक्य निराकरोति—<ref type="pratīka">सू॰ ॥ तदधीनत्वादर्थवत्
॥ ३ ॥ तदधीनत्वात्</ref>=अव्याकृतस्याव्यक्तशब्दार्हस्य, अविद्यामायाकाशाक्षरादिशब्दशब्दितस्य परमेश्वराधीनत्वात् ।
<ref type="pratīka">अर्थवत्</ref>=कूटस्थब्रह्मणस्स्रष्टृत्वसिद्ध्यर्थं बन्धमुक्तिव्यवस्थार्थं च तत्स्वीकारावश्यंभावात् तदव्यक्तं सार्थकं च भवति । अतः
परकल्पितसत्यस्वतन्त्रप्रधानकारणवादस्य नात्र प्रसक्तिः ॥ ३ ॥</p><pb n="520"/><p><ref type="pratīka">सू ॥ ज्ञेयत्वावचनाञ्च</ref>॥ ४ ॥ <quote>‘गुणपुरुषान्तरज्ञानात्कैवल्य’</quote>मिति वदद्भिः सांख्यैः प्रधानं ज्ञेयत्वेन स्मर्यते । तद्वदि-
हाव्यक्तस्य ज्ञेयत्वं नोच्यते । अतोऽपि नात्र प्रधानस्य प्रसक्तिः ॥ ४ ॥</p><p>ज्ञेयत्वमप्युक्तमस्तीत्याशंक्य परिहरति—<ref type="pratīka">सू ॥ वदतीति चेन्न प्राज्ञो हि प्रकरणात् ॥ ५ ॥</ref> <quote>‘अशब्दमस्पर्शमरूप-
मव्ययं तथारसं नित्यमगन्धवच्च यत् । अनाद्यनन्तं महतः परं ध्रुवं निचाय्य तं मृत्युमुखात्प्रमुच्यते ॥’</quote> इति वाक्यं प्रधानस्य
निचाय्यत्वेन निर्दिष्टस्य ज्ञेयत्वं <ref type="pratīka">वदतीति चेत् । न</ref>=नेह प्रधानं ज्ञेयत्वेन निर्दिश्यते । किं तु । <ref type="pratīka">प्राज्ञोहि</ref>=इह प्रकरणे
परमात्मा निचाय्यत्वेन निर्दिष्ट इति गम्यते । कुतः । <ref type="pratīka">प्रकरणात्</ref>=<quote>‘पुरुषान्न परं किंचित्सा काष्ठा सा परा गतिः ।’</quote> इत्यादि-
निर्देशात् । प्राज्ञस्य हीदं प्रकरणम् । अतः प्रधानस्य न ज्ञेयत्वमव्यक्तशब्दार्हत्वं वा ॥ इति ॥ ५ ॥</p><p>इतश्च न प्रधानस्याव्यक्तशब्दवाच्यत्वं ज्ञेयत्वं बेत्याह—<ref type="pratīka">सू ॥ त्रयाणामेव चैवमुपन्यासः प्रश्‍नश्च ॥ ६॥</ref> अस्मि-
न्ग्रन्थे त्रयाणामेव पदार्थानामग्निजीवपरमात्मनां वक्तव्यतयोपन्यासो दृश्यते । प्रश्नश्च तद्विषय एव । नात्र प्रधानविषयः
प्रश्नोऽस्ति । न वा तस्योपन्यसनीयत्वम् ॥ ६ ॥ इति ।</p><p>सांख्यप्रसिद्धेर्वेदप्रसिध्द्या विरोधाच्च न सा वेदार्थनिर्णयहेतुरिति सदृष्टान्तमाह—<ref type="pratīka">सू ॥ महद्वच्च ॥ ७ ॥</ref> यथा महच्छब्द-
स्सांख्यसाधारणतत्त्वगोचरो न भवति तथा अव्यक्तशब्दोपि न प्रधानपरो भवितुमर्हति ॥ अतश्च न प्रधानस्य शब्दत्त्व-
मिति भावः ॥ ७ ॥ इति ॥</p><p><ref type="pratīka">श्रीकण्ठमते</ref>, इह पादे अस्पष्टब्रह्मलिंगानि कति चन वाक्यानि विचार्यंते । विषयवाक्यं समानम् । पूर्वपक्षसिद्धान्तादिकं
सर्वं प्रायेणाविशिष्टम् । सूत्रार्थवर्णने परमस्ति कियद्वैलक्षण्यम् । <ref type="pratīka"><quote>‘आनुमानिक’</quote>मिति सूत्रे <quote>‘दर्शयति च’</quote></ref> इत्यस्य <quote>‘यच्छे-
द्वाङ्मनसी प्राज्ञस्तद्यच्छेद्ज्ञान आत्मनि । ज्ञानमात्मनि महति नियच्छेत्तद्यच्छेच्छान्त आत्मनि ॥’</quote> इति श्रुतिरेवाग्रे दर्शयतीत्यर्थः ।</p><p><ref type="pratīka">सू ॥ सूक्ष्मं तु तदर्हत्वात् ॥ २ ॥</ref> अव्यक्तमेव शरीरावस्थं कार्यार्हत्वादव्यक्तशब्देनोच्यत इत्यर्थः ॥</p><p><ref type="pratīka">सू ॥ तदधीनत्वादर्थवत् ॥ ३ ॥</ref> आत्मशरीरादिकं <ref type="pratīka">तदधीनत्वात्</ref>=परमेश्वराधीनत्वात् । <ref type="pratīka">अर्थवत्</ref> । उपासन-
निर्वृत्तये भवति । अन्तर्यामिणः परमेश्वरस्यैवोपासनादिषु प्रेरकत्वादित्यर्थः । इतराणि सूत्राणि अविशिष्टानीति न पुनेः प्रपञ्च्यन्ते ॥</p><p><ref type="pratīka">रामानुजमते</ref>, विषयवाक्यपूर्वपक्षसिद्धान्तसूत्रार्थादिकं सर्वं श्रीकण्ठमतादविशिष्टम् । <quote>‘तदधीनत्वा’</quote>दिति सूत्रे परं
परमपुरुषशरीरतया तदधीनत्वाद्भ‍ूतसूक्ष्ममव्याकृतमर्थवदिति प्रकारान्तरेणापि व्याख्यातमिति श्रीकण्ठमताद्विशेषः ॥</p><p><ref type="pratīka">आनन्दतीर्थमते वदतीति चेन्न प्राज्ञो हि । प्रकरणात् ।</ref> इति योगविभागेन <ref type="pratīka"><quote>‘चमसवदविशेषात्’</quote></ref> इति
सूत्रसंकलनेन च सूत्रनवकमेकमधिकरणम् । अस्य यद्यपि विषयवाक्यमविशिष्टम् । तथापि <quote>‘जीवा एव तु दुःखिनः’</quote> इति
किंचिद्वाक्यान्तरमपि विषयतया संयोजितमित्यस्ति विशेषः । अत्र अव्यक्तजीवशब्दौ मुख्यार्थौ किं प्रधानपुरुषौ उत विष्णुरिति
संशयः । अव्यक्तजीवशब्दयोस्तयोरेव प्रसिद्धेः पञ्चम्युक्तावरत्वजीवगतबहुत्वदुःखित्वादिधर्माणां विष्णावभावाच्च प्रधानपुरु-
षाविति पूर्वपक्षः । <quote>‘अव्यक्तमचलं शान्तम्’</quote> <quote>‘अनेन जीवेन’</quote> इत्यादि वचनबलात् सर्वान्तर्यामितया सर्वनियन्तृत्वात्, सर्व-
नामाश्रयत्वात्, स्वातन्त्र्यरूपप्रवृत्तिनिमित्ताश्रयत्वाच्च, अव्यक्तजीवशब्दाभ्यां विष्णुरेवाभिधीयत इति सिद्धान्तः ॥ <ref type="pratīka">सूत्रा-
र्थस्तु, सू । आनुमानिकमप्येकेषामिति चेन्न शरीररूपकविन्यस्तगृहीतेर्दर्शयति च ॥ १॥</ref> अपिरेवार्थे ।
चः स्मृतिसमुच्चये । यतः <ref type="pratīka">सांख्यानुमानकल्पितं</ref> प्रधानाद्येव <ref type="pratīka">एकेषां</ref> शाखिनां शाखास्थिता<quote>‘व्यक्तात्पुरुष’</quote>इत्यादिशब्दैरुच्यते ।
अतः विष्णोः सर्वशब्दवाच्यत्वं न युज्यत इति <ref type="pratīka">चेन्न</ref> । यतः विष्णुरेवाव्यक्तादिशब्दवाच्यः । न प्रधानादिः । कुतः । यतः
<quote>‘अव्यक्त’</quote>मिति श्रुतिः <quote>‘अव्यक्तोऽक्षर’</quote> इति स्मृतिश्च=<ref type="pratīka">दर्शयति</ref>=विष्णोरेवाव्यक्तादिशब्दवाच्यत्वं प्रतिपादयति, अत
इत्यर्थः । कथं तर्हि अन्यत्राव्यक्तादिशब्दव्यवहार इत्यत उक्तं <ref type="pratīka">शरीररूपकेत्यादि</ref> । कप्रत्ययः कुत्सने । तथा च
<ref type="pratīka">शरीररूपकविन्यस्तगृहीतेः</ref>=यथा शरीरं पुरुषतन्त्रं तथा परमात्मतन्त्रत्वेन निमित्तेन कुत्सितत्वात् शरीरसमे अशरीरे
प्रधानादौ विन्यस्तस्य परमात्मन एव अव्यक्तादिशब्दैर्गृहीतेः ग्रहणात् । तथा च परमात्मसंबन्धादेव अन्यत्र प्रकृत्यादावव्य-
क्तादिशब्दवाच्यत्वव्यवहार इत्यर्थः ।</p><p><ref type="pratīka">सू ॥ सूक्ष्मं तु तदर्हत्वात् ॥ २ ॥ सूक्ष्मं तु</ref>=सूक्ष्ममेवाव्यक्तशब्दवाच्यम् । कुतः । <ref type="pratīka">तदर्हत्वात्</ref>=तस्य सूक्ष्मस्या-
व्यक्तशब्दप्रवृत्तिनिमित्तयोग्यत्वात् ॥ तत्र सूक्ष्मत्वं विष्णोरेवातस्तस्यैवाव्यक्तशब्दवाच्यत्वमित्यर्थः ॥</p><p><ref type="pratīka">सू ॥ तदधीनत्वादर्थवत् ॥ ३॥</ref> <quote>‘दर्शयति चे’</quote>त्यतश्च शब्दोऽनुवर्तते । परमात्मन्येव परावरदुःखिबद्धत्वादिवाचि
शब्दजातम् । <ref type="pratīka">अर्थवत्</ref>=प्रवृ़त्तिनिमित्तरूपार्थवत् । न व्यर्थम् । कुतः । <ref type="pratīka">तदधीनत्वात्</ref>=तेषां प्रधानादिगतपरावरत्वा-
दिधर्माणां भगवदधीनत्वात् । तथा च अन्यगतप्रवृत्तिनिमित्तस्वामित्वरूपनिमित्तेनापि भगवति परावरादिशब्दप्रयोगो
यु्क्त इति भावः ।</p><p><ref type="pratīka">सू ॥ ज्ञेयत्वावचनाच्च ॥ ४ ॥</ref> <quote>‘तमेवैकं जानथे’</quote>ति विष्णोरेव मोक्षार्थं ज्ञेयत्ववचनात् अन्येषां तदवचनात् प्रत्युत
<quote>‘विमुञ्चथे’</quote>ति हेयत्ववचनात् अत्रत्याव्यक्तादिशब्दैर्विष्णुरेव वाच्य इत्यर्थः ॥</p><pb n="521"/><p><ref type="pratīka">सू ॥ वदतीति चेन्न प्राज्ञो हि ॥ ५ ॥</ref> ननु <quote>‘अनाद्यनन्त’</quote>मिति काठकवाक्यं <ref type="pratīka">वदतीति चेत्</ref>=प्रधानं प्रतिपाद्यत
इति तस्यापि ज्ञेयत्वमस्तीति चेत् । <ref type="pratīka">न</ref> । कुतः । <ref type="pratīka">हि</ref>=यतस्तत्र <ref type="pratīka">प्राज्ञः</ref>=प्राज्ञशब्दितः परमात्मैव प्रतिपाद्यते । न प्रधानम् ।
अतो न तस्य ज्ञेयत्वं मन्तव्यमित्यर्थः ॥</p><p><ref type="pratīka">सू ॥ प्रकरणात् ॥ ६ ॥</ref> वैष्णवरूपाणां त्रयाणां प्रकरणबलाच्च <ref type="pratīka">प्राज्ञ</ref> एवात्र प्रतिपाद्य इत्यर्थः ॥</p><p><ref type="pratīka">सू ॥ त्रयाणामेव चैवमुपन्यासः प्रश्नश्च ॥ ७ ॥</ref> युक्तिसमुच्चये यत इत्यर्थे च चकारः । एवशब्दः प्रकारत्रैविध्य-
परामर्शकः । तथा च यतः एवं <ref type="pratīka">त्रयाणामेव</ref>=पितृसौमनस्यस्वर्ग्याग्निपरमात्मरूपाणां त्रयाणामेव तद्विषयक एव प्रश्नः नचिके-
तसा यमं प्रति कृतः तेषामेवोपन्यासः प्रतिवचनं चात्र प्रकरणे दृश्यते । अतो नात्र प्रधानं प्रतिपाद्यमित्यर्थः ॥</p><p><ref type="pratīka">सू ॥ महद्वच्च ॥ ८ ॥</ref> चः दार्ष्टान्तिकसमुच्चये । <quote>‘महान्तं विभुमात्मान’</quote> मित्यादिवाक्यगतमहच्छब्दस्य यथा विष्णुपर-
त्वमेव न महत्तत्त्वपरत्वं तद्वदव्यक्तादिशब्दस्यापीत्यर्थः ॥</p><p><ref type="pratīka">सू ॥ चमसवदविशेषात् ॥ ९ ॥ चमसवत्</ref>=यथा यज्ञपात्रे प्रसिद्धस्यापि चमसशब्दस्य <quote>‘इदं तच्छिर’</quote> इति श्रुति-
वलेन शिरोवाचकता तद्वदव्यक्तादिशब्दस्य प्रधानादौ प्रसिद्धत्वेऽपि विष्णुवाचकत्वमेव । कुतः । <quote>‘नामानि सर्वाणि’</quote> इति
श्रुतेः । ननु तथापि कुतो विष्णुवाचकत्वमित्यतउक्तम् <ref type="pratīka">अविशेषादिति</ref>=<quote>‘नामानि सर्वाणि’</quote> इति श्रुतेः इदमिति श्रुत्या
विशेषाभावादित्यर्थः ॥ <ref type="pratīka">इति आनन्दतीर्थमते आनुमानिकाधिकरणम् ॥ १ ॥</ref></p><head>इति सूत्रार्थचन्द्रिकायामानुमानिकाधिकरणम् ॥ १ ॥</head><note>(१) <quote>‘इत्यादी’</quote>ति प्रतीकोद्धरणतद्व‍याख्यानाभ्यां पूर्वार्धमात्रसहितः पाठष्टीकाभिमत इति प्रतीयते ।</note><head>नयमणिमालायाम्</head><head>अथ चमसवदधिकरणम् ॥ २ ॥</head><sutra>सू।चमसवदविशेषात्॥८॥ज्योतिरुपक्रमा तु तथा ह्यधीयत एके॥९॥कल्पनोपदेशाच्चमध्वादिवदविरोधः।</sutra><lg>
  <l>निर्विचिकित्सं ब्रूते प्रकृतिं साङ्ख्योदितामजामन्त्रः । त्रिगुणात्मकत्ववचनादिह लोहितशुक्लकृष्णेति ॥ ७४ ॥</l>
</lg><lg>
  <l>अत्रेश्वरकारणिका प्रकृतिः प्रोक्ता न तु स्वतन्त्रा सा । अन्यत्र हि मन्त्रोऽयं तत्सृष्टिप्रकरणे पठितः ॥ ७५ ॥</l>
</lg><head>इति चमसवदधिकरणम् ॥ २ ॥</head><head>सूत्रार्थचन्द्रिकायाम्</head><head>अथ चमसवदधिकरणम् ॥ २ ॥</head><sutra>सू ॥ चमसवदविशेषात् ॥ ८ ॥ ज्योतिरुपक्रमा तु तथा ह्यधीयत एके ॥ ९ ॥
कल्पनोपदेशाच्च मध्वादिवदविरोधः ॥ १० ॥</sutra><p><ref type="pratīka">भगवत्पादमते</ref>, पुनरपि प्रधानस्याशब्दत्वमसिद्धमिति प्रत्यवतिष्ठमानं प्रधानवादिनं प्रत्याह—<ref type="pratīka">सू ॥ चमसवदित्या-
दि</ref> । अस्य <quote>‘अजामेकां लोहितशुक्लकृष्णां बह्वीः प्रजाः सृजमानां सरूपाः । अजो ह्येको जुषमाणोऽनुशेते जहात्येनां भुक्तभोगा-
मजोऽन्यः ॥’</quote> इति श्वेताश्वतरवाक्यस्थमजापदं विषयः । अत्राजापदं प्रधानपरं वा मायापरं वेति रूढ्यर्थासंभवात्संशयः । पूर्व-
त्राव्यक्तशब्दमात्रेण प्रधानस्याप्रत्यभिज्ञायामपि अत्र त्रिगुणत्वादिलिंगोपेतादजापदात्प्रधानप्रत्यभिज्ञास्ति । अतोऽजापदं प्रधा-
नपरमिति पूर्वपक्षः । <ref type="pratīka">सिद्धान्तस्तु</ref>, नानेन मन्त्रेण प्रधानस्य शब्दवत्त्वमाश्रयितुं शक्यम् । सांख्यवाद एवेहाभिप्रेत इति
विशेषावधारणकारणाभावात् । यथा <quote>‘अर्वाग्बिलश्चमस’</quote> इति वाक्ये स्वातन्त्र्येण चमसप्रतीतिकारणविशेषवचनाभावे असौ
चमसोऽभिप्रेत इति न शक्यते निरूपयितुम् । एवमिहापि विशेषवचनाभावान्न प्रधानप्रतीतिः । किंतु तेजोऽबन्नात्मिकाया-
स्त्रिगुणायाः परमेश्वराद्रुत्पन्नाया मायाया एव प्रतीतिश्शाखान्तरसंवादान्निश्चीयते । अमधुन आदित्यस्य मधुत्वकल्पनवत् तेजो-
ऽबन्नेषु सादृश्यकल्पनयाजात्वोपदेशो गौण एव । अतः अजाशब्दः न प्रधानपरः किं तु मायापर इति ॥ <ref type="pratīka">सूत्रार्थस्तु=
चमसवदविशेषात् ॥ ८ ॥</ref> अजाशब्दः न प्रधानपरः । <ref type="pratīka">अविशेषात</ref>=विशेषावधारणकारणाभावात् । <ref type="pratīka">चमसवत्=</ref>
यथा हि <quote>‘अर्वाग्बिलश्चमस’</quote> इति मन्त्रे विशेषाभावे चमसो न निर्णीयते । तद्वदिहाविशेषात्प्रधानस्य न शब्दवत्त्वमिति ।</p><pb n="525"/><p><quote>‘अर्वाग्बिलश्चमस’</quote>इति मन्त्रे <quote>‘इदं तच्छिरः’</quote> इति वाक्यशेषाच्चमसविशेषप्रतिपत्तिर्भवति । इह पुनः केयमजा प्रतिपत्तव्येत्यत
आह—<ref type="pratīka">सू ॥ ज्योतिरुपक्रमा तु तथा ह्यधीयत् एके ॥ ९ ॥</ref> किं तु अजा <ref type="pratīka">ज्योतिरुपक्रमा तु</ref>=तेजःप्रमुखा
तेजोऽबन्नादिलक्षणैव प्रतिपत्तव्या । कस्मात् । <ref type="pratīka">तथा ह्येके शाखिनः अधीयते</ref>—तेजोऽबन्नानां परमेश्वरादुत्पत्तिमभि-
धाय तेषामेव रोहितादिरूपतामामनन्ति । इत्यर्थः ॥</p><p><ref type="pratīka">सू ॥ कल्पनोपदेशाच्च मध्वादिवदविरोधः ॥ १० ॥ कल्पनोपदेशात्</ref>=तेजोऽबन्नलक्षणायाश्चराचरयोनेर्मा-
याया अजासादृश्यकल्पनोपदेशाच्च । <ref type="pratīka">अविरोधः</ref>=तेजोऽबन्नेष्वजाशब्दप्रयोगस्य विरोधो नास्ति । तत्र दृष्टांतमाह—<ref type="pratīka">मध्वा-
दिवत्</ref>=यथा आदित्यस्यामधुनो मधुत्वं,वाचश्चाधेनोर्धेनुत्वं द्युलोकादीनामनग्नीनां चाग्नित्वमित्येवंजातीयकं कल्प्यते
तद्वत् । एवमनजाया मायाया अजात्वं कल्प्यते इत्यर्थः ॥</p><p><ref type="pratīka">श्रीकण्ठमते</ref>, विषयवाक्यसंशयपूर्वपक्षादिकं प्रायः पूर्ववत् । सूत्रार्थवर्णनप्रकारस्तु क्वचिद्विशिष्टः । <ref type="pratīka">सू ॥ चमसवद-
विशेषात् ॥ ८ ॥</ref> <quote>‘अर्वाग्बिलश्चमस’</quote> इति प्रकरणे <quote>‘इदं तच्छिर’</quote>इति विशेषोपदेशवदिह विशेषाश्रवणात् न तान्त्रिकी प्रकृ-
तिरजाशब्देनोच्यत इत्यर्थः ।</p><p><ref type="pratīka">सू ॥ ज्योतिरुपक्रमा तु तथा ह्यधीयत एके ॥ ९ ॥ ज्योतिरुपक्रमा तु</ref>=परमेश्वरकारणिकेयमजा प्रकृतिरु-
च्यते । <ref type="pratīka">तथाहि</ref>=परमेश्वरकारणिकाया एव प्रतिपादकम् <ref type="pratīka">एके</ref>=तैत्तिरीयाः तत्स्वरूपमन्त्रम् <ref type="pratīka">अधीयते</ref>=पठन्ति । <quote>‘अणो-
रणीया’</quote>निति परमेश्वरमुपक्रम्य <quote>‘सप्त प्राणाः प्रभवन्ति तस्मा’</quote>दित्यादिना प्रपञ्चस्य परमेश्वरादुत्पत्त्या तदात्मकत्वप्रतिपादन-
समये ह्यजामिति पठन्ति । अतस्तत्प्रत्यभिज्ञया परमेश्वरकारणिकेति निश्चीयते ।</p><p>ननु परमेश्वरकार्यायास्तस्याः कथमजेति वाद इत्याशंक्य परिहरति—<ref type="pratīka">सू ॥ कल्पनोपदेशाच्च मध्वादिवदविरोधः
॥ १० ॥ कल्पनोपदेशाच्च</ref>=<quote>‘छन्दांसि यज्ञाः क्रतव’</quote>इत्यादिना सृष्ट्युपदेशाच्च अजात्वमहेश्वरकार्यत्वयोरविरोधः । प्राकृतप्र-
लयकाले परित्यक्तनामरूपा अचिद्वस्तुरूपा मायापि सूक्ष्मरूपेण महेश्वरशरीरतया तिष्ठतीत्यजा । सृष्टिसमये नामरूपोपेता तत्का-
रणिकेति न तयोर्विरोध इति भावः । तत्र दृष्टान्तमाह—<ref type="pratīka">मध्वादिवत्</ref>=यथा आदित्यस्य सृष्टिसमये मधुत्वं कार्यत्वं च प्रल-
यकाले मध्वादिव्यपदेशानर्हसूक्ष्मरूपेणावस्थानादकार्यत्वं च मधुविद्यायां श्रूयते तद्वदत्रापि अजात्वेश्वरकारणिकात्वयो-
रविरोध इत्यर्थः ॥ <ref type="pratīka">रामानुजमते</ref>, श्रीकण्ठमतवदेव सर्वमिति न पृथक्प्रपञ्चनावकाशः ॥</p><p><ref type="pratīka">आनन्दतीर्थमते</ref>, अस्य <quote>‘वसन्तेवसन्ते ज्योतिषा यजेत’</quote>इत्यादि कर्मविधायकं वाक्यं विषयः । सर्ववैदिकशब्दवाच्यत्वं
विष्णोस्संभवति वा नवेति संशयः । न संभवति इति पूर्वपक्षः । संभवत्येवेति सिद्धान्तः । <ref type="pratīka">सूत्रार्थस्तु, सू ॥ ज्योतिरुपक्र-
मा त्तु तथा ह्यधीयत एके ॥ १० ॥</ref> तु शब्दएवार्थे । <ref type="pratīka">ज्योतिः</ref>=<quote>‘ज्योतिषा यजेते’</quote>त्यादिवाक्योक्तज्योतिरादिशब्दवाच्यं
ब्रह्मैव । न ज्योतिष्टोमादि । कुतः । हि यस्मात् <ref type="pratīka">एके</ref> शाखिनः । <ref type="pratīka">उपक्रमात्</ref>—<quote>‘एष इम’</quote>मित्युपक्रम्य <ref type="pratīka">तथा</ref> सर्वशब्दा-
भिधेयत्वेन हरिमेव <quote>‘तावाएता’</quote> इत्यत्र । <ref type="pratīka">अधीयते</ref>—पठन्ति । तस्मादित्यर्थः । <ref type="pratīka">सू ॥ कल्पनोपदेशाच्च मध्वादिवद-
विरोधः ॥ ११ ॥</ref> चः एवार्थे समुच्चये वा । तथाच <ref type="pratīka">मध्वादिवत्</ref>—यथा मधुविद्यादिगतमध्वादिशब्दानां विष्णुवाचित्वेऽ-
प्यविरोधः न लौकिकक्षौद्रादिवाचकशब्दाभावेन तदभावाख्यविरोधः । तथा परमात्मनः सर्वशब्दवाच्यत्वेऽभ्युपगतेऽपि न-
कर्माद्यभावविरोधः । कुतः । शब्दानामन्यत्र योगरूढिवृत्ती अभ्युपगम्यैवेश्वरे महायोगवृत्त्यङ्गीकारादित्यध्याहारः । तदपि
कुतः । <ref type="pratīka">कल्पनोपदेशात्</ref>—<quote>‘प्राण ऋच’</quote> इति सर्वशब्दवाच्यस्य विष्णोः कल्पनाशब्दितोपासनार्थमुक्तत्वात् तस्य च सर्वश-
ब्दार्थमुख्यगुणवत्त्वरूपमहायोगवृत्तिं विनायोगात् इत्यर्थः ॥ <ref type="pratīka">इत्यानन्दतीर्थमते ज्योतिरुपक्रमाधिकरणम् ॥ २ ॥</ref></p><head>इति सूत्रार्थचन्द्रिकायां चमसवदधिकरणम् ॥ २ ॥</head><head>नयमणिमालायाम्</head><head>अथ सङ्ख्योपसङ्ग्रहाधिकरणम् ॥ ३ ॥</head><sutra>सू॰ । न सङ्ख्योपसङ्ग्रहादपि नानाभावादतिरेकाच्च ॥ ११ ॥ प्राणादयो वाक्यशेषात् ॥ १२ ॥
ज्योतिषैकेषामसत्यन्ने ॥ १३ ॥ कारणत्वेन चाकाशादिषु यथाव्यपदिष्टोक्तेः ॥ १४ ॥ समाकर्षात् ॥ १५॥</sutra><lg>
  <l>तत्त्वानि पञ्चविंशतिरुच्यन्ते पञ्चपञ्चजशब्दैः । श्रुत्यभिमतैव तस्मात्साङ्ख्योक्तप्रक्रिया निखिला ॥ ७६ ॥</l>
</lg><lg>
  <l>प्रकृतस्य समाकर्षादसद्यथा ब्रह्म ते तथाक्षाणि । आकाशाधाराभ्यां सङ्ख्याभेदान्न साङ्ख्यतत्वानि ॥ ७७ ॥</l>
</lg><head>इतिसङ्ख्योपसंग्रहाधिकरणम् ॥ ३ ॥</head><head>सूत्रार्थचन्द्रिकायाम् अथ सङ्ख्योपसंग्रहाधिकरणम् ॥ ३ ॥</head><sutra>सू ॥ न सङ्ख्योपसंग्रहादपि नानाभावादतिरेकाच्च ॥ ११ ॥ प्राणादयो वाक्यशेषात् ॥ १२ ॥ ज्यो-
तिषैकेषामसत्यन्ने ॥ १३ ॥</sutra><p><ref type="pratīka">भगवत्पादमते</ref>, अस्याधिकरणस्य <quote>‘यस्मिन्पञ्च पञ्चजना आकाशश्च प्रतिष्ठितः । तमेव मन्य आत्मानं विद्वान्ब्रह्मा-
मृतोऽमृतम् ॥’</quote> इति बृहदारण्यकवाक्यं विषयः । अत्र <quote>‘पञ्च पञ्चजना’</quote> इति पञ्चसंख्याद्वयसंपन्नया पञ्चविंशतिसंख्यया
प्रधानादीनि सांख्यतत्त्वान्युच्यन्ते वा उत श्रुतिप्रसिद्धानि वेति संशयः । श्रुतिप्रसिद्धयानया पञ्चविंशतिसंख्यया सांख्यतत्त्वा-
नामुपसंग्रहात्प्राप्तं शब्दवत्त्वं प्रधानादीनामिति पूर्वपक्षः । <ref type="pratīka">सिद्धान्तस्तु</ref>, एवं पञ्चविंशतिसंख्योपसंग्रहादपि प्रधानादीनां
शब्दवत्त्वं न सिद्धयेत् । यतस्सांख्यतत्त्वानां पञ्चशः पञ्चशः साधारणधर्मो नास्ति । ततो नानाभावात्सांख्यतत्त्वानां <quote>‘यस्मि-
न्नि’</quote> ति सप्तमीनिर्दिष्टस्याधारभूतस्यात्मनः आकाशस्य च संकलनेन संख्याधिक्यसंभवाच्च अत्र पञ्चविंशतिसंख्यया सांख्य-
तत्त्वातिरिक्ताः केचन पञ्चजनाः सप्तसप्तर्षय इतिवद्रूढिमाश्रित्य प्रतिपाद्यन्त इति ॥</p><p>तर्हि के पुनस्ते पञ्चजना नामेत्याह—<ref type="pratīka">प्राणादयो वाक्यशेषात् ॥ १२ ॥ वाक्यशेषात्</ref>=<quote>‘प्राणस्य प्राणमुत
चक्षुषश्चक्षुरुत श्रोत्रस्य श्रोत्रमन्नस्यान्नं मनसो ये मनो विदुः’</quote> इति वाक्यशेषात् । <ref type="pratīka">प्राणादयः</ref>=प्राणचक्षुःश्रोत्रान्नमनांसि पञ्च
पञ्चजना उच्यन्त इत्यर्थः । केचित्तु देवाः पितरो गन्धर्वाः असुरा रक्षांसि च पञ्च पञ्चजना इति वदन्ति । अन्ये तुट
चत्वारो वर्णा निषादपञ्चमा इत्यभिप्रयन्ति । क्वचिच्च प्रजापरतया व्याख्यातम् । एषामन्यतमपक्षपरिग्रहेऽपि नास्ति
विरोधः । पञ्चविंशतेस्तत्त्वानामिह प्रतीतिमभ्युपेत्य सूत्राकाराः <quote>‘प्राणादयो वाक्यशेषात्’</quote>इति व्याचख्युः । इति ॥</p><pb n="534"/><p>संतु नाम प्राणादयः पञ्चतनाः प्राणादिष्वन्नमप्यामनतां माध्यन्दिनानां प्राणादिषु तदनामनतां काण्वानां तु कथं
प्राणादयः पञ्चजनाः स्युरित्याशंक्य परिहरति—<ref type="pratīka">सू ॥ ज्योतिषैकेषामसत्यन्नै ॥ १३ ॥ एकेषां</ref>=काण्वानां पाठे ।
<ref type="pratīka">अन्ने असति</ref>=प्राणादिषु अन्नस्य पाठाभावे । <ref type="pratīka">ज्योतिषा</ref>=<quote>‘तद्देवा ज्योतिषां ज्योति’</quote>रिति श्रुतेन ज्योतिषा संकलय्य
परिगणनेन पञ्चसंख्या पूर्येतेत्यर्थः । तदेवं सर्वथा सांख्यतत्त्वानामत्राप्रसक्तिरिति सिद्धम् ॥</p><head>इति भगवत्पादमते संख्योपसंग्रहाधिकरणम् ॥ ३ ॥</head><head>अथ कारणत्वाधिकरणम् ॥ ४ ॥</head><sutra>सू ॥ कारणत्वेन चाकाशादिषु यथाव्यपदिष्टोक्तेः ॥ १४ ॥ समाकर्षात् ॥ १५ ॥</sutra><p>अस्याधिकरणस्य अविशेषेण जगत्कारणप्रतिपादकानि जगत्सृष्टिबोधकानि च वेदान्तवाक्यानि विषयः । तानि ब्रह्मणि
समन्वितानि वा न वा इति संशयः । सर्वत्र सृष्टिक्रमवैचित्र्यदर्शनात् परस्परविरुद्धसदसदादिकारणविकल्पश्रवणात्
सिद्धवस्तुनि विकल्पायोगाच्च न ब्रह्मणि समन्वितानीति पूर्वपक्षः । यथाभूतो ह्येकस्मिन्वेदान्ते सर्वज्ञः सर्वेश्वरः सर्वात्मैकोऽ-
द्वितीयः कारणत्वेन व्यपदिष्टस्तथाभूतस्यैव वेदान्तान्तरेष्वपि व्यपदिश्यमानत्वात् कार्यविषयविगानेन अविगीतकारण-
विगानाप्रसक्तेः कार्यविषयविगानस्याप्युत्तरत्र <quote>‘न वियदश्रुते’</quote> रित्यादिना समाधास्यमानत्वाच्च सर्वेषां वेदान्तवाक्यानां
ब्रह्मपरताबधारणमव्याहतमेवेति सिद्धान्तः ॥ <ref type="pratīka">सूत्रार्थस्तु ब्रह्मणः आकाशादिषु</ref>=<ref type="pratīka">कार्यवर्गेषु । कारणत्वेन च यथा-
व्यपदिष्टोक्तेः</ref>=अनिर्ज्ञातविशेषेषु वेदान्तवाक्येषु <quote>‘आत्मा वा इदमेक एवाग्र असीत्’</quote>इत्यादिविशेषवाचिवाक्यनिर्दिष्टस्मैव
कारणतयोच्यमानत्वात् इत्यर्थः ॥</p><p>कारणविषयं विगानं परिहर्तुमाह—<ref type="pratīka">समाकर्षात् ॥ १५ ॥</ref> <quote>‘असद्वा इदमग्र आसी’</quote>दित्यादिवाक्येषु नामरूपव्याक-
रणाभावापेक्षया प्रागुत्पत्तेस्सदेव ब्रह्मासदिवासीदित्युपचर्यमाणत्वात् सर्वत्र सतः सर्वज्ञस्य परमात्मनः समाकृष्यमाणत्वा-
दित्यर्थः ॥ <ref type="pratīka">इति भगवत्पादमते कारणत्वाधिकरणम् ॥ ४ ॥</ref></p><p><ref type="pratīka">श्रीकण्ठमते</ref>, कारणत्वाधिकरणसूत्रद्वयमपि संख्योपसंग्रहाधिकरणशेषतयैव योजितम् । रामानुजमते तु भगवत्पाद-
मतमेवानुसृत्य भिन्नाधिकरणतया योजितमिति विशेषः । सूत्रत्रयार्थस्तु भगवत्पादमतादविशिष्ट एव ।</p><p><ref type="pratīka">सू ॥ कारणत्वेन चाकाशादिषु यथाव्यपदिष्टोक्तेः ॥ १६ ॥</ref> यथाकाशादिषु कायवर्गेषु कारणत्वेन विशेष-
वाक्यनिर्दिष्टस्यैवोक्तेः न तान्त्रिकाव्याकृतग्रहणं तथात्र विशेषवाक्यनिर्दिष्टानामिन्द्रियाणामेव ग्रहणं न्याय्यं न सांख्यतत्त्वा-
नामिति दृष्टान्तप्रदर्शनपरतया व्याख्यातमिति न तत्राप्यर्थवर्णने वैशिष्ट्यम् ॥ <quote>‘समाकर्षा’</quote> दिति सूत्रमपि दृष्टान्तपरतयैव
व्याख्यातम् । यथा तत्र परमात्मनस्समाकर्षस्तथात्रापि पञ्चजनानामिन्द्रियत्वावगतिः इति भावः ॥</p><head>इति श्रीकण्ठमते संख्योपसंग्रहाधिकरणम् ॥ ३ ॥</head><p><ref type="pratīka">रामानुजमते</ref>, अधिकरणयोजनाप्रकारो भगवत्पादीयमेव मतमनुकरोति । सूत्रार्थवर्णने नास्ति मतान्तराद्विशेषः ।
कारणत्वाधिकरणे विषयवाक्यसंशयादिकं सर्वं भगवत्पादीयमतादविशिष्टमिति न पृथक्प्रपञ्चनावकाशः ।</p><head>इति रामानुजमते संख्योपसंग्रहाधिकरणकारणत्वाधिकरणे ॥ ३ ॥ ४ ॥</head><p><ref type="pratīka">आनन्दतीर्थमते</ref>, विषयवाक्यं समानम् । पूर्वाधिकरणेषु सर्ववैदिकशब्दवाच्यत्वं विष्णोस्सिद्धान्तितम् । एवमपि विष्णौ
सकलवैदिकशब्दसमन्वयो न सिद्ध्यति <quote>‘यस्मिन्पञ्च पञ्चजना’</quote> इति वाक्ये पञ्चसंख्योपसंग्रहात् <quote>‘यस्मि’</quote>न्नित्याधाराधेयभावा-
नुपपत्तेश्च विष्णौ पञ्चजनादिशब्दसमन्वयासंभवात् इत्याक्षिप्य तं समन्वयं समर्थयितुमस्याधिकरणस्यारम्भः । <ref type="pratīka">सू ॥ न
संख्योपसंग्रहादपि नानाभावादतिरेकाच्च ॥ १२ ॥</ref> अनेकत्वसंख्याया भिन्नाश्रयत्वस्यौत्सर्गिकत्वात् पञ्चसंख्यालंब-
नस्य कस्यापि रूपपञ्चकस्याभावात् विष्णोरेकस्य तत्त्वासंभवात् वाक्यशेषबलेन यस्मिन्निति निर्दिष्टस्य ब्रह्मत्वावधारणात्
तदाधेयानां पञ्चजनाकाशादीनां ब्रह्मत्वाप्रतीतेः आधाराधेयत्वानुपपत्तेश्च विष्णोः पञ्चजनादिशब्दवाच्यत्वाभावात्समन्वयो न
सिद्ध्यति । इति पूर्वपक्षः । <ref type="pratīka">सिद्धान्तस्तु</ref>, स्वगतभेदशून्यस्यापि विष्णोः प्रतिशरीरं शरीरान्तर्गतप्राणादिपञ्चकाकाशनियाम-
कबहुरूपवत्त्वेन नानाभावात्संख्योपपत्तेः तेभ्यो रूपेभ्यः शरीरनियामकरूपस्यातिरेकात् यस्मिन्निति निर्दिष्टे प्राणाकाशादीनां स्थित्या
तदन्तर्गतरूपेष्वपि तदाधेयत्वकीर्तनोपपत्तेः अनेकत्वसंख्याया भिन्नाश्रितत्वस्यौत्सर्गिकत्वेऽपि वाक्यशेषबलेन रूपपञ्चकावलं-
बनत्वव्यवस्थापनाच्च पञ्चसंख्योपसंग्रहेऽप्याधाराधेयत्वकीर्तनेऽपि नास्ति विरोधः इति । <ref type="pratīka">सूत्रार्थस्तु, सङ्ख्योपसंग्रहात्</ref>=
यस्मिन्पञ्च पञ्चजना इति बहुत्वसंख्यावचनात् । <ref type="pratīka">अपि</ref>=यस्मिन्नित्याधाराधेयभावनिर्देशादपि । विष्णोः पञ्चजनादिशब्दवा-
च्यत्वे विरोधो नास्ति । कुतः । <ref type="pratīka">नानाभावात्</ref>=भगवतो बहुरूपाणां सत्त्वात् । <ref type="pratīka">अतिरेकाच्च</ref>=यस्मिन्नित्युक्ताधाररूपस्य
पञ्चजना इत्याधेयरूपस्य च सविशेषाभिन्नत्वाच्च इत्यर्थः ॥</p><p><ref type="pratīka">सू ॥ प्राणादयो वाक्यशेषात् ॥ १३ ॥</ref> भगवद्रूपत्वेनोक्ताः पञ्चजनास्तु प्राणादेः <ref type="pratīka">प्राणादयः</ref>=द्वितीयानिर्दिष्टप्राण-
चक्षुःश्रोत्रान्नमनोभिधाः ज्ञेयाः । कुतः । <ref type="pratīka">वाक्यशेषात्</ref>=ते च भगवद्रूपविशेषा एव । कुतः । विष्णोरन्यत्रासंभावितप्राणप्रा-
<pb n="535"/>
णप्रदत्वादिप्रतिपादकात् <quote>‘प्राणस्य प्राण’</quote>मित्यादिवाक्यशेषादित्यर्थः ॥</p><p><ref type="pratīka">सू ॥ ज्योतिषैतेषामसत्यन्ने ॥ १४ ॥ एकेषां</ref>=काण्वादीनाम् । <ref type="pratīka">अन्ने</ref>=अन्नाख्यभगवद्रूपे । <ref type="pratīka">असति</ref>=अनुक्तेऽपि ।
<ref type="pratīka">ज्योतिषा</ref>=तदाख्यभगवद्रूपेण पञ्चत्वसंख्यापूर्तिर्ज्ञातव्येत्यर्थः ॥</p><head>इत्यानन्दतीर्थमते सङ्ख्योपसंग्रहाधिकरणम् ॥ ३ ॥</head><head>अथ कारणत्वाधिकरणम् ॥ ४ ॥</head><p><ref type="pratīka">सू ॥ कारणत्वेन चाकाशादिषु यथाव्यपदिष्टोक्तेः ॥ १५ ॥</ref> अस्य <quote>‘आत्मन आकाशस्संभूतः, आकाशाद्वायुः’</quote>
इत्यादिवाक्यं विषयः । एवं ब्रह्मणः स्वाधारत्वसंभवेऽपि स्वकार्यतत्कार्यत्वस्यासंभवात् ब्रह्मकार्यतत्कार्यादिपराणामाकाशवाय्वा-
दिपदानां ब्रह्मवाचित्वायोगात्समन्वयो न सिद्ध्यति इति पूर्वपक्षः । यथा तत्रात्मशब्देन ब्रह्म मूलकारणत्वेनोच्यते एवमाका-
शादिशब्दैः कार्यत्वसहितकारणत्वरूपेणावान्तरकारणत्वेनाप्युच्यते । यावन्ति नियम्यवस्तूनि तावन्ति तेषु नियामकानि
ब्रह्मणो रूपाणि इति मूलकारणादाकाशगततद्रूपाभिव्यक्तिस्ततो वायुगततद्रूपाभिव्यक्तिरित्यादिक्रमेण व्यंग्यव्यंजकभावरूपका-
र्य कारणभावसंभवात् नात्र कश्चित्समन्वये विरोध इति सिद्धान्तः । <ref type="pratīka">सूत्रार्थस्तु</ref>,<quote>‘आत्मन आकाशस्संभूत’</quote>इत्यादौ कार्यत्वे
सति कारणत्वरूपावान्तरकारणवाचकाकाशादिशब्दैराकाशादिषु स्थितो विष्णुरेव <ref type="pratīka">कारणत्वेन</ref> चशब्दात्कार्यत्वेन चोच्यते । न
भूतम् । कुतः । <ref type="pratīka">यथाव्यपदिष्टोक्तेः</ref>=<quote>‘स योऽतोऽश्रुत’</quote>इत्यादौ विष्णुः <ref type="pratīka">यथा</ref>=यादृशेनाविदितत्वादिरूपेण व्यपदिष्टः उक्तः
तद्रूपयुक्तस्यैवाकाशादिषु <quote>‘यमाकाशो न वेदे’</quote>त्यादिवाक्येनोक्तत्वादित्यर्थः । <quote>‘<ref type="pratīka">समाकर्षात्</ref>’</quote> इत्यादिकं <quote>‘प्रकृतिश्च प्रतिज्ञे’</quote>ति सूत्रा-
वधिकं सूत्राष्टकमेकाधिकरणतया योजितमित्यस्मिन्मतेऽस्ति मतान्तराद्वैलक्षण्यम् ॥</p><head>इत्यानन्दतीर्थमते कारणत्वाधिकरणम् ॥ ४ ॥</head><head>नयमणिमालायाम्</head><head>अथ जगद्वाचित्वाधिकरणम् ॥ ४ ॥</head><sutra>सू॰ । जगद्वाचित्वात् ॥ १६ ॥ जीवमुख्यप्राणलिङ्गान्नेति चेतद्व‍याख्यातम् ॥ १७ ॥ अन्यार्थंतु जैमिनिः
प्रश्नव्याख्यानाभ्यामपि चैवमेके ॥ १८ ॥</sutra><lg>
  <l>जीवः कर्मश्रवणादजातशत्रूदितः पुरुषः । कर्म च पुण्यापुण्यं न कथञ्चिदपीश्वरे भवति ॥ ७८ ॥</l>
</lg><lg>
  <l>निखिलजगद्वाच्येतत्पदमिह सङ्कोचभावात् । तद्यस्य कर्म कार्यं न स भवति महेश्वरादन्यः ॥ ७९ ॥</l>
</lg><head>इति जगद्वाचित्वाधिकरणम् ॥ ४ ॥</head><head>सूत्रार्थचन्द्रिकायाम्</head><head>अथ बालाक्यधिकरणम् ॥ ४ ॥ ५ ॥</head><sutra>सू ॥ जगद्वाचित्वात् ॥ १६ ॥ जीवमुख्यप्राणलिंगान्नेति चेत्तद्व‍याख्यातम् ॥ १७ ॥ अन्यार्थं तु
जैमिनिः प्रश्नव्याख्यानाभ्यामपि चैवमेके ॥ १८ ॥</sutra><p><ref type="pratīka">भगवत्पादमते</ref>, अस्य <quote>‘यो वै बालाक एतेषां पुरुषाणां कर्ता यस्य वैतत्कर्म स वै वेदितव्यः’</quote> इति कौषीतकिब्राह्मणगतं
बालाक्यजातशत्रुसंवादवाक्यं विषयः । तत्र किं जीवो वेदितव्यत्वेनोपदिश्यते उत मुख्यप्राणः उत परमात्मेति जीव-

<pb n="545"/>
मुख्यप्राणलिङ्गाभ्यां संशयः । परिस्पन्दलक्षणस्य प्राणाश्रयस्य कर्मणः <quote>‘यस्य वैतत्कर्मे’</quote> ति श्रवणात् वाक्यशेषे च प्राणशब्द-
श्रवणाच्च वेदितव्यः प्राण इति उत भोगोपकरणभूतानां पुरुषाणां कर्ता धर्माधर्मलक्षणकर्मशाली जीवो वा वेदितव्यत्वेनोपदिश्यते
इति पूर्वपक्षः । <quote>‘ब्रह्म ते ब्रवाणि’</quote>इत्युपक्रमसामर्थ्यात् कृत्स्नजगत्कर्ता परमेश्वर एव वेदितव्यतयोपदिश्यते । कुतः । <ref type="pratīka">जगद्वा-
चित्वात्</ref>=<quote>‘यस्य वैतत्कर्मे’</quote> त्येतच्छब्दसमानाधिकरणस्य कर्मशब्दस्य कृत्स्‍नजगद्वाचकत्वात् इति सिद्धान्तः । अनेन
सूत्रार्थोऽपि व्याख्यात इति वेद्यम् ।</p><p><ref type="pratīka">सू ॥जीवमुख्यप्राणलिङ्गान्नेति चेत्तद्व्याख्यातम् ॥१७॥</ref>वाक्यशेषगताज्जीवलिङ्गान्मुख्यप्राणलिङ्गाच्च तयोरेवान्यतरस्येह
ग्रहणं न्याय्यं न परमेश्वरस्येति <ref type="pratīka">चेत् तद्व्याख्यातम्</ref>=परिहृतं चैतत् <quote>‘नोपासात्रैविध्यादाश्रितत्वादिह तद्योगात्’</quote>
इत्यत्र । उपक्रमोपसंहाराभ्यामस्य वाक्यस्य ब्रह्मविषयत्वावधारणात् <quote>‘प्राणबन्धनं हि सोम्य मनः’</quote> इत्यत्र प्राणशब्दस्यापि
ब्रह्मपरत्वनिश्चयात् जीवब्रह्मणोरभेदन्यायेन जीवलिङ्गस्यापि ब्रह्मपरत्वेन नेतुं शक्यत्वाच्च परमेश्वर एवेह वेदितव्यतयोपदिश्यत
इत्यर्थः । <ref type="pratīka">सू ॥ अन्यार्थं तु जैमिनिः प्रश्नव्याख्यानाभ्यामपि चैवमेके ॥१८॥</ref> इदं वाक्यं जीवप्रधानं वा ब्रह्मप्रधानं
वेति नैव विवादावकाशः । यतः जैमिनिराचार्यस्तु जीवपरामर्शमन्यार्थं ब्रह्मप्रतिपत्त्यर्थं मन्यते । कस्मात् । <ref type="pratīka">प्रश्नव्याख्या-
नाभ्याम्</ref>= <quote>‘क्वैष एतद्बालाके पुरुषोऽशयिष्ट क्व एतदभूत् कुत एतदागात्’</quote>इति प्राणादिव्यतिरिक्ते जीवे प्रतिबोधिते पुनर्जी-
वव्यतिरिक्तविषयः प्रश्नो दृश्यते । <quote>‘यदा सुप्तः स्वप्ने न कंचन पश्यत्यथास्मिन्प्राण एवैकधा भवति’</quote> इति च प्रतिवचनमपि दृश्यते ।
तस्माद्यत्रास्य जीवस्य निःसंबोधतास्वच्छतारूपः स्वाप उपाधिजनितविशेषविज्ञानरहितं स्वरूपं यतस्तद्भ्रंशरूपमागमनं सोऽत्र
परमात्मा वेदितव्यतया श्रावित इति गम्यते । <ref type="pratīka">अपिचैवमेके</ref>=वाजसनेयिशाखिनः<quote>‘य एष विज्ञानमयः पुरुषः क्वैष तदाभूत्कुत
एतदागात्’</quote> इति प्रश्ने <quote>‘य एषोऽन्तर्हृदय आकाशस्तस्मिन् शेते’</quote> इति प्रतिवचने च स्पष्टं विज्ञानमयशब्देन जीवमाम्नाय तद्व‍य-
तिरिक्तं परमात्मानमामनन्ति । तस्मादिदं वाक्यं ब्रह्मणि समन्वितमिति सिद्धम् ॥</p><p><ref type="pratīka">श्रीकण्ठरामानुजमतयोः</ref> विषयवाक्यपूर्वपक्षसिद्धान्तादिकं सर्वं प्रायः पूर्ववदिति न पृथग्विवरणावकाशः । <quote>‘जीवमु-
ख्यप्राणलिङ्गा’</quote>दिति सूत्रे तु प्रतर्दनाधिकरणवदुपक्रमोपसंहारानुगुण्येन जीवप्राणलिङ्गान्यपि ब्रह्मपरतया नेतव्यानीं’त्यैककण्ठ्य-
मेवादृतम् । <quote>‘उपासात्रैविध्या’</quote>दित्यस्यार्थवर्णनप्रक्रिया परमनयोर्मतयोः पूर्वमताद्विलक्षणा ॥ अधिकरणस्यास्य जगद्वाचित्वा-
धिकरणमिति व्यवहारः ॥</p><p>आनन्दतीर्थमते <quote>‘समाकर्षा’</quote>दिति पूर्वाधिकरणान्तिमसूत्रमारभ्य <quote>‘प्रकृतिश्चे’</quote>ति सूत्रावधिकस्य सूत्राष्टकस्य ऐकाधिकर-
ण्यकल्पनात्तस्याधिकरणस्योत्तरत्र व्याख्यास्यमानत्वाच्च नेह प्रपञ्चनम् ॥</p><head>इति सूत्रार्थचन्द्रिकायां बालाक्यधिकरणमथवा जगद्वाचित्वाधिकरणम् ॥ ४ ॥ ५ ॥</head><pb n="545"/><head>अथ वाक्यान्वयाधिकरणम् ॥ ५ ॥</head><p>उत्तराधिकरणमवतारयति—<ref type="pratīka">सर्वत्रेति</ref> । उदाहरिष्यमाणे मैत्रेयीब्राह्मणे सर्वत्र आदिमध्या-
वसानेषु जीवेश्वरयोरेकशब्दविषयत्वं प्रतीयते । जीवपरत्वेन सम्प्रतिपन्नानामीश्वरपरत्वमीश्व-
रपरत्वेन संप्रतिपन्नानां जीवपरत्वम् । एवमेकशब्दविषयत्वे प्रतीयमाने जीवेश्वरयोरन्यतर एव
परिशिष्यत इत्यन्यतरः प्रत्याख्यातो भवति । तत्र प्रत्यक्षसिद्धजगत्प्रत्याख्यानायोगादीश्वरस्यैव
प्रत्याख्यानं पर्यवस्यति, जीवेश्वरयोरभेदो वा पर्यवस्यति । एवमीश्वरस्य तत्र जीवाद्भेदस्य
बाधकं तज्जीवेश्वरवाचित्वेन सम्प्रतिपन्नशब्दानां सामानाधिकरण्यमुपपादयितुं शक्यमित्या-
शङ्क्य तदुपपादनायाधिकरणमारभ्यत इत्यर्थः । अनेन माभूज्जीवाधिकरणवाक्यमीश्वरे तद्भेदे
वा बाधकम् । इदं तु बाधकं स्यात् । सामानाधिकरण्यस्यान्यथा निर्देष्टुमशक्यत्वादित्याश-
ङ्क्य प्रत्युदाहरणसङ्गतिर्दर्शिता भवति । तदुपपादनार्थमधिकरणमारभ्यत इत्यर्थः <ref type="pratīka">॥ सू ॥
वाक्यान्वयात् ॥ १९ ॥</ref> बृहदारण्यके मैत्रेयीब्राह्मणे याज्ञवल्क्यः स्वयं प्रविव्रजिषया


<pb n="546"/>
  <!--
बृहदारण्यके श्रूयतेऽस्य विषयः—<quote>‘न वा अरे पत्युः कामाय पतिः प्रियो भव-
त्यात्मनस्तु कामाय पतिः प्रियो भवति’</quote> इत्यारभ्य <quote>‘आत्मा वा अरे द्रष्टव्यः
श्रोतव्यो मन्तव्यो निदिध्यासितव्य’</quote> इत्यादि श्रूयते ॥
  !-->
मैत्रयीकात्यायन्योस्स्वभार्ययोर्वित्तसंविभागं चिकीर्षन् वित्तेन किममृतत्वं प्राप्नुं शक्यमिति
मैत्रेय्या पृष्टो <quote>‘यथैवोपकरणवतां जीवितं तथैव ते जीवितं स्यात् अमृतत्वस्य तु नाशास्ति
वित्तेने’</quote>त्युक्त्वा <quote>‘येनाहं नामृता स्यां किमहं तेन कुर्या यदेवव भगवान्वेद तदेव मे ब्रूही’</quote>ति
तया पुनरमृतत्वसाधनं पृष्टो <quote>‘न वा अरे पत्युः कामाय पतिः प्रियो भवति आत्मनस्तु
कामाय पतिः प्रियो भवती’</quote>त्यादिभिः <quote>‘न वा अरे सर्वस्य कामाय सर्वं प्रियं भवत्यात्मनस्तु
कामाय सर्वं प्रियं भवती’</quote>त्यन्तैर्वाक्यैः पतिजायापुत्रमित्रपश्वादि सर्वं भोगार्थतयैव प्रियं भवति
तं पत्यादिसर्वभोक्तारमात्मानमुपक्रम्य <quote>‘आत्मा वा अरे द्रष्टव्य श्रोतव्यो मन्तव्यो निदिध्या-
सितव्य’</quote>इत्यमृतत्वसाधनमात्मदर्शनं दर्शनसाधनानि श्रवणादीनि चोपदिश्य <quote>‘आत्मनिखल्वरे
दृष्टे श्रुते मते विज्ञाते इदं सर्वं विदित’</quote> मित्यात्मविज्ञानेन सर्वविज्ञानमुक्त्वा <quote>‘स यथाग्नेरभ्या-
हितस्य पृथग्धूमा विनिश्चरन्त्येवं वा अरे अस्य महतो भूतस्य निश्वसितमेतद्यदृग्वेदो यजुर्वेदः
सामवेद अथर्वाङ्गिरसः पुराणं विद्या उपनिषदः श्लोकास्सूत्राणि अनुव्याख्यानानि इष्टं द्रु-
तमाशितं पायितमयं च लोकः परश्च लोकः सर्वाणि च भूतान्यस्यैवैतानि सर्वाणि निश्वसि-
तानी’</quote>ति तस्य नामरूपात्मकसकलप्रपञ्चकारणत्वं प्रदर्श्य <quote>‘यथा सैन्धवघनोऽनन्तरोऽबाह्यः
कृत्स्नो रसध/?/नः एवं वा अरे अयमात्माऽनन्तरोऽबाह्यः कृत्स्नः प्रज्ञानघन एवैतेभ्यो भूतेभ्यः
समुत्थाय तान्येवानुविनश्यति न प्रेत्य संज्ञास्ती’</quote>ति स्वोत्पत्तिविनाशविशेषविज्ञानाभावा-
नुक्त्वा <quote>‘एतावदरे खल्वमृतत्व’</quote> मिति वर्णितस्यैतस्यात्मनो वेदनममृतत्वसाधनमित्युपस-
ञ्जुहारेति श्रूयते । अत्र<quote>‘आत्मा वा अरे द्रष्टव्य’</quote>इत्यादिना निर्दिष्टस्तावदात्मा परमेश्वरः प्रती-
यते । अमृतत्वार्थिन्यै मैत्रेय्यै तद्दर्शनाद्युपदेशात्तद्विज्ञानेनामृतत्ववर्णनात्तस्य नामरूपात्मक-
सकलप्रपञ्चोपादानत्वप्रतिपादनाच्च । <quote>‘स यथा सैन्धवघन’</quote>इत्यादिनोक्तस्तु जीवः प्रतीयते ।
<quote>‘एतेभ्यो भूतेभ्यः समुत्थाय तान्येवानुविनश्यती’</quote>ति देहाकारपरिणतभूतोपाधिकोत्पत्तिविना-
शवत्त्ववचनात् <quote>‘न प्रेत्य संज्ञास्ती’</quote>ति मोक्षदशायां देहाकारपरिणामभूतसङ्घातेनैकीकृत्य देवोऽहं
मनुष्योऽहमित्यादि ज्ञानं संसारदशायामिवास्य नास्तीत्युपन्यासाच्च । एवमिह प्रतीयमानजी-
वेश्वरसामानाधिकरण्यनिर्देशे <quote>‘आत्मा वा अरे द्रष्टव्य’</quote> इति प्रकृतस्यैवात्मनः <quote>‘एवं वा अरे अय-
मात्मे’</quote>ति इदमात्मशब्दाभ्यां परामर्शात् । चतुर्थे मैत्रेयीब्राह्मणे <quote>‘एवं वा इदं महद्भ‍ूतमनन्त-
मपार’</quote>मिति विज्ञानघनवाक्य एव च तैस्सामानाधिकरण्येन निर्दिश्येते । महद्भ‍ूतमनन्तमपा-
र’मिति शब्दानां ब्रह्मपरत्वात् । सर्वविज्ञानवाक्यादिगतैरात्मादिशब्दैस्ततो भिन्नविभक्तिकानां
जीवविषयशब्दानां सामानाधिकरण्याभावेऽप्येकविषयत्वमविचलमेव । प्रतीतौ सत्यामपि जी-
वेश्वरयोरन्यतर एवात्र प्रतिपाद्यः नोभावप्यभेदेनेति व्यवस्थापनीयम् । तयोर्भेदस्य प्रबला-
नेकश्रुत्यन्तरसिद्धत्वादिति स्थिते किं जीवोऽत्र प्रतिपाद्यः उत परमेश्वर इति संशयप्रकारः सूत्रा-
वतारिकायां सूचितत्वात् इह भाष्ये न लिखितः । ननु नास्त्यत्र पूर्वपक्षावकाशः उपक्रमोपसंहा-
रपरामशः ब्रह्मपरे महावाक्ये दृष्टानामन्यलिङ्गानां तत्तच्छरीरकब्रह्मोपासनार्थत्वस्य प्रतर्दना-

<pb n="547"/>
  <!--
इह <quote>‘आत्मनस्तु कामाय’</quote> इत्यादिवाक्यैः भोगप्रतियुक्ततया आत्मनः सं-
  !-->
धिकरणवर्णितस्य पूर्वाधिकरणेऽपि स्थापितत्वात् इहापि अमृतत्वसाधनवेदनेनोपक्रमस्य
तेनोपसंहारस्य मध्ये दुन्दुभ्यादिवाक्यानां च ब्रह्मपरत्वस्य स्पष्टत्वादित्याशङ्क्य पूर्वपक्षमु-
पपादयति—<ref type="pratīka">इहेति</ref> । अयमाशयः । <quote>‘न वा अरे पत्युः कामाये’</quote>त्यादिवाक्येषु स्वभोगार्थे
पत्यादिप्रतियुक्ततया प्रतिपाद्यमानस्तावदात्मा जीव एव । न च तत्रापि पूर्वाधिकरणोदा-
हृतस्य भोक्‍तृत्वादेरिव भोगार्थप्रीतेर्जीवद्वारा तच्छरीरकपरमेश्वरान्वयो वक्तुं शक्य इति
वाच्यम् । तथा सति प्रसिद्धिद्योतकवैशब्दस्वारस्यभङ्गप्रसङ्गात् । जीवगतस्वभोगार्थप्रतिप-
त्त्या हि प्रीतिमात्रं हि लोके प्रसिद्धं न तु तस्य जीवद्वारा परमेश्वरान्वितत्वमपि । तदपि श्रौत-
व्युत्पत्तिमतां प्रसिद्धमिति चेन्न । अनधीतिनीमविचारितश्रुत्यर्थां केवलममृतार्थिना पत्या सह
चिरसंवासेन लब्धान्तःकरणशुद्धिं स्वयमप्यमृतत्वार्थिनीं मैत्रेयीं प्रति तद्ब‍ुद्ध‍युपारूढाया लोकप्र-
सिद्धेरेव ध्योतनीयत्वात् । न च वैशब्दमात्रस्य स्वारस्यभङ्गोऽस्तु परमेश्वरविषयाणामुपक्रमो-
पसंहारपरामर्शानामनुरोध्यत्वादिति वाच्यम् । <quote>‘आत्मा वा अरे द्रष्टव्य’</quote> इत्यादिना वक्ष्यमा-
णस्यात्मैव द्रष्टव्य इत्यस्योपपादनार्थः खलु <quote>‘न वा अरे पत्युः कामाये’</quote>त्यादिसन्दर्भः । अ-
तस्स यद्विषयत्वेन तदुपपादको भवति तद्विषयो वर्णनीयः । न च जीवधर्मस्य परमेश्वरपर्यन्तं
च प्रतिपादकत्वेन तदुपपादको भवति । भवति तु स्वात्मन्यनुभूतस्य स्वभोगार्थत्वेनैव
पत्यादीनां प्रियत्वस्योपोद्वलकत्वेन । <quote>‘प्रसिद्धं ह्येतत्तवापि मैत्रेयि यत्पत्यादयो जायादीनां
पत्यादिप्रयोजनाय प्रिया न भवन्ति किं तु स्वप्रयोजनायैव । अतः पत्यादिकं परित्यज्य स्वा-
त्मैव द्रष्टव्य’</quote> इति । अतोऽयं सन्दर्भो मैत्रेयीसम्मतियोग्यलोकप्रसिद्धार्थानुवादपर इत्येवं
वर्णनीयम् । अत एव हि परिजायादिवाक्येषु पतिवाक्यस्य प्राथम्यम् । मैत्रेयीं प्रति तद-
नुभवसाक्षिकमर्थे प्रथममुपन्यस्ते तद्द‍ृष्टान्तेनार्थान्तराण्यपि तत्सम्मतियोग्यानि कर्तव्या-
नीति। ननु, स्वात्मभोगाय पत्यादीनां प्रियत्ववचनं पत्यादीन्परित्यज्य केवलमात्मस्वरूप-
मन्वेष्टव्यमित्यत्रोपपादकं न भवति । प्रियमेव ह्यन्वेष्टव्यं न तु प्रिययुक्तं स्वरूपमिति चेत्
यथा प्रियवियुक्तमात्मस्वरूपमेवानेनोपपादितं भवति तथा निरूपयामः । सर्वेषामपि स्वा-
त्मा प्रियः पतिजायादयोऽपि प्रियाः इत्यनुभवसाक्षिकमेतत् । तत्र पतिजाया-
दीनां प्रियत्वं पतित्वादिप्रयुक्तं न भवति किं तु स्वात्मप्रयुक्तमित्यस्मिन्नर्थे तेषां स्वेष्ट-
सम्पादकत्वदशायामिव स्वानिष्टसम्पादकत्वदशायां प्रियत्वादर्शनेन सर्वसम्प्रतिपत्तियोग्ये
वर्ण्यमाने स्वात्मनः पतिजायादीन्प्रति इष्टसम्पादकत्वदशायां चाविशेषेण प्रियस्य
पतिजायाद्यपेक्षयातिशयपुरुषार्थत्वं तावल्लभ्यते । तेन चात्मानात्मनोर्लोकप्रसिद्ध‍यनुसारेण
मुख्यगौणपुरुषार्थत्वरूपं तत्वमालोच्य गौणं परित्यज्य मुख्यमेवाश्रयेदित्ययमर्थो लभ्यत
एव । तस्मात्पतिजायादिवाक्यसन्दर्भे अविचले जीवपरत्वे तदुपपाद्यमात्मनो द्रष्ट-
व्यत्वादिवचनं तद्विषयमवतिष्ठत इत्युत्तरसन्दर्भस्यापि तद्विषयतावश्यंभावात् । तद्विज्ञानेन
सर्वविज्ञानवचनं <quote>‘शिवे पूजिते सर्वे देवाः पूजिता भवन्ती’</quote>ति वचनं यथा सर्वेषां देवानां
पूजया यादृशं फलमवाप्यते तत्सर्वं शिवपूजाफले महार्णवे शीकरनिकरवदन्तर्भवतीत्ये-
वं फलतः सर्वदेवानां पूजितत्वपरं गौणमेवमन्येषां प्रकृतिमहदहङ्कारभूतेन्द्रियाणां प्रत्येकं

<pb n="548"/>
  <!--
सारित्वावगमात् अत्र प्रतिमाद्यमानो जीवः ॥
इति सन्देहेन पूर्वपक्षे प्राप्ते—सिद्धान्तयामः परमेश्वर इति । कुतः <quote>‘अमृतत्वस्य तु
नाशास्ति वित्तेन’</quote> <quote>‘आत्मनि खल्वरे दृष्टे श्रुते मते विज्ञाते इदं सर्वं विदितम्’</quote>
<quote>‘इदं सर्वं यदयमात्मा’</quote> इत्यादेः, <quote>‘येनेदं सर्वं विजानाति तं केन विजानीयात्’</quote>
इत्यवसानस्य कृत्स्‍नस्य वाक्यस्य परमेश्वरेऽन्वयात् भोगप्रीतियुक्तस्य जीवस्यानु-
  !-->
श्रवणमननाभ्यां जगत्तत्वनिश्चयपूर्वकमुपासनेन यावत्फलं भवति तत्सर्वं पुरुषोपासनफले-
ऽन्तर्भवतीत्यभिप्रायं गौणं वर्णनीयम् । अत एवाहुः<quote>‘दश मन्वन्तराणीह तिष्ठन्तीन्द्रियचि-
न्तकाः । भौतिकास्तु शतं पूर्णं सहस्रं त्वाभिमानिकाः । बौद्धा दश सहस्राणि तिष्ठन्ति विग-
तज्वराः । पूर्णं शतसहस्रं तु तिष्ठन्त्यव्यक्तचिन्तकाः । पुरुषं निर्गुणं प्राप्य कालसङ्ख्या न
विद्यते ।’</quote> इति । ‘स यथार्द्रैधोऽरित्यादिनोक्तं सर्वोपादानत्वं तु जीवाधिकृतप्रधानविषयं
योजनीयम् । तत्रार्द्रैन्धनविशिष्टस्याग्नेर्धूमोपादानत्वदृष्ट्याङ्गीकृतम् । न च तत्राग्निर्धूमोपादानं
किंत्वार्द्रेन्धनमेव । तदुत्कर्षेणैव धूमोत्कर्षदर्शनात् । एवं दार्ष्टान्तिकभागेनापि आर्द्रेन्धनकल्प-
प्रकृतिविशिष्टस्याग्निकल्पस्य चेतनस्य प्रपञ्चोपादानत्वं वर्ण्यमानदृष्टान्तानुसारात् <quote>‘दध्ना
जुहोती’</quote>ति विधानमिव विशेषणे सङ्क्रामतीति । <quote>‘एतावदरे खल्वमृतत्व’</quote> मित्येतत्तु प्रकृति-
विविक्तजीवज्ञानस्य मोक्षसाधनत्वाभिप्रायेण सुयोजम् । तस्मान्मैत्रेयीब्राह्मणे जगदुपादानप्र-
कृतिविशिष्टत्वेन मोक्षार्थं प्रकृतिविविक्ततया ज्ञातव्यत्वेन च जीव एव प्रतिपाद्य इति पूर्वपक्षं
निष्कर्षति—<ref type="pratīka">जीव इति</ref> । <quote>‘सन्देहेन पूर्वपक्षे प्राप्ते’</quote> इत्यत्र जीव इति पूर्वपक्षे प्राप्त इत्यन्व/?/यः ।
<quote>‘सन्देहेने’</quote>त्यवतारिकायां सूचिताकारस्याधिकरणाङ्गसन्देहस्यानुवादः । नन्ववधारणेन पूर्वपक्ष
इति भाष्याभिप्रायः । <quote>‘भोगप्रीतियुक्ततयात्मनः संसारित्वावगमा’</quote>दिति प्राग्जीवत्वे निर्णीते
पूर्वपक्षहेतोर्दर्शितत्वात् ।<quote>‘वाक्यान्वया’</quote>दिति सूत्रस्य मैत्रेयीब्राह्मणे प्रतिपाद्यः परमेश्वर इत्यध्या-
हृतेन साध्येन तत्रादिमध्यावसानवाक्यानां परमेश्वरविषयत्वादिति सूत्रहेतोरन्वयमभिप्रेत्य सि-
द्धान्तयति—<ref type="pratīka">परमेश्वरइतीति</ref> । अत्र<quote>‘इत्यारभ्ये’</quote>त्यन्तेनामृतत्वोपायप्रार्थनारूपं पुरस्तादुपदेष्ट-
व्यत्वस्य ब्रह्मलिङ्गमुपक्रमगतं दर्शितम् ।<quote>‘इत्यादे’</quote>रित्यन्तेन सर्वविज्ञानप्रतिज्ञानं जगदुपादानत्व-
मित्यादि मध्यावसानगतं ब्रह्मलिङ्गजातं दर्शितम् । <quote>‘इत्यवसानस्ये’</quote> त्यन्तेन <quote>‘येनेदं सर्वं विजा-
नाति तं केन विजानीयात् विज्ञातारमरे केन विजानाती’</quote>त्यादि ह्युपसंहारगतं ब्रह्मलिङ्गं दर्शि-
तम् । यद्यपि षष्ठे मैत्रेयीब्राह्मणे <quote>‘एतावदरेऽमृतत्व’</quote>मिति ब्रह्मलिङ्गान्तरश्रवणमस्ति तथापि
तदुपक्रमस्थलिङ्गत्वेन प्राग्दर्शितमिति तद्विहाय चतुर्थे मैत्रेयीब्राह्मणे <quote>‘येनेदं सर्व’</quote> मित्यादिना
दर्शितम् । जीवः स्वान्तर्यामितया स्थितेन येन परमेश्वरेण आदृतज्ञानशक्तिकस्सन्निदं
सर्वं विजानाति तं परमेश्वरं केनोपायेन विजानीयात् । सर्वस्य विज्ञातारं तं परमेश्वरं
केनोपायेन विजानीयात् । तद्दर्शने तत्प्रसादहेतुं प्रागुक्तं श्रवणमननपूर्वकमुपासनमे-
कमुपायं विहाय न किञ्चिदप्युपायान्तरमस्तीत्यभ्यासेन प्रतिपाद्यमानं दुरधिगमत्वलिङ्गं
दर्शितम् । नन्वस्तूपक्रमादीनां ब्रह्मणि स्वारस्यं तथापि पतिजायादिवाक्यस्य भोगप्री-
तियुक्तजीवविषयतायाः अपाकर्तुमशक्यत्वात् अनन्यथासिद्धजीवलिङ्गानुसारेण जीव
एव प्रकृतिविविक्तो मुमुक्षुभिर्द्रष्टव्यं परं ब्रह्म तदतिरेकेण तन्नास्तीति मै त्रेयीब्राह्मणस्य तात्पर्यं
वर्णनीयमिति तत्रैव ब्रह्मलिङ्गत्वाभिमतं सर्वं योजनीयमित्याशङ्क्याह—<ref type="pratīka">भोगप्रीतियुक्त</ref>-

<pb n="549"/>
  <!--
वादेन परमेश्वरप्रतिपादनादविरोधः ॥
कथमिह सर्वत्र जीवशब्देन परमेश्वराभिधानमिति चेत् तदिदं मतान्तरेणो-
पपादयति—
<sutra>॥ सू ॥ प्रतिज्ञासिद्धेर्लिङ्गमाश्मरथ्यः ॥ २० ॥</sutra>
<quote>‘आत्मनि खल्वरे दृष्टे’</quote> इत्यादिनोक्तस्यैकविज्ञानेन सर्वविज्ञानस्य सिद्धये
जीवस्य तत्कार्यतया तदव्यतिरिक्ततां ज्ञापयितुं जीवशब्देन परमेश्वरस्याभि-
धानमित्याश्मरथ्यो मन्यते ॥
<sutra>॥ सू ॥ उत्क्रमिष्यत एवंभावादित्यौडुलोमिः ॥ २१ ॥</sutra>
उत्क्रमिष्यतो मुक्तस्य परमेश्वरस्वरूपभावादात्मशब्देन परमेश्वराभिधानमि-
त्यौडुलोमिर्मेने ॥
<sutra>॥ सू ॥ अवस्थितेरिति काशकृत्स्नः ॥ २२ ॥</sutra>
  !-->
<ref type="pratīka">स्येति</ref> । पतिजायादिजीवविषयत्वावश्यंभावमात्रेण द्रष्टव्यादिवाक्यानामपि तद्विषयत्वाव-
श्यंभावे हि सर्ववेदान्तप्रतिष्ठितं जीवातिरिक्तस्य परब्रह्मणः परमेश्वरस्य मुमुक्षुभिर्ज्ञातव्यत्वं
जगदुपादानत्वाद्यनुकूलं वक्तव्यमिति शङ्क्येतापि न तु सोऽस्ति । पतिजायादिवाक्ये भोगप्री-
तियुक्ततया जीवस्यानुवादः उत्तरवाक्येषु मुमुक्षुद्रष्टव्यत्वादिना परमेश्वरस्य प्रतिपादनमिति
सिद्धिसङ्गत्युपपत्तेः । जीवानुवादस्य परमेश्वरप्रतिपादनस्य कथमेकवाक्यता घटत इत चेत्
इत्थम् । यस्मात्पतिजायादयः पतिजायादिप्रयोजनाय प्रिया न भवन्ति किं तु स्वप्रयोजनायैव ।
तस्माद्यस्यामृतस्वरूपस्वप्रयोजनस्य पतिजायादिविषयो रागः प्रतिकूलस्तस्य सिद्धिमपेक्षमाणेन
पतिजायादिभ्यो विरज्य परमेश्वर एव द्रष्टव्य इति । नन्वेवं सति एकस्यैवात्मशब्दस्य पति-
जायादिवाक्यगतस्य जीवोऽर्थः, तदुत्तरवाक्यगतस्य परमेश्वर इत्यर्थभेदः स्यात् । नायं
दोषः । पतिजायादिवाक्यस्य जीवपरत्वे द्रष्टव्यवाक्यस्य <quote>‘यदा चर्मवदाकाश’</quote>मित्यादिश्रु-
त्यन्तरानुसारेण परमेश्वरपरत्वे तावश्यवक्तव्ये <quote>‘स्याच्चैकस्य ब्रह्मशब्दव’</quote>दिति न्यायेन तदर्थ-
भेदाङ्गीकारस्योचितत्वात् । एवं द्रष्टव्यवाक्यस्य परमेश्वरपरत्वे तदुत्तरवाक्यानां तत्परत्वं
स्वत एवायाति । ननु सर्वविज्ञानप्रतिज्ञादिकं परमात्मविषयतां प्राप्नोतु नाम, <quote>‘तान्येवा-
नुविनश्यती’</quote>त्यादिजीवपरामर्शः कथं तद्विषयतां प्राप्नुयादित्याकाङ्क्षायां तत्र स्वाभिमतं
प्रकारं प्रदर्शयिष्यन्मतान्तरेण तावदुपपादयतीत्याह—<ref type="pratīka">कथमिहेति । सर्वत्रेति</ref> । <quote>‘एतेभ्यो
भूतेभ्यः समुत्थाय तान्येवानुविनश्यति न प्रेत्य संज्ञास्ति अविनाशी वा अरे अयमात्मानुच्छि-
त्तिधर्मे’</quote>त्येतेषु वाक्येष्वित्यर्थः । यद्वा । प्रतर्दनाधिकरणविषयवाक्ये पूर्वाधिकरणविषयवाक्ये
चेत्यर्थः <ref type="pratīka">॥ सू ॥ प्रतिज्ञासिद्धेर्लिङ्गमाश्मरथ्यः ॥ २० ॥</ref> सर्वविज्ञानस्य प्रतिज्ञासिद्ध‍य-
र्थस्य जीवपरमेश्वरयोः कार्यकारणभावकृतस्यैक्यस्य लिङ्गं तज्ज्ञापनार्थं जीववाचिशब्दैः
परमेश्वराभिधानमिति पूर्वाधिकरणे विषयवाक्ययोः शास्त्रान्तरस्थप्रतिज्ञासिद्ध‍यर्थमिति भावः।
<ref type="pratīka">॥ सू ॥ उत्क्रमिष्यत एवंभावादित्यौडुलोमिः ॥ २१ ॥</ref> संसारदशायां जीवस्य परमेश्व-
राद्भेदेऽपि मोक्षदशायां तद्भावप्राप्तेः जीवशब्दैः परमेश्वराभिधानमिति औडुलोमिमतमि-
ति सूत्रं व्याचष्टे—<ref type="pratīka">उत्क्रमिष्यत इति ॥ सू ॥ अवस्थितेरिति काशकृत्स्नः ॥ २२ ॥</ref> जी-

<pb n="550"/>
  <!--
<quote>‘य आत्मनि तिष्ठन्’</quote> इत्यादिश्रुतेर्जीवात्मनि परमेश्वरस्यात्मतया अवस्था-
नाज्जीवशब्दवाच्यत्वं परमेश्वरस्येतिं काशकृत्स्‍नो मेने । इदमेव मतं सूत्रकारस्य ।
मतद्वयमुपन्यस्य तद्विरोधेनैतदभिधानात् अन्यस्यानभिधानाच्च निश्चीयते । प्रबल-
श्रुत्यानुगुण्यं चात्र संभवति । तथा हि—अथर्वशिरसि सर्वचिदचिदनुप्रवेशात्
परमेश्वरस्य सर्वशब्दवाच्यत्वमिति श्रूयते । प्रथमखण्डे <quote>‘देवा ह वै स्वर्गं लोकमग-
मंस्ते देवा रुद्रमपृच्छन् को भवानिति । सोब्रवीत्—अहमेकः प्रथममासं वर्तामि च
भविष्यामि च नान्यः कश्चिन्मत्तो व्यतिरिक्त इति । सोऽन्तरादन्तरं प्राविशद्दिशां
चान्तरं स प्राविशत् सोऽहं नित्यानित्यो ब्रह्माहं ब्रह्माहं प्राञ्चः प्रत्यञ्चोऽहं दक्षिणा-
ञ्चोदश्चोऽहमधश्चोर्ध्वं च दिशश्च विदिशश्चाहं विदिश्चाहं पुमानहं स्त्री चाहं गायत्र्यहं सावित्र्यहं
त्रिष्टुब्जगत्यनुष्टुप् चाहं छन्दोऽहं गार्हपत्योऽहं दक्षिणाग्निराहवनीयोऽहं सत्योऽहं
गौरहं गौर्यहं ज्येष्ठोऽहं श्रेष्ठोऽहं वरिष्ठोऽहमापोऽहं तेजोऽहमृग्यजुःसामाथर्वा-
ङ्गिरसोऽहं क्षरमहमक्षरमहं गुह्योऽहमरण्योऽहं पुष्करमहं पवित्रमहमग्रं च मध्यं च
बहिश्च पुरस्ताज्ज्योतिरित्यहमेव सर्वं च मां यो वेद स सर्वान् देवान् वेद’</quote> इत्यन्तेन।
  !-->
वेष्वन्तर्यामितया परमेश्वरस्यावस्थितेस्तन्नियम्यत्वेन तच्छरीरभूतानां जीवानां शब्दाश्शरी-
रिपरमेश्वरपर्यन्ताः, अतो जीवशब्दैः परमेश्वराभिधानमिति काशकृत्स्नमतमिति सूत्रार्थम-
भिप्रेत्य ब्याचष्टे—<ref type="pratīka">य आत्मनीति</ref> । परस्परविरुद्धेषु त्रिष्वेतेषु मतेषु सूत्रकारस्य किमभिम-
तमित्याशङ्कायां तन्निर्धारयति—<ref type="pratīka">इदमेवेति</ref> । जीवानां कार्यत्वस्य ‘नात्मा श्रुतेर्नित्यत्वाच्च ता-
भ्यः <ref>(ब्र॰ २-३-१७)</ref> इत्यधिकरणे निराकरिष्यमाणत्वान्मुक्तावागन्तुकरूपाभिनिष्पत्तेः
‘संपद्याविर्भावः स्वेन शब्दात् <ref>(ब्र॰४-४-१.)</ref> इत्यधिकरणे निराकरिष्यमाणत्वात्सर्वशब्दानां
परमात्मपर्यन्तत्वस्य<quote>‘चराचरव्यपाश्रयस्तु स्या’</quote>दित्य<ref>(ब्र॰२-३-१६सू॰)</ref>धिकरणे प्रसाधयिष्यमा-
णत्वाच्च काशकृत्स्नमतमेव स्वाभिमतमिति पूर्वं मतद्वयोपन्यासपूर्वकं तदभिधानेन तदनन्तर-
मन्यस्यानभिधानेन च सूत्रकृत्सूचयामासेति भावः । नन्वेवं सतीदं सूत्रत्रयं व्यर्थम् । इदं हि न
पूर्वमतद्वयस्यानभिमतत्वज्ञापनार्थम् । नापि काशकृत्स्नमतस्य स्वमतत्वज्ञापनार्थम् । उदाहृता-
धिकरणैरेव तदुभयसिद्धेरित्याशङ्क्य स्वाभिमतस्य काशकृत्स्नमतस्य प्रबलश्रुत्यन्तरानुगुण्ये-
नापि प्राबल्यसूचनार्थमिति दर्शयितुमाह—<ref type="pratīka">प्रबलेति</ref> । अथर्वशिरसि <quote>‘सोन्तरादन्तरं प्राविश’</quote>
दित्यनेन दिगन्तर्गतं सर्वासु दिक्षु स्थितं रुद्रः प्राणिनां शरीरान्तरात्प्राणादेरप्यन्तरं चेतनव-
र्गमन्तर्यामितया प्राविशदित्युक्तम् । <quote>‘दिशां चान्तरं स प्राविश’</quote> दित्यनेन दिगन्तर्गतं सर्वासु दिक्षु
स्थितमचेतनवर्गमन्तर्यामितया प्राविशदित्युक्तम् । ततः <quote>‘सोऽहं नित्यानित्यः ब्रह्माहं ब्रह्माह’</quote>
मित्यादिना प्रथमखण्डशेषेण <quote>‘यो वै रुद्रस्स भगवान् भूर्भुवस्स्वः यश्च ब्रह्मे’</quote> त्यादिना द्विती-
यखण्डेन च शिवस्य सर्वान्तर्यामितया सर्वशरीरकत्वप्रयुक्तं सर्वशब्दवाच्यत्वं द्रर्शितम् ।
तथा ‘यो योनिंयोनिमधितिष्ठत्येको यस्मिन्निदं सञ्चविचैति विश्वम् । एवं स देवो भगवान्व-
रेण्यो योनिस्वभावानधितिष्ठत्येकः । सर्वमेतद्विश्वमधितिष्ठत्येको गुणांश्च सर्वान्विनियोज-
येद्यः । घृतात्परं मण्डमिवातिसूक्ष्मं ज्ञात्वा शिवं सर्वभूतेषु गूढम् । एष देवो विश्वकर्मा महात्मा

<pb n="551"/>
  <!--
द्वितीयखण्डे च सर्वानुप्रवेशादेव <quote>‘यो वै रुद्रः स भगवान् यश्च ब्रह्मा तस्मै वै
नमो नमः’</quote> इत्यारभ्य ब्रह्मविष्णुमहेश्वरोमाविनायकादिसर्वप्रपञ्चवाच्यत्वं प्रति-
पाद्यते । तथा सर्वश्रुतिसामरस्यविचारे सर्वेषां चिदचिद्वस्तूनामन्तर्यामितया
अनुप्रविष्टः सर्वशरीरः सर्वशब्दवाच्यः परमेश्वरः शिव इति विज्ञायते । अतः
काशकृत्स्नमतमेव श्रुतिसूत्रमहाभियुक्तसम्मतमिति समञ्चसम् ॥
इति वाक्यान्वयाधिकरणम् ॥ ५ ॥
  !-->
सदा जनानां हृदये सन्निविष्टः । <quote>‘यो रुद्रो अग्नावप्सु य ओषधीषु यो रुद्रो विश्वा
भुवना विवेश ।’</quote> <quote>‘नमस्स्रोतस्याय च द्वीप्याय चे’</quote> त्यादिब्रह्मकर्मकाण्डगतसर्वश्रुतिसा-
मरस्यविचारे सर्वेषां चेतनानामन्तर्यामितया तान्यनुप्रविष्टोऽन्तर्यामित्वादष्टमूर्तिरन्तर्यामि-
ब्राह्मणादिषु पञ्चभूतचन्द्रसूर्यसकलचेतनरूपाष्टमूर्तित्वप्रसिद्धेश्च सर्वशरीरकः <quote>‘इमा
रुद्राय स्थिरधन्विने गिर’</quote> इति श्रुतेश्च सर्वशब्दवाच्यश्च शिवोऽवधार्यत एव । यत एवं
तस्मात काशकृत्स्नमतमेव समञ्जसमित्युपसंहरति—<ref type="pratīka">अत इति । श्रुतिसूत्रेति</ref> । श्रुति-
सूत्राण्युदाहृतानि । महाभियुक्तसूक्तयः स्मृतिपुराणानि । तथा हि—मानवधर्मशास्त्रो-
पसंहारे तावत् <quote>‘प्रशासितारं सर्वेषामणीयांसमणोरपि । रुक्माभं स्वप्नधीगम्यं विद्यात्तु पुरुषं
पर’</quote>मिति सर्वेषां नियन्तारं पुरुषं प्रस्तुत्य <quote>‘एनमेके वदन्त्याग्निं मरुतोऽन्ये प्रजापतिम् ।
इन्द्रमेके परे प्राणमपरे ब्रह्म शाश्वत’</quote>मिति तेषुतेषु वेदभागेषु तस्याग्न्यादिशब्दैर्व्यवहारमु-
पन्यस्य सर्वेषां तेषामविरोधसिद्ध्यर्थ<quote>‘मेष सर्वाणि भूतानि पञ्चभिर्व्याप्य मूर्तिभिः । जन्मबृद्धि-
क्षयैर्नित्यं संसारयति चक्रव’</quote>दिति श्लोकेन तस्य सर्वनियन्तृत्वं राज्ञः प्रजानियन्तृत्वमिव
ताटस्थ्येन स्थितस्य न सम्भवति किं तु जीववर्गस्य स्वस्वशरीरनियन्तृत्वमिव नियम्यानि
व्याप्य स्थितस्येति वर्णयांबभूवे । तेन सर्वेषां तच्छरीरत्वसूचनात् तस्य स्वशरीरभूताग्न्या-
दिशब्दवाच्यत्वमुपपादितं भवति । शिवस्याग्निशब्देन व्यवहारस्तावत् <quote>‘अग्निं पुरातनयित्नो-
रचित्तात्’</quote> <quote>‘रुद्रो वा एष यदग्नि’</quote>रित्यादिश्रुतिभागेषु <quote>‘किमेभिरमरैरन्यैः पूजितैरध्वरे फलम् ।
राजा चेदध्वरस्यास्य न रुद्रः पूज्यते त्वया । द्वे तनू तस्य देवस्य वेदज्ञा ब्राह्मणा विदुः ।
घोरा चान्या शिवा चान्या ते चैव शतधा पुन’</quote>रित्यादिशिवपुराणमहाभारतादिवचनोपनीत-
शिवतात्पर्येषु प्रसिद्धः । इन्द्रशब्देन व्यवहारः अथर्वशिरसि ईशाननामनिर्वचनानन्तरप-
ठिते <quote>‘अभि त्वा शूर नोनुम’</quote>इति मन्त्रे प्रसिद्धः । एवं शब्दान्तरैर्व्यवहारोऽप्युदाहरणीयः ।
<quote>‘पञ्चभिर्व्याप्य मूर्तिभि’</quote>रित्यनेन वियदादिभूतरूपाः शिवस्याष्टमूर्त्यन्तर्गताः पञ्चब्रह्मरूपा वा
मूर्तयो विवक्षिताः । मानवधर्मशास्त्रोपक्रमस्य शिवपरत्वमस्माभिः शिवतत्वविवेके निपुणत-
रमुपपादितमिति नोपसंहारस्य शिवपरत्वे तद्विरोधश्शङ्कनीयः । तथा कात्यायनगृह्ये <quote>‘नदी-
मुत्तरिष्यन्नभिमन्त्रयते नमो रुद्रायाप्सुषदे स्वस्ति मा संपारयेति वनस्पतिमारोक्ष्यन्नभिम-
न्त्रयते नमो रुद्राय वनस्पतिषदे स्वस्ति मा सम्पारये’</quote>त्यादिना नदीतरुगिरिनदीचतुष्पथश्म-
शानगोष्ठाक्रमणेषु तदधिष्ठातृत्वेन तत्रतत्र सन्निहितस्य रुद्रस्य नमस्कारमन्त्रान्विधायैवम-
न्यत्रापि <quote>‘नमो रुद्रायेत्येव ब्रूया’</quote> दित्यन्याक्रमणेष्वपि सामान्यतस्तन्नमस्कारमन्त्रं विधाय
<quote>‘रुद्रो ह्येवैतत्सर्व’</quote>मिति तदनन्तरवाक्येन रुद्रस्य सर्वाधिष्ठातृत्वे <quote>‘सर्वो वै रुद्र’</quote> इति श्रुतिः

<pb n="552"/>
प्रमाणत्वेन स्मारिता । तेन<quote>‘प्तर्वो वै रुद्रः सर्वं खल्विदं ब्रह्मे’</quote>त्यादिसर्वपदसामानाधिकरण्यं
विशिष्य तत्तद्वाचकपदसामानाधिकरण्यं च सर्वाधिष्ठातृत्वप्रयुक्तसर्वशरीरकृतमिति दर्शितं
भवति । आश्वलायनसूत्रे शिवं प्रस्तुत्य <quote>‘सर्वाणि ह वा एतस्य नामधेयानि भवन्ती’</quote>ति
साक्षादेव सर्वेषां नाम्नां तत्र पर्यवसानं वर्णितम् । तथा शिवपुराणे <quote>‘विग्रहं देवदेवस्य
विश्वमेतच्चराचरम् । तदेवं न विजानन्ति पशवः पाशगौरवा’</quote> दिति विश्वस्य शिवविग्रहत्वं
लोकानां तदज्ञानं चोक्त्वा तदज्ञानादेव वेदेषु परब्रह्मणश्शिवस्य तत्रतत्र तत्तद्वस्तुरूपत्वोक्तिं
तत्तद्वस्त्वधिपतित्वोक्तिं च दृष्ट्वा क्षुभितहृदयाश्शास्त्रकारा भिन्नभिन्नहृदया भिन्नप्रस्थानाव-
लम्बिनो जाताः । वस्तुतश्शिवस्सर्वशरीरकः सर्वस्याप्यधिपतिरिति तत्तच्छब्दैरपि व्यपदेष्टुं
शक्यः । तदधिपतित्वेनापि नात्र कश्चिद्विरोध इति प्रपञ्चितं <quote>‘तमेकमेव बहुधा वदन्ति यदन-
न्तकम्।अजानन्तः परं भावमविकल्पं महर्षय’</quote>इत्यादिना<quote>‘केचित्संसारिणं प्राहुस्तमसंसारिणं परे ।
स्वतन्त्रमपरेप्राहुरस्वतन्त्रं परे विदुः ॥ घोर इत्यपरे प्राहुस्सोम्यमेव परे विदुः । रागवन्तं परे
प्राहुर्वीतरागमथापरे । निष्क्रियं तं परे प्राहुस्सक्रियं चेतरे जनाः ।निरिन्द्रियं परे प्राहुस्सेन्द्रियं
च तथापरे ।’</quote> इत्यादिविकल्पप्रदर्शनपूर्वकम् <quote>‘एवं विकल्प्यमानेषु याथार्थ्यं परमेष्ठिनः । नाध्यव-
स्यन्ति मुनयो नानाप्रत्ययकारणात् । ये पुनस्सर्वभावेन प्रपन्नाः परमेश्वरम् । ते विजान-
न्त्ययत्नेन शिवं परमकारण’</quote>मित्यन्तेन । एवमन्यत्राप्युदाहार्यम् । तस्मात्स्थितमिदं श्रुतिसू-
त्रस्मृतिपुराणानुग्रहार्थं काशकृत्स्नमतमेव साधीय इति । अथोदाहृतेष्वथर्वशिरोवाक्येषु
व्याख्येयांशान्व्याकुर्मः । पुरा ब्रह्मादयो देवाः परब्रह्मणः परमशिवस्य तत्त्वं स्वयं निश्चेतु-
मशक्नुवन्तः तमेवादिगुरुं प्रक्ष्याम इति निश्चित्य निरतिशयसुखात्मकतया स्वर्गशब्दाभिधेयं
तस्य लोकं गत्वा तमपृच्छन् कः कीदृक्स्वरूपो भवानिति स भगवानब्रवीत् सृष्टेः प्रागह-
मेक एवासं सृष्ट्यनन्तरमिदानीं सृष्टप्रपञ्चात्मना वर्ते संहारकाले च सृष्टेः प्रागिव भवि-
ष्यामि कल्पान्तरे स्रक्ष्यमाणपदार्थात्मना वा भविष्यामि मदतिरिक्तः कोऽपि नास्तीति <quote>‘नान्यः
कश्चिन्मत्तो व्यतिरिक्त’</quote> इत्यन्तवाक्यार्थः स्पष्टः । तथा <quote>‘सोऽहं नित्यानित्य’</quote> इत्यादेरपि तत्र
सामान्यतो नित्यानित्यस्वरूपत्वमुक्त्वा <quote>‘ब्रह्माह’</quote> मित्यनेन परब्रह्मतया नित्यरूपं विवृतम् ।
<quote>‘ब्रह्म ह’</quote>मिति केचित्पाठमङ्गीकृत्याहमित्यर्थे हमितिशब्दः, <quote>‘हंसस्सोऽह’</quote>मिति दर्शनात् शक-
न्ध्वादित्वाद्वा सन्धिरिति वदन्ति । तदनन्तरमनित्यरूपत्वविवरणम् । तत्र <quote>‘ब्रह्माह’</quote>मिति
पुंलिङ्गेन, ब्रह्मशब्देन हिरण्यगर्भरूपत्वमुक्तम् । <quote>‘प्राञ्चोऽह’</quote>मित्यादिभि <quote>‘र्विदिशश्चाह’</quote> मित्यन्तै-
र्वाक्यैः प्रागाद्यूर्ध्वान्तसकलदिगन्तर्गतवस्तुजातरूपत्वं सकलदिग्रूपत्वं चोक्तम् । सावित्री देव-
ता।गायत्र्यादयश्चत्वारश्छन्दोविशेषाः।छन्दस्सामान्यतश्छदोमात्रम्।गार्हपत्यादयस्त्रयोऽग्नयः ।
सत्यः सत्यवचनम् । अर्शादित्वादच्प्रत्ययेन सत्यवचनशीलो वा । गौः प्रसिद्धा । गौरी पार्वती
कन्या वा । ज्येष्ठो वयोऽधिकः । श्रेष्ठो भूम्यैश्वर्यादिभिः प्रशस्तः । वरिष्ठः उरुतरः । अप्ते-
जोग्रहणं भूतमात्रोपलक्षणम् । ऋगादयश्चत्वारो वेदाः । क्षरं प्रधानम् । अक्षरं जीवसामान्यम् ।
गुह्यो गुप्तधर्मः । अरण्यं चम्पकारण्यादिकम् । पुष्करं तीर्थविशेषः । पवित्रं ततोऽन्यत् पावनव-
स्तुसामान्यं गङ्गादिकम् । अग्रं च मध्यं च चकारादादिश्च । सर्वस्य पदार्थजातस्य बहिश्च चका-
रादन्तश्च।पुरस्ताज्ज्योतिः प्राच्यामुद्यन्नादित्यः । एवमनेकात्मकोऽप्यहमेक एव । सर्वे च मां सर्वे-
ऽपि पदार्थाः मामेवानुवर्तन्ते । मदेकवश्या इति यावत् । एवं मां यो वेद स सर्वान्देवान्वेद

<pb n="553"/>
वेदात्मकत्वात्सर्वेषां देवानामिति । एवं तावत्प्रथमखण्डेन तत्तदनुप्रवेशप्रयुक्तं तत्तच्छब्दवा-
च्यत्वं प्रदर्शितम् । तथा द्वितीयखण्डेऽपि <quote>‘यो वै रुद्रस्स भगवान्यश्च ब्रह्मा तस्मै वै नमो नमः’</quote>
इत्यादिभिर्मन्त्रैर्विशिष्य ब्रह्मविष्णुमहेश्वरोमाविनायकस्कन्देन्द्राग्निभूर्भुवस्सुवर्महर्जनस्तप-
स्सत्यपृथिव्यप्तेजोवाय्वाकाशसूर्यचन्द्रनक्षत्रग्रहप्राणकालयममृत्युभूतरूपतां सामान्यतो भूत-
भवद्भविष्यदात्मकतां च प्रदर्श्य <quote>‘यच्च विश्वं यच्च कृत्स्नं यच्च सर्व’</quote>मित्यभ्यासेन सर्वात्मकत्वं
च प्रदर्श्य तेन सर्वशब्दवाच्यत्वमुपपाद्य <quote>‘यो वै रुद्रस्स भगवान् यच्च सत्यं तस्मै वै नमो
नम’</quote>इति मन्त्रेण <quote>‘ब्रह्माह’</quote> मित्युपक्रान्तपरब्रह्मरूपतयोपसंहृतम् । तेन यथा शिवस्य परब्रह्मरू-
पतया ब्रह्मशब्दवाच्यत्वम् एवं सर्वान्तर्यामित्वेन हिरण्यगर्भादिशरीरकतया तत्तच्छ-
ब्दवाच्यत्वं चेति दृष्टान्तमुखेनोपपादनार्थमादावन्ते च ब्रह्मवाचिसत्यशब्दनिर्देशः । एवं
तावत्सर्वान्तर्यामितया सर्वशब्दवाच्यत्वमनेन स्वण्डद्वयेनावगम्यत इति निर्विवादम् ।
सर्वान्तर्यामित्वं च <quote>‘सोऽन्तरादन्तरं प्राविशत् दिशश्चान्तरं स प्राविश’</quote> दित्यनेनोच्यत इत्यपि
निर्विवादम् । तेन शिवस्य सर्वान्तर्यामित्वमुच्यत इति । अत्र केचन विवदन्ते । इदं खलु शिव-
वाक्यम् । तेन स्वस्यान्तर्यामित्वमुच्यते चेदहं प्राविशमिति निर्देशापत्तिः । अतः स्वस्मादन्यस्यैव
कस्यचित्सर्वान्तर्यामित्वमुपदिश्य वामदेववत् सर्वात्मोपदेश इति शिवेनैव स्वकीयसार्वात्म्यो-
पदेशरूपखण्डद्वयस्यापि तात्पर्यं विवृतमिति तदन्य एवान्तर्यामीति निश्चीयते। न च<quote>‘सोऽन्तरा’</quote>
दितिश्रुतिवाक्यमेव, प्रागितिकरणेन शिववाक्यस्य समाप्तत्वादिति शङ्कनीयम् । <quote>‘सोऽहं नित्या-
नित्य’</quote> इत्युत्तरत्रापि शिववाक्यानुवृत्त्या प्राक् तत्समाप्त्यसिद्धेः । अन्यथा <quote>‘सोऽहं नित्यानित्य’</quote>
इत्यादौ<quote>‘पुनस्सोऽब्रवी’</quote>दिति वाक्याध्याहारप्रसङ्गात् । <quote>‘नान्यः कश्चिन्मत्तो व्यतिरिक्त’</quote>इतीत्येत-
दनन्तरंश्रूयमाण इतिशब्दस्तु <quote>‘दिशश्चान्तरं स प्राविश’</quote> दित्येतदनन्तरान्वयितया यस्मात्सोऽ-
न्तर्यामी शरीरतोऽन्तरात् प्राणादेरप्यन्तरमभ्यन्तरं जीववर्गंसर्वा दिशः तदन्तर्गतं वस्तुजातं
चान्तर्यामितया प्राविशत्तस्माद्धेतोः मम सार्वात्म्योपदेश उपपन्नः । मदीयाहंशब्दानां तत्पर्य-
न्तत्वादिति हेत्वर्थोऽस्तु । <quote>‘धर्मं धर्मेण तर्पयामि स्वेन तेजसे’</quote> त्यन्तं कृत्स्नशिववाक्यान-
न्तरान्वयी समाप्त्यर्थो वास्तु । अध्याहाराद्व्यवहितान्वयस्य ज्यायस्त्वादिति।तेषां विवादः <quote>‘को
भवा’</quote>निति श्रुतिगतप्रश्नवाक्योपन्यासेनैव निरस्यते । न हि शिवं प्रति देवैस्तत्स्वरूपे पृष्टे तेन
तदन्यस्य कस्यचित्सार्वात्म्यमुत्तरवाक्येनोपदिष्टमिति सङ्घटते।न च प्रश्नवाक्यस्यापि तद्विषय-
त्वं कल्प्यम् । <quote>‘को भवा’</quote>निति भवच्छब्देन तदन्तर्यामिणं पृच्छतां देवानामुत्तरवाक्यस्थाहंश-
ब्दस्यापि तत्पर्यवसायित्वं स्पष्टमेवेति तत्र तान्प्रति उपपादनीयाभावादुक्तार्थोपपादकतया
परोक्तरीत्या <quote>‘<ref type="pratīka">सोऽन्तरा</ref>’</quote>दित्यादेरन्वयासम्भवेन तदापि तदसङ्घटनतादवस्थ्यात् । तस्मात्
प्रश्नतदुत्तरतदुपपादकसर्वानुप्रवेशवाक्यानां सङ्घटनाय <quote>‘को भवा’</quote>निति देवैश्शिवस्वरूपं पृष्टम् ।
शिवेनापि सर्वात्मकं स्वकीयं तत्वमुपदिष्टम् । कथं शिवस्य सार्वात्म्यं तद्व्यतिरिक्तजगदवभा-
सनादिति देवानामसम्भवाशङ्काव्युदसनाय तदुपपादकं <quote>‘सोऽन्तरा’</quote>दित्यादिवाक्यमित्येव
सङ्घटयितुमुचितम् । <quote>‘सोऽन्तरा’</quote>दित्यादि शिववाक्यं वास्तु । न च शिववाक्यत्वे पूर्व<quote>‘मह’</quote>मिति
परामृष्टस्य स्वात्मनः <quote>‘स’</quote> इत्यनेन परामर्शानुपपत्तिः । <quote>‘अह’</quote>मित्यनेन स्वान्तर्यामी परामृष्ट
इति परपक्षेऽपि तदनुपपत्तेस्तुल्यत्वात् । यत्र यस्यानुपचारिताहंपदप्रयोगः तत्र स्वान्त-
र्यामिणि तत्पदप्रयोगोपपत्तौ तथैव स्वस्मिन्नपि तत्प्रयोगोपपत्तेः । गीतासु <quote>‘तमेव

<pb n="554"/>
शरणं गचछ माद्याजी मां नमस्कुरु’</quote> इत्यादेरेकविषयत्वे परस्यापि सम्प्रतिपत्ति-
सत्त्वाच्च । <quote>‘सोहं नित्यानित्य’</quote> इत्युत्तरवाक्ये तच्छब्दसमानाधिकरणाहंशब्दप्रयोगदर्श-
नेनात्राप्यहमित्यध्याहारोपपत्तेः । <quote>‘प्राविश’</quote>दिति तु छान्दसः पुरुषव्यत्यय इत्युपपद्यते ।
श्रुतिवाक्यत्वेऽपि <quote>‘सोऽन्तरा’</quote> दित्यादे <quote>‘स्सोऽहं नित्यानित्य’</quote> इत्यादौ पुनस्सोऽब्रवीदित्यध्या-
हारप्रसङ्गो नापतति । इतिशब्दवत् सोऽन्तरादित्यादेरपि कृत्स्नशिववाक्यसमाप्तौ तत्समा-
प्त्यर्थस्येतेरनन्तरं निवेशनसम्भवात् । <quote>‘न वा अजीविष्यमिमा न खादन्निति होवाच कामो
म उदपान’</quote> मित्यादिश्रुतिषु किञ्चिद्वक्तृकवाक्यमध्यगतस्यापि<quote>‘इति होवाचे’</quote>त्यादेस्तदन्ते श्रुति-
वाक्यत्वेनान्वयस्य दृष्टत्वाच्च । ननु <quote>‘सोऽन्तरा’</quote> दित्यादेश्शिववाक्यान्ते निवेशने तस्य
तदन्तर्धानप्रतिपादनपरत्वं कल्पयितुं युक्तम् । तदनन्तरं <quote>‘ततो देवा रुद्रं नापश्य’</quote> न्निति
तददर्शनप्रतिपादनार्थं तदुपपादकस्य तदन्तर्धानप्रतिपादकस्यापेक्षितत्वात् । लिङ्गपुराणे
<quote>‘सोऽब्रवीद्भगवान्रुद्रो ह्यहमेकः पुरातनः । आसं प्रथममेवाहं वर्तामि च सुरोत्तमाः । भवि-
ष्यामि च लोकेऽस्मिन्मत्तो नान्योऽस्ति कश्चन । नित्यानित्योऽहमनघ’</quote> इत्युपक्रम्य <quote>‘धर्मं
धर्मेण सर्वं च तर्पयामि स्वतेजसा । इत्युक्त्वा भगवान्नुद्रस्तत्रैवान्तरधीयत । नापश्यंस्तु ततो
देवा’</quote> इत्यादिना तथैवोपबृंहितत्वादिति चेत्सत्यम् । भाष्यकारस्य त्वयमभिप्रायः । यथैवा-
दर्शनोपपादकं तदन्तर्धानप्रतिपादनमपेक्षितं तथा <quote>‘नान्यः कश्चिन्मत्तो व्यतिरिक्त’</quote> इत्यु-
क्त्युपपादकं सर्वानुप्रवेशसर्वशरीरकत्वप्रतिपादनमपेक्षितमेव । ततश्च <quote>‘सोऽन्तरादन्तरं प्राविश’</quote>
दिति वाक्येन <quote>‘तदस्य त्रिविधं रूपं स्थूलं सूक्ष्ममतः परम् । अस्मदाद्यमरैर्दृश्यं स्थूलं सूक्ष्मं
तु योगिभिः । ततः परं तु यन्नित्यं ज्ञानमानन्दमद्वयम् । तन्निष्ठैस्तत्परैर्भक्तैर्दृश्यं तद्व्रतमा-
स्थितैः ॥’</quote> इति शिवपुराणादिवर्णितरूपत्रयमध्ये देवदृश्यं स्थूलं रूपं विहाय ततोऽन्तरा-
त्सूक्ष्मादप्यन्तरं तत्परं रूपं प्राविशदित्येवमन्तर्धानं प्रतिपाद्यते । <quote>‘दिशश्चान्तरं स प्राविश’</quote>
दित्यनेन सर्वान्तर्यामित्वं प्रतिपाद्यत इत्यतो न कोऽपि विरोध इत्यलं विस्तरेण ॥</p><head>॥इति वाक्यान्वयाधिकरणम् ॥ ५ ॥</head><div>
<head>नयमणिमालायाम् ।</head>
<head>अथ वाक्यान्वयाधिकरणम् ॥ ५ ॥</head>
<sutra>सू । वाक्यान्वयात् ॥ १९ ॥ प्रतिज्ञासिद्धेर्लिङ्गमाश्मरथ्यः ॥ २० ॥ उत्क्रमिष्यत एवंभावादित्यौडुलो-
मिः ॥ २१ ॥ अवस्थितेरिति काशकृत्स्नः ॥ २२ ॥</sutra>
<lg>
  <l>आत्मा द्रष्टव्य इति श्रुत्या प्रतिपाद्यते जीवः । पतिजायादिप्रिययुक् स एव पूर्वं यतः प्रकृतः ॥ ८० ॥</l>
</lg>
<lg>
  <l>जीवे तद्विज्ञानान्न सर्वविज्ञानमुपपन्नम् । युक्ता जीवस्यात्मनि महेश्वरे जीववाचकाः शब्दाः ॥ ८१ ॥</l>
</lg>
<head>इति वाक्यान्वयाधिकरणम् ॥</head>
</div><div>
<head>सूत्रार्थचन्द्रिकायाम्</head>
<head>अथ वाक्यान्वयाधिकरणम् ॥</head>
<sutra>सू ॥ वाक्यान्वयात् ॥ १९ ॥ प्रतिज्ञासिद्धेर्लिङ्गमाश्मरथ्यः ॥ २० ॥ उत्क्रमिष्यत एवंभावादि-
त्यौडुलोमिः ॥ २१ ॥ अवस्थितेरिति काशकृत्स्नः ॥ २२ ॥</sutra>
<p><ref type="pratīka">भगवत्पादमते</ref>, अस्य <quote>‘न वा अरे पत्युः कामाय’</quote> इत्युपक्रान्तं <quote>‘न वा अरे सर्वस्य कामाय सर्वं प्रियं भवत्यात्मनस्तु
कामाय सर्वं प्रियं भवत्यात्मा वा अरे द्रष्टव्यः श्रोतव्यो मन्तव्यो निदिध्यासितव्यो मैत्रेय्यात्मनो वा अरे दर्शनेन श्रवणेन
मत्या विज्ञातेनेदं सर्वं विदितम् ।’</quote> इति बृहदारण्यकस्थं मैत्रेयीब्राह्मणवाक्यं विषयः । अत्र प्रियसंसूचितात्मोपक्रमसर्ववि-
ज्ञानोपदेशाभ्यां द्रष्टव्यश्रोतव्यत्वादिरूपेणोपदिश्यमानो विज्ञानात्मा वा परमात्मा वेति संशयः । प्रियसंसूचितेनात्मना
भोक्रो/?/पक्रमात् मध्ये च भूतसमुत्थानेन प्रकृतस्यैव विज्ञानात्मभावोपन्यासात् तथा <quote>‘विज्ञातार’</quote>मिति कर्तृवचनेन शब्देनोपसं-

<pb n="555"/>
हाराच्च विज्ञानात्मेति पूर्वपक्षः । <ref type="pratīka">सिद्धान्तस्तु</ref>, परमात्मैव । कुतः । <ref type="pratīka">वाक्यान्वयात्</ref>=वाक्यस्यास्य पौर्वापर्येणावेक्ष्यमाणस्य
परमात्मानं प्रत्यन्वितावयवत्वदर्शनात् । तथा हि—अमृतत्वप्रार्थिन्यै मैत्रेय्यै याज्ञवल्क्येनोपदिश्यमानं कथमन्यविषयं स्यात् ।
नामरूपप्रपञ्चकारणत्वोपदेशः एकायनप्रक्रिया च परमात्मेत्येव बोधयतः ॥ इति ॥ सूत्रार्थश्च व्याख्यातः ॥</p>
<p>यदुक्तं प्रियसंसूचितोपक्रमाद्विज्ञानात्मोपदेश इति तत्राह—</p>
<p><ref type="pratīka">सू ॥ प्रतिज्ञासिद्धेर्लिङ्गमाश्मरथ्यः ॥ २० ॥</ref> एकविज्ञानेन सर्वविज्ञानप्रतिज्ञासिद्ध्यर्थं विज्ञानात्मपरमात्मनोरभेदम-
भिसंधाय प्रियसंसूचितविज्ञानात्मोपक्रमणमित्याश्मरथ्यो मन्यत इत्यर्थः ॥</p>
<p><ref type="pratīka">सू ॥ उत्क्रमिष्यत एवंभावादित्यौडुलोमिः ॥ २१ ॥</ref> ज्ञानध्यानादिसाधनानुष्ठानात्संप्रसन्नस्य विज्ञानात्मनः
देहादिसंघातादुत्क्रमिष्यतः परमात्मैक्योपपत्तेरभेदेनोपक्रमणमित्यौडुलोमिराचार्यो मन्यत इत्यर्थः ॥</p>
<p><ref type="pratīka">सू ॥ अवस्थितेरिति काशकृत्स्नः ॥ २२ ॥</ref> <quote>‘अनेन जीवेनात्मना’</quote> इत्यादिश्रुत्या परमात्मन एव विज्ञात्मभावेना-
वस्थानातुपपन्नमिदमभेदेनोपक्रमणमिति काशकृत्स्नो मन्यते । <quote>‘तत्त्वमसि’</quote>इत्यादिमहावाक्यप्रतिपिपादयिषितार्थानुसारात्का-
शकृत्स्नीयं मतं श्रुत्यनुसारीति गम्यते । इति ॥</p>
<p><ref type="pratīka">श्रीकण्ठमते</ref>, विषयवाक्यपूर्वपक्षसिद्धान्तादिकं सर्वं समानम् । सूत्रार्थवर्णने परं क्वचिदस्ति महद्वैलक्षण्यम् । <ref type="pratīka"><quote>‘वाक्या-
न्वयात्’</quote></ref> इति सूत्रमविशिष्ठार्थं पूर्वस्मात् ॥</p>
<p><ref type="pratīka">सू ॥ प्रतिज्ञासिद्धेर्लिङ्गमाश्मरथ्यः ॥ २० ॥</ref> एकविज्ञानेन सर्वविज्ञानप्रतिज्ञासिद्धये जीवस्य तत्कार्यतया तदव्य-
तिरिक्ततां ज्ञापयितुं जीवशब्देन परमेश्वराभिधानमित्याश्मरथ्यो मन्यते इत्यर्थः ॥</p>
<p><ref type="pratīka">सू ॥ उत्क्रमिष्यत एवंभावादित्यौडुलोमिः ॥ २१ ॥</ref> मुक्तस्य परमेश्वररूपस्वभावादात्मशब्देन परमेश्वराभिधान-
मित्याश्मरथ्यो मन्यत इत्यर्थः ॥</p>
<p><ref type="pratīka">सू ॥ अवस्थितेरिति काशकृत्स्नः ॥ २२ ॥</ref> <quote>‘य आत्मनि तिष्ठन्’</quote> इत्यादिश्रुतेः जीवात्मान परमेश्वरस्यान्तर्यामि-
तयावस्थानाज्जीवशब्दवाच्यत्वं परमेश्वरस्येति काशकृत्स्नो मन्य इत्यर्थः । इदमेव मतं सूत्रकाराभिमतमित्यवगम्यते ।
मतद्वयमुपन्यस्यैतदभिधानादन्यस्यावचनाच्च । इति ॥</p>
<p><ref type="pratīka">रामानुजमते</ref>, विषयवाक्यपूर्वपक्षादिकं सर्वं श्रीकण्ठमतमेवानुसरति । श्रीकण्ठमते परमात्मशब्देन परमशिवोऽभिधी-
यते रामानुजमते तु श्रीमन्नारायण इति विशेषस्सर्वत्रावधेयः । अतः न पृथक्प्रपञ्चनमस्येति वेद्यम् ।</p>
<p><ref type="pratīka">आनन्दतीर्थमते तु <quote>‘समाकर्षात्’</quote></ref> इति सूत्रमारभ्य <ref type="pratīka"><quote>‘अवस्थितेरिति काशकृत्दनः’</quote></ref> इत्यन्तं सूत्राष्टकमेकम-
धिकरणम् । अतः पूर्वमतेभ्योऽस्य विलक्षणतया पृथग्व्याख्यायते । अस्याधिकरणस्य कर्मप्रतिपादकास्सर्वे शब्दा विषयः । लोक-
वेदयोश्शब्दनामन्यत्रापि व्यवहारसिद्धवाचकत्वाभ्युपगमात् <quote>‘तत्तु समन्वया’</quote>दिति सूत्रे तुशब्देन सर्वेषां शब्दानां भगवात
विष्णावेवैकस्मिन् प्रतिज्ञातस्समन्वयो नोपपद्यत इति पूर्वपक्षः । अन्यत्र प्रसिद्धा अपि शब्दाः तदधीनन्यायेन विद्वद्रूढ्या
महायोगेन च प्रसिद्धतत्तदन्तर्यामिणि विष्णौ प्रवर्तमानाः परममुख्याः । ते प्रसिद्धेषु स्वस्ववाच्येषु समाकृष्य लोकव्यवहार-
सिद्ध्यर्थं प्रयुज्यन्ते । अतस्सर्वेषां शब्दनां विष्णावेव समन्वय उपपन्न इति सिद्धान्तः ॥</p>
<p><ref type="pratīka">सूत्रार्थस्तु, सू ॥ समाकर्षात् ॥ १६ ॥</ref> स्वतो मुख्यवृत्त्या परमात्मवाचिनः शब्दान् ततस्समाकृष्यान्यत्र वाचक-
शक्त्यङ्गीकारात् नान्यत्र व्यवहारलोपप्रसङ्ग इत्यर्थः ॥</p>
<p><ref type="pratīka">सू ॥ जगद्वाचित्वात् ॥ १७ ॥</ref> लोकव्यवहाराच्छब्दानां जगद्वाचित्वज्ञानात्तेषां तत्र प्रसिद्धिर्युक्तेत्यर्थः ॥</p>
<p><ref type="pratīka">सू ॥ जीवमुख्यप्राणर्लिङ्गादिति चेन्न तद्व्याख्यातम् ॥ १८ ॥</ref> <quote>‘यदेकां शाखां जीवो जहाति’</quote> इति <quote>‘वायुना हि
लोको नीयते’</quote> इति च जीवमुख्यप्राणलिङ्ग्योः श्रवणात् तयोरपि तत्तच्छब्दमुख्यवाच्यता स्यादिति <ref type="pratīka">चेन्न</ref> । कुतः । यस्मा-
त्तद्वाक्यजातं तदन्तर्यामिपरतया <quote>‘प्राणस्तथानुगमा’</quote>दित्यादिषु व्याकृतं तस्मादित्यर्थः ॥</p>
<p><ref type="pratīka">सू ॥ अन्यार्थं तु जैमिनिः प्रश्नव्याख्यानाभ्यामपि चैवमेके ॥ १९ ॥</ref> तुशब्द एवार्थे । एतेन विष्णोरन्यत्र
शब्दान्समाकृष्य कर्मादिप्रतिपादनमपि युक्तमेव । कुतः । <ref type="pratīka">अन्यार्थं तु</ref>=परमात्मज्ञानार्थमेव । तत्कुत इति चेत् ।
<ref type="pratīka">प्रश्नव्याख्यानाभ्याम्</ref>=<quote>‘कस्मि’</quote>न्निति शौनकप्रश्नात् <quote>‘द्वे विद्ये’</quote>इति अङ्गिरसो वचनात् तथा <quote>‘कथंन्वि’</quote>ति शौनकप्रश्नात् तथा
<quote>‘कथंन्वि’</quote>ति श्‍वेतकेतुप्रश्नात् <quote>‘यथा सोम्ये’</quote>त्युद्दालकवचनाच्चेति जैमिनिराचार्यो मन्यते । किंच । <ref type="pratīka">एके</ref>=शाखिनः <quote>‘यस्तं न वेद
किमृचा करिष्यति’</quote> इति अन्यज्ञानस्य परमात्मज्ञानार्थतां पठन्ति तस्मादपीत्यर्थः ॥</p>
<p><ref type="pratīka">सू ॥ वाक्यान्वयात् ॥ २ ॥</ref> ब्रह्मणि वाक्यसमन्वयमवेश्य वेदेन कर्मादिकमपि प्रतिपादनीयमित्यर्थः ॥</p>
<p><ref type="pratīka">सू ॥ प्रतिज्ञासिद्धेर्लिङ्गमाश्मरथ्यः ॥ २१ ॥</ref> वेदेन कर्मादिप्रतिपादनं ज्ञानमेव मोक्षहेतुर्नान्यदित्येवंरूपायाः
<quote>‘नान्यः पन्था’</quote>इति प्रतिज्ञातार्थसिद्धेः । <ref type="pratīka">र्लिङ्गम्</ref>=साधकम् । अतः ब्रह्मज्ञानोपयोगित्वेन कर्मप्रतिपादनं युक्तमित्याश्मरथ्या-
चार्यो मन्यत इत्यर्थः ॥</p>
<pb n="556"/>

<p><ref type="pratīka">सू ॥ उत्क्रमिष्यत एवंभावादित्यौडुलोमिः ॥ २२ ॥ उत्क्रमिष्यतः</ref>=ज्ञानान्मोक्षमिच्छतोऽधिकारिणः । <ref type="pratīka">एवम्</ref>=
ज्ञानसाधनतया । <ref type="pratīka">भावात्</ref>=कर्मादेरप्यनुष्ठेयत्वात् । मोक्षार्थज्ञानसाधनत्वेन वेदेन कर्मादिप्रतिपादनं युक्तमेवेति औडुलोमिरा-
चार्यो मन्यत इत्यर्थः ॥</p>
<p><ref type="pratīka">सू ॥ अवस्थितेरिति काशकृत्स्नः ॥ २३ ॥</ref> सर्वाधारे भगवति <ref type="pratīka">कर्मादीनामवस्थितेः</ref>=अवस्थानात् । भगवतः
कर्माद्याधारत्वज्ञानायाधेयभूतकर्मादिस्वरूपं वेदेन प्रतिपाद्यत इति काशकृत्स्नाचार्यो मन्यते इत्यर्थः । अनेकाधिकारिकत्वान्म-
तानां न विरोध इति भावः ॥</p>
<head>इत्यानन्दतीर्थमते समाकर्षाधिकरणम् ॥ ५ ॥</head>
<head>सूत्रार्थचन्द्रिकायां वाक्यान्वयाधिकरणम् ॥ ५ ॥ ६ ॥</head>
</div><head>नयमणिमालायाम्</head><head>अथ प्रकृत्यधिकरणम् ॥ ६ ॥</head><sutra>सू॰ । प्रकृतिश्च प्रतिज्ञादृष्टान्तानुपरोधात् ॥ २३ ॥ अभिध्योपदेशाच्च ॥ २४ ॥ साक्षाच्चोभयाम्नानात्
॥ २५ ॥ आत्मकृतेः ॥ २६ ॥ परिणामात् ॥ २७ ॥ योनिश्च हि गीयते ॥ २८ ॥</sutra><lg>
  <l>कर्ता हि जगत ईशो नोपादानमपि तत्तथादृष्टेः । मायायाः पुरुषस्य च जडचिदुपादानताश्रुतेश्चापि ॥ ८२ ॥</l>
</lg><lg>
  <l>मैवं कर्ता शिवोऽस्य प्रकृतिरपि मितः किं तु मायाविशिष्टो देहाश्लिष्टो यथात्मा नखचिकुरततेस्तत्र सृष्टिक्रमोऽयम् ।</l>
  <l>शक्तिस्तस्माद्विभक्ता भवति हि पुरुषो यस्सहस्त्राक्षिमूर्धा ताद्रूप्येणैव शम्भुस्सकलजगदुपादानभावं बिभर्त्ति ॥ ८३ ॥</l>
</lg><lg>
  <l>मायां त्वित्येष मन्त्रः खलु तदवयवव्याप्तमाख्याति विश्वं कं वा नारायणान्यं तदवयवमिह व्यापकं कल्पयामः ।
तस्य ह्यन्तर्बहिश्च स्थितिमिदमखिलं व्याप्य वस्त्वामनामस्तस्मात्तद्रूपमायाप्रकृति जगदिदं सर्ववाक्यानुरोधात् ॥ ८४ ॥</l>
</lg><head>इति प्रकृत्यधिकरणम् ॥ ६ ॥</head><head>सूत्रार्थचन्द्रिकायाम्</head><head>अथ प्रकृत्यधिकरणम् ॥</head><sutra>॥ सू ॥ प्रकृतिश्च प्रतिज्ञादृष्टान्तानुपरोधात् ॥ २३ ॥ अभिध्योपदेशाच्च ॥ २४ ॥ साक्षाच्चोभया
म्नानात् ॥ २५ ॥ आत्मकृतेः परिणामात् ॥ २६ ॥ योनिश्च हि गीयते ॥ २७ ॥</sutra><p><ref type="pratīka">भगवत्पादमते</ref>, पूर्वं द्वितीयाधिकरणे <quote>‘जन्माद्यस्य यतः’</quote> इति लक्षितं ब्रह्मणो लक्षणं घटरुचकादीनां मृत्सुवर्णादिवत्प्रकृ-
तित्वे कुलालसुवर्णकारादिवन्निमित्तत्वे च समानमित्यतस्तन्निर्णयायेदमारभ्यते—<ref type="pratīka">सू ॥ प्रकृतिश्च प्रतिज्ञादृष्टान्तानुपरो-
धात् ॥ २३ ॥</ref> <quote>‘यतो वा इमानी’</quote> स्यादिकं जन्माद्यधिकरणविषयवाक्यमेवास्याधिकरणस्य विषयवाक्यमिति वोध्यम् ।
जगत्कारणत्वं ब्रह्मणः किं निमित्तत्वेनैव उत उपादानत्वनिमित्तत्वोभयरूपेणापि इति संशयः । ईक्षापूर्वककर्तृत्वश्र-
वणात् ईश्वरत्वप्रसिद्धेः लोके कार्यकारणयोस्सारूप्यदर्शनाच्च जगतो निमित्तकारणमेव स्याद्ब्रह्मेति पूर्वपक्षः । एकवि-
ज्ञानेन सर्वविज्ञानप्रतिज्ञायाः मृत्पिण्डादिदृष्टान्तोपन्यासस्य च बाधाभावाय ब्रह्म उपादानकारणं निमित्तकारणं च भव-
तीत्यभ्युपगन्तव्यम् । अतः अधिष्ठात्रन्तराभावान्निमित्तकारणत्वं ब्रह्मण उपादानान्तराभावाच्च उपादानत्वमित्युभयकारणत्वं
ब्रह्मणः सिद्धमिति सिद्धान्तः । <ref type="pratīka">सूत्रार्थस्तु</ref>, ब्रह्म <ref type="pratīka">प्रकृतिश्च</ref>=उपादानकारणं च । चकारान्निमित्तकारणं च । कुतः ।
<ref type="pratīka">प्रतिज्ञादृष्टान्तानुपरोधात्</ref>=प्रतिवेदान्तं श्रूयमाणायास्सर्वविज्ञानप्रतिज्ञायाः मृत्पिण्डादिदृष्टान्तवाक्यानां च ब्रह्मणः उपा-
दानत्वानभ्युपगमे बाधसंभवादुपरोधस्तयोरापतेत् । तदभ्युपगमे तु प्रतिज्ञादृष्टान्तानवुपपद्येते । अधिष्ठात्रन्तराभावोऽपि तयो-
रनुपरोधादेवाभिहितो भवति । अतः उपादानं निमित्तं च जगतो ब्रह्मेति सिद्धम् ॥</p><p>कुतश्च कर्तृत्वप्रकृतित्वे ब्रह्मण इत्याह—<ref type="pratīka">सू ॥ अभिध्योपदेशाच्च ॥ २४ ॥</ref> <quote>‘सोऽकामयत बहु स्या’</quote>मिति <quote>‘तदैक्षत
बहु स्या’</quote> मिति च बहुभवनाभिध्यानपूर्विकायाः स्वातन्त्र्यप्रवृत्तेरुपदेशाच्च कर्तृत्वप्रकृतित्वे ब्रह्मणस्सिध्द्यतः ॥</p><p>प्रकृतित्वस्य हेत्वन्तरमाह—<ref type="pratīka">सू ॥ साक्षाच्चोभयाम्नानात् ॥ २५ ॥</ref> <quote>‘सर्वाणि हवा इमानि भूतन्याकाशादेव समुत्पद्यंते ।
आकाशं प्रत्यस्तं यन्ति’</quote> इति साक्षाद्ब्रह्मैव कारणम् <quote>‘आकाशादेव’</quote> इत्युपादाय प्रभवप्रलययोराम्नानात् ब्रह्मोपादानमित्यर्थः
लोके हि यद्यस्मात्प्रभवति यस्मिंश्च प्रलीयते तत्तस्योपादानमिति प्रसिद्धम् ॥</p><p>इतश्च प्रकृतिर्ब्रह्मेत्याह—<ref type="pratīka">सू ॥ आत्मकृतेः परिणामात् ॥ २६ ॥ आत्मकृतेः</ref>=<quote>‘तदात्मानं स्वयमकुरुत’</quote> इत्यत्र
<quote>‘आत्मान’</quote> मिति कर्मत्वस्य <quote>‘स्वयमकुरुते’</quote>ति निमित्तान्तरानपेक्षस्वकर्तृंत्वस्य च श्रवणात् । <ref type="pratīka">परिणामात्</ref>=पूर्वसिद्धस्यापि

<pb n="573"/>
कर्तृत्वेन व्यवस्थितस्य सत आत्मनः विकारात्मना परिणमनात् इत्यर्थः । <quote>‘परिणामा’</quote>दिति वा पृथक्सूत्रम् । ब्रह्मण एव विका-
रात्मना परिणामस्य श्रवणात् इति तस्यार्थः ॥</p><p>इतश्च प्रकृतिर्ब्रह्मेत्याह—<ref type="pratīka">योनिश्च हि गीयते ॥ २७ ॥</ref> <quote>‘कर्तारमीशं पुरुषं ब्रह्मयोनिम्’</quote> <quote>‘यद्भ‍ूतयोनिं परिपश्यन्ति धीराः’</quote>
इत्यादिवाक्येषु प्रकृतिवचनतया लोके समधिगम्यमानेन योनिशब्देन ब्रह्मणोऽभिधीयमानत्वादित्यर्थः । ईक्षापूर्वककर्तृत्वस्य
निमित्तकारणमात्राश्रयतानियमस्य लोकसिद्धत्वेऽपि लोकविलक्षणे शब्दगम्येऽर्थे तस्य नियमस्य नावकाश इति सिद्धम् ॥</p><p><ref type="pratīka">श्रीकण्ठमते</ref>, पूर्वं जन्माद्यधिकरणे <quote>‘यतो वा इमानि भूतानी’</quote>ति पञ्चमीश्रुत्युदाहरणेन सामान्येन निरूपितं परमेश्वरस्य
जगदुपादानत्वं विशेषतस्समर्थयितुमिदमधिकरणमारभ्यते—<ref type="pratīka">सू ॥ प्रकृतिश्च प्रतिज्ञादृष्टान्तानुपरोधात् ॥ २३ ॥</ref>
<quote>‘तस्माद्वा एतस्मादात्मन आकाशः संभूतः’</quote> <quote>‘द्यावाभूमी जनयन्देव एकः’</quote> इत्यादिवाक्यान्यस्य विषयः । एतेषु प्रसिद्ध-
मुभयकारणत्वं युक्तं न वेति संदेहः । ब्रह्म जगत्सृष्टौ निमित्तमेव नोपादानमपि । कुतः । निमित्तस्य कुलालादेरुपादा-
नत्वासंभवात् इति पूर्वपक्षः । एकविज्ञानप्रतिज्ञायाः तदुपपादकमृत्पिण्डदृष्टान्तस्य चानुरोधात् ब्रह्म जगतो निमि-
त्तमुपादानं च भवतीत्युभयकारणत्वं युक्तमेवेति सिद्धान्तः ।</p><p>इतश्च निमित्तादनन्यदुपादानमित्याह—<ref type="pratīka">अभिध्योपदेशाच्च ॥ २४ ॥</ref> <quote>‘तदेक्षत बहु स्यां प्रजायेय’</quote>इति निमित्तभूतस्ये-
क्षितुस्सर्वज्ञस्य ब्रह्मण एव विचित्रजगदाकारेण बहुभवनसंकल्पस्योपदिश्यमानत्वाच्च निमित्तादनन्यदुपादानमित्यर्थः ॥</p><p>इतश्च ब्रह्मण उभयकारणत्वं सिध्द्यतीत्याह—<ref type="pratīka">सू ॥ साक्षाच्चोभयाम्नानात् ॥ २५ ॥</ref> <quote>‘विश्वाधिको रुद्रः’</quote> <quote>‘सर्वो वै रुद्रः’</quote>
<quote>‘नमो हिरण्यबाहवे’</quote> <quote>‘कुलुञ्चानां पतये नमः’</quote> <quote>‘नमः पर्ण्याय च पर्णशद्याय च’</quote> <quote>‘ब्रह्म वनं ब्रह्म स वृक्ष आसीत्, ब्रह्माध्यति-
ष्ठद्भ‍ुवनानि धारयन्’</quote> इत्यादिषु वेदान्तभागेषु प्रत्यक्षमेव परमेश्वरस्य प्रकृतित्वेन जगदाकारत्वस्य निमित्तत्वेन जगदुत्पादकत्वस्य
चाभिधानात् जगच्च जगदीश्वरश्च परमेश्वर एवेत्यर्थः ॥</p><p>प्रमाणान्तरमप्यस्तीत्याह—<ref type="pratīka">सू ॥ आत्मकृतेः ॥ २६ ॥</ref> <quote>‘तदात्मानं स्वयकुरुते’</quote>ति स्वस्यैव जगदाकारत्वेन करण
स्यावगम्यमानत्वाद्ब्रह्मैवोपादानं निमित्तं च ॥</p><p>नित्यशुद्धानन्दस्य परमेश्वरस्य हेयप्रपञ्चरूपेण जगदाकारत्वं कथमुपपद्यत इत्याह—<ref type="pratīka">सू ॥ परिणामात् ॥ २७ ॥</ref>
चिदचिदाकारेण निर्विकारत्वाद्यविरोधिपरिणामविशेषसंभवात् इत्यर्थः । स्वयं साक्षान्निर्विकारोऽपि शिवः प्रकृतिद्वारा विकार-
वत्त्वेनोपादानमपि भवति । ततश्चिदचिद्विशिष्टः परमेश्वरः तत्तदवस्थाविशेषात् कारणं कार्यं च भवतीति नास्ति तदनु-
पपत्तिरिति भावः । विस्तरस्तु शिवार्कमणिदीपिकायां द्रष्टव्यः ॥</p><p>इतश्चोभयकारणत्वं युक्तमित्याह—<ref type="pratīka">सू ॥ योनिश्च हि गीयते ॥ २८ ॥</ref> <quote>‘उमासहाय’</quote> मित्यारभ्य <quote>‘भूतयोनिं समस्त-
साक्षिं तमसः परस्तात्’</quote> इति समस्तसाक्षिणस्सर्वज्ञस्य तमसःपरस्य परशक्त्युमासहायस्य परमेश्वरस्यैव भूतयोनित्वं भूतप्रकृतित्वं च
गीयते । तत उपादानमपि निमित्तं परं ब्रह्मैव ॥ इति ॥</p><p><ref type="pratīka">रामानुजमते</ref>, एवमतीताधिकरणत्रयेण निरीश्वरसांख्ये निरस्ते सेश्वरसांख्यः प्रत्यवतिष्ठते तन्निराकरणार्थमाह—</p><p><ref type="pratīka">सू ॥ प्रकृतिश्च प्रतिज्ञादृष्टान्तानुपरोधात् ॥ २३ ॥</ref> ‘ब्रह्म किं जगतो निमित्तकारणमात्रमुतोपादानमपीति
संशयः । ब्रह्म निमित्तकारणमेव नोपादानम् उपादानं तु तदधिष्ठितं प्रधानमेवेति पूर्वपक्षः । सिद्धान्तनिरूपणादिकं
प्रायः श्रीकण्ठमतवदेवेति न पृथक्प्रपञ्चते । सूत्रार्थश्च प्रायः श्रीकण्ठममतादविशिष्टः ॥</p><p><ref type="pratīka">सू ॥ साक्षाच्चोभयाम्नानात् ॥</ref> इति सूत्रार्थवर्णने <quote>‘ब्रह्म वनं ब्रह्म स वृक्षं’</quote>इत्यादिना उभयं ब्रह्मैवेति साक्षादाम्नायत
इति प्रतिपादितम् ॥ नान्यानि वाक्यान्युदाहृतानि ॥</p><p><ref type="pratīka">सू ॥ योनिश्च हि गीयते ॥</ref> <quote>‘यद्भ‍ूतयोनिं परिपश्यन्ति धीराः’</quote> कर्तारमीशं पुरुषं ब्रह्मयोनिम्’ इत्यादिषु सर्वस्य भूत-
जातस्य परमपुरुषः उपादानपर्याययोनित्वेन गीयते । तस्माच्चोपादानं निमित्तं च ब्रह्मैवेति सिद्धम् ॥ अन्यदविशिष्टं
र्पूवस्मात् ॥ इति ॥</p><p><ref type="pratīka">आनन्दतीर्थमते</ref>, अस्य <quote>‘एषा ह्येव प्रकृतिरविकृतिर्मया प्राणेन संविशति । अदितिर्देवता मयि’</quote> इत्यादि वाक्यं
विषयः । अत्र स्त्रीलिंगप्रकृत्यादिशब्दानां वाच्यः परमपुरुषो वा उत चित्प्रकृत्यादिर्वेति संशयः । तेषां चित्प्रकृ-
त्यादिविषयत्वेन स्त्रीलिंगस्यार्थसाधुत्वसंभवात् परमपुरुषे प्रयोगमात्रसाधुत्वेन निर्वाहायोगाच्च सर्वेषां शब्दानां परमपुरुष
एव समन्वयस्य समन्वयसूत्रप्रतिज्ञातस्यासिद्धिरेवेति पूर्वपक्षः । <ref type="pratīka">सिद्धान्तस्तु</ref>, प्रकृत्यादिस्त्रीलिंगशब्दवाच्यश्च परमपुरुष
एवं । कुतः । ‘हन्तैतमेव पुरुषं सर्वाणि नामान्यभियन्ति यथा नद्यस्स्यन्दमानास्समुद्रायणास्समुद्रमभिसंविशन्त्येव-
मेवैतानि नामानि पुरुषमभिसंविशन्तीति प्रतिज्ञादृष्टान्तानुपरोधात् । इति ॥ सूत्रार्थस्तु, सू ॥ <ref type="pratīka">प्रकृतिश्च प्रतिज्ञादृ-
ष्टान्तानुपरोधात् ॥ २४ ॥</ref> ईश्वरः न केवलं पुल्लिंगाभिधेयः किं <ref type="pratīka">तु प्रकृतिश्च</ref>=<quote>‘सैषा प्रकृती’</quote> त्याद्युक्तप्रकृत्यादि-
<pb n="574"/>
स्त्रीलिंगशब्दवाच्यश्च भवति । कुतः । <ref type="pratīka">प्रतिज्ञादृष्टान्तानुपरोधात् ।</ref> एवं सत्येव <quote>‘हन्तेत’</quote>मिति प्रतिज्ञायाः <quote>‘यथे’</quote>ति
नदीसमुद्रदृष्टान्तस्य च अविरोधः स्यात् । अन्यथा तद्विरोधः स्यादित्यर्थः ॥</p><p><ref type="pratīka">सू ॥ अभिध्योपदेशाच्च ॥ २५ ॥ अभिध्यायाः</ref>=ईश्वरेच्छायाः । <ref type="pratīka">उपदेशाच्च=</ref><quote>‘मायां त्वि’</quote>ति श्रुतौ प्रकृतिश-
ब्दवाच्यत्वोक्तेश्च इच्छाभिन्नेश्वरस्यापि तच्छब्दवाच्यत्वाच्चेत्यर्थः ॥</p><p><ref type="pratīka">सू ॥ साक्षाच्चोभयाम्नानात् ॥ २६ ॥</ref> चः अवधारणे । <ref type="pratīka">साक्षात्</ref>=द्वारमन्तरेणैव । <ref type="pratīka">उभयाम्नानात्=</ref><quote>‘एष
न्ये/?/ष पुरुष’</quote>इति वाक्येन प्रकृतिपुरुषोभयशब्दवाच्यत्वाभिधानात् ईश्वरस्य प्रकृत्यादिशब्दवाच्यत्वमावश्यकमित्यर्थः ॥</p><p><ref type="pratīka">सू ॥ आत्मकृतेः परिणामात् ॥ २७ ॥</ref> प्रकृतिपरिणामं विधाय तत्प्रेरणायात्मकृतेः स्वस्य बहुधाकरणात् प्रकृति-
शब्दवाच्यो विष्णुरेवेत्यर्थः ॥</p><p><ref type="pratīka">सू ॥ योनिश्च हि गीयते ॥ २८ ॥ हि</ref>=यस्मात् । ईश्वरः <quote>‘यद्भ‍ूतयोनि’</quote>मिति श्रुत्या <ref type="pratīka">योनिश्च=</ref>स्वदेहादेवापत्योत्पाद-
कश्च । <ref type="pratīka">गीयते=</ref>प्रतिपाद्यते । तस्मात्प्रकृत्यादिस्त्रीलिंगशब्दवाच्य इत्यर्थः ॥ अतस्सर्ववैदिकशब्दसमन्वयस्सिध्द्यति इति भावः॥</p><head>इति सूत्रार्थचन्द्रिकायां प्रकृत्यधिकरणम् ॥ ६ ॥</head><head>नयमणिमालायाम् ।</head><head>अथ सर्वव्याख्यानाधिकरणम् ॥ ७ ॥</head><sutra>॥ सू ॥ एतेन सर्वे व्याख्याता व्याख्याताः ॥ २९ ॥</sutra><lg>
  <l>श्रीरुद्रपुरुषसूक्तस्मरणपुराणेतिहासाद्याः । प्रकरणभेदान्नानादैंवतकथनाच्च न शिवपराः ॥ ८५ ॥</l>
</lg><lg>
  <l>श्रुतिलिंगाद्यैस्तेषामपि शिवपरता भवत्येव । देवान्तरशब्दा अपि तस्मिन्सर्वात्मनि प्रवर्तन्ते ॥ ८६ ॥</l>
</lg><p>इति श्रीमदप्ययदीक्षितकृतौ चतुर्मतसारसंग्रहे नयमणिमालाख्ये तृतीयपरिच्छेदे प्रथमस्याध्यायस्य
चतुर्थः पादः ॥</p><head>॥ अध्यायश्च प्रथमस्समाप्तः ॥</head><head>सूत्रार्थचन्द्रिकायाम्</head><head>अथ सर्वव्याख्यानाधिकरणम् ॥ ७ ॥ ८ ॥</head><sutra>सू ॥ एतेन सर्वे व्याख्याता व्याख्याताः ॥ २८ ॥</sutra><p><ref type="pratīka">भगवत्पादमते</ref>, ननु माभूत्प्रधानं जगदुपादानं तथापि न ब्रह्मेपादानत्वं सिध्यति परमाण्वादीनामपि तदुपादानानां
श्रुतिषूपलभ्यमानत्वादित्याशंक्य परिहरति—<ref type="pratīka">सू ॥ एतेन सर्वे व्याख्याता व्याख्याताः ॥ २८ ॥</ref> अस्याधिकरणस्य
<quote>‘अणोरणीयान्’</quote> <quote>‘अण्व्य एवेमा धानाः’</quote> <quote>‘असदेवेदम्’</quote> इत्यादिवाक्यानि विषयः । अण्वादिवादाः श्रौता वा न वेत्यण्वादि
शब्दानां परमाणुविषयत्वाविषयत्वाभ्यां संशयः । अणुशब्दस्य परमाणुषु प्रसिद्धत्वात् <quote>‘असद्वा इदम्’</quote> असदेवेदम्’ इत्यादि-
शून्यवादात् <quote>‘अण्व्य एवेमा धानाः’</quote> इति जगतो मृद्द‍ृष्टान्तात् ब्रह्मणः प्रकृतित्वे वटधानादृष्टान्तात् अण्वादीनामपि तत्प्र-
कृतित्वयोगाच्च अण्वादिवादाः श्रौता एव, ततो न पूर्वोक्तसमन्वयसिद्धिरिति पूर्वपक्षः । <ref type="pratīka">सिद्धान्तस्तु</ref>, <quote>‘अणोरणीया’</quote>
नित्यादावण्वादिशब्दानामात्मनः सूक्ष्मतया प्रत्यक्षाद्यगोचरत्वाभिधायित्वाभ्युपगमात् <quote>‘असदेवेद’</quote> मित्यादेः समाहितत्वात्
मृदादिदृष्टान्तानां प्रतिज्ञानुरोधित्वात् धानादृष्टान्तस्यापि तदनुरोधेन गौणत्वात् <quote>‘अणुः पन्था’</quote> इति ज्ञानमार्गस्तुतेश्च
अण्वादीनां प्रधानवदशब्दत्वादुक्तानि वाक्यानि ब्रह्मपराण्येव । ततस्सिद्धस्समन्वयो ब्रह्मणि सर्वेषां वेदान्तानामिति ।
<ref type="pratīka">सूत्रार्थस्तु, एतेन</ref>=प्रधानकारणवादन्यायकलापेन <ref type="pratīka">सर्वे</ref>=अण्वादिकारणवादा अपि । <ref type="pratīka">व्याख्याता</ref>=प्रतिषिद्धतया
व्याख्याता वेदितिव्याः । तेषामपि प्रधानवदशब्दत्वाद्वेदविरुद्धत्वाच्चेत्यर्थः । पदद्विरुक्तिरध्यायसमाप्तिं द्योतयति । <ref type="pratīka">अस्मिन्पा-
देऽष्टावधिकरणानि । सूत्राण्यष्टाविंशतिः</ref> ॥ इदंमतरीत्यास्मिन्नध्याये <ref type="pratīka">एकोनचत्वारिंशदधिकरणानि
॥ ३९ ॥ सूत्राणि तु चतुस्त्रिंशदधिकं शतम् ॥ १३४ ॥</ref></p><p><ref type="pratīka">श्रीकण्ठमते, ॥ सू ॥ एतेन सर्वे व्याख्याता व्याख्याताः ॥ २९ ॥</ref> अस्य कर्मप्रकरणपठितानि पुरुषसूक्तशतरुद्रीयादीनि
स्मृतिपुराणादीनि च विषयः । एषां तात्पर्यलिंगसमन्वयेन ब्रह्मबोधकत्वमस्ति वा न वेति प्रकरणभेदादिना रांशयः । कर्मप्रकरणपठि-
तानामेषामनुष्ठातृजीवपरत्वमेव युक्तं न ब्रह्मबोधकत्वमिति पूर्वपक्षः । तेषु परमेश्‍वरलिंगानां सकलकारणत्वादीनां दर्शनात् लिंगेन
प्रकरणबाधस्य युक्तत्वाच्च तेषां तात्पर्येण ब्रह्मबोधकत्वं सिद्धमिति सिद्धान्तः । <ref type="pratīka">एतेन</ref>=<quote>‘जन्माद्यस्य यत’</quote> इत्यादिना एत-
दन्तेन वेदान्तवाक्यव्याख्यानेन । <ref type="pratīka">सर्वे</ref>=कर्मकाण्डमध्यपातिनः पुरुषसूक्तशतरुद्रीयप्रभृतयः स्मृतीतिहासपुराणाभियुक्तसूक्ति-
विशेषाश्च <ref type="pratīka">व्याख्याताः</ref> वेदितव्या इति सूत्रार्थः । द्विरुक्तिरध्यायसमाप्तिद्योतिनी ॥ अस्मिन्पादे <ref type="pratīka">सप्ताधिकरणानि ॥ ७ ॥
सूत्राण्येकोनत्रिंशत् ॥ २९ ॥</ref> आहत्यास्मिन्नध्याये <ref type="pratīka">एकोनचत्वारिंशदधिकरणानि ॥ ३९ ॥ सूत्राण्यष्टत्रिं-
शदधिकं शतम् ॥ १३८ ॥</ref></p><p><ref type="pratīka">रामानुजमते</ref>, अस्य अनुदाहृतानि अन्यानि जगत्कारणवाक्यानि विषयः । किमेते वाक्यविशेषा उक्तलक्षणचिदचि-
द्विलक्षणब्रह्मपराः उतान्यपराः इति संशयः । अविचारितार्थत्वादेव तेषामुक्तलक्षणब्रह्मबोधकत्वं न युज्यत इति पूर्वपक्षः ।
अनेन पादचतुष्टयोक्तन्यायकलापेन जगत्कारणप्रतिपादनपरास्सर्वे वाक्यविशेषाः चेतनाचेतनविलक्षणसर्वज्ञसर्वशक्तिब्रह्मपरा
एव नान्यपरा इति सिद्धान्तः ॥ अस्मिन्पादेऽ<ref type="pratīka">ष्टावधिकरणानि ॥ ८ ॥ सूत्राण्येकोनत्रिंशत् ॥ २९ ॥</ref> आहत्या-
स्मिन्प्रथमाध्याये <ref type="pratīka">पञ्चत्रिंशदधिकरणानि ॥ ३५ ॥ अष्टत्रिंशदधिकं शतं सूत्राणि ॥ १३८ ॥</ref></p><p><ref type="pratīka">आनन्दतीर्थमते, सू ॥ एतेन सर्वे व्याख्याता व्याख्याताः ॥ २९ ॥ एतेन</ref>=पूर्वोक्तहेतुनैव । <ref type="pratīka">सर्वे</ref>=शून्या-
दिशब्दाः । <ref type="pratīka">व्याख्याताः</ref>=मुख्यतो भगवद्वाचिन एवेत्यर्थः । एतदध्यायादिमारभ्यान्तमुक्तस्यार्थस्यावधारणार्थमध्यायान्ते
द्विरुक्तिरित्यर्थः । अस्य <quote>‘असद्रा इदमग्र आसी’</quote> दित्यादिषु श्रूयमाणा असच्छून्यादिशब्दा विषयः । सर्वदेशकालसंबन्धि-
निषेधप्रतियोगित्वरूपस्यात्त्वस्य विष्णुगतत्वे तस्य निःस्वरूपतापातात् निःस्वरूपस्य नियमनाभावेन तस्य तथास्वातन्त्र्या-
भावाच्च असच्छून्यादिशब्दवाच्यो न विष्णुः । इति पूर्वपक्षः । शं स्वसुखादन्यसुखम् ऊनयति अल्पं करोतीत्यादिव्युत्पत्त्या
शून्यादिशब्दवाच्यत्वस्य सर्वस्यापि तादधीन्येन तत्तच्छब्दवाच्यत्वस्य च भगवति विष्णावुपपत्तेश्च युक्तं भगवत्येव सर्ववैदिक-
शब्दसमन्वय इति सिद्धान्तः ॥ अस्मिन्पादे <ref type="pratīka">सप्ताधिकरणानि ॥ ७ ॥ सूत्राण्येकोनत्रिंशत् ॥ २९ ॥</ref> आहत्यास्मि-
न्नध्याये <ref type="pratīka">एकोनचत्वारिंशदधिकरणानि ॥ ३९ ॥ सूत्राणि तु पंचत्रिंशदधिकं शतम् ॥ १३५ ॥</ref></p><lg>
  <l>यं प्रासूत विशुद्धशीलमनधं वृद्धांबिकाख्या सती
यं मृत्युञ्जयशर्मणो बुधमणेर्भाग्यं विदुस्साधवः ।</l>
  <l>वाधूलान्वयजन्मनोऽस्य सुधियो हालास्यनाथाह्नय-
स्येयं सत्कृतिरेधतामिह चतुर्भाष्यानुगा चन्द्रिका ॥</l>
</lg><pb n="587"/><lg>
  <l>सूत्रार्थचन्द्रिकायामाद्येऽध्याये समन्वयाभिख्ये । संदिग्धपदसमन्वयबोधकपादस्समीरितोऽद्वेते ॥</l>
</lg><lg>
  <l>अस्पष्टलिंगवाक्यः प्रोक्तः श्रीकण्ठयोगिनो दृष्ट्या । स्पष्टतरजीवलिंगक इति गदितो लक्ष्मणार्यमतरीत्या ॥</l>
</lg><lg>
  <l>मध्वमतेऽन्यत्रैव प्रसिद्धनामलिंगपाद इति । कथितस्तुरीयपादः संपूर्णोऽभूत्तथादिमोऽध्यायः ॥</l>
</lg><lg>
  <l>भारद्वाजकुलाब्धिकौस्तुभमणेरप्पय्ययज्वेशितुः वंश्यो विश्रुतकीर्तिराश्रितजनत्राताप्पुशास्त्री चिरम् ।</l>
  <l>जीयाद्यस्य शिवावतारमखिराडप्पय्यवाङ्माधुरीसारास्वादनलंपटस्य परमोद्योगोऽत्र संप्रेरकः ॥</l>
</lg><lg>
  <l>प्रकाशदोषबहुले मदीये वाङ्विगुंभने । घुणाक्षरनयप्राप्तान्गुाणानदत्त नेतरात् ॥</l>
</lg><lg>
  <l>नाहं त्रय्यन्तविद्यासृतिषु चतसृषु प्राज्यपाण्डित्यशाली किंत्वाचार्यानुकंपासमधिगतशुभाद्वैतभाष्यार्थतत्वः ।</l>
  <l>प्राचीनैर्भाष्यकृद्भिः पृथगिह कलिता ब्रह्मसूत्रार्थपद्याः एकत्रालिख्य भेदानवगमयितुमेवालिखं ग्रन्थमेतम् ॥</l>
</lg><lg>
  <l>गुणौकलोलुपास्सन्तः कृतिमेनां विलोक्य मे । तुष्येयुरनुगृह्णीयुश्चेति सांजलिरर्थये ॥</l>
</lg><head>इति ।</head><p>श्री<ref type="pratīka">मद्वाधूल</ref>वंशमुक्ताफलपण्डितप्रकाण्डग<ref type="pratīka">ङ्गाधरसुधीमणेः</ref> पौत्रेण संततसमाचरितगायत्रीसमुपास्तिसंधुक्षितब्रह्मव-
र्चससंसिद्धनिग्रहानुग्रहशक्तिकान्तर्मुख<ref type="pratīka">मृत्युञ्जयसंयमींन्द्र</ref>गार्हस्थ्यतपःस्तोमपरिपाकायितमूर्तिना <ref type="pratīka">वृद्धांबिका</ref>गर्मशुक्तिमुक्ता-
फलेन अग्निष्टोमसमाराधिताष्टमूर्ति<ref type="pratīka">श्रीमद्गङ्गाधरमखिवर्य</ref>चरमसोदरेण <ref type="pratīka">पंचनदस्थला</ref>भिजनसाग्निचित्यसर्वतोमुखमहा-
व्रतविश्‍वजिद्याजि<ref type="pratīka">श्रीबालकृष्णमखिराज</ref>करुणापाङ्गसमासादितब्रह्मविद्यापरिचयेन <ref type="pratīka">हालास्यनाथसूरिणा</ref> विरचितायां
<ref type="pratīka">ब्रह्ममीमांसासूत्रार्थचन्द्रिकायां</ref> चतुर्भतभाष्यार्थबोधिन्यां <ref type="pratīka">प्रथमा</ref>ध्यायस्य <ref type="pratīka">तुरीयः पादः</ref> ।</p><head>॥ अध्यायश्च समाप्तः ॥</head>