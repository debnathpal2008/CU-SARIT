<!DOCTYPE html
  PUBLIC "-//W3C//DTD HTML 4.01//EN" "http://www.w3.org/TR/html4/strict.dtd">
<html xmlns="http://www.w3.org/1999/xhtml" xmlns:fn="http://www.w3.org/2005/xpath-functions" xml:lang="en">
   <head>
      <meta http-equiv="Content-type" content="text/html;charset=UTF-8"></meta>
      <link rel="stylesheet" type="text/css" href="../cssstylesheet.css"></link>
      <link rel="stylesheet" type="text/css" href="jquery-ui-1.10.3.custom.css"></link>
      <title>Tantravārttika</title>
   </head>
   <body>
      <div id="container" class="hyphenate">
         <h2 xmlns=""><span class="title">Tantravārttika of <span class="author">Kumārilabhaṭṭa</span></span></h2>
         <p xmlns="" id="switcher">This file is in transliteration. View in <a href="TSS-TV-part1-dn.html">devanāgarī</a>.
         </p>
         
         <div xmlns="" class="teiHeader">
            <h2>TEI Header</h2>
            
            
            
            <div class="headerSection"><input id="publication" name="publication" type="checkbox"><label for="publication">Publication statement</label><article class="ac-large">
                  <p><b>2014-01-05</b>: SARIT: Search and Retrieval of Indic Texts
                  </p>
                  
                  
                  
                  
                  <p>Copyright Notice</p>
                  
                  <p>Copyright (C) SARIT</p>
                  
                  <p>
                     <a href="http://creativecommons.org/licenses/by-sa/3.0/">Distributed by <a href="http://sarit.indology.info">SARIT</a> under a Creative Commons Attribution-ShareAlike 3.0
                        Unported License. </a>
                     
                  </p>
                  
                  <p>Under this licence, you are free
                     
                     <ul>
                        
                        <li>to Share — to copy, distribute and transmit the work</li>
                        
                        <li>to Remix — to adapt the work </li>
                        
                     </ul>
                     
                  </p>
                  
                  <p>Under the following conditions:</p>
                  
                  <p>
                     
                     <ul>
                        
                        <li>Attribution — You must attribute the work in the manner specified by the author or
                           licensor (but not in any way that suggests that they endorse you or your use of the
                           work).
                        </li>
                        
                        <li>Share Alike — If you alter, transform, or build upon this work, you may distribute
                           the resulting work only under the same or similar license to this one.
                        </li>
                        
                     </ul>
                     
                  </p>
                  
                  <p>More information and fuller details of this license are given on the Creative Commons
                     website.
                  </p>
                  
                  <p>SARIT assumes no responsibility for unauthorised use that infringes the rights of
                     any copyright owners, known or unknown.
                  </p>
                  
                  2013
                  
               </article>
            </div>
            
            
            
            
            <div class="headerSection"><input id="source" name="sourc" type="checkbox"><label for="source">Source description</label><article class="ac-small">
                  tīrthahaḷḷīgrāmābhijanasubbāśāstribhiḥ (ed.). <em>Śrīmajjaiminipraṇite Mīmāṃsādarśane</em>. puṇyākhyapattane: ānandāśramamudraṇālaye, 1929. ānandāśramasaṃskṛtagranthāvaliḥ 17. 
                  
               </article>
            </div>
            
            
            <div class="headerSection"><input id="encoding" name="encoding" type="checkbox"><label for="encoding">Encoding description</label><article class="ac-large">
                  
                  <p>The printed edition that forms of the basis of this electronic edition is in the Devanāgarī
                     script. The Devanāgarī version of this electronic edition was produced by double-keyboarding.
                     The Romanized version was produced by automatic transliteration of the Devanāgarī
                     version, using the standard IAST scheme of transliteration.
                  </p>
                  
                  <p>The structure of Kumārila's <span class="mentioned">Tantravārttika</span> generally follows that of the <span class="mentioned">Śābarabhāṣya</span> and ultimately that of Jaimini's <span class="mentioned">Mīmāṃsāsūtra</span>. The structural divisions of this text are therefore the ADHYĀYA, the PĀDA, the ADHIKARAṆA,
                     and the SŪTRA, all of which are strictly hierarchical in that order, and encoded using
                     TEI's div tags. All divisions that have "canonical" status have been assigned a label
                     with the n attribute. Some have not: Śabara has occasionally added adhikaraṇas, and
                     Kumārila's comments sometimes go beyond the scope of Jaimini's and Śabara's divisions.
                     In such cases, I have eschewed the use of a label (giving only the headings and trailers
                     supplied in the Ānandāśrama edition) and, where necessary, used "dummy" divisions.
                     I have marked these in the XML document with comments.
                  </p>
                  
               </article>
            </div>
            
            <div class="headerSection"><input id="revision" name="revision" type="checkbox"><label for="revision">Revision description</label><article class="ac-small">
                  <ul>
                     <li>[2014-01-05, AO]: 
                        Initial conversion and validation of first volume (1.2-2.1).
                        
                     </li>
                  </ul>
               </article>
            </div>
            
         </div>
         
         
         <a xmlns="" class="linebefore" name="body"></a><h2 xmlns="">Text</h2>
         <div xmlns="" class="toc">
            <h2>Table of Contents</h2>
            <p class="divhead"><a href="#"></a></p>
            <p class="divhead"><a href="#"></a></p>
         </div><a xmlns="" class="linebefore" name="body"></a>
         
         
         
         <span xmlns="" class="pageinfo">[105]</span>
         
         
         <div xmlns="" class="lg">
            <span class="line">siddhapramāṇabhāvasya dharme vedasya sarvaśaḥ&nbsp;|</span>
            <span class="line">vidhyarthavādamantrāṇāmupayogo 'dhunocyate&nbsp;||</span>
            
         </div>
         
         <p xmlns="">sāmānyataḥ prāmāṇye siddhe 'dhunā vibhajya viniyogaḥ pratipādyate&nbsp;| avadhṛtaprāmāṇyasya
            vā vedasyedānīṃ samastasya vidhyarthavādamantranāmadheyātmakasya yathāvibhāgaṃ dharmaṃ
            pratyupayogaḥ pratipādyate&nbsp;| tatra pūrvapakṣavādyabhiprāyaḥ&nbsp;| codanālakṣaṇo 'rtho
            dharma ityupakramāttasya jñānamupadeśa iti parāmarśāttatkṛtānāṃ kriyārthena samāmnāya
            ityupasaṃhārādvidhipratiṣedhayoreva prāmāṇyaṃ pratipāditaṃ, na ca tadvayatiriktaśabdagamyatvaṃ
            dharmādharmayoḥ, nāpyanadhigatārthabodhanaṃ muktvā 'nyaḥ śabdasya vyāpāro 'stītyuktameva&nbsp;|
            ataśca yāvantyeva sādhyasādhanetikartavyatāvācitvena vidhipratiṣedhāntargatāni teṣāṃ
            bhavatu prāmāṇyaṃ yāni tvatiriktarthānyarthavādamantranāmadheyānupātīni so 'rodīdiṣe
            tvorje tvodbhidetyevamādīni tāni satyapyapauruṣeyatve 'rthābhidhānasāmarthye ca dharmādharmayorapramāṇamatadarthatvāt&nbsp;|
            yathāśrutagṛhītānāṃ tāvatpratītyanuṃpalabdheḥ prasiddhamevātadarthatvam&nbsp;| atha kayācicchabdavṛttyā
            tādarthyaṃ kalpyeta, evamapi vyavasthāhetvabhāvānna dharmādharmayoravadhāraṇaṃ syāt&nbsp;|
            yadeva hi vākyaṃ gṛhītaṃ tadevādhyāhāravipariṇāmādibhiryatheṣṭaṃ kalpayituṃ śakyate&nbsp;|
            tadyathā so 'rodīdityevameva tāvadvākyaṃ viśiṣṭapuruṣācaritopanyāsadvārā rodanakartavyatāparam&nbsp;|
            atha vā mahatā<span class="pageinfo">[106]</span>
            mapyevaṃvidhāḥ pramādāḥ saṃbhavanti, tasmātprayatnena varjayitavyamiti&nbsp;| ato vidhipratiṣedhayorasphuṭatvāddharmādharmatvena
            nirṇaye śaktyabhāvaḥ&nbsp;| śāstradṛṣṭavirodhādayaśca sthitā eva&nbsp;| yattu bhūtānvākhyānamātraṃ
            yathāvasthitaiḥ pratipādyate tatra yadyapi satyatvamastyeva tathā 'pi na tena prayojanamityānarthakyam&nbsp;|
            api ca&nbsp;| dhūma evāgnerdivetyādīnāṃ svārthe 'pyaprāmāṇyaṃ vakṣyate&nbsp;| vidhyekavākyatvavaśenaiva
            teṣāṃ rūpabhaṅgaḥ kriyate&nbsp;| na ca tasyāpi kiṃcitpramāṇamasti&nbsp;| bhinnairapi hi taiḥ
            kiṃcitpratipādayituṃ śakyameva&nbsp;| na ca tatpratipādayatāṃ niṣprayojanatetyavijñāyamānaprayojanavadarthāntarakalpanā
            śakyā&nbsp;| na hi loṣṭaṃ paśyatastaddarśanaṃ niṣprayojanamiti suvarṇadarśanatā kalpyate&nbsp;|
            sarvāṇyeva ca pramāṇānyupayujyamānamanupayujyamānaṃ vā 'rthamātmagocaratāpannaṃ gamayanti&nbsp;|
            tenaiva caiṣāṃ hānopādānopekṣābuddhayaḥ phalatvena varṇyante&nbsp;| anyathā hyupādānamevaikaṃ
            phalaṃ syāt&nbsp;| api ca pramāṇotpattyuttarakālaṃ prayojanavattvamaprayojanavattvaṃ vā
            vijñāyate na tu tadvaśena pramāṇodbhūtiḥ&nbsp;| tasmādyo yadrūpo 'rthaḥ pratīyate sa tathaiva
            prayojanavattvamaprayojanavattvaṃ vā pratipadyate&nbsp;| na hi prayojanavadeva pramātavyamiti
            kaścinniyamaheturasti&nbsp;| yatrāpi tāvatsvādhīnaḥ pramāṇaviniyogastatrāpyetaddurlabhaṃ
            kimutābuddhipūrvanityāvasthitavedotthāpitajñānagrāhye&nbsp;| na ca vedasya prayojanavadarthābhidhānaśaktiḥ
            prathamamavadhṛtā&nbsp;| ayameva hi parīkṣākālo vartate kīdṛśaṃ punarbravītīti&nbsp;| tacca
            viditvā yathānurūpamanuṣṭhātuṃ kṣamā vayaṃ na tu vedaṃ paryanuyoktuṃ kimayaṃ niṣprayojanamabhidadhāti
            tadvā 'bhidadhatkimarthaṃ prayatnena dhāryata iti&nbsp;| sarvapuruṣāṇāṃ kevalaṃ pratipattṛtvena
            pāratanvyādvedagrahaṇottarakālaṃ ca parīkṣāvasarāt&nbsp;| na hyanadhītaveda evā ' 'dau
            parīkṣituṃ kṣamaḥ&nbsp;| paścātparīkṣamāṇasya tu nābuddhipūrvanirvṛttamadhyayanaṃ prakaraṇagatanyāyena
            niścayaheturbhavati&nbsp;| tasmādyathaivāgnihotrādivākyānāṃ gamyamānaprayojanavattvādānarthakyaṃ
            niṣpramāṇakamiti nā ' 'śrīyate tathaivaiṣāṃ prayojanavattvaṃ nā ' 'śrayitavyam&nbsp;| na
            hi yathāvagatāmyupagamādanyatkici<span class="pageinfo">[107]</span>tsādhīyaḥ parīkṣakāṇām&nbsp;| yo 'pi ca kleśena stutinindātmako 'rthaḥ kalpyeta sa bhāvanayāṃ
            'śatrayānantaḥpātitvānna gṛhyate&nbsp;| tayā cāgṛhītaṃ na vidhipratiṣedhāvāśrayataḥ&nbsp;| tadanāśritaṃ
            ca dūre puruṣārthādbhavatīti&nbsp;| api caivaṃvidheṣu stutinindākalpanāyāmitaretarāśrayaprasaṅgaḥ&nbsp;|
            stutinindātmakatvenaiva hyekavākyatā tayā cānunmīlitastutinindotprekṣāśrayaṇam&nbsp;| na
            cānyataramūlaprasiddhirastiṃ yato vyavatiṣṭheta&nbsp;| tasmātpṛthagavasthitānāṃ dṛṣṭatvādānarthakyamevopapannataramiti&nbsp;|
            <b>sa eṣa vākyaikadeśasyeti</b>&nbsp;| vidhyuddeśātiriktasya siddhāntābhiprāyeṇaikadeśatvaṃ na tu pūrvapakṣe, bhinnavākyatvābhyupagamāt&nbsp;|
            atha vā vākyānāṃ madhya ekadeśākṣepaḥ katipayānāmityarthaḥ&nbsp;| tatra yāni tāvatkevalavidhiyuktāni
            teṣu naivā ' 'śaṅkā&nbsp;| yānyapi liṅādimanti prāgarthavādebhyo vidhisamarthāni taiḥ saṃyujyārthāntare
            stutistutyasaṃbandhe vartante teṣāmarthavādābhāve tanmātrameva hīyate na tu vidhitvena
            puruṣārthatā 'pi&nbsp;| yāni tu vartamānāpadeśayuktāni stutinirapekṣavidhyasamarthāni yathā
            “<b>yasya khādiraḥ sruvo bhavati sa cchandasāmeva rasenāvadyati</b>” ityevamādīni tānyekadeśadvāreṇa samastānyākṣipyante&nbsp;|| 1&nbsp;||
         </p>
         
         
         
         <p xmlns="">vāṅmanasayorvidyamānamavidyamānaṃ vā steyānṛtavadanamucyamānaṃ dharme svārthe 'pi
            vā na prāmāṇyaṃ pratipadyate&nbsp;| atha tvadhyāhārādibhirevaṃ kalpyeta vāṅmanasayoḥ sarvaśarīreṣu
            ceṣṭāḥ prati prādhānyāditarabhūtendriyairapi taccaritamanuvartitavyamiti&nbsp;| tataḥ śāstravirodhaḥ&nbsp;|
            tatraitatsyāt&nbsp;| vihitapratiṣiddhatvātṣoḍaśyādivadvikalpa iti&nbsp;| itarastu kalpanīyaklṛptatvena
            vaiṣamyamāha&nbsp;| nanu cātyantadurbalo 'pi vidhistadadhīnātmalābhena pratiṣedhena tulyabalo
            bhavatīti “pratiṣedhaḥ pradeśe 'nārabhya vidhāne ca<a id="N1" href="#n1"><sup>1</sup></a>” ityatra vakṣyate&nbsp;| satyam&nbsp;| yasya śāstramantareṇāprāptirasti tatraitadevam&nbsp;| yatpunararthaprāptaṃ
            niṣidhyate tatra vidhyanabhyanujñayaiva labdhātmānaḥ pratiṣedhā balīyāṃso bhavantīti
            tatraiva vakṣyate '<b>rthaprāptavaditi cediti</b>&nbsp;| steyānṛtavādayośca vinaiva śāstreṇa pravṛttayorvidhinirapekṣo 'vasthitaḥ pratiṣedha
            iti kalpyaṃ vidhiṃ bādhate&nbsp;|<span class="pageinfo">[108]</span> tasmādānarthakyam&nbsp;| ataḥ paraṃ svārthe naivā ' 'narthakyaṃ pratipādayati&nbsp;| rātriṃdivaṃ
            dhūmārciṣorapi darśanāt “dhūma evārcireveti” caitadadvayamapi pratyakṣavirodhādavadhāraṇaṃ
            na saṃbhavati&nbsp;| atha vā yadanena pratipādyate divā 'gnirādityamanupraviśati rātrāvādityamiti
            tadavadhāraṇaṃ nopapadyate&nbsp;| pūrvoktasya hetorasiddhatvāt&nbsp;| tataścāgnisūryayornaktaṃdivaṃ
            vyavasthitajyotiṣṭavapratipādanāya stutirapyasatyatvānnāvakalpata ityeṣā vā 'navadhāraṇā&nbsp;|
            atha vā sūryo jyotiriti prātarayaṃ mantro 'gnirjyotirityeṣa sāyamityeṣā mantrayoravadhāraṇā
            na sidhyati&nbsp;| atha vā samasto vedaḥ pramāṇamityeṣā 'vadhāraṇā na sidhyatītyabhiprāyaḥ&nbsp;|
            śāstravirodho dṛṣṭavirodhadvayaṃ punaḥ śāstradṛṣṭavirodha iti yat, sadṛśanyāyāni santi
            kramabhedena codyate tatparihārasūtrakramabhedānurodhena&nbsp;| na caitadvidma ityārṣeyavaraṇaśeṣo
            'bhimataḥ&nbsp;| sa cāyaṃ kriyātatsaṃbandhyanabhidhānāttadviṣayatvenāpramāṇam&nbsp;| na hi brāhmaṇatvājñānasaṃdehaviparyayāḥ
            kenacidaṃśena karmaṇyupayujyante&nbsp;| na ca pratyakṣaviruddhā stutiḥ saṃbhavati&nbsp;| na
            ca svatantrabrāhmaṇatvājñānapratipādanena prāmāṇyam&nbsp;| kathaṃ punarayaṃ dṛṣṭavirodho
            yadā samānākāreṣu piṇḍeṣu brāhmaṇatvādivibhāgaḥ śāstreṇaiva niścīyate&nbsp;| nāyaṃ śāstraviṣayo
            lokaprasiddhatvādavṛkṣatvādivat&nbsp;| kathaṃ punaridaṃ lokasya prasiddham&nbsp;| pratyakṣeṇeti
            brūmaḥ&nbsp;| kasmātpunarmātāpitṛsaṃbandhānabhijñāścakṣuḥsaṃnikṛṣṭeṣu manuṣyeṣvanākhyātaṃ
            na pratipadyante&nbsp;| śaktayabhāvāt&nbsp;| yathā vṛkṣatvaṃ prāgabhidhānavyutpatteḥ&nbsp;| naitattulyaṃ
            vṛkṣatvaṃ prāgabhidhāyakavyāpārājjātyantaravyavacchinnaṃ svavyaktiṣvanugataṃ śākhādimadrūpeṇa
            dṛśyate&nbsp;| na tu brāhmaṇatvam&nbsp;| api ca vyutpannaśabdo 'pi nimittāntarādṛte naiva pratipadyate&nbsp;|
            na copavītādhyayanādi nimittam&nbsp;| varṇatrayasādhāraṇatvāt&nbsp;| adhyāpanādyapi bhinnācārakṣatriyavaiśyapratiyogitvātsaṃdigdham&nbsp;|
            sarvaṃ ca duṣṭaśūdreṣu sabhāvyamāna<span class="pageinfo">[109]</span>tvādaniścitam&nbsp;| yastvavicāritasiddhameva pratipadyeta sa śuktikāmapi rajataṃ manyamānaḥ
            krīṇīyāt&nbsp;| naiṣa doṣaḥ&nbsp;| kvaciddhi kācijjātigrahaṇa itikartavyatā bhavatīti varṇitametat&nbsp;|
            tena yathaivā ' 'lokendriyānekapiṇḍānusyūtiśabdasmaraṇavyaktimahattvasaṃnikarṣākāraviśeṣādayo
            'nyajātigrahaṇe kāraṇaṃ tathaivātrotpādakajātismaraṇam&nbsp;| ayaṃ cotpādyotpādakasaṃbadho
            mātureva pratyakṣo 'nyeṣāṃ tvanumānāptopadeśādyavagataḥ kāraṇaṃ bhavati&nbsp;| na cāvaśyaṃ
            pratyakṣāvagatameva pratyakṣanimittaṃ bhavati cakṣurādarenavagatasyāpi nimittatvadarśanāt&nbsp;|
            āntarālikasmṛtivyavahitamapi cendriyasaṃbandhānusāri pratyakṣamityetatsādhitam&nbsp;| na
            ca yatsahasā sarvasya pratyakṣaṃ na bhavati tannipuṇato 'pi paśyatāṃ na pratyakṣamityetadapyuktameva&nbsp;|
            stryaparādhāttu durjñāno 'yaṃ saṃbandha iti svayameva vakṣyati&nbsp;| na ca tāvanmātreṇa
            pratyakṣatā hīyate&nbsp;| na hi yadgiriśṛṅgamāruhya gṛhyate tadapratyakṣam&nbsp;| na ca strīṇāṃ
            kvacidvayabhicāradarśanātsarvatraiva kalpanā yuktā&nbsp;| lokaviruddhānumānāsaṃbhavāt&nbsp;|
            viśiṣṭena hi prayatnena mahākulīnāḥ parirakṣantyātmānamanenaiva hetunā rājabhirbrāhmaṇaiśca
            svapitṛpitāmahādipāramparyāvismaraṇārthaṃ samūhalekhyāni pravartitāni&nbsp;| tathā ca pratikulaṃ
            guṇadoṣasmaraṇāttadanurūpāḥ pravṛttinivṛttayo dṛśyante&nbsp;| na ca bhartṛvyatirekakṛtena
            varṇasaṃkaro 'parādhena jāyate&nbsp;| dṛśyate hyaparādhinīmāmapi svabhartṛnimittaḥ prasavaḥ&nbsp;|
            tadaparādhanimittastu tāsāmaśubhaphalopabhogo bhavennatvapatyānāṃ varṇasaṃkaraḥ&nbsp;|
            na ca niyogato varṇāntaraireva saha pramādaḥ&nbsp;| savarṇena cotpāditasya naiva varṇāntaratvāpattiḥ&nbsp;|
            saṃkarajātānāmapi ca punarutkarṣāpakarṣābhyāṃ saptame pañcame vā 'nyataravarṇāpattiḥ
            smaryate&nbsp;| tatra tvetāvanmātramāgamikaṃ pratyetavyam&nbsp;| na hyayaṃ puruṣeyattāniyamo
            laukikapramāṇagamyaḥ&nbsp;| tasmātsatyapi sārūpye yathā kenacinnimittena strīpuṃskokilādivibhāgajñānaṃ
            tathaiva darśanasmaraṇapāramparyānugṛhītapratyakṣagamyāni brāhmaṇatvādīnīti bhavatyajñānavacanasya
            pratyakṣavirodhaḥ&nbsp;| yeṣāmapyācāranimittā brāhmaṇatvādayasteṣāmapi dṛṣṭavirodhastāvadastyeva
            na tvācāranimittavarṇavibhāge pramāṇaṃ kiṃcit&nbsp;| siddhānāṃ hi brāhmaṇādīnāmācārā vidhīyante,
            tatretaretarāśrayatā bhavet&nbsp;| brāhmaṇādīnāmācārastadvaśena brāhmaṇādaya iti&nbsp;| sa eva
            śubhācārakāle brāhmaṇaḥ punaraśubhācārakāle śūdra ityanavasthitatvam&nbsp;| tathaikenaiva
            prayatnena parapīḍānugrahādi kurvatāṃ yugapadbrāhmaṇatvābrāhmaṇatvavirodhaḥ&nbsp;| etābhirupapattibhistvayaṃ
            pratipādyate&nbsp;| na tapaādīnāṃ<span class="pageinfo">[110]</span> samudāyo brāhmaṇyam&nbsp;| na tajjanitaḥ saṃskāraḥ&nbsp;| na tadabhivayaṅgyā jātiḥ&nbsp;| kiṃ tarhi
            mātāpitṛjātijñānāmivyaṅgyā pratyakṣasamadhigamyā&nbsp;| tasmātpūrveṇaiva nyāyena varṇavibhāge
            vyavasthite māsena śūdrībhavatītyevamādīni karmanindāvacanānyatha vā varṇatrayakarmahānipratipādanārthānīti
            vaktavyam&nbsp;| pūrvavaccātrāpi klṛptatvātpratyakṣasya kalpyenājñānavidhinā saha vikalpo
            na saṃbhavati&nbsp;| api ca tatrānuṣṭhānātmakatvādbhavedapi na tvatra vasturūpāṇāmaikātmyenāvikalpyatvāt&nbsp;|
            ko hi tadvedeti pūrvavadevājñānasaṃśayaviparyayāṇāmanaupayikatvādānarthakyam&nbsp;| niścitavedaprāmāṇyaiśca
            traividyavṛddhairvijñāyamānatvātsvārthe 'pyānarthakyam&nbsp;| vikalpābhāvaścānantaroktavat&nbsp;||
            2&nbsp;||
         </p>
         
         
         
         <p xmlns="">yadi tāvadgargatrirātrabrāhmaṇavedānumantraṇajñānakāle vidyamānayoreva mukhaśobhāvājijanmanoḥ
            saṃkīrtanaṃ na dharmaṃ prati pramāṇam&nbsp;| atha tvavidyamānayostataḥ svārthe 'pi&nbsp;| vartamānāpadeśācca
            pratyakṣānupalabdhivirodhaḥ, karmānuṣṭhānayogyapuruṣakaraṇādvidyāsaṃskārasya dīkṣitatīrthasnānādivannirākāṅkṣatvātphalavidhitvaṃ
            nirākariṣyate&nbsp;| paunaruktyāttarhyatra na vicārayitavyamata āha tena phalavidhitvānnirākṛtasyehā
            ' 'narthakyārthavādatvavicāra iti&nbsp;| stutyarthatā 'pi cāsatyasya nāstīti vyavasthitameva&nbsp;||
            3&nbsp;||
         </p>
         
         
         
         <p xmlns="">anantareṇaiva pūrṇāhutyādiphalavacanāni vyākhyātāni vidhitvābhyupetyavādena tu doṣā<span class="pageinfo">[111]</span>ntaramabhidhīyate&nbsp;| pūrṇāhuteragnisaṃskāratvātpaśubandhasya ca jyotiṣṭomopakārakatvādaśvamedhajñānasya
            ca saṃskāratvānna tāvatphalavidhitvāvasaraḥ&nbsp;| yadi punariṣyate tato 'nyānarthakyam&nbsp;|
            samānaphalānyapi karmāṇi yāni parasparānapekṣāṇi kriyante teṣāṃ yathārucyanuṣṭhānānnānyānarthakyakaratvam&nbsp;|
            pūrṇāhutipaśubandhayostvakṛtayoritarakarmānadhikārāt&nbsp;| prathamaṃ vā niyamyetetyanena
            nyāyenāvāptaṃ phale nottarakarmānuṣṭhānaprayojanamastīti tadvidhyānarthakyam&nbsp;| tathā
            ca dṛṣṭānto 'pi tenaiva pathā madhvarthina iti yatrānyaḥ panthāḥ parvatasya tatra
            gaccheyurapi na tu tenaiva gacchanti&nbsp;| tasmādbhūyasāṃ klṛptānāṃ vidhīnāmanugrahāya
            varaṃ kalpyānāmevānarthakatvam&nbsp;| na ca phalaviśeṣārthinaḥ parāṇi karmāṇyaviśeṣaśravaṇāt&nbsp;|
            na hi samānāyāṃ śrutāvapratyakṣaḥ san phalaviśeṣaḥ karmaviśeṣebhyaḥ śakyaḥ kalpayitum&nbsp;|
            na ca stuti rasatyatvāditi sthitameva&nbsp;|| 4&nbsp;||
         </p>
         
         
         
         <p xmlns="">trīṇyapi pṛthivyādivacanānyapratiṣedhabhāginamarthaṃ pratiṣedhanti&nbsp;| antarikṣe divi
            ca tāvadaprāptatvātpratiṣedhaviṣayatvam&nbsp;| ataśca paryudasitavyābhāvānna paryudāsaḥ&nbsp;|
            anantarikṣe hyadivi ca pṛthivyāṃ nityaṃ cayanaṃ prāptamiti tadvidhiranarthakaḥ&nbsp;| athāpi
            nityānuvādastathā 'pyākriyārthatvameva&nbsp;| pṛthivīcayanapratiṣedhaparyudāsau tu cayanavidhyabādhenāśakyau&nbsp;|
            bādhe ca vidhyānarthakyam&nbsp;| vikalpe 'pi pakṣe bādhaḥ&nbsp;| kāmasaṃyogāccāgnerastyeva pākṣikatvam&nbsp;|
            durbalaśca pratiṣedhaḥ&nbsp;| pṛthivīparatve sati cayane kalpyatvāt&nbsp;| etadevāsya svayamākulatvam&nbsp;|
            vidhya<span class="pageinfo">[112]</span>nantarameva hiraṇyaṃ nidhāya cetavyāmiṣṭakābhiragniṃ cinuta etaccā ' 'kulayet&nbsp;| prarocanābudvistu
            naivotpadyate&nbsp;|| 5&nbsp;||
         </p>
         
         
         
         <p xmlns="">sarvopākhyāneṣvanyaparatvāsaṃbhavātsvarūpapratipādanādanityasaṃyogaḥ&nbsp;| sa ca samastavedaprāmāṇye
            sati kathaṃcidanyathā nīyeta&nbsp;| yadā tu yathaiva pramāṇānāṃ madhye śabdastannāpi ca
            vedaḥ pramāṇaṃ tathaiva vede 'pi vidhimātraṃ yuktayā kalpyate tadetaraikadeśavadanityārthaikadeśāprāmāṇyaṃ
            yathāśrutārthagrahaṇādāpannaṃ kiṃ nivāryate&nbsp;| tasmādevamādīnāmanapekṣyārthamadhyayanamātrādeva
            phalaṃ kalpyam&nbsp;| atha vā yathaitānyupekṣāphalāni tathā tadviṣayaṃ pratyakṣamapi pratipattavyam&nbsp;|
            atha kasmānmantravadyathāprakaraṇaṃ prayogakāle na prayujyate&nbsp;| prayogarūpasāmarthyābhāvāt&nbsp;|
            na hi mantrāṇāṃ pāṭhamātreṇa vinayogaḥ kiṃ tarhi tatsāmarthyāt&nbsp;| na cātra tadasti&nbsp;|
            atha vā yathā teṣāṃ pūrvapakṣe kāryāntarāmāvādrūpamātraṃ grahīṣyate tathā 'trāpyastu&nbsp;|
            yattu sūtrakāreṇānityatvamuktaṃ tatprāmāṇyāpekṣayā nāprayojyatayā&nbsp;|| 6&nbsp;||
         </p>
         
         
         
         <p xmlns="">pūrvapakṣodāhṛteṣveva vākyeṣu siddhānte 'bhidhātavye kimarthaṃ vāyavyavākyamupanyasyate&nbsp;|
            kecidāhuḥ&nbsp;| samānanyāyatvādidamapi tatra tānyapi cehodāhṛtāni draṣṭavyānīti&nbsp;| yadyapyevaṃ
            tathā 'pyapūrvodāharaṇamabhiprāyāntaramākāṅ‌kṣati&nbsp;| tadabhidhīyate&nbsp;| pūrvodāhṛteṣu
            sarvatra svārthāsatyatvamapyāśaṅkyate&nbsp;| tatra kaḥ prathamameva tatpratipādanakleśamaṅgīkuryāditi
            prāsiddhasvārthasatyatvānāṃ stutidvāraikavākyabhāvena dharmapramāṇaśeṣatvamātrapratipattisaukaryārthaṃ
            vāyavyavākyopanyāsaḥ&nbsp;| tatra bhāṣyakārāḥ prasiddhenaivaikavākyatvena stutyarthopayogaṃ
            vadanti&nbsp;| etāvattvatra prathamaṃ vaktavyam&nbsp;| kimarthaṃ rūpabhaṅgo na balādekavākyatā
            puruṣārthatvaṃ vā vedasyocyata iti&nbsp;| laukikavākye tu dṛṣṭatvāditi yadyucyeta tatrābhidhīyate&nbsp;|
            yuktaṃ loke vākyārthasya pramāṇāntaragamyatvādanyathā 'pi kalpanam&nbsp;| iha tvatyantātīndriyatvādyathāśrutādīṣadapyanyathātve
            pauruṣeyatvamāpadyeta&nbsp;| loke 'pi ca yāni pramāṇāntarānavagatārthāni <span class="pageinfo">[113]</span>āptapratyayamātreṇa śrotṝṇāṃ pramāṇāni bhavanti teṣāṃ naivānyathātvakalpanaṃ labhyate&nbsp;|
            tatra kecidvadanti&nbsp;| “tulyaṃ ca sāṃpradāyikam” iti yadvakṣyāti tena samasto vedaḥ
            puruṣārtha iti sādhyate&nbsp;| na hyātmānupakāriṇaṃ santamenaṃ buddhipūrvakāriṇaḥ puruṣāḥ
            prayatnena dhārayeyuḥ&nbsp;| yadyapi ca keṣāṃcidajñānaṃ bhavettathā 'pyasmatpūrvātikrāntā
            'nekaparīkṣakapramādakalpanā niṣpramāṇikā&nbsp;| tasmādyathā yathā puruṣārthatā bhavati
            tathā tathā bhaṅktvā 'pi rūpaṃ vyākhyāyata iti&nbsp;| na tvetadyuktamiva&nbsp;| kutaḥ, puruṣadhīnaprāmāṇyaprasaṅgāt&nbsp;|
            yadi hyakṣarānupātto 'pyartho 'smadādibhirevaṃ kalpyate&nbsp;| yasmādvayaṃ prayatnena dhārayāmastasmādasya
            puruṣarthateti&nbsp;| tathā satyātmaceṣṭitavaśena prāmāṇyamabhyupagataṃ syāt&nbsp;| atha puruṣāntaradhāraṇamucyeta&nbsp;|
            evamapi tadvaśena tairapyevamanyavaśenetyanāditve 'pi satyandhaparamparānyāyena sarveṣāṃ
            parapratyayānna kvacitprāmāṇyāvasthānam&nbsp;| sarvatra hyevamayaṃ puruṣo vedeti pratyayo
            naivamayamartha iti&nbsp;| tena yadyapi teṣu teṣvadhyetṛṣu nūnaṃ puruṣārthaṃ vedaṃ manyanta
            ityabhiprāyo 'numīyate&nbsp;| tathā 'pi nirmūlatvāttanmātreṇāsiddhiḥ&nbsp;| ato yāvadveda eva
            puruṣārthatayā sakalamātmānaṃ na pratipādayati tāvadapramāṇam&nbsp;| taducyate&nbsp;| sakalasya
            tāvadvedasya svādhyāyo 'dhyetavya ityadhyayanabhāvanāvidhīyate&nbsp;| tatra kiṃ bhāvayedityapekṣāyāmadhyayanamityāgatamapi
            puruṣapravartanāśaktiyuktena vidhāyakenāpuruṣārthasādhyāyāṃ bhāvanāyāṃ pravartanāśaktiprasaktestadaṃśānnirākriyate&nbsp;|
            tataścādhyayanenetyavirodhātsaṃnidheśca karaṇāṃśe niviśate&nbsp;| tena kimityapekṣite yacchakyata
            ityupabandhādakṣaragrahaṇamityāpatati&nbsp;| tasyāpyapuruṣārthatvāttena kimiti padāvadhāraṇamityupatiṣṭhate
            tenāpi padārthajñānaṃ tena vākyārthajñānaṃ tena cānuṣṭhānamanuṣṭhānena svargādiphalaprāptirityetāvati
            prāpte nirākāṅkṣī bhavati&nbsp;| evaṃ sarvavidhīnāṃ prāk puruṣārthalābhādaparyavasānam&nbsp;|
            na ca sahasaiva vidhidarśanātsvargādyeva phalaṃ kalpyate&nbsp;| yogyatayā hi yasya yatrānantarabhāvini
            vyāpāro lakṣyate tadeva tasya kāryamityavadhāryate&nbsp;| tatra yadi tāvattadanusāreṇaiva
            kiyatyapyadhvani phalamāsādyate tato nāntarā kalpanamarhati&nbsp;| pāramparyaprayojanenāpi
            śrutavidhyupapattyā 'nyathānupapattilakṣaṇārthāpattyanutpādāt&nbsp;| yatra tvanantaraṃ
            dṛṣṭaṃ kāryaṃ na svayaṃ puruṣārtho nāpi pāramparyeṇa tamāpnoti yathā homasyā ' 'havanīyaprāptirbhasmasādbhāvo
            vā tatra tadatikrameṇa sākṣātkarmaṇa evādṛṣṭakalpanā&nbsp;| sarvatra caitallakṣayitavyam&nbsp;|
            yatra tu vihite phalākāṅ‌kṣiṇi tadanātmakakāryaparamparāyāṃ satyāmāntarālikaṃ kiṃcitkratave
            puruṣārthāya vā codyate tatra tadeva tatsādhanaṃ pūrvasya tu vidhestadupakārārthatayā
            paryavasānam&nbsp;| yāni tattaravidheḥ kāryāṇi prāktāni sādhyasādhanabhāvenācoditatvānnāntarīyakatvena
            kāṣṭhādīnāmiva jvalanādīni pūrvavihitakarmasvavyāpāramātratayā manyavyāni&nbsp;| yatra
            tu pāramparyajanyaṃ na kiṃcidantarā vidhīyate tatra sarvāṇi svavyāpārīkṛtya vidheyasyaiva
            svayaṃ phala<span class="pageinfo">[114]</span>sādhanatā&nbsp;| tatra yāni tāvatklṛptakalpayiṣyamāṇapuruṣārthasādhanavidhivākyāni tāni
            tatpratipādaṃna yāvatsvādhyāyādhyayanavidhinā nīyante paratastu phalavattvaṃ jñātameveti
            na tadyāvatprāpyante&nbsp;| yāni tu tatprakaraṇe paṭhyante tānyapi tathaivākṣaragrahaṇādikrameṇa
            svārthāvabodhanaṃ yāvadgatāni na sākṣātkratvaṅgaṃ bhavanti&nbsp;| kutaḥ&nbsp;| kathamityadṛṣṭopāyāpekṣeṇa
            kratunā dṛṣṭārthatvādakṣarādiṣvanavasajatā tadvihitaṃ karmamātrameva hi prayojanadvāreṇopādīyate
            nānyat&nbsp;| ataḥ pradhānavākyatulyānyaṅgāni bhavanti&nbsp;| tadvākyāni tu bāhyatarāṇyadhyayanādivat&nbsp;|
            evaṃ prokṣaṇādivākyānāṃ vrīhyādisaṃskāramātraphalāvasitānāṃ taṇḍulapiṣṭapuroḍāśadvayavadānādibhirvyavahitataraḥ
            pradhānasaṃbandhaḥ&nbsp;| evamevānārabhyādhītārādupakārakasāmavāyikāṅgavākyāni yojayitavyāni&nbsp;|
            tatra tvetāvānviśeṣaḥ&nbsp;| yadaprakaraṇasthatvādakṣarāṇyaspṛśatpradhānamarthaireva saṃbadhyate
            yāni tvādhānādivākyāni tānyapi phalavatkratvaṅgāhavanīyādisaṃskārapratipādanāvasāyīni
            dūrasthenaiva phalena nirākāṅkṣī kriyante&nbsp;| etena kratvarthakartṛpratipādanadvāreṇopaniṣadāṃ
            nairākāṅkṣyaṃ vyākhyātam&nbsp;| mantranāmadheyayostu svādhikāre yojanā vakṣyate&nbsp;| tena
            sarveṣāṃ bhāvanāntargatirupapannā&nbsp;| yattvarthavādānāṃ bhāvanāṃśatrayānantaḥpātitvādagrahaṇamiti&nbsp;|
            tatrābhidhīyate&nbsp;| satyamatiriktaṃ na gṛhyate&nbsp;| asti tvantargatiḥ&nbsp;| katham&nbsp;| iha hi
            liṅādiyukteṣu vākyeṣu dve bhāvane gamyete&nbsp;| śabdātmikā cārthātmikā ca&nbsp;| tatrārthātmikayā
            'rthavādā nāpekṣyante śabdātmikayā tu grahīṣyante&nbsp;| sā hyevaṃ pravartate&nbsp;| svādhyāyādhyayanavidhinetare
            sarve vidhāyakāḥ svādhyāyapadopāttaścā ' 'tmā niyujyate bhāvayediti&nbsp;| tatra liṅādīnāṃ
            prayojakakartṛtvaṃ puruṣaḥ prayojyastena kimityapekṣāyāṃ puruṣapravartanamiti saṃbadhyate&nbsp;|
            atha tu yogyatayaiva liṅādiviṣayā kriyocyate pravartayediti tataḥ kimityapekṣite puruṣamityeva
            saṃbadhyate&nbsp;| yadyapi cācetanatvālliṅādiṣvevaṃvidhaṃ prayojakatvaṃ na saṃbhavati tatā
            'pi puruṣasya prayojyasya prayojakatvānupapattestadgatacaitanyadvāreṇa vidhāyakānāṃ
            prayojakatā&nbsp;| yadi caivaṃ na kalpyeta naivaiṣāṃ vidhāyakatvavyapadeśo bhavet&nbsp;| atha
            kenetyapekṣite pūrvasaṃbandhānubhavāpekṣeṇa vidhivijñāneneti saṃbadhyate&nbsp;| kathamiti
            prāśastyajñānānugṛhīteneti&nbsp;| kuta etat&nbsp;| buddhipūrvakāriṇo hi ṣuruṣā yāvatpraśasto
            'yamiti nāvabudhyante tāvanna pravartante&nbsp;| tatra vidhivibhaktiravasīdati tāṃ prāśastyajñānamuttabhnāti&nbsp;|
            tacca puruṣārthātmake phalāṃśe sarvasya svayamevānuṣṭhānaṃ bhavatīti prasiddhatvānna
            vedādutpadyamānamapekṣyate&nbsp;| sādhanetikartavyatayostvapravṛttapuruṣaniyogācchāstrameva
            prāśastyapratipādanāyā ' 'kāṅkṣyate&nbsp;| tatpunaḥ kena kriyeteti sādhanāpekṣāyāṃ yadi
            vi phalapadena nivartyeta praśasto 'yaṃ bhūtiphalatvāt&nbsp;| atha vā vidhinaiva sarvadoṣāśaṅkāvinirmuktavedavihitatvāditi&nbsp;|
            atha vā viśiṣṭadravyadevatetikartavyatāyuktatvāditi&nbsp;| tatra phalapadādīnāmarthāntaropayogātpunaranyatrāpyupayogo
            na yujyate&nbsp;|<span class="pageinfo">[115]</span> vidhyuttarakālā ceyamākāṅkṣā pūrvaṃ ca phalapadādiniveśaḥ&nbsp;| tasmādapi na tairnivartyate&nbsp;|
            lakṣaṇā caitebhyaḥ kalpyate&nbsp;| na ca śrautārthasaṃbhave sā yuktā&nbsp;| yugapaccobhayavṛttivirodhātprāśastyaparatve
            phalādīni na syuḥ&nbsp;| na hyanyaśāstre satyupāyamātratvenopāttānāmekāntena pāramārthikatvamiti
            vakṣyate&nbsp;| ata eva cārthādgamyamānamanyaparatvācchabdānāṃ na prāśastyaṃ prayojanaṃ
            bhavati&nbsp;| na hi yadyatpratīyate tattacchāstraphalamavasīyate&nbsp;| yathā pūrvo dhāvatītyukte
            yadyapyaparo gamyate tathā 'pi na kāryeṇa yujyate tadvatprarocanā gamyamānā 'pi na
            kāryāntaropayuktaśāstrārthatvenāvatiṣṭhate&nbsp;| anyathānupapattyā ceyaṃ tebhyaḥ kalpyeta&nbsp;|
            sarvapramāṇapratyastamaye cānyathānupapattirbhavati&nbsp;| pramāṇābhāvaśca yaḥsarvaprakāraṃ
            prayatamānasya sa pramāṇam&nbsp;| tadyadi kenacidupadeśena vā 'tideśena vā na lapsyāmahe
            tato darvihomanyāyena vidhyuddeśasyaiva dve śaktī kalpayiṣyāmaḥ&nbsp;| atha tu kenacid‌dūrasthenāpi
            setsyati tatastadanusārastāvatkartavya ityevaṃ sākāṅkṣo vidhirāste&nbsp;| <b>tathā vāyurvai kṣepiṣṭhā</b> devatetyevamādyapi svādhyāyādhyayanavidhinā puruṣārthatayopanītaṃ yacchakyate tatkuryādityupabandhācca
            sahasaiva tenāsaṃbadhyamānamapuruṣārthatvena ca pūrvavadakṣarādiṣvaparyavasyadbhūtānvākhyānavākyārthaṃ
            yāvadbhūtam&nbsp;| tatrāpi tu sākāṅkṣameveti yastena lakṣyamāṇaḥ sādhanānurūpasādhyotpattidvāreṇa
            kṣipradevatāsādhyaṃ karma kṣiprameva phalaṃ dāsyatīti prāśastyarūpo 'rthaḥ so 'nantarapravṛttavidhyuddeśākāṅkṣitatvātpuruṣārthe
            dvāratāṃ śaknoti pratipattumiti parigṛhyate&nbsp;| so 'yaṃ naṣṭāśvadagdharathavatsaṃprayogaḥ&nbsp;|
            evaṃ ca na prarocanā 'nyakṛtā karmāṅgam&nbsp;| na cārthavādapadaiḥ prayojanāntaraṃ sādhanīyamityāmnānasāmarthyādubhayorniyamaḥ&nbsp;|
            etena pratiṣedhāpekṣitadveṣasiddhayaṃrtha nindāpadasaṃgatirvyākhyātā&nbsp;| tatrāpi hi
            na dveṣādṛte vidvānnivarttate&nbsp;| dveṣaścāpraśastapratyayādhīnotpattiḥ&nbsp;| na cāpraśastajñānaṃ
            nākārādibhiḥ padaiḥ praśastāpraśastānabhidhānena niṣedhatatphaletikartavyatāmātraparyavasitaiḥ
            śakyamavalambitumityananyaprayojananindāvākyagamyameva bhavati&nbsp;| ataścaikavākyatvasiddhiḥ&nbsp;|
            nityaṃ ca vidhipratiṣedhayoḥ krameṇa vākyaśeṣāḥ stutinindānirṇayahetavo bhavanti&nbsp;|
            na hi stutininde nāma vyavasthite nindārūpāsu stutiṣu stutirūpāsvapi ca nindāsu viparyayadarśanāt&nbsp;|
            yathā vakṣyati nahi nindā nindyaṃ nindituṃ pravartate api tu vidheyaṃ stotumiti&nbsp;|
            tathā traiyambakavākyeṣu <b>“yadabhighārayettadrudrāyā ' 'sye paśūnnidadhyāt”</b> iti stutamapyabhidhāraṇaṃ nā ' 'śrayiṣyate ninditamapi cānte vidhidarśanādabhighāraṇameva
            praśastaṃ bhaviṣyati&nbsp;| saṃdigdhastutinindānāmapi ca prakramādeva nirṇayo yathā vakṣyati
            na vayaṃ ninditānaninditānvā 'surānvidmaḥ&nbsp;| kadāciddhi yasmādasurānapyeṣā vaśīkṛtyā
            ' 'nayati kriyā tasmānnūnaṃ praśasteti stutiḥ syāt&nbsp;| atha vā vidhvaṃsakāsurāgamananimittatvādaśobhaneti
            nindā&nbsp;| tatrānte sāmavidhānāttatpraśaṃsārthamṛcāṃ nindeti gamyate&nbsp;| sarvatra <span class="pageinfo">[116]</span>ca kiṃcitpadaṃ stauti nindati cetarāṇi tvekavākyatayā tādarthyaṃ pratipadyante&nbsp;| yatrāpi
            tādṛśaṃ padaṃ na syāttatrāpi lakṣaṇā lakṣitalakṣaṇā vā 'nyathānupapatterāśrayaṇīyā&nbsp;|
            vidhipratiṣedhayośca stutinindābhyāmavinābhāvādanyataradarśanenetaradanumāya vākyaṃ
            pūrayitavyam&nbsp;| evaṃ bhāratādivākyāni vyākhyeyāni&nbsp;| teṣāmapi hi śrāvayeccaturo varṇānityevamādividhyanusāreṇa
            puruṣārthatvānveṣaṇādakṣarādi vyatikramya dharmārthakāmamokṣādharmānarthaduḥkhasaṃsārasādhyasādhanapratipattirupādānaparityāgāṅgabhūtā
            phalam<a id="N2" href="#n2"><sup>2</sup></a>&nbsp;| tatrāpi tu dānarājamokṣadharmādiṣu kecitsākṣādvidhayaḥ kecitpunaḥ parakṛtipurākalparūpeṇārthavādāḥ&nbsp;|
            sarvopākhyāneṣu ca tātparye sati śrāvayediti vidherānarthakyātkathaṃcidgamyamānastutinindāparigrahaḥ&nbsp;|
            tatparatvācca nātīvopākhyāneṣu tattvābhiniveśaḥ kāryaḥ&nbsp;| vedaprasthānābhyāsena hi
            vālmīkidvaipāyanaprabhṛti bhistathaiva svavākyāni praṇītāni&nbsp;| pratipādyānāṃ ca vicitrabuddhitvādyuktamevaitat&nbsp;|
            iha kecidvidhimātreṇa pratipadyante&nbsp;| apare sārthavādenāpare 'lpenārthavādenāpare
            mahatā&nbsp;| sarveṣāṃ ca cittaṃ grahītavyamityevamārambhaḥ&nbsp;| tatra tu kecidvidhipratiṣedhāḥ
            śrutimūlāḥ kecidarthasukhādiṣu lokamūlāstathā 'rthavādāḥ kecidvaidikā eva kecillaukikā
            eva kecittu svayameva kāvyanyāyena racitāḥ&nbsp;| sarve ca stutyarthena pramāṇam&nbsp;| ye tu
            vākyaśeṣatvaṃ na pratipadyante te 'pi kecitsvayameva śrūyamāṇagandhamādanādivarṇakaprabhṛtayaḥ
            prītiṃ janayanti&nbsp;| ye tu yuddhavarṇakāste sarveṣāṃ śūrāṇāṃ bhīrūṇāṃ cotsāhakarāḥ pārthivānāmupayujyante&nbsp;|
            yatra tu na kiṃciddṛṣṭamupalabhyate tatra viśiṣṭadevatādistutidvāramadṛṣṭaṃ kalpanīyamityeṣā
            dik&nbsp;| <b>vidhyuddeśenaikavākyatvāditi</b>&nbsp;| kecidāhuḥ&nbsp;| <b>kimarthā stutiriti cetkathaṃ roceta no 'nuṣṭhīyete</b>tyevaṃ stutinindābhyāṃ pravṛttinivṛttipratipādanaṃ liṅādibhiścābhidhānamatastulyārthatvam&nbsp;|
            na ca tulyārthānāṃ samuccayaḥ&nbsp;| tatra ye tāvadarthavādarahitā liṅādayastadrahitāścārthavādāsteṣāṃ
            yathāviṣayaṃ vyavasthitaṃ nivartakatvaṃ pravartakatvamaviruddham&nbsp;| yatra tu dvayasaṃnipātastatrānyatareṇa
            kṛtārthatvādavaśyāvaheye 'nyatarasminbhūyasāmanugraho yuktaḥ&nbsp;| tyajedekaṃ kulasyārtha
            itivadvidhipratyayaḥ parityajyate&nbsp;| kevalaprakṛtiprayogābhāvāttadanugrahārthaprarocanālabdhavidhitvānuvādena
            pravartate&nbsp;| yathā <b>satrādudavasāya pṛṣṭhaśamanīyena yajeranniti</b> ktvāpratyayasiddhapravṛttyanuvādakatvaṃ vakṣyate&nbsp;| tasmādvāyavyaśvetālambha ityetāvanmātraṃ
            viva<span class="pageinfo">[117]</span>kṣitam&nbsp;| sa eva ca vidhyuddeśaḥ phalādisaṃbandhottarakālaṃ stūyata ityeta<b>dbhūtikāma ityevamanto vidhyuddeśa</b> ityanena kathyate&nbsp;| anyathā punaruddeśagrahaṇamanarthakameva syāt&nbsp;| sūtroktena tu
            vidhinaikavākyatvaṃ na saṃbhavatītyatikramya tadviṣayaḥ parigṛhyate&nbsp;| tathā cā ' 'ha—<b>nāyamabhisaṃbandha</b> iti&nbsp;| vidhividheyasaṃbandhaniṣedhena stutistutyasaṃbandhaṃ vivakṣitaṃ vadati <b>yatastato bhūtiriti</b>&nbsp;| saiva ca bhūtinimittasya yojanā&nbsp;| <b>bhinnāvimāviti</b> pūrvoktau saṃbandhāvabhidhatte&nbsp;| <b>kimarthā stutiriti cediti</b>&nbsp;| pratyayaścedutkhātastenāvidhīyamānasya kiṃ stutyeti&nbsp;| atha vā yadanayā sādhyate
            tatpratyayenaiva setsyatīti manasi kṛtvā vadati&nbsp;| ācāryastūtkhāte 'pi pratyaye 'rthavādādeva
            tadarthāvāptimubhayasaṃbhave cārthavādānugrahaṃ matvā ' 'ha—<b>kathaṃ roceteti</b>&nbsp;| itaraḥ praśnābhiprāyaṃ vivṛṇoti&nbsp;| prāgeva siddheḥ <b>stutivacanamanarthakamiti</b>&nbsp;| <b>nahīti</b> granthacchedaḥ&nbsp;| sarvatrāvāntaravākyāni mahāvākyeṣvapramāṇaṃ mahāsaṃkhyāsvivāvāntarasaṃkhyā
            bhavanti&nbsp;| tānyeva tu yadā kevalāni prayujyante tadā nirapekṣatvādbhavanti pramāṇam&nbsp;|
            yathā paṭo bhavatīti&nbsp;| na ca kadā<b>cidetāvanmātreṇa</b> samāpternairākāṅkṣyadarśanātsarvatra nairākāṅkṣyam&nbsp;| yogyapadāntarānuccāraṇena hi
            sarvavākyāni paryavasyanti&nbsp;| itarathā punaḥ śrutapadātirekeṇāpi nipuṇadṛśāṃ bhavatyevāpekṣā&nbsp;|
            sā cānupalabdhyā nivartate&nbsp;| tathā ca yatropalapsyante tatraikavākyatāṃ gamayiṣyante&nbsp;|
            anyathā hyasau taduccāraṇe 'pi na syāt&nbsp;| tadiha mahāvākyena vinā 'vāntaravākyaṃ pramāṇaṃ
            tatsadbhāve tu netyetadāha—<b>yadā na stutipadānīti&nbsp;| nanvevaṃ satīti</b>&nbsp;| yatra mahāvā<span class="pageinfo">[118]</span>kyāvāntaravākyayoḥ phalaṃ bhidyate yathā paṭabhavanarāgabhavane, tatrevaṃ yuktamiha
            tvanatiriktārthasya sataḥ kimavāntaravākyanirākaraṇameva mahāvākyasya yuktaṃ phalam&nbsp;|
            tadetadāha— <b>yasmin satyavidhāyakamavāntaravākyaṃ bhavati mā bhūttanmahāvākyamiti&nbsp;| satyaṃ vinā
               'pi teneti</b>&nbsp;| yo nāma vedasya kartā syātsa evaṃ paryanuyujyeta laghunopāyena siddhe kiṃ mahāvākyamāśrayasīti&nbsp;|
            tadabhāvānna paryanuyogaḥ&nbsp;| parihārapathagrāmagamanavacca śramātirekamātraṃ syānnārthānavāptiḥ&nbsp;|
            dṛṣṭaṃ caivaṃjātīyakeṣu gauravāśrayaṇam&nbsp;| yathā tamevārthaṃ khamityetāvatā sidhyantamākāśaprabhṛtibhirabhipalanti
            na ca jāḍyaṃ labhante tathā 'tra liṅādibhirapi sidhyantamarthavādebhyo gṛhṇata iti&nbsp;|
            śakyate cedamiha vaktuṃ yathaivānekopāyaprasaṅge mantreṇa smṛtaṃ kriyamāṇamabhyudayakāri
            bhavati tathā 'nyenāpi vidhisiddhāvarthavādapratipāditāvidhivihitamiti&nbsp;| <b>nanu satsvapi stutipadeṣviti</b>&nbsp;| yatra laghumupāyamanupādāya gurūpāya āśrīyate tatra tathā 'pi bhavedatra tu pūrvameva
            laghutara āśritaḥ samarthataraśca tasmādyathaiva prayukte khaśabde nā ' 'kāśādayastadānīmeva
            prayujyante tathā 'tra vidhau sati stutirnā ' 'śrayitavyeti&nbsp;| tatrottarasākāṅkṣatvātstutipadānyanarthakāni
            syuriti&nbsp;| bhavantviti cet&nbsp;| noktena nyāyenārthavattvādavivakṣitārthatā yukteti&nbsp;| dvayasaṃbhave
            hi pratyakṣādekavākyatvādarthavādānugraho yukta iti&nbsp;| <b>nanu satsvapī</b>tyanena gatārthatvānnanu <b>nirapekṣā</b>dityavaktavyam&nbsp;| taducyate&nbsp;| tatrārthavādaparityāgāyoktamidānīṃ tu bhavatu nābha stutisaṃbandhaḥ
            samastasya pūrvasyāpi tu svarūpāvagato vidhisaṃbandho na bādhitavyaḥ&nbsp;| athāsya kva
            cidapi śaktirapahriyate tataḥ pratiprasavahetvabhāvātsarvatrāśaktatvaprasaṅga iti&nbsp;|
            tadabhidhīyate&nbsp;| bhavatu pūrvasya vidhiśaktirna tviyaṃ kvacidbādhitetyanyatrāpi bādhyate&nbsp;|
            kadā<span class="pageinfo">[119]</span>cidāvirbhūteti sarvatrā ' 'virbhavati&nbsp;| yatra tvarthāntarastutyādi nopādīyate tatrā
            ' 'virbhūtā śaktiḥ kāryamārabhate&nbsp;| yatra tvapavādabhūtaśaktyantarābhivyaktistatra
            vākyabhedaprasaṅgātpūrvā tirodhīyate&nbsp;| praśnottaratvenāyaṃ pūrvokta eva vākyabhedaḥ
            parāmṛśyate&nbsp;| tasmādaikārthyātprarocanayaivātra vidhiriti&nbsp;| <b>prarocayamānā anuṣṭhātṝṇāmiti</b>&nbsp;| “rucyarthānāṃ prīyamāṇaḥ” iti saṃpradānatvaṃ kasmānna bhavati&nbsp;| prarocayateḥ prakṛtyantaratvāditi
            cenna&nbsp;| tatrāpi rucisaṃbandhānapahravāt&nbsp;| atha sāmānyavivakṣayā ṣaṣṭhyucyate&nbsp;| sā
            'pyupātte viśeṣe durlabhā&nbsp;| tasmādanuṣṭhātṝṇāṃ kriyāyā iti saṃbandhaḥ kebhyaḥ prarocayamānā
            ityapekṣite 'rthāttebhya eveti gamyate&nbsp;| atha cānuṣṭhātṝṇāmupakariṣyantīti saṃbandhaḥ&nbsp;|
            <b>kriyāyā</b> iti pañcamī kriyāto 'pi hi ta eva prarocakā iti&nbsp;| atha vā kriyārthamiti ṣaṣṭhyarthaḥ
            kalpyaḥ&nbsp;| <b>kaṃcidarthaṃ stuvantīti</b> śatrantaṃ kaṃciditi vidheyaṃ tatsaṃbandhinaṃ vā kaṃcidvā vidadhati kriyāṃ tatsaṃbandhinaṃ
            vā tacca stutidvāreṇetyupapannaṃ pratyayoddhāreṇārthavādaprāmāṇyam&nbsp;| idaṃ tu vyākhyānaṃ
            nānumanyante&nbsp;| yadi hi pratyayotkhātiḥ syāttataḥ kena stutirākāṅkṣyeta na tāvacchabdabhāvanākathaṃbhāvo
            'sti&nbsp;| yā 'pi kasmādityapekṣā kalpyeta sā 'pi vidhītikartavyatāviṣayaiva tadanugrahārthatvāt&nbsp;|
            śabdāntaravyapadeśamātraṃ tu bhidyate&nbsp;| sā 'pi ca niyujyamānasyaiva puruṣasya bhavati
            na kriyāmātraśravaṇāt&nbsp;| na hi vāyavyaśvetālambha ityukte kartavyatā 'kartavyatokteḥ
            prāk praśasto 'praśasta iti vā 'pekṣyate&nbsp;| tadanapekṣitaṃ ca śrutimātreṇaiva vadanto
            nārthavādāḥ pratipādayanti&nbsp;| na ca dhātvarthena saha kasyacitsaṃbandho 'pekṣā vā vidyate&nbsp;|
            sarvasya bhāvanāgāmitvāt&nbsp;| bhāvanā tu pratyayoddhāreṇāpanītā kimapekṣeta&nbsp;| tasmāttadgatāṃśatrayocchedānna
            bhūtiḥ phalaṃ na yāgaḥ karaṇaṃ na vetikartavyatā kācitsyāt&nbsp;| ukte 'pi ca prāśastye
            kasmādityanapekṣitatvātpraśasto 'yamityetāvanmātre 'vadhṛte praśastatvādityanucyamāne
            kartavyatābuddhirnaiva syāt&nbsp;| bhavantī vā tanniṣṭhā bhavetpraśasto 'yaṃ kartavyaḥ
            paṭo raktaḥ kartavya itivat&nbsp;| akalpite vidhāvānarthakyameva syāt&nbsp;| pratyakṣaṃ ca vidhimutsṛjya
            pāramparyalakṣaṇayā 'rthavādebhyaḥ parigṛhyata ityapūrvā vācoyuktiḥ&nbsp;| na<span class="pageinfo">[120]</span> caitatkalpanāvasaro 'styanyataḥ siddhatvāt&nbsp;| anukto hi sannarthavādādeva vidhiḥ kalpyeta
            yadyanyathā nopapadyeta&nbsp;| pratyakṣapratyayopapannatvānnānyathānupapattistathā 'rthavādo
            'pi yadyupākhyānādiṣviva prarocanāyāṃ niṣprayojanaḥ syāttato dūraṃ nīyeta&nbsp;| yathoktena
            tu nyāyena prarocanopayogānnānyatra gacchatītyavaśyakartavyā ca prarocanā yadyanyataḥ
            sidhyettato 'rthavādānnāpekṣeta&nbsp;| sā 'pi tvananyagatikatvāttamevā ' 'śrayati&nbsp;| sarvatra
            ca vaidike 'rthe 'rthāpattyā śabdaḥ kalpyeta tato 'rthasiddhistena prarocanayā vidhiśabdaḥ
            kalpyeta nārthaḥ, tatkalpanāvelāyāṃ ca yathaindravāyavādivākyeṣu somena yajetetyasminnupatiṣṭhamāne
            nānyayajikalpanā tathaivā ' 'labhetetyanenānyānumānapratibandhaḥ&nbsp;| tulyārthayośca
            bādhavikalpau bhavataḥ pratyayārthavādayoḥ punaratyantabhinnānugrāhyānugrāhakārthaviṣayatvenārthabhedātsamuccaya
            ityekavākyatā&nbsp;| yadi ca pratyayotkhātiḥ syāttataḥ kartṛsaṃkhyopagrahaviśeṣāvagatakriyāphalasvārthaparārthatvādyucchedaprasaṅgaḥ&nbsp;|
            syādetat&nbsp;| vidhitvamātramavivakṣayitvā śeṣavivakṣayā kartṛsaṃkhyādilābha iti&nbsp;| etaccāśakyaṃ
            yatastadarthamapyupāttaḥ pratyayaḥ sāmarthyādidhitvaṃ vadatyeva&nbsp;| pratītasya ca dvayyevāvivakṣā
            vidhyasaṃsparśo vā grahaikatvavadanuvādakatvaṃ vendriyakāmahomavat&nbsp;| na tāvadvidheravidhitvaṃ
            nāma kiṃcit&nbsp;| nāpyanuvādastasyāmavasthāyāmaprāpteḥ&nbsp;| na hyevaṃ saṃbhavati yo 'yaṃ
            vāyavyaśvetālambhaḥ kartavyaḥ sa praśasta iti&nbsp;| bhavati tvevaṃ kartavyaḥ praśastatvāditi&nbsp;|
            yattūdavasānīyavaditi tatrāpi ktvāvaśena vidhipratiṣedhāvanapekṣya kriyāmātrākṣepād
            vidhitvamāśritamevetyadṛṣṭāntatā&nbsp;| yadi ca vidhyavivakṣā syāttataḥ pratyāsatterdhātvartha
            eva sādhyāṃśe nipatediti niṣphalatvaṃ syāt&nbsp;| tasmātsūtrāvināśenaiva vidhinaikavākyatvam&nbsp;|
            tathā ca bhāṣyakāraḥ&nbsp;| savidhikameva <b>bhūtikāma ityevamanto</b> vidhyuddeśa ityāha&nbsp;| anyathā dhātvartha ityevāvakṣyat&nbsp;| tatrāsya kriyāmātratayā vidhyuddeśatvaṃ
            śakyate vaktum&nbsp;| tasmātpratyaya eva vidhyavidhāyitvādvidhyuddeśaḥ&nbsp;| vidhyarthena tvekavākyatvāsaṃbhavātsūtrātirekeṇoddeśagrahaṇam&nbsp;|
            <b>bhūtikāma ityevamanta</b> iti ca phalādisaṃgatyuttarakālaṃ stutyavasarapradarśanārtham&nbsp;| nanvevaṃ sati vartamānāpadeśeṣvanākāṅkṣaṇādarthavādā
            na saṃbadhyeran&nbsp;| evamevaitat tathā 'pi tu pramāṇāntaraprāptyabhāvātkvacitprayogavacanena
            kvacitpañcamalakāreṇa&nbsp;| athavā śrutavartamānānyathānupapattyā kalpite vidhitve 'rthavādasaṃgatiḥ&nbsp;|
            yatrāpi kevalārthavādadarśanādeva vidhitvaṃ tatrāpyanyathānupapattimātraṃ śaraṇam&nbsp;|
            saṃbhavantyāṃ tu gatau nātigauravaṃ yuktamiti&nbsp;| yastvasminpakṣe vākyabhedaḥ saṃbandhadvayāśrayaṇāditi
            sa ālabheta praśastatvādityekaprasaropapatteḥ parihṛtaḥ&nbsp;| vidhīyamānasyaiva hi stutyākāṅkṣetyavairūpyādupapannaṃ
            tantratvam&nbsp;| yadi caivaṃvidhaiḥ saṃbandhabhedairvākyaṃ bhidyeta tataḥ sādhyasādhanetikartavyatāsaṃbandhairapi
            bhidyeta&nbsp;|<span class="pageinfo">[121]</span>tasmā<b>nnāyamābhisaṃbandho<a id="N3" href="#n3"><sup>3</sup></a> vivakṣita</b> ityādibhāṣyamevaṃ netavyam&nbsp;| na pūrvatraiva sāṅgavidhiparyavasānaṃ vivakṣitam&nbsp;| vidhitvādidvāraprarocanākalpanāyāmatigauravanimittādvākyabhedāt&nbsp;|
            <b>kimarthā stutiriti</b>&nbsp;| pūrveṇaiva prarocanā 'pi siddhetyābhimānāt&nbsp;| <b>kathaṃ roceteti</b>—vidhyanugrahakathanam&nbsp;| <b>nanu prāgiti</b>—pūrvābhiprāyavivaraṇam&nbsp;| <b>na</b> hīti&nbsp;| stutyabhāve tasya śaktidvayamagatyā ' 'śrīyate na saṃbhavantyāmapītyetanna
            tadā bhūtikāmasya vidhiḥ samāpyata ityāha—<b>yathā paṭa</b> iti&nbsp;| gatārtham&nbsp;| <b>vidhiśabdena tadā prarocaneti</b> vivṛtaṃ kāryanānātvaṃ vidhistutyoḥ&nbsp;| <b>nanvevamiti</b>&nbsp;| asti cetprarocayitumapi śaktiḥ kasmādanyadapekṣyata iti&nbsp;| <b>satyamiti</b>&nbsp;| tasmādvidyamāne tasminnāvidyamāne yo 'rthaḥ sa gamyate&nbsp;| kaścāsau&nbsp;| <b>stutiḥ prayojanaṃ tayoḥ</b>&nbsp;| na tasyaiva pūrvasyāpītyarthaḥ&nbsp;| stutiviṣayopakalpanācca vidherapi stutiprayojanavyapadeśaḥ&nbsp;|
            na hi nirviṣayā stutirupapadyate&nbsp;| arthavādābhāve tvagatyā kevalo 'pi gauravamaṅgīkariṣyati&nbsp;|
            <b>nanu satsvapīti</b>&nbsp;| pūrvavadeva vyākhyeyam&nbsp;| <b>ato 'smādvidheriti<a id="N4" href="#n4"><sup>4</sup></a></b>&nbsp;| idānīṃ ṣaṣṭhī, vākyaśeṣasaṃbandhādita evāsya stutimavagacchāmo na svata ityarthaḥ&nbsp;|
            <b>nanu nirapekṣādapīti</b>&nbsp;| yadi kvacidanitikartavyatākasya vidheḥ pravartanaśaktiḥ kasmādanyadapekṣate tena
            satsvapyanādaraḥ syāt&nbsp;| ācāryastu sopahāsamāha yatrāsau kevalaḥ prayujyamāno nirapekṣastatraṃ
            bhavatu na kaścidvirodhaḥ&nbsp;| iha tu na tatsaṃbhavaḥ sākāṅkṣaiḥ padāntarairākṣiptatvāt&nbsp;|
            vākyaṃ hyekamekasyaiva saṃbandhasya vidhāyakaṃ tatra yadi dvau vidhyuddeśa eva kuryāttathā
            sati bhidyeta&nbsp;| vidhyuddeśotthāpitānāmevaiṣa hi guṇo bhavatīti prarocanāṃ darśayati&nbsp;|
            tasmādvidhinaikavākyatvāttadanugraheṇārthavanto 'rthavādā iti&nbsp;|| 7&nbsp;||
         </p>
         
         
         
         <p xmlns="">caśabdavyākhyānārthaṃ paricodanopanyastā&nbsp;| ānarthakyamevāstviti tannaiva&nbsp;| kutaḥ&nbsp;|
            pūrvoktena nyāyenārthasyāvagamyamānatvāt&nbsp;| atha vā tannetyavacchidyaivamarthāvagamādityukta<span class="pageinfo">[122]</span>prakāraparāmarthaḥ&nbsp;| kiṃ ca tulyaṃ ceti yojanā&nbsp;| saṃpradāyānugrahārthaṃ dharmajātam&nbsp;|
            tatsaṃbandhasmaraṇāt&nbsp;| svargādyasaṃyogācca&nbsp;| na cāsya prayojanavatsaṃnihitādhyayanaparityāgenānyārthatve
            pramāṇamasti&nbsp;| saṃpradāyāṅgatve 'pi cāvighnasyā ' 'kāṅ‌kṣitatvāt&nbsp;| tādarthyasmaraṇāccāvighnārthatvam&nbsp;|
            na hyanyatkalpyamānaṃ svādhyāyetikartavyatānuguṇaṃ bhavati&nbsp;| yadi tāvatsvargaḥ kalpyeta
            tataḥ puruṣārthatvamevā ' 'padyate&nbsp;| atha punaḥ kratuphalasiddhirevaṃ paṭhite vede
            bhavatīti&nbsp;| evamapi dūrasthopakāritaiva&nbsp;| tasmātsaṃpradāyasyākṣaragrahaṇaṃ sādhayato
            niyamajātamanugrāhakam&nbsp;| na ca niṣprayojanasyāvighnena kāryaṃ varaṃ tādṛśasya vighnamevotpannaṃ
            yena kleśo 'pi tāvanna syāt&nbsp;| yataste saprayojanairvidhivākyaistulyamevā ' 'driyante&nbsp;|
            tenāvaśyaṃ tadvadeva prayojanavantyapīti&nbsp;| niyamasmṛteśca vedamūlatvādvedakṛta evāyamādaraḥ&nbsp;|
            sa ca prayojanavattvādṛte nopapadyata iti prayojanavattvamapi sāmānyenānumāyā<b>rthādvā kalpanaikadeśatvā</b>diti&nbsp;| sāmarthyato 'rthavādānāṃ stutirnāma prayojanaviśeṣo labhyate&nbsp;| <b>smaraṇaṃ ca dṛḍhamitye</b>tadevā ' 'ha&nbsp;| atha vā yadevedaṃ granthasmaraṇaṃ paripālanātmakaṃ tenādhyetṛpuruṣaprayojanavattvābhiprāyapratipattipūrvakaṃ
            prayojanavattvānumānam&nbsp;| saṃbhāvyate ca kutaścidvākyādiyaṃ pratipattiriti nāpramāṇam&nbsp;|
            anyathā hi niṣprayojanānyetānīti kecitparityajyārthavādānvidhimātraṃ pratipadyeran&nbsp;|
            tatra dṛḍhasmaraṇameteṣu na syāt&nbsp;| asti tu tat&nbsp;| tasmānna pramādapāṭhaḥ&nbsp;| tataścārthavanta
            iti&nbsp;| tulyaṃ ca sāṃpradāyikamityasyāparā vyākhyā&nbsp;| saṃpradāyaḥ prayojanaṃ yasya vākyasya
            yena pravartitaḥ saṃpradāyastasmātsvādhyāyo 'dhyetavya ityetatsvādhyāyatvāviśeṣādvidhyarthavādayostulyamataḥ
            prāguktena nyāyena prāk puruṣārthāsiddheravasthātuṃ na labhyata iti śaktyanusāreṇa
            sthitamarthavādānāṃ stutyarthatvamiti&nbsp;|| 8&nbsp;||
         </p>
         
         
         
         <p xmlns="">uktadoṣaparihāro 'taḥ param&nbsp;| śāstradṛṣṭavirodhikā yā 'trānupapattirvidhikalpanāyāmuktā<span class="pageinfo">[123]</span>tāmasmatpakṣamaprāptāṃ manyāmahe&nbsp;| athavedaṃ stutivyākhyānaṃ tāmanupapattimaprāptamiti
            vyākhyeyaṃ yeṣāṃ hrasvaḥ pāṭhaḥ&nbsp;| prayoge hyanuṣṭhāṃne rodanavapotkhananadiṅmohasteyānṛtavādādīnāṃ
            kalpyamāne virodhaḥ syāt&nbsp;| asmākaṃ tu punarya eṣāṃ śabdānāṃ śrauto 'rthaḥ sa naiva
            vivakṣitaḥ&nbsp;| na cādhyāhārādibhirvidhiḥ kiṃ tarhi stutimātraṃ vivakṣitam&nbsp;| na ca tadvirudhyate
            tasmādupapadyeta&nbsp;| atha vā <b>śabdārthastviti</b> vidhāyakaśabdānugrahārthaḥ sannayamarthavādo na svārthānuṣṭhānena saṃbadhyate prayogamaprāpto
            'prayogabhūtastasmādupapadyeta&nbsp;| trayo 'tra pāṭhāḥ&nbsp;| aprāptāṃ cānupapattimityatra
            manyāmaha iti vākyaśeṣaḥ&nbsp;| aprāptaṃ cānupapattimityaparastatrāsmadvayākhyānamityadhyāhāraḥ&nbsp;|
            aprāptā cānupapattirityaparastatrāsmatpakṣe vijñeyeti&nbsp;|| 9&nbsp;||
         </p>
         
         
         
         <p xmlns="">yatra tāvadvidhistutyorekaviṣayatā tatropapadyatāṃ nāma, saṃbandhe viṣayanānātve tu
            kathamiti&nbsp;| guṇādityāha&nbsp;| yatkriyāyāḥ saṃbandhini stotavye tatsaṃbandhyantaraṃ stūyate
            atha vā yadvikāre prakṛtisaṃbandhini vidhānārthaṃ stotavye tatsaṃbandhyantaraṃ prakṛtiḥ
            stūyate tatra tad‌dvāreṇāpi loke vede ca stutisiddheḥ prakārāntaratā&nbsp;| tasmādadoṣaḥ&nbsp;|
            etasyāstu stuterarthamupariṣṭādvakṣyati&nbsp;| śāntābhiradbhiḥ saṃbaddho vikāraḥ śāntiheturbhavanyajamānasya
            kaṣṭaṃ śamayatīti&nbsp;| guṇavādasūtreṇa śuddhenaiva tāvadrodanādyudāharaṇatrayaparihāraḥ&nbsp;|
            śeṣasutrāṇyapyetaduktopapādanārthatayā saṃbhantsyante&nbsp;| tatrodāhṛtānāṃ gauṇatānimitaṃ
            kiṃcidihaiva vakṣyate paraṃ<span class="pageinfo">[124]</span> tu tatsiddhisūtre&nbsp;| so 'rodīditi sākāṅkṣatvenaikavākyatā vidhistutyoḥ pratyavayavaṃ
            kathyate&nbsp;| sa iti prakṛtāpekṣaḥ&nbsp;| kutaḥ&nbsp;| tatpratyayāt&nbsp;| taddhi prakṛtaṃ pratīyate&nbsp;|
            atha vā tacchabdasya prakṛtagrāhitvaṃ prasiddham&nbsp;| sa ityukte tacchabdapratyayātsa
            evārthaḥ&nbsp;| evaṃ tasya yadaśru tadrajatamiti saṃbandhaḥ&nbsp;| sarvā ceyamuparitanasya nindāgranthasyopapattiriti
            tadanantaraṃ tadabhidhānamupapadyate&nbsp;| ko 'sau granthastaṃ darśayati&nbsp;| yo barhiṣi
            rajataṃ dadyātpurā 'sya saṃvatsarādgṛhe rodanaṃ bhavediti&nbsp;| kena hetunā tadevaṃ bhavatīti
            tadupapādyate kāraṇānurūpatvātkāryasya rodanaprabhavarajatadānādrodanotpattistasmānna
            deyamiti sakalamadānasyopapattiriti&nbsp;| nindayā taccheṣatvamarthavat&nbsp;| guṇavādastu śabdālambanaṃ
            rudraśabdotthāpitāvijñānavaśena rodanasāmānyato 'dṛṣṭakalpanā&nbsp;| aśruṇaśca śauklyādyadi
            nāmaitatkaṭhinaṃ bhavettato rajatasadṛśaṃ bhavedityutprekṣya tatprabhavanindā&nbsp;| dhanatyāgenātyantodārasyāpi
            gṛhajanaḥ pīḍyata iti tatsāmānyādvā rodanopanyāsaḥ&nbsp;| evaṃ yena kenacidālambanena nindāvijñānotpattiḥ
            pratiṣedhopakāriṇīti mukhyārthābhāve 'pyadoṣaḥ&nbsp;| evaṃ vapotkhananādivākyayojanā&nbsp;|
            svātmavapotkartanenāpi hi viśiṣṭaprayojanārthaṃ karmāṇi<span class="pageinfo">[125]</span> kriyante kimuta bāhyadhanatyāgeneti stutiḥ&nbsp;| yathā netramapyuddhṛtyāyaṃ dadātīti
            loke 'pi tyāginaṃ stuvantīti&nbsp;| vṛttāntaparyavasāyī ca vedastatra prāmāṇyamapratipadyamānaḥ
            stutau satyatvānnānyatrānveṣaṇamarhatīti niṣprayojanopākhyānasatyatathā nārthaḥ&nbsp;|
            śabdabhāvanāṅgaṃ vā 'rthavādāḥ&nbsp;| sā ca pravṛttirvijñānamātreṇaivopayujyate nārthena&nbsp;|
            arthātmikāryā tu sarvatrāvisaṃvādaḥ siddha eva&nbsp;| athocyeta, asadanvākhyānena stutinindātvamiti
            sutarāṃ tatra pratīyate&nbsp;| kāmaṃ paramārthe vaktāro bhavanti kā 'tra stutirnindā vā
            satyamevaitaditi&nbsp;| asatye tu yasmādanyatra duṣṭamapyavadhṛtamiha guṇavantamiti bravītyato
            nūnaṃ me prarocayati tathā guṇavantaṃ santaṃ nindati nivartayitumiti&nbsp;| tataścaivaṃ
            viditvā yo yasyānatikramaṇīyastadanurodhena sa tathā pravartate&nbsp;| vedaśca pramāṇamiti
            sthitam&nbsp;| tena pravṛttinivṛttyanugrahaṇīye svasaṃvedye 'rthe puṃsaḥ praśastāpraśastajñāne
            bhavataḥ&nbsp;| iha te vedenotpādite&nbsp;| tasmāttadanurūpaṃ vyavahartavyamiti loke 'pi yāṃ
            kriyāṃ phalāntarayuktāṃ medhādihetutvenā ' 'ptāṃ manyante tasyāṃ kaṃcitpravartayantastadabhipretaṃ
            saubhāgyādiphalamasatyamapyupanyasya niyuñjate&nbsp;| tatpravṛttaścetaro 'pi kriyāśrayaṃ
            phalaṃ prāpnoti&nbsp;| yadyapi ca pratipattā jānāti naitadatra pāramārthikaṃ phalaṃ madabhiprāyānusāreṇaitai<a id="N5" href="#n5"><sup>5</sup></a>rupanyastaṃ sarvathā tvapuruṣārthe māṃ na pravartayanti tadasatyaṃ nāmaitatkimapyanyadavāpsyāmīti
            jñātvā 'nutiṣṭhati&nbsp;| evaṃ vede 'pi vidhinā tāvatphalamavagamitamarthavādāstvasatyena
            nāma prarocayantu na tadgate satyāsatyatve kiṃciddūṣayataḥ pravartanamātropakāritvāt&nbsp;|
            yattu parastādbhaviṣyati tadvidheruparigatamiti niścitya naiva vidvāṃso na pravartante&nbsp;|
            tasmādupākhyānāsatyatvamatantram&nbsp;| na hi śuktikādṛṣṭasatyarajato yadi rajatāntaraṃ
            taddeśe labhate tato 'bhisaṃdhīyate&nbsp;| śuktikāvattu kiṃcidālambanaṃ śrutisāmānyamātreṇa
            sarvatra yojanīyam&nbsp;| yatheha mahābhūtāni prajāḥ<span class="pageinfo">[126]</span> pāntīti prajāpatitvenocyante&nbsp;| vāyvādīnāṃ yathāsaṃkhyena madhyavartinaḥ sārāvṛṣṭyādayo
            vapāstāmagnāviti tenaiva krameṇa vaidyute vṛṣṭimārbīse śarīrāntarvartini vāyumantaścaratvasāmānyādraśmiṃ
            laukike tadāpyāyanāttasya&nbsp;| tato 'ja iti bījādīnāṃ sāmānyenānāditvādajatvaprasiddheḥ&nbsp;|
            tamālabhya prāpya prajāḥ paśūnāpnoti&nbsp;| sarvaprajānāṃ vrīhyādipariṇāmaprabhavatvādityālambanam&nbsp;|
            etasmiṃstu prakrame satyaṃ sālambanatā kiṃ tu stutitvameva hīyate&nbsp;| ataḥ stutitvātyāgenaiva
            svārthasatyatāṃ varṇayāmaḥ&nbsp;| mantrārthavādetihāsaprāmāṇyātsṛṣṭipralayāviṣyete tatra
            sṛṣṭyādau prajāpatireva yogī tasminkāle puṇyakarmodbhavābhyupagamena paśūnāmabhāvātsvamāhātmyenā
            ' 'tmana eva paśurūpamabhinirmāya vapotkhananādi kṛtavāṃstato 'samāpta eva karmaṇi
            tūparaḥ paśurutthita itīdṛśamidaṃ karma pratyāsannaphalam&nbsp;| evaṃ ca mahatā yatnena
            prajāpatinā caritamiti sarvaṃ satyameva&nbsp;| pratisṛṣṭi cartuliṅganyāyena tulyanāmaprabhāvavyāpāravastūtpatternānityatāprasaṅga
            iti&nbsp;| karmasu kauśalena dīvyantīti devā ṛtvijaḥ, te devayajanādhyavasānānantaraṃ darśapūrṇamāsayoranabhyastaṃ
            saumikaṃ karmarāśimālokya kathamaviditaṃ kariṣyāma ityākulībhāvasāmānyāddiṅmohābhidhānam&nbsp;|
            tathā ca loke kartavyatāsu diśo me paribhramantīti vaktāro bhavanti&nbsp;| tatra tadvyudāsenāditiyāgaḥ
            praśasyate kathaṃ tu taddravyudasanam&nbsp;| avadhāraṇāvakāśadānāt&nbsp;| yāvaddhi prāyaṇīyāyāṃ
            prākṛtāni samabhyastāni karmāṇi kriyante tāvaditareṣu bhaviṣyatsu praṇidhānaṃ bhavati
            anyathā sarvasminnaprākṛte niravakāśatvādanavadhāraṇaṃ syāt&nbsp;| tenā ' 'dityenaivaitajjñāpitamiti
            mohāpanayena stutiḥ&nbsp;|| 10&nbsp;||
         </p><span xmlns="" class="pageinfo">[127]</span>
         
         
         
         <p xmlns="">iha sarvaṃ kriyamāṇaṃ manasā saṃkalpya vācā cābhidhāya kriyate tadatyantāntaraṅgabhūtayorapyanayordūreṇa
            hiraṇyādūnatvaṃ steyānṛtavādayogāditi&nbsp;| yā nindā tanmātraparyavasāyinī sā niṣedhaphalā
            bhavati&nbsp;| vidhiparā tu stutyarthā jāyate&nbsp;| tadupapādanasya dṛṣṭārthatvāt&nbsp;| yathā vakṣyati
            na cedanyaṃ prakalpayetpraklṛptāvarthavādaḥ<a id="N6" href="#n6"><sup>6</sup></a> syāditi&nbsp;|| 11&nbsp;||
         </p>
         
         
         
         <p xmlns="">tasmāddhūma eveti divā 'gnirādityaṃ gacchatītyasyopapattitvena&nbsp;| tadidaṃ kimarthamucyate&nbsp;|
            miśraliṅgāgnihotramantravidhistutyartham&nbsp;| kathaṃ punaragnirjyotirjyotiragniḥ svāhā
            sūryo jyotirjyotiḥ sūryaḥ svāhetyanayormiśraliṅgatvam&nbsp;| yadā viviktāvevāgnisūryau
            devatātvenopalabhyete&nbsp;| ke cidāhuḥ&nbsp;| agnirjyotirityatra jyotiḥśabdaḥ sūryavācī sūryo
            jyotiriti punaragnivācī tenobhau miśraliṅgāviti&nbsp;| tadayuktam&nbsp;| jyotiḥśrutestejaḥ sāmānyavācitvenobhayatra
            sāmānādhikaraṇyenopapatteḥ&nbsp;| anyataraparyāyaśca sannitaratra na prayujyeta&nbsp;| na hi
            yo yatparyāyaḥ sa tenaiva saha prayujyate&nbsp;| sūryavācī sanprātarmantre na prāpnoti&nbsp;|
            agnivācī sāyaṃmantre&nbsp;| tasmādudāharaṇaṃ bhrāntilikhitamitīmāvudāhartavyāvagnirjyotirjyotiḥ
            sūryaḥ svāhā sūryo jyotirjyotiragniḥ svāheti&nbsp;| tadvidheśca stutiḥ prathamavihitakevaladevatyamantraparyudāsena
            miśraliṅgavidhānopapattiriyamucyate&nbsp;| yadanayormiśratvaṃ divā 'gneranupraveśānnaktaṃ
            cā ' 'dityasyeti kevalejyā na yukteti&nbsp;| asminnapi tu vyākhyāne paryudasanīyatvenaiva
            pūrvamantrodāharaṇam&nbsp;| itarautu stutibhāginau miśraliṅgābhidhānādeva jñāsyete iti
            noccāritāviti bhāṣyaṃ neyam&nbsp;| atha vobhayoḥ kevalamiśraliṅgayormadhye paṭhito 'yamarthavādaḥ&nbsp;|<span class="pageinfo">[128]</span> tatra ubhayadevatyayoranyā praśaṃsā, itarayoḥ punariyaṃ, yasmāddivā 'gnirādityaṃ
            gacchati tasmātsūrya eva tadā jyotiḥ&nbsp;| evaṃ naktamagniratastau vyavasthitāveva yaṣṭavyāviti
            stutiḥ&nbsp;| kathaṃ tu dhūma evetyavadhāraṇā&nbsp;| dūrasthairbhūmnā divā dhūma eva gṛhyate
            rātrāvarciriti kenacidaṃśena stutyālambanam&nbsp;|| 12&nbsp;||
         </p>
         
         
         
         <p xmlns="">pravare pravriyamāṇe yajamāno <b>vadeddevāḥ pitara</b> ityādi&nbsp;| tatpraśaṃsārthamuktamabrāhmaṇo 'pi bāhmaṇo bhavati pravarānumantraṇeneti&nbsp;|
            tatra prasiddhabrāhmaṇatvānāmeva brāhmaṇyalābho niṣprayojana iti tadupapattyarthamuktaṃ
            na caitādvidma iti&nbsp;| jñāyamāne tvajñānavacanaṃ durjñānatvāt&nbsp;| yatsusvenājñānaṃ tadajñānameva&nbsp;|
            tacca stryaparādhanimittam&nbsp;| satyapi ca stryaparādhe yadi mātureva kṣetriṇo vā putraḥ
            syāttatastayoḥ prasiddhajātitvānnaiva durjñānatā bhavet&nbsp;| tayorapyevamevaṃ tatpūrvajayorityanādinyāyena
            jātiradhāryetaiva&nbsp;| yatastu mātā bhastrā pituḥ putra iti smartṝṇāṃ darśanaṃ janayituśca
            nānājātitvopapattistena varṇasaṃkaraḥ&nbsp;| vede 'pi cāpramattā rakṣata tantumenamiti
            jātivicchedadarśanaṃ stryaparādhakartṛputranimittamevopapadyate&nbsp;| anyathā hyaparirakṣyamāṇe
            'pi naiva svajātitantuvicchedo bhavet&nbsp;| tenāsti praśaṃsāvakāśa iti&nbsp;| nirūḍhabrāhmaṇyapravarasaṃkīrtanāttatprabhavo
            'yamiti jñānādbrāhmaṇaḥ kṛto bhavatīti stutiḥ&nbsp;|| 13&nbsp;||
         </p>
         
         
         
         <p xmlns="">yattadānīmevotpadyate tadākālikam&nbsp;| tacca sarvalokasyābhimataṃ na yaccirabhāvi&nbsp;| tasmātpravargyakāle
            dikṣvatīkāśakaraṇaṃ prāgvaṃśasya praśasyate&nbsp;| taddhi sadyaḥphalaṃ dhūmakleśānanubhavāt&nbsp;|
            itarattu karmajanyaṃ satkadācidbhaviṣyati&nbsp;| kastadveda śāstramātragamyaṃ hi<span class="pageinfo">[129]</span> tat, idaṃ tu sarvapratyakṣam&nbsp;| tadapekṣayā ca jñāyamāne 'pyajñāyamānavacanamitarapraśaṃsārtham-&nbsp;|
            pāṭhāntaramākālikaḍādyantavacana iti&nbsp;| akālikamiti vā pāṭhaḥ&nbsp;| kāla iti loke viprakarṣa
            ucyate&nbsp;| tatra bhavaṃ kālāṭhṭhañiti ṭhañi kālikaṃ na kālikamakālikam&nbsp;|| 14&nbsp;||
         </p>
         
         
         
         <p xmlns="">adhyayanavidhiśeṣatvādaphalavidhiḥ sanyathāvijñātamukhaśobhāvājimattvānuvādo vijñāyate&nbsp;|
            na caika eva prakāro mukhaśobhāyāḥ saṃsthānaṃ ramaṇīyatā lāvaṇyaṃ ceti&nbsp;| strīviṣayaṃ
            hyetat&nbsp;| viduṣāṃ punaḥ padavākyanyāyodgāri mukhaṃ śobhate tenā ' 'tmanā mukhyayaiva
            vṛttyā śobhate&nbsp;| putraśca vājavānvrahmavarcasadvāreṇa&nbsp;| athāpi gauṇatā tathā 'pi stutiparatvādadoṣaḥ&nbsp;||
            15&nbsp;||
         </p>
         
         
         
         <p xmlns="">saṃskārakarmatvānna phalavidhiḥ&nbsp;| stutestvālambanaṃ nimitte naimittikavadupacārāt&nbsp;|
            sarvakāmanimittānāṃ karmaṇāṃ sāmānyasādhanabhūtānagnīnavāpnotītyarthaḥ&nbsp;| sūtraṃ caivaṃ
            yojyate&nbsp;| sarvakāmanimittaiḥ karmabhirāhitāgnitvādidānīmadhikṛta iti vaktavye satyādhikārikaṃ
            sarvatvaṃ stotumavāptāvupacaritam&nbsp;| nanu cā ' 'kāśagamanasurakanyālābhādayo 'tyantāsantaḥ
            sarvaśabdena vaidikeṣu karmasu nimittadvāreṇāpi na śakyante 'nuvaditumataḥ punaḥ sūtramucyate&nbsp;|
            yathaivaudanādiṣu sarvaśabdo 'dhikṛtāpekṣatvānna trailokyaṃ gṛhṇāti tathā 'trāgnikarmādhikṛtaphalagrāhī
            bhaviṣyatītyadoṣaḥ&nbsp;|| 16&nbsp;||
         </p><span xmlns="" class="pageinfo">[130]</span>
         
         
         
         <p xmlns="">taccaitatsamānasvargādiphaleṣvagnihotrādiṣūpayokṣyata ityupanyastaṃ sādhanānurūpatvātsādhyānām&nbsp;|
            sarve hi kāmāḥ pūrṇāhutyā 'vāpyamānāḥ stokastokāḥ prāpyante&nbsp;| tatra phalabhūmārthinaḥ
            karmāntaravidhirarthavānbhaviṣyatīti sthite codyate&nbsp;| yuktaṃ loke kṛṣyādiphalānāṃ
            pratyakṣāvagatatvātsādhanānurūpaṃ janma&nbsp;| pūrṇāhutyādiṣu tvatyantaśāstrādhīnatvādaviśeṣaśrute
            phale kiṃmūlā viśeṣakalpanā&nbsp;| na hyagnihotrajyotiṣṭomasvargayoḥ kaścidviśeṣaḥ śrūyate&nbsp;|
            na cānumānamīdṛśe viṣaye samartham&nbsp;| tadabhidhīyate&nbsp;| vidhisāmarthyādevedaṃ siddham&nbsp;|
            katham&nbsp;| yadi hyalpānmahataśca karmaṇaḥ samaṃ phalaṃ jāyeta tato 'rke cenmadhu vindetetyanenaiva
            nyāyenālpena siddhe mahati na kaścitpravarteta&nbsp;| tatra vidhiśaktibādhaḥ syāt&nbsp;| avihataśaktistu
            san arthādvā kalpanaikadeśatvāditi<a id="N7" href="#n7"><sup>7</sup></a> vidhireva phalādhikyamaṅgīkaroti&nbsp;| ato yathā viśvajidādau phalasadbhāvaḥ pramāṇavānevamiha
            tadviśeṣa iti&nbsp;| kiṃ ca
         </p>
         
         <div xmlns="" class="lg">
            <span class="line">karmaṇāmalpamahatāṃ phalānāṃ ca svagocaraḥ&nbsp;|</span>
            <span class="line">vibhāgaḥ sthānasāmānyādaviśeṣe 'pi codite&nbsp;||</span>
            
         </div>
         
         <p xmlns="">yathaiva kramāmnātānāmaṅgāṅgināṃ prathamasya prathamaṃ dvitīyasya dvitīyamiti viniyogavyavasthā
            tathaiva karmagocare 'lpasya karmaṇaḥ parimāṇasāmānyena phalagocare 'lpamevopatiṣṭhate&nbsp;|
            madhyamasya madhyamaṃ mahato mahaditi sthānameva viniyojakam&nbsp;| smaraṇamapyevameva&nbsp;|
            cāturmāsyasomeṣu ca phalārthavādo <b>yadā 'gnihotraṃ juhotyatha daśa gṛhamedhina āpnotyekayā</b> rātriyetyārabhya nyūnāgnihotradaśasaṃvatsaraprayogādibhirekadarśapūrṇamāsādiprayogāvāptivacanaṃ
            karmālpatvamahattvakṛtaṃ phalabhedaṃ darśayati&nbsp;|| 17&nbsp;||
         </p>
         
         
         
         <p xmlns="">yathaiva vāṅmanasayornindā hiraṇyastutyarthā tathā śuddhapṛthivīniṣedhaḥ praklṛptāvarthavādaḥ
            syādityevaṃ hiraṇyanidhānastutyartho na pratiṣedhamātraphalaḥ&nbsp;| nāntarikṣe na divītyaucityena
            śuddhapṛthivīniṣedhasamarthanāyaiva yathā 'ntarikṣe divi vā cayanaṃ na prasiddhaṃ
            tathā hiraṇyarahitāyāṃ pṛthivyāmiti stavanam&nbsp;| anityasaṃyogo gatārthaḥ paraṃ tu śrutisāmānya<span class="pageinfo">[131]</span>miti&nbsp;| prayojanaṃ rātrisatre pūrvapakṣe svargaḥ phalaṃ syāditi siddhānte tvarthavādasthameva
            phalam&nbsp;|| 18&nbsp;||
         </p>
         
         <span xmlns="" class="trailer">ityarthavādādhikaraṇam&nbsp;|</span>
         
         
         <span xmlns="" class="pageinfo">[131]</span>
         
         
         <p xmlns="">evamānarthakyopākhyānādipratiyogiṣvarthavādeṣu vyākhyāteṣvidānīṃ vidhipratiyogino
            vicāryante&nbsp;| kutaḥ saṃśayaḥ&nbsp;| pūrvatra hi svārthānupayogitvena dūralakṣitastutigrahaṇamaṅgīkṛtam&nbsp;|
            tatsaṃbhave tu stutirapyanarthakatulyā ' 'padyate&nbsp;| vidhyaṃśaśca na kathaṃcanānyasmātsidhyati&nbsp;|
            prarocanā punaḥ kathaṃ cidvidhyuddeśādapyupapadyata ityuktaṃ purastāt&nbsp;| api ca pradhānaṃ
            vidhiraṅgaṃ stutistatra pradhānaviśeṣaṇasaṃbhavinastadgāmitvameva yuktam&nbsp;| samāpte
            ca vidhyuddeśe 'rthavādaḥ pravartate tatprakramāvasthāyāmeva tu bhāvanāṃśāḥ saṃnipatanti&nbsp;|
            viśeṣeṇa tu phalaṃ prāthamyaprādhānyābhyāmityādi manvāno 'pūrvatvāditi vadati&nbsp;| tadapekṣayā
            ca stutimātramanarthakaṃ manyate&nbsp;| nanu caivaṃjātīyakaḥ phalavidhirutārthavāda iti
            vicāraścaturthe 'pi <b>dravyasaṃskārakarmasviti<a id="N8" href="#n8"><sup>8</sup></a></b> bhaviṣyati&nbsp;| ato neha prastotavyaḥ&nbsp;| tatra kecidāhuḥ&nbsp;| anena gatārthatvāttatraivaiṣa
            paryanuyogo yujyate na tvidaṃ punaruktamiti&nbsp;| satyamevaṃ yadi tu tatkālapratīkṣaṇātkiṃcitparihārāntaraṃ
            labhyate 'tastatrānvicchema&nbsp;| atha punarihaiva śakyate vaktuṃ tathā satīdānīmapyucyamāne
            mando doṣa iti&nbsp;| atrāpare vadanti tena phalavidhitvanirākaraṇamātramiha tvarthavattvāya
            tvarthavādaḥ syāditi tatra vakṣyati tadvidhitvanirākaraṇamātraparameva praṣṭavyam&nbsp;|
            tadayuktam&nbsp;| yatastena phalavidhitvātpracyāvitānāmānarthakyaprasaktau pūrvādhikaraṇenaiva
            stutyarthatā sādhitā&nbsp;| tathā ca darśitaṃ śobhate 'sya mukhamityādiṣu&nbsp;| kecitpunarāhuḥ&nbsp;|
            yuktaṃ vāyurvai kṣepiṣṭhetyādīnāṃ stutitvam&nbsp;| ūrjo 'varuddhyā iti punaryathā phalavidhitvātpracyāvyate
            tathaiva visaṃvādena stutitvādapīti kāmaṃ vidhirbhavatu yena kālāntarabhāvitvena kathaṃ
            cidvisaṃvādo nivartata ityārambhaḥ&nbsp;| tadapyayuktam&nbsp;| api ca vede vyaktamasaṃvāda iti
            hyabhyuccayaheturapunaruktaḥ syāt&nbsp;| adhikaraṇaśarīraṃ tu tadeva&nbsp;| visaṃvādo 'pi ca
            guṇavādastvityanena na kaścidaparihṛtaḥ&nbsp;| punarapi ca tāvanmātramevottaraṃ bhaviṣyati&nbsp;|
            tasmādvidhirvā syādityaviśeṣopādānāccaturthe ca phalaśrutigrahaṇādihāśeṣadravyaguṇakriyādividhisarūpāstatra
            phalavidhisarūpā evodāharaṇamityapare&nbsp;| tathā ca <span class="pageinfo">[132]</span>vidhiścānarthakaḥ kvacitprakaraṇe ca saṃbhavanniti cāpsuyonirvā aśvo 'psujo vetaso
            yo vidagdha iti codāhriyate&nbsp;| anyathā phalavidhimātropanyāse tadasaṃbaddhameva syāt&nbsp;|
            ihāpi tasya tāvadviśeṣaviṣayatvādidamagatārthaṃ bhavet&nbsp;| anena tu sāmānyataḥ sarvaviṣayāvarodhinā
            tatpunaruktameveti vyavasthayā kecidudāharanti&nbsp;| atra dravyādividhīneva tatra phalavidhīneva
            bhāṣyakārodāharaṇamatantrīkṛtyodāharaṇāntaraṃ dātavyamiti&nbsp;| atra vadāmaḥ&nbsp;| kimadhikaraṇadvayamavaśyārabdhavyaṃ
            yenaivamudāharaṇavyavasthā ' 'śrīyate na hyudāharaṇabhedādadhikaraṇaṃ bhidyate&nbsp;| mā
            bhūdyathāvyavasthite 'pi khādiraudumbaratvabhedādapaunaruktyam&nbsp;| nyāyaviṣayatvena
            tvadhikaraṇānāṃ tadbheda evāpaunaruktye hetuḥ&nbsp;|
         </p>
         
         <p xmlns="">dravyādividhayo 'pi na sarve vicāritāḥ&nbsp;| kecittatsiddhisūtre&nbsp;| kecinnivītādyadhikaraṇeṣu&nbsp;|
            parakṛtipurākalpadvāreṇānye ṣaṣṭhe&nbsp;| yadṛcā stuvata ityādayo 'rthaikatvādvikalpa iti
            navame&nbsp;| jartilagavīdhukavidhisarūpā daśame&nbsp;| ataśca na punaruktatā mahāndoṣa ityeva
            vaktavyam&nbsp;| atha vaikasyaiva nyāyasya kvacitkaścidaṃśaḥ śodhyata iti punarārambhaḥ&nbsp;|
            spaṣṭaṃ vā viṣayanānātvamevaṃ varṇanīyam&nbsp;| sarvavidhisarūpāṇāṃ kevalavidhitvanirākaraṇenārthavādatvamiha
            siddham&nbsp;| yastu caturthe punarārambhaḥ so 'rthavādakalpite vidhau phalākāṅkṣāvelāyāmanyārthopāttamapi
            kratuprayogavacanāttadeva saṃnihitataraṃ klṛptasaṃbandhasya ca viśeṣamātraṃ sukaram&nbsp;|
            itarathā saṃbandhastadviśeṣaścopakārakatvaṃ kalpanīyamiti rātrisatrapratiṣṭhādivatphalavidhitvamapīti
            pūrvapakṣābhiprāyaḥ&nbsp;| kathaṃ citprayojanāntare labhyamāne naikasyānekārthatā yuktā
            tasmādarthavādatvameveti siddhāntaḥ&nbsp;| etena nivītādyadhikaraṇāni vyākhyātāni&nbsp;| atha
            vaudumbarādhikaraṇapūrvapakṣaṃ kṛtvā cintāstāḥ pratyetavyāḥ&nbsp;| vidhitvābhyupagamena
            hi kasya
            śeṣaḥ kratoḥ puruṣasya vetyādi vicāryeha siddhenārthavādatvenopasaṃhāraḥ&nbsp;| tathā parakṛtipurākalpayoḥ
            kiṃ tadgotrāṇāmuta sarvapuṃsāmiti cintitam&nbsp;| evamūhabādhaprasaṅgena navamadaśamagatā
            cintā, tatsiddhisūtre tu guṇavādanimittamātrakathanam&nbsp;| atha vā phalavidhāveva yatra
            bhedena stutiphalapadāni bhavanti tadihodāharaṇam&nbsp;| yathā 'traivorgudumbara ūrk‌paśava
            ityetaireva stutiḥ&nbsp;| ūrjo 'varuddhayā ityanena phalamiti&nbsp;| yatra punastāvanmātreṇaiva
            phalaṃ vā stutirvā vaktavyeti bhavati te caturtha iti&nbsp;| athavā tatra parārthatvāditi
            hetuvyapadeśātprasiddhena ca hetunā vyavahārādye vijñātapārārthyāsta udāharaṇaṃ yathā
            yasya parṇamayī juhūriti&nbsp;|
            atra hyavaśyaṃ juhvanuvādena parṇamayītvaṃ bidhātavyaṃ svātantryeṇa phalasaṃbandhāśakteḥ&nbsp;|
            sarvatra <span class="pageinfo">[133]</span>hi guṇaḥ phalāya codyamānaḥ kaṃcidāśrayamapekṣate&nbsp;| na ca prakaraṇamantareṇā ' 'śrayaprāptiḥ&nbsp;|
            tadiha yadi parṇamayītvena phalaṃ bhāvayediti vacanaṃ vyajyeta kimāśritenetyapekṣāyāṃ
            kiṃ saṃbadhyatām&nbsp;| juhūriti cenna&nbsp;| vākyabhedaprasaṅgāt&nbsp;| sā 'pi ca prākkriyālābhānnaiva
            nirākāṅkṣī bhavati&nbsp;| na ca kriyāsaṃbandhe pramāṇamasti&nbsp;| tasmādanirvahaṇādetadvacanavyaktiparityāgenetarāśrayaṇam&nbsp;|
            tatra ca juhvā juhotītyasyāḥ prakaraṇe nirjñātaprayojanātvādavihitajātiviśeṣāyāstadākāṅkṣāyāṃ
            satyāṃ yāvadeva parṇatvajātirupanītā tāvadavijñātaprayojanāvasthatvādaṅgatāṃ pratipadyate&nbsp;|
            tataśca nirākāṅkṣībhūtāyāstasminneva vākye phalakalpanānimittaṃ nāstīti yuktamarthavādatvam&nbsp;|
            iha punarvaikṛtapaśuprakaraṇe śrūyamāṇamaudumbaratvamudāhriyate&nbsp;| na ca tasya prasiddhaṃ
            pārārthyaṃ yena caturthādhikaraṇaviṣayatā bhavet&nbsp;| katham&nbsp;| atra hi na tāvadaprāpte
            yūpe jātividhānaṃ śakyam&nbsp;| tatprāptiścedavaśyaṃ klṛptopakāraprakṛtakhādiratvādinaiva
            nirākāṅkṣeṇa bhavitavyam&nbsp;| tatkuto jātyantarasya tādarthyena vidhirataḥ phale vidhānam&nbsp;|
            yā 'pi cā ' 'śrayāpekṣā sā 'pi prākṛtakarmasaṃbandhicodakaprāptayūpagrahaṇānnivartata
            ityavighātaḥ&nbsp;| tena prāgeva pārārthyātphalasaṃbandhaprasaktiravaśyaṃ nyāyāntareṇa
            nirākartavyetyetadadhikaraṇārambhaḥ&nbsp;| idamaparaṃ matam&nbsp;| audumbaravākyaṃ juhvādivākyaṃ
            cobhayamubhayatrodāharaṇam&nbsp;| kathaṃ, bhāvanāṃśāntaravicārādapaunaruktyam&nbsp;| sādhyasādhanasaṃbandhastāvaddvayorapi
            yogyatvenopāttayoravakalpate nānyathā&nbsp;| tatra caturthe sādhanāṃśayogyavicāramanādṛtyābhyupetya
            vā kevalasādhyāṃśavicāraḥ kimīdṛśena kāmaśabdopavandharahitena vartamānaphalasaṃbandhābhidhāyinā
            phalatvaṃ śakyate gamayituṃ na veti vicāraḥ&nbsp;| iha punaḥ sādhyāṃśamanādṛtyābhyupetya
            vā kevalasādhanāṃśavicāraḥ&nbsp;| kimīdṛśena vidhivibhaktirahitena dravyaguṇakriyāḥ kaṃcitprati
            sādhanatvena pratipādyante neti&nbsp;| yacca yadātmanā pratipāditaṃ bhavati tatpratiyogiviśeṣāpekṣaṃ
            satpadāntarādyupāttena tena saṃbadhyate&nbsp;| tatra sādhyamityavadhṛte pariśeṣādavaśiṣṭaṃ
            sādhanaṃ gamyate&nbsp;| evaṃ sādhanāvadhāraṇe 'pīti dvāvapyaṃśau svarūpeṇa nirūpayitavyau&nbsp;|
            tadiha sādhanāṃśe vicāryamāṇe yo nāma phalāṃśasya saṃsparśaḥ sa caturthe siddhaḥ prasaṅgāddhetutveneti
            mantavyaḥ&nbsp;| tathā yastatra sādhanāṃśaparāmarśaḥ sa iha siddhastatra prasaṅgādityapunaruktam&nbsp;|
            nanvevaṃ sati vidhyuddeśacinteyamityarthavādādhikaraṇena na saṃbadhyate&nbsp;| naiṣa doṣaḥ&nbsp;|
            tadvaśenaivārthaparicchedāt&nbsp;| yadi hyasau vidhīyamānatayā pūrveṇāvagatastato nārthavādatvamatha
            stutyarthatayā tato 'rthavādatvamiti&nbsp;| tatra pūrvapakṣābhiprāyaḥ&nbsp;| sarvathā sādhyasaṃnidhāne
            yadu<span class="pageinfo">[134]</span>ccaritaṃ tadākāṅkṣāvaśena tādrūpyeṇānupāttamapi sādhanaṃ bhavati yathaiva yāgenetyanuditaṃ
            saṃbadhyate tathaivaudumbareṇeti&nbsp;| tatra vidhiḥ kiṃ kuryātpuruṣaṃ pravartayet&nbsp;| sa
            ca phalārthitayaiva pravṛtta iti kiṃ vidhinā&nbsp;| atha vā prayogavacanavihitasya phalasaṃbandhamātramanena
            kriyate&nbsp;| pañcamo vā lakāro vidhāsyati&nbsp;| arthavādaikadeśo vetyuktameva&nbsp;| tasmādūrjo
            'varuddhyā iti tādarthyacaturthyaivaivaṃ kāmaśabdādapi sphuṭataraṃ phalamupāttamiti
            tasminnaudumbaratāvidhiḥ&nbsp;| na tu phalasya vidhānamiti grahītavyaṃ bhāvārthādhikaraṇe
            phalavidhiniṣedhāt&nbsp;| ūrgudumbara ityataḥ stutirityavirodhaḥ&nbsp;| tasmānmukhyavidhisaṃbhave
            lakṣaṇayā na stutiḥ
            pratipattavyeti&nbsp;|| 19&nbsp;||
         </p>
         
         
         
         <p xmlns="">loke tāvadbuddhipūrvakāriṇaḥ puruṣā mātrāmapi na niṣprayojanāṃ prayuñjate, tatra ca
            kretavyeti vihite bahukṣīrādibhirguṇaiḥ stutiḥ pravṛttiviśeṣanimittatvenā ' 'śrīyate&nbsp;|
            na ca kṣīrādayaḥ phalavidhayaḥ pratyakṣaviṣayatvādataḥ stutiḥ&nbsp;| evaṃ vede 'pi&nbsp;| śrutyasaṃbhavācca
            lakṣaṇāparigraha ityadoṣaḥ&nbsp;|| 20&nbsp;||
         </p>
         
         
         
         <p xmlns="">nāyaṃ dṛṣṭāntaḥ stuteḥ pramāṇāntarāvagatyapekṣatvālloke tatsaṃbhavādupapattiḥ&nbsp;| vede
            tvaviditavādatvānna śraddadhīran&nbsp;| atha vā loka eva yadyaviditaṃ kaścidvadettadā naiva
            śraddadhīran&nbsp;| pūrvavacanādiveti&nbsp;| vidhyuddeśādiva&nbsp;| atha vā vaidharmyopamā&nbsp;| yathā
            'dhigatapūrvavacane śraddadhate naivamaviditavāde&nbsp;| na coktimātreṇaite bahukṣīrādayaḥ
            prarocayante kiṃ tarhi viditatvādeva&nbsp;| vede tvarthavādāsatyatvena vidhau jātāśaṅko
            na pravarteta&nbsp;| atha vā yo vidha<span class="pageinfo">[135]</span>mutkramyārthavādaṃ prārthayate nūnamasya vidhāvaviśrambhaḥ&nbsp;| tatra cedanāśvāso 'rthavāde
            kutaḥ pratyaya iti&nbsp;| api ca vede vyaktamasaṃvādo vaṃrtamānenorjo 'varodhaneneyaṃ stutirna
            ca tadasti&nbsp;| tatrāvidyamānabahukṣīrasaṃkīrtanavadetatsyāt&nbsp;| svarūpatastāvadudumbare
            'nnatvaṃ pakṣadharmeṇāprasiddham&nbsp;| anvayāprasiddheśca hetutvāprasiddhiḥ&nbsp;| na hi yadyadannaṃ
            sa sa yūpa iti loke vede vā prasiddhamityasaṃbaddham&nbsp;| tasmādasaṃvādādvaraṃ vidhireva
            kiṃ stutyā saṃvādāpekṣiṇyeti&nbsp;|| 21&nbsp;||
         </p>
         
         
         
         <p xmlns="">ūrgudumbara ityādi tāvadūrjo 'varuddhyā ityasyopapattitayaikavākyabhūtaṃ na vicchinnaṃ
            stāvakam&nbsp;| na hyannamudumbara ityukte puruṣaṃ prati praśastatā gamyate&nbsp;| ūrjo 'varuddhyā
            iti tu prarocayati&nbsp;| tadupapattiritareti saṃgacchate&nbsp;| tasmātkṛtsnena phalaṃ prarocanā
            vā&nbsp;| tatra yadyapi tāvalliṅādiḥ syāttathā 'pi sutarāmarthavādatayā gṛhṇīyāt&nbsp;| kimuta
            vartamānāpadeśo yo vidhisiddhayarthameva&nbsp;| prakaraṇācca yāgopakāre prayojane labhyamāne
            kimityavācakāṃtphalaṃ kalpayiṣyāmaḥ&nbsp;| prakaraṇaṃ vākyena bādhyata iti cenna&nbsp;| avirodhāt&nbsp;|
            yadi hyekāṃśagrāhitvena vākyaprakaraṇe saṃnipatetāṃ tathā sati bādhaḥ syāt&nbsp;| iha tu
            prakaraṇamaudumbaratāvidhiṃ guhṇāti so 'pyūrgudumbara ityādilabhyāṃ prarocanām&nbsp;| tatra
            tadviśiṣṭaudumbaratvagrāhiṇaḥ prakaraṇasya ko virodhaḥ&nbsp;| tasmātphalavidhisāmarthyābhāvātprakaraṇābādhena
            niveśasaṃbhavo nātikramitavyaḥ&nbsp;| prarocanā 'pi ca vākyaśeṣādupapadyamānā nārthāpattyā
            vidhyuddeśādeva kalpitā bhaviṣyati&nbsp;| anyatra vidhirapi hi tāvattāṃ kalpayeta&nbsp;| iha
            tu sa svayameva duḥsthitaḥ kiṃ prarocanayā kariṣyatīti&nbsp;| na ca stutyupayuktasya punaḥ
            phale 'pi pratiṣṭhādāviva vyāpāro yujyate&nbsp;| rātrisa<span class="pageinfo">[136]</span>trāṇāṃ hyananyaparatvādgurvyapi kalpanā ' 'śrīyate&nbsp;| atra tu prakaraṇādasti prayojanasiddhirityuktam&nbsp;|
            jātiviśeṣasya ca yogyatayaiva kāṣṭhāṅgatvaṃ prasiddhaṃ na phalārthatā&nbsp;| yūpaśabdo
            'pi ca karmāviṣṭakāṣṭhavacana ityupanītamātrameva gṛhṇāti&nbsp;| ataśca prasiddhe pārārthye
            'rthavādatā&nbsp;| yattu yūpe nirākāṅkṣo jātiṃ pratīti śaravadbādho bhaviṣyati&nbsp;| na cābādhaprakāro
            'sti&nbsp;| kāmyapakṣe 'pi tadabhyupagamāt&nbsp;| etāvāṃstu viśeṣaḥ&nbsp;| tava puruṣārthatvādbhinnaviṣayeṇa
            satā kathaṃcitprasaṅgalabhyasamānāśrayatvena, mama tūbhayoḥ kratvarthatvātsamānaviṣayeṇeti&nbsp;|
            na cātra jātau phalāya vidhīyamānāyāṃ dadhna iva homa āśrayo manasi viparivartate&nbsp;|
            yo hi paśuyāgaḥ prakṛtaḥ sa tāvadayogyaḥ&nbsp;| paśuniyojanaṃ ca yūpadvāreṇa yogyaṃ tadapi
            saha yūpenāprakṛtam&nbsp;| <b>na cānarthakyāttadaṅgeṣu iti<a id="N9" href="#n9"><sup>9</sup></a></b> pradhānādavatīrya tadaṅgamāśrīyate&nbsp;| yo hi pradhānopakāritvena śrūyate sa tadaṅge
            'pi sthita upakarotītyevaṃ kalpyate na tviha tathā&nbsp;| atra hi prādhānyāṃśabhājā guṇenā
            ' 'śrayaḥ prārthyate&nbsp;| tatra pradhānaṃ saṃnihitaṃ tadyadi na yogyaṃ tato vacanavyaktyantaramāśrayitām&nbsp;|
            na cāvataraṇaṃ saṃbhavati&nbsp;| na cānenaiva vākyenā ' 'śrayo dīyate&nbsp;| vākyabhedaprasaṅgāt&nbsp;|
            dvau hi saṃbandhau tadā syātāṃ guṇaphalasaṃbandhastadāśrayasabaṃndhaśceti&nbsp;| yugapaccaudumbaratāphalayūpau
            pratyupādīyamānoddiśyamānā virūpā syāt&nbsp;| athobhayoddeśena vidhīyate tathā 'pi phalānanuraktā
            yūpena saṃbadhyeta yūpānanuraktā ca phalena&nbsp;| yattu vinaiva vidhāyakātsvecchayaiva
            pravartiṣyāmaha iti svacchandena saha nāsti vidhivādaḥ&nbsp;| puruṣārthaphalatvaṃ tu na
            prāgvidheḥ sidhyati saṃnihitataraudumbaratvādisādhyāṃśāvarodhāt&nbsp;| yattu prayogavacano
            vidhāsyatīti na puruṣārtheṣu tasya śaktiḥ&nbsp;| <b>asaṃyuktaṃ prakaraṇāditi<a id="N10" href="#n10"><sup>10</sup></a></b> vakṣyati&nbsp;| yadi tu tena vidhīyate siddhaṃ karmārthatvam&nbsp;| pañcamalakārarūpaṃ tu vartamānāpadeśena
            saṃdigdham&nbsp;| tasmādvartamānaphalābhidhāyitvāccaturthe caivaṃkāmaśabdarahitasya phalavidhitvanirākaraṇātpradhānaphalamevedaṃ
            prarocamāyai saṃkīrtyata iti yuktam&nbsp;| sarvatra ca stutiparatvāttadupā yeṣu satyāsatyānveṣaṇaṃ
            vyartham&nbsp;| jñānamātraupayikatvāt&nbsp;| guṇavādena ca saṃvādāt sādhanatve 'pi ca prītisādhanatvena
            tṛptihetutvena vā saṃvādaḥ&nbsp;|| 22&nbsp;||
         </p>
         
         <span xmlns="" class="pageinfo">[137]</span>
         
         
         <p xmlns="">yadi caivaṃjātīyakā vidhayo bhaveyustataḥ pūrvodāhṛtāḥ sarva eva dravyaguṇakriyāvidhayo
            bhaveyuḥ&nbsp;| vāyuḥ kṣepiṣṭhā devatā kartavyā, apsuyoniraśvaḥ kartavyaḥ, apsujo vetaso
            'vakāśca kartavyāḥ, āpaḥ śāntāḥ ūrgudumbara ityādi&nbsp;| tatra yadyapi ke citkriyādividhayaḥ
            śakyante kartum&nbsp;| ete tvaśakyāḥ svabhāvasiddheḥ prayatnenāpi cāniṣpatteḥ&nbsp;| vāyuvetasāvakādiṣu
            svabhāvasiddhiḥ&nbsp;| aśvaudumbarādīnāmaśakyatā&nbsp;| kīdṛśī stutistāṃ darśayati&nbsp;| <b>śamayitrībhiradbhirityādi</b>&nbsp;| tatrāsaṃgateragrantha iti vyākhyātāraḥ samarthayante&nbsp;| yasmādihāvakātatsaṃbandhayoḥ
            śamayitṛtvasya ca naivopanyāsaḥ kṛto vetasa upanyastaḥ so 'pi stutivelāyāṃ na pradarśita
            iti&nbsp;| tatra tviyaṃ gamanikā&nbsp;| vetasodāharaṇenaiva tulyatvādavakādīnyapyudāhṛtāni&nbsp;|
            na cāyamaśvāvakayoḥ paraspareṇa saṃbandhaḥ kathyate&nbsp;| kena tarhyadbhiḥ&nbsp;| tāvatā tu
            na stutiḥ kā cidunmīlitetyarthavādāntarāpekṣāpravṛttāṃ tāṃ darśayati—<b>āpo vai śāntā iti<a id="N11" href="#n11"><sup>11</sup></a></b>&nbsp;| anena hi vidhitvātpracyutenāpāṃ prāśastyamucyate tatra kasya citprasiddhāpsaṃbandhasya
            tanmātrasaṃkīrtanādeva stutirbhavati&nbsp;| anyeṣāṃ tu saṃbandhisaṃbandhātsaṃbandhaḥ kīrtyate&nbsp;|
            prasiddhaśāntatvasaṃbandhābhiradbhiḥ saṃbandhādaśvādirapi śāntātmakastatsaṃvaddhena
            ca karmaṇā yajamānasya kaṣṭaṃ śāmyatītyevaṃvidhaprāśastyajñāpanārtham&nbsp;| evaṃ kṣipradaivatena
            śīghraṃ phalaprāptirannamayena ca yūpenānnaprāptiriti stutitve siddhe tatsamānanyāyānāmapyevamātmakatvam&nbsp;||
            23&nbsp;||
         </p>
         
         
         
         <p xmlns="">vidhipakṣe cāyamaparo doṣo yadi tāvadyathāvasthitavākyagrahaṇaṃ tataḥ prakaraṇagatavidagdhoddeśena
            devatāntaravidhānādutpattivākyaśiṣṭadevatāpakarṣaṇaṃ syāt, iyaṃ vā tāmapyapakarṣatītyapakarṣaḥ&nbsp;|
            tatra naimittikatvādabhyuditeṣṭivadbādho 'pi kalpyeta yadyanyathā na saṃbhavet, sati
            tu saṃbhave na yuktametat&nbsp;|
         </p>
         <span xmlns="" class="pageinfo">[138]</span>
         
         <p xmlns="">athaitaddoṣabhītairarthalabhyavacanavyaktyantaraṃ vyavahitakalpanayā ' 'śrīyeta yo
            nairṛtaḥ sa vidagdhaḥ kartavya iti&nbsp;| tataḥ prakaraṇe nairṛtābhāvādyatrāsau vihitastatra
            vidagdhatā nīyeta&nbsp;| tatra prakaraṇaṃ bādhyeta&nbsp;| na cābādhasaṃbhave tadyuktamato 'rthavādatvādanapakarṣa
            iti&nbsp;|| 24&nbsp;||
         </p>
         
         
         
         <p xmlns="">stutitvena vidhivibhaktimupajanayya punastenaiva phalakalpanāyāṃ vākyabhedastasmādarthavāda
            eveti&nbsp;|| 25&nbsp;||
         </p>
         
         <span xmlns="" class="trailer">(ityaudumbarādhikaraṇam&nbsp;|| 2&nbsp;||)</span>
          
         
         <span xmlns="" class="pageinfo">[138]</span>
         
         
         <p xmlns="">iha ye hetuvannigadyante hiśabdādibhirna ca paramārthahetavasta udāharaṇam&nbsp;| tatra
            yadi tāvaddhetutvaṃ vidhīyate tataḥ pūrveṇaiva gatam&nbsp;| yadiha hetutvaṃ tacchūrpahomasaṃbandhaṃ
            prati na cāvihito 'sāvastīti kasya heturucyate&nbsp;| atha bhūtānuvādamātraṃ tattu vāyukṣepiṣṭhatvavadgatamityanārabdhavyametat&nbsp;|
            ucyate&nbsp;| na tāvadanenaiva vākyena hetutvaṃ vidhīyate&nbsp;| na ca bhūtānuvādamātraṃ kiṃ
            tarhi hetoḥ prasiddhipūrvakatvātsiddhavadupadiṣṭasya yāvatyasiddhayāśaṅkā tatrārthāpattilabhyādvacanātsiddhiḥ&nbsp;|
            yā 'pi cārthavādākāṅkṣā kasmāditi sā 'pyanenaiva hetunā nivartyata iti manyate&nbsp;| athāpyarthavādatvaṃ
            tathā 'pi tadantanirṇītahetutvameveti sarvānnakara<span class="pageinfo">[139]</span>meva hetutvaṃ homasyeti vadati&nbsp;| <b>nanvaprasiddhe kāryakāraṇabhāva iti</b>&nbsp;| kecidāhuḥ&nbsp;| kāryakāraṇayorevānumānam&nbsp;| tathā ca dadhnendriyakāmasyetyatrāpi vakṣyati&nbsp;|
            tattvayuktam&nbsp;| akāryakāraṇabhūtānāmapi kṛttikādīnāmacirodgatarohiṇyādipratipattihetutvadarśanāt&nbsp;|
            ato gamyagamakatvameva kāryakāraṇabhāvaṃ manyate&nbsp;| nanu so 'pyanumānottarakālīnatvādanaṅgam&nbsp;|
            satyam&nbsp;| anyasminneva tu saṃbandhe sati paścātprasiddhayantamenamanumānavyavahāropalakṣaṇatvenopanyasyati&nbsp;|
            yadvā śaktyabhiprāyaṃ yayoreva hi vyāptigrahaṇakāle gamyagamakasāmarthyātmanā kāryakāraṇabhāvitvena
            sā 'vadhṛtā tatraiva hetutā&nbsp;| atha vodāhṛtaviṣayahetulakṣaṇametat&nbsp;| 
         </p>
         
         <p xmlns="">avinābhāvo hyanekakāryakāraṇasvasvamisahacarabhāvādiprabhedabhinnaḥ, tatrānnakaraṇatā
            home hetutvenocyamānā saṃbandhāntarābhāvātkāraṇatvena syāt&nbsp;| taccāprasiddhaṃ tasmānna
            hetvapadeśaḥ&nbsp;| satyaṃ loke hetuvyavahārakālātprathamaṃ pramāṇāntareṇa saṃbandhaprasiddhirapekṣyate
            vede tu hiśabdapratipāditahetutvānyathānupapattyā saṃbandhābhidhāyi dṛṣṭāntavacanaṃ
            kalpyeta yadyadannakaraṇaṃ tena tena juhotīti, tena copapannaṃ hetutvam&nbsp;| <b>kiṃ prayojanamiti</b>&nbsp;| yadi ca heturavatiṣṭhetetyanenābhiprāyeṇa&nbsp;| aparastvāha vyāptau siddhāyāṃ sarvānnasādhanasādhanako
            homaḥ siddho bhavati&nbsp;| <b>kuta iti</b>&nbsp;| sa eva siddhāntābhiprāyaḥ&nbsp;| atha vā kuto darvipiṭharādeḥ sādhakatamatvam&nbsp;| itarastvāhānnakriyāyāṃ
            tāvattasyārthavattā 'sti tāvanmātraṃ vā ' 'śrayiṣyate&nbsp;| <b>śakyate ca tenāpīti</b>&nbsp;| upapattiśabdasyārthaḥ&nbsp;| pūrveṇa tu samānārthatā gamyate&nbsp;| tena vivakṣā&nbsp;| śaktyabhiprāyametat&nbsp;|
            yadeva hi tadupayogimātraṃ tadeva śakyate kathaṃ citsādhakatamatvena vivakṣitum&nbsp;|
            athavā 'rthavattvaṃ karaṇavibhaktirnirdeśālambanamupapattyā punarvartamānānnakriyasya
            hetutvābhidhānāttādṛśasya homaṃ pratyanupapattyāśaṅkayopapattiṃ vadati&nbsp;| <b>śakyate ca teneti</b>&nbsp;| tatra codayati&nbsp;| etaddhi kriyata ityucyate tatkathaṃ śakyata ityabhidhīyate&nbsp;| vartamānakriyasyāsaṃbhavādityuttaram&nbsp;|
            yadvā svayamevā ' 'śaṅkya pariharati&nbsp;| <b>yadi ca na darvipiṭharādīti</b>&nbsp;| ubhayoḥ parāmarśaḥ&nbsp;| sādha<span class="pageinfo">[140]</span> katamatvavartamānatve cettatra na vidyete śūrpe 'pi tathaiveti stutirna syāt tena
            yathā tava stutyarthaḥ kathaṃ cidvidyate tathā mama hetvartha ityaviśeṣaḥ&nbsp;| hetau
            ca śrutirityādi, asaṃbaddhavākyasaṃbandhidoṣādante draṣṭavyam&nbsp;| <b>stutau lakṣaṇeti</b>&nbsp;| annakaraṇatvena sarvajanābhimatena prāśastyaṃ lakṣyate&nbsp;| <b>śūrpeṇeti</b> cāsminpakṣe nityānuvādo 'nnakaraṇasāmānyenaiva prāptasya&nbsp;| itthaṃ vā sūtragamanikā&nbsp;|
            tatrārthavattvaṃ tāvadarthavādātprayojanavattaratvamupapattirityaprasiddhaṃ, saṃbandho
            'pikālpanikavākyāśrayaṇāt&nbsp;| tasmāddhetuḥ&nbsp;|| 26&nbsp;|| 
         </p>
         
         <p xmlns="">śūrpeṇeti tāvatkaraṇavibhaktiśrutyaivāvaruddho homo nānumānikairdarvipiṭharādibhiḥ
            saha bādhavikalpasamuccayānpratipadyate&nbsp;| 
         </p>
         
         <p xmlns="">homaśca tena nirākāṅkṣībhūto nānyatprārthayate&nbsp;| anutthitāyāmeva ca darvipiṭharādiśrutau
            śūrpaṃ prāpnuvacchrutyanumānaṃ pratibadhnāti&nbsp;| tena bravīti—acodanā ca <b>tasyeti</b>&nbsp;| hetvapadeśaśca stutyaivopapadyamānaḥ sannaśrutadṛṣṭāntakalpanāyai prabhavati&nbsp;|
            śūrpaśrutiśca vidhyuddeśapātinyananyaprayojanā vispaṣṭā ca satī parityaktuṃ na yujyate&nbsp;|
            tasmādyadvā 'nnakaraṇatvādityeṣa kartavya ityanenāpekṣitatvāllakṣaṇayaitatpratipādayati
            praśastatvāditi&nbsp;| atha vā 'nnakaraṇatvāditi śrutivṛttameva&nbsp;| tatra yathāśrutaṃ vidhyuddeśe
            hetutāmapratipadyamānaṃ tadanantarākāṅikṣatārthopaplutahetvapekṣaprāśastyaheturavadhāryate,
            annakaraṇatvātpraśasta iti&nbsp;| kalpanādvaye 'pi ca lokaprasiddhadṛṣṭāntalābhānnāśrutatadvākyānumānaprasaṅgo
            bhaviṣyati&nbsp;| siddhaṃ hi praśastānāṃ kartavyatvamannakaraṇānāṃ ca praśastatvamiti&nbsp;|
            acodanā ca tasyeti vyākhyāntaram&nbsp;| tava hi yadyadannakaraṇaṃ taccodyate na ca darvipiṭharādīnāṃ
            karaṇatā sādhakatamasya pākādeḥ karaṇatvāt&nbsp;| evaṃ cottarasūtramāpatati&nbsp;|| 27&nbsp;|| 
         </p>
          
         
         <p xmlns="">yatpunaḥ śūrpe 'pyannakaraṇatvānupapatteḥ stutirna prāpnotītyuktaṃ kiṃ tatrābhidhīyate&nbsp;||
            28&nbsp;|| 
         </p>
          <span xmlns="" class="pageinfo">[141]</span> 
         
         <p xmlns="">asmatpakṣe 'rtho 'sti stutyālambanakaraṇatvaṃ nāma, vākyaśeṣo hi bhavanpāratantryādgauṇatvādyapi
            pratipadyate tadā ca vidheyāntaravaśādavaśyamanuvādena bhavitavyamanuvādaśca yathāvijñātasya
            bhavati&nbsp;| ataḥ śabdenaivābhyanujñātaṃ yādṛśaṃ vayamannakaraṇatvaṃ śūrpe paśyāmastādṛśamidaṃ
            saṃkīrtyata iti&nbsp;| anena vartamānāpadeśo vyākhyātaḥ&nbsp;| tatrāpi hi kṛtaṃ vā kariṣyamāṇaṃ
            vā stotuṃ kriyata ityucyate&nbsp;| kathaṃ stutiḥ, sarvalokasya bhūtabhaviṣyadanādareṇa
            vartamānopakārānurāgādvartamānālocanenaiva ca kālāntare 'pi tatra prītiriti kriyata
            evānenānnamityucyate&nbsp;| atha vā 'nnakriyāśaktervartamānatāmannakriyāyāmevopacarya stauti&nbsp;|
            tatrāpi janānāṃ śaktyatikrameṇābhivyaktipriyatvātkriyata ityukte stutirbhavati&nbsp;| na
            śaktyabhidhānāt&nbsp;| tava tu vidhivāditvānmukhyānnakaraṇatvavartamānatvayoragrahaṇe doṣaḥ&nbsp;|
            kiṃ kāraṇam&nbsp;| vidhānaṃ hyatyantānavagatārthaviṣayam&nbsp;| tatra yathāśrutādanyathāgrahaṇaṃ
            niṣpramāṇakam&nbsp;| etadevā ' 'ha—<b>vidhau hi na paraśabdārthaḥ prayojanamiti</b>&nbsp;| paraśabdārtho hi lakṣamāsu prayojanam&nbsp;| tadiha bhūtabhaviṣyatkriyāvācinaḥ śaktivartamānatāvācino
            vā svārthe vartamānānnakriyāvācī śabdaḥ kalpanīyaḥ&nbsp;| 
         </p>
         
         <p xmlns="">tannimittamātre śabdārthe sādhakatamatvavācinī tṛtīyā&nbsp;| nacaivaṃbhūtatvaṃ kutaścitsiddhamityapramāṇakam&nbsp;|
            atha mukhyārthaparigrahaḥ&nbsp;| tatrocyate&nbsp;| na ca vartamānaṃ sādhakatamaṃ vopadiśanvedaḥ
            śakyamarthaṃ vidadhyāt&nbsp;| na hi vartamānānnakriyeṇa śūrpādinā sādhakatamena vā pākena
            hotuṃ śakyate tasmādubhayathā 'pi vipratiṣiddham&nbsp;| asmatpakṣe tvanuvādatvātparaśabdārthagrahaṇam&nbsp;|
            <b>yathā loke balavāndevadatta</b> iti bhūmnyatiśāyane vā matuppravṛttirna ca viśeṣa upātto 'muṣmātprakṛṣṭabala iti&nbsp;|
            tatra sarvasattvebhyaḥ prakarṣe mukhyaḥ śabdo na ca tathā saṃbhavati siṃhādīnāṃ balavattaratvāditi
            devadattānnyūnatarabalānapekṣyaivamabhidhīyate tathā 'tra viprakṛṣṭa<span class="pageinfo">[142]</span> tarānnasādhanalāṅgalādyapekṣayā śūrpaṃ sādhakatamamityucyate&nbsp;| nanvevamāpekṣikapravṛttermukhyatvameva
            syāt, tathā ca devadatte balavacchabdapravṛttiṃ naiva gauṇīṃ manyate&nbsp;| satyamevaṃ,
            yadā tāvannyūnamātrāpekṣayaiva prayujyate yadā tvaviśeṣapravṛttestadadhikabaleṣvapi
            balavadbuddhirjātā tadā sa eva śabdaḥ kutaścidapi nyūnabale vartamāno gauṇaḥ saṃpadyate&nbsp;|
            tathā yadi vidhyuddeśopātte śūrpe 'nnakaraṇatvamanūdyate tatastannyūnamātrāpekṣayā
            vā mukhyatvaṃ nyūnānupādānādvā sāmānyataḥ pravṛttasya sarvaprakṛṣṭagāmitvabuddhau
            satyāṃ gauṇatā&nbsp;| bhavatastvapūrvavidhānādatyantasādhakatamatvavartamānatvayoḥ kriyāṃ
            pratyupādānānnyūnāpekṣāgauṇatvayornimittaṃ nāstītyatikleśaḥ syādityasamānam&nbsp;|| 29&nbsp;||
            
         </p>
          
         
         <p xmlns="">abhyupetyavādo 'yam&nbsp;| yadyapi hetuvidhānaṃ tathā 'pi na darvipiṭharādeḥ prasaṅgaḥ&nbsp;|
            kutaḥ&nbsp;| śūrpaṃ hi vidhāyānnakaraṇaṃ heturucyate&nbsp;| so 'pi ca na loke prasiddhaḥ, śabdameva
            dṛṣṭāntavācinamanumāya sādhayitavyaḥ&nbsp;| tadanumāne ca śrutahetutvānyathānupapattiḥ
            pramāṇaṃ, sā ca yāvatyeva hetutvamupapannaṃ tato 'dhikakalpanāyai na prabhavati&nbsp;|
            śūrpe ca homasaṃbandhitvena pratijñāte 'nyadharmasyāhetutvādavaśyaṃ tadgatamevānnakaraṇatvaṃ
            vaktavyam&nbsp;| saṃnidheśca tadavacchinnameva tadgamyate&nbsp;| loke 'pi ca yaṃ dharmiṇaṃ pratijñāya
            yo heturupadiśyate sa prathamaṃ tāvattadgataviśeṣātmanaiva pratīyate&nbsp;| tadātmakasya
            tu sādhyāṃśānugamābhāvātsāmānyamātraṃ vivakṣitamiti dṛṣṭāntaprayogavelāyāmevāvadhāryate,
            vedahetūnāṃ punarna sāmānyātmanā sādhyasaṃbandho 'vagato na viśeṣātmanā so 'dhunaivārthāpattyā
            kalpanīyaḥ&nbsp;| 
         </p>
         
         <p xmlns="">tatra viśeṣasyopādānātsāmānyāprasiddheśca tatparityāganimittasyāsaṃbhavādupāttaviśeṣamātropasaṃhṛtānyathānupapattistadgatameva
            dṛṣṭāntavacanaṃ kalpayati&nbsp;| tadakalpane hi hetunirdeśaḥ śruto virudhyate&nbsp;| yadi tu
            darvipiṭharādigatānnakaraṇatvahomasaṃbandhāvinābhāvo na kalpyate&nbsp;| na kiṃ cicchrutaṃ
            dṛṃṣṭaṃ vā nāvakalpate&nbsp;| tasmādīdṛśaṃ dṛṣṭāntavacanaṃ kalpyaṃ <span class="pageinfo">[143]</span> yadyacchūrpamannakaraṇaṃ tena tena juhotīti&nbsp;| tadetadviśeṣadṛṣṭamanumānam&nbsp;| loke
            'pi tṛṇadhūmadarśanāttṛṇāgnirevānumīyate nāgnimātram&nbsp;| yathā ca gamanaṃ gośabdavyutpattinimittatvenopādīyamānaṃ
            sāsnādimatsāmānyapratyayottarakālaṃ tadgatameva nimittatvaṃ pratipadyate na gantṛmātraviṣayamiti
            gośabdavyavasthā tathā śūrpagatānnakaraṇahetvapadeśānnānyagatahetutvaprasaṅgaḥ&nbsp;| tatraitāvānarthaḥ
            syāt&nbsp;| yadyadannakaraṇasamarthaṃ śūrpaṃ tena tena hotavyaṃ na darvipiṭharādigrahaṇam&nbsp;|
            yathā balavadupadhmāte 'gnau dahanahetutvenokte sa evānupadhmāto na dahenna tu śaṅkhādayo
            balavadupadhmātā dahanti&nbsp;| tasmādvyavasthā&nbsp;| yadi punaḥ śūrpagatānnakaraṇavyatirekeṇa
            mahāsāmānyaṃ vivakṣyate tato yadyadagṛhītaṃ tasya tasya kā cidannanimittatā vidyata
            ityavyavasthitatvāddhomākṣiptadravyamātrānuvādaḥ sannanarthako 'nnakaraṇaśabdaḥ&nbsp;|
            tasmādannahetutvena stutitvameva varamiti&nbsp;|| 30&nbsp;|| 
         </p>
         
         <span xmlns="" class="trailer">iti hetuvannigadādhikaraṇam&nbsp;|| 3&nbsp;||</span>
          
         
         
         
         <p xmlns="">ihā ' 'narthakyaśravaṇātkecidevaṃ saṃdehamupanyasyanti kimarthavanto mantrā utānarthakā
            iti&nbsp;| tattvayuktam&nbsp;| <b>spaṣṭe śabdātpratīte 'rthe nānarthakyaṃ hi śaṅkyate&nbsp;| agnau dahati dṛṣṭe vā dagdhṛtvaṃ
               kiṃ vicāryate</b>&nbsp;|| sarvatra hi kāryadarśanācchabdānāṃ śaktayaḥ kalpyante&nbsp;| taccārthapratyāyanaṃ mantreṣvapyuccāryamāṇeṣūpalabhyate&nbsp;|
            na <b>cāviśiṣṭastu vākyārtha</b> ityevamādipratijñāmātrasādhyottarāḥ pūrvapakṣā bhavanti&nbsp;| tasmādayukto 'yamupanyāsa
            iti matvā ' 'ha—<b>kiṃ vivakṣitavacanā mantrā utāvivakṣitavacanā iti</b>&nbsp;| nanvanenaiva hetunedamapi na vicāraṇīyam&nbsp;| naiṣa doṣaḥ&nbsp;| arthavatāmapi vākyānāṃ
            dvaividhyadarśanāt&nbsp;| uccāraṇārthapratyāyane hyavinābhūte tannānyataravivakṣayā prayujyamāne
            'pi kiṃcinnāntarīyakaṃ bhavati&nbsp;| yadyarthapratyāyanaṃ <span class="pageinfo">[144]</span> vivakṣyate tadoccāraṇamarthāt, athoccāraṇavivakṣāṃ tato 'rthapratyāyanamanuṣaṅgāt&nbsp;|
            yathā japeṣu viṣavidyāsu cetyasti vicārāvasaraḥ&nbsp;| kathaṃ punarasya pramāṇalakṣaṇena
            saṃbandhaḥ&nbsp;| pūrvamevoktametat&nbsp;| yathā ' 'mnāyasya kriyārthatvādityayamevātra pūrvapakṣa
            iti taduttareṇaiva ca nirākāṅkṣatvānna punarabhihitam&nbsp;| evaṃ hi manyate yatra so 'rodīdityevamādeḥ
            kathaṃ citsaṃbandhāpādanaṃ, tatra mantreṣu kaḥ saṃdehastasmādupayogaviśeṣa eva cintanīya
            iti&nbsp;| tatra vidhistutitve tāvatsvayameva nirākariṣyati, avidhisarūpatvāt&nbsp;| pradeśāntaravihitastutyasaṃbhavācca&nbsp;|
            pariśeṣātsvarūpaprayoge satyarthoccāraṇayoḥ kiṃ vivakṣitamiti vicāryate&nbsp;| sāmasu tu
            vācakatvābhāvādātmaprayogamātrākṣarābhivyaktiparatvagatasaṃdehaḥ&nbsp;| kathaṃ punaḥ pūrvapakṣavādinaḥ
            śrutyasaṃyuktānāṃ keṣāṃ cinmantrāṇāṃ prayogasiddhiḥ&nbsp;| kecidāhuḥ&nbsp;| aprayogārthamevāsāvavivakṣitārthatve
            yatate&nbsp;| na hyanāśritārthānmantrānkaścidapi prayuṅkte&nbsp;| ato yacca kimuccāraṇamātreṇopakurvantīti
            siddhavatprayogābhidhānaṃ naitadañjasaiva draṣṭavyam&nbsp;| ayaṃ hi tatra duṣṭo 'bhiprāyaḥ&nbsp;|
            yadi nāmoccāraṇamātropakāraṃ vakṣyati&nbsp;| tatra śakṣyāmyasyāprayogaṃ vaktumiti&nbsp;| yadapi
            prayojanakathane barhirdevasadanaṃ dāmītyayaṃ barhirlavanātpracyavyite tadanena prakāreṇa
            prayogapracyāvanameva draṣṭavyam&nbsp;| atha vā yājñikadarśanenāvigānātprayogasiddhimavicāryetaro
            vicāraḥ&nbsp;| kimarthaṃ tu yājñikaprasiddhirupekṣitā yataḥ saiva tāvadyuktāyuktatvena
            na vicāryate&nbsp;| tatrāyamabhiprāyaḥ&nbsp;| sarvathā tāvad‌dṛḍhameṣāṃ smṛtinyāyena prayogitvamavasthitaṃ
            tatra śakyaṃ bādhituṃ tasyaiva tvidaṃ mūlaṃ nirūpyate&nbsp;| tadyadi pūrvapakṣo bhaviṣyati
            tato 'nyapramāṇābhāvādviniyojakaśrutyanumānena mūlaṃ kalpayiṣyāmaḥ&nbsp;| siddhānte tu
            liṅgaprakaraṇayoreva mūlatvādhyavasānam&nbsp;| atha vaivaṃ pūrvapakṣe 'pi prayogaḥ&nbsp;| svādhyāyādhyayanavidhinaiva
            mantrāḥ puruṣarthāya nīyante&nbsp;| tathā hi&nbsp;| darśapūrṇamāsādibhiḥ kramaprakaraṇābhyāṃ
            yāvatsaṃspṛśyate tatsarvamupakārakatvena svīkriyate&nbsp;| prayājādivākyāni mantrarūpamapi
            ca&nbsp;|
         </p>
         
         <p xmlns="">tatra prayājādivākyārnyaṃtha samarpya caritārthāni svarūpasaṃsparśe satyapi prayojyatāṃ
            na pratipadyante&nbsp;| mantrāḥ punaḥ karmānaupayikārthābhidhāyitvāttenāṃśenānapekṣitāḥ&nbsp;|
            stutividhismṛtīnāṃ tu prakārāntareṇa siddhiriti prayogavacanenaiṣāṃ rūpamevāṅgīkriyate&nbsp;|
            svādhyāyādhyayanacodanā 'pi pratyāsannataramantrasvarūpameva samarpya caritārthatvānna
            viprakṛṣṭamarthābhidhānaṃ yāvadgacchati&nbsp;| prayājādibākyeṣvapi tāvadrūpagrahaṇameva
            prasaktapārsāttattvabhipretārthadānena <span class="pageinfo">[145]</span> yuktaṃ na tviha tathā kiṃcit&nbsp;| śabde ca kāryasyāsaṃbhavādarthe kāryaṃ vijñāyate&nbsp;|
            mantrāṇāṃ tu śabda eva saṃbhavati&nbsp;| avaśyaṃ hyarthaprādhānyapakṣe 'pi puruṣaḥ śabde
            niyoktavyaḥ&nbsp;| tadvayāpārottarakālatvādarthābhidhānasya&nbsp;| tasmādrūpamevāṅgam&nbsp;| tathā
            ca tadarthaśāstrādīnyucyante&nbsp;| parihārasūtrakramānurodhena viparyastānyudāharaṇānyabhryādānātprabhṛti
            dātavyāni&nbsp;| bhāṣyakārastu yathātathodāhṛtairapi kāryasiddhiṃ matvaivamupanyastavānuruprathā
            uruprathasvetyādi&nbsp;| <b>yathāsākṣa iti</b>&nbsp;| nīlīrogādyupahatendriyasya cakṣurastyeveti parairdṛśyate, pareṇa tu nīyamānamupalabhya
            na paśyatīti jñāyate, tathā mantrarūpamālocayatāmarthaprakāśanaśaktibuddhiryadyapi
            bhavati tathā 'pi pareṇa viniyogaṃ dṛṣṭavā svayaṃ viniyojakaśaktirnāstīti gamyate&nbsp;|
            tataścārthātantratvam&nbsp;| anyathā svayameva viniyujyeta&nbsp;| <b>nanvarthavādārthamiti</b>&nbsp;| liṅgaprakaraṇānumitamantravidhistutyabhiprāyam&nbsp;| <b>na hīticchedaḥ</b>&nbsp;| vidhinaikavākyatayā 'rthavādāḥ stutyarthā, kalpitāḥ&nbsp;| pradeśāntarasthasya tu pratyakṣasyā
            ' 'numānikasya vā vidherātmanaḥ samīpe 'rthavādamapaśyataḥ svayaṃ prarocanāśaktyāvirbhāvena
            vyāvṛttāpekṣatvānna dūrasthayā stutyā kāryam&nbsp;| tathā 'bhryādāne rūpādeva prāptatvānmantrāṇāṃ
            tāṃ caturbhirādatta ityanarthakaṃ vacanam&nbsp;| catuḥsaṃkhyāmapi bruvadetanmantragatāmeva
            brūyānna kriyāgatām&nbsp;| na hyanyaguṇo 'nyagāmī bhavati&nbsp;| na ca niṣkriyatvātkarmāṅgatvenopadeṣṭuṃ
            śakyate&nbsp;| tenaivaṃ vākyaṃ bhadedya ete catvārastairabhryādānaṃ kuryātte ca prāgeva
            vacanāccatvāra ityānarthakyam&nbsp;| kriyānaṅgatvādeva ca saṃkhyāyāḥ samuccayaśabdābhāvācca
            pratyekaṃ ca sāmarthyādvikalpaḥ prasajyamāno na śakyo vārayitum&nbsp;| asmatpakṣe punarvacanagamyatvādadṛṣṭasya
            na caturbhyaḥ prāgastitve pramāṇamiti yuktaḥ samuccayaḥ&nbsp;| <span class="pageinfo">[146]</span> ubhayorapi tāvadraśanayoraśvagardabhabandhanārthamādānamarthaprāptatvānna vidhīyate&nbsp;|
            yadi mantro 'pi rūpātprāpto 'narthakaṃ vacanam&nbsp;| parisaṃkhyeti parervarjanārthatvāttadviṣayā
            buddhirabhidhīyate&nbsp;| sā 'pi gardabharaśanāyā ādāne vā syānmantre vā&nbsp;| ubhayathā ca
            tridoṣī&nbsp;| vidhiparaḥ sanna gṛhyata iti svārthaṃ jahyāt&nbsp;| parasya ca vākyasya gardabharaśanāṃ
            netyasyārthe kalpeta&nbsp;| prāptaṃ ca rūpādarthādvā mantramādānaṃ vā bādheta&nbsp;| adṛṣṭārthatve
            tvandhanyāyena yatraiva nīyate tatraiva vartiṣyate&nbsp;| yadi cāśvābhidhānīmiti saṃbandhaḥ
            syāttataḥ parisaṃcakṣītāpi na tvasāvasti&nbsp;| kārakāṇāṃ kriyāparihāreṇānyonyasaṃbandhābhāvāt&nbsp;|
            tena vākyamapi kriyayaiva saṃbadhnīyāt&nbsp;| ekā ca sā&nbsp;| prakaraṇāpūrvasaṃyogaścāviśiṣṭastasmānna
            parisaṃkhyāprayojanaṃ kathayati&nbsp;| <b>ato na pramāṇaṃ barhirityādi</b>&nbsp;| tadā hi mahāprayogavacanena sarve mantrāḥ kevalapradhānārthāstatprayogābahirbhāvavṛttayo
            nāṅgaiḥ saṃbadhyeran&nbsp;| pāṭhakramānurodhāttu tadā 'pi naiva vyutkrameṇa prayogaḥ karmāṇyanādṛtya
            sakṛdevānuvākamadhyāyaṃ vā paṭhitvā 'nuṣṭhīyate&nbsp;|
         </p>
         
         <p xmlns="">agnirmūrdheti yo 'rthaḥ pratīyate sa mūrdhāgnirityanenāpītyanarthako niyamaḥ&nbsp;| yasya
            tvadṛṣṭārthatā tasya kramānyatve taduccāraṇajanyādṛṣṭapramāṇābhāvātkramānyatvaṃ na
            yuktamiti niyamārthavattā&nbsp;| aya niyatapratyāyanādadṛṣṭaṃ kalpyeta taduccāraṇādevopapadyate
            tadadhīnatvānniyatapratīteḥ&nbsp;| yastu dṛṣṭārtheṣu prakṛtipratyayasamāseṣu niyamo dṛśyate
            yathendrāgnī nīlotpalaṃ rājapuruṣaścitragurniṣkauśāmbririti&nbsp;| yuktaṃ tatra viparyaye
            'paśabdārthānyatvānarthakyaprasaṅgāt&nbsp;| ajādyadantaviśeṣaṇatvādinimitto hi tatra niyataḥ
            pūrvanipātaḥ smaryate tenāgnī<span class="pageinfo">[147]</span> ndrāvityasādhutvaṃ puruṣarāja ityarthānyatvaṃ kauśāmbinirityanarthakatvam&nbsp;| yastvagnīndrāviti
            kvacitprayogaḥ sa cchāndaso 'gnervā 'bhyarhitatvasya vivakṣayeti mantavyam&nbsp;| tulyakakṣārthapratītāvindrāgnīpadameva
            vyavasthitam&nbsp;| nanvihāpi kramānyatvādamantratvaṃ syāt&nbsp;| tadevārthaparatve sati tadavināśe
            tu kiṃ nimittamiti na vidmaḥ&nbsp;| tena mantraprasiddhau vākyaniyamādityapi sūtram&nbsp;| atha
            vā 'stvaprakaraṇādhītavākyaniyamāt&nbsp;| na hyarthābhidhāne  'nyadīyasyā ' 'tmīyasya ca
            viśeṣaḥ&nbsp;|
         </p>
         
         <p xmlns="">atha vā mantrapauruṣeyavākyayostulye 'rthābhidhānasāmarthye mantravākyaniyamo 'dṛṣṭārthaḥ&nbsp;|
            atha vā 'nekadhyānādismaraṇopāyaprasaṅge vākyaniyamāt&nbsp;| na hi dṛṣṭe 'rthe mantrasya
            dhyānādervā kaścidviśeṣa ityadṛṣṭārthatā&nbsp;|
         </p>
         
         <p xmlns="">na <a id="N12" href="#n12"><sup>12</sup></a>hyavidvānvihito 'stītyavaśyaṃ tāvadagnīdhā ' 'tmīyāḥ padārthāḥ prāgeva karmaprakramādavagantavyāḥ&nbsp;|
            tatra praiṣaḥ piṣṭapeṣaṇanyāyenārthaṃ jñāpayitumaśaknuvannadṛṣṭārtho bhavati&nbsp;| atha
            smārako mantra ityucyate&nbsp;| tadapi nāsti&nbsp;| brāhmaṇajñānāmyāsapāṭavanimittasaṃskārādeva
            tatsiddheḥ&nbsp;| saṃskārābhivyaktiheturapi pūrvapadārthasamāptirbrāhmaṇameva vā bhaviṣyati
            nārtho mantraiḥ&nbsp;| tatra yaducyate saṃskāraviśeṣo bhaviṣyatīti nāsāvadṛṣṭādanyaḥ saṃbhavatyataḥ
            pūrvapakṣāpattiḥ&nbsp;| yadi hi pratīto 'pyartho naiva dṛṣṭaṃ sādhayati tato yattaddūramapi
            gatvā 'vaśyaṃ kalpanīyaṃ taduccāraṇādeva varamiti&nbsp;|
         </p>
         
         <p xmlns="">na catuḥśṛṅgādi kiṃcitkarma tatsaṃbandhi vā prakṛtau vikṛtau vā vidyate&nbsp;| yadyapi
            ca guṇavādena kiṃcitsyāttathā 'pi tadanuṣṭhānābhāvānna tatsmṛtyā kāryam&nbsp;| na ca jñāyate
            <span class="pageinfo">[148]</span> kva pradeśe prayujyatāmiti&nbsp;| tatra mantrapāṭhakramānurodhenoccāraṇamāpatatīti siddhaḥ
            pūrvaḥ pakṣaḥ&nbsp;| mā mā hiṃsīrmā mā saṃtāptamityādīni vedihavirdhānādiviṣayatvādacetane
            'rthabandhanādityatrāpyudāharaṇam&nbsp;| iha tvaprasaktāyāṃ hiṃsāyāṃ pratiṣedhānarthakyam&nbsp;|
         </p>
         
         <p xmlns="">oṣadhe trāyasva, śṛṇota grāvāṇa iti ca saṃbodhanaṃ kāryaniyogābhimukhyakaraṇārtham&nbsp;|
            na cācetanasyā ' 'bhimukhyaṃ saṃbhavati&nbsp;| na ca paśutrāṇe prātaranuvākaśravaṇe vā
            praiṣeṇa pravṛttirupapadyata ityānarthakyamarthavivakṣāyām&nbsp;|
         </p>
         
         <p xmlns="">dyutvamantarikṣatvaṃ cāditerekānekatvaṃ ca rudrasya vipratiṣiddham&nbsp;| na caiṣa vipratiṣiddho
            'rthaḥ karmaupayikaḥ&nbsp;| kathaṃ vā 'ditirdevatā 'ntarikṣaṃ dyaurvā bhavet&nbsp;| na ca stutyarthatayā
            'pi hetudvayaṃ parihartuṃ śakyaṃ brāhmaṇe hi vidhiśeṣabhūtāḥ stutayo 'rthavantyo bhavanti&nbsp;|
            mantrastutistvaprayojanatvānnā ' 'dartavyā&nbsp;|
         </p>
         
         <p xmlns="">svādhyāyādhyayanasya karmārthatvādyatkarmaṇyupayokṣyate tadabhyasitavyaṃ taccaivaṃ
            vidvāṃsaḥ santo vṛddhāḥ śiṣyānakṣarāvadhāraṇa eva pravartayanti saṃnihite 'pyarthe
            na tadvacanābhyāse&nbsp;| <span class="pageinfo">[149]</span> tenāvaśyaṃ teṣāmuccāraṇamevāṅgatvenābhipretamiti&nbsp;|
         </p>
         
         <p xmlns="">kecitpadārthā jñānenāvijñeyāḥ&nbsp;| keṣāṃ cittu vākyārtha eva na jñāyate&nbsp;| na ca mantrārthaḥ
            sattāmātreṇopakaroti kriyāvelāyāmasmaryamāṇa iti yadekāntena śakye kartumuccāraṇaṃ
            tadeva kāryamityavadhāryate&nbsp;|
         </p>
         
         <p xmlns="">arthaprakāśanapakṣe yasya yo 'rthaḥ sa eva tena prakāśayitavyaḥ&nbsp;| keciccānityairakarmāṅgabhūtaiścārthairarthavanto
            mantrā lakṣyante yathā kiṃ te kṛṇvanti kīkaṭeṣu gāva iti&nbsp;| ayaṃ hi dṛ̣dhenādhyetṝṇāṃ
            smaraṇena viśvāmitrasyā ' 'rṣaṃ gamyate&nbsp;| tena kila karmārthaṃ dhanaṃ prārthayamānenendro
            'bhihitaḥ&nbsp;| trailokyādhipate yāḥ kīkaṭeṣu janapadeṣu gāvastāstava kiṃ kurvanti&nbsp;| te
            hi nāstikāḥ kiṃ kratuneti vadanto na kiṃcitkarmānutiṣṭhanti&nbsp;| ataśca tā nā ' 'śiraṃ
            somasaṃskārārthaṃ duhate na dharmaṃ tapanti&nbsp;| na dharmatapane payodānena sādhanībhavanti&nbsp;|
            tasmātpramagandasya kīkaṭādhipateryadvedodhanaṃ tadasmākaṃ naicāśākhaṃ nagaramābhara&nbsp;|
            <b>hagrahorbhaśchandasīti</b> bhakāraḥ&nbsp;| atha vā 'smānprati tadbibhṛhi dhāraya poṣaya cetyetanno maghavanrandhayā
            sādhayāsmākamiti&nbsp;| chāndasaṃ dīrghatvam&nbsp;| yadyetadvivakṣitaṃ tathā satyādimadarthābhidhānādvedasya
            kṛtrimatvenāprāmāṇyaṃ prasajyate&nbsp;| na cānyo mantrārthaḥ śakyate vaktumapratīteḥ&nbsp;|
            ato 'rthasadasadbhāvāvanādṛtyākṣaroccāraṇaṃ phalavadāśrayaṇīyamiti&nbsp;|| 31&nbsp;||
         </p> <span xmlns="" class="pageinfo">[150]</span>
         
         
         <p xmlns="">mantroccāraṇaṃ tāvadakṣaragrahaṇena nirākāṅkṣīkṛtaṃ na sākṣātkratvaṅgatvaṃ pratipadyate&nbsp;|
            akṣarāṇāṃ ca dravyavadanitikartavyatātmakatvātprakaraṇenāgrahaṇam&nbsp;| evaṃ padārthajñānasya
            vākyārthapratyayena nairākāṅkṣyādagrahaṇam&nbsp;| vākyārthapratyayastvakṛtārthaḥ prakaraṇe
            viparivartamānaḥ kriyātmakatvātprayogavacanākāṅ‌kṣitaḥ karmasamavetānuṣṭhāsyamānārtharamṛtiphalatvenetikartavyatā
            bhavati&nbsp;| tatrādṛṣṭakalpanānimittābhāvaḥ&nbsp;| samāmnānānyathānupapattyā hi tatkalpyeta
            nopapanne 'rthavattve&nbsp;| yadyapi ca tatkalpanāvasaro bhavettathā 'pi kāmaṃ vākyārthapratyayādeva
            na tvaupayi 'kārthapratītinirākāṅkṣādvākyāta&nbsp;| avaśyaṃ ca dṛṣṭādṛṣṭayorviniyujyamānasya
            pramāṇamupanyasitavyam&nbsp;| iha ca prakaraṇādadṛṣṭārthatā liṅgācca dṛṣṭārthatā&nbsp;| na ca
            prakaraṇamaśakye 'rthe viniyoktumarhatītyekāntenaitadāpatati yacchaknuyāttanmantreṇa
            kuryāditi&nbsp;| na cāsāvadṛṣṭaṃ śaknotīti laukikaṃ vaidikaṃ vā pramāṇaṃ vidyate&nbsp;| tasmādubhayorliṅgaprakaraṇayordṛṣṭārthaprayogeṇaikavākyatā&nbsp;|
            evaṃ ca sati yājñikaprayogaprasiddherna mūlāntarakalpanākleśo bhaviṣyati&nbsp;| ataḥ svābhāvikamevārthaprādhānyavāsthitam&nbsp;|
            naivamiti&nbsp;| na dṛṣṭo 'rtho nirvṛtta ityetāvataiva tādarthyamavasīyate&nbsp;| puruṣārthānupayogena
            svādhyāyādhyanavidherānarthakyāt&nbsp;| na ca buddhaśāstrāvidyamānavacanācetanārthabandhanānmantrārthopayogaḥ&nbsp;|
            tatra yadi dūre 'pyadṛṣṭakalpanāto na mucyāmahe tato 'tikramakāraṇābhāvāduccāraṇādeva
            kalpanīyam&nbsp;|
         </p>
         
         <p xmlns="">ubhayavādisiddhatvāduccāraṇakartavyatāyāstatprabhavatvāccādṛṣṭakalpanasya&nbsp;| tatrocyate
            yajñe <b>yajñāṅgaprakāśanameva prayojanamiti</b>&nbsp;| yadyapi lokavattairna saṃvyavahārastathā 'pi tatsva<span class="pageinfo">[151]</span> rūpaprakāśanamātramevānuṣṭhātṝṇāmupakariṣyati&nbsp;| ataśca yāvanmātramevānaupayikaṃ saṃbodhanādi
            kāmaṃ tanna vivakṣyeta na tu tadvaśena sarvameva tyaktavyaṃ na hyaikarūpyaṃ nāma kenacinniyatam&nbsp;|
            tasmādyathādarśanābhyupagamādbarhirdevasadanaṃ dāmītyevamādīnāṃ tāvadavihatamarthaprādhānyam&nbsp;|
            tāṃ caturbhirādatta ityatrāpi vadāmaḥ&nbsp;|| 32&nbsp;||
         </p> 
         
         <p xmlns="">yadyapi mantrāḥ prāptāḥ sāmarthyena tathā 'pi catuḥsaṃkhyāmādāne vidhāsyati&nbsp;| tatrāruṇaikahāyanīnyāyena
            parasparaniyame sati mantragatacatuḥsaṃkhyāviśiṣṭamādānaṃ coditaṃ samuccayādṛte kartuṃ
            na śakyata ityarthātsamuccayaphalam&nbsp;| atha vā yāvalliṅgānumitāḥ śrutayaḥ pratimantraṃ
            kalpayitumārabhyante tāvadanena pratyakṣavacanena catuḥsaṃkhyāviśiṣṭāste vihitāstenāprāptavidhireva
            vacanam&nbsp;| tatra tu vinā 'pyetena mantreṣvarthātprāptavatsu tatparatve mandaṃ phalamityananyalabhyacatuḥsaṃkhyārthaṃ
            tasyopadeśaḥ&nbsp;|| 33&nbsp;||
         </p> 
         
         <p xmlns="">yāvaddhi mantrāmnānamanavagataprayojanaṃ prakaraṇī cākṛtārthastāvadyattatsiddhayarthaṃ
            kalpyate tatsarvaṃ vaidikaṃ bhavati&nbsp;| nairākāṅkṣyottarakālaṃ tu kalpitamapi pauruṣeyatvādapramāṇaṃ
            syāt&nbsp;|
         </p>
         
         <p xmlns="">na ca śrutimakalpayitvā liṅgādeḥ svātantryeṇa prāmāṇyamiti vakṣyate&nbsp;| tadetadāha&nbsp;|
            <b>sati ca vākye liṅgaṃ viniyojakaṃ taccāsya nāstīti</b>&nbsp;| yadaiva hi prakaraṇādanena yajeta raśanāṃ vā gṛhṇīyāditi kalpayitumiṣyate tadaivāśvābhidhānīmityanenāpahāro
            mantrasya&nbsp;| yadapi <b>naivaṃ saṃbandha ityādatta iti kathaṃ tarhītyaśvābhidhānāmiti&nbsp;|</b> tatkārakasaṃbandhāsaṃbhavātkriyayaiva <span class="pageinfo">[152]</span> saha sāmānyābhiprāyeṇa draṣṭavyam&nbsp;| tasmānnā ' 'dānamātre vidhīyate kiṃ tarhyaśvābhidhānīviśiṣṭe&nbsp;|
            atha vā phalataḥ paścāttanakārakasaṃbandha upanyasyate&nbsp;| sarvathā darśaśāstratā nāsti&nbsp;|
            yadi hi yadeva mantravacanātprāpnuyāttadeva pratyakṣavacanenocyate tato vayamupālabhyemahi&nbsp;|
            nanvevamaprāptavidhirevāyaṃ saṃjāta iti na vaktavyaṃ parisaṃkhyeti&nbsp;| phalenaivamabhidhānādadoṣaḥ&nbsp;|
            sarvatra hi parisaṃkhyāśabdādevakārādvā vinā na śrutyā parisaṃkhyā niyamo vocyate
            vidhireva tvevaṃjātīyakasya phalenaivaṃ vyapadeśaḥ&nbsp;| kastarhi vidhiniyamaparisaṃkhyānāṃ
            bhedaḥ&nbsp;| ucyate&nbsp;| <b>vidhiratyantamaprāpte niyamaḥ pākṣike sati&nbsp;| tatra cānyatra ca prāpte parisaṃkhyeti
               kīrtya</b>te&nbsp;|| vidhireva hi kenacidviśeṣeṇaivaṃ bhidyate&nbsp;| tatra yo 'tyantamaprāpto na ca prāpsyati
            prāgvacanādityavagamyate tatra niyogaḥ śuddha eva vidhiryathā vrīhīnprokṣatīti&nbsp;| yatra
            tu prāgvacanātpākṣikī prāptiḥ saṃbhāvyate tatrāprāptipakṣaṃ pūrayanyo vidhiḥ pravartate
            sa niyantṛtvānniyama ityucyate yathā vrīhīnavahantīti&nbsp;| taṇḍulaniṣpattyarthākṣepādeva
            tatsiddherna tatprāptimātraṃ vidheḥ phalaṃ kiṃ tarhyaprāptāṃśapūraṇam&nbsp;| tadaprāptipakṣe
            ca taṇḍulairupāyāntarāṇyākṣipyeran, pūraṇe tu sati yā teṣāṃ nivṛttirasāvarthānna vākyāt&nbsp;|
            na ca tadvāraṇaṃ niyamaḥ&nbsp;| parisaṃkhyā hi tathā syāt&nbsp;| pratyāsannāṃ vā 'vahantiniyatatāmutsṛjya
            nānyanivṛttiphalakalpanāvasaraḥ&nbsp;| tatprasaktidvārā tvavahanteraniyatirāsīditi niyamāntargataivārthānnivṛttirgamyate&nbsp;|
            na ca prāpte sati vidhirayaṃ pravṛtto yenāsyānyanivṛttyarthatā kalpyeta&nbsp;| prāgeva
            tu pravartamānenārthasya prāpakaśaktinirodhādanyāprāptiḥ kṛtā sā cārthalabhyeti na
            tayaiva vyapadiśyate&nbsp;| yaḥ punaḥ prāṅ‌niyogāttatra cānyatra ca prāpnuyāditi saṃbhāvyate
            yatra vā yaccānyacca sā parisaṃkhyā yathā 'traivodāhṛte yathā ca gṛhamedhīye pañcame
            pakṣe&nbsp;| atrāpi ca na prāpte satyeṣā pravartate prāpakasya śāstrasyānanumitatvāt&nbsp;|
            kathaṃ tarhi&nbsp;| yadyetadvākyaṃ nābhaviṣyattata enaṃ prāpsyaditi&nbsp;| sarvasya pratyakṣasya
            vākyasya nānumānikavākyapratibandhamātraṃ phalamiṣyate&nbsp;| kiṃ hi tena paṭhitena yasyānyato
            'pyarthaḥ sidhyati tadarthaṃ gardabharaśanānivṛttiḥ phalaṃ kalpyate&nbsp;| tenaivaṃ kalpyate
            kṛtvācintānyāyena yadi nāmaivaṃ vākyaṃ na bhavettataḥ kīdṛśamanuṣṭhānaṃ syāt&nbsp;| tatra
            mantraprāptistāvadekāntena sidhyedaśvābhidhānyāṃ tadvadeva tu gardabharaśanāyāmapi
            prasajyeta&nbsp;|
         </p> <span xmlns="" class="pageinfo">[153]</span> 
         <p xmlns="">yadā tvanena vākyena pratyakṣeṇa nairākāṅkṣyādaviśeṣaviniyogasamarthavākyānumānaṃ
            niṣiddhaṃ tadā kevalāśvābhidhānīviṣayatvasiddhirityapaunaruktayādarthavadvākyam&nbsp;||
            34&nbsp;||
         </p>
         
         <p xmlns="">yadyapi pradeśāntarasthatvānmantravidhānaṃ na stūyate tathā 'pi prathanavidhānāttatprarocanayā
            ca sakalaṃ vākyamarthavat&nbsp;| tasya hyetadevotpattivākyam&nbsp;| nanu ca puroḍāśānyathānupapattiprāptatvātprathanaṃ
            na vidhātavyam&nbsp;| naitanniyogataḥ prāpnoti&nbsp;| drutataraṃ hi piṣṭamaprathitamapi pratheta&nbsp;|
            vidhāne tu sati tādṛśaṃ kartavyaṃ yena prathayitavyaṃ bhavati&nbsp;| evaṃ cādhvaryukartṛkatā
            'pi sidhyati&nbsp;| paṭhyamānaṃ hyādhvaryavasamākhyāṃ labdhvā kartṛviśeṣaṃ niyacchati&nbsp;|
            arthaprāptaṃ tvasamākhyātatvānna niyāmakaṃ syāt&nbsp;| evamarthaṃ ca yadyapyekāntato 'rthātprāpnuyāttathā
            'pi vākyenaiva prāpayitavyam&nbsp;| tasmādupapannā prathanastutiḥ&nbsp;| evamapi yajñapatimeva
            tatprathayatītyanena stutau siddhāyāṃ mantragrahaṇamanarthakam&nbsp;| na&nbsp;| mantrasyaiva
            stutyarthamupādānāt, prathanaṃ kartavyaṃ tasya hi kriyamāṇasyāyaṃ mantraḥ sādhanaṃ
            bhavati&nbsp;| tatra coru te yajñapatiḥ prathatāmityetānyakṣarāṇi prayujyante tathā sati
            yajñapatiḥ prathito bhavatīti guṇo labhyate&nbsp;| <b>kimetadevāsya phalamiti netyāha</b>&nbsp;| stutyarthameva tad‌dravyasaṃskārakarmasviti nyāyāt&nbsp;| yadyapyatra karaṇamantrābhihitatvātphalaṃ
            kalpyate tathā 'pi brāhmaṇe tāvattatsaṃkīrtanamekāntena stāvakam&nbsp;| mantro 'pi tu liṅgaviniyojyo
            na phalakalpanāyai prabhavati&nbsp;| karaṇavibhaktiviniyuktānāṃ hi sakalopayogānyathānupapattyā
            phalasādhanatā yuktā liṅgānumitā punaḥ śrutirākāṅkṣāvaśena kriyāprakāśanamātraviniyogāyaiva
            jñāyate&nbsp;| tenaivaṃjātīyako <span class="pageinfo">[154]</span> mantro 'pi pradhānaphalasaṃkīrtanātmikā stutirevābhyupagantavyā&nbsp;| <b>kathamasati prathana iti</b> kasyāyaṃ praśnaḥ kiṃ vidhyuddeśavartinaḥ puroḍāśaprathanasyāthārthavādagatasya yajñapatiprathanasyeti&nbsp;|
            dvidhā 'pi cāyuktaṃ puroḍāśaprathanaṃ tāvad‌vidhīyamānatvādeva na praṣṭavyam&nbsp;| na
            ca mantrābhidhānāttasyāstitvaṃ kiṃ tarhi svarūpasadbhāvādityuttaramapyasaṃbaddham&nbsp;|
            atha punaritarārthavādanyāyena kathamarudatītivatpraśnaḥ&nbsp;| tathā 'pyuttaramasaṃbaddham&nbsp;|
            <b>mantreṇādhvaryuḥ puroḍāśamiti</b> puroḍāśena saṃbadhyate na yajamānena&nbsp;| tasmādagrantha iti kecit&nbsp;| ubhayathā 'pi tvidamaduṣṭam&nbsp;|
            astu tāvatpuroḍāśaprathane&nbsp;| tatra hi yājñikānāṃ keṣāṃcidayaṃ mantraḥ kṛtvā prathanamabhimarśane
            prayujyate so 'yaṃ svasiddhāntena pṛcchati kathamasati—vṛtte prathane prayujyamānenānena
            prathayatīti&nbsp;|
         </p>
         
         <p xmlns="">tatrābhyupetyavādenottaraṃ <b>mantrābhidhānāditi</b>&nbsp;| yadyapi prathanaṃ prathamakṛtatvānnāsti mantreṇa nu sattayocyata ityupapannaḥ śabdārthaḥ&nbsp;|
            atha vā sarvaprayojakavyāpārāṇāṃ prayojyavyāpārapūrvakatvamartharūpeṇa sthitamiti
            śabdairapi tathaiva pravartitavyam&nbsp;| iha ca stutiviṣayasiddhayarthaṃ prathayatītyetadvidhīyata
            ityuktam&nbsp;| tatrā ' 'ha nāyaṃ vidhiḥ saṃbhavati viṣayānupapatteḥ&nbsp;| prayojakavyāpāro
            hi pratīyamānastadgocaraḥ syāt&nbsp;| sa cānupāttaprayojyavyāpāratvānna pratīyate tena
            yathā yajetetyanukte yājayatīti nocyate tatheha prathetetyanukte prathayatīti na vācyam&nbsp;|
            na ceha puroḍāśaḥ pratheta tena vā prathitavyamityupādānamasti&nbsp;| tasminnasati prathayatītyanupapannam&nbsp;|
            tadupapādayati <b>mantrābhidhānāditi</b> pratīkagṛhītamantropāttaprayojyavyāpāraṃ hi brāhmaṇaṃ prathayatīti vidhatte&nbsp;| <b>yaśca prathasveti brūta ityanena</b> puroḍāśakartṛkāṃ kriyāmadhvaryuḥ preṣyatītyetaddarśayati&nbsp;| yadyapi ca saṃbhāvyamānakriyāṇāṃ
            prayojyānāmanupādāyāpi vyāpāraṃ śabdena prayojakavyāpāraḥ sidhyatītyetadapyuttaraṃ
            saṃbhavati tathā 'pi tūttaravibhavādupādānapūrvakataivoktā&nbsp;| atha vā 'stu yajamānaprathane
            <b>kathamasatīti</b> sarvastutīnāṃ kiṃcicchabdagatamarthagataṃ vā ' 'lambanamuktam&nbsp;| tadatra kiṃnibandhanā
            stutiriti&nbsp;| tadabhidhīyate&nbsp;| mantroktamarthamāśritya stutiḥ pravartiṣyate&nbsp;| <b>mantreṇādhvaryuḥ puroḍāśaṃ brūta</b> iti na puroḍāśaprathanopādānābhiprāyaṃ kiṃ tarhi puroḍāśaṃ bravīti, uru te yajñapatiḥ
            prathatāmiti&nbsp;| prathasvetyapītikaraṇaḥ prabhṛtyartho na śabdaḥ padārthatāyai&nbsp;| <b>yaśca prathasveti brūta ityapi</b> tadādyartha eva&nbsp;| prathatāmiti brūta ityarthaḥ&nbsp;| yaścaivaṃ brūte sa prathayatyanenaiva&nbsp;|
            guṇavādāt&nbsp;| atha vā tadācaṣṭa ityevaṃ mukhyameva prathayatītyarthamāśritya prathamabuddhayā
            siddhā stutiḥ&nbsp;|| 35&nbsp;||
         </p> <span xmlns="" class="pageinfo">[155]</span> 
         
         <p xmlns="">adṛṣṭārthoccāraṇavādino 'pi tanniyamādaparamavaśyaṃ kalpanīyamadṛṣṭaṃ tanmamāpi pratyāyananiyamādbhaviṣyatītyavirodhaḥ&nbsp;|
            etena mantratvādiniyamaḥ pratyuktaḥ&nbsp;| satsvapyupāyāntareṣu viśiṣṭānupūrvīkamantraviśeṣāmnānādupāyāntaranivṛttau
            niyamādṛṣṭamātrakalpanayā siddhamarthābhidhānam&nbsp;|| 36&nbsp;||
         </p> 
         
         <p xmlns="">yeyaṃ saṃpraiṣe agnīdagnīnityatra buddhabodhanāsaṃbhavādabhidhānakarmagarhā 'bhihitā
            sā 'pyanupālambhaḥ&nbsp;| smaraṇasaṃskārārthatvāt&nbsp;| buddhīnāṃ hi kṣaṇikatvātsvādhyāyakālotpannānāṃ
            na prayogakālaṃ yāvadavasthānaṃ tatrāvaśyaṃ kena ciddhayānādinā 'nusaṃdhāne kartavye
            mantro niyamyate&nbsp;|
         </p>
         
         <p xmlns="">atha vā <b>saṃskāratvāditi</b>&nbsp;| yadi hi bodha evāvatiṣṭhate tato 'navakāśatvaṃ bhavediha tu tadīyasaṃskāramātrāvasthānāttadabhivyaktidvāreṇāsti
            jñānotpattyavasara iti na mantrānarthakyam&nbsp;|| 37&nbsp;||
         </p> 
         
         <p xmlns="">catvāri śṛṅgeti rūpakadvāreṇa yāgastutiḥ karmakāla utsāhaṃ karoti&nbsp;| hautre tvayaṃ
            viṣu1vati hoturājye viniyuktaḥ&nbsp;| tasya cā ' 'gneyatvādahnaścā ' 'dityadaivatatvasaṃstavādādityarū<a id="N13" href="#n13"><sup>13</sup></a> <span class="pageinfo">[156]</span> peṇāgnistutirupavarṇyate&nbsp;| tatra catvāri śṛṅgeti divasayāmānāṃ grahaṇam&nbsp;| trayo asya
            pādā iti śītoṣṇavarṣākālāḥ&nbsp;| dve śīrṣe ityayanābhiprāyam&nbsp;| sapta hastā ityaśvastutiḥ&nbsp;|
            tridhā baddha iti savanābhiprāyeṇa&nbsp;| vṛṣabha iti vṛṣṭihetutvena stutiḥ&nbsp;| roravīti
            stanayitnunā&nbsp;| sarvalokaprasiddhermahāndevo martyānāviveśetyutsāhakaraṇopakāreṇa sarvapuruṣahṛdayānupraveśāt&nbsp;|
            evamanena mārgeṇāsti tāvaddharmasādhanasmṛtiḥ&nbsp;|| 38&nbsp;||
         </p> 
         
         <p xmlns=""><b>aditirdyauraditiriti</b>&nbsp;| nātra dyutvādīni vivakṣitāni kiṃ tarhyaditau prakāśayiyitavyāyāmavidyamānavipratiṣiddhadharmopādānaṃ
            stutyartham&nbsp;| guṇavādena tvaudumbarādhikaraṇavatsaṃvādo yojayitavyaḥ&nbsp;|| 39&nbsp;||
         </p> 
         
         <p xmlns="">yadyapi pūrvapakṣe 'yamabhiprāyo nopanyastastathā 'pi saṃbhavādupanyasyate&nbsp;| yadi
            hi svādhyāyakāle 'rthavacanamupayujyeta tatastadāśrīyeta na tvevamasti karmabhirasaṃyogāt&nbsp;|
            tadanabhyāsastu prokṣaṇādivatsaukaryāt&nbsp;|| 40&nbsp;||
         </p> 
         
         <p xmlns="">yattu paraṃ kāraṇamavijñeyatvamuktaṃ tadayuktam&nbsp;| sata evārthasya puruṣāparādhenāvijñānāt&nbsp;|
            tatra cārthaprakaraṇasūktadevatārṣanigamaniruktavyākaraṇajñānānyadhigamopāyāḥ&nbsp;| teṣāṃ
            hyevamarthameva paripālanam&nbsp;| yathaiva ca vyākaraṇena nityapadānvākhyāne kriyamāṇe
            lopavikārādīnāmupāyatvenopādānamavyutpannāśca taireva padotpādanamiva manyante&nbsp;| tathā
            'tra nityavākyārtha<span class="pageinfo">[157]</span> pratipattāvārṣopākhyānamanityavadābhāsamānamupāyatvaṃ pratipadyate&nbsp;| tatra yathā
            kaścid‌vyācakṣāṇaḥ padatadavayavādīnāṃ cetanatvamivādhyasya viśeṣabādhādivyāpāraṃ
            nirūpayatyetenaivamukto 'yamevaṃ pratyāheti&nbsp;| yathā ca pūrvapakṣottarapakṣavādinau
            vyavahārārthaṃ kalpitāvevamṛṣyārṣeyaviviṣayā kalpanā&nbsp;| atha vā paramārthenaivedamṛṣibhistathoktaṃ
            na tu sa mantrastaireva kṛtastadānīṃ vā puruṣāntareṣvasanneva teṣāmāvirbhūtaḥ&nbsp;| kiṃ
            tarhi yathā 'dyatve 'pi kaścitprakṛtārthavivakṣāyāṃ tadarthaṃ vākyamupāditsamānastadarthasarūpaṃ
            mantraṃ ślokaṃ vā 'nyadīyaṃ smṛtvā svavākyasthāne prayuṅkte tatpratyayena cānye tadarthamavadhārayantyevamihāpi
            vedārthavidbhistadvāsitāntaḥkaraṇairmṛgvādibhirātmīyavyavahāreṣu śrutisāmānyarūpeṇa
            viśiṣṭārthapratyāyanārthaṃ mantrāḥ prayuktāstadbalena cāsmadādīnāṃ tadanurūpā 'nityārthapratipattirmavati&nbsp;|
            pratyayadṛḍhatvārthameva cā ' 'rṣasmaraṇam&nbsp;| tatraivamupākhyānaṃ smaranti&nbsp;| yathā
            kila bhūtāṃśo nāma kaścidṛṣirjarāmaraṇanirākaraṇārthī sṛṇyevetyevamādinā sūktenāścinau
            stutavān&nbsp;| bhūtāṃśo aśvinoḥ kāmamaprāiti cānte saṃkīrtanāttasyā ' 'rṣamāśvinaṃ sūktamiti
            ca dyotitam&nbsp;| tatra sṛṇiraṅkuśaḥ saraṇasādhanatvāttamarhantau tatra vā sādhū iti sṛṇyāvarthātkuñjarau&nbsp;|
            ākāraśchandasi dvivacanādeśaḥ&nbsp;| tāvivātyarthaṃ jṛmbhamāṇāvaṣṭāṅgapraharaṇavyāpṛtau
            jarbharī&nbsp;| turpharītū hiṃsantau&nbsp;| nitośatirvadhakarmā tatkāriṇau naitośau—yoddhārau
            tāviva turpharī—tvaramāṇā hiṃsakāviti vā&nbsp;| parpharīkāśobhāyuktau&nbsp;| udanyatiḥ pipāsārthaḥ,
            tatra jātau, udanyajau prāvṛṣijau cātakau jemanā—udakavantau jemaśabdātpāmādivihito
            matvarthīyo napratyayaḥ&nbsp;| tau yathodakalābhena mattau bhavatastathā yau maderū tau
            me jarāyumarāyu jarāmaraṇadharmakamarthāccharīramajaramamaraṃ ca kurutamiti vākyaśeṣaḥ&nbsp;|
            tenaivaṃ vākyārtho yāvaṅkuśacoditāviva kuñjarau sarvato jṛmmamāṇau śatrūṇāṃ nihantārau
            bhavato hiṃsrāviva ca hiṃsanavyāpṛtau dākṣyeṇa ca śobhete cātakāviva codakalābhena
            madātprīyete tāvubhāvapi jarāmaraṇayoḥ kupitāvivājaratvasyāmaratvasya vā prītāvajaramamaraṃ
            me śarīraṃ vidhattāmiti&nbsp;| “amyak‌sā ta” ityagastyārṣaṃ tena kilendro 'maratvaṃ dhanaṃ
            prārthitastathā coparitanyāmṛci “tvaṃ tū na indra taṃ rayiṃ dā” iti śrūyate&nbsp;| tadevāsyāmṛcyanuṣaṅgeṇa
            draṣṭavyam&nbsp;| iyaṃ ca cchandomadvitīye 'hani marutvatīye śastre viniyuktā&nbsp;| tatrāmyagityamāśabdo
            'vyayaṃ sāhityavācī yato 'mātya iti bhavati sahāñcatītyamyaksā ta indra, ṛṣṭirāyudhaviśeṣaḥ
            pāṇikṣepyaḥ, asme iti—asmākaṃ sanemi—purāṇam&nbsp;| amvaṃ—toyaṃ maruto junanti—kṣipanti&nbsp;|
            agniścidityupamārtho hi sma, atase—śuṣkatṛṇe śuśukvān—dīpta<span class="pageinfo">[158]</span> vān āpa iva dvīpaṃ dadhati prayāṃsi—annādyāni&nbsp;| vākyārthe tu prathamatṛtīyayordvitīyacaturthayośca
            padānāṃ saṃbandhaḥ&nbsp;| tatra setyetadākṣipto yacchabdastṛtīyapāde kalpyate&nbsp;| śuṣkatṛṇe
            dīpto 'gniriva yā lakṣyate tava sahacāriṇī nityamṛṣṭistava vallabhā sā tāvattvatprasādenāsmākameva&nbsp;|
            ye 'pyamī purāṇaṃ jalaṃ vṛṣṭirūpeṇa vikṣipanta āpa iva dvīpamannādyāni dhārayanti
            tava priyasakhāste 'pyasmākameva sa tvamevaṃ sādhāraṇadravyaḥ sannamaratvaṃ na kevalaṃ
            dehi&nbsp;| ekayā pratidhā 'pivaditīndrasyaiva stutiḥ&nbsp;| ekena prayatnenāpibatsākaṃ—yaugapadyena,
            sarāṃsi—pātrāṇi somasya pūrṇāni indraḥ kāṇukā—kāmayamānaḥkāmukaśabdasya cchāndaso
            varṇavyatyayaḥ&nbsp;| ākārastu vibhaktyādeśaḥ&nbsp;| atha vā kāntakānītyādayo niruktoktāḥ kāṇukāśabdavikalpā
            yojanīyāḥ&nbsp;| tadevaṃ sarvatra kenacitprakāreṇābhiyuktānāmarthotprekṣopapatteḥ prasiddhatarārthābhāve
            'pi vedasya tadabhyupagamātsiddhamarthavattvam&nbsp;|| 41&nbsp;||
         </p> 
         
         <p xmlns=""><b>paraṃ tu śrutisāmānyamātramiti</b>&nbsp;| yajamānastāvatprārthayitā indraśca prārthyamānaḥ sarvadā 'sti&nbsp;| kīkaṭā nāma yadyapi
            janapadāstathā 'pi nityāḥ&nbsp;| atha vā sarvalokasthāḥ kṛṣaṇāḥ kīkaṭāḥ&nbsp;| pramagandaḥ—kusīdavṛttiḥ
            sa hi prabhūtataramāgamiṣyatītyevaṃ dadāti&nbsp;| nīcāśākhaḥ—ṣaṇḍhastadīyaṃ dhanaṃ naicāśākham&nbsp;|
            tacca sarvamayajñāṅgabhūtaṃ teṣāṃ karmaṇyapravṛttestadasmākamāhareti&nbsp;| śeṣaṃ gatārtham&nbsp;||
            42&nbsp;||
         </p> 
         
         <p xmlns="">āgneyyetyagninā devatayā liṅgena tadabhidhānasāmarthyena vā ya upadeśaḥ sa tadarthārhatāṃ
            mantrasya dyotayati&nbsp;| devatātaddhito hyeṣa smaryate yaṃ cārthaprādhānyena mantraḥ
            prakāśayati sā tasya devatā nābhidhānamātreṇa&nbsp;| ekadevatye 'pi mantre 'nekadevatāntarapadaprayoge
            sati taddevatyavyapadeśābhāvāt&nbsp;| prādhānyābhidhānaṃ ca nārthaparatvena vinopapadyate&nbsp;||
            43&nbsp;||
         </p> 
         
         <p xmlns="">ūhadarśanaṃ na mātā varghata iti&nbsp;| arthe ca puṣṭyādivṛddheḥ pratyakṣatvātpratiṣedhāsaṃbhavā<span class="pageinfo">[159]</span> dānarthakyāttadaṅgeṣviti śabde vijñāyate&nbsp;| tatrāpi sthaulyādivṛddhayasaṃbhavādadhikārthavācitvena
            dvivacanabahuvacanayoḥ pratiṣedhaḥ&nbsp;| sa cārthaparatve sarvapaśuviśeṣaṇamātrādyupāditsāyāṃ
            satyāmavakalpate&nbsp;| yā cānyapadavṛddhisadbhāvapratītiriyaṃ ca<a id="N14" href="#n14"><sup>14</sup></a>&nbsp;| yadyapi mātṛprabhṛtīnāṃ pārārthyātsaṃbandhibhedādeva ca bhedasiddheranūhyatvaṃ
            sadevānuvadati tathā 'pi nyāyāvagatānūhasaṃkīrtanānnyāyarahiteṣūhasaṃpratyayātprakṛtau
            vivakṣitārthatā vijñāyate&nbsp;| anyathā tu tadadṛṣṭamavikṛtaireva sādhyeta&nbsp;| tathā <b>yadyapyanyadevatyaḥ paśurāgneyyevamanotā</b> kāryetyūhaprāptidarśanaṃ, eva<b>musrāṇāṃ vapānāmityevamādī</b>nāṃ yathārthamūhitānāmevā ' 'mnānamapi vivakṣitārthaṃ bhaviṣyati&nbsp;| itarathā prākṛtapadatyāge
            'nyakalpane cādṛṣṭadvayaṃ kalpyeta&nbsp;|| 44&nbsp;||
         </p> 
         
         <p xmlns="">vidhireva ca brāhmaṇābhidhastatra tatra paryāyairavayavānvākhyānanirvacanādibhiścārthaprakāśanaparatvaṃ
            darśayati&nbsp;| arthānāśrayaṇe hi sarvaṃ tadanarthakaṃ syāt&nbsp;| tasmādvivakṣitavacanā mantrā
            iti siddham&nbsp;|| 45&nbsp;||
         </p> <span xmlns="" class="trailer">( iti mantrādhikaraṇam )&nbsp;|| 4&nbsp;||</span>
          
          
         
         
         
         
         <p xmlns="">evaṃ tāvadvidhyarthavādamantranāmadheyātmakasya vedasya dharmaṃ pratyupayogaḥ sādhita
            idānīṃ pauruṣeyīṣu smaryamāṇārthāvadhiṣu manvādipraṇītanibandhanāsu smṛtiṣvanibaddheṣu
            cā ' 'cāreṣu cintā&nbsp;| tatra kiṃcidudāhṛtya vicāraḥ kartavya ityaṣṭakādismaraṇāni manvādisthāni
            <span class="pageinfo">[160]</span> tadgranthasamarpitāni pramāṇāpramāṇavicāraviṣayatvenodāhriyante&nbsp;| saṃdehahetuścābhidhīyate&nbsp;|
         </p>
         
         <div xmlns="" class="lg">
            <span class="line">pāratantryātsvato naiṣāṃ pramāṇatvāvadhāraṇā&nbsp;|</span>
            <span class="line">aprāmāṇyavikalpastu drạdhimnaiva vihanyate&nbsp;||</span>
            
         </div>
         
         <p xmlns="">manvādivacanaṃ smṛtyapekṣaṃ smṛtiśca mūlapramāṇāpekṣiṇīti naikasyāpi vedavannirapekṣaprāmāṇyaniścayaḥ&nbsp;|
            yatastu vedavādināmevāvibhāgenāvicchinnapāramparyaparigrahādāṛdhyamato nāprāmāṇyādhyavasānamiti
            yuktaḥ saṃdehaḥ&nbsp;| tatra pūrvapakṣavādī vadati naiṣāṃ prāmāṇyamevāpekṣitavyamiti&nbsp;|
            kutaḥ&nbsp;|
         </p>
         
         <div xmlns="" class="lg">
            <span class="line">pūrvavijñānaviṣayaṃ vijñānaṃ smṛtirucyate&nbsp;|</span>
            <span class="line">pūrvajñānādvinā tasyāḥ prāmāṇyaṃ nāvadhāryate&nbsp;|</span>
            
         </div>
         
         <p xmlns="">sarvasmaraṇāni hi pratyakṣādyavagate 'rthe tadānurūpyeṇopajāyamānānyarthaṃ samarthayanti&nbsp;|
            tadihāṣṭakādīnāṃ svargādisādhyasādhanabhāvaṃ pratyakṣādīni tāvanna gṛhṇantīti sādhitam&nbsp;|
            śabdo 'pi yathā 'gnihotrādiṣu pratyakṣeṇopalabhyate naivaṃ mantrāḥ&nbsp;|
         </p>
         
         <div xmlns="" class="lg">
            <span class="line">pratyakṣānupalabdhe na śabde sadbhāvakalpanā&nbsp;|</span>
            <span class="line">dharmāstitvapramāṇāddhi viprakṛṣṭatarā bhavet&nbsp;||</span>
            
         </div>
         
         <p xmlns="">śabdasya tāvadekameva pratyakṣaṃ pramāṇam&nbsp;| sa cettenānavagamyamāno 'pyamtītyucyate
            tato varaṃ dharmāstitvameva niṣpramāṇakamabhyupagatamiti&nbsp;|
         </p>
         
         <div xmlns="" class="lg">
            <span class="line">na vā ' 'numānamapyasminnaṣṭakāśrutikalpane&nbsp;|</span>
            <span class="line">na hi smṛtistayā vyāptā dṛṣṭā 'nthadvā 'numāpakam&nbsp;||</span>
            
         </div>
         
         <p xmlns="">yathaiva dharme saṃbandhādarśanānna kiṃcilliṅgaṃ kramate tathā 'ṣṭakādiśrutāvapi&nbsp;|</p>
         
         <div xmlns="" class="lg">
            <span class="line">na vā ' 'gamena tadbodho nityena kṛtakena vā&nbsp;|</span>
            <span class="line">visrambhaḥ kṛtake nāsti nityo naivopapadyate&nbsp;||</span>
            
         </div>
         
         <p xmlns="">yadyapyaindriyakatvādaṣṭakādismṛtīnāṃ pauruṣeyāgamagamyatvaṃ saṃbhavati&nbsp;| tathā 'pi
            vipralambhabhūyiṣṭhatvādaśraddheyavacaneṣu puruṣeṣvanadhyavasānam&nbsp;| dṛśyante hyanāgamikānapyarthānāgamikatvādhyāropeṇa
            kecidadyatve 'pyabhidadhānāḥ&nbsp;| tena manvādibhirapi kimaṣṭakāśrutīrupalabhya vedamūlatvaṃ
            svanibandhanānāṃ pratijñātamutānupalabhyaiva śraddheyavākyatvārthamiti duṣṭapuruṣākulitacetasāṃ
            bhavati saṃdehaḥ&nbsp;| tāvatā ca prāmāṇyavighātaḥ&nbsp;| nityasya vacanasyā ' 'dimatsmaraṇamūlapratipādane
            vyāpāra eva nāsti&nbsp;| na ca mantraliṅgāni svayaṃ mūlatvaṃ pratipadyante&nbsp;| <span class="pageinfo">[161]</span> vidhiśūnyatvāt&nbsp;| na ca mūlāntaraṃ nyāyāgataṃ sūcaya&nbsp;| anyaparatvāt&nbsp;| na ca sarveṣāṃ
            smṛtipraṇayināmavigānam<a id="N15" href="#n15"><sup>15</sup></a>&nbsp;| yena pauruṣeyāgamabalādupalabdhapūrvaśrutimūlatvaṃ syāt&nbsp;|
         </p>
         
         <div xmlns="" class="lg">
            <span class="line">na ca vijñāyate vākyaṃ kīdṛśaṃ tairnirūpitam&nbsp;|</span>
            <span class="line">arthavādādirūpāddhi paśyāmo bhrāmyato bahūn&nbsp;|</span>
            
         </div>
         
         <p xmlns="">yadi hyetadekāntena gamyeta yathāvidhi vākyānyeva manvādibhirupalabdhānīti&nbsp;| tataḥ
            kā 'pi kalpanā syādadyatve 'pyanyaparārthavādādivacanebhyo 'pi bhrāmyantaḥ puruṣā
            dṛśyante&nbsp;| tena teṣvapyāśaṅkā bhavati&nbsp;| mṛtasākṣikavyavahāravacca pralīnaśākhāmūlatvakalpanāyāṃ
            yasmai yadrocate sa tatpramāṇīkuryāt&nbsp;| tasmānnā ' 'gamenāpi mūlopalabdhiḥ&nbsp;||
         </p>
         
         <div xmlns="" class="lg">
            <span class="line">upamānaṃ tvadṛṣṭe 'rthe sadṛśe cānirupite&nbsp;|</span>
            <span class="line">naiveṣṭamiti tenāpi na mūlaśrutisādhanam&nbsp;||</span>
            
         </div> 
         <div xmlns="" class="lg">
            <span class="line">arthāpattyā 'pi yatkiṃ cinmūlamityavagamyate&nbsp;|</span>
            <span class="line">taccāpramāṇapakṣe 'pi bhrāntyādi na virudhyate&nbsp;||</span>
            
         </div>
         
         <p xmlns="">yadi hi śrutikalpanena vinā smṛtirnopapadyate tataḥ samyaṅ‌mūlā syāt&nbsp;| saṃbhavati
            tu svapnamūlatvena tenānaikāntyādarthāpatteḥ sāmānyato dṛṣṭasya vā 'navakāśaḥ&nbsp;| tasmādanupalabdhigocarāpannāyāṃ
            śrutau satsvapi mūlāntareṣvabhipretamūlābhāvānnirmūlatvābhidhānam&nbsp;| <b>nanu ye vidurevamitikartavyatāka evaṃphalakaścāsau padārthaḥ kartavya iti</b>&nbsp;| atha vā ye kartavyo 'sāvitītthaṃ viduste tathā vijānantastādṛśāḥ kathamivāsmānvipralabdhuṃ
            na kartavyo 'sāviti vadeyuḥ&nbsp;| nanvanya evaṃ vadanti kartavya ityanye na vā kartavya
            ityāhuḥ&nbsp;| kathamanyatvaṃ yadā teṣāmapyevamayaṃ smaryata iti kathite bhavatyevaṃ pratipattiḥ&nbsp;|
            atha vā ye manvādayo vidurakartavyo 'yaṃ padārtha iti kathamiva te vinā 'parādhena
            lokaṃ vañcayituṃ vadiṣyanti kartavya evāyamiti&nbsp;| <b>smaraṇānupapattyeti</b>&nbsp;| ye tāvanmanvādibhyo 'rvāñcaḥ puruṣāsteṣāṃ yajjñānaṃ tattāvadanavagatapūrvārthatvānna
            smṛtiḥ&nbsp;| manvādīnāmapi yadi prathamaṃ kiṃ citpramāṇaṃ saṃbhāvyate tataḥ smaraṇaṃ bhavennānyathā&nbsp;|
            kasmātpunaḥ putraṃ duhitaraṃ vā 'tikramya vandhyādauhitrodāharaṇaṃ kṛtam&nbsp;| sthānatulyatvāt&nbsp;|
            putrādisthānīyaṃ hi manvādeḥ pūrvavijñānaṃ <span class="pageinfo">[162]</span> dauhitrasthānīyaṃ smaraṇamataśca yathā duhiturabhāvaṃ parāmṛśya dauhitrasmṛtiṃ bhrāntiṃ
            manyate tathā manvādibhiḥ pratyakṣādyasaṃbhavaparāmarśādaṣṭakādismaraṇaṃ mithyeti
            mantavyam&nbsp;| <b>yathaiva pāramparyeṇāvicchedādayaṃ veda iti</b>—vākyānumānābhiprāyeṇoktam&nbsp;|
         </p>
         
         <p xmlns="">itarastvarthasyaivāvicchedasmaraṇamayamāheti matvā punarnirmūlatvamāha&nbsp;| vedaḥ punaḥ
            saviśeṣaḥ pratyakṣagamyastatra ghaṭādivadeva puruṣāntarasthamupalabhya smaranti&nbsp;|
            tairapi smṛtamupalabhyānye 'pi smaranto 'nyebhyastathaiva samarpayantītyanāditā&nbsp;|
            sarvasya cā ' 'tmīyasmaraṇātpūrvamupalabdhiḥ saṃbhavatīti na nirmmūlatā&nbsp;| śabdasaṃbandhavyuptattimātrameva
            ceha vṛddhavyavahārādhīnam&nbsp;| prāgapi hi vedaśabdādanyavastu vilakṣaṇaṃ vedāntaravilakṣaṇaṃ
            vā 'dhyetṛsthamṛgvedādirūpaṃ mantrabrāhmaṇādirūpāṇi cānyavilakṣaṇānyupalabhyante&nbsp;|
            sarveṣāṃ cānādayaḥ saṃjñā iti tad‌dvāreṇottarakālamapi gamyamānānāṃ pratyakṣatvaṃ
            sādhitam&nbsp;| nanvaṣṭakādiṣu puruṣāntarastheṣvapi kumbhakārakriyāsviva kiṃ cidvijñānamūlamasti&nbsp;|
            yadi hi karmasvarūpamātraṃ smaryeta tataḥ pākādi tadindriyairanyānanuṣṭhato dṛṣṭavā
            pare smareyuḥ&nbsp;| yatastviha svargādisādhyasādhanasaṃbandhaḥsmaryate&nbsp;| nāsau puruṣāntareṣūtpadyamānaḥ
            kaścid‌dṛśyata ityandhaparamparānyāyenāpramāṇatā&nbsp;| sarvasyānādivyavahāropanyāsena
            vedavatprasiddhyabhimāno bhavatyato 'ndhaparamparānidarśanam&nbsp;| vede hi prāmāṇyasyānāditvamihāprāmāṇyasya&nbsp;|
            katham—
         </p>
         
         <div xmlns="" class="lg">
            <span class="line">yo yo grahītā jātyandhaḥ sa svayaṃ nopalabdhavān&nbsp;|</span>
            <span class="line">svātantryeṇāgṛhīte ca prāmāṇyaṃ nāvatiṣṭhate&nbsp;||</span>
            
         </div>
         
         <p xmlns="">tādṛśaṃ vā 'ṣṭakādismaraṇam&nbsp;| na ca codanā mūlabhūtopalabhyate&nbsp;| na cānanubhūtasaṃbandhā
            'numāṃtu śakyate&nbsp;| yadi ca vedādupalabhya smṛtayaḥ pravartitāḥ syustato 'rthasmaraṇavadita
            upalabhyāyaṃ manvādibhiḥ praṇīta ityapi pāramparyeṇa smaryeta&nbsp;| syādetad&nbsp;| arthasmaraṇena
            kṛtārthānāṃ niṣprayojanaṃ mūlasmaraṇamanādarādbhraṣṭamiti&nbsp;| tadayuktam&nbsp;| na hi yatkṛtaṃ
            prāmāṇyaṃ tadeva vismartuṃ yujyate&nbsp;| arthasbhṛteḥ svataḥ prāmāṇyābhāvāt&nbsp;| sarve puruṣāstāvadetajjānanti
            yathā vedamūlajñānādvinā prāmāṇyaṃ na niścīyata iti te kathamiva tatrānādaraṃ kuryuḥ&nbsp;|
            api ca—
         </p> <span xmlns="" class="pageinfo">[163]</span>
         
         <div xmlns="" class="lg">
            <span class="line">yena yatnena manvādyairātmavākyaṃ prapāṭhitam&nbsp;|</span>
            <span class="line">kasmāttenaiva tanmūlaṃ na samarpitā&nbsp;||</span>
            
         </div>
         
         <p xmlns="">yadi hi tairapyarthamātramevānyebhyo 'dhigataṃ na vedo dṛṣṭa iti tatastatpūrvakeṣvapyayameva
            paryanuyoga iti nirmūlasaṃpradāyatvaprasaṅgānnirmūlatvānna mucyase&nbsp;| yadi tu pralīnaśākhāmūlatā
            kalpyeta tataḥ sarvāsāṃ buddhādissṛtīnāmapi tad‌dvāraṃ prāmāṇyaṃ prasajyate&nbsp;| yasyaiva
            ca yadabhipretaṃ sa eva tatpralīnaśākhāmastake nikṣipya pramāṇīkuryāt&nbsp;| atha vidyamānaśāravāgatā
            evaite 'rthāstathā 'pi manvādaya iti sarve puruṣāstata evopalapsyante&nbsp;| yuktatarā
            ca svādhyāyādhyayanavidheḥ sākṣādvedādeva pratītiriti smṛtipraṇayanavaiyarthyaṃ syāt&nbsp;|
            na ca tadvijñāyate&nbsp;| kīdṛśādvākyādidaṃ manvādibhiḥ pratiṣannaṃ kiṃ vidhiparādutārthavādarūpāditi&nbsp;|
            paśya—
         </p>
         
         <div xmlns="" class="lg">
            <span class="line">mahatā 'pi prayatnena tamisrāyāṃ parāmṛśan&nbsp;|</span>
            <span class="line">kṛṣṇaśuklavivekaṃ hi na kaścidadhigacchati&nbsp;||</span>
            
         </div>
         
         <p xmlns="">na ca manvādivacanādvedamūlatvaṃ niścinumaḥ&nbsp;| te hi nirmūlamapi vipralambhādihetoruktyā
            lokaṃ vañcayitumevaṃ vadeyuḥ&nbsp;| tasmādapramāṇam&nbsp;|| 1&nbsp;||
         </p>
          
         
         
         <p xmlns="">sarvathā tāvanmanvādipraṇītāḥ sannibandhanāḥ smṛtayaḥ śeṣāṇi ca vidyāsthānāni svārthaṃ
            pratipādayantyupalabhyante&nbsp;| manvādīnāṃ cāpratyakṣatvāttadvijñānamūlamadṛṣṭaṃ kiṃ
            cidavaśyaṃ kalpanīyam&nbsp;| tatra ca—
         </p>
         
         <div xmlns="" class="lg">
            <span class="line">bhrānteranubhavādvā 'pi puṃvākyādvipralambhanāt&nbsp;|</span>
            <span class="line">dṛṣṭānuguṇyasādhyatvāccodanaiva laghīyasī&nbsp;||</span>
            
         </div>
         
         <p xmlns="">sarvatraiva cādṛṣṭakalpanāyāṃ tādṛśaṃ kalpayitavyaṃ yaddṛṣṭaṃ na viruṇādvi na vā 'dṛṣṭāntaramāsañjayati&nbsp;|
            tatra bhrāntau tāvatsamyaṅ‌nibaddhaśāstradarśanavirodhāpattiḥ sarvalokābhyupagatadṛḍhaprāmāṇyabādhaśca&nbsp;|
            idānīṃtanaiśca puruṣairapi bhrāntirmanvādīnāmanuvartitā&nbsp;| tatparihāropanyāsaśca manvādīnāmityanekādṛṣṭakalpanā&nbsp;|
            anubhave 'pi sa eva tāvadanubhavaḥ kalpayitavyaḥ&nbsp;| punaścedānīṃtanasarvapuruṣajātiviparītasāmarthyakalpanā,
            manvādestaccaitaṃtsarvajñavāde nirākṛtam&nbsp;| puruṣavākyaparā 'pyandhaparamparayā nirākṛtā&nbsp;|
            na hi niṣpratiṣṭhapramāṇātmalābho dṛśyate&nbsp;| tathā vipralambhe 'pi tatkalpanā&nbsp;| vipralipsā
            prayojanaṃ lokasya ca tatra bhrāntistasyāśceyantaṃ kālamanuvṛttirityādyāśrayaṇīyam&nbsp;|
            utpannasya ca dṛḍhasya pratyayasyaprāmāṇya <span class="pageinfo">[164]</span> nirākaraṇād‌dṛṣṭavirodhaḥ&nbsp;| tasmātsarvebhyaścodanākalpanaiva jyāyasī&nbsp;| tatra hi tanmātrādṛṣṭābhyupagamaḥ&nbsp;|
            śeṣāstu mahājanaparigrahādayaḥ sarve 'nuvidhīyante&nbsp;| saṃbhāvyate ca manvādīnāṃ codaṃnāpūrvavijñānakāraṇatvena&nbsp;|
            tadarthamevā ' 'ha—<b>tenopapanno vedasaṃyogastraivarṇikānāmiti</b>&nbsp;| yāni punaranupapannavedasaṃbhāvanānāṃ mlecchādīnāmatīndriyārthasmaraṇāni teṣāṃ
            mūlakalpanāvelāyāmeva codanā saṃbhāvanāpadaṃ nā ' 'rụ̄dheti mithyātvahetubhūtacatuṣṭayapāriśeṣyādapramāṇatvam&nbsp;|
            saṃbhāvitāyāṃ punaścodanāyāṃ kāraṇāntaṃraniṣedhe kṛte nirmūlatvāsaṃbhavātpariśeṣasiddhaṃ
            codanāmūlatvam&nbsp;| yattu kimarthaṃ codanā nopalabhyanta iti&nbsp;| tatra ke cidāhuḥ&nbsp;| nityānumeyāstā
            na kadā ciduccāryante&nbsp;| yathāliṅgādikalpitāḥ&nbsp;| kathamanuccāritānāṃ mūlatvopapattiriti
            cet&nbsp;| naiṣa doṣaḥ&nbsp;| pāṭhāvicchedavatpāramparyeṇa smaraṇāttatsiddheḥ&nbsp;| yathaiva hi
            granthaḥ saṃpradāyādavicchinno 'stitvaṃ bhajate tathaiva pratijñayā nityānumeyaśrutisaṃpradāyāvicchedasiddhiḥ&nbsp;|
            tattvayuktam&nbsp;| andhaparamparānyāyādeva&nbsp;| yā hi codanā na kadāciduccāryate tasyāḥ sarvapuruṣapratyakṣādiprasarābhāvād‌durlabhataramastitvam&nbsp;|
            tathā ca smṛterapi saiva vandhyādauhitratulyatā&nbsp;| liṅgādīnāṃ tu nityatvānnityamanuccaritaśrutyanumānakāraṇatvamaviruddham&nbsp;|
            tena varaṃ pralīnaśrutyanumānameva&nbsp;| na ca pralayo na saṃbhāvyate&nbsp;| dṛśyate hi pramādālasyādibhiḥ
            puruṣakṣayāccālpaviṣayatvam&nbsp;| na caivaṃ sati yatkiṃ citpramāṇamāpatsyate&nbsp;| śiṣṭatraivarṇikadṛḍhasmaraṇānyathānupapattilabhyatvācchrutyanumānasya&nbsp;|
            yadvā vidyamānaśākhāgataśrutimūlatvamevāstu&nbsp;| kathamanupalabdhiriti ceducyate—
         </p>
         
         <div xmlns="" class="lg">
            <span class="line">śākhānāṃ viprakīrṇatvātpuruṣāṇāṃ pramādataḥ&nbsp;|</span>
            <span class="line">nānāprakaraṇasthatvātsmṛtermūlaṃ na dṛśyate&nbsp;||</span>
            
         </div>
         
         <p xmlns="">yattu kimarthaṃ vedavākyānyeva nopasaṃgṛhītānīti&nbsp;| saṃpradāyavināśabhīteḥ&nbsp;| viśiṣṭānupūrvyā
            vyavasthito hi svādhyāyo 'dhyetavyaḥ śrūyate&nbsp;| smārtāścā ' 'cārāḥ ke citkacitkvasyāṃ
            cicchākhāyām&nbsp;| tatrāpi tu kecitpuruṣamevādhikṛtyā ' 'mnāyante&nbsp;| yena kratuprakaraṇāmnātāḥ
            kenacinnittenotkṛṣyamāṇāḥ puruṣadharmatāṃ bhajante&nbsp;| yathā ‘<b>malavadvāsasā saha na saṃva det<a id="N16" href="#n16"><sup>16</sup></a></b>’ ‘<b>tasmānna brāhmaṇāyāvaguret<a id="N17" href="#n17"><sup>17</sup></a></b>‘ <b>ityevamādayaḥ</b>&nbsp;| tatra yadi tāvattānyeva vākyānyuddhṛtyādhyāpayeyustataḥ kramānyatvātsvādhyāyavidhivirodhaḥ
            syāt&nbsp;| anena ca nirdeśenānye 'pyarthavādoddhāreṇa vidhimātramadhīyīrankarmaupayikamātraṃ
            vā&nbsp;| tatra vedapralayaḥ prasajyeta&nbsp;| na cāvaśyaṃ manvādayaḥ sarvaśākhādhyāyinaḥ&nbsp;|
         </p>
         
         <p xmlns="">te hi prayatnena śākhāntarādhyāyibhyaḥ śrutvā 'rthamātraṃ svavākyairavismaraṇārthaṃ
            nibadhnīyuḥ&nbsp;| na ca vākyaviśeṣo jñāyate&nbsp;| yathaiva hi smṛterdṛḍhatvādbhrāntimūlatvaṃ
            nāstyevamarthavādamūlatvamapi&nbsp;| śaknuvanti hi te vidhyarthavādau vivektum&nbsp;| tatra
            smṛtervidhyātmakatvātprakṛtitā<span class="pageinfo">[165]</span> dātmyānumānalabdhāspade 'rthavādapūrvakatvaṃ niṣpramāṇakam&nbsp;| api ca vedo 'khilo dharmamūlaṃ
            sasarvo 'bhihito veda iti ca svayameva smṛrtṛbhirātmā badhvā samarpitastaccaitanniyogatastatkālaiḥ
            kartṛbhirbuddhikāritvādupalabdhamataḥ siddhaṃ vedadvāraṃ prāmāṇyam&nbsp;| yastu kartṛsāmānyātsvatantrameva
            prāmāṇyaṃ vedamūlatvaṃ vā 'numānena sādhayati tasyārthakāmānusāribhirdṛṣṭārthairācārairanekāntaḥ&nbsp;|
            śrūyamāṇaśrutyadhīnaprāmāṇyāpatteśca viruddhatā tasmādarthāpattirevātrāvyabhicārādupacārātpaścānmānādanumānatvenoktā&nbsp;|
            <b>asyā eva smṛterdrạdhimna iti</b>&nbsp;| dṛḍhatvātkāraṇānumānamatha vā dṛḍhatvasya&nbsp;| <b>na hi manuṣyā ihaiveti</b>&nbsp;| niḥśeṣasaṃskāracchidā maraṇenāntaritvātkarmaphalasaṃbandhānusaṃdhānāsaṃbhavenocyate&nbsp;|
            <b>smṛtivaidikapadārthayoḥ kartṛsāmānyādupapanno vedasaṃyogastraivarṇikānāmiti</b>&nbsp;| codanāmūlasaṃbhāvanāpadalābhāryam&nbsp;| <b>vismaraṇamapyupapadyata iti</b>&nbsp;| dṛśyate hyadyatve 'pyarthasmaraṇaṃ granthanāśaśca&nbsp;| yadā tu śākhāntareṣu vidyanta
            eva tāḥ śrutayastadā 'pi kasyāṃ śākhāyāṃ kāḥ paṭhayantaïtyasyāṃśasya vismaraṇam&nbsp;|
            vaidikatvamātraṃ tu prāmāṇyasiddhaye paripālayanti&nbsp;| tadviśeṣajñānaṃ punaranaupayikatvādanādartavyameva&nbsp;|
            <b>tathā pratyupasthitaniyamānāmiti</b>&nbsp;| āgatamāgataṃ nimittaṃ prati ye niyamyante vṛddhavayaḥpratyutthānādayasteṣām&nbsp;| <b>dṛṣṭārthatvādeva prāmāṇyamiti</b>&nbsp;| etadayuktam&nbsp;| kutaḥ—
         </p>
         
         <div xmlns="" class="lg">
            <span class="line">dharmaṃ prati yato 'tredaṃ prāmāṇyaṃ prastutaṃ smṛteḥ&nbsp;|</span>
            <span class="line">tasmātkṛṣyādivatteṣāmupanyāso na yujyate&nbsp;|</span>
            
         </div>
         
         <p xmlns="">na hi yāvatkiṃ cidācaraṇaṃ tasya sarvasya mūlamiha pramāṇī kriyate&nbsp;| dharmajijñāsādhikārāt&nbsp;|
            yadi ca gurvanugamādīnāṃ kevalaṃ dṛṣṭārthatvameva syāttataḥ kṛṣyādivaddharmaṃ pratya<span class="pageinfo">[166]</span> prāmāṇyameveti nopanyasitavyāḥ&nbsp;| syādetadapramāṇatvenaiṣāmupanyāsa iti&nbsp;| na&nbsp;| tathā
            sati “hetudarśanācca” ityatrodāhartavyā bhaveyuḥ&nbsp;| tasmācchreyāṃptamiti ca darśanaṃ
            niṣphalam&nbsp;| na ca niyogataḥ śāstrādṛte prāptiḥ&nbsp;| śakyate hyupāyāntareṇāpi sāmadānādinā
            gururadhyāpanādīni kārayitum&nbsp;| tatrāsti niyamavidheravakāśaḥ&nbsp;| sarvatra ca yathā kathaṃ
            cillokapaṅ‌ktisahāyopādānātmarakṣaṇaprītyutpādādikā dṛṣṭārthatā bhāṣyakāroktā śakyā
            vaktum&nbsp;| na cāvaghātādīnāṃ vṛṣṭikāmayāgādīnāṃ ca dṛṣṭārthānāmavaidikatvam&nbsp;| tasmātsatyapi
            dṛṣṭārthatve saṃbhāvyate vedamūlatvaṃ niyamādṛṣṭasiddherananyapramāṇakatvāt&nbsp;| ataśca
            gurvanugamanādernaimittikatvādakriyāyāṃ pratyavāyaḥ karaṇe ca na bhavati&nbsp;| dṛṣṭaṃ
            ca prīto gururadhyāyayiṣyatītyevamādi niṣpadyate&nbsp;| niyamāccāvighnasamāptyarthāpūrvasiddhiḥ&nbsp;|
            evaṃ ca “ācārādgṛhyamāṇeṣu tathā <a id="N18" href="#n18"><sup>18</sup></a>syādityatra sakṛdasakṛdvā 'nuṣṭhānamiti vicāro yuktaḥ&nbsp;| itarathā tu dṛṣṭārthatvavaśenaivodakapānādivadavadhāraṇaṃ
            syāt&nbsp;| yattu bhāṣyakāreṇa dṛṣṭārthatvādeva prāmāṇyamityuktaṃ tatpūrvapakṣavādyatiśayārtham&nbsp;|
            etaduktaṃ bhavati&nbsp;| yāstāvadadṛṣṭārthāḥ smṛtayastāḥ kathaṃ cidapramāṇī kuryādbhavān,
            imāḥ punargurvanugamanādiviṣayāḥ kathamivāpramāṇaṃ bhaviṣyantīti&nbsp;| sabhāprapādīnāṃ
            yadyapi viśeṣaśrutirnaiva kalpyate tathā 'pi paropakāraśrutyaiva samastānāmupādānātprāmāṇyam&nbsp;|
            tasmācchreyāṃsamityaśve gardabhenānugantavye siddhavacchreyasāmūnairanugamanaṃ darśayati&nbsp;|
            yathā dhanvani nirudake kṛtāḥ prapāḥ pareṣāmupakurvantyevaṃ tvamiti devatāstutipare
            vākye siddhavatprapāsadbhāva&nbsp;| stasyāśca pārārthyaṃ dṛśyate&nbsp;| gotracihnaṃ śikhākarma
            tatrāpyācāraniyamasyādṛṣṭārthatvānnaiva tāvanmātrameva prayojanam&nbsp;| śakyaṃ hyapāyāntareṇāpi
            gotraṃ smartuṃ tenānya evābhiprāyaḥ&nbsp;| karmāṅgabhūtaṃ tāvaccaturavattapañcāvattādivibhāgasiddhayarthamavaśyaṃ
            smartavyaṃ gotram&nbsp;| ataśca taccih‌nārthamapi tāvacchikhākalpasmṛteḥ prāmāṇyamastu&nbsp;|
            tanniyamādṛṣṭasya tvekāntenaivānanyagatitvātpuruṣārthatā setsyatīti&nbsp;| tena sarvasmṛtīnāṃ
            prayojanavatī prāmāṇyasiddhiḥ&nbsp;| tatra yāvaddharmamokṣasaṃbandhi tadvedaprabhavam&nbsp;|
            yattvarthasukhaviṣayaṃ tallokavyavahārapūrvakamiti vivektavyam&nbsp;| eṣaivetihāsapurāṇayorapyupadeśavākyānāṃ
            gatiḥ&nbsp;| upākhyānāni tvarthavādeṣu vyākhyātāni&nbsp;| yattu pṛthivīvibhāgakathanaṃ taddharmādharmasādhanaphalopabhogapradeśavivekāya
            kiṃciddarśanapūrvakaṃ kiṃcidvedamūlam&nbsp;| <span class="pageinfo">[167]</span> vaṃśānukramaṇamapi brāhmaṇakṣaṃtriyajātigotrajñānārthaṃ darśanasmaraṇamūlam&nbsp;| deśakālaparimāṇamapi
            lokajyotiḥśāstravyavahārasiddhayarthaṃ darśanagaṇitasaṃpradāyānumānapūrvakam&nbsp;| bhāvikathanamapi
            tvanādikālapravṛttayugasvabhāvadharmādharmānuṣṭhānaphalavipākavaicitryajñānadvāreṇa
            vedamūlam&nbsp;| aṅgavidyānāmapi kratvarthapuruṣārthapratipādanaṃ lokavedapūrvakatvena
            vivektavyam&nbsp;| tatra śikṣāyāṃ tāvadyadvarṇakaraṇasvarakālādipravibhāgakathanaṃ tatpratyakṣapūrvakam&nbsp;|
            yattu tathāvijñānātprayoge phalaviśeṣasmaraṇam&nbsp;| mantro hīnaḥ svarato varṇato veti
            ca pratyavāyasmṛtistadvedamūlam&nbsp;| evaṃ kalpasūtreṣvarthavādādimiśraśākhāntaraviprakīrṇanyāyalabhyavidhyupasaṃhāraphalamarthanirūpaṇaṃ
            tattatpramāṇamaṅgīkṛtam&nbsp;| lokavyavahārapūrvakāśca kecidṛtvigādivyavahārāḥ sukhārthahetutvenā
            ' 'śritāḥ&nbsp;| vyākaraṇe 'pi śabdāpaśabdavibhāgajñānaṃ sākṣādvṛkṣādivibhāgavatpratyakṣanimittam&nbsp;|
            sādhuśabdaprayogātphalasiddhirapaśabdena tu phalavaiguṇyaṃ bhavatīti vaidikam&nbsp;| chandovicityāmapi
            gāyatryādiviveko lokavedayoḥ pūrvavadeva pratyakṣaḥ&nbsp;| tajjñānapūrvakaprayogāttu phalamiti
            śrautam&nbsp;| tathā cāniṣṭaṃ śrūyate&nbsp;| yo ha vā 'viditārṣeyacchandodaivatabrāhmaṇena mantreṇa
            yajati yājayati vetyādi&nbsp;| jyotiḥśāstre 'pi yugaparivartaparimāṇadvāreṇa candrādityādigativibhāgena
            tithinakṣatrajñānamavicchinnasaṃpradāyagaṇitānumānagūlaṃ grahasausthyadausthyanimittapūrvakṛtaśubhāśubhakarmaphalavipākasūcanaṃ
            tadgataśāntyādividhānadvāreṇa vedamūlam&nbsp;| etena sāmudravāstu vidyādi vyākhyātam&nbsp;|
            īdṛśā vā vidhayaḥ sarvatrānumātavyāḥ&nbsp;| īdṛśe gṛhaśarīrādisaṃniveśe satyetadetacca
            pratipattavyamiti&nbsp;| mīmāṃsā tu lokādeva pratyākṣānumānādibhiravicchinnasaṃpradāyapaṇḍitavyavahāraiḥ
            pravṛttā&nbsp;| na hi kaścidapi prathamametāvantaṃ yuktikalāpamupasaṃhartuṃ kṣamaḥ&nbsp;| etena
            nyāyavistaraṃ vyācakṣīta&nbsp;||
         </p>
         
         <div xmlns="" class="lg">
            <span class="line">viṣayo vedavākyānāṃ padārthaiḥ pratipādyate&nbsp;|</span>
            <span class="line">te ca jātyādibhedena saṃkīrṇau lokavartmani&nbsp;||</span>
            
         </div> 
         <div xmlns="" class="lg">
            <span class="line">svalakṣaṇaviviktaistaiḥ pratyakṣādibhirañjasā&nbsp;|</span>
            <span class="line">parīkṣakārpitaiḥ śakyāḥ pravivektuṃ na tu svataḥ&nbsp;||</span>
            
         </div> 
         <div xmlns="" class="lg">
            <span class="line">vedo 'pi viprakīrṇātmā pratyakṣādyavadhāritaḥ&nbsp;|</span>
            <span class="line">svārthaṃ sādhayatītyevaṃ jñeyāste nyāyavistarāt&nbsp;||</span>
            
         </div>
         
         <p xmlns="">tathā ca mānave 'pyabhihitama—</p>
         
         <div xmlns="" class="lg">
            <span class="line">pratyakṣamanumānaṃ ca śābdaṃ ca vividhāgamam&nbsp;|</span>
            <span class="line">trayaṃ suviditaṃ kāryaṃ dharmaśuddhimabhīsmatā&nbsp;||</span>
            
         </div>
         
         <p xmlns="">tathā—yastarkeṇānusaṃdhatte sa dharmaṃ veda netaraḥ&nbsp;||</p>
         
         <p xmlns="">ityādibhistarkaviśuddhirāśritā&nbsp;| prāyeṇa ca manuṣyāṇāmadharmabhūyiṣṭhatvāttajjñānapratibaddhāḥ
            pratibhāsteṣu teṣu kumārgeṣu pravartante&nbsp;| tatra lokārthavādopaniṣatprasūtaistarkaśāstraiḥ
            sarvavipra<span class="pageinfo">[168]</span> tipattimukhapradarśanam&nbsp;| tadupapattayastadbalābalapūrvakaṃ ca niścayadvāraṃ kathyate&nbsp;|
            anyathā punaḥ—
         </p>
         
         <div xmlns="" class="lg">
            <span class="line">pratimāntyaḥ svayaṃ puṃsāmapūrvā hyupapattayaḥ&nbsp;|</span>
            <span class="line">bhrāntiṃ bahumatāḥ satyaḥ kuryurajñānabodhanāt&nbsp;||</span>
            
         </div>
         
         <p xmlns="">sarvāsu tu pradarśitāsu svātantryeṇa biśodhayantaḥ kāścidutsṛjyānyāḥ pramāṇī kariṣyanti&nbsp;|
            yadapi ca nityānityapṛthaktvaikatvasāmānyaviśeṣavyatirekādyekāntapratipādanaṃ tadapi
            pakṣapātādṛte 'nyatarāṃśanirūpaṇāśakteḥ&nbsp;| avaśyaṃ ca sarvātmakavastuyugapadgrahaṇāsambhavāttadbhāgopanipātipadaviṣayavivekārthamekaikanirūpaṇamādareṇa
            kartavyam&nbsp;| anyathā ye 'navāptasāmānyaviśeṣādyupapatayaḥ puruṣāste padapratipādyaṃ
            niṣkṛṣṭaṃ vastubhāgaṃ lokamātrālocanena naivādhyavasyeyuḥ&nbsp;| mantrārthavādopāttāśca
            stutinindāstattannityānityaikapṛthaktvaikāntamāśritya tatra tatra vidhipratiṣedhāṅgatvena
            pravartamānāḥ pakṣapātapratipāditavastudharmavaicitryādṛte nirālambanā syuḥ&nbsp;| yāścaitāḥ
            pradhānapuruṣeśvaraparamāṇukāraṇādiprakriyāḥ sṛṣṭipralayādirūpeṇa pratītāstāḥ sarvā
            mantrārthavādajñānādeva dṛśyamānasūkṣmasthūladravyaprakṛtivikārabhāvadarśanena ca
            draṣṭavyāḥ&nbsp;| prayojanaṃ ca svargayāgādyutpādyotpādakavibhāgajñānam&nbsp;| sargapralayopavarṇanamapi
            daivapuruṣakāraprabhāvapravibhāgadarśanārtham&nbsp;| sarvatra hi tadbalena pravartate taduparame
            coparamatīti vijñānamātrakṣaṇabhaṅganairātmyādivādānāmapyupaniṣadarthavādaprabhavatvaṃ
            viṣayeṣvātyantikaṃ rāgaṃ nivartayitumityupapannaṃ sarveṣāṃ prāmāṇyam&nbsp;| sarvatra ca
            yatra kālāntaraphalatvādidānīmanubhavāsaṃbhavastatra śrutimūlatā&nbsp;| sāṃdṛṣṭikaphale
            tu vṛścikavidyādau puruṣāntare vyavahāradarśanādeva prāmāṇyamiti vivekasiddhiḥ&nbsp;||
            2&nbsp;||
         </p>
          
         <span xmlns="" class="trailer">( iti smṛtyācāraprāmāṇyādhikaraṇam&nbsp;|| 1&nbsp;|| )</span>
          
         
         
         
         
         <div xmlns="" class="lg">
            <span class="line">smṛtiprāmāṇyamutsṛṣṭaṃ prasaktaṃ sarvagocaram&nbsp;|</span>
            <span class="line">sati vedaviruddhatve tadidānīmapodyate&nbsp;||</span>
            
         </div>
         
         <div xmlns="" class="lg">
            <span class="line">virodhe tvanapekṣaṃ syādasati hyanumīyate&nbsp;|</span>
            <span class="line">virodhe vedavākyena tena cārthe 'nadhiṣṭhite&nbsp;||</span>
            
         </div>
         
         <p xmlns="">yāvatī smṛtiḥ pratyakṣavedavākyaviruddhā tāṃ sarvāmudāhṛtya saṃpradhāryate&nbsp;| kiṃ punastādṛśyapi
            dharmapramāṇatvenāvadhāryate&nbsp;| kiṃ vā paryudasyata iti&nbsp;| kutaḥ saṃśaya iti ceducyate&nbsp;|
         </p><span xmlns="" class="pageinfo">[169]</span>
         
         <div xmlns="" class="lg">
            <span class="line">virodhaparihārādvā sati vā tulyamūlataḥ&nbsp;|</span>
            <span class="line">abādho vā bhavedasyā bādho vā tadviparyayāt&nbsp;||</span>
            
         </div>
         
         <p xmlns="">ekaviṣaye viruddhārthopasaṃhāriṇī vijñāne virudhyete balavadabalavattvanirṇayācca
            bādhyabādhakabhāvaṃ pratipadyete&nbsp;| tadyadi śaṅkitavirodhayorapi śrutismṛtyoḥ kenacitprakāreṇa
            bhinnaviṣayatvena vyavasthā sidhyet&nbsp;| vidheyapratiṣedhyayorvā virodhābhāvādekasminnapi
            viṣaye samuccayasaṃbhavādekaprayogagatatvāsaṃbhavādvobhayoḥ prāmāṇyāṅgīkaraṇena prayogāntare
            cobhayānugrahaḥ syādityevaṃ vikalpāśrayaṇe 'pyatyantavirodhābhāvātpratyakṣānumitaśrutijanitajñānayośca
            vaidikatvāviśeṣe tulyabalatvakalpanādubhayaprāmāṇyamupapatsyate&nbsp;| tato yathopanyastaviṣaye
            'pi smṛtiprāmāṇyamapekṣitavyam&nbsp;| atha tu prayatnenānviṣyamāṇe 'pi na viṣayāntarakṛtā
            vyavasthā nāpi prameyāvirodhātsamuccayo nāpi vikalpenobhayānugrahaḥ kiṃ tarhyubhayapīḍanādatyantavirodha
            eva&nbsp;| pratyakṣānumeyaśrutyośca laukikapratyakṣānumānavanmahānbalaviśeṣastadā gatyantarābhāvādabhayānugrahāsaṃbhave
            śrutibalīyastvena smṛtiprābhāṇyamupekṣaṇīyaṃ bhaviṣyatīti&nbsp;|
         </p>
         
         <div xmlns="" class="lg">
            <span class="line">kiṃ tāvatprāpnuyādatra virodhe 'pi pramāṇatā&nbsp;|</span>
            <span class="line">aprāmāṇyaprasaṅge hi maryādātikramo bhavet&nbsp;||</span>
            
         </div>
         
         <p xmlns="">anāśaṅkitavipralambhabhrāntyādimūlā hyavyāhatavedamūlatvāvadhāraṇāḥ smṛtayo nirvyājaprāmāṇyāḥ
            śakyante dharmavyavahārāṅgatvena sthāpayitum&nbsp;| yadā tu vedaviruddhatvahetudarśanaparasparavigānādinā
            kenacidapi cchalenā ' 'sāmaprāmāṇyaṃ kalpyate tadā bahuśākhākhilaprakaraṇādibhedabhinneṣu
            vedeṣu śrutiliṅgādyātmakopadeśanāmādidvārātideśātmakavicitrapramāṇabhāgeṣu<a id="N19" href="#n19"><sup>19</sup></a> ko jānāti kā smṛtiḥ kīdṛśena vedabhāgena virudhyamānā kadā 'numāsyata iti&nbsp;| ataścaivaṃ
            jātāśaṅkairnaiva kvacidapi viśvasyeta&nbsp;| aviśvāsāccātyantameva prāmāṇyaṃ pratihanyeta&nbsp;|
            tathā hi—
         </p>
         
         <div xmlns="" class="lg">
            <span class="line">kadācicchrutimūlatvamukvā bhrāntyādimūlatā&nbsp;|</span>
            <span class="line">smṛtibhiḥ pratipannā cetkastāmindro 'pi vārayet&nbsp;||</span>
            
         </div><span xmlns="" class="pageinfo">[170]</span>
         
         <div xmlns="" class="lg">
            <span class="line">ekamūlavyavasthāyāṃ mūlāntaranirākriyā&nbsp;|</span>
            <span class="line">apramāṇyanivṛttyarthaṃ śakyā na tadupekṣaṇe&nbsp;||</span>
            
         </div>
         
         <p xmlns="">kiṃ ca—</p>
         
         <div xmlns="" class="lg">
            <span class="line">parasparaviruddhatvaṃ śrutīnāṃ na bhavedyadi&nbsp;|</span>
            <span class="line">smṛteḥ śrutiviruddhāyāstato mūlāntaraṃ bhavet&nbsp;||</span>
            
         </div>
         
         <p xmlns="">yadā tūditānuditāgnihotrahomavidhivadatirātragataṣoṅaśigrahaṇavacca sahasraśaḥ śrutayo
            'pyasaṃbhavadyugapadanuṣṭhānārthatayā parasparaviruddhā dṛśyante tadā yadi nāma kāsāṃ
            citsmṛtīnāṃ svavedaśākhāgatavacanaviparītārthaśākhāntaravacanamūlānāmadhītavākyavirodho
            dṛśyate 'tastāvataiva sarvaśākhāpratyayakarmavyavahāriṇāṃ svayamaśrutānadhītatvamātreṇa
            dṛḍhasmaraṇopasthāpitapuruṣāntarastha śrutinirākaraṇaṃ na śobhate na caikaṃ <a id="N20" href="#n20"><sup>20</sup></a> pratiśiṣyata iti hi sarvaśrutīnāṃ sarvapuruṣānprati prāmāṇyādadhyayanavacca smṛterapi
            śrutidhāraṇasāmarthyāt&nbsp;|
         </p>
         
         <div xmlns="" class="lg">
            <span class="line">tasmādyathā virodhe 'pi paṭhayamānapramāṇatā&nbsp;|</span>
            <span class="line">paṭhitasmaryamāṇānāṃ tathaivetyavadhāryatām&nbsp;||</span>
            
         </div>
         
         <p xmlns="">kiṃ ca&nbsp;|</p>
         
         <div xmlns="" class="lg">
            <span class="line">avirodhe śrutirmūlaṃ na mūlāntarasaṃbhavaḥ&nbsp;|</span>
            <span class="line">virodhe tvanyamūlatvamiti syādardhavaiśasam<a id="N21" href="#n21"><sup>21</sup></a>&nbsp;|</span>
            
         </div>
         
         <div xmlns="" class="lg">
            <span class="line">mūlāntaraṃ nirastaṃ ca sāmānyenaiva yatpurā&nbsp;|</span>
            <span class="line">tadanuprāṇyate paścādvirodhe netyatikriyā<a id="N22" href="#n22"><sup>22</sup></a>&nbsp;|</span>
            
         </div>
         
         <div xmlns="" class="lg">
            <span class="line">tenā ' 'sāṃ śrutimūlatvaṃ sarvadaiva vyavasthitam&nbsp;|</span>
            <span class="line">mūlāntarapraveśe vā kiṃ tatprāmāṇyatṛṣṇayā&nbsp;||</span>
            
         </div>
         
         <div xmlns="" class="lg">
            <span class="line">kiṃ ca bhrāntyādimūlānāṃ saṃbhavāsaṃbhavāśrayaḥ&nbsp;|</span>
            <span class="line">smṛtīḥ prativiruddho 'yaṃ bādhapakṣo na yujyate&nbsp;||</span>
            
         </div>
         
         <div xmlns="" class="lg">
            <span class="line">tenā ' 'sāṃ yadi vā naiva kvacidasti pramāṇatā&nbsp;|</span>
            <span class="line">sarvatrāvyāhatā vā syānna tvardhajaratīyatā<a id="N23" href="#n23"><sup>23</sup></a>&nbsp;||</span>
            
         </div>
         
         <div xmlns="" class="lg">
            <span class="line">viruddhatvaṃ ca jānanti smartārastāḥ smaranti yat&nbsp;|</span>
            <span class="line">vedamūlabalaṃ tyaktvā kimanyattatra kāraṇam&nbsp;||</span>
            
         </div><span xmlns="" class="pageinfo">[171]</span>
         
         <div xmlns="" class="lg">
            <span class="line">gṛhyamāṇanimittatvādyadyucyetāpramāṇatā&nbsp;|</span>
            <span class="line">utprekṣaṇīyahetutvātsā sarvatra prasajyate&nbsp;||</span>
            
         </div>
         
         <div xmlns="" class="lg">
            <span class="line">rāgadveṣamadonmādapramādālasyalubdhatāḥ&nbsp;|</span>
            <span class="line">kva vā notprekṣituṃ śakyāḥ smṛtyaprāmāṇyahetavaḥ&nbsp;||</span>
            
         </div>
         
         <div xmlns="" class="lg">
            <span class="line">aduṣṭena hi cittena sulabhā sādhumūlatā&nbsp;|</span>
            <span class="line">duṣṭamūlātvalābhastu bhavatyāśayadoṣataḥ&nbsp;||</span>
            
         </div>
         
         <div xmlns="" class="lg">
            <span class="line">kā vā dharmakriyā yasyāṃ dṛṣṭo heturna yujyate&nbsp;|</span>
            <span class="line">kathaṃcidvā viruddhatvaṃ pratyakṣaśrutibhiḥ saha&nbsp;||</span>
            
         </div>
         
         <div xmlns="" class="lg">
            <span class="line">laukāyatikamūrkhāṇāṃ naivānyatkarma vidyate&nbsp;|</span>
            <span class="line">yāvatkiṃcidadṛṣṭārtheṃ taddṛṣṭārthaṃ hi kurvate&nbsp;||</span>
            
         </div>
         
         <div xmlns="" class="lg">
            <span class="line">vaidikānyapi karmāṇi dṛṣṭārthānyeva te viduḥ&nbsp;|</span>
            <span class="line">alpenāpi nimittena virodhaṃ yojayanti ca&nbsp;||</span>
            
         </div>
         
         <div xmlns="" class="lg">
            <span class="line">temyaścetprasaro nāma datto mīmāṃsakaiḥ kvacit&nbsp;|</span>
            <span class="line">na ca kaṃcana muñceyurdharmamārgaṃ hi te tadā&nbsp;||</span>
            
         </div>
         
         <div xmlns="" class="lg">
            <span class="line">prasaraṃ na labhante hi yāvatkvacana markaṭāḥ&nbsp;|</span>
            <span class="line">nābhidravanti te tāvatpiśācā vā svagocare&nbsp;||</span>
            
         </div>
         
         <div xmlns="" class="lg">
            <span class="line">kvaciddatte 'vakāśe hi svotprekṣālabdhadhāmabhiḥ&nbsp;|</span>
            <span class="line">jīvituṃ labhate kastaistanmārgapatitaḥ svayam&nbsp;||</span>
            
         </div>
         
         <div xmlns="" class="lg">
            <span class="line">tasmāllokāyatasthānāṃ dharmanāśanaśālinām&nbsp;|</span>
            <span class="line">evaṃ mīmāṃsakaiḥ kāryaṃ na manorathapūraṇam&nbsp;||</span>
            
         </div>
         
         <div xmlns="" class="lg">
            <span class="line">yaccā ' 'dau śraddhayā siddhaṃ punarnyāyena sādhitam&nbsp;|</span>
            <span class="line">ājñāsiddhapramāṇatvaṃ purāṇādicatuṣṭayam&nbsp;||</span>
            
         </div>
         
         <div xmlns="" class="lg">
            <span class="line">tattathaivānumantavyaṃ kartavyaṃ nāntarā ślatham&nbsp;|</span>
            <span class="line">sarvaṃ ślathayataḥ sīdeddurnaddhaśakaṭādivat&nbsp;||</span>
            
         </div>
         
         <div xmlns="" class="lg">
            <span class="line">pakṣo yo 'ṅgīkṛto yena tamatrasyansa nirvahet&nbsp;|</span>
            <span class="line">hārayedantarā trasyanmītopadravakāribhiḥ&nbsp;||</span>
            
         </div>
         
         <div xmlns="" class="lg">
            <span class="line">vedaśca yadi dṛṣṭārthaṃ śrūyamāṇavirodhi vā&nbsp;|</span>
            <span class="line">na vidadhyāttatastādṛksmṛtistanmūlatāṃ tyajet&nbsp;||</span>
            
         </div>
         
         <div xmlns="" class="lg">
            <span class="line">yadā tu hantipiṣyādikarma dṛṣṭaṃ sahastraśaḥ&nbsp;|</span>
            <span class="line">dṛṣṭārthaṃ vihitaṃ vede tadā kiṃ hetudarśanaiḥ&nbsp;||</span>
            
         </div><span xmlns="" class="pageinfo">[172]</span>
         
         <div xmlns="" class="lg">
            <span class="line">ṛtvigmyo dakṣiṇādānaṃ tānūnaptrādikarma ca<a id="N24" href="#n24"><sup>24</sup></a>&nbsp;|</span>
            <span class="line">yadṛtvigyajamānānāṃ dṛṣṭārthaṃ sarvamiṣyate&nbsp;||</span>
            
         </div>
         
         <div xmlns="" class="lg">
            <span class="line">tadyadyavaidikaṃ tādṛksyāttato 'nyadavaidikam&nbsp;|</span>
            <span class="line">yadā caivaṃvidhānyeva vede karmāṇi santi naḥ&nbsp;||</span>
            
         </div>
         
         <div xmlns="" class="lg">
            <span class="line">tadā kiṃ nāma dṛṣṭārthaṃ buddhyā sidhyedavaidikam&nbsp;|</span>
            <span class="line">tenā ' 'dāveva yā klṛptā smārtānāṃ vedamūlatā&nbsp;||</span>
            
         </div>
         
         <div xmlns="" class="lg">
            <span class="line">nirvoḍhavyeha saikāntātkimidaṃ khidyate 'dhunā&nbsp;||</span>
            
         </div>
         
         <div xmlns="" class="lg">
            <span class="line">tasmādvedaviruddhānāṃ dṛṣṭārthānāṃ ca hetubhiḥ&nbsp;|</span>
            <span class="line">smṛtīnāṃ na pramāṇatvaṃ vihantavyaṃ manāgapi&nbsp;||</span>
            
         </div> 
         
         <div xmlns="" class="lg">
            <span class="line">aviśiṣṭaṃ pramāṇatvaṃ sarvāsāṃ prāptamīdṛśam&nbsp;|</span>
            <span class="line">virodhe 'pyadhunā yuktamevaṃ prāpte 'bhidhīyate&nbsp;||</span>
            
         </div>
         
         <div xmlns="" class="lg">
            <span class="line">virodhe tvanapekṣaṃ syātprāmāṇyaṃ smṛtibandhanam&nbsp;|</span>
            <span class="line">avirodhe hi vedena tanmūlamanumīyate&nbsp;||</span>
            
         </div>
         
         <div xmlns="" class="lg">
            <span class="line">yā tu vedaviruddheha smṛtiḥ kācana dṛśyate&nbsp;|</span>
            <span class="line">sā tu syādbhāntimūlaiva na spaṣṭaśrutimūlikā&nbsp;||</span>
            
         </div>
         
         <div xmlns="" class="lg">
            <span class="line">svātanñyeṇa pramāṇatvaṃ smṛtestāvanna saṃmatam&nbsp;|</span>
            <span class="line">vedamūlānumānaṃ ca pratyakṣeṇa virudhyate&nbsp;||</span>
            
         </div>
         
         <div xmlns="" class="lg">
            <span class="line">vedavākyānumānaṃ ca tāvadeva pravartate&nbsp;|</span>
            <span class="line">tadarthaviṣayaṃ yāvatpratyakṣaṃ nopalabhyate&nbsp;||</span>
            
         </div>
         
         <div xmlns="" class="lg">
            <span class="line">pratyakṣe śrūyamāṇe tu na vidyetānumānikam&nbsp;|</span>
            <span class="line">na hi hastini dṛṣṭe 'pi tatpadenānumeṣyate&nbsp;||</span>
            
         </div>
         
         <div xmlns="" class="lg">
            <span class="line">smṛtīnāṃ śrutiliṅgatvamasti hastipadādivat&nbsp;|</span>
            <span class="line">tatpratyakṣaviruddhatve tadvadeva nivāryate&nbsp;||</span>
            
         </div>
         
         <div xmlns="" class="lg">
            <span class="line">tāvadeva sphurantyarthāḥ purastādānumānikāḥ&nbsp;|</span>
            <span class="line">yāvatpratyakṣaśāstreṇa mūlameṣāṃ na kṛtyate&nbsp;||</span>
            
         </div>
         
         <div xmlns="" class="lg">
            <span class="line">kṛttamūlāḥ sphurantyo 'pi smṛtayo na cirāyuṣaḥ&nbsp;|</span>
            <span class="line">nirādhāratvadoṣeṇa śākhā iva vanaspateḥ&nbsp;||</span>
            
         </div>
         
         <div xmlns="" class="lg">
            <span class="line">na hi sākṣātpramāṇatvaṃ smṛtīnāmupapadyate&nbsp;|</span>
            <span class="line">nānyamūlaṃ yatastatsyāttattu mūlaṃ na vidyate&nbsp;||</span>
            
         </div><span xmlns="" class="pageinfo">[173]</span>
         
         <div xmlns="" class="lg">
            <span class="line">pratyakṣapratibaddhā hi śrutirnāstyānumānikī&nbsp;|</span>
            <span class="line">nairākāṅkṣyātpramātṝṇāmanumānaṃ na labhyate&nbsp;||</span>
            
         </div>
         
         <div xmlns="" class="lg">
            <span class="line">prameyaṃ yatparicchedyaṃ bhavetkenacidānmanā&nbsp;|</span>
            <span class="line">tasya syāttatparicchedātsāvakāśapramāṇatā&nbsp;||</span>
            
         </div>
         
         <div xmlns="" class="lg">
            <span class="line">tādrūpyeṇa paricchinne tadviparyayato 'pi vā&nbsp;|</span>
            <span class="line">bhūyastāsminprameye hi na pramāṇaṃ pravartate&nbsp;||</span>
            
         </div>
         
         <div xmlns="" class="lg">
            <span class="line">bhinnakakṣāgate ye ca pramāṇe tatra dhāvataḥ&nbsp;|</span>
            <span class="line">tayoḥ śīghreṇa nirṇīte mantharaṃ na pravartate&nbsp;||</span>
            
         </div>
         
         <div xmlns="" class="lg">
            <span class="line">taddhi dūramapi prāptamekamapyagataṃ padam&nbsp;|</span>
            <span class="line">itareṇa gatenā ' 'dāvekāntenaiva jīyate&nbsp;||</span>
            
         </div>
         
         <div xmlns="" class="lg">
            <span class="line">yatra śīghrataraṃ nāsti tasyārthasyāpahārakam&nbsp;|</span>
            <span class="line">cireṇāpi vrajettatra durbalaṃ na nivāryate&nbsp;||</span>
            
         </div>
         
         <div xmlns="" class="lg">
            <span class="line">na hi yena pramāṇatvaṃ labdhapūrvaṃ kadācana&nbsp;|</span>
            <span class="line">tena tatsarvadā labhyamityājñāpayatīśvaraḥ&nbsp;||</span>
            
         </div>
         
         <div xmlns="" class="lg">
            <span class="line">sarvamutpadyamānaṃ hi yadyanyena virodhinā&nbsp;|</span>
            <span class="line">na rudhyate tatastasya siddhiḥ kālena labhyate&nbsp;||</span>
            
         </div>
         
         <div xmlns="" class="lg">
            <span class="line">yasya tūtpadyamānasya mūlameva nikṛtyate&nbsp;|</span>
            <span class="line">mukhaṃ vā rudhyate tasya nā ' 'tmalābhaḥ kadācana&nbsp;||</span>
            
         </div>
         
         <div xmlns="" class="lg">
            <span class="line">na ca yadbalavadruddhamātmānaṃ naiva vindati&nbsp;|</span>
            <span class="line">avirodhe 'pi tenā ' 'tmā na labdhavyaḥ kathaṃcana&nbsp;||</span>
            
         </div>
         
         <div xmlns="" class="lg">
            <span class="line">na cāpi bādhakābhāvāllabdha ātmeti saṃrvadā&nbsp;|</span>
            <span class="line">labdhavyaḥ sa virodhe 'pi pūrvasāmānyadarśanāt&nbsp;||</span>
            
         </div>
         
         <div xmlns="" class="lg">
            <span class="line">utsargaścāpavādaśca sarvatraivopalabhyate&nbsp;|</span>
            <span class="line">tatra notsargamātreṇa sarvamevāvarudhyate&nbsp;||</span>
            
         </div>
         
         <div xmlns="" class="lg">
            <span class="line">apavādena vā yasmādutsargo bādhitaḥ kvacit&nbsp;|</span>
            <span class="line">tasmātsarvatra bādhyo 'sāvityetadapi neṣyate&nbsp;||</span>
            
         </div>
         
         <div xmlns="" class="lg">
            <span class="line">viṣayāviṣayau jñātvā tenotsargāpavādayoḥ&nbsp;|</span>
            <span class="line">bādhābādhau vivektavyau na tu sāmānyadarśanāt&nbsp;||</span>
            
         </div><span xmlns="" class="pageinfo">[174]</span>
         
         <div xmlns="" class="lg">
            <span class="line">yo hi sāmānyadṛṣṭena vyavahāraṃ ninīṣati&nbsp;|</span>
            <span class="line">tṛṣṇācchedo bhavettasya mṛgatṛṣṇājalairapi&nbsp;||</span>
            
         </div>
         
         <div xmlns="" class="lg">
            <span class="line">bādhitāṃ mṛgatṛṣṇāṃ vā dṛṣṭvā hradagato 'pyasau&nbsp;|</span>
            <span class="line">vipralambhabhayādeva na snānādi samācaret&nbsp;||</span>
            
         </div>
         
         <div xmlns="" class="lg">
            <span class="line">tāvadeva hi toyādijñānasyeṣṭā pramāṇatā&nbsp;|</span>
            <span class="line">na toyaṃ mṛgatṛṣṇeyamiti yāvanna budhyate&nbsp;||</span>
            
         </div>
         
         <div xmlns="" class="lg">
            <span class="line">anumānaṃ pramāṇaṃ ca tāvadartheṣu jāyate&nbsp;|</span>
            <span class="line">rudhyate viṣayo yāvannāsya pratyakṣajanmanā&nbsp;||</span>
            
         </div>
         
         <div xmlns="" class="lg">
            <span class="line">evaṃ smṛtipramāṇatve tāvacchutyanumānajam&nbsp;|</span>
            <span class="line">yāvatpratyakṣayā śrutyā viṣayo nāvarudhyate&nbsp;||</span>
            
         </div>
         
         <div xmlns="" class="lg">
            <span class="line">ataḥ kvacitpramāṇatvaṃ kvacidapyapramāṇatām&nbsp;|</span>
            <span class="line">vyavasthāpayatā nyāyairna bhavedardhavaiśasam&nbsp;||</span>
            
         </div>
         
         <div xmlns="" class="lg">
            <span class="line">pramāṇatvāpramāṇatve pratyakṣamṛgatṛṣṇayoḥ&nbsp;|</span>
            <span class="line">yathā tathaiva te smṛtyoraviruddhaviruddhayoḥ&nbsp;||</span>
            
         </div>
         
         <div xmlns="" class="lg">
            <span class="line">tasmādevaṃ na vaktavyaṃ sarvāsāṃ vā pramāṇatā&nbsp;|</span>
            <span class="line">atha vā sā na kasyāścidyadi kvacidanāśritā&nbsp;||</span>
            
         </div>
         
         <div xmlns="" class="lg">
            <span class="line">tena vedaviruddhānāṃ smṛtīnāmapramāṇatā&nbsp;|</span>
            <span class="line">ruddhaśrutyanumānatvādanyamūlā hi tā yataḥ&nbsp;||</span>
            
         </div>
         
         <div xmlns="" class="lg">
            <span class="line">vikalpaḥ&nbsp;| kiṃ punastāsāṃ neṣyate śrutibhiḥ saha&nbsp;|</span>
            
         </div>
         
         <p xmlns="">ucyate&nbsp;||</p>
         
         <div xmlns="" class="lg">
            <span class="line">vikalpasyāṣṭadoṣatvānna tāvatsvabhyupeyatā&nbsp;|</span>
            <span class="line">pākṣike cāpramāṇatve smṛtayaḥ sunirākarāḥ&nbsp;||</span>
            
         </div>
         
         <p xmlns="">tulyabalavikalpo hi tāvadaṣṭadoṣatvādagatikagatinyāyena kvacidevā ' 'śrīyate&nbsp;| kimuta
            kakṣāntaritaprāmāṇyāviṣamaśiṣṭavikalpaḥ&nbsp;| tathā hi&nbsp;|
         </p>
         
         <div xmlns="" class="lg">
            <span class="line">pramāṇapadavīṃ yāvannā ' 'rohatyeva hi smṛtiḥ&nbsp;|</span>
            <span class="line">bādhyate tāvadatyantaṃ śrutyā 'nyanirapekṣayā&nbsp;||</span>
            
         </div><span xmlns="" class="pageinfo">[175]</span>
         
         <div xmlns="" class="lg">
            <span class="line">smṛterdharmapramāṇatvaṃ na tāvatsvata iṣyate&nbsp;|</span>
            <span class="line">tulyakakṣatayā yena vikalpapadavī vrajet&nbsp;||</span>
            
         </div>
         
         <div xmlns="" class="lg">
            <span class="line">parādhīnapramāṇatvānna pramāṇapade sthitā&nbsp;|</span>
            <span class="line">śrutyā bādhitamātrā 'sau punarnnojjīvituṃ kṣamā&nbsp;||</span>
            
         </div>
         
         <div xmlns="" class="lg">
            <span class="line">tulyakakṣavikalpo 'pi nāprāmāṇye 'styakalpite&nbsp;|</span>
            <span class="line">pramāṇasyāpramāṇatvakalpanā ca dvidoṣabhāk&nbsp;||</span>
            
         </div>
         
         <div xmlns="" class="lg">
            <span class="line">pramāṇatvaṃ pratītaṃ yadujjvalattadapahnutam&nbsp;|</span>
            <span class="line">ekastāvadayaṃ doṣaḥ syātpratītiviparyayāt&nbsp;||</span>
            
         </div>
         
         <div xmlns="" class="lg">
            <span class="line">tathā tadapramāṇatvaṃ yadabhāvapramāṇakam&nbsp;|</span>
            <span class="line">bhāve satyatha bhāvena vinaiva parikalpyate&nbsp;||</span>
            
         </div>
         
         <div xmlns="" class="lg">
            <span class="line">so 'pi syādaparo doṣaḥ pramāṇārthaviparyayāt&nbsp;|</span>
            <span class="line">aṅgīkṛtyāpi tau doṣau pūrvaṃ kenāpi hetunā&nbsp;||</span>
            
         </div>
         
         <div xmlns="" class="lg">
            <span class="line">prayogāntarakāle tu punardoṣadvayaṃ bhavet&nbsp;|</span>
            <span class="line">yadabhāvapramāṇatvaṃ pūrvametasya kalpitam&nbsp;||</span>
            
         </div>
         
         <div xmlns="" class="lg">
            <span class="line">saṃpratyapaha‌nuvānasya doṣa eko hi jāyate&nbsp;|</span>
            <span class="line">pratyakṣaṃ dṛḍharūpaṃ ca yatpurastānnirākṛtam&nbsp;||</span>
            
         </div>
         
         <div xmlns="" class="lg">
            <span class="line">eṣa jāyeta doṣo 'nyastadujjīvayataḥ punaḥ&nbsp;|</span>
            <span class="line">evamekatra catvāro doṣā vākye pradarśitāḥ&nbsp;||</span>
            
         </div>
         
         <div xmlns="" class="lg">
            <span class="line">eta eva prasajyerandvitīye 'pi prakalpite&nbsp;|</span>
            <span class="line">evameṣo 'ṣṭadoṣo 'pi yadvīhiyavavākyayoḥ&nbsp;||</span>
            
         </div>
         
         <div xmlns="" class="lg">
            <span class="line">vikalpa āśritastatra gatiranyā na vidyate&nbsp;|</span>
            <span class="line">vrīhiśāstrapravṛttau hi yavaśāstreṇa kṛṣyate&nbsp;||</span>
            
         </div>
         
         <div xmlns="" class="lg">
            <span class="line">śrotā tatra pravṛtto 'pi vrīhiśāstreṇa kṛṣyate&nbsp;|</span>
            <span class="line">dvābhyāmaśvamukhīvacca śrutibhyāmabhitaḥ samam&nbsp;||</span>
            
         </div>
         
         <div xmlns="" class="lg">
            <span class="line">śroturākṛṣyamāṇasya balābalamapaśyataḥ&nbsp;|</span>
            <span class="line">ekasminnupasaṃhartuṃ buddhiṃ yuktyā na paśyataḥ&nbsp;||</span>
            
         </div>
         
         <div xmlns="" class="lg">
            <span class="line">ubhayorapramāṇatvaṃ pratighātātprasajyate&nbsp;|</span>
            <span class="line">tatra prāmāṇyayogyasya yadaprāmāṇyakalpanam&nbsp;||</span>
            
         </div>
         
         <div xmlns="" class="lg">
            <span class="line">tadananyagatitvena tathā 'pyabhyupagamyate&nbsp;|</span>
            <span class="line">sati gatyantare tvetannaiva kalpanamarhati&nbsp;||</span>
            
         </div><span xmlns="" class="pageinfo">[176]</span>
         
         <div xmlns="" class="lg">
            <span class="line">ekasya vā pramāṇatvaṃ parihartuṃ na śakyate&nbsp;|</span>
            <span class="line">tadaprāmāṇyamātre tu na dvayorapramāṇatā&nbsp;||</span>
            
         </div>
         
         <div xmlns="" class="lg">
            <span class="line">siddho lokapravādo 'yamekānekāvināśinām&nbsp;|</span>
            <span class="line">sarvanāśe samutpanne hyardhaṃ tyajati paṇḍitaḥ&nbsp;||</span>
            
         </div>
         
         <div xmlns="" class="lg">
            <span class="line">sa cāyamubhayornāśa ubhayārthāparigrahāt&nbsp;|</span>
            <span class="line">miśrairvā yajamānasya miśrāṇāṃ vidhyadarśanāt&nbsp;||</span>
            
         </div>
         
         <div xmlns="" class="lg">
            <span class="line">niyamārthe hyubhe śāstre yavavrīhyorvidhātṛṇī&nbsp;|</span>
            <span class="line">prāpte cānyanivṛttyaṃśaḥ phalamarthātpratīyate&nbsp;||</span>
            
         </div>
         
         <div xmlns="" class="lg">
            <span class="line">vrīhayo nirapekṣā hi jñāyante yāgasādhanam&nbsp;|</span>
            <span class="line">yavāścaivamatasteṣāṃ miśratvaṃ nāvakalpate&nbsp;||</span>
            
         </div>
         
         <div xmlns="" class="lg">
            <span class="line">naiva vrīhibhiriṣṭaṃ syādyavairna ca yathāśrutaiḥ&nbsp;|</span>
            <span class="line">miśrairijyeta cettatra bhavedubhayabādhanam&nbsp;||</span>
            
         </div>
         
         <div xmlns="" class="lg">
            <span class="line">evamapratipattyaiva tulyaiṣā miśratāmatiḥ&nbsp;|</span>
            <span class="line">tenobhayāpramāṇatvādyuktaikaikāpramāṇatā&nbsp;||</span>
            
         </div>
         
         <div xmlns="" class="lg">
            <span class="line">seyamatyantamanyāyyā dvayorapyanavasthitiḥ&nbsp;|</span>
            <span class="line">avyavasthā na yuktā hi vyavasthā yatra labhyate&nbsp;||</span>
            
         </div>
         
         <div xmlns="" class="lg">
            <span class="line">sarvatraiva hyekarūpatvāvadhāraṇena nirūpitarūpaṃ vyavahartuṃ śakyam&nbsp;||</span>
            
         </div>
         
         <div xmlns="" class="lg">
            <span class="line">tena yasya pramāṇatvaṃ pramāṇaṃ sarvadā 'stu tat&nbsp;|</span>
            <span class="line">yasyāpi tvapramāṇatvamapramāṇaṃ taducyatām&nbsp;||</span>
            
         </div>
         
         <p xmlns="">tadeva tu kadācitpramāṇaṃ kadācidapramāṇamiti na kathaṃ cidapi viśrambhaḥ syāttadetaddrīhiyavaśrutyoratyantāparihāryatvādavaśyamāpatitam&nbsp;|</p>
         
         <div xmlns="" class="lg">
            <span class="line">na hi tatraikarūpatve ciha‌naṃ kiṃcivdyavasthitam&nbsp;|</span>
            <span class="line">yenaikatra pramāṇatvaṃ syādanyatrāpramāṇatā&nbsp;||</span>
            
         </div>
         
         <div xmlns="" class="lg">
            <span class="line">śrutismṛtyoḥ punaḥ spaṣṭaṃ vyavasthākāraṇadvayam&nbsp;|</span>
            <span class="line">yena śruteḥ pramāṇatvaṃ syātsmṛteścāpramāṇatā&nbsp;||</span>
            
         </div>
         
         <div xmlns="" class="lg">
            <span class="line">svarūpeṇa tayostāvatpramāṇatvāpramāṇate&nbsp;|</span>
            <span class="line">tato 'nyāpekṣayā syātāmaprāmāṇyapramāṇate&nbsp;||</span>
            
         </div>
         
         <p xmlns="">yo yasya svarūpāśrayo dharmaḥ prāptaḥ sa balavatā kāraṇāntareṇa viparyayaṃ pratipadyate&nbsp;|</p>
         
         <p xmlns="">na ca śrutijanitapratyayasya smṛtijanito bādhakatvaṃ pratipadyate&nbsp;|</p><span xmlns="" class="pageinfo">[177]</span>
         
         <div xmlns="" class="lg">
            <span class="line">smārtasya bādhakaḥ śrauto balavattvātpratīyate&nbsp;|</span>
            <span class="line">pratyakṣe cānumāne ca prāgetaddhayavadhāritam&nbsp;||</span>
            
         </div>
         
         <div xmlns="" class="lg">
            <span class="line">śrutiliṅge yathā ceṣṭe vyavasthitabalābale&nbsp;|</span>
            <span class="line">saṃnikṛṣṭavikṛṣṭārthe tathaiveha śrutismṛtī&nbsp;||</span>
            
         </div>
         
         <div xmlns="" class="lg">
            <span class="line">smṛtyā pratīyate yāvacchrutyā tāvatpramīyate&nbsp;|</span>
            <span class="line">viruddhadharmatāmeko na ca dharmaḥ pratīcchati&nbsp;||</span>
            
         </div>
         
         <div xmlns="" class="lg">
            <span class="line">na ca śīghrahṛte 'rthe 'sti cirādāgacchato gatiḥ&nbsp;|</span>
            <span class="line">aśvairapahṛtaṃ ko hi gardabhaiḥ prāptumarhati&nbsp;|</span>
            
         </div>
         
         <div xmlns="" class="lg">
            <span class="line">smṛtyā cārthaṃ parāmṛśya yāvattadviṣayāṃ śrutim&nbsp;|</span>
            <span class="line">anumātuṃ pravarteta tāvatso 'rtho 'nyato gataḥ&nbsp;||</span>
            
         </div>
         
         <div xmlns="" class="lg">
            <span class="line">kiṃ kartavyamitīdaṃ ca kartā yāvadapekṣate&nbsp;|</span>
            <span class="line">pramāṇaṃ kramate tāvatpramite tanna jāyate&nbsp;||</span>
            
         </div>
         
         <div xmlns="" class="lg">
            <span class="line">yugapatpramimīyātāṃ yadi cārthaṃ śrutismṛtī </span>
            <span class="line">agṛhītaviśeṣatvātsyātāṃ tulyabale tataḥ&nbsp;||</span>
            
         </div>
         
         <div xmlns="" class="lg">
            <span class="line">yadvā yāvacchruterarthaḥ sākṣādeva pratīyate&nbsp;|</span>
            <span class="line">tasminneva kṣaṇe mūlaṃ kalpayetsvaṃ smṛtiḥ śrutim&nbsp;||</span>
            
         </div>
         
         <div xmlns="" class="lg">
            <span class="line">tato 'rthaviprakarṣe 'pi pramāṇatvena tulyatā&nbsp;|</span>
            <span class="line">bhavedeva śrutismṛtyorarthaḥ śrutiparigrahāt&nbsp;||</span>
            
         </div>
         
         <div xmlns="" class="lg">
            <span class="line">yataḥ smṛtyā gṛhīte 'pi cireṇa śrutikalpanā&nbsp;|</span>
            <span class="line">jāyate klṛptayā tasmātsā bādhyetāpratiṣṭhitā&nbsp;|</span>
            
         </div>
         
         <div xmlns="" class="lg">
            <span class="line">smṛtimūlānapekṣā hi smṛtitvādeva hīyate&nbsp;|</span>
            <span class="line">tadapekṣā punaḥ śrutyā bādhyate mūlavarjitā&nbsp;||</span>
            
         </div>
         
         <p xmlns="">eṣa tāvadvikalpapadamanārụ̄dhāyā eva smṛtereko bādhaprakāraḥ&nbsp;|</p>
         
         <div xmlns="" class="lg">
            <span class="line">dvitīyena prakāreṇa vikalpapadavīṃ gatā&nbsp;|</span>
            <span class="line">āpannā pākṣikaṃ bādhamatyantaṃ bādhyate smṛtiḥ&nbsp;||</span>
            
         </div>
         
         <p xmlns="">taddarśayati&nbsp;| vikalpaṃ tu vadanpakṣe tāvacchrutiprāmāṇyamabhyupaitīti&nbsp;| tadā ca smṛtyaprāmāṇyamavaśyaṃbhāvi
            tasyāścāprāmāṇyakalpanāyāṃ na śruteriva tadadhyāropaḥ&nbsp;|
         </p>
         
         <div xmlns="" class="lg">
            <span class="line">kiṃ tu tasyāḥ pramāṇatvaṃ śrutimūlatvakāritam&nbsp;|</span>
            <span class="line">yatastasmādatanmūlā tadānīṃ sā 'vadhāryate&nbsp;||</span>
            
         </div>
         
         <p xmlns="">śrutimūlatvavicchedottarakālaṃ ca prāṅnirākṛtamūlāntaropaplavādavigānasmṛtapuruṣapraṇīta<span class="pageinfo">[178]</span>tvanirṇayācca nityatvadvāranirmūlatvāsaṃbhavādavaśyaṃbhāvi vipralambhābhiprāyādi kiṃcidekaṃ
            mūlamāpadyate&nbsp;|
         </p>
         
         <div xmlns="" class="lg">
            <span class="line">śrutiṃ muktvā ca yanmūlaṃ smṛteranyatprakalpyate&nbsp;|</span>
            <span class="line">tenaivāsyāḥ pramāṇatvamatyantaṃ pratihanyate&nbsp;||</span>
            
         </div>
         
         <p xmlns="">vrīhiśrutiparigrahakāle hi yavaśruterabhūtamevāprāmāṇyamadhyāropitam&nbsp;| tatprayogāntaravelāyāṃ
            tulyasāṃpradāyikāmnāyamānatvena saṃnikṛṣṭaviprakṛṣṭārthatvādiviśeṣābhāvena ca punaḥ
            sahajena prāmāṇyenābhibhūyate&nbsp;|
         </p>
         
         <div xmlns="" class="lg">
            <span class="line">na tu smṛteḥ pramāṇatvaṃ punarujjīvituṃ kṣamam&nbsp;|</span>
            <span class="line">vicchinnaśrutimūlatvādgrastaṃ bhrāntyādihetubhiḥ&nbsp;||</span>
            
         </div>
         
         <p xmlns="">na hyekasyā eva smṛteḥ pratyakṣaśrutyarthāparigrahakāle 'numitaśrutimūlatvaṃ tatparigrahāśrayaṇe
            tu bhrāntyādimūlatvamiti viruddhāvadhāraṇā 'vakalpate&nbsp;| āha&nbsp;| satyaṃ yadi prathamameva
            vikalpakārī śrutyarthaṃ parigṛhya dvitīyādiprayoge smṛtyarthaparigrahaṇāyopatiṣṭheta&nbsp;|
         </p>
         
         <div xmlns="" class="lg">
            <span class="line">tatastvaduktamārgeṇa pratihanyeta sarvadā&nbsp;|</span>
            <span class="line">na tvetasya prasaṅgo 'sti smṛteḥ pūrvaparigrahe&nbsp;||</span>
            
         </div>
         
         <p xmlns="">yo hi śrutiṃ prathamamaśrutvā śrutimevaikāṃ paśyati tasyāpratihataśrutyanumāne vṛtte&nbsp;|</p>
         
         <div xmlns="" class="lg">
            <span class="line">na paścācchrūyamāṇā 'pi śrutiḥ syātpratibandhikā&nbsp;|</span>
            <span class="line">gardabhenāpanītaṃ hi harennāśvaścirādgataḥ&nbsp;||</span>
            
         </div>
         
         <p xmlns="">na caiṣa niyamo 'sti jijñāsubhiḥ smṛtiviruddhā śrutireva prathamaṃ śrotavyeti&nbsp;|</p>
         
         <div xmlns="" class="lg">
            <span class="line">bahujijñāsamānānāṃ kadācitkiṃcidāpatet&nbsp;|</span>
            <span class="line">pūrvapaścādvibhāgena na taddhetubalābalam&nbsp;||</span>
            
         </div>
         
         <div xmlns="" class="lg">
            <span class="line">ādye prapāṭhake yena vrīhiśāstraṃ pratīyate&nbsp;|</span>
            <span class="line">dvitīye yavaśāstraṃ ca na tattatprati durbalam&nbsp;||</span>
            
         </div>
         
         <div xmlns="" class="lg">
            <span class="line">svaśākhāvihitaiścāpi śākhāntaragatānvidhīn&nbsp;|</span>
            <span class="line">kalpakārā nibadhnanti sarva eva vikalpitān&nbsp;||</span>
            
         </div>
         
         <div xmlns="" class="lg">
            <span class="line">sarvaśākhopasaṃhāro jaimineścāpi saṃmataḥ&nbsp;|</span>
            <span class="line">na tu pūrvāvabaddho 'rtho bādhetaivottaraṃ vidhim&nbsp;||</span>
            
         </div>
         
         <p xmlns="">tasmātpaurvāparyaśravaṇamanāśritya ‘na caikaṃ prati śiṣyata’ ityanena nyāyena sarvapuruṣānprati
            nityāvasthitasamastapaṭhyamānasmaryamāṇavedaśākhāyattajñānairjijñāsubhirātmīyaśaktimātrakāritapūrvāparagrahaṇavibhāgairekavākyagatapūrvo
            taravarṇapadavadbalābalapanapekṣya mātāpitṛpraṇītopadeśavannirvicikitsameva prāmāṇyamabhyupagantavyam&nbsp;|
            anyathā hi—
         </p><span xmlns="" class="pageinfo">[179]</span>
         
         <div xmlns="" class="lg">
            <span class="line">pūrvaprāptau pramāṇatvaṃ paratvenāpramāṇatām&nbsp;|</span>
            <span class="line">prasajyamānikāmevaṃ ko 'dhyavasyetsacetanaḥ&nbsp;||</span>
            
         </div>
         
         <div xmlns="" class="lg">
            <span class="line">itthaṃ ca bhrāntimūlatvaprasaṅge kalpite smṛteḥ&nbsp;|</span>
            <span class="line">avirodhe 'pi hi śrutyā prāmāṇyaṃ durlabhaṃ bhavet&nbsp;||</span>
            
         </div>
         
         <div xmlns="" class="lg">
            <span class="line">sarvaiva śrutimūlā 'taḥ sarvā vā bhrāntimūlikā&nbsp;|</span>
            <span class="line">smṛtirevaṃ nirūpyeta na tu syānmūlasaṃkaraḥ&nbsp;||</span>
            
         </div>
         
         <p xmlns="">ucyate&nbsp;| yadyapi pūrvapalabdhayā smṛtyā śrutimanupalabhamānasya pratibandharahitaśrutyanumānaṃ
            kriyeta tathā 'pi kālāntare śrutiṃ śrutvā tatpratipakṣasmṛterbādhādhyavasānādavaśyaṃbhāviśrutimūlatvavicchedavaśena
            mūlāntarasaṃcaraṇam&nbsp;|
         </p>
         
         <div xmlns="" class="lg">
            <span class="line">tataśca pūrvavijñānaṃ mithyaitaditi cintayan&nbsp;|</span>
            <span class="line">ādāvevāpramāṇatvaṃ smṛterityadhyavasyati&nbsp;||</span>
            
         </div>
         
         <p xmlns="">yo hi kūṭakārṣāpaṇena kaṃcitkālamajño lokamadhye vyavaharati na tena vivekajñānajanitavyutpattinā
            'pi tathaiva vyavahartavyam&nbsp;| na cāsya tadānītanajñānamātrabādhabuddhirbhavati&nbsp;|
         </p>
         
         <div xmlns="" class="lg">
            <span class="line">samānaviṣayatvāddhi pūrveṣāmapi bādhanam&nbsp;|</span>
            <span class="line">na hi teṣāmamithyātve mithyedānīṃtanaṃ bhavet&nbsp;||</span>
            
         </div>
         
         <div xmlns="" class="lg">
            <span class="line">nanu ca prāgavasthāyāṃ śrutiryaivānumīyate&nbsp;|</span>
            <span class="line">saivedānīṃ viruddheti gamyate na punaḥ smṛtiḥ&nbsp;||</span>
            
         </div>
         
         <p xmlns="">naitadevam&nbsp;| pratiprayogaṃ pramāṇaparyālocanāt&nbsp;| yadi hyekaprayogamātrālocanenaiva
            prayogāntarāṇyapyanutiṣṭheyustato yena vrīhiśāstramapramāṇīkṛtya yavāḥ parigṛhyeransa
            yāvajjīvaṃ taireva yajeteti naiva pratipuruṣamubhābhyāṃ vikalpyamānābhyāṃ vyavahāraḥ
            sidhyet&nbsp;| tena yāvatprayogabhāvipramāṇālocanavaśātpūrvānumitāṃ śrutiṃ kvacidapyaśṛṇvanpunarapi
            smṛtimevopalabhya kartṛsāmānyaliṅgenaiva śrutimanumimānaḥ pratyakṣayā śrutyā ' 'kṣiptacittatayā
            tatprāmāṇyenānyathānupapadyamānena smṛtyaprāmāṇyaṃ kalpayanpūrvāvadhāritamūlavyatyayameva
            pratipadyate na pūrvaklṛptamūlasyāprāmāṇyādhyāropam&nbsp;| apaṭhayamānatayaivāsya sulabhāvajñānatvāt&nbsp;|
         </p>
         
         <div xmlns="" class="lg">
            <span class="line">yaccaitadanavasthānaṃ tvayā māṃ prati codyate&nbsp;|</span>
            <span class="line">bhavato 'pi tadastyeva tenācodyatvamekataḥ&nbsp;||</span>
            
         </div>
         
         <div xmlns="" class="lg">
            <span class="line">yadā hyādau śrutiṃ śrutvā smṛternnānyā 'numīyate&nbsp;|</span>
            <span class="line">tadā 'nyamūlatāpatterekāntenaiva bādhyate&nbsp;||</span>
            
         </div>
         
         <div xmlns="" class="lg">
            <span class="line">kālāntare 'pi yo bādhaḥ sphuṭatvenāvadhāryate&nbsp;|</span>
            <span class="line">yattenāpyapramāṇatvaṃ kṛtaṃ tanna nivartyate&nbsp;||</span>
            
         </div><span xmlns="" class="pageinfo">[180]</span>
         
         <p xmlns="">pūrvasmṛtigrāhiṇāṃ ca svayaṃ bādhamacetayamānānāmapi puruṣāntarasya śrutiśravaṇaprāthamyabalena
            bādhasaṃtānau 'nuvartata eva&nbsp;|
         </p>
         
         <div xmlns="" class="lg">
            <span class="line">puruṣāntarabādho 'pi naivālpaṃ bhrāntikāraṇam&nbsp;|</span>
            <span class="line">na hi dvicandradiṅ‌mohau na bādhyete narāntaraiḥ&nbsp;||</span>
            
         </div>
         
         <p xmlns="">nanu yavaśruterapi tarhi pramāṇatvena parigṛhyamāṇāyāḥ puruṣāntarabādhastadānīmastīti
            mithyātvaprasaṅgaḥ&nbsp;|
         </p>
         
         <div xmlns="" class="lg">
            <span class="line">ucyate paṭhyamānatvādunmajjananimajjane&nbsp;|</span>
            <span class="line">sarvānprati tayostulye viśeṣo 'nyo na gṛhyate&nbsp;||</span>
            
         </div>
         
         <div xmlns="" class="lg">
            <span class="line">smṛtistu yāvatāṃ puṃsāṃ prathamaṃ gocarībhavet&nbsp;|</span>
            <span class="line">tāvatāṃ sarvadā 'bhāvānnāprāmāṇyenaṃ mucyate&nbsp;||</span>
            
         </div>
         
         <div xmlns="" class="lg">
            <span class="line">apramāṇyapadaṃ caikamastyevaṃ prathamaṃ smṛteḥ&nbsp;|</span>
            <span class="line">tāvatā labdhamithyātvānna śrutiṃ bādhituṃ kṣamā&nbsp;||</span>
            
         </div>
         
         <div xmlns="" class="lg">
            <span class="line">adhyāropyeta mithyātvamujjvalāyāḥ śruteḥ punaḥ&nbsp;|</span>
            <span class="line">labdhameva smṛtau taccetkimarthaṃ kalpyate śruteḥ&nbsp;||</span>
            
         </div>
         
         <p xmlns="">viruddhayorhi śrutismṛtyorvikalpaprasaṅgenāvaśyaṃ kalpanīye 'nyataratrāpramāṇatve
            yāvacchrutau paṭācchādananyāyena kalpayitumārabhyate tāvatsmṛtau svarūpāśrayaṃ klṛptamevopalabhya
            saṃśayacchede jāte na kadācidapyabhūtāprāmāṇyādhyāropakalpanopapattiḥ&nbsp;|
         </p>
         
         <div xmlns="" class="lg">
            <span class="line">nanu śrutyaviruddhāyāḥ śrutimūlatvaniścayaḥ&nbsp;|</span>
            <span class="line">anumānādapi prāpsyan kenacitpratibadhyate&nbsp;||</span>
            
         </div>
         
         <div xmlns="" class="lg">
            <span class="line">tasmātkāraṇavaiṣamyānnobhayatraikarūpatā </span>
            <span class="line">sidhyenmūlavyavasthā hi pratipakṣānusāriṇī&nbsp;||</span>
            
         </div>
         
         <p xmlns="">tataścārdhavaiśasaprasaṅganivṛttiḥ&nbsp;|</p>
         
         <p xmlns="">yathā&nbsp;|</p>
         
         <div xmlns="" class="lg">
            <span class="line">pramāṇatvāpramāṇatve liṅgādīnāṃ vyavasthite&nbsp;|</span>
            <span class="line">pūrvaiḥ saha viruddhatvāviruddhatvanibandhane&nbsp;||</span>
            
         </div>
         
         <div xmlns="" class="lg">
            <span class="line">tathehāpi vyavastheṣṭā na parasparasaṃkaraḥ&nbsp;|</span>
            <span class="line">pratibandhābhyanujñābhyāṃ śrutyā nāstyekarūpatā&nbsp;||</span>
            
         </div>
         
         <p xmlns="">yadyapyaudumbarīsarvaveṣṭanaṃ dharmaśāstrādhyetṛsmṛtivilakṣaṇapratyakṣaśrutyarthopasaṃhāraparasūtrakāsepanibaddhaṃ
            tathā 'pyupariṣṭādvakṣyamāṇālāntaratvābhiprāyeṇa puruṣopadiṣṭatvāviśeṣācca<span class="pageinfo">[181]</span> smṛtivadevodāhṛtam&nbsp;| krītarājakabhojyānnatvavacanaṃ yadyapyatharvavede 'sti tathā
            'pi tasyā ' 'havanīyasaṃbaddhayajñakarmopakārābhāvāttadadhikṛtatrayīpratipāditāgnīṣomīyasaṃsthāvadhibhojanapratiṣedhavirodhāt
            “prakaraṇaviśeṣādvikṛtau virodhi syāt” ityanena nyāyenādhikṛtānadhikṛtabalābalaviśeṣābhiprāyeṇa
            smṛtipakṣaniḥkṣepādbhāpyakāreṇodāhniyate&nbsp;| kṛṣṇakeśatvaṃ ca yadyapyanavasthitavayovasthākālaviśeṣaṃ
            jātaputratvapakṣe saṃdigdhasamāveśaṃ ca tathā 'pi yuvaiva dharmamanvicchedityevamādismaraṇaprakāśitārthaṃ
            yauvanāvasthāparigrahādantato vā vayordhānatikramāśrayaṇādaṣṭācatvāriṃśadvarṣabrahmacaryaprāgupanayanasaṃbaddhakālasya
            ca vayasaḥ sātirekadvipañcāśaccatuṣpañcāśanmātrasaṃvatsaraparimitatvenāparihāryavayordhātikramāvaśyaṃbhāvitvādvyakta
            eva virodho dṛśyate&nbsp;| nanu ca pūrvakṛtasarvaveṣṭanottarakālavihitaveṣṭitāyā eva sparśanaṃ
            saṃbhavatītyavirodhaḥ&nbsp;| kathamavirodho yadā sparśanaṃ nāma tvagindriyadvāraṃ spṛśyasaṃvedanam&nbsp;|
            na ca vastrāntaritāyā audumbaryāḥ sparśo gṛhyate&nbsp;| na ca vastre spṛśyamāna audumbarī
            spṛṣṭā bhavati&nbsp;| vastraudumbarījātivyaktisparśānāmatyantabhedāt&nbsp;|
         </p>
         
         <div xmlns="" class="lg">
            <span class="line">atha saṃbandhisaṃsparśātspṛṣṭaivetyabhidhīyate&nbsp;|</span>
            <span class="line">bhūmisparśena tatsiddhervṛthā sparśavidhirbhavet&nbsp;||</span>
            
         </div>
         
         <p xmlns="">nanu bhūmāvaudumbarībuddhyabhāvādvastrāntaritāyāṃ ca tadrabuddhayavyatirekād‌dṛṣṭāntavaiṣamyam&nbsp;|
            tathā hi&nbsp;|
         </p>
         
         <div xmlns="" class="lg">
            <span class="line">vastrāntaritacaṇḍālasparśe 'pyāpatite kvacit&nbsp;|</span>
            <span class="line">sākṣātspṛṣṭavadeveṣṭā sacelasnānaśuddhatā&nbsp;||</span>
            
         </div>
         
         <div xmlns="" class="lg">
            <span class="line">satyaṃ tatreṣyate snānaṃ tadvastrasparśakāritam&nbsp;|</span>
            <span class="line">aśuddhakāraṇaṃ taddhi caṇḍālasparśavanmatam&nbsp;||</span>
            
         </div>
         
         <div xmlns="" class="lg">
            <span class="line">tathā ca tadviyukte 'pi vastre tatsparśadūṣite&nbsp;|</span>
            <span class="line">spṛśyamāne bhavatyeva doṣaḥ saṃyuktavastravaṃt&nbsp;||</span>
            
         </div>
         
         <p xmlns="">kathaṃ punarayaṃ dharmaśāstreṣvanupanibaddho 'pi caṇḍālaspṛṣṭavastrasparśananimitto
            doṣo 'dhyavasīyate&nbsp;|
         </p>
         
         <div xmlns="" class="lg">
            <span class="line">kathaṃ vā neṣyate doṣaḥ kāṣṭhaloṣṭatṛṇādiṣu&nbsp;|</span>
            <span class="line">tatspṛṣṭaspṛśyamāneṣu na kramante 'tra yuktayaḥ&nbsp;||</span>
            
         </div>
         
         <p xmlns="">taducyate—</p>
         
         <div xmlns="" class="lg">
            <span class="line">yathā kāṣṭhatṛṇādīnāṃ mārutādeva śuddhatā&nbsp;|</span>
            <span class="line">smaryate vāsaso naivaṃ toyaprakṣālanādvinā&nbsp;||</span>
            
         </div><span xmlns="" class="pageinfo">[182]</span>
         
         <div xmlns="" class="lg">
            <span class="line">nanvameṃdhyena liptasya sā śuddhirabhidhīyate&nbsp;|</span>
            <span class="line">na liptagrahaṇaṃ tatra pāṭhe 'sti tu ciraṃtane&nbsp;||</span>
            
         </div>
         
         <p xmlns="">amedhyasyaivaṃ yasmātpaṭhanti&nbsp;| caṇḍālaspṛṣṭavāsasaścāstyevāmedhyatā&nbsp;| tasmādasti
            salilādiśuddhiḥ&nbsp;| nanu ca manuṣyasyaiva caṇḍālasparśanimittaprāyaścittavidhānādaśuddhirūpamamedhyatvaṃ
            gamyate na dravyāntarasya gavāśvādeḥ&nbsp;| tataśca vastraṃ kiṃ gavāśvādivadaduṣṭamuta
            puruṣavad‌duṣṭamiti saṃdehe gavāśvāditulyamevāvadhārayituṃ yuktam&nbsp;|
         </p>
         
         <p xmlns="">ucyate—</p>
         
         <div xmlns="" class="lg">
            <span class="line">puruṣasya sacelasya snānaṃ yasmādvidhīyate&nbsp;|</span>
            <span class="line">tasmātpuruṣavadvastraṃ na gavāśvādivanmatam&nbsp;||</span>
            
         </div>
         
         <p xmlns="">yadā 'pi hi śuddhenaiva hastādinā caṇḍālaḥ spṛśyate gavādīnāṃ tu caṇḍālādispṛṣṭānāṃ
            snānaprakṣālanavidhyabhāvācchuddhirvijñāyata iti na tanmadhyapātitvam&nbsp;| ataśca nānena
            prakāreṇaudumbarīsaṃbaddhavastrasparśanāttatsparśanajñānopapattiḥ&nbsp;| yadā tu tayaivodgātā
            spṛṣṭa udgāthediti vidhistadā 'vaśyamevaudumvarītvacodgātuśarīraṃ prāptavyam&nbsp;| apāśrayaṇābhyupagamapakṣo
            'pi ca spṛṣṭatvāparityāgenaiva sthita iti na samastācchāditāyāmavakalpate&nbsp;| parāśritamapi
            ca vastramudgāturāśrayatvaṃ pratipadyate&nbsp;| tenaivaudumbaryāśritenodnāyet&nbsp;| tasmādasti
            sarvaveṣṭanasparśanayorvirodha iti yuktaṃ bādhyabādhakavyavasthāpanam&nbsp;| <b>atha kimarthaṃ nemau vidhī vikalpyete iti</b>&nbsp;| smṛteravidhāyakatvātsvayamatulyabalatvācca tadanumitaśākhāntarapaṭhitavidhiparigrahābhiprāyeṇoktam&nbsp;|
            <b>nāsati vyāmohavijñāna iti</b>&nbsp;|
         </p>
         
         <div xmlns="" class="lg">
            <span class="line">pūrvoktenaiva mārgeṇa vyāmohaikāntakalpanām&nbsp;|</span>
            <span class="line">vikalpe 'vaśyamāpannāṃ smṛtāveva niyacchati&nbsp;||</span>
            
         </div>
         
         <p xmlns="">vyāmohavijñānaṃ ca jñānāntaragatavyāmohatvāvadhāraṇaṃ tadvijñānagatavyāmoharūpaṃ vā
            vivakṣyate&nbsp;| tena ṣaṣṭhīsamāsaḥ karmadhārayo vā yojyaḥ&nbsp;| <b>vikalpaṃ tu vadanniti</b>&nbsp;| kadā citsmṛtimūlaśrutivicchedādbhrāntyādimūlatvamāpādayati&nbsp;| tādṛśyā ca sakṛdapi
            śrautaṃ vijñānamanujñātamadhyāropyamāṇavyāmohāviṣayatvānna kadācitprāmāṇyaṃ tyajatītyapākṣikatvābhidhānam&nbsp;|
            evaṃ kevalāpramāṇatvapakṣagrahastasya punarjīvanāsaṃbhavādapākṣikaṃ ca sarvaveṣṭana<span class="pageinfo">[183]</span> smaraṇamityāha—<b>pākṣikaṃ ceti vā</b>&nbsp;| vikalpavādisaṃmatapākṣikatvavaśādeva śrutiprāmāṇyapakṣe smārtaśrutikalpanāyāmakṛtāyāṃ
            mūlāntarasaṃkrānteḥ sarvakālāpramāṇatvaprasaṅgaḥ&nbsp;| ekadā 'pi ca labdhaprāmāṇyāvakāśā
            śrutidurbalapratipakṣatayā na kadācidapi vyāmohī bhaviṣyatīti samarthayamāno <b>yadeva hi tasyaikasminpakṣe mūlamityāha</b>&nbsp;|
         </p>
         
         <div xmlns="" class="lg">
            <span class="line">nahi pramādapāṭhatvaṃ śakyaṃ kalpayituṃ śruteḥ&nbsp;|</span>
            <span class="line">duḥśrutasvapnavijñānamūlā tvāpadyate smṛtiḥ&nbsp;||</span>
            
         </div>
         
         <p xmlns=""><b>tena naitatpakṣe vijñānamiti</b>—pramāṇavijñānamabhipretyoktam&nbsp;| <b>vyāmohātpakṣāntaraṃmiti</b>&nbsp;| vyāmohakalpanātaḥ pramāṇābhāvapakṣāntarasaṃkramaṇaṃ pratiṣedhati&nbsp;| yadvā smārtajñānameva
            pūrvāvadhāritavyāmohātprāmāṇyapakṣāntaraṃ na saṃkrāntamiti&nbsp;| duḥśrutasvapnādimūlatvena
            śrutivirodhaṃ darśayati—<b>tulyakāraṇatvāditi</b>&nbsp;| balīyaḥ pratipakṣanirākṛtatvātsarvadaiva śrutyanumānapratibandhānna smṛteḥ prāmāṇyapakṣasaṃkrāntiḥ&nbsp;|
            <b>api cetaretarāśraye 'nyataḥ paricchedāditi</b>&nbsp;| upariṣṭāditaretaravirodhavivaraṇādvirodhamevetaretarāśrayamāha—
         </p>
         
         <div xmlns="" class="lg">
            <span class="line">parasparaviruddhe hi viruddhāvyabhicārivat&nbsp;|</span>
            <span class="line">pramāṇe yatra dṛśyete tatrānyenaiva nirṇayaḥ&nbsp;||</span>
            
         </div>
         
         <p xmlns="">pramāṇaśabdasya jñānasamānādhikaraṇatvena bhāvotpannalyuḍantatvena vā napuṃsakaliṅgatvādvedāḥ
            pramāṇaṃ smṛtayaḥ pramāṇamitivatpramāṇe smṛtau sparśanaṃ vyāmoha iti bhavitavyam&nbsp;|<span class="pageinfo">[184]</span> karaṇaviśeṣavivakṣāyāṃ vā 'bhidheyaliṅgavacanānuvṛttau lyuḍantāṭṭịdḥdhāṇañiti ṅīpi
            prāpte prāmāṇyaṃ smṛtāviti prayoktavyam&nbsp;| tamimamubhayabhraṣṭaṃ bhāṣyakāraprayogaṃ
            samarthayamānairevamanugamaḥ kartavyaḥ&nbsp;|
         </p>
         
         <div xmlns="" class="lg">
            <span class="line">pramāṇamayate yāti mūlabhūtāṃ śrutiṃ yataḥ&nbsp;|</span>
            <span class="line">kvibantādayatestasmātpramāṇā smṛtirucyate&nbsp;||</span>
            
         </div>
         
         <div xmlns="" class="lg">
            <span class="line">tatra yadyapi nityatvākviblopaḥ prathamaṃ bhavet&nbsp;|</span>
            <span class="line">yalopo 'pi bhavedeva valādipratyayāśrayaḥ&nbsp;||</span>
            
         </div>
         
         <div xmlns="" class="lg">
            <span class="line">na ca varṇāśrayatvena yalopo na bhaviṣyati&nbsp;|</span>
            <span class="line">vyorvalīti yalopo hi valādipratyayāśrayaḥ&nbsp;||</span>
            
         </div>
         
         <div xmlns="" class="lg">
            <span class="line">yadvā yogavibhāgena vervyavasya ca lupyate&nbsp;|</span>
            <span class="line">vakāraśca yakāraścetyevaṃ lopo bhaviṣyati&nbsp;||</span>
            
         </div>
         
         <div xmlns="" class="lg">
            <span class="line">yalope ca kṛte 'kāro yaḥ śuddhaḥ pariśiṣyate&nbsp;|</span>
            <span class="line">tadantāvadhikātpaścādataṣṭāpkriyate striyām&nbsp;||</span>
            
         </div>
         
         <div xmlns="" class="lg">
            <span class="line">akaḥ savarṇadīrghatvaṃ parayorantaraṅgataḥ&nbsp;|</span>
            <span class="line">sarveṇāpi tataḥ kṛtvā pramāṇetyanugamyate&nbsp;||</span>
            
         </div>
         
         <p xmlns="">tadetaditarāśrayaṃ bhavatītyuktam&nbsp;|</p>
         
         <div xmlns="" class="lg">
            <span class="line">yadvā śrutyapramāṇatvātsmṛteḥ prāmāṇyamiṣyate&nbsp;|</span>
            <span class="line">siddhācca tatpramāṇatvācchrutyaprāmāṇyakalpanā&nbsp;||</span>
            
         </div>
         
         <div xmlns="" class="lg">
            <span class="line">tathā śrutipramāṇatvātsmṛtyaprāmāṇyakalpanam&nbsp;|</span>
            <span class="line">tadaprāmāṇyasiddhayā ca śrutiprāmāṇyaniścayaḥ&nbsp;||</span>
            
         </div>
         
         <p xmlns="">tadidaṃ vikalpavādina ubhayatretaretarāśrayatvamekāntavādinastvanyataratra&nbsp;|</p>
         
         <div xmlns="" class="lg">
            <span class="line">tatrānyataḥ paricchedādvācyaṃ hetvantaraṃ sphuṭam&nbsp;|</span>
            <span class="line">bhāṣyakārastvihoktvaivaṃ tayorekaikamuktavān&nbsp;||</span>
            
         </div>
         
         <div xmlns="" class="lg">
            <span class="line"><b>tatra sparśanasya kṛptaṃ mūlaṃ kalpyaṃ smṛteriti&nbsp;|</b></span>
            
         </div>
         
         <p xmlns="">naivātyantāprakṛtahetvantarābhiprāyeṇānyataḥ paricchedo 'bhihitaḥ&nbsp;| prakṛtayorapi
            ca yatkṛtamitaretarāśrayatvaṃ tavdyatiriktadharmadarśanānniścīyamāne bhavatyevānyataḥ
            paricchedaḥ&nbsp;|
         </p>
         
         <div xmlns="" class="lg">
            <span class="line">svataḥ sthitātpramāṇatvācchruteḥ syāt klṛptamūlatā&nbsp;|</span>
            
         </div>
         
         <p xmlns="">smṛteḥ śrutyanumāpakaprāmāṇyātkalpyamūlatā tataśca pratyakṣaśrutyaprāmāṇyakalpanāyattaṃ<span class="pageinfo">[185]</span> smṛteḥ prāmāṇyaṃ tadbalena ca śrutyaprāmāṇyaṃ kalpayata itaretarāśrayatvamaparihāryam&nbsp;|
         </p>
         
         <div xmlns="" class="lg">
            <span class="line">na cādhyāropyamāṇā 'pi śruteḥ syādapramāṇatā&nbsp;|</span>
            <span class="line">na ca tasyāmasiddhāyāṃ smṛtiprāmāṇyasaṃbhavaḥ&nbsp;||</span>
            
         </div>
         
         <div xmlns="" class="lg">
            <span class="line">balavantaṃ parājitya yaḥ pratiṣṭhātumicchati&nbsp;|</span>
            <span class="line">hastinā pādayodhīva saṃtiṣṭhetācirādasau&nbsp;||</span>
            
         </div>
         
         <p xmlns="">evaṃ tāvatsmṛtiprāmāṇyaṃ kalpayanneva tadvādī parājīyate&nbsp;| yadā tu śrutiprāmāṇyagatamitaretarāśrayatvamālocyate
            tadā tatrāpi pratipakṣabhūtasmṛtyaprāmāṇyāpekṣayā nirapavādaprāmāṇyāvadhāraṇasiddheḥ
            parādhīnatvātpūrvasiddhasmṛtyaprāmāṇyalipsāyām
         </p>
         
         <div xmlns="" class="lg">
            <span class="line">siddhamevāpramāṇatvaṃ svarūpāśrayamāditaḥ&nbsp;|</span>
            <span class="line">kṣaṇamātramapi prāpya śrutiḥ prāmāṇyamaśnute&nbsp;||</span>
            
         </div>
         
         <p xmlns="">tena yattadādye padake 'nanumitāvasthāyāṃ śrutāvāpātakṣaṇamātre smṛteraprāmāṇyaṃ dṛśyate
            tāvataiva labdhapramāṇatvā śrutiḥ sarvadā nirapavādaprāmāṇyā bhavatītyanyataḥ paricchedaḥ&nbsp;|
         </p>
         
         <div xmlns="" class="lg">
            <span class="line">tenaikatra śruterādyātprāmāṇyādavasīyate&nbsp;|</span>
            <span class="line">smṛtyaprāmāṇyato 'nyatra kṣaṇamātrāvadhāritāt&nbsp;||</span>
            
         </div>
         
         <div xmlns="" class="lg">
            <span class="line">kṛtvaikamavadhiṃ tasmātsiddhamādye kṣaṇe dṛḍham&nbsp;|</span>
            <span class="line">ānupūrvyā vrajettāvadyāvatsiddho 'paraḥ sphuṭaḥ&nbsp;||</span>
            
         </div>
         
         <p xmlns="">tadekena mārgeṇa darśayati—<b>kalpyamūlatvātsmṛtiprāmāṇyamanavaklṛptamityādi yāvatsmārtaśrutikalpanamanupapannaṃ
               pramāṇābhāvāditi</b>&nbsp;|
         </p>
         
         <p xmlns="">dvitīyamārge 'pi śrutiprāmāṇyadarśanādārabhya tāvannetavyaṃ yāvattadeva nirapavādaṃ
            siddhamiti&nbsp;| vrīhiyavabṛhadrathaṃtaravidhīnāṃ tvananyagatikatvātkakṣāntaritapadakā
            iva sthānabhedābhāvāttulyabalatayā 'navasthitavikalpāśrayaṇaṃ prāgupadiṣṭameva yojyam&nbsp;|
            ato nāpekṣyaṃ pratyakṣaśrutiviruddhasmṛtiprāmāṇyamiti&nbsp;|| 3&nbsp;||
         </p>
          
         <span xmlns="" class="pageinfo">[186]</span>
         
         
         <div xmlns="" class="lg">
            <span class="line">itaśca na pramāṇatvaṃ mūlahetvantarekṣaṇāt&nbsp;|</span>
            <span class="line">vyabhicāre hi notpattirarthāpattyanumānayoḥ&nbsp;||</span>
            
         </div>
         
         <p xmlns="">śrutivirodhabhagnaprasarāyāṃ hi smṛtau pūrvoktena nyāyena śrutyanumānapratibandhādākāṅkṣitamūlāntarāvaśyakalpayitavyatvācca&nbsp;|</p>
         
         <div xmlns="" class="lg">
            <span class="line">kvacidbhrāntiḥ kvacillobhaḥ kvacidyuktivikalpanam&nbsp;|</span>
            <span class="line">pratibhākāraṇatvena nirākartuṃ na śakyate&nbsp;||</span>
            
         </div>
         
         <div xmlns="" class="lg">
            <span class="line">smṛteśca śrutibhagnāyāḥ kāraṇāntarasaṃbhavaḥ&nbsp;|</span>
            <span class="line">na tu śruterataḥ saiva tadvirodhe hi bādhyate&nbsp;||</span>
            
         </div>
         
         <div xmlns="" class="lg">
            <span class="line">yathaiva vedamūlatvamanekāntānna labhyate&nbsp;|</span>
            <span class="line">tathā 'nyamūlatā 'pīti tadāśaṅkyedamucyate&nbsp;||</span>
            
         </div>
         
         <div xmlns="" class="lg">
            <span class="line">upapannataraṃ caitadvedavākyānumānataḥ&nbsp;|</span>
            <span class="line">dṛṣṭe hi satyadṛṣṭasya kalpanā niṣpramāṇikā&nbsp;||</span>
            
         </div>
          
         <span xmlns="" class="trailer">( śrutiviruddhasmṛtīnāmaprāmāṇyādhikaraṇam&nbsp;| )</span>
          
          
          
         
         <p xmlns=""><b>adhikaraṇāntaraṃ veti</b>&nbsp;|
         </p>
         
         <div xmlns="" class="lg">
            <span class="line">sarvavyākhyāvikalpānāṃ dvayameva prayojanam&nbsp;|</span>
            <span class="line">pūrvatrāparitoṣo vā viṣayavyāptireva vā&nbsp;||</span>
            
         </div>
         
         <p xmlns="">aparitoṣastāvatprathamenaiva śrutiviruddhatvahetunā balavatā siddhe bādhe nānvācayaheturatīva
            prayojanavān&nbsp;| adhikaraṇāntare punaḥ pūrvoktahetunirapekṣaḥ paryāpta evaikaḥ smṛtibādhanāyeti
            svatantratvena pradarśanam&nbsp;| virodhena ca na vyāptāyāḥ smṛterapramāṇatadvayāptau nāpavādāntarodbhavaḥ&nbsp;|
            vaisarjanahomīyaṃ vāso 'dhvaryurgṛh‌ṇāti ityagnīṣomapraṇayanārthaṃ visarjanahomakālasaṃbandhiyajamānācchādanaṃ
            vāso 'dhyavayurharati muktakamevaitadāvaraṇānumitaṃ smaraṇam&nbsp;| evaṃ <b>yupahastino dānamācarantīti</b> yūpaparivyāṇaśāṭakaṃ yūpahāstiśabdena nirdiśyādhvaryuhartavyatayā ' 'cārānumitayaiva
            smṛtyā pratipādayanti&nbsp;|
         </p><span xmlns="" class="pageinfo">[187]</span>
         
         <div xmlns="" class="lg">
            <span class="line">tatrāpi vedamūlatvakalpanā nopapadyate&nbsp;|</span>
            <span class="line">kartṛsāmānyataḥ prāptā lobhasaṃbhavapūrvakāt&nbsp;||</span>
            
         </div>
         
         <p xmlns="">ṛtvijo hi prayogamadhyapatitaṃ yajamānaṃ prakrāntakarmāvaśyasamāpanīyatvanibaddhasamāptyuttarakālabhāvi
            svācchandyaṃ ca viditvā kāryavattāvelāyāmeva khalagataprādhānya<a id="N25" href="#n25"><sup>25</sup></a>vibhāgavyāvṛttabhṛtakavatsvayamutpādyotpādya tāni tānyādeyakāni śraddhājanakārthavādapuraḥsaraṃ
            yācante&nbsp;| pratyakṣaśrutivihitadeyāntaranidarśanavyāmohitaśca yajamānaḥ śraddadhānatayā
            tathaiva pratipadya tebhyaḥ prayacchatīti taireṣā smṛtiḥ pravartitā syādityāśaṅkāyāṃ
            vedamūlatvaṃ nānumīyate&nbsp;| pūrvavacca lobhapūrvakatvakalpanabhevopapannamiti nirṇayātsaṃdehanivṛttiḥ&nbsp;|
            idaṃ ca bhāṣyakāreṇa pradarśayatā tulyakāraṇatvātpūrvatrāpi pradarśitameveti yojayitavyam&nbsp;|
         </p>
          
         <span xmlns="" class="trailer">( bhāṣyakārīyādhikaraṇākṣepaḥ&nbsp;| )</span>
          
          
         
         <p xmlns="">etāvattvihādhikaraṇadvaye 'pi vaktavyam&nbsp;|</p>
         
         <div xmlns="" class="lg">
            <span class="line">smṛtīnāṃ śrutimūlatve dṛ̣dhe pūrvaṃ nirūpite&nbsp;|</span>
            <span class="line">virodhe satyapi jñātuṃ śakyaṃ mūlāntaraṃ katham&nbsp;||</span>
            
         </div>
         
         <p xmlns="">śākhāntaraviprakīrṇāni hi puruṣāntarapratyakṣāṇyeva vedavākyāni puruṣadharmānuṣṭhānakrameṇāpaṭhitāni
            vedasamāmnāyavināśabhayātsvarūpeṇānupanyasyārthopanibandhanadvāralabhyāni viśiṣṭadhvanisthānīyena
            tenaiva parokṣāṇyapi vyajyamānāni piṇḍīkṛtya smaryante&nbsp;| tatra yathaivā ' 'ptapratyayādidamiha
            paṭhyata iti kathitamuccāritamanuccāritaṃ vā śiṣyāḥ pratipadyante tathaiva sūtrakāravacanānyadhyāpakavacanasthānīyāni
            svānurūpavedavākyasamarpaṇamātraṃ kṛtvā nivṛttavyāpārāṇīti na tālvādidhvanipreraṇavatpauruṣeyatvena
            paribhavitavyāni&nbsp;|
         </p>
         
         <div xmlns="" class="lg">
            <span class="line">vedo hīdṛśa evāyaṃ ṣuruṣairyaḥ prakāśyate&nbsp;|</span>
            <span class="line">sa paṭhadbhiḥ prakāśyeta smaradbhirveti tulyabhāk&nbsp;||</span>
            
         </div>
         
         <div xmlns="" class="lg">
            <span class="line">anuccāraṇakāle ca saṃskāraireva kevalaiḥ&nbsp;|</span>
            <span class="line">tatkṛtasmaraṇairvā 'yaṃ vedo 'dhyetṛṣu tiṣṭhati&nbsp;||</span>
            
         </div>
         
         <div xmlns="" class="lg">
            <span class="line">tenārthaṃ kathayadbhiryā smṛtārthā kathyate śrutiḥ&nbsp;|</span>
            <span class="line">paṭhitābhiḥ samānā 'sau kena nyāyena bādhyate&nbsp;||</span>
            
         </div>
         
         <div xmlns="" class="lg">
            <span class="line">smṛtiśāstraṃ ca yadyekaṃ bhavetkṛtsnamavaidikam&nbsp;|</span>
            <span class="line">tanmuktvaikaṃ tato 'nyāni vyavahārāṅgatāmiyuḥ&nbsp;||</span>
            
         </div><span xmlns="" class="pageinfo">[188]</span>
         
         <div xmlns="" class="lg">
            <span class="line">kaṭhamaitrāyaṇīyādipaṭhitaśrutimūlikāḥ&nbsp;|</span>
            <span class="line">dṛśyante smṛtayaḥ sarvā bhadropanayanādiṣu&nbsp;||</span>
            
         </div>
         
         <div xmlns="" class="lg">
            <span class="line">tadā tanmadhyapātyekaṃ vākyaṃ kiṃcidapasmṛtiḥ&nbsp;|</span>
            <span class="line">mūlāntarodbhavaṃ vaktuṃ jihvā no na pravarttate&nbsp;||</span>
            
         </div>
         
         <div xmlns="" class="lg">
            <span class="line">bādhitā ca smṛtirbhūtvā kācinnyāyavidā yadā&nbsp;|</span>
            <span class="line">śrūyate na cirādeva śākhāntaragatā śrutiḥ&nbsp;||</span>
            
         </div>
         
         <div xmlns="" class="lg">
            <span class="line">tadā kā te mukhacchāyā syānnaiyāyikamāninaḥ&nbsp;|</span>
            <span class="line">bādhābādhānavasthānaṃ dhruvamevaṃ prasajyate&nbsp;||</span>
            
         </div>
         
         <p xmlns="">yaccaitatsarvaveṣṭanasmaraṇaṃ sparśanaśrutiviruddhatvenodāhriyate&nbsp;| etajjaimininaiva
            cchāndogyānuvāde śāṭyāyanibrāhmaṇagataśrutimūlatvenaudumbarīprakaraṇe ca śāṭyāyanināṃ
            tāmūrdhvadaśenobhayatra vāsasī darśayatīti ‘vaiṣṭutaṃ vai vāsaḥ śrīrvai vāsaḥ śrīḥ
            sāme’ iti darśite tatprasaṅgenaudumbarīveṣṭanavāsaso 'pi prakāśaśrutimūlatvamevānvākhyātam&nbsp;|
         </p>
         
         <div xmlns="" class="lg">
            <span class="line">tataśca śrutimūlatvādbādhyodāharaṇaṃ na tat&nbsp;|</span>
            <span class="line">vikalpa eva hi nyāyyastulyakakṣapramāṇataḥ&nbsp;||</span>
            
         </div>
         
         <div xmlns="" class="lg">
            <span class="line">viruddhatve ca bādhaḥ syānna cehāsti viruddhatā&nbsp;|</span>
            <span class="line">na hi veṣṭanamātraṃ naḥ sparśaśrutyā virudhyate&nbsp;||</span>
            
         </div>
         
         <div xmlns="" class="lg">
            <span class="line">yadi dvitrāṅgulaṃ madhye vimucyottarabhāgataḥ&nbsp;|</span>
            <span class="line">veṣṭyetaudumbarī tatra kiṃ nāma na kṛtaṃ bhavet&nbsp;||</span>
            
         </div>
         
         <div xmlns="" class="lg">
            <span class="line">sarvā veṣṭayitavyeti na hyevaṃ sūtrakṛdvacaḥ&nbsp;|</span>
            <span class="line">na hyasyāḥ kriyate kaiścitkarṇamūleṣu veṣṭanam&nbsp;||</span>
            
         </div>
         
         <div xmlns="" class="lg">
            <span class="line">pariśabdo 'pi yastatra sarvato veṣṭanaṃ vadet&nbsp;|</span>
            <span class="line">tadvarjitasamantatve so 'rthavāneva jāyate&nbsp;||</span>
            
         </div>
         
         <div xmlns="" class="lg">
            <span class="line">lobhamūlaṃ ca yattasyāḥ kalpyate sarvaveṣṭanam&nbsp;|</span>
            <span class="line">tallobhaḥ sutarāṃ sidhyenmūlāgraparidhānayoḥ&nbsp;||</span>
            
         </div>
         
         <div xmlns="" class="lg">
            <span class="line">antarīyottarīye hi yoṣitāmiva vāsasī&nbsp;|</span>
            <span class="line">smaretkauśeyajātīye nodnātaikaṃ guṇairvinā&nbsp;||</span>
            
         </div>
         
         <div xmlns="" class="lg">
            <span class="line">prāk ca lobhādiha sparśaḥ kuśairevāntarīyate&nbsp;|</span>
            <span class="line">veṣṭitaiṣā kuśaiḥ pūrvaṃ vāsasā pariveṣṭyate&nbsp;||</span>
            
         </div>
         
         <div xmlns="" class="lg">
            <span class="line">kuśaveṣṭanavākye ca na kiṃciddhetudarśanam&nbsp;|</span>
            <span class="line">niyame 'pi ca tad‌dṛṣṭaṃ naivordhvadaśavāsasaḥ&nbsp;||</span>
            
         </div><span xmlns="" class="pageinfo">[189]</span>
         
         <div xmlns="" class="lg">
            <span class="line">krītarājakabhojyānnavākyaṃ cātharvavaidikam&nbsp;|</span>
            <span class="line">na ca tasyāpramāṇatve kiṃcidapyasti kāraṇam&nbsp;||</span>
            
         </div>
         
         <div xmlns="" class="lg">
            <span class="line">yadi yajñopayogitvaṃ nehāstyātharvaṇaśruteḥ&nbsp;|</span>
            <span class="line">arthāntarapramāṇatvaṃ kenāsyāḥ pratihanyate&nbsp;||</span>
            
         </div>
         
         <div xmlns="" class="lg">
            <span class="line">śāntipuṣṭyābhicārārthā hyekabrahmartvigāśritāḥ&nbsp;|</span>
            <span class="line">kriyāstayā prabhīyante 'trāpyevā ' 'tmīyagocarāḥ&nbsp;||</span>
            
         </div>
         
         <div xmlns="" class="lg">
            <span class="line">na cāyamapi yajñāṅgavidhiḥ śāntyādiśāstravat&nbsp;|</span>
            <span class="line">ato 'syāpi pramāṇatvaṃ puruṣārthena vāryate&nbsp;||</span>
            
         </div>
         
         <div xmlns="" class="lg">
            <span class="line">na hyetadyajamānasya nartvijāmupadiśyate&nbsp;|</span>
            <span class="line">sarvebhyaḥ puruṣebhyo hi bhojyānnatvamidaṃ śrutam&nbsp;||</span>
            
         </div>
         
         <div xmlns="" class="lg">
            <span class="line">vākyāntarairniṣiddhaṃ yaddīkṣitānnasya bhojanam&nbsp;|</span>
            <span class="line">tasyaiva śrūyate paścādabhyanujñāvidhidvayam&nbsp;||</span>
            
         </div>
         
         <div xmlns="" class="lg">
            <span class="line">agnīṣomīyasaṃsthāyāṃ krīte vā sati rājani&nbsp;|</span>
            <span class="line">so 'yaṃ kālavikalpaḥ syādāśaucacchedakālavat&nbsp;||</span>
            
         </div>
         
         <div xmlns="" class="lg">
            <span class="line">nanu cāśaucakālo 'pi dharmapīḍādyapekṣayā&nbsp;|</span>
            <span class="line">ataḥ samavikalpatvaṃ naiva tasyāpi saṃmatam&nbsp;||</span>
            
         </div>
         
         <div xmlns="" class="lg">
            <span class="line">yasya hyalpena kālena śuddhirbhojyānnatā 'pi vā&nbsp;|</span>
            <span class="line">sa kasmāttāvatā śuddho dīrghakālatvamāśrayet&nbsp;||</span>
            
         </div>
         
         <div xmlns="" class="lg">
            <span class="line">ekarātre trirātre vā śuddhasya brāhmaṇasya ca&nbsp;|</span>
            <span class="line">aśuddhiranuvarteta daśarātraṃ kathaṃ punaḥ&nbsp;||</span>
            
         </div>
         
         <div xmlns="" class="lg">
            <span class="line">pāpakṣayo hi śuddhatvaṃ dharmayogyatvameva vā&nbsp;|</span>
            <span class="line">prāgdaśāhātkathaṃ tasya sadasadbhāvakalpanā&nbsp;||</span>
            
         </div>
         
         <div xmlns="" class="lg">
            <span class="line">evaṃ prāk paśusaṃsthānāddīkṣitānnaviśuddhatā&nbsp;|</span>
            <span class="line">asti nāstīti cetyevaṃ sahate nāvadhāraṇam&nbsp;||</span>
            
         </div>
         
         <div xmlns="" class="lg">
            <span class="line">syādetadyena yaḥ kālaḥ purastātparigṛhyate&nbsp;|</span>
            <span class="line">tasyāsāveva hoṃmasya prāgūrdhvodayakālavat&nbsp;||</span>
            
         </div>
         
         <div xmlns="" class="lg">
            <span class="line">yuktaṃ samavikalpatvamuditānuditatvayoḥ&nbsp;|</span>
            <span class="line">na kācidatra pūrvoktā sadasattvavirodhitā&nbsp;||</span>
            
         </div>
         
         <div xmlns="" class="lg">
            <span class="line">na cānuditahomoktāvuditoktiranarthikā&nbsp;|</span>
            <span class="line">kleśakṣayavyayādīnāṃ nātireko 'tra kaścana&nbsp;||</span>
            
         </div><span xmlns="" class="pageinfo">[190]</span>
         
         <div xmlns="" class="lg">
            <span class="line">iha tvalpena kālena śuddheryā dīrghakālatā&nbsp;|</span>
            <span class="line">na vardhayedaghāhāni sā 'nenāpi nivāryate&nbsp;||</span>
            
         </div>
         
         <div xmlns="" class="lg">
            <span class="line">kleśaprāyaṃ ca taṃ pakṣaṃ nā ' 'śrayetaiva kaścana&nbsp;|</span>
            <span class="line">tato 'naṅgīkṛte tasmin syāttadvākyamanarthakam&nbsp;||</span>
            
         </div>
         
         <div xmlns="" class="lg">
            <span class="line">tenarte viṣayānyatvānna vikalpo 'vakalpate&nbsp;|</span>
            <span class="line">sa cokto dharmapīḍākhyastatra cāh‌nāmavardhanam&nbsp;||</span>
            
         </div>
         
         <div xmlns="" class="lg">
            <span class="line">dantajātānujātānyakṛtacūḍeṣu ca kramāt&nbsp;|</span>
            <span class="line">citikriyā vyahaikāhāstatra cāhnāmavardhanam&nbsp;||</span>
            
         </div>
         
         <p xmlns="">tathā gautamenāpyuktam— rājñāṃ ca kāryāvighātārthaṃ brāhmaṇānāṃ ca svādhyāyānirvṛttyarthamiti&nbsp;|</p>
         
         <div xmlns="" class="lg">
            <span class="line">atha vā 'ntaryadā ' 'śaucanimittaṃ kiṃcidāpatet&nbsp;|</span>
            <span class="line">tatra śeṣeṇa yā śuddhistaccheṣo 'yaṃ bhaviṣyati&nbsp;||</span>
            
         </div>
         
         <div xmlns="" class="lg">
            <span class="line">na vardhayedaghāhāni nimittādāgatānyapi&nbsp;|</span>
            <span class="line">pūrvasyaiva hi kālasya prasaṅgena tadaṅgatā&nbsp;||</span>
            
         </div>
         
         <div xmlns="" class="lg">
            <span class="line">pravṛtto 'napavṛktaśca daśarātrādiko 'vadhiḥ&nbsp;|</span>
            <span class="line">antaḥ patitamāśaucaṃ sa vyāpnoti svasaṃkhyayā&nbsp;||</span>
            
         </div>
         
         <div xmlns="" class="lg">
            <span class="line">vitatya daśa saṃkhyā hi tānyahāni vyavasthitā&nbsp;|</span>
            <span class="line">śaknotyeva paricchettumantarāśaucamāgatam&nbsp;||</span>
            
         </div>
         
         <div xmlns="" class="lg">
            <span class="line">śuddhayaśuddhī hyadṛṣṭatvādvijñāyete yathāśruti&nbsp;|</span>
            <span class="line">nanvevaṃ bhojanasyāsti viṣayāvadhikāraṇam&nbsp;||</span>
            
         </div>
         
         <div xmlns="" class="lg">
            <span class="line">tatra dīrghāvadhirvyarthaḥ syādalpāvadhyanujñayā&nbsp;|</span>
            <span class="line">tasmādihāpi vaiṣamyaheturvācyo 'vadhidvaye&nbsp;||</span>
            
         </div>
         
         <div xmlns="" class="lg">
            <span class="line">atrāpyasaṃbhave tasya dīkṣite vā dadatyapi&nbsp;|</span>
            <span class="line">tanniyuktakadattānnaṃ bhojyaṃ somakraye kṛte&nbsp;||</span>
            
         </div>
         
         <div xmlns="" class="lg">
            <span class="line">āpaddharmā yathaivānye mukhyāsaṃbhavahetukāḥ&nbsp;|</span>
            <span class="line">tathaiva prāṇapīḍāyāṃ krītarājakabhojanam&nbsp;||</span>
            
         </div>
         
         <div xmlns="" class="lg">
            <span class="line">hantaivamapramāṇatvamuktamanyaprakārakam&nbsp;|</span>
            <span class="line">jagdhavānāpadi hyārto viśvāmitraḥ śvajāghanīm&nbsp;||</span>
            
         </div>
         
         <p xmlns="">ucyate—</p>
         
         <div xmlns="" class="lg">
            <span class="line">ekaṃ vinā 'pyanujñānāt kriyate gatyasaṃbhavāt&nbsp;|</span>
            <span class="line">kriyate 'nujñayā tvanyadviśeṣaśca tayormahān&nbsp;||</span>
            
         </div><span xmlns="" class="pageinfo">[191]</span>
         
         <div xmlns="" class="lg">
            <span class="line">sāmānyenāmyanujñānādviśeṣaśca viśiṣyate&nbsp;|</span>
            <span class="line">viśeṣo 'tyantanirdoṣaḥ stokadoṣetarakriyā&nbsp;||</span>
            
         </div>
         
         <div xmlns="" class="lg">
            <span class="line">tathā ca manunā 'pyuktamāpaddharmagataṃ prati&nbsp;|</span>
            <span class="line">tatratyapāpaśeṣāṇāmante śaucaṃ bhaviṣyati&nbsp;||</span>
            
         </div>
         
         <div xmlns="" class="lg">
            <span class="line">karmaṇā yena keneha mṛdunā dāruṇena vā&nbsp;|</span>
            <span class="line">uddhareddīnamātmānaṃ samartho dharmamācaret&nbsp;|| iti&nbsp;|</span>
            
         </div>
         
         <div xmlns="" class="lg">
            <span class="line">dharmaśca prathamaṃ tāvatprāyaścittātmako bhavet&nbsp;|</span>
            <span class="line">tatastena viśuddhasya phalārtho 'nyo bhaviṣyati&nbsp;||</span>
            
         </div>
         
         <p xmlns="">yattu krītarājakabhojyānnatvavacanaṃ tadgatyantarāsaṃbhave nirdoṣatvajñāpanārthameva
            jñāyate&nbsp;| tatrāpi tu&nbsp;|
         </p>
         
         <div xmlns="" class="lg">
            <span class="line">prabhuḥ prathamakalpasya yo 'nukalpena vartate&nbsp;|</span>
            <span class="line">sa nā ' 'pnoti phalaṃ tasya paratreti vicāritam&nbsp;||</span>
            
         </div>
         
         <p xmlns="">iti ninditatvānna saṃbhavadbhojyāntareṇāpi lokayātrādivaśena bhoktavyam&nbsp;|</p>
         
         <div xmlns="" class="lg">
            <span class="line">yadi vā kālavaiṣamyādasatsamavikalpayoḥ&nbsp;|</span>
            <span class="line">arthabhedavyavasthānādavirodho 'vadhāryate&nbsp;||</span>
            
         </div>
         
         <div xmlns="" class="lg">
            <span class="line">dīkṣitānnamabhojyaṃ syādakrīte rājani dhruvam&nbsp;|</span>
            <span class="line">krīte tvabhojanaṃ nāma manaḥ karma niyamyate&nbsp;||</span>
            
         </div>
         
         <div xmlns="" class="lg">
            <span class="line">yathaivāśrāddhabhojitvaṃ yathā vā 'māṃsabhakṣaṇam&nbsp;|</span>
            <span class="line">śreyase vihitaṃ dharmyaṃ na sarvatra niṣidhyate&nbsp;||</span>
            
         </div>
         
         <div xmlns="" class="lg">
            <span class="line">śrāddhamantardaśāhaṃ hi niyogena niṣidhyate&nbsp;|</span>
            <span class="line">ekoddiṣṭaṃ sadekeṣāṃ na tu pitryaṃ kadācana&nbsp;||</span>
            
         </div>
         
         <p xmlns="">tatrāśrāddhabhojitvaniyamaḥ svargāyeti vijñāyate&nbsp;| tathā ṣaṣṭhayaṣṭamīcaturdaśīpañcadaśīṣu
            māṃsabhakṣaṇamaithunādikriyāpratiṣedhādgṛhasthasyānyatra kāmacāre prāpte tadakaraṇaniyamaḥ
            śreyase vihitaḥ&nbsp;| yathā ' 'ha&nbsp;|
         </p>
         
         <div xmlns="" class="lg">
            <span class="line">na māṃsabhakṣaṇe doṣo na madye na ca maithune&nbsp;|</span>
            <span class="line">pravṛttireṣā bhūtānāṃ nivṛttistu mahāphalā&nbsp;|| iti</span>
            
         </div>
         
         <p xmlns="">nanu ca vākyadvayadarśanāttatra saṃyogapṛthaktvaṃ yuktamiha tvekameva dīkṣitānnabhojanapratiṣedhavākyaṃ
            kathaṃ prāk‌krayātpratiṣedhati taduttarakālaṃ ca prāgagnīṣomīyasamāpterniḥśreyasena
            niyacchatīti&nbsp;|
         </p>
         
         <p xmlns="">taducyate—</p><span xmlns="" class="pageinfo">[192]</span>
         
         <div xmlns="" class="lg">
            <span class="line">syādvākyadvayamevaitadavadhidvayakalpitam&nbsp;|</span>
            <span class="line">yaḥ pūrvaḥ pratiṣedho 'tra saṃsthitaḥ krītarājake&nbsp;||</span>
            
         </div>
         
         <div xmlns="" class="lg">
            <span class="line">paro 'vadhiḥ punastasya naikatvādavakalpate&nbsp;|</span>
            <span class="line">dvitīyānnādanānujñādarśanāttena gamyate&nbsp;||</span>
            
         </div>
         
         <div xmlns="" class="lg">
            <span class="line">abhojanavidhirnūnamastyanyo 'pyāntarālikaḥ&nbsp;|</span>
            <span class="line">na hi pūrvamanujñāte syādanujñāntaraṃ punaḥ&nbsp;||</span>
            
         </div>
         
         <div xmlns="" class="lg">
            <span class="line">varaṇādabhyanujñāte nirvāpe kimanujñayā&nbsp;||</span>
            
         </div>
         
         <p xmlns="">yathā 'dhvaryorvaraṇavelāyāmeva sarvaṃ yajamānena yajñopayogi svayamanujñātameveti
            nirvāpamantre prasavaśabdena tadānīṃtanayajamānānujñāprakāśanaṃ na kriyate tatheha
            krītarājakāvasthānujñātabhojanānujñāvacanamagnīṣomīyasamāptau punaruktamityavaśyaṃ
            niyamena pratiṣedhāntareṇa vā vāritasyānujñānārthamityavagamyate&nbsp;|
         </p>
         
         <div xmlns="" class="lg">
            <span class="line">pratiṣiddhābhyanujñā ca vikalpenaiva dūṣyate&nbsp;|</span>
            <span class="line">paryudastābhyanujñānaṃ tasmādiṣṭaṃ vyavasthayā&nbsp;||</span>
            
         </div>
         
         <p xmlns="">dīkṣitānnaviśiṣṭābhojananiyamo hi śreyorthibhyo vidhīyate&nbsp;|</p>
         
         <div xmlns="" class="lg">
            <span class="line">pāścātyabhojanānujñā nānyathā hyupapadyate&nbsp;|</span>
            <span class="line">adṛṣṭārthaprasaṅgitvānna vidhiścāyamiṣyate&nbsp;||</span>
            
         </div>
         
         <div xmlns="" class="lg">
            <span class="line">evaṃ viṣayanānātvādavirodhādabādhanam&nbsp;|</span>
            
         </div>
         
         <p xmlns="">aṣṭācatvāriṃśadvarṣaṃ vedabrahmacaryācaraṇasyāpi smṛtāveva pakṣāntaravikalpopanibandhanādāśramāntaraviṣayatvasaṃbhavādvā
            virodhābhāvaḥ&nbsp;| tathā hi—
         </p>
         
         <div xmlns="" class="lg">
            <span class="line">vedānadhītya vedau vā vedaṃ vā 'pi yathākramam&nbsp;|</span>
            <span class="line">sāmarthyāśramayogyatvamaṅgīkṛtyaitaducyate&nbsp;||</span>
            
         </div>
         
         <p xmlns="">gautamenāpi dvādaśavarṣāṇyekavedabrahmacaryaṃ carediti prathamakalpamāśu gārhasthyapratipattyarthamuktvā
            dvitīyakalpe dvādaśa prativedaṃ vā sarveṣvityaṣṭācatvāriṃśatparigrahaḥ kṛtaḥ&nbsp;|
         </p>
         
         <div xmlns="" class="lg">
            <span class="line">tatraivaṃ śakyate vaktuṃ ye 'ndhapaṅgvādayo narāḥ&nbsp;|</span>
            <span class="line">gṛhasthatvaṃ na śakṣyanti kartuṃ teṣāmayaṃ vidhiḥ&nbsp;||</span>
            
         </div>
         
         <div xmlns="" class="lg">
            <span class="line">naiṣṭhikabrahmacaryaṃ vā parivrājakatā 'pi vā&nbsp;|</span>
            <span class="line">tairavaśyaṃ grahītavyā tenā ' 'dāvetaducyate&nbsp;||</span>
            
         </div>
         
         <div xmlns="" class="lg">
            <span class="line">upakurvāṇakenaiva yāpyaḥ kālo bahustataḥ&nbsp;|</span>
            <span class="line">saṃprāpya jñānabhūyastvaṃ pavitraiḥ kṣīṇakalmaṣaiḥ&nbsp;||</span>
            
         </div>
         
         <div xmlns="" class="lg">
            <span class="line">sarvāśramātiriktena svādhyāyenaiva śodhitaḥ&nbsp;|</span>
            <span class="line">stokairapyāśramācārairgatimiṣṭāṃ gamiṣyati&nbsp;||</span>
            
         </div>
         <span xmlns="" class="pageinfo">[193]</span>
         
         <p xmlns="">dvaipāyanādayaścā ' 'huḥ—</p>
         
         <div xmlns="" class="lg">
            <span class="line">pariniṣṭhitakāryastu svādhyāyenaiva hi dvijaḥ&nbsp;|</span>
            <span class="line">kuryādanyanna vā kuryānmaitro<a id="N26" href="#n26"><sup>26</sup></a> brāhmaṇa ucyate&nbsp;||</span>
            
         </div>
         
         <p xmlns="">yāni ca pratidinaprayujyamānaṛksāmayajurbāhmaṇakalpavyākhyānādibrahmayajñanimittāni
            phalāni kratvadhikṛtapuruṣebhyo 'nyānarthakyaprasaṅgādvayāvṛttāni japadhyānamātrādhikṛtabrahmacāriparivrājakaviṣayatvenāvatiṣṭhante
            tānyapi svādhyāyavijñānabhūyastvena bhūyiṣṭhāni bhaviṣyantīti prativedabrahmacaryopadeśaḥ&nbsp;|
            yo vā kaścinmedhāvitayā śīghrameva vedacatuṣṭayamapyadhītya yathopapattikālaṃ tadarthajñānābhiyogamaparityajangrahaṇāntaṃ
            vetyetatpakṣāśrayaṇena gṛhastho bhavettaṃ prati dvādaśāṣṭācatvāriṃśadvarṣapakṣāvanenaiva
            smaraṇena pūrvapakṣīkṛtāviti nātīva śrutiviruddhatvenodāhartavyau&nbsp;|
         </p>
         
         <div xmlns="" class="lg">
            <span class="line">tena naiva śrutismṛtyorvirodho 'tīva dṛśyate&nbsp;|</span>
            <span class="line">śrutyoreva hyasau dṛṣṭaḥ kva cidvā naiva vidyate&nbsp;||</span>
            
         </div>
         
         <div xmlns="" class="lg">
            <span class="line">tenātra yadi vā karmaprayogo 'yaṃ nirūpyate&nbsp;|</span>
            <span class="line">yadi vā bādhyamānatvamuktaṃ bāhyaṃ smṛtīḥ prati&nbsp;||</span>
            
         </div>
         
         <p xmlns="">etaddhi jaimininā 'tyantaṃ hitopadeśinā jijñāsubhyaḥ pratipādyate&nbsp;|</p>
         
         <div xmlns="" class="lg">
            <span class="line">yāvadekaṃ śrutau karma smṛtau vā 'nyatpratīyate&nbsp;|</span>
            <span class="line">tāvattayorviruddhatve śrautānuṣṭhānamiṣyate&nbsp;||</span>
            
         </div>
         
         <p xmlns="">vrīhiyavādiṣvapi tāvatpratyakṣaśrutivihiteṣu yadi kaścidyāvajjīvamapyekameva pakṣamāśritya
            vyavaharenna sa kadācidapyupālambhāspadaṃ gacchet&nbsp;|
         </p>
         
         <div xmlns="" class="lg">
            <span class="line">tataśca tulyakakṣā 'pi yadi nāma smṛtirbhavet&nbsp;|</span>
            <span class="line">tathā 'pi naiva doṣo 'sti śrutyarthamanutiṣṭhatām&nbsp;||</span>
            
         </div>
         
         <p xmlns="">yāni smṛtivacanānyarthamātrameva pratipādya mūlabhūtāḥ śruṃtīranudāhṛtya nivṛttavyāpārāṇi
            teṣu śrutyanumānavyājasāpekṣaprāmāṇyeṣu satsu vedavacanamanapekṣatvātpramāṇataratvena
            satarāṃ viśrambhaṇīyamiti śraddhāviśeṣeṇa grāhyatarārthaṃ vijñāyate&nbsp;| sūtrārtho 'pyevaṃ
            yojayitatryaḥ&nbsp;| śrautasmārtavijñānavirodhe yadanapekṣamapekṣāvarjitaṃ yasya vā 'pekṣaṇīyamanyannāstītyevaṃ
            pāṭhadvaye 'pi pūrvasūtrātpramāṇaśabdamanuṣaṅgeṇa saṃbandhya yadanapekṣaṃ tattāvatpramāṇaṃ
            syāditi tadānīṃtanavyavahāramātrapratipattyarthamevocyate&nbsp;|
         </p>
         
         <p xmlns="">tataśca na tāvacchākhāntarīyavidyamānaśrutimūlatvāśaṅkāyāṃ satyāmevātyantanirākaraṇapakṣaḥ
            parigrahīṣyate&nbsp;| na ca pratyakṣaśrutyarthānuṣṭhānahāniḥ&nbsp;| yadā tu kvacicchākhāntare
            <span class="pageinfo">[194]</span>smaraṇamūlaṃ śrutirapi pratyakṣī bhaviṣyati tadobhayostulyabalatvādvikalpo bhaviṣyatyeva&nbsp;|
            nanvanenaiva nyāyena svaśākhāvihitaviruddhaṃ śākhāntaragatamapyagrāhyaṃ syāt&nbsp;| satyam&nbsp;|
         </p>
         
         <div xmlns="" class="lg">
            <span class="line">vārtāmātreṇa tadyāvattāvannaiva grahīṣyate&nbsp;|</span>
            <span class="line">yadā tu śravaṇaṃ prāptaṃ tadā 'smānna viśiṣyate&nbsp;||</span>
            
         </div>
         
         <div xmlns="" class="lg">
            <span class="line">ataścaivaṃ śrutismṛtyorviśeṣo 'nena darśyate&nbsp;|</span>
            <span class="line">nātyantameva bādhyatvaṃ na cāpyatyantatulyatā&nbsp;||</span>
            
         </div>
          
          
          
         <span xmlns="" class="head">( bāhyagranthānāmaprāmāṇyanirūpaṇam&nbsp;| )</span>
         
         <p xmlns="">yadvā yānyetāni trayīvidbhirna parigṛhītāni kiṃcittanmiśradharmakañcukacchāyāpatitāni
            lokopasaṃgrahalābhapūjākhyātiprayojanaparāṇi trayīviparītāsaṃbaddhadṛṣṭaśobhādipratyakṣānumānopamānārthāpattiprāyayuktimūlopanibaddhāni
            sāṃkhyayogapāñcarātrapāśupataśākyagranthaparigṛhītadharmādharmanibandhanāni viṣacikitsāvaśīkaraṇoccāṭanonmādanādisamarthakatipayamantrauṣadhikādācitkasiddhinidarśanabalenāhiṃsāsatyavacanadamadānadayādiśrutismṛtisaṃvādistokārthagandhavāsitajīvikāprāyārthāntaropadeśīni
            yāni ca bāhyatarāṇi mlecchācāramiśrakabhojanācaraṇanibandhanāni teṣāmevaitacchrutivirodhahetudarśanābhyāmanapekṣaṇīyatvaṃ
            pratipādyate&nbsp;| na caitatkvacidadhikaraṇāntare nirūpitaṃ na cāvaktavyameva gāvyādiśabdavācakatvabuddhivadatiprasiddhatvāt&nbsp;|
         </p>
         
         <div xmlns="" class="lg">
            <span class="line">yadi hyanādareṇaiṣāṃ na kalpyetāpramāṇatā&nbsp;|</span>
            <span class="line">aśakyaiveti matvā 'nye bhaveyuḥ samadṛṣṭayaḥ&nbsp;||</span>
            
         </div>
         
         <div xmlns="" class="lg">
            <span class="line">śobhāsaukaryahetūktikalikālavaśena vā&nbsp;|</span>
            <span class="line">yajñoktapaśuhiṃsādityāgabhrāntimavāpnuyuḥ&nbsp;||</span>
            
         </div>
         
         <p xmlns="">brāhmaṇakṣatriyapraṇītatvāviśeṣeṇa vā mānavādivadeva <b>śrutimūlatvamāśritya sacetaso 'pi śru</b>tivihitaiḥ saha vikalpameva pratipadyeran&nbsp;|
         </p>
         
         <div xmlns="" class="lg">
            <span class="line">tena yadyapi labhyeta smṛtiḥ kācidvirodhinī&nbsp;|</span>
            <span class="line">manvādyuktā tathā 'pyasminnetadevopayujyate&nbsp;||</span>
            
         </div>
         
         <div xmlns="" class="lg">
            <span class="line">trayīmārgasya siddhasya ye hyatyantavirodhinaḥ&nbsp;|</span>
            <span class="line">anirākṛtya tānsarvāndharmaśuddhirna labhyate&nbsp;||</span>
            
         </div>
         
         <div xmlns="" class="lg">
            <span class="line">mahājanagṛhītatvaṃ pitrādyanugamādi ca&nbsp;|</span>
            <span class="line">te 'pi dvīpāntarāpekṣaṃ vadantyeva svadarśane&nbsp;||</span>
            
         </div>
         
         <p xmlns="">tatra śraddhāmātramevaikaṃ vyavasthānimittaṃ sarveṣāṃ svapitṛpitāmahādicaritānuyāyitvāt&nbsp;|
            yaiśca mānavādismṛtīnāmapyutsannavedaśākhāmūlatvamabhyupagataṃ tānprati sutarāṃ śākyādibhirapi
            śakyaṃ tanmūlatvameva vaktum&nbsp;| ko hi śaknuyādutsannānāṃ vākyaviṣayeyattāniyamaṃ <span class="pageinfo">[195]</span>kartum&nbsp;| tataśca yāvatkiṃcitkiyantamapi kālaṃ kaiścidādriyamāṇaṃ prasiddhiṃ gataṃ
            tatpratyakṣaśākhāvisaṃvāde 'pyutsannaśākhāmūlatvāvasthānamanubhavatulyakakṣatayā pratimāyāt&nbsp;|
            ata āha—<b>virodhe tvanapekṣyaṃ syāditi</b>&nbsp;| pāratantryaṃ tāvadeṣāṃ smaryamāṇapuruṣaviśeṣapraṇītatvāttaireva pratipannaṃ śabdakṛtakatvādipratipādanādarācca
            pārśvasthairapi jñāyate&nbsp;|
         </p>
         
         <p xmlns="">vedamūlatvaṃ punaste tulyakakṣamūlatvākṣamayaiva lajjayā ca mātāpitṛdveṣiduṣṭaputravannābhyupagacchanti&nbsp;|
            anyacca smṛtivākyamekamekena śrutivacanena virudhyeta&nbsp;| śākyādivacanāni tu katipayadamadānādivacanavarjaṃ
            sarvāṇyeva samastacaturdaśavidyāsthānaviruddhāni trayīmārgavyutthitaviruddhācaraṇaiśca
            buddhādibhiḥ praṇītāni&nbsp;| trayībāhyebhyaścaturthavarṇaniravasitaprāyemyo vyāmụ̄dhebhyaḥ
            samarpitānīti na vedamūlatvena saṃbhāvyante&nbsp;| svadharmātikrameṇa ca yena kṣatriyeṇa
            satā pravaktṛtvapratigrahau pratipannau sa dharmamaviplutamupadekṣyatīti kaḥ samāśvāsaḥ&nbsp;|
            uktaṃ ca&nbsp;|
         </p>
         
         <div xmlns="" class="lg">
            <span class="line">paralokaviruddhāni kurvāṇaṃ dūratastyajet&nbsp;|</span>
            <span class="line">ātmānaṃ yo 'tisaṃdhatte so 'nyasmai syātkathaṃ hita iti&nbsp;||</span>
            
         </div>
         
         <p xmlns="">buddhādeḥ punarayameva vyatikramo 'laṃkārabuddhau sthitaḥ&nbsp;| yenaivamāha&nbsp;|</p>
         
         <div xmlns="" class="lg">
            <span class="line">kalikaluṣakṛtāni yāni loke</span>
            <span class="line">mayi nipatantu vimucyatāṃ tu lokaḥ, iti&nbsp;|</span>
            
         </div>
         
         <p xmlns="">sa kila lokahitārthaṃ kṣatriyadharmamatikramya brāhmaṇavṛttaṃ pravṛktṛtvaṃ pratipadya
            pratiṣedhātikramāsamarthairbrāhmaṇairananuśiṣṭaṃ dharmaṃ bāhyajanānanuśāsaddharmapīḍāmapyātmano
            'ṅgīkṛtya parānugrahaṃ kṛtavānityevaṃvidhaireva guṇaiḥ stūyate tadanuśiṣṭānusāriṇaśca
            sarva eva śrutismṛtivihitadharmātikrameṇa vyavaharanto viruddhācāratvena jñāyante&nbsp;|
         </p>
         
         <div xmlns="" class="lg">
            <span class="line">tena pratyakṣayā śrutyā virodhe granthakāriṇām&nbsp;|</span>
            <span class="line">grahītrācaritṝṇāṃ ca granthaprāmāṇyabādhanam&nbsp;||</span>
            
         </div>
         
         <p xmlns="">na hyeṣāṃ pūrvoktena nyāyena śrutipratibaddhānāṃ svamūlaśrutyanumānasāmarthyamasti&nbsp;|</p>
         
         <div xmlns="" class="lg">
            <span class="line">na ca śākhāntarocchedaḥ kadācidapi vidyate&nbsp;|</span>
            <span class="line">prāguktādvedanityatvānna caiṣāṃ dṛṣṭamūlatā&nbsp;||</span>
            
         </div>
         
         <p xmlns="">na hi yathopanayanādismṛtīnāṃ śākhāntaradṛṣṭaśrutisaṃvādaḥ&nbsp;| evaṃ caityakaraṇatadvandanaśūdrasaṃpradānakadānādīnāṃ
            saṃvādaḥ saṃbhavati mūlāntarakalpanaṃ ca prāgeva pratyākhyātam&nbsp;|
         </p>
         
         <div xmlns="" class="lg">
            <span class="line">lobhādikāraṇaṃ cātra bah‌vevānyatpratīyate&nbsp;|</span>
            <span class="line">yasminsaṃnihite dṛṣṭe nāsti mūlāntarānumā&nbsp;||</span>
            
         </div>
         
         <div xmlns="" class="lg">
            <span class="line">śākyādayaśca sarvatra kurvāṇā dharmadeśanām&nbsp;|</span>
            <span class="line">hetujālavinirmuktāṃ na kadācana kurvate&nbsp;||</span>
            
         </div><span xmlns="" class="pageinfo">[196]</span>
         
         <div xmlns="" class="lg">
            <span class="line">na ca tairvedamūlatvamucyate gautamādivat&nbsp;|</span>
            <span class="line">hetavaścobhidhīyante ye dharmā dūrataḥ sthitāḥ&nbsp;||</span>
            
         </div>
         
         <div xmlns="" class="lg">
            <span class="line">eta eva ca te yeṣāṃ vāṅmātreṇāpi nārcanam&nbsp;|</span>
            <span class="line">pākhaṇḍino vikarmasthā haitukāścaita eva hi&nbsp;||</span>
            
         </div>
         
         <p xmlns="">etadīyā granthā eva ca manvādibhiḥ parihāryatvenoktāḥ&nbsp;|</p>
         
         <div xmlns="" class="lg">
            <span class="line">yā vedabāhyāḥ smṛtayo yāśca kāścitkudṛṣṭayaḥ&nbsp;|</span>
            <span class="line">sarvāstā niṣphalāḥ proktāstamoniṣṭhā hi tāḥ smṛtāḥ&nbsp;||</span>
            
         </div>
         
         <p xmlns="">tasmāddharmaṃ prati trayībāhyamevaṃjātīyakaṃ prāmāṇyenānapekṣyaṃ syāditi siddham&nbsp;||
            4&nbsp;||
         </p>
          
          
         
         
         
         <p xmlns=""><b>śiṣṭākope</b>—evaṃ tāvatpuruṣārthasmṛtīnāmavirodhe virodhe ca pramāṇatvāpramāṇatve nirūpite saṃprati
            tu kratvarthānāṃ yajñopavītodakācamanadakṣiṇahastācaraṇasmṛtīnāṃ bahuśrutyarthamadhyapātinīnāṃ
            virodhāvirodhamātrameva vicāryate&nbsp;| tannirṇaye tu kṛte pūrvādhikaraṇābhyāṃ pramāṇatvāpramāṇatvasiddhiḥ&nbsp;|
         </p>
         
         <div xmlns="" class="lg">
            <span class="line">kathaṃ punarviruddhatvaṃ kathaṃ vā na viruddhatā&nbsp;|</span>
            <span class="line">śrutyarthaviguṇatvena tadabhāvena ceṣyate&nbsp;||</span>
            
         </div>
         
         <p xmlns="">yadi yajñopavītādīni kratumanupraveśyamānāni codakaprayogavacanābhyāṃ na parigṛhyante
            nirākriyante vā tato virodhaḥ&nbsp;| yadi punarānuguṇyātprakaraṇādipaṭhitavatsmṛtyanumitavākyasaṃyogena
            kratumanupraviśanti na ca pūrvagṛhītaṃ kiṃcidbādhante tato na viruddhānīti&nbsp;| anyattu
            darśanaṃ satyapi virodhe pramāṇaprameyabalābalavisaṃvādātsaṃdehaḥ&nbsp;| tathā hi&nbsp;|
         </p>
         
         <div xmlns="" class="lg">
            <span class="line">śrutismṛtyorviruddhatve jñātameva balābalam&nbsp;|</span>
            <span class="line">dharmadharmivirodhe ca dharmiṇo balavattarāḥ&nbsp;||</span>
            
         </div>
         
         <p xmlns="">vakṣyati hi “<b>aṅgaguṇavirodhe ca tādarthyāditi</b>”&nbsp;| na ceha smārtaḥ kasyacidapi śrautasya padārthasya bādha āśaṅkyate kramakālaparimāṇāni
            tu samastapadārthadharmatvena niścitāni&nbsp;| tatra yadi pramāṇabalābalaṃ balīyastato
            balavacchrutiprameyatvāddurbalasvabhāvairapi kramādibhirācamanādīnāṃ bādhaḥ prameyabalābalabalīyastve
            tu padārthadharmebhyaḥ kramādibhyaḥ padārthatvenā ' 'camanādayo balīyāṃsa iti satyapi
            smṛtyākhyapramāṇe durbalatve balavadāśrayā<span class="pageinfo">[197]</span>napi svarūpeṇa durbalānkramādīneva bādhiṣyante&nbsp;|
         </p>
         
         <div xmlns="" class="lg">
            <span class="line">kiṃ yuktamaviruddhatvaṃ kratvarthāṅgasmṛterapi&nbsp;|</span>
            <span class="line">na tadarthakriyāyāṃ hi śrutaṃ kiṃcana hīyate&nbsp;||</span>
            
         </div>
         
         <p xmlns="">yathaiva vijñātabalābalairapi śrutyādibhiḥ samākhyāparyantairyāvantaḥ śeṣāḥ pramīyante
            te sarve śeṣikathaṃbhāvena prārthitā itthaṃbhāvena sahānārabhyavādādhītairgṛhyante&nbsp;|
         </p>
         
         <div xmlns="" class="lg">
            <span class="line">smṛtyā tathaiva saṃtuṣṭyā śiṣṭācāreṇa cārpitāḥ&nbsp;|</span>
            <span class="line">gṛhyante bhāvanābhāvyairapūrvaiḥ sādhanāṃśavat&nbsp;||</span>
            
         </div>
         
         <p xmlns="">kathaṃbhāvāpekṣitāpūrvopakārasyājñātaparimāṇāṅgasādhyatvād yāvatkiṃcidyena kenacidapi
            pramāṇena prāpnoti tatsarvamaṅgaṃ bhavati&nbsp;| tasmādācamanādīnyapi yajñaprayogāṅgānītyupanyaste
            'bhidhīyate&nbsp;|| 5&nbsp;||
         </p>
         
         
         
         <div xmlns="" class="lg">
            <span class="line">na śāstraparimāṇatvātpadārtho 'bhyadhiko bhavet&nbsp;|</span>
            <span class="line">śāstritaṃ parimāṇaṃ hi ko 'tikramitumarhati&nbsp;||</span>
            
         </div>
         
         <div xmlns="" class="lg">
            <span class="line">śāstreṇa hi padārthānāṃ parimāṇaṃ tridhā gatam&nbsp;|</span>
            <span class="line">krameyattāśunirmāṇarūpaṃ tadiha bādhyate&nbsp;||</span>
            
         </div>
         
         <div xmlns="" class="lg">
            <span class="line">dvābhyāṃ śrutyādiṣaṭkābhyāṃ kāleyattākramātsthitān&nbsp;|</span>
            <span class="line">padārthāḥ praviśanto hi bādheransmārtalaukikāḥ&nbsp;||</span>
            
         </div>
         
         <p xmlns="">sarve hi padārthāḥ pradhānakālānna viprakraṣṭavyā iti prayogavacanena pratipāditaṃ
            tatra smārtaśiṣṭalokācārapramāṇakapadārthānuṣṭhānavikṣepāddakṣiṇaikahastādhīnavilambitānuṣṭhānācca
            pradhānapratyāsattibādhaprasaṅgaḥ&nbsp;|
         </p>
         
         <p xmlns="">samastaprayogakālāśca pūrvāhṇamadhyaṃdinādayo 'tikramyeran&nbsp;| kramaśca yaḥ śrutyarthapāṭhasthānamukhyapravṛttivatkramairavagataḥ
            sa ca vaidikapadārthārūḍhatayā vijñātāśrayapramāṇaparimāṇaḥ sannanyathātvaṃ kṣutādinimittācamanavyavadhānātpratipādyeta&nbsp;|
            evamāyāsasrastopavītapunaḥkaraṇavyavadhāne 'pi yojanīyam&nbsp;|
         </p>
         
         <div xmlns="" class="lg">
            <span class="line">yohyasāvantaḥ smārtaḥ padārthaḥ kriyate tadā&nbsp;|</span>
            <span class="line">tasya kramapramāṇaṃ hi na śrutyādyavagamyate&nbsp;||</span>
            
         </div><span xmlns="" class="pageinfo">[198]</span>
         
         <p xmlns="">uktaparimāṇasya kramasya nānyadapi kiṃcitpramāṇamavakalpate&nbsp;| tathā śrutyādyavagatapracayaśiṣṭapadārthaparimāṇamavaśyamadhvaryvādibhiravismṛtasamastapadārthanirmāṇāyāvadhāraṇīyam&nbsp;|
            tataśca prathamāparikalpitapaścādāgatasmārtapadārthānuṣṭhāne pūrvāvadhāraṇabhraṃśātsamastakṛtākṛtānirūpaṇādanivṛttavaiguṇyāśaṅkasya
            samyakkṛtatvadāṛdhyanimittasaṃskārapāṭavābhāvādapūrvadaurbalyena nyūnaphalalābhaprasaṅgaḥ&nbsp;|
         </p>
         
         <div xmlns="" class="lg">
            <span class="line">taccātiśayavatsarvaṃ sārthavādādvidhergatam&nbsp;|</span>
            <span class="line">nyūnatvākṣamayā 'vaśyaṃ viruddhāṃ bādhate smṛtim&nbsp;||</span>
            
         </div>
         
         <p xmlns="">parimitaśrutyādyupadeśātideśātmakāṅgaśāstraparimāṇatvādvā na tadvayatiriktāṅgaśāstrāvakāśaḥ&nbsp;|
            sahakartavyāpagateṣu ca padārtheṣu sarvātmanā tvaramāṇasya yāvānevātyantāśaktyā kālaviprakarṣo
            bhavati tāvanmātrameva prayogavacano 'numanyate&nbsp;| śaktastu kṣaṇamātramapi yadi vikṣepaṃ
            kuryāttadasya prayogavacanavidhirna saheta&nbsp;| tasmātrividhasyāpi śāstraparimāṇasyānyathākaraṇānnā
            ' 'camanādyaviruddhamiti&nbsp;| ucyate&nbsp;|| 6&nbsp;||
         </p>
         
         
         
         <p xmlns="">teṣvadarśanādvirodhasyeti vā samāptiḥ&nbsp;| anantarasūtre vipratipattyupāttavirodhābhāvokteranupayujyamānatvādiha
            ca prakrāntavirodhābhāvasyāvaśyavacanīyatvāt&nbsp;| upayogasadbhāve 'pi ca kākākṣivadanuṣaṅgeṇa
            tantreṇa cobhayasaṃbandhāt&nbsp;|
         </p>
         
         <div xmlns="" class="lg">
            <span class="line">apivā kāraṇaṃ dṛṣṭaṃ yasmādeṣu na gṛhyate&nbsp;|</span>
            <span class="line">tasmānnā ' 'camanādīnāṃ kratuśrutiviruddhatā&nbsp;||</span>
            
         </div>
         
         <p xmlns="">virodhatyājitaśrutiviruddhatā&nbsp;| virodhatyājitaśrutimūlasya hi smaraṇasya yasya mūlāntaramidaṃ
            nāmetyevaṃ saṃbhavadutprekṣāmātreṇopaplavate tatrālpenaiva prayāsena nirāśaṅkamapramāṇatvaṃ
            niścīyate&nbsp;|
         </p>
         
         <div xmlns="" class="lg">
            <span class="line">yatra tūtprekṣayā 'pyanyatkāraṇaṃ nāvalambyate&nbsp;|</span>
            <span class="line">atyantānanyamūlatvācchrutitastatpramāṇatā&nbsp;||</span>
            
         </div>
         
         <p xmlns="">na vā ' 'camanādismṛteḥ kāmakrodhalobhadveṣamānalajjādikāraṇaṃ kiṃcitsaṃbhāvyate yanmūlatvena
            śrutimūlatvamapah‌nūyeta&nbsp;|
         </p>
         
         <div xmlns="" class="lg">
            <span class="line">ananyamūlikāyāṃ ca śrutau mūle 'vadhārite&nbsp;|</span>
            <span class="line">virodhe 'pi pramāṇatvaṃ smṛteḥ śrutyā na vāryate&nbsp;||</span>
            
         </div><span xmlns="" class="pageinfo">[199]</span>
         
         <div xmlns="" class="lg">
            <span class="line">iyattākramakālāśca śrautatvādbalavattarāḥ&nbsp;|</span>
            <span class="line">padārthadharmabhāvāttu durbalatvādabādhakāḥ&nbsp;||</span>
            
         </div>
         
         <p xmlns="">nanu pūrvabhāvitvātpramāṇabalābalameva prameyabalābalājjyāyastvena pratibhāti&nbsp;| ucyate—</p>
         
         <div xmlns="" class="lg">
            <span class="line">naiva tāvacchrutismṛtyoḥ svarūpeṇa viruddhatā&nbsp;|</span>
            <span class="line">balābalaparīkṣā vā prameyadvārikā hi sā&nbsp;||</span>
            
         </div>
         
         <p xmlns="">prameyagataṃ hi virodhamālocya pramāṇavirodhabuddhirbhavati&nbsp;|</p>
         
         <div xmlns="" class="lg">
            <span class="line">tadyasyāmeva velāyāṃ virodho dṛśyate tayoḥ&nbsp;|</span>
            <span class="line">prameyayoḥ svarūpasthaṃ tasmādeva balābalam&nbsp;||</span>
            
         </div>
         
         <div xmlns="" class="lg">
            <span class="line">yeṣāṃ padārthadharmatvāddaurbalyaṃ pūrvaniścitam&nbsp;|</span>
            <span class="line">na teṣāṃ śrutyavaṣṭambhāttatpaścādapagacchati&nbsp;||</span>
            
         </div>
         
         <div xmlns="" class="lg">
            <span class="line">padārthatvena yeṣāṃ ca balīyastvaṃ nirūpitam&nbsp;|</span>
            <span class="line">na smṛterdurbalatvena punastadapanīyate&nbsp;||</span>
            
         </div>
         
         <div xmlns="" class="lg">
            <span class="line">nityamevāpramāṇaṃ yattadevaṃ bādhamarhati&nbsp;|</span>
            <span class="line">āpekṣikāpramāṇaṃ tu syātpramāṇamapekṣayā&nbsp;||</span>
            
         </div>
         
         <div xmlns="" class="lg">
            <span class="line">na ca prameyadaurbalyabalīyastvanibandhanam&nbsp;|</span>
            <span class="line">prāptaṃ smṛtipramāṇatvaṃ pramāṇasthena bādhyate&nbsp;||</span>
            
         </div>
         
         <div xmlns="" class="lg">
            <span class="line">na ca prameyadaurbalye satyapi śrutibādhanam&nbsp;|</span>
            <span class="line">tāvatā mandatejastvātsmṛtistāṃ naiva bādhate&nbsp;||</span>
            
         </div>
         
         <div xmlns="" class="lg">
            <span class="line">etadeva śruteḥ pārśvādbahu yatra smṛtirvṛthā&nbsp;|</span>
            <span class="line">mahāsmṛtyā 'pi yā kācinna śakyā bādhituṃ śrutiḥ&nbsp;||</span>
            
         </div>
         
         <div xmlns="" class="lg">
            <span class="line">yugapatprāptihetuśca virodhastulyakāryayoḥ&nbsp;|</span>
            <span class="line">iha tu dvayamapyetannāsti tenāviruddhatā&nbsp;||</span>
            
         </div>
         
         <div xmlns="" class="lg">
            <span class="line">kāleyattākramāṇāṃ hi sarvānte prāptiriṣyate&nbsp;|</span>
            <span class="line">sujaghanyapramāṇo 'pi padārthaḥ pūrvamaśnute&nbsp;||</span>
            
         </div>
         
         <div xmlns="" class="lg">
            <span class="line">prāpteṣu hi padārtheṣu kramaḥ paścādapekṣate&nbsp;|</span>
            <span class="line">yadā prāpteṣvasau klṛptaḥ kena paścādvirudhyate&nbsp;||</span>
            
         </div><span xmlns="" class="pageinfo">[200]</span>
         
         <div xmlns="" class="lg">
            <span class="line">parimāṇamapi tvārthamavismaraṇasiddhaye&nbsp;|</span>
            <span class="line">svayamālocyate prājñaiḥ smārtaiḥ saha tadiṣyate&nbsp;||</span>
            
         </div>
         
         <p xmlns="">na kenacitpramāṇena padārtheyattā paricchidyate&nbsp;| tatra yadi tena vinā 'nye samastapadārthasmṛtihetavo
            na syustata etadapyekaṃ kāraṇamiti parimāṇamapi sthāpyeta&nbsp;| tasyāmapi tvavasthāyāṃ
            yathā śrautamātraparimāṇamasamāpya samākhyāparyantaprāpitapadārthagataparimāṇāvadhāraṇamāśrīyate
            tathā smṛtyācāraparyantāvagataparimāṇamāśrayiṣyata iti nirdoṣam&nbsp;|
         </p>
         
         <div xmlns="" class="lg">
            <span class="line">kālo 'pi ca prayogāṅgaṃ sarvānte so 'pi gṛhyate&nbsp;|</span>
            <span class="line">smārtaiḥ saha sasāhityamāśutvaṃ vā prapatsyate&nbsp;||</span>
            
         </div>
         
         <div xmlns="" class="lg">
            <span class="line">kālo hyayaṃ pradhānasya sarvāṅgasahitasya yaḥ&nbsp;|</span>
            <span class="line">aṅgairaviprakṛṣṭatvamīdṛśasyaiva codyate&nbsp;||</span>
            
         </div>
         
         <p xmlns="">tasmādyatkiṃcanapramāṇakasarvapadārthaprāptyuttarakālāpekṣitasaṃbandhaḥ kālo 'pi naiva
            sarvopasaṃhāravirodhīti teṣu kramakālaparimāṇeṣvadarśanādvirodhasyetyucyate&nbsp;| yadvā
            teṣvācamanādiṣu kriyamāṇeṣvadarśanādvirodhasyeti sūtrārthayojanā&nbsp;| api ca—
         </p>
         
         <div xmlns="" class="lg">
            <span class="line">śaucayajñopavītāderna svatantrapadārthatā&nbsp;|</span>
            <span class="line">sarvaṃ hyaṅgapradhānārthaṃ tena na vyavadhāyakam&nbsp;||</span>
            
         </div>
         
         <p xmlns="">atadaṅgena hi tulyakakṣeṇa vyavadhānaṃ bhavati na sarvapadārthena&nbsp;|</p>
         
         <div xmlns="" class="lg">
            <span class="line">vedaṃ kṛtvā yadā vedimakṛtvā ' 'cāmati kṣute&nbsp;|</span>
            <span class="line">vedimeva karotiti sa vaktuṃ śakyate tadā&nbsp;||</span>
            
         </div>
         
         <div xmlns="" class="lg">
            <span class="line">vedireva hyanācamya kurvato viguṇī bhavet&nbsp;|</span>
            <span class="line">tāmeva saguṇāṃ kartuṃ śuddhyā na vyavadhāsyate&nbsp;||</span>
            
         </div>
         
         <p xmlns="">imamevārthamabhipretya bhāṣyakāreṇoktaṃ na <b>caivaṃjātīyakā arthāḥ padārthānāṃ vyavadhātāro bhavantīti</b>&nbsp;| itarathā hyaṅgapradhānārthatve 'nāśrīyamāṇe śūnyahṛdayavacanamevaitatasyāt&nbsp;|
         </p>
         
         <div xmlns="" class="lg">
            <span class="line">tasmādācamanādīnāṃ kratubhiḥ saṃgrahe sati&nbsp;|</span>
            <span class="line">paścātprāptakrameyattākālaśāstrāvirodhitā&nbsp;||</span>
            
         </div>
         <span xmlns="" class="pageinfo">[201]</span>
         
         
         
         <span xmlns="" class="head">( bhāṣyakāroktodāharaṇākṣepaḥ&nbsp;|)</span>
         
         <p xmlns="">nanvidaṃ yajñopavītamudāhartavyam&nbsp;| darśapūrṇamāsādiṣu ‘<b>upavyayate devalakṣmameva tatkurute<a id="N27" href="#n27"><sup>27</sup></a></b>’ iti kratvaṅgatpratyakṣavidhānāt&nbsp;| tathā kāṭhake cānārabhyavādavidhinā sarvayajñagatayajanayājanasaṃbandho
            'dhyāpanādhyayanasaṃbandhaśca śrūyate&nbsp;| <b>‘prasṛtena vai yajñena devā svargaṃ lokamāyannapasṛtenāsurānparābhāvayan&nbsp;| prasṛto
               ha vai yajñopavītino yajño 'prasṛto 'nupavītino yadvai kiṃ ca brāhmaṇo yajñopavītyadhīte
               yajata eva tattasmādyajñopavītyevādhīyīta yājayedyajeta vā yajñasya prasṛtyā<a id="N28" href="#n28"><sup>28</sup></a> iti’</b>&nbsp;| tathā ' 'camanavidhirapi ‘dakṣiṇata upavīyopaviśya hastāvavanijya trirācamya dviḥ
            parimṛjya darmāṇāṃ mahadupastīryopasthaṃ kṛtvā prāṅmukha upaviśya svādhyāyamadhīyīta’
            iti yadyapi brahmayajñaprakaraṇe śrūyate tathā 'pi vedoccāraṇasaṃbandhāttadaṅgatvenāpi
            tāvajjñāyamānaṃ sarvayajñānāṃ mantravatprayogitvāttadaṅgaṃ bhavati&nbsp;| tathā ca <b>“na somenocchiṣṭā bhavanti”</b> iti prāptācamanapratiṣedhārthamevāvadhāryate&nbsp;| dakṣiṇācāratvaṃ tu—
         </p>
         
         <div xmlns="" class="lg">
            <span class="line">yatrā ' 'hatya vidhānena syātsavyāñjalicodanā&nbsp;|</span>
            <span class="line">tasmādeva nivarteta nānyannā ' 'śaṅkyate 'pi tat&nbsp;||</span>
            
         </div>
         
         <p xmlns=""><b>“yathā vai dakṣiṇaḥ pāṇirevaṃ devayajanam”</b> iti prāgudakpravaṇavidhipare vākye devayajanavadyajñāṅgatvaucityādupamānamavakalpate&nbsp;|
            tena nātraikamapi virodhabādhaśaṅkāyogyamityanudāharaṇāni&nbsp;| tasmānnaivaitadadhikaraṇāntaram&nbsp;|
         </p>
         
         <div xmlns="" class="lg">
            <span class="line">vedāviruddhaśākyādivacasāmaprāmāṇyanirūpaṇam&nbsp;|</span>
            
         </div>
         
         <p xmlns="">sūtrāṇi tu pūrvādhikaraṇākṣepaparihārasūtratvenaiva vyākhyātavyāni&nbsp;| yattarhi vedavihitaṃ
            na bādhate śiṣṭānvā vedavido na kopayati&nbsp;| vihārārāmamaṇḍalakaraṇavairāgyadhyānābhyāsāhiṃsāsatyavacanadamadānadayādi,
            tad‌buddhādibhāṣitaṃ pramāṇenāviruddhamiti cet&nbsp;| <b>na&nbsp;| śāstraparimāṇatvāt</b>&nbsp;|
         </p>
         
         <p xmlns="">paramitānyeva hi caturdaśāṣṭādaśa vā vidyāsthānāni dharmapramāṇatvenaḥśiṣṭaiḥ parigṛhītāni
            <a id="N29" href="#n29"><sup>29</sup></a>vedopavedāṅgopāṅgāṣṭādaśadharmasaṃhitāpurāṇaśāstraśikṣādaṇḍanītisaṃjñakāni, na ca
            teṣāṃ madhye bauddhārhatādigranthāḥ smṛtā gṛhītā vā&nbsp;|
         </p>
         
         <div xmlns="" class="lg">
            <span class="line">pratikañcukarūpeṇa pūrvaśāstrārthagocaram&nbsp;|</span>
            <span class="line">yadanyatkriyate tasya dharmaṃ pratyapramāṇatā&nbsp;||</span>
            
         </div><span xmlns="" class="pageinfo">[202]</span>
         
         <p xmlns="">tathā ca prāyaścittādidānakāle yo vākyamātmīyamanyakavikṛtaṃ vā ślokaṃ sūtraṃ voccārya
            mānavādiprāyaścittaṃ dadyānna kaścidapi dharmārthaṃ pratipadyeta&nbsp;|
         </p>
         
         <div xmlns="" class="lg">
            <span class="line">vedenaivābhyanujñātā yeṣāmeva pravaktṛtā&nbsp;|</span>
            <span class="line">nityānāmabhidheyānāṃ manvantarayugādiṣu&nbsp;||</span>
            
         </div>
         
         <div xmlns="" class="lg">
            <span class="line">teṣāṃ viparivarteṣu kurvatāṃ dharmasaṃhitāḥ&nbsp;|</span>
            <span class="line">vacanāni pramāṇāni nānyeṣāmiti niścayaḥ&nbsp;||</span>
            
         </div>
         
         <p xmlns="">tathā ca <b>“manorṛcaḥ sāmidhenyo bhavanti”</b> ityasya vidhervākyaśeṣe śrūyate <b>“manurvai yatkiṃcidavadattadbheṣajaṃ bheṣajatāyai”</b> iti prāyaścittādyupadeśavacanaṃ pāpavyādherbheṣajam&nbsp;|
         </p>
         
         <div xmlns="" class="lg">
            <span class="line">na vaitacchrutisāmānyamātraṃ nitye 'pi saṃbhavāt&nbsp;|</span>
            <span class="line">yajñe 'dhvaryuriva hyasti manurmanvantare sadā&nbsp;||</span>
            
         </div>
         
         <div xmlns="" class="lg">
            <span class="line">pratimanvantaraṃ caivaṃ smṛtiranyā vidhīyate&nbsp;|</span>
            <span class="line">sthitāśca manavo nityaṃ kalpe kalpe caturdaśa&nbsp;||</span>
            
         </div>
         
         <div xmlns="" class="lg">
            <span class="line">tena tadvākyaceṣṭānāṃ sarvadaivāsti saṃbhavaḥ&nbsp;|</span>
            <span class="line">taduktijñāpanādvedo nānityo 'to bhaviṣyati&nbsp;||</span>
            
         </div>
         
         <div xmlns="" class="lg">
            <span class="line">pratiyajñaṃ bhavantyanye sarvadā ṣoḍaśartvijaḥ&nbsp;|</span>
            <span class="line">ādimattvaṃ ca vedasya na taccaritabandhanāt&nbsp;||</span>
            
         </div>
         
         <p xmlns="">uktaṃ ca—</p>
         
         <div xmlns="" class="lg">
            <span class="line">yathartāvṛtuliṅgāni nānārūpāṇi paryaye&nbsp;|</span>
            <span class="line">dṛśyante tāni tānyeva tathā bhāti yugādiṣu&nbsp;|| iti&nbsp;|</span>
            
         </div>
         
         <div xmlns="" class="lg">
            <span class="line">itihāsapurāṇaṃ ca kṛtrimatvena niścite&nbsp;|</span>
            <span class="line">tathā 'pyakṛtrime vede tadvidyātvena saṃmatam&nbsp;||</span>
            
         </div>
         
         <p xmlns="">evaṃ hyapaniṣatsūktam&nbsp;| <b>‘ṛgvedaṃ bhagavo 'dhyemi yajurvedaṃ sāmavedamatharvavedaṃ caturthamitihāsaṃ purāṇaṃ
               pañcamam’ iti</b>&nbsp;| tena pratikalpamanvantarayuganiyatanityaṛṣināmābhidheyakṛtrimavidyāsthānakārā ye
            vede 'pi mantrārthavādeṣu śrūyante tatpraṇītānyeva vidyāsthānāni dharmajñānāṅgatvena
            saṃmatāni&nbsp;| tathā ca ṛgvedādivihitayajñāṅgabhreṣaprāyaścittaviśeṣānabhidhāya <b>‘yadyavijñāta iti’</b> prāyaścittāntaraṃ vidadhat traividyavṛddhasmṛtivihitavinaṣṭoddeśenaivavidadhātīti
            gamyate&nbsp;| anyathā hi pratyakṣavedavihitaṃ sarvaṃ vijñātamūlaviśeṣatvādavijñātamūlatvenānabhidheyameva
            syāt&nbsp;| yadi ca smaryamāṇavedamūlagranthanibandhanānāmavijñātṛvedaviśe<span class="pageinfo">[203]</span>ṣapūrvakatvenāpi sthitānāṃ prāmāṇyaṃ nā ' 'śrīyeta tathā sati naivāvijñātamūlaṃ kiṃcidyajñe
            kriyata iti tadvinaṣṭaprāyaścittavidhirnaivopapadyeta&nbsp;|
         </p>
         
         <div xmlns="" class="lg">
            <span class="line">tasmādyānyeva śāstrāṇi vedamūlānatikramāt&nbsp;|</span>
            <span class="line">avasthitāni taireva jñāto dharmaḥ phalapradaḥ&nbsp;||</span>
            
         </div>
         
         <div xmlns="" class="lg">
            <span class="line">yathaivānyāyavijñātādvedāllekhyādipūrvakāt&nbsp;|</span>
            <span class="line">śūdreṇādhigatādvāpi dharmajñānaṃ na saṃmatam&nbsp;||</span>
            
         </div>
         
         <div xmlns="" class="lg">
            <span class="line">tathā 'tikrāntavedoktamaryādāvyahāriṇām&nbsp;|</span>
            <span class="line">saṃvādiṣvapi vākyeṣu neṣyate dharmahetutā&nbsp;||</span>
            
         </div>
         
         <div xmlns="" class="lg">
            <span class="line">smaryante ca purāṇeṣu dharmaviplutihetavaḥ&nbsp;|</span>
            <span class="line">kalau śākyādayasteṣāṃ ko vākyaṃ śrotumarhati&nbsp;||</span>
            
         </div>
         
         <div xmlns="" class="lg">
            <span class="line">yathā kṛtakakarpūrasuvarṇādiṣu dīyate&nbsp;|</span>
            <span class="line">yadbījaṃ tadapi vyaktamagrāhyatvātpralīyate&nbsp;||</span>
            
         </div>
         
         <p xmlns="">tena karmānurūpyasāmānyato dṛṣṭārthāpattibalāttadabhiprāyakalpitadharmābhāsamadhyapatitaṃ
            sanmūlamapyahiṃsādi śvadṛti nikṣiptakṣīravadanupayogyaviśrambhaṇīyaṃ ca tanmātropalabdhaṃ
            bhavatītyavaśyaṃ
            yāvatparigaṇitadharmaśāstrebhyo nopalabhyate tāvadagrāhyaṃ bhavati&nbsp;|
         </p>
         
         <div xmlns="" class="lg">
            <span class="line">yadā śāstrāntareṇaiva so 'rthaḥ spaṣṭo 'vadhāryate&nbsp;|</span>
            <span class="line">tadā tenaiva siddhatvāditaratsyādanarthakam&nbsp;||</span>
            
         </div>
         
         <p xmlns="">tasmādyāvatparigaṇitavedādiśāstravyatiriktanibandhanaṃ taddharmapramāṇatvena nāpekṣitavyamiti&nbsp;|</p>
          
         
         
         <span xmlns="" class="head">( sadācāraprāmāṇyanirūpaṇam&nbsp;| )</span>
         
         <p xmlns="">yattvetat&nbsp;| <b>api vā kāraṇāgrahaṇe prayuktāni pratīyeran, iti</b> sūtram&nbsp;| atra sadācārānudāhṛtya trivargasiddhayarthaṃ vicāryate&nbsp;| tadviparītasaṃkīrṇavyavahāriṣu
            śiṣṭeṣvapathyakārivaidyāturavadavisrambhaṇīyacaritatvātsaṃbhāvyamānavedamūlatvācca
            dharmasaṃśayaṃ darśayitvā <b>“dharmasya śabdamūlatvādaśabdamanapekṣyam” iti</b> pūrvaḥ pakṣaḥ kva cicca <b>“virodhe tvanapekṣyam”</b> ityetannyāyānusāreṇa&nbsp;| sadācāreṣu hi dṛṣṭo dharmavyatikramaḥ sāhasaṃ ca mahatāṃ prajāpatīndravasiṣṭhaviśvāmitrayudhiṣṭhirakṛṣṇadvaipāyanabhīṣmadhṛtarāṣṭravāsudevārjunaprabhṛtīnāṃ
            bahūnāmadyatanānāṃ ca&nbsp;| prajāpatestāvatprajāpatiruṣasamabhyaitsvāṃ duhitaram&nbsp;| ityagamyāgamanarūpādadharmācaraṇāddharmavyatikramaḥ&nbsp;|
            indrasyāpi<a id="N30" href="#n30"><sup>30</sup></a>&nbsp;| tatpadasthasya ca nahuṣasya paradārābhiyogāddharmavyatikramaḥ&nbsp;| tathā vasiṣṭhasya
            putraśokārtasya jalapraveśātmatyāgasāhasam&nbsp;| viśvāmitrasya cāṇḍālayājanam&nbsp;| vasiṣṭhavatpurūravasaḥ
            prayogaḥ&nbsp;| kṛṣṇadvaipāyanasya gṛhītanaiṣṭhikabrahmacaryasya vicitravīryadāreṣvapatyotpādanaprasaṅgaḥ&nbsp;|
            bhīṣmasya ca <span class="pageinfo">[204]</span>sarvāśramadharmavyatirekeṇāvasthānam&nbsp;| apatnīkasya ca rāmavatkratuprayogaḥ&nbsp;| tathā
            'ndhasya dhṛtarāṣṭrasyejyā pāṇḍavarjitairdhanairityanadhikṛtakriyā&nbsp;| tathā yudhiṣṭhirasya
            kanīyorjitabhrātṛjāyāpariṇayanamācāryabrāhmaṇavadhārthamanṛtabhāṣaṇaṃ ca&nbsp;| vāsudevārjunayoḥ
            pratiṣiddhamātuladuhitṛrukmiṇī subhadrāpariṇayanam, ubhau <a id="N31" href="#n31"><sup>31</sup></a>bhadhvāsavakṣībāviti surāpānācaraṇam&nbsp;| adyatve 'pyahicchatramathurānivāsibrāhmaṇīnāṃ
            surāpānam&nbsp;| kesaryaśvāśvatarakharoṣṭrobhayatodaddānapratigrahavikrayavyavahārabhāryāpatyamitrasahabhojanādyudīcyānām&nbsp;|
            mātuladuhitrudvāhāsandīsthabhojanādīni dākṣiṇātyānām&nbsp;| mitrasvajanocchiṣṭaspṛṣṭabhojanaṃ
            sarvavarṇaparasparaspṛṣṭatāmbūlādanatadavasānānācamananirṇejakadhautagardabhārūḍhavastraparidhānabrahmahatyātiriktamahāpātakakāryapariharaṇādīnyubhayeṣām&nbsp;|
            atisthūlāni pratipuruṣajātikulāvasthitasūkṣmasvadharmavyatikramaṇāni tvanantabhedāni
            sarvatra vigānahetudarśanāni ca prāyeṇaiva saṃbhavantīti naivaṃjātīyakamiśrasadācāradharmatvādhyavasānasaṃbhavaḥ&nbsp;|
            kiṃ ca&nbsp;|
         </p>
         
         <div xmlns="" class="lg">
            <span class="line">ke śiṣṭā ye sadācārāḥ sadācārāśca tatkṛtāḥ&nbsp;|</span>
            <span class="line">itītaretarādhīnanirṇayatvādanirṇayaḥ&nbsp;||</span>
            
         </div>
         
         <p xmlns="">nanu&nbsp;|</p>
         
         <div xmlns="" class="lg">
            <span class="line">sadācārapramāṇatvaṃ manvādibhirapi smṛtam&nbsp;|</span>
            <span class="line">ātmatuṣṭiḥ smṛtā 'nyā tairdharme sā cānavasthitā&nbsp;||</span>
            
         </div>
         
         <p xmlns="">yathābhyāsaṃ hyāśayavaicitryeṇa śubhāśubhobhayahīnakriyānuṣṭhāyināmātmatuṣṭirapi vicitraiva
            bhavati&nbsp;| tathā hi&nbsp;|
         </p>
         
         <div xmlns="" class="lg">
            <span class="line">kasyacijjāyate tuṣṭiraśubhe 'pi hi karmaṇi&nbsp;|</span>
            <span class="line">śākyasyeva kuhetūktivedabrāhmaṇadūṣaṇe&nbsp;||</span>
            
         </div>
         
         <p xmlns="">tathā hi&nbsp;|</p>
         
         <div xmlns="" class="lg">
            <span class="line">paśuhiṃsādisaṃbandhe yajñe tuṣyanti hi dvijāḥ&nbsp;|</span>
            <span class="line">tebhya eva hi yajñebhyaḥ śākyāḥ krudhyanti pīḍitāḥ&nbsp;||</span>
            
         </div>
         
         <p xmlns="">tathā&nbsp;|</p>
         
         <div xmlns="" class="lg">
            <span class="line">śudrānnabhojanenāpi tuṣyantyanye dvijātayaḥ&nbsp;|</span>
            <span class="line">svamātulasutāṃ prāpya dākṣiṇātyastu tuṣyati&nbsp;||</span>
            
         </div>
         
         <div xmlns="" class="lg">
            <span class="line">anye tu savyalīkena manasā tanna kurvate&nbsp;|</span>
            
         </div>
         
         <p xmlns="">tataścānavasthitatvādyathaivā ' 'tmanastuṣṭireva cetyetanmanuvacanaṃ kathamapyanyathā
            netavyam&nbsp;| evamācāraścaiva sādhūnāmityetadapīti&nbsp;|
         </p><span xmlns="" class="pageinfo">[205]</span>
         
         <div xmlns="" class="lg">
            <span class="line">svayamajñātamūlāśca śiṣṭācārapramāṇatām&nbsp;|</span>
            <span class="line">vadanto 'pi na śobhante smṛtikārāstato 'dhikāḥ&nbsp;||</span>
            
         </div>
         
         <p xmlns="">smṛtikāravacanārtho hi śiṣṭairācaritavyaḥ śiṣṭatvāya&nbsp;| anyathā hi tadanapekṣāḥ svātantryeṇa
            vyavaharamāṇā duṣṭā bhaveyurna śiṣṭāḥ&nbsp;|
         </p>
         
         <div xmlns="" class="lg">
            <span class="line">na ca teṣāṃ śrutirmūlaṃ vyavahārasya dṛśyate&nbsp;|</span>
            <span class="line">yadi ca syātparokṣā 'pi smaryetaiva hyasau dhruvam&nbsp;||</span>
            
         </div>
         
         <p xmlns="">tasmānnirmūlatvādanapekṣāṇi śiṣṭācaraṇānīti prāpte 'bhidhīyate&nbsp;|</p>
         
         <p xmlns=""><b>“api vā kāraṇāgrahaṇe prayuktāni pratīyeran”</b></p>
         
         <div xmlns="" class="lg">
            <span class="line">dṛṣṭakāraṇahīnāni yāni karmāṇi sādhubhiḥ&nbsp;|</span>
            <span class="line">prayuktāni pratīyerandharmatveneha tānyapi&nbsp;||</span>
            
         </div>
         
         <div xmlns="" class="lg">
            <span class="line">śarīrasthitaye yāni sukhārthaṃ vā prayuñjate&nbsp;|</span>
            <span class="line">arthārthaṃ vā na teṣvasti śiṣṭānāmeva dharmadhīḥ&nbsp;||</span>
            
         </div>
         
         <div xmlns="" class="lg">
            <span class="line">dharmatvena prapannāni śiṣṭairyāni tu kānicit&nbsp;|</span>
            <span class="line">vaidikaiḥ kartṛsāmānyātteṣāṃ dharmatvamiṣyate&nbsp;||</span>
            
         </div>
         
         <div xmlns="" class="lg">
            <span class="line">pradānāni japo homo mātṛyajñādayastathā&nbsp;|</span>
            <span class="line">śakradhvajamahoyātrā devatāyataneṣu ca&nbsp;||</span>
            
         </div>
         
         <div xmlns="" class="lg">
            <span class="line">kanyakānāṃ ca sarvāsāṃ caturthyādyupavāsakāḥ&nbsp;|</span>
            <span class="line">pradīpapratipaddānamodakāpūpapāyasāḥ&nbsp;||</span>
            
         </div>
         
         <p xmlns="">anagnipakvamāghasaptamīpaurṇamāsīphālgunīpratipadvasantotsavādīnāṃ niyamakriyāpramāṇaṃ
            na śāstrādṛte kiṃcidasti&nbsp;| smṛtikārāścā ' 'cāraścaiva <b>‘sādhūnāṃ deśajātikuladharmāścā ' 'mnāyairaviruddhāḥ pramāṇamiti’</b> vedāviruddhānāmācārāṇāṃ sāmānyataḥ prāmāṇyamanumanyante&nbsp;| tathā 'nadhyāyādhikāra
            ūrdhvaṃ bhojanādutsava iti deśanagarotsavaprāmāṇyāśrayaṇam&nbsp;| vede 'pi ca mahāvrate
            preṅkhamāruhya hotā śaṃsatītyetadvākyaśeṣe śrūyate, <b>yadā vai prajā maha āviśanti preṅkhaṃ tarhyārohantīti</b>&nbsp;| mahaḥśabdavācyotsavaprasiddhiranūditā&nbsp;| yattu parimitaśāstraprameyatvāddharmādharmayoriha
            ca tadasaṃbhavādityuktam tadvedamūlatvānumānātpūrvavadeva pratyāsveyam&nbsp;| na ca smṛtirnirmūlā&nbsp;|
            vistaravacanānāmapi prapāṭhakamātreṇopasaṃhārātkimuta saṃkṣepavacanasya&nbsp;| śakyaṃ ca
            smṛtyanurūpameva vedavacanamanumātum&nbsp;| tathā hi&nbsp;|
         </p>
         
         <div xmlns="" class="lg">
            <span class="line">śiṣṭairācarvamāṇānāṃ satāṃ godohanādivat&nbsp;|</span>
            <span class="line">phalasaṃbandhamaprāptaṃ bodhayacchāstramarthavat&nbsp;||</span>
            
         </div>
         
         <p xmlns="">na hi tadevaikaṃ śāstrapramāṇakaṃ yasya svarūpamapi tata evāvagantavyam&nbsp;| anekākārasya
            <span class="pageinfo">[206]</span>hi prameyasya kaścidevā ' 'kāraḥ kenacitpramāṇena pramīyate&nbsp;| tatra pratyakṣādyavagate
            'pyācārasvarūpe dadhigodohanādivatphalasaṃbandhaḥ śāstreṇāvagamyate&nbsp;| yāgādiṣvapi
            ca naiva svarūpajñānena śāstramapekṣitam&nbsp;| phalasaṃbandhamātrasyaivātīndriyatvena
            tadapekṣitatvāt&nbsp;| ato na nāmopalakṣaṇāntareṇa śāstraṃ pravṛttamupalabhya śiṣṭāḥ pravṛttāḥ
            sarvakālaṃ tu śiṣṭavyavahāraśāstrayoraviyogādvyavahārādevāpoddhṛtya kecitsvargādisādhanatvena
            niyamyamānāḥ kādācitkatvaparityāgena nityaprayojyā vijñāyante&nbsp;| teṣāṃ cā ' 'ryāvartanivāsiśiṣṭaprayojyatvamevopalakṣaṇaṃ
            vedenāpi sarasvatīvinaśanaplakṣaprasravaṇādivadupāttamiti śakyamanumātum&nbsp;|
         </p>
         
         <div xmlns="" class="lg">
            <span class="line">nanu śāstrārthakāritvācchiṣṭatvaṃ gamyate yadā&nbsp;|</span>
            <span class="line">śiṣṭatvena ca śāstroktirityanyonyāśrayaṃ bhavet&nbsp;||</span>
            
         </div>
         
         <div xmlns="" class="lg">
            <span class="line">naiva teṣāṃ sadācāranimittā śiṣṭatā matā&nbsp;|</span>
            <span class="line">sākṣādvihitakāritvācchiṣṭatve sati tadvacaḥ&nbsp;||</span>
            
         </div>
         
         <p xmlns="">pratyakṣavedavihitadharmakriyayā hi labdhaśiṣṭatvavyapadeśā yatparamparāprāptamanyadapi
            dharmabuddhayā kurvanti tadapi svargyatvāddharmarūpameva&nbsp;|
         </p>
         
         <div xmlns="" class="lg">
            <span class="line">tadyathā śuśruvānvidvānanūcānaśca vaidikaḥ&nbsp;|</span>
            <span class="line">punastallakṣito vede tenaivādhyayanādiṣu&nbsp;||</span>
            
         </div>
         
         <p xmlns="">tenāhorātrapaurvāparyavadanāditvādvedatadarthānāmitaretarāśrayatvāprasaṅgaḥ&nbsp;| smṛtirapyācāraṃ
            vedavacanaṃ vopalabhyābhyanujñānāyaiva pravṛttetyadoṣaḥ&nbsp;|
         </p>
         
         <div xmlns="" class="lg">
            <span class="line">yattu hetvantaraṃ dṛṣṭavā vedamūlanivāraṇam&nbsp;|</span>
            <span class="line">pratyakṣavedamūle 'pi tad‌dṛṣṭestadakāraṇam&nbsp;||</span>
            
         </div>
         
         <p xmlns="">vede 'pi hi bahūnyeva dṛṣṭārthagandhaspṛṣṭāni vidhīyanta iti na tāvatā vedamūlatvābhāvaḥ&nbsp;|</p>
         
         <p xmlns="">yāni tu mlecchādisamānāni niyatāniyatakriyāntarāṇyarthasukhasādhanakṛṣisevāvāṇi jyādīni
            mṛṣṭānnapānamṛduśayanāsanaramaṇīyagṛhodyānālekhyagītanṛtyagandhapuṣpādikarmāṇi prasiddhāni
            teṣu naiva kasyaciddharmatvāśaṅkā 'stīti na tatsāmānyato dṛṣṭenetaranirākriyopapattiḥ
            keṣāṃcidvā dharmatvābhyupagamānna sarveṣāmeva tatprasaṅgaḥ&nbsp;| kiṃ tu—
         </p>
         
         <div xmlns="" class="lg">
            <span class="line">devabrāhmaṇapūjādi yatteṣāmapi kiṃcana&nbsp;|</span>
            <span class="line">tatreṣṭameva dharmatvaṃ ciṣṭācāramataṃ hi tat&nbsp;||</span>
            
         </div>
         
         <div xmlns="" class="lg">
            <span class="line">loke hi kaścidācāraḥ śiṣṭatvena viśiṣyate&nbsp;|</span>
            <span class="line">kaścittu prāṇisāmānyaprāptastairapi saṃgataḥ&nbsp;||</span>
            
         </div>
         
         <div xmlns="" class="lg">
            <span class="line">tatra yaḥ kāryarūpeṇa śiṣṭānevānuvartate&nbsp;|</span>
            <span class="line">sa eva kevalo dharmo netaraḥ prāṇimātragaḥ&nbsp;||</span>
            
         </div><span xmlns="" class="pageinfo">[207]</span>
         
         <div xmlns="" class="lg">
            <span class="line">etena vaidikānantadharmadhīsaṃskṛtātmanām&nbsp;|</span>
            <span class="line">ātmatuṣṭeḥ pramāṇatvaṃ prasiddhaṃ dharmaśuddhaye&nbsp;||</span>
            
         </div>
         
         <p xmlns="">tathaiva bahukālābhyastavedatadarthajñānāhitasaṃskārāṇāṃ vedaniyatamārgānusāripratibhānāṃ
            nonmārgeṇa pratibhānaṃ saṃbhavatītyāśrityocyate&nbsp;| “yadeva kiṃcanānūcāno 'bhyūhatyārṣaṃ
            tadbhavatīti”&nbsp;| vaidikavāsanājanitatvādveda eva sa bhavati&nbsp;|
         </p>
         
         <p xmlns="">tathā hi—</p>
         
         <div xmlns="" class="lg">
            <span class="line">yathā rumāyāṃ lavaṇākareṣu merau yathā vojjvalarukmabhūmau&nbsp;|</span>
            <span class="line">yajjāyate tanmayameva tatsyāttathā bhavedvedavidātmatuṣṭiḥ&nbsp;||</span>
            
         </div>
         
         <div xmlns="" class="lg">
            <span class="line">evaṃ ca vidvadvacanādvinirgataṃ prasiddharūpaṃ kavibhirnirūpitam&nbsp;|</span>
            <span class="line">satāṃ hi saṃdehapadeṣu vastuṣu pramāṇamantaḥkaraṇapravṛttayaḥ&nbsp;|| iti&nbsp;|</span>
            
         </div>
         
         <p xmlns="">bahudinābhyastadharmavyāptātmano hi na kathaṃciddharmakaraṇarūpātmatuṣṭiranyatra saṃbhavatīti
            dharmatvenābhyanujñāyate&nbsp;|
         </p>
         
         <div xmlns="" class="lg">
            <span class="line">yadvā śiṣṭātmatuṣṭīnāṃ vacanādeva dharmatā&nbsp;|</span>
            <span class="line">puṇyakṛddhayānavattasmādācāreṣvapi sā tathā&nbsp;||</span>
            
         </div>
         
         <div xmlns="" class="lg">
            <span class="line">yathā vā varadānādau devatārādhanodbhave&nbsp;|</span>
            <span class="line">yadvakṣyasi sa mantraste viṣaghna iti mantrite&nbsp;||</span>
            
         </div>
         
         <div xmlns="" class="lg">
            <span class="line">lokaḥ smarati taṃ mantraṃ viṣāpaharaṇādiṣu&nbsp;|</span>
            <span class="line">yathā vā sarpasiddhānte nakulo yāṃ kilauṣadhim&nbsp;||</span>
            
         </div>
         
         <div xmlns="" class="lg">
            <span class="line">darntairgṛhṇāti tāmāhuḥ samastaviṣahāriṇīm&nbsp;|</span>
            <span class="line">yathā vā yāṃ bhuvaṃ kaścidadhyāvasati puṇyakṛt&nbsp;||</span>
            
         </div>
         
         <div xmlns="" class="lg">
            <span class="line">tatsaṃparkapavitratvātseṣyate puṇyakāraṇam&nbsp;|</span>
            <span class="line">tathā ' 'cārātmatuṣṭayādidharmyaṃ dharmamayātmanām&nbsp;||</span>
            
         </div>
         
         <div xmlns="" class="lg">
            <span class="line">vedoktamiti niścitya grāhyaṃ dharmabubhutsubhiḥ&nbsp;|| iti&nbsp;|</span>
            
         </div>
         
         <p xmlns="">yattu prajāpatiruṣasamabhyaitsvāṃ duhitaramahalyāyāṃ maitreyyāmindro jāra āsīdityevamādidarśanāditihāsadarśanācca
            śiṣṭācāreṣu dharmātikramaṃ paśyadbhiḥ śiṣṭācāraprāmāṇyaṃ duradhyavasānamiti&nbsp;| tatrocyate—
         </p>
         
         <div xmlns="" class="lg">
            <span class="line">śrutisāmānyamātrādvā na doṣo 'tra bhaviṣyati&nbsp;|</span>
            <span class="line">manuṣyapratiṣedhādvā tejobalavaśena vā&nbsp;||</span>
            
         </div>
         
         <div xmlns="" class="lg">
            <span class="line">yathā vā na viruddhatvaṃ tathā tadgamayiṣyati&nbsp;||</span>
            
         </div><span xmlns="" class="pageinfo">[208]</span>
         
         <p xmlns="">prajāpatistāvatprajāpālanādhikārādāditya evocyate&nbsp;| sa cāruṇodayavelāyāmuṣasamudyannamyaita,
            sā tadāgamanādevopajāyata iti tadduhitṛtvena vyapadiśyate tasyāṃ cāruṇakiraṇākhyabījanikṣepātstrīpuruṣayogavadupacāraḥ&nbsp;|
            evaṃ samastatejāḥ paramaiśvaryanimittendraśabdavācyaḥ savitaivāhani līyamānatayā rātrerahalyāśabdavācyāyāḥ
            kṣayātmakajaraṇahetutvājjīryatyasmādanenaivoditenetyāditya evāhalyājāra ityucyate
            na tu parastrīvyabhicārāt&nbsp;| nahuṣeṇa punaḥ parastrīprārthananimittānantarakālājagaratvaprāptyaivā
            ' 'tmano durācāratvaṃ prakhyāpitam&nbsp;| śacyāśca patibhaktinimittapuṇyātiśayajanitatannirākaraṇāvāptaprabhāvalābhaḥ
            khyāta eva&nbsp;|
         </p>
         
         <div xmlns="" class="lg">
            <span class="line">vasiṣṭhasyāpi yatputraśokavyāmohaceṣṭitam&nbsp;|</span>
            <span class="line">tasyāpyanyanimittatvānnaiva dharmatvasaṃśayaḥ&nbsp;||</span>
            
         </div>
         
         <p xmlns="">yo hi sadācāraḥ puṇyabuddhayā kriyate sa dharmādarśatvaṃ pratipadyeta yastu kāmakrodhalobhamohaśokādihetutvenopalabhyate
            sa yathāvidhipratiṣedhaṃ vartiṣyate&nbsp;| tena viśvāmitrasyāpi yadrāgadveṣapūrvakamapi
            tapobalārūḍhasya caritaṃ satsarvaṃ balavataḥ pathyamityanena nyāyena mahānti ca tapāṃsi
            kṛtvā tāni kṣayaṃ nayata uttarakālaṃ vā pāpaviśuddhiṃ prāyaścittaiḥ pratikurvāṇasya
            jīryatyapi&nbsp;| mandatapasāṃ gajairiva mahāvaṭakāṣṭhādibhakṣaṇamātmavināśāyaiva syāt&nbsp;|
            dvaipāyanasyāpi, <b>“guruniyogādapatirapatyalipsurdevarādgurupreritādṛtumatīyāt ”</b>
            ityevamāgamānmātṛsaṃbandhabhrātṛjāyāputrajananaṃ, prākkṛtapaścātkariṣyamāṇatapobalena
            nātiduṣkaram&nbsp;| anyo 'pi yastādṛk‌tapovalo nirvahetsa kuryādeva&nbsp;| rāmabhīṣmayostu srehapitṛbhaktivaśāt&nbsp;|
            vidyamānadharmamātrārthadārayorevaṃ sākṣāvdyavahitāpatyakṛtapitrānṛṇyayoryāgasiddhiḥ
            hiraṇmayasītākaraṇaṃ ca lokāpavādabhiyā tyaktasītāgatānṛśaṃsyābhāvāśaṅkānivṛttyartham&nbsp;|
            bhīṣmaśca&nbsp;|
         </p>
         
         <div xmlns="" class="lg">
            <span class="line">bhrātṝṇāmekajātānāmekaścetputravānbhavet&nbsp;|</span>
            <span class="line">sarve tenaiva putreṇa putriṇo manurabravīt&nbsp;||</span>
            
         </div>
         
         <p xmlns="">ityevaṃ vicitravīryakṣetrajaputralabdhapitranṛṇatvaḥ kevalayajñārthapatnīsaṃbandha
            āsīdityarthāpattyā 'nuktamapi gamyate&nbsp;|
         </p>
         
         <div xmlns="" class="lg">
            <span class="line">yo vā piṇḍaṃ pituḥ pāṇau vijñāte 'pi na dattavān&nbsp;|</span>
            <span class="line">śāstrārthātikramādbhīto yajetaikākyasau katham&nbsp;||</span>
            
         </div>
         
         <p xmlns="">dhṛtarāṣṭro 'pi vyāsānugrahādāścaryaparvaṇi putradarśanavatkratukāle 'pi dṛṣṭavāneva&nbsp;|
            śāpānugrahasamarthā maharṣayaḥ śrūyante&nbsp;| tadyathaiva tadvacanādasāvandho jāto vijñāyate
            tathā yajñānuṣṭhānavacanāttāvati kāle dṛṣṭavānityarthāpattyā sujñānam&nbsp;| yadvā, “yajadevapūjāsaṃgati<span class="pageinfo">[209]</span>karaṇadāneṣu” iti dānārtha evāyaṃ yajirbhaviṣyati kratuphalasamāni ca dānatapaścaraṇādīnyapi
            śrūyante tatkāraṇātkratukriyopacāraḥ&nbsp;|
         </p>
         
         <div xmlns="" class="lg">
            <span class="line">yā coktā pāṇḍuputrāṇāmekapatnīviruddhatā&nbsp;|</span>
            <span class="line">sā 'pi dvaipāyanenaiva vyutpādya pratipāditā&nbsp;||</span>
            
         </div>
         
         <div xmlns="" class="lg">
            <span class="line">yauvanasthaiva kṛṣṇā hi vedimadhyātsamutthitā&nbsp;|</span>
            <span class="line">sā ca śrīḥ śrīśca bhūyobhirbhujyamānā na duṣyati&nbsp;||</span>
            
         </div>
         
         <p xmlns="">ata eva coktam—</p>
         
         <div xmlns="" class="lg">
            <span class="line">
               <span class="a">idaṃ ca tatrādbhutarūpamuttamaṃ</span>
               <span class="b">jagāda viprarṣiratītamānuṣaḥ&nbsp;|</span>
               </span>
            <span class="line">
               <span class="c">mahānubhāvā kila sā sumadhyamā</span>
               <span class="d">babhūva kanyaiva gate gate 'hani&nbsp;|| iti&nbsp;|</span>
               </span>
            
         </div>
         
         <p xmlns="">na hi mānaṣīṣvevamupapadyate&nbsp;| tenātītamānuṣamityuktam&nbsp;| ata eva vāsudevena karṇa
            uktaḥ “ṣaṣṭhe ca tvāmahani draupadī paryupasthāsyāti” iti&nbsp;| itarathā hi kathaṃ pramāṇabhūtaḥ
            sannevaṃ vadet&nbsp;| atha vā bah‌vya eva tāḥ sadṛśarūpā draupadya ekatvenopacaritā iti
            vyavahārārthāpattyā gamyate&nbsp;|
         </p>
         
         <div xmlns="" class="lg">
            <span class="line">yadvā nāryarjunasyaiva kevalasya bhaviṣyati&nbsp;|</span>
            <span class="line">sādhāraṇā prasiddhistu niśchidratvāya darśitā&nbsp;||</span>
            
         </div>
         
         <p xmlns="">yathā yudhiṣṭhiropadeśātsabhāmadhyamānīyamānā sahasaiva rajasvalāveṣaṃ saputrakasya
            dhṛtarāṣṭrasyāyaśa utpādayitumātmānaṃ prakhyāpayituṃ draupadī kṛtavatī tathaiva kevalārjunabhāryāyā
            eva satyāḥ śrītvaṃ ca janenāviditaṃ parasparaṃ saṃghātāviśayaṃ ca bhedaprayogānavakāśārthaṃ
            darśayituṃ sādhāraṇyaprakhyāpanamityevamādivikalpaiḥ supariharatvādrāgalobhakṛtavyavahārasya
            ca śiṣṭaireva dharmatvenāparigrahasyoktatvādanupālambhaḥ&nbsp;|
         </p>
         
         <p xmlns="">tathā ca droṇavadhāṅgabhūtānṛtavāde ‘prāyaścittaṃ kāmakṛte 'pyeke’ ityevamante 'pyaśvamedhaḥ
            prāyaścittatvena kṛta eveti na tasya sadācāratvābhyupagamaḥ&nbsp;| yattu vāsudevārjunayormadyapānamātuladuhitṛpariṇayanaṃ
            smṛtiviruddhamupanyastaṃ tatrānnavikārasurāmātrasya traivarṇikānāṃ pratiṣedhaḥ&nbsp;|
         </p>
         
         <div xmlns="" class="lg">
            <span class="line">surā vai malamannānāṃ pāpmā ca malamucyate&nbsp;|</span>
            <span class="line">tasmādbrāhmaṇarājanyau vaiśyaśca na surāṃ pibet&nbsp;|| iti&nbsp;|</span>
            
         </div>
         
         <p xmlns="">madhusīdhvostu kṣatriyavaiśyayornaiva pratiṣedhaḥ kevalabrāhmaṇaviṣayatvāt “madyaṃ
            brāhmaṇasya” iti vacanāt&nbsp;|
         </p>
         <span xmlns="" class="pageinfo">[210]</span>
         
         <p xmlns="">yadapyetat—</p>
         
         <div xmlns="" class="lg">
            <span class="line">gauḍī paiṣṭī ca mādhvī ca vijñeyā trividhā surā&nbsp;|</span>
            <span class="line">yathaivaikā tathā sarvā na peyā brahmavādibhiḥ&nbsp;|| iti&nbsp;|</span>
            
         </div>
         
         <p xmlns="">etadapi brahmavādiśabdasya tacchīlataddharmatatsādhukāritvanimittatvāpravacanāśrayaṇena
            brūñ‌vadatyorekārthatvātprabrūyādbrahmaṇastveṣāmiti niyamādyasyaiva pravacanaṃ sa
            eva tacchīlastaddharmastatsādhukārī vā bhavati tasmādbrahmaṇā eva brahmavādinaḥ&nbsp;|
            tathā ca madyasāmānyapratiṣedhāṅganindārthavāde 'bhihitam&nbsp;|
         </p>
         
         <div xmlns="" class="lg">
            <span class="line">akāryamanyatkuryāddhi brāhmaṇo madamohitaḥ&nbsp;|| iti&nbsp;|</span>
            
         </div>
         
         <p xmlns="">tasmādetaduktaṃ bhavati yathaivaikānnasurā trayāṇāmapyapeyā tathā sarvā brahmavādibhirapeyeti&nbsp;|
            itarathā yathaivaiketi ca brahmavādibhiriti cobhayamapyanarthakameva syāt&nbsp;| ślokāntaranirdeśenaiva
            varṇatrayasaṃbandhalābhāt&nbsp;| tenobhau madhvāsavakṣībāvityaviruddham&nbsp;| tathā cānyārthadarśanamabhyanujñānavacanam
            <b>“yanmālyamāsīttatpaścātparyauhata surā vai mālyaṃ tato rājanyamasajata tasmājjyāyāṃśca
               snuṣā ca śvaśuraśca surāṃ pītvā vilapantaścā ' 'sate pāpmā vai mālyaṃ tasmādbrāhmaṇaḥ
               surāṃ na pibetpāpmanā na saṃsṛjyā iti tadetadetatkṣatriyo brāhmaṇaṃ brūyānnainaṃ surā
               pītā hinasti ya evaṃ vidvānsurāṃ pibati” iti</b>&nbsp;| madhusīdhuvivakṣayaitat&nbsp;| yattu mātuladuhitṛpariṇayanaṃ tayostanmātṛṣvasrīyādisaṃbandhavyavadhāne
            'pi bhrātrādivyavahārādaviruddham&nbsp;| yadyapi vāsudevasvaseti subhadrā khyātā tathā
            'pyutpattau baladevavāsudevayorekānaṃśāyāśca nijatvānvākhyānānmātṛṣvasrīyā subhadrā
            tasya mātṛpitṛṣvasrīyā duhitā veti pariṇayanābhyanujñānādvijñāyate&nbsp;|
         </p>
         
         <div xmlns="" class="lg">
            <span class="line">vasudevāṅgajātā ca kaunteyasya virudhyate&nbsp;|</span>
            <span class="line">na tu vyavetasaṃbandhaprabhave tadviruddhatā&nbsp;||</span>
            
         </div>
         
         <p xmlns="">yena hyanyatraivamuktam—</p>
         
         <div xmlns="" class="lg">
            <span class="line">mama vartmānuvarteranmanuṣyāḥ pārtha sarvaśaḥ&nbsp;|</span>
            <span class="line">yadyadācarati śreṣṭastattadevetaro janaḥ&nbsp;||</span>
            
         </div>
         
         <div xmlns="" class="lg">
            <span class="line">sa yatpramāṇaṃ kurute lokastadanu vartate&nbsp;|| iti&nbsp;|</span>
            
         </div>
         
         <p xmlns="">sa kathaṃ sarvalokādarśabhūtaḥ san viruddhācāraṃ pravartayiṣyati&nbsp;| etena rukmiṇīpariṇayanaṃ
            vyākhyātam&nbsp;| yattvadyatanānāmāhicchatrakamāthurabrāhmaṇīnāṃ surāpānādi dākṣiṇātyānāṃ
            mātuladuhitṛvivāhādi smṛtiviruddhamupanyastam&nbsp;| tatra kecittāvadāhuḥ&nbsp;| smṛtyācārayoritaretaranirapekṣavedamūlatvena
            tulyabalatvādvihitapratiṣiddhavikalpānuṣṭhānāśrayaṇādadoṣa iti&nbsp;| tattu vakṣyamāṇabalābalavibhāgādayuktam&nbsp;|
            anye tvevamāhuḥ—
         </p><span xmlns="" class="pageinfo">[211]</span>
         
         <div xmlns="" class="lg">
            <span class="line">sarveṣāṃmevamādīnāṃ pratideśaṃ vyavasthayā&nbsp;|</span>
            <span class="line">āpastambena saṃhṛtya duṣṭāduṣṭatvamāśritam&nbsp;||</span>
            
         </div>
         
         <div xmlns="" class="lg">
            <span class="line">yeṣāṃ paramparāprāptāḥ pūrvajairapyanuṣṭhitāḥ&nbsp;|</span>
            <span class="line">ta eva tairna duṣyeyurācārairnetare janāḥ&nbsp;||</span>
            
         </div>
         
         <p xmlns="">tathā manunā 'pyuktam—</p>
         
         <div xmlns="" class="lg">
            <span class="line">yenāsya pitaro yātā yena yātāḥ pitāmahāḥ&nbsp;|</span>
            <span class="line">tena yāyātsatāṃ mārgaṃ tena gacchanna duṣyati&nbsp;||</span>
            
         </div>
         
         <p xmlns="">yeṣāṃ tu yaḥ pitrādibhirevārtho nā ' 'caritaḥ smṛtyantarapratiṣiddhaśca te taṃ pariharantyeva&nbsp;|
            apariharanto vā svajanādibhiḥ parihriyante&nbsp;| nanu gautamenā ' 'mnāyaviruddhānāmācārāṇāmaprāmāṇyamuktam&nbsp;|
            āha—
         </p>
         
         <div xmlns="" class="lg">
            <span class="line">yadi vedavirodhaḥ syādiṣyetaivāpramāṇatā&nbsp;|</span>
            <span class="line">smṛtirāmnāyaśabdena na tu vedavaducyate&nbsp;||</span>
            
         </div>
         
         <p xmlns="">na tvetadapi yuktaṃ smṛtigranthe 'pyāmnāyaśabdaprayogāt&nbsp;| smārtadharmādhikāre hi śaṅkhalikhitābhyāmuktam
            ‘āmnāyaḥ smṛtidhārakaḥ’ iti&nbsp;| granthakāragatāyāḥ smṛtestatkṛtagranthāmnāyaḥ smṛtigranthādhyāyināṃ
            smṛtidhāraṇārthatvenoktaḥ&nbsp;| tataśca manvādivākyapratiṣiddhācārāṇāṃ prāmāṇyamaśakyamabhyupagantum&nbsp;|
            āpastambavacanaṃ tu baudhāyanena smṛtiviruddhaduṣṭācārodāharaṇānyeva prayacchatā nirākṛtam&nbsp;|
            spaṣṭakāmādihetvantaradarśanānna viruddhācārāṇāmāpastambavacanasya vā śrutimūlatvopapattiḥ&nbsp;|
            āha&nbsp;| kena vā brāhmaṇīnāṃ surāpānaṃ pratiṣiddham&nbsp;|
         </p>
         
         <p xmlns="">ucyate—</p>
         
         <div xmlns="" class="lg">
            <span class="line">tasmādbrāhmaṇarājanyau vaiśyaśca na surāṃ pibet&nbsp;|| ityanena&nbsp;|</span>
            
         </div>
         
         <div xmlns="" class="lg">
            <span class="line">nanu puṃliṅganirdeśātstrīṇāṃ na pratiṣidhyate&nbsp;|</span>
            <span class="line">surāpānamato nātra smṛtyācāraviruddhatā&nbsp;||</span>
            
         </div>
         
         <p xmlns="">ucyate—</p>
         
         <div xmlns="" class="lg">
            <span class="line">hananapratiṣedhe 'pi bhavetpuṃstvaṃ vivakṣitam&nbsp;|</span>
            <span class="line">tathā puṃstvavadekatvavivakṣā 'pi prasajyate&nbsp;||</span>
            
         </div>
         
         <div xmlns="" class="lg">
            <span class="line">ahatvā kaṃcidevaikaṃ tataśca syātkṛtārthatā&nbsp;|</span>
            <span class="line">ekena ca surāpāne 'varjite pūrvavadbhavet&nbsp;||</span>
            
         </div>
         
         <div xmlns="" class="lg">
            <span class="line">āha yattāvadekatvavivakṣāgatamucyate&nbsp;|</span>
            <span class="line">pratyekavyaktisaṃbandhājjātervā tanna duṣyati&nbsp;||</span>
            
         </div><span xmlns="" class="pageinfo">[212]</span>
         
         <p xmlns="">ekaikasyā eva hi brāhmaṇavyakteryathāprasaktavadhapānayoḥ pratiṣedhāt&nbsp;| vivakṣyamāṇamapi
            tāvadanūdyamānatvādannakriyāviśeṣaṇaṃ vā saṃbhavati kimuta yadā jātigataikatvānuvāda
            evāyaṃ vijñāyate&nbsp;| āha&nbsp;| hananapratiṣedhe karmabhūtasya brāhmaṇasyoddiśyamānatvātsurāpāne
            ca kartṛtvenopādīyamānatvātsvargakāmaudumbarīsamānārthayajamānavattulyavivakṣāvivakṣayoraprasaṅgādudāharaṇavaiṣamyam&nbsp;|
            tathā hi—
         </p>
         
         <div xmlns="" class="lg">
            <span class="line">yo brāhmaṇa iti hyukte hananapratiṣedhataḥ&nbsp;|</span>
            <span class="line">brāhmaṇe pratiṣedhe vā liṅgaṃ nānyadvidhīyate&nbsp;||</span>
            
         </div>
         
         <p xmlns="">pratiṣedhavidhiparo hi vidhāyakaḥ śuddhavadhapratiṣedhāsaṃbhavādbrāhmaṇajātimātraviśiṣṭavadhapratiṣedhaṃ
            vidhāya nivṛttavyāpāro yadi liṅgamaparaṃ brāhmaṇe vadhe pratiṣedhaṃ vā vidadhyāttataḥ
            pratyayāvṛttilakṣaṇavākyabhedaprasaṅgaḥ&nbsp;| yeṣāṃ tu vidhipratiṣedhau nāmātyantabhinnau
            vedavākyārthau teṣāṃ pratyayasaṃbandhānugṛhītaśaktirabhāvamātrābhidhānādabhyadhikalabdhavyāpāro
            nañ‌vidhyarthamapi dveṣādyarthaprāptaṃ pūrvoktanyāyavivakṣitabrāhmaṇaviśiṣṭahananāviśiṣṭaṃ
            cānūditaṃ pratiṣidhya caritārtho na liṅgamaparaṃ brāhmaṇavadhavidhiṣu śaknotyanāvartamānaḥ
            pratiṣeddhumiti śrūyamāṇamapi liṅgapratiṣedhaṃ pratyanupayujyamānatvādavivakṣitaṃ
            bhavati&nbsp;| eṣā hyatra vacanavyaktiryat, krodhādivaśena brāhmaṇaṃ hanyādbrāhmaṇo vā
            hantavyastanneti&nbsp;| vidhyekatvapakṣe punarīdṛśī vākyayojanā yad brāhmaṇahananaṃ tanna
            kuryāditi yo vā brāhmaṇastaṃ na hanyāditi brāhmaṇaviśiṣṭahananapratiṣedhavidhiḥ śuddhoddiṣṭabrāhmaṇaviṣayavadhapratiṣedhavidhirveti&nbsp;|
         </p>
         
         <div xmlns="" class="lg">
            <span class="line">sarvathā brāhmaṇoddeśānneha mucyāmahe vayam&nbsp;|</span>
            <span class="line">na coddiṣṭasya śakyete liṅgasaṃkhye vivakṣitum&nbsp;||</span>
            
         </div>
         
         <p xmlns="">brāhmaṇaḥ surāṃ na pibet, na peyā brahmavādibhiriti nimittadeśakālaphalasaṃskāryānupādeyapañcakavyatirekādekatrā
            ' 'khyātapratyayopāttaguṇībhūtopādīyamānasaṃkhyāparicchedyatvayogyasādhanāṃśaviśeṣaṇatvenopādānāditaratra
            ca tṛtīyāvibhaktiśrutivacanaṃ vivakṣitaliṅgasyaiva pratiṣedhakamiti darśayitavyam&nbsp;|
         </p>
         
         <div xmlns="" class="lg">
            <span class="line">ataścāpratiṣiddhatvānnaiva strīṇāṃ virudhyate&nbsp;|</span>
            <span class="line">surāpānamahicchatrabrāhmaṇyastena kurvate&nbsp;||</span>
            
         </div>
         
         <div xmlns="" class="lg">
            <span class="line">naitadevamihāpyetatpuṃstvaṃ naiva vivakṣyate&nbsp;|</span>
            <span class="line">brāhmaṇasyānuvādyatvāttadvadhapratiṣedhavat&nbsp;||</span>
            
         </div>
         
         <div xmlns="" class="lg">
            <span class="line">nopādeyatvamevaikaṃ kāraṇatvena saṃmatam&nbsp;|</span>
            <span class="line">viśeṣaṇavivakṣāyāḥ kāraṇaṃ hi mahādvidhiḥ&nbsp;||</span>
            
         </div>
         <span xmlns="" class="pageinfo">[213]</span>
         
         <div xmlns="" class="lg">
            <span class="line">anūdyamānaḥ sarvo hi yathāprāptamanūdyate&nbsp;|</span>
            <span class="line">tatrānākāṅ‌kṣitaṃ nānyadvidheyebhyo vidhīyate&nbsp;||</span>
            
         </div>
         
         <p xmlns="">yadi hi brāhmaṇaḥ surāṃ pibedityayamavāntaravākyārthaḥ prākpratiṣedhasaṃbandhādvidhibuddhimavasthāpayettato
            guṇatvopādeyatvavidhisamavāyānna brāhmaṇapade kiṃcidavivakṣitaṃ nāma syāt&nbsp;|
         </p>
         
         <div xmlns="" class="lg">
            <span class="line">yatastu rāgamohādeḥ surāpānaṃ prasajyate&nbsp;|</span>
            <span class="line">brāhmaṇāderatastasminna kaścidvidhisaṃbhavaḥ&nbsp;||</span>
            
         </div>
         
         <div xmlns="" class="lg">
            <span class="line">pratiṣedhopasaṃhārimahāvākyātiraskṛtā&nbsp;|</span>
            <span class="line">nāvāntaravidheḥ śaktiḥ prādurasti kathaṃcana&nbsp;||</span>
            
         </div>
         
         <p xmlns="">tenehāpi yatsurāṃ brāhmaṇaḥ pibettanneti vā vacanaṃ vyajyate yo brāhmaṇaḥ sa na surāṃ
            pibediti vā surāviśiṣṭapānapratiṣedhena pratiṣedhavidhinā vā pratyavāyavyāvṛttyā brāhmaṇo
            'nugṛhyata iti nāsya pānaṃ pratiṣedhaṃ vā pratividheyatvopapattiḥ&nbsp;|
         </p>
         
         <div xmlns="" class="lg">
            <span class="line">loke caitadyathāprāptaṃ pānaṃ strīpuṃsakartṛkam&nbsp;|</span>
            <span class="line">pratiṣedhapare vākye tadavasthamanūdyate&nbsp;||</span>
            
         </div>
         
         <p xmlns="">na ca yo brāhmaṇaḥ pibedityanūditaṃ sa ca pumāniti vidhivyāpārādvinā liṅgavivakṣā
            'vakalpate&nbsp;|
         </p>
         
         <div xmlns="" class="lg">
            <span class="line">na cāsya liṅgasaṃbandhaḥ kevalaḥ sanvidhīyate&nbsp;|</span>
            <span class="line">na pānapratiṣedhāddhi vidhiranyatra gacchati&nbsp;||</span>
            
         </div>
         
         <p xmlns="">tataścobhayatrāpyavivakṣitaliṅgasaṃkhyatvaṃ siddham&nbsp;| nanvevaṃ sati brāhmaṇastrīvadhe
            'pi puṃbrāhmaṇavadhavadbrahmahatyā 'stīti yadātreyyāmeva kevalāyāṃ bhrūṇahatyāprāyaścittavidhānaṃ
            tannopapadyate&nbsp;|
         </p>
         
         <p xmlns="">ucyate—</p>
         
         <div xmlns="" class="lg">
            <span class="line">brāhmaṇastrīvadhe ko vā brahmahatyāṃ niṣedhati&nbsp;|</span>
            <span class="line">prāyaścittāntare tasyāḥ strītvamātranibandhanam&nbsp;||</span>
            
         </div>
         
         <p xmlns="">na ca prāyaścittālpatvena nimittasya brahmahatyātvamapanīyate puṃvadhe 'pi laghutaraprāyaścittavidhidarśanena
            brahmahatyādoṣābhāvaprasaṅgāttasmānna vācanikaprāyaścittālpatvena brāhmaṇīvadhapratiṣedha
            eva nāstītyāśaṅkitavyam&nbsp;| surāpāne punaḥ prāyaścittaviśeṣo 'pi na kaścidāmnāta iti
            dūrādapākṛtatvādastyevāsya smṛtyā saha virodhaḥ&nbsp;| yā 'pi cā ' 'pastambasmṛtivacanāttulyabalatvāśaṅkā
            bhavetsā 'pi “<b>tasmādbāhmaṇaḥ surāṃ na pibati</b>” ityetena pratyakṣaśrutividhinā nirākṛteti naivaṃvidhācāraprāmāṇyamāśaṅkitavyam&nbsp;|
         </p><span xmlns="" class="pageinfo">[214]</span>
         
         <p xmlns="">athavā sadācārapramāṇatvapratipādanārthaṃ sūtradvayenāpyetadekamadhikaraṇaṃ vyākhyātavyam&nbsp;|
            iha yāvanti kṛṣṇamṛgasaṃcaraṇopalakṣitāryāvartanivāsicāturvarṇyācaraṇāni tānyudāhṛtya
            cintyate—
         </p>
         
         <div xmlns="" class="lg">
            <span class="line">dharmabuddhayā yadāryāṇāṃ caritramupalabhyate&nbsp;|</span>
            <span class="line">kiṃ tathaiva pramāṇaṃ tadatha vā niṣpramāṇakam&nbsp;|| iti&nbsp;|</span>
            
         </div>
         
         <p xmlns="">kutaḥ saṃśayaḥ&nbsp;|</p>
         
         <p xmlns="">ucyate—</p>
         
         <div xmlns="" class="lg">
            <span class="line">smṛtivatkartṛsāmānyātpramāṇatvena gamyate&nbsp;|</span>
            <span class="line">anibandhanatāyāstu bhavedapyapramāṇakam&nbsp;||</span>
            
         </div>
         
         <p xmlns="">nanu ca smṛtikārairevaitatprāmāṇyamabhyupagataṃ “tadvidāṃ ca smṛtiśīle” “ācāraścaiva
            sādhūnāṃ” “yasmindeśe ya ācāraḥ sa sadācāra ucyate”&nbsp;| ataśca tatprāmāṇyādeva siddham&nbsp;|
            na&nbsp;| mūlābhāvāhetudarśanātirekāt&nbsp;| śākhāntaragatavedavākyadarśanamūlāni hi smaraṇopanibandhanāni
            pramāṇatvenādhigatāni&nbsp;| nanu sadācāradarśanāttanmūlamātrapravṛttasmaraṇānāṃ mūlāntarānumānasaṃbhavaḥ&nbsp;|
         </p>
         
         <div xmlns="" class="lg">
            <span class="line">yathaiva ca vayaṃ teṣāṃ draṣṭāraḥ kevalaṃ tathā&nbsp;|</span>
            <span class="line">smṛtikārāstato naiṣāṃ gamyate mūladarśanam&nbsp;||</span>
            
         </div>
         
         <p xmlns="">yadi hi tairmūlānyaśroṣyanta tato yathaivānyāni smaraṇāni nibaddhāni tathaivaitānyapi
            nibaddhānyevābhaviṣyanyatastu svayamupalabdhānurūpamanibadhya parapratyayenaiva sadācārāḥ
            pramāṇamityāhuḥ&nbsp;| ato na dṛṣṭamūlatvenādhyavasātuṃ śakyamiti vicāryate&nbsp;| tatra pūrvādhikaraṇa
            dvayabalena prāmāṇyaṃ pratijñāyate kartṛsāmānyādvidhismṛtivirodharahitatvācca&nbsp;|
         </p>
         
         <div xmlns="" class="lg">
            <span class="line">na hi kecitsadācārāḥ śrautasmārtavirodhinaḥ&nbsp;|</span>
            <span class="line">atastattulyakāritvātprāmāṇyenāvadhāritāḥ&nbsp;||</span>
            
         </div>
         
         <div xmlns="" class="lg">
            <span class="line">smṛtikārābhyanujñānaṃ mahadanyacca kāraṇam&nbsp;|</span>
            <span class="line">teṣāmajñātamūlānāṃ na hyanujñopapadyate&nbsp;|| iti&nbsp;|</span>
            
         </div>
         
         <p xmlns="">tadapākurvannāha—</p>
         
         <div xmlns="" class="lg">
            <span class="line">na śāstraparimāṇatvāddharmādharmasthiteramī&nbsp;|</span>
            <span class="line">śiṣṭācārāḥ pramāṇatvaṃ labhante śabdavarjitāḥ&nbsp;||</span>
            
         </div>
         
         <p xmlns="">śāstraparimeyatvaṃ tāvatparimāṇaśabdavācyaṃ dharmādharmayoravasthitaṃ parimitāni ca
            śāstrāṇi vedopavedādīni na ca teṣāṃ madhye sadācāraśāstraṃ kiṃcidasti&nbsp;| na ca sadācāraḥ
            svayameva śāstraṃ nāpi taddarśanamanuṣṭhānaṃ vā 'tyantaparāyattatvātprameyatvācca&nbsp;|
            smṛtestvetadviṣayāyā nirmūlatvamuktameva&nbsp;|
         </p><span xmlns="" class="pageinfo">[215]</span>
         
         <div xmlns="" class="lg">
            <span class="line">kiṃ ca mūlaṃ bhavedekamanekamiti cintite&nbsp;|</span>
            <span class="line">naiva dvividhamityetadanumātuṃ hi śakyate&nbsp;||</span>
            
         </div>
         
         <p xmlns="">na tāvaddeśajātikulabhedādbhinnānāmaparimitasvarūpāṇāmekaśrutimūlatvam&nbsp;|</p>
         
         <div xmlns="" class="lg">
            <span class="line">na hīdṛśī śrutiryaitān sarvācārān grahīṣyati&nbsp;|</span>
            <span class="line">śabdābhidheyayosteṣāṃ vyaktayākṛtyorasaṃbhavāt&nbsp;||</span>
            
         </div>
         
         <p xmlns="">yāvadācāraṃ hi vedavākyāni kalpayatāṃ veda evaikaḥ kalpayitavyaḥ&nbsp;| ekasya tu vākyasya
            naiva kasyacidaparimitācāravidhāyitvamavakalpate yata ācārāḥ pravartteran&nbsp;| na ca
            dharmasūtrakāraistadeva dṛṣṭavā ' 'cāraprāmāṇyamupanibaddham&nbsp;| śeṣadharmasmṛtivākyatulyanibandhanaprasaṅgāt&nbsp;|
            na cā ' 'cāradarśanottarakālapravṛttā smṛtisteṣāṃ mūlaṃ bhavati&nbsp;| mūlamūlibalābalaviparyayaprasaṅgāt&nbsp;|
         </p>
         
         <div xmlns="" class="lg">
            <span class="line">ataḥ parimitaṃ śāstramanumātuṃ yato 'rhati&nbsp;|</span>
            <span class="line">nā ' 'cārāṇāṃ ca tanmūlaṃ bahunāmityamūlatā&nbsp;||</span>
            
         </div>
         
         <div xmlns="" class="lg">
            <span class="line">na ca smṛtisarūpā 'pi śrutiratrānumīyate&nbsp;|</span>
            <span class="line">ācārāṇāmatatpūrvaprasaṅgātsaviparyayāt&nbsp;||</span>
            
         </div>
         
         <p xmlns="">śiṣṭācāraḥ pramāṇamiti hi śrutāvanumīyamānāyāmācāraḥ prathamaṃ siddho bhavettatpūrvikā
            śrutiḥ&nbsp;|
         </p>
         
         <div xmlns="" class="lg">
            <span class="line">na tvācārasya sā mūlamiti nirmūlatā punaḥ&nbsp;|</span>
            
         </div>
         
         <p xmlns="">śāstraparimāṇatvāditi vā parimite hyarthe śāstraṃ pravartteta&nbsp;| aparimitatvādācārāṇāmucchāstratvamiti&nbsp;|
            parimitārthaviṣayatvādvā śāstrasya, <b>‘aprāpte śāstramarthavat’<a id="N32" href="#n32"><sup>32</sup></a> iti</b>&nbsp;|
         </p>
         
         <div xmlns="" class="lg">
            <span class="line">dṛśyamānānyahetutvānnātra śāstrapramāṇatā&nbsp;|</span>
            <span class="line">tasmādarthasukhāṅgatvānnā ' 'cāreṣvasti dharmatā&nbsp;||</span>
            
         </div>
         
         <div xmlns="" class="lg">
            <span class="line">vaiśyānāṃ sevakānāṃ vā vaidyānāṃ nagareṣu vā&nbsp;|</span>
            <span class="line">caritrāṇāṃ yathā cārthasukhāṅgatvaṃ tathā 'stviha&nbsp;||</span>
            
         </div>
         
         <div xmlns="" class="lg">
            <span class="line">tasmācchrutismṛtī eva pramāṇe dharmagocare&nbsp;|</span>
            <span class="line">śīlācārātmatuṣṭīnāṃ goṣṭhīhāsyāditulyatā&nbsp;||</span>
            
         </div>
         
         <p xmlns="">yadvā sūtratrayeṇāpyetadevādhikaraṇaṃ vyākhyātavyam&nbsp;| ihā ' 'ryāvartanivāsiśiṣṭācārānevodāhṛtya
            pūrvavatprāmāṇyāprāmāṇyasaṃdehe śiṣṭākope 'viruddhamiti siddhāntastāvadupakramyate&nbsp;|
            tathā hi—
         </p><span xmlns="" class="pageinfo">[216]</span>
         
         <div xmlns="" class="lg">
            <span class="line">śiṣṭaṃ yāvacchrutismṛtyostena yanna virudhyate&nbsp;|</span>
            <span class="line">tacchiṣṭācaraṇaṃ dharme pramāṇatvena gamyate&nbsp;||</span>
            
         </div>
         
         <div xmlns="" class="lg">
            <span class="line">yadi śiṣṭasya kopaḥ syādvirudhyeta pramāṇatā&nbsp;|</span>
            <span class="line">tadakopāttu nā ' 'cārapramāṇatvaṃ virudhyate&nbsp;||</span>
            
         </div>
          
          
         <span xmlns="" class="trailer">( iti śiṣṭākopādhikaraṇam&nbsp;|| 3&nbsp;|| )</span>
          
         
         
         
         <p xmlns="">teṣvadarśanādvirodhasyetyevagupakramaṃ vā sūtram&nbsp;| śabdārthaviṣayaprayogaśiṣṭācāravipratipattau
            saṃdehaḥ&nbsp;|
         </p>
         
         <div xmlns="" class="lg">
            <span class="line">ekaśabdamanekārthaṃ śiṣṭairācaryate yadā&nbsp;|</span>
            <span class="line">vigānena tadā tatra ko 'rthaḥ syātpāramārthikaḥ&nbsp;||</span>
            
         </div>
         
         <p xmlns="">yavavarāhavetasaśabdāḥ priyaṅguvāyasajambūṣvapi kila kvāpi deśāntare prayujyante&nbsp;|</p>
         
         <div xmlns="" class="lg">
            <span class="line">tena tadvacanatve hi saṃdeha upajāyate&nbsp;|</span>
            <span class="line">anirūpitatattvānāṃ yāvaddṛṣṭānusāriṇām&nbsp;||</span>
            
         </div>
         
         <div xmlns="" class="lg">
            <span class="line">tatrā ' 'ha naiva saṃdehaḥ kartavyo 'tra manāgaṣi&nbsp;|</span>
            <span class="line">prayogaṃ prati tulyatvātsarvalokaprayogiṇām&nbsp;||</span>
            
         </div>
         
         <div xmlns="" class="lg">
            <span class="line">yatra deśe hi yaḥ śabdo yasminnarthe prayujyate&nbsp;|</span>
            <span class="line">śaktistadgocarā tasya vācikākhyā pramīyate&nbsp;||</span>
            
         </div>
         
         <div xmlns="" class="lg">
            <span class="line">tasyāśca sarvagāmitvaṃ tannyāyatvātpramīyate&nbsp;|</span>
            <span class="line">naikeṣāmeva sā hyasti keṣāṃcidvā na vidyate&nbsp;||</span>
            
         </div>
         
         <div xmlns="" class="lg">
            <span class="line">jñātājñātavibhāgastu jñātṛbhede 'vakalpate&nbsp;|</span>
            <span class="line">tasmādyairapi na jñātā yacchabdārthasya vācyatā&nbsp;||</span>
            
         </div>
         
         <div xmlns="" class="lg">
            <span class="line">tairapyabhyupagantavyā svaprasiddhisamā hi sā&nbsp;||</span>
            
         </div>
         
         <div xmlns="" class="lg">
            <span class="line">na cālpatvabahutvābhyāṃ prayoktṝṇāṃ viśiṣyate&nbsp;|</span>
            <span class="line">vācyavācakabhāvo 'yamakṣapādādiśabdavat&nbsp;||</span>
            
         </div><span xmlns="" class="pageinfo">[217]</span>
         
         <div xmlns="" class="lg">
            <span class="line">vibhītake 'kṣaśabdo hi yadyapyalpaiḥ prayujyate&nbsp;|</span>
            <span class="line">tathā 'pi vācakastasya jñāyate śakaṭākṣavat&nbsp;||</span>
            
         </div>
         
         <p xmlns="">tathā coktaṃ śavatirgatikarmā kambojeṣveva dṛṣṭo vikārāpannamāryāḥ prayuñjate śavamiti
            mṛtaśarīrābhidhānādityādi&nbsp;| vahava eva hi dhātavo nāmaśabdāśca pratideśamarthabhedeṣu
            vyavasthitā dṛśyante tasmātsameyamabhidhāne vipratipattiḥ syāt&nbsp;| evaṃ ca vikṛtiṣu
            keṣāṃ cidarthānāṃ sādhāraṇaśabdavācyatvātprakṛtāvivāvikṛtaprayogādārṣaṃ codako 'nugrahīṣyate&nbsp;|
            <b>‘teṣvadarśanādvirodhasya’ itya</b>traiva caitadvyākhyeyam&nbsp;| itaratra vipratipattyavirodhayoraghaṭamānatvāt&nbsp;| tasmādācāravipratipatteḥ
            samatvādvikalpa iti prāpte 'bhidhīyate&nbsp;|| 8&nbsp;||
         </p>
         
         
         
         <div xmlns="" class="lg">
            <span class="line">śāstrasthā tannimittatvātpratipattirbalīyasī&nbsp;|</span>
            <span class="line">laukikī pratipattirhi gauṇatvenāpi nīyate&nbsp;||</span>
            
         </div>
         
         <div xmlns="" class="lg">
            <span class="line">nānāvipratipattau hi na lokasyeha satyatā&nbsp;|</span>
            <span class="line">yā śāstrānuguṇā saiva prāmāṇyemāvadhāryate&nbsp;||</span>
            
         </div>
         
         <div xmlns="" class="lg">
            <span class="line">laukikatve samāne 'pi śāstreṇābhyadhikā hi sā&nbsp;|</span>
            <span class="line">śāstrasthāḥ puruṣā ye vā pratipattistadāśrayā&nbsp;||</span>
            
         </div>
         
         <div xmlns="" class="lg">
            <span class="line">pramāṇatvena mantavyā sapratyayatarā hi te&nbsp;|</span>
            <span class="line">śāstrārtheṣvabhiyuktānāṃ puruṣāṇāṃ hi sarvadā&nbsp;||</span>
            
         </div>
         
         <div xmlns="" class="lg">
            <span class="line">stokenāpyanyathātvena śāstrārtho niṣphalo bhavet&nbsp;|</span>
            <span class="line">laukikastvanyathātve 'pi nārtho 'tīva virudhyate&nbsp;||</span>
            
         </div>
         
         <div xmlns="" class="lg">
            <span class="line">rasavīryavipākānāṃ bhedādvaidyairyavādayaḥ&nbsp;|</span>
            <span class="line">nirdhāryāḥ svārthatattvena dharmasiddhayaiva yājñikaiḥ&nbsp;||</span>
            
         </div>
         
         <div xmlns="" class="lg">
            <span class="line">tasmādye yājñikairyeṣāṃ vaidyairvā 'rthā nirūpitāḥ&nbsp;|</span>
            <span class="line">teṣāṃ ta eva śabdānāmarthā mukhyā hi netare&nbsp;||</span>
            
         </div>
         
         <div xmlns="" class="lg">
            <span class="line">anavasthitaśabdārthasaṃbandhaḥ sati saṃbhave&nbsp;|</span><span class="pageinfo">[218]</span>
            <span class="line">vikalpaścāṣṭadoṣatvānna kathaṃcana yujyate&nbsp;||</span>
            
         </div>
         
         <div xmlns="" class="lg">
            <span class="line">aviplutaśca śabdārtho yo vedeṣūpalabhyate&nbsp;|</span>
            <span class="line">tatratyanirṇayāttasmālloke bhavati nirṇayaḥ&nbsp;||</span>
            
         </div>
         
         <p xmlns="">yavamatībhiradbhiraudumbaryāḥ prokṣaṇe vidhīyamāne vākyaśeṣo 'yaṃ ‘<b>yatrānyā oṣadhayo mlāyante 'thaite modamānāstiṣṭhanti</b>’ iti bahvīṣu śākhāsu śrūyate bhāṣyakāreṇa vāruṇaprāghāsikayavamayakarambhapātravākyaśeṣatvenopalabdho
            yaḥ sa mandaprayojanatvāttathā nāmāstu&nbsp;|
         </p>
         
         <div xmlns="" class="lg">
            <span class="line">phālgune 'nyauṣadhīnāṃ tu jāyate patraśātanam&nbsp;|</span>
            <span class="line">modamānāstu tiṣṭhanti yavāḥ kaṇiśaśālinaḥ&nbsp;||</span>
            
         </div>
         
         <div xmlns="" class="lg">
            <span class="line">priyaṃgavaḥ śaratpakvāstāvadgacchanti hi kṣayam&nbsp;|</span>
            <span class="line">yadā varṣāsu modante samyagjātāḥ priyaṃgavaḥ&nbsp;||</span>
            
         </div>
         
         <div xmlns="" class="lg">
            <span class="line">tadā nānyauṣadhimlāniḥ sarvāsāmeva modanāt&nbsp;|</span>
            
         </div>
         
         <p xmlns="">evaṃ varāhavetasaśabdā api śāstrasthaprayogādeva niścīyante&nbsp;|</p>
         
         
         <span xmlns="" class="head">( bhāṣyakāroktodāharaṇādyākṣepaḥ )</span>
         
         <p xmlns="">natvetānyudāharaṇāni lokaprasiddhereva vyavasthitatvādyuktāni&nbsp;| tathā hi&nbsp;|</p>
         
         <div xmlns="" class="lg">
            <span class="line">naivocyante kvaciddeśe yavaśrutyā priyaṃgavaḥ&nbsp;|</span>
            <span class="line">jambūṃ na vetasaṃ prāhurvarāhaṃ nāpi vāyasam&nbsp;||</span>
            
         </div>
         
         <div xmlns="" class="lg">
            <span class="line">adhyāropya vicāreṇa kiṃ mudhā khidyate manaḥ&nbsp;|</span>
            <span class="line">saṃdigdheṣu ca sarveṣu vākyaśeṣeṇa nirṇayam&nbsp;||</span>
            
         </div>
         
         <div xmlns="" class="lg">
            <span class="line">vakṣyatyeva na tenāpi pṛthakkāryā vicāraṇā&nbsp;|</span>
            
         </div>
         
         <p xmlns="">yadyapi tatrābhidheyasaṃdehamanudāhṛtyopādānasaṃdehanirṇayopāyavyākhyānaṃ kariṣyati&nbsp;|
            yāva<span class="pageinfo">[219]</span>dvākyaśeṣameva sa nirṇayo nānyatra&nbsp;| ayaṃ tvamidheyanirṇaya ekatra ca kṛtaḥ sarvatra
            ca kṛta eva bhaviṣyatītyevamapunaruktatvamāpadyate&nbsp;|
         </p>
         
         <div xmlns="" class="lg">
            <span class="line">tathā 'pi nyāyatulyatvādyathā dhṛtaparigrahaḥ&nbsp;|</span>
            <span class="line">vākyaśeṣāttathaiva syādyavādyarthavinirṇayaḥ&nbsp;||</span>
            
         </div>
         
         <p xmlns="">tatsiddhisūtre ca sārūpyādīnāṃ gauṇavṛttinimittānāmanukramaṇādvetasasadṛśajambūpratyayasiddhiraśabdārthatve
            'pi vijñāyata eveti nehodāhṛtena kāryam&nbsp;|
         </p>
          
         
         <span xmlns="" class="head">( āryamlecchaprayogavipratipattibalābalacintanam&nbsp;| )</span>
         
         <div xmlns="" class="lg">
            <span class="line">tasmādanyadudāhṛtya vicāryamidamīdṛśam&nbsp;|</span>
            <span class="line">yatra vipratipattiḥ syādāryamlecchaprayogajā&nbsp;||</span>
            
         </div>
         
         <div xmlns="" class="lg">
            <span class="line">tatra kiṃ tulyatā yuktā kimekaiva balīyasī&nbsp;|</span>
            <span class="line">samā vipratipattiḥ syāddṛṣṭārthavyavahāriṇām&nbsp;||</span>
            
         </div>
         
         <div xmlns="" class="lg">
            <span class="line">āryāstāvadviśiṣyerannadṛṣṭārtheṣu karmasu&nbsp;|</span>
            <span class="line">dṛṣṭārtheṣu tu tulyatvamāryamlecchaprayogiṇām&nbsp;||</span>
            
         </div>
         
         <p xmlns="">sarvo hi śabdo 'rthapratyāyanārthaṃ prayujyate&nbsp;| arthaśca saṃvyavahāraprasiddhayarthamabhidhīyate&nbsp;|</p>
         
         <div xmlns="" class="lg">
            <span class="line">tatra yasya viśiṣṭasya mleccheṣvarthāntarābhidhā&nbsp;|</span>
            <span class="line">tatrāpi tasya sāmarthyamanādyeva pratīyate&nbsp;||</span>
            
         </div>
         
         <div xmlns="" class="lg">
            <span class="line">yathaiva hyāryagamye 'rthe saṃbandhānāditā matiḥ&nbsp;|</span>
            <span class="line">mlecchagamye tathaiva syādāviśiṣṭaṃ hi kāraṇam&nbsp;||</span>
            
         </div>
         
         <div xmlns="" class="lg">
            <span class="line">na prayogāvadhistasya mleccheṣvapi hi dṛśyate&nbsp;|</span>
            <span class="line">anādyārerthaśaktyośca viśeṣo gamyatāṃ katham&nbsp;||</span>
            
         </div>
         
         <div xmlns="" class="lg">
            <span class="line">yathā ca mlecchadeśe 'pi dhūmo 'gneravabodhakaḥ&nbsp;|</span>
            <span class="line">evaṃ svārthe prayogāttairiṣṭaḥ śabdo 'pi vācakaḥ&nbsp;||</span>
            
         </div>
         
         <div xmlns="" class="lg">
            <span class="line">tasmātpīlvādiśabdānāṃ vṛkṣahastyādibodhane&nbsp;|</span>
            <span class="line">samā vipratipattiḥ syādāryamlecchaprayogataḥ&nbsp;||</span>
            
         </div>
         
         <p xmlns="">iti prāpte 'bhidhīyate&nbsp;| śāstrasthā veti pūrvavadeva sakalasūtravyākhyā yojanīyā&nbsp;|
            kiṃ ca&nbsp;|
         </p>
         
         <div xmlns="" class="lg">
            <span class="line">yathā sādhvanurūpatvātpramādāśaktijeṣvapi&nbsp;|</span>
            <span class="line">jāyate vācakabhrāntistathaiva mlecchabhāṣite&nbsp;||</span>
            
         </div>
         
         <p xmlns="">śabdāpabhraṃśavadeva gauṇabhrāntyādiprayoganimittā arthāpabhraṃśā bhavanti te śāstrasthairevā<span class="pageinfo">[220]</span>viplutārthakriyānimittapuṇyārthibhiḥ śakyante sādhvasādhukārṣāpaṇamadhyādivatatparīkṣibhirvivektum&nbsp;|
            abhiyuktānabhiyuktajñānayoścābhiyuktajñānaṃ balavaditarasya sulabhāpavādatvāt&nbsp;|
         </p>
         
         <div xmlns="" class="lg">
            <span class="line">ataḥ śāstrābhiyuktatvādāryāvartanivāsinām&nbsp;|</span>
            <span class="line">yā matiḥ saiva dharmāṅgaśabdārthatvapramā matā&nbsp;||</span>
            
         </div>
         
         <p xmlns="">etenā ' 'rthāvartanivāsimadhye 'pi—</p>
         
         <div xmlns="" class="lg">
            <span class="line">abhiyuktatarā ye ye bahuśāstrārthavedinaḥ&nbsp;|</span>
            <span class="line">te te yatra prayuñjīran sa so 'rthastattvato bhavet&nbsp;||</span>
            
         </div>
          
         
         <span xmlns="" class="head">( smṛtyācāravirodhe balābalavicintanam&nbsp;| )</span>
         
         <div xmlns="" class="lg">
            <span class="line">smṛtyācāravirodhe vā sāpyavaiṣamyasaṃśaye&nbsp;|</span>
            <span class="line">samā vipratipattiḥ syānmūlasāmyāddbayorapi&nbsp;||</span>
            
         </div>
         
         <div xmlns="" class="lg">
            <span class="line">yathaiva śrutimūlatvātsmaraṇānāṃ pramāṇatā&nbsp;|</span>
            <span class="line">ācāraṇāṃ tathaiveti na viśeṣo balābale&nbsp;||</span>
            
         </div>
         
         <div xmlns="" class="lg">
            <span class="line">yadvā ' 'cārabalīyastvaṃ phalasthatvātpratīyate&nbsp;|</span>
            <span class="line">phalādviyujyamānaṃ hi pramāṇaṃ durbalī bhavet&nbsp;||</span>
            
         </div>
         
         <div xmlns="" class="lg">
            <span class="line">śrutirācāramūlaṃ yā phalasthā sopalabhyate&nbsp;|</span>
            <span class="line">yāvaddhi smaraṇaṃ dṛṣṭavā śrutiranyā 'numāsyate&nbsp;||</span>
            
         </div>
         
         <div xmlns="" class="lg">
            <span class="line">tāvallabdhātmakaḥ pūrvamācāraḥ pratitiṣṭhati&nbsp;|</span>
            <span class="line">pratiṣṭhitasya bādhaśca kīdṛśaḥ parikalpyatām&nbsp;||</span>
            
         </div>
         
         <div xmlns="" class="lg">
            <span class="line">tenā ' 'cārabalīyastvaṃ samatvaṃ veha yujyate&nbsp;|</span>
            <span class="line">smṛtīnāṃ vā balīyastvaṃ śāstrāsthā veti varṇyate&nbsp;||</span>
            
         </div>
         
         <div xmlns="" class="lg">
            <span class="line">ubhayoḥ śrutimūlatvaṃ na smṛtyācārayoḥ samam&nbsp;|</span>
            <span class="line">sapratyayapraṇītā hi smṛtiḥ sopanibandhanā&nbsp;||</span>
            
         </div>
         
         <div xmlns="" class="lg">
            <span class="line">tathā śrutyanumānaṃ hi nirvighnamupajāyate&nbsp;|</span>
            <span class="line">ācārāttu smṛtiṃ jñātvā śrutirvijñāyate tataḥ&nbsp;||</span>
            
         </div>
         
         <div xmlns="" class="lg">
            <span class="line">tena dvayantaritaṃ tasya prāmāṇyaṃ viprakṛṣyate&nbsp;|</span>
            <span class="line">na hyaikaiva śrutiḥ kācidācārāṇāṃ pravartikā&nbsp;||</span>
            
         </div>
         
         <div xmlns="" class="lg">
            <span class="line">bhinnābhirviprakīrṇatvānnāsmṛtābhiḥ pravartanam&nbsp;|</span>
            <span class="line">naikaprapāṭhakenaiva hyācārāṇāṃ vidhisthitiḥ&nbsp;||</span>
            
         </div>
         
         <div xmlns="" class="lg">
            <span class="line">kvacitprakaraṇe kaścit kathaṃ cidupalabhyate&nbsp;|</span>
            
         </div><span xmlns="" class="pageinfo">[221]</span>
         
         <p xmlns="">tadyathā 'gniprakaraṇe <b>‘yatsaptadaśavatīmupadadhātyannamevobhayato dadhāti tasmādubhābhyāṃ hastābhyāṃ parigṛhya
               puruṣo 'nnamatti’</b> iti&nbsp;| satyapi hetuvannigadatve prasiddhirahite hetvasaṃbhavāt&nbsp;| vidhāyiṣyate tu vede
            vacanenetyanena nyāyena vidhyanumānam&nbsp;| na caitanniyogato 'rthataḥ prāptaṃ yena ‘tasmātprajā
            daśa māsāṃngarbhaṃ dhṛtvā ekādaśamanu prajāyante tasmādaśvataryaḥ prajā’ itivat svabhāvaprāptatvenārthaprāptatvena
            vā ‘tasmāduttare vayasi putrānpitopajīvati’ itivadanūdyetetyato nyāyātpuruṣadharmavidhiḥ&nbsp;|
            evam <b>‘annameva taddakṣiṇato dadhāti tasmāddakṣiṇena hastena puruṣo 'nnamatti’ iti&nbsp;|</b> tathā <b>dīkṣito nayanaṃ dakṣiṇaṃ prathamamaṅkte savyaṃ hi manuṣyāḥ pūrvamañjate bidhṛtyai’
               iti&nbsp;|</b> tathā yūpaikādaśinyāṃ ‘dve dve raśane yūpamṛcchataḥ <b>tasmātstriyaḥ puṃso 'tiriktāstasmādutaiko bahrīrjāyā vindate naikā bahūn patīn’</b> iti&nbsp;| tathā darśapūrṇamāsaprakaraṇe 'gnīṣomīyavidhisaṃbandhalaṅghanena tvāṣṭravadhanimittendragatabrahmahatyāturīyavibhāgapratigrahaprastāvāgatarajasvalāvratānāṃ
            bhūmiśayanāstrānāmāṃsabhakṣaṇānabhya, ṅgānañjanāvilekhanākartanādantadhāvanānasvacchedanārajjusaṃsarjanādīnāṃ
            trirātraviṣayāṇāṃ prakaraṇātiriktastrīdharmatvāvadhāraṇam&nbsp;|
         </p>
         
         <div xmlns="" class="lg">
            <span class="line">evaṃ ca viprakīrṇānāmaśakyaikatra saṃhṛtiḥ&nbsp;|</span>
            <span class="line">smṛtimeva dṛ̣dhāṃ muktvā tasmādastyantarā smṛtiḥ&nbsp;||</span>
            
         </div>
         
         <div xmlns="" class="lg">
            <span class="line">tenā ' 'cāraḥ smṛtiṃ yāvadanumātuṃ pravartate&nbsp;|</span>
            <span class="line">smṛtirlabdhaśrutistāvaddharmamevāvadhārayet&nbsp;||</span>
            
         </div>
         
         <p xmlns="">tasmādācārebhyaḥ smṛtirbalīyasī sannibandhaneti&nbsp;|</p>
          
         
         <span xmlns="" class="head">(lokavākyaśeṣayorvirodhe balābalacintanam&nbsp;|)</span>
         
         <div xmlns="" class="lg">
            <span class="line">trivṛccarvaśvavālāderloke 'nyo 'rthaḥ pratīyate&nbsp;|</span>
            <span class="line">vede tadabhiyuktaiśca tasmādanyo vilakṣaṇaḥ&nbsp;||</span>
            
         </div>
         
         <div xmlns="" class="lg">
            <span class="line">tatra kiṃ tulyakalpatvātpadārthe lokavedayoḥ&nbsp;|</span>
            <span class="line">samā vipratipattiḥ syādatha vaikā balīyasī&nbsp;||</span>
            
         </div>
         
         <div xmlns="" class="lg">
            <span class="line">loke tāvattrivṛcchabdāstriguṇatvasya vācakaḥ&nbsp;|</span>
            <span class="line">trivṛdrajjustrivṛdgranyirvede tu navake sthitaḥ&nbsp;||</span>
            
         </div>
         
         <p xmlns="">trivṛdbahiṣpavamānamityuktvā tṛcatrayamanukrāntamiti stotrīyarṅnavakavacana eva tribṛcchabdo
            vijñāyate&nbsp;|
         </p>
         
         <div xmlns="" class="lg">
            <span class="line">tathā 'yaṃ caruśabdo 'pi loke sthālīnibandhanaḥ&nbsp;|</span>
            <span class="line">yājñikānāṃ ca vede ca prasiddhastvodanaṃ prati&nbsp;||</span>
            
         </div><span xmlns="" class="pageinfo">[222]</span>
         
         <p xmlns="">anavastrāvitāntarūṣmapakvaudanavacano hi yājñikānāṃ caruśabdaḥ prasiddhastathā vede
            'pi ‘ādityaḥ prāyaṇīyaḥ payasi caruḥ’ iti vihite paścāduktama<b>ditimodaneneti</b>vacanāccaudanavacanatvaṃ jñātam&nbsp;| evamāśvavālaḥ prastara ityaśvajātīyavālamayaḥ prastaro
            lokaprasiddhayā vijñāyate&nbsp;| vaidikavākyaśeṣāttu kāśeṣvaśvavālaprasiddhiḥ&nbsp;| evaṃ hi
            śrūyate “yajño vai devebhyo 'śvo <b>bhūtvā 'pākrāmatso 'paḥ prāviśat&nbsp;| sa vāladhau gṛhītaḥ sa vālānmuktvā viveśa ha&nbsp;|
               te vālāḥ kāśatāṃ prāptāḥ”</b> kāryo 'taḥ prastarastu taiḥ&nbsp;|
         </p>
         
         <div xmlns="" class="lg">
            <span class="line">aikṣavyau vidhṛtī ye ca te ikṣvavayavātmike&nbsp;|</span>
            <span class="line">loke siddhe tathā vede kāśānāmeva mūlake&nbsp;||</span>
            
         </div>
         
         <div xmlns="" class="lg">
            <span class="line">evamādiṣu sarveṣu pratipattiviparyaye&nbsp;|</span>
            <span class="line">pratipatteḥ samānatvādvikalpo hi prasajyate&nbsp;||</span>
            
         </div>
         
         <p xmlns="">nanu ca lokaprasiddherdharmaṃ pratyanaṅgatvādvedaprasiddhireva jyāyasī&nbsp;||</p>
         
         <div xmlns="" class="lg">
            <span class="line">naitadevaṃ padārtheṣu na hi vedo viśiṣyate&nbsp;|</span>
            <span class="line">adṛṣṭahetuvākyārthe lokātsa hyatiricyate&nbsp;||</span>
            
         </div>
         
         <div xmlns="" class="lg">
            <span class="line">tasmādumayyāpi tveṣā pratipattiḥ samā bhavet&nbsp;|</span>
            <span class="line">yadi vā pūrvabhāvitvāllaukikyeva balīyasī&nbsp;||</span>
            
         </div>
         
         <p xmlns="">vedanirapekṣā hi lokaprasiddhirātmānaṃ labhate vaidikī punarlokaprasiddhapadāntarasāmānādhikaraṇyena
            sidhyet&nbsp;|
         </p>
         
         <div xmlns="" class="lg">
            <span class="line">tatra lokāviruddhā yā vaidikī saiva gṛhyate&nbsp;|</span>
            <span class="line">lokasiddhiṃ vyatikramya sā ' 'tmānaṃ naiva vindati&nbsp;||</span>
            
         </div>
         
         <p xmlns="">‘teṣvadarśanādvirodhasya’ iti ca teṣu laukikeṣu padārtheṣvadarśanādvirodhasyārthavādānāṃ
            cānyaparatvena guṇavādaprāyatvāt&nbsp;| ādityayūpayajanamānaprastarasvargāhavanīyādivacanavatkathamapi
            prarocanāśeṣatvāt saṃjñāsaṃjñisaṃbandhakaraṇavyutpādanavyāpārarahitatvācca na padārthapratipattyaṅgatvamadhyavasīyate
            tadāśrayaṇe ca vidhivirodhaprasaṅgāteṣveva vā darśanādvirodhasyetyabhiprāyaḥ&nbsp;| tathā
            śāstrasthamanvādiprasiddhirapyasmatpakṣānuguṇaiva&nbsp;| yathā ' 'ha—
         </p>
         
         <div xmlns="" class="lg">
            <span class="line">kārpāsamupavītaṃ syādviprasyordhvavṛtaṃ trivṛt<a id="N33" href="#n33"><sup>33</sup></a>&nbsp;|</span>
            <span class="line">trivṛtā granthinaikeneti<a id="N34" href="#n34"><sup>34</sup></a>&nbsp;||</span>
            
         </div><span xmlns="" class="pageinfo">[223]</span>
         
         <p xmlns="">tasmātsamā 'pi tāvadbhatviti prāpte 'bhidhīyate—</p>
         
         <div xmlns="" class="lg">
            <span class="line">śāstrasthā pratipattiryā saivātra jyāyasī bhavet&nbsp;|</span>
            <span class="line">dharmasya tannimittatvātsasādhanaphalātmanaḥ&nbsp;||</span>
            
         </div>
         
         <div xmlns="" class="lg">
            <span class="line">arthavādakṛtā 'pyarthapratipattirbalīyasī&nbsp;|</span>
            <span class="line">tadgrāhyatvādṛte nānyattasyā hyasti prayojanam&nbsp;||</span>
            
         </div>
         
         <div xmlns="" class="lg">
            <span class="line">gauṇo vā yadi vā mukhyo vedenā ' 'śrīyate hi yaḥ&nbsp;|</span>
            <span class="line">sa dharmasādhanatvena padārtho 'dhyavasīyate&nbsp;||</span>
            
         </div>
         
         <div xmlns="" class="lg">
            <span class="line">trivṛcchabdaḥ prayukto yastotrīyānavakaṃ prati&nbsp;|</span>
            <span class="line">kastaṃ śaktasto 'nyatra netuṃ janmaśatairapi&nbsp;||</span>
            
         </div>
         
         <p xmlns="">tena yatra trivṛdagniṣṭoma iti śrūyate tatra tenaivārthena bhavitavyam&nbsp;| evaṃ stomaśabdo
            yadyapi brāhmaṇastoma ityādiṣu samudāyamātravacanatvenaprasiddhastathā 'pi ‘trivṛdeva
            stomo bhavati pañcadaśa stomo bhavati’ iti vede śravaṇāt stuteśca mānaṃ stoma iti
            yājñikasmaraṇāttathā stome ḍavidhiḥ pañcadaśādyartha iti vyākaraṇaśāstraprasiddheravaśyameva
            trivṛdādiṣu lokaprasiddhiratikramaṇīyā&nbsp;| yattu manuvacanaṃ tadubhayāśrayatvāt samatvenāpi
            yujyate&nbsp;| yadvā tatrāpi navatantukameva trivṛcchabdātpratyeṣyate tathā raśanātrivṛttvamapīti&nbsp;|
            yadvā yathaivāyaṃ navake dṛṣṭastathā 'yaṃ stotrīyāgate 'pīti yatraiva tatsaṃbhavastatraiva
            tatprasiddhayanupātī bhavati&nbsp;| yatra tu saṃkhyeyāntaraviṣayatvaṃ tatra vaidiko 'rtho
            gauṇo gṛhyatāṃ laukiko vā mukhya iti tādṛśe viṣaye mukhyārthatvāllokikaprasiddhireva
            grahītavyetyuttarasūtre vakṣyāmaḥ&nbsp;| “coditaṃ tu pratīyetāvirodhāt” iti tathā caruśabdo
            'pyanyāyyānekārthābhidhānapratibaddhaśaktitvādekatra niyamyamāno yājñikavedaprasiddhibhyāmodanaviṣaya
            eva bhavati&nbsp;| āśvavālaikṣavīśabdau tu yadi tāvadvaidikaprayogalabdhasamudāyaprasiddhitvena
            laukikīmavayavaprasiddhiṃ jahītastataḥ siddhameva śāstrasthapratipattibalīyastvam&nbsp;|
            athāpi śyenajātyupamitaprasiddhaśyenayāge gauṇatvadvārā vā ' 'ptaprasiddhiḥ <b>‘samānāmitaracchayenena’ ityādi</b>ṣvivā ' 'śrīyate&nbsp;| tathā 'pi śāstrakalpitatvāddharmaṃ prati balīyastvam&nbsp;|
         </p>
         
         <div xmlns="" class="lg">
            <span class="line">athāpi śabdagauṇatvaṃ tathā 'pi balavattaram&nbsp;|</span>
            <span class="line">svatantrasya hi vedasya dṛṣṭaṃ cenna nivāryate&nbsp;||</span>
            
         </div>
         
         <div xmlns="" class="lg">
            <span class="line">gauṇaṃ lākṣaṇikaṃ vā 'pi vākyabhedena vā svayam&nbsp;|</span>
            <span class="line">vedo yamāśrayatyarthaṃ ko nu taṃ pratikūlayet&nbsp;||</span>
            
         </div>
         
         <p xmlns="">na cātra ‘saṃdigdheṣu vākyaśeṣāt<a id="N35" href="#n35"><sup>35</sup></a>’ ityetena tulyārthatvaṃ pratipattidvayasyāpyasaṃdigdhatvāt&nbsp;|
         </p><span xmlns="" class="pageinfo">[224]</span>
         
         <div xmlns="" class="lg">
            <span class="line">laukikī pratipattirhi svārthe niḥsaṃśayā sthitā&nbsp;|</span>
            <span class="line">baidikyapi tathā svārthe bādhate 'to viparyayāt&nbsp;||</span>
            
         </div>
         
         <div xmlns="" class="lg">
            <span class="line">tasmācchāstrāsthitaivaikā pratipattirbalīyasī&nbsp;|</span>
            <span class="line">na smā muktakācārairviprakṛṣṭaiḥ sasaṃkaraiḥ&nbsp;|| iti&nbsp;|| 9&nbsp;||</span>
            
         </div>
          
          
         <span xmlns="" class="trailer">(iti yavavarāhādhikaraṇam&nbsp;|| 4&nbsp;||)</span>
          
         
         <span xmlns="" class="pageinfo">[224]</span>
         
         
         <div xmlns="" class="lg">
            <span class="line">ye śabdā na prasiddhāḥ syurāryāvartanivāsinām&nbsp;|</span>
            <span class="line">teṣāṃ mlecchaprasiddho 'rtho grāhyo neti vicintyate&nbsp;||</span>
            
         </div>
         
         <p xmlns="">tathā—</p>
         
         <div xmlns="" class="lg">
            <span class="line">niruktavyākriyādvārā prasiddhiḥ kiṃ balīyasī&nbsp;|</span>
            <span class="line">samudāyaprasiddhirvā mlecchasyaivātha vā bhavet&nbsp;||</span>
            
         </div>
         
         <p xmlns="">mlecchaprasiddhivyavahartṛdaurbalye 'pi samudāyarụ̄dhibalena svarūpagatena jyāyasī
            pratibhāti&nbsp;|
         </p>
         
         <div xmlns="" class="lg">
            <span class="line">tatra prayoktṛdaurbalyasvarūpabalavattayoḥ&nbsp;|</span>
            <span class="line">kiṃ tu nyāyyataraṃ yuktaṃ jñātumityatra cintyate&nbsp;||</span>
            
         </div>
         
         <p xmlns="">tathā—</p>
         
         <div xmlns="" class="lg">
            <span class="line">niruktavyākriyādvārā kiṃ śāstrasthā valīyasī&nbsp;|</span>
            <span class="line">kiṃ vā 'vayavavikṣepajananātsaiva durbalā&nbsp;||</span>
            
         </div>
         
         <div xmlns="" class="lg">
            <span class="line">evaṃ nānopapattitvātsaṃdehe tāvaducyate&nbsp;|</span>
            <span class="line">niruktavyākriyādvārā pratipattirbalīyasī&nbsp;||</span>
            
         </div>
         
         <div xmlns="" class="lg">
            <span class="line">śāstrasthā vetyanenāsau kalpyā 'pi hi balīyasī&nbsp;|</span>
            <span class="line">sanmūlasya pramāṇatvaṃ sādhyasyāpi varaṃ śritam&nbsp;||</span>
            
         </div>
         
         <div xmlns="" class="lg">
            <span class="line">na siddhamapyasanmūlamāśrayeṇa hi dūṣitam&nbsp;|</span>
            <span class="line">kathaṃ vedagataiḥ śabdairmlecchastho 'rthaḥ pratīyate&nbsp;||</span>
            
         </div>
         
         <div xmlns="" class="lg">
            <span class="line">yeṣāṃ darśanamātre 'pi veda eva na paṭhyate&nbsp;|</span>
            <span class="line">saṃbhāṣā 'pi ca na mlecchaiḥ sahā ' 'ryāvartavāsinām&nbsp;||</span>
            
         </div>
         <span xmlns="" class="pageinfo">[225]</span>
         
         <div xmlns="" class="lg">
            <span class="line">tatra teṣu prasiddho 'rthaḥ kathamāryaiḥ pratīyatām&nbsp;|</span>
            <span class="line">evaṃ ca sati yasyāpi prasiddhirnopalabhyate&nbsp;||</span>
            
         </div>
         
         <div xmlns="" class="lg">
            <span class="line">tasyāpi mlecchadeśeṣu sarveṣvanveṣyatāṃ vrajet&nbsp;|</span>
            <span class="line">tataśca nigamādīnāṃ na kaścidviṣayo bhavet&nbsp;||</span>
            
         </div>
         
         <div xmlns="" class="lg">
            <span class="line">anantamlecchadeśāṃśca kaḥ sarvo 'nupalapsyate&nbsp;|</span>
            <span class="line">ya eva syādananviṣṭastatra śaṅkā prasajyate&nbsp;||</span>
            
         </div>
         
         <div xmlns="" class="lg">
            <span class="line">ananteṣu hi deśeṣu kaḥ siddhaḥ kveti gamyatām&nbsp;|</span>
            <span class="line">nigamādivaśāccādya dhātuto 'rthaḥ prakalpitaḥ&nbsp;||</span>
            
         </div>
         
         <div xmlns="" class="lg">
            <span class="line">dvitreṣvahaḥsu bādhyeta prayogānmlecchacoditāt&nbsp;|</span>
            <span class="line">mlecchācārāpramāṇatvamatha tvadhyavasīyate&nbsp;||</span>
            
         </div>
         
         <div xmlns="" class="lg">
            <span class="line">āryāvarte tataḥ śakyā prasiddhyanveṣaṇakriyā&nbsp;|</span>
            <span class="line">tasyāścālpena kālena sadasadbhāvanirṇayaḥ&nbsp;||</span>
            
         </div>
         
         <div xmlns="" class="lg">
            <span class="line">tataśca nigamādīnāṃ sujñātaḥ svārthagocaraḥ&nbsp;|</span>
            <span class="line">tasmāttadarthavattvāya mlecchācārāpramāṇatā&nbsp;||</span>
            
         </div>
         
         <div xmlns="" class="lg">
            <span class="line">dharme cānādarātteṣāṃ bhraśyetārtho 'pi śabdavat&nbsp;|</span>
            <span class="line">na cāsti saṃskṛtaḥ śabdaḥ kaścinmlecchāpabhāṣaṇeṃ&nbsp;||</span>
            
         </div>
         
         <div xmlns="" class="lg">
            <span class="line">saṃskṛtapratirūpā hi tadbhāṣārthāntare sthitā&nbsp;|</span>
            <span class="line">na cāvācakarūpāṇāṃ vācakatvaṃ kathaṃcana&nbsp;||</span>
            
         </div>
         
         <div xmlns="" class="lg">
            <span class="line">āryāśca mlecchabhāṣābhyaḥ kalpyantaḥ svakaṃ padam&nbsp;|</span>
            <span class="line">padāntarākṣaropetaṃ kalpayanti kadācana&nbsp;||</span>
            
         </div>
         
         <div xmlns="" class="lg">
            <span class="line">nyūnākṣaraṃ kadāciñca prakṣipantyadhikākṣaram&nbsp;|</span>
            
         </div>
         
         <p xmlns="">tadyathā <a id="N36" href="#n36"><sup>36</sup></a>drāviḍādibhāṣāyāmeva tāvadvayañjanāntabhāṣāpadeṣu svarāntavibhaktistrīpratyayādikalpanābhiḥ
            svabhāṣānurūpānarthānpratipadyamānā dṛśyante&nbsp;| tadyathaudanaṃ corityukte corapadavācyaṃ
            kalpayantiṃ panthānamatarityukte 'tara iti kalpayitvā ' 'huḥ&nbsp;| satyaṃ dustaratvādatara
            <span class="pageinfo">[226]</span>eva panthā iti&nbsp;| tathā pāpaśabdaṃ pakārāntaṃ sarpavacanamakārāntaṃ kalpayitvā satyaṃ
            pāpa evāsāviti vadanti&nbsp;| evaṃ mālaśabdaṃ strīvacanaṃ māleti kalpayitvā satyamityāhuḥ&nbsp;|
            vairaśabdaṃ ca rephāntemudaravacanaṃ vairiśabdena pratyāmnāyaṃ vadanti&nbsp;| satyaṃ sarvasya
            kṣudhitasyākārye pravartanādudaraṃ vairikārye pravartata iti&nbsp;| tadyadā drāviḍādibhāṣāyāmīdṛśī
            svacchandakalpanā tadā pārasībarbarayavanaraumakādibhāṣāsu kiṃ vikalpya kiṃ pratipatsyanta
            iti na vidmaḥ&nbsp;|
         </p>
         
         <div xmlns="" class="lg">
            <span class="line">tasmānmlecchaprasiddhaṃ yatpadamāryairvikalpyate&nbsp;|</span>
            <span class="line">na kaścittatra viśvāso yuktaḥ padapadārthayoḥ&nbsp;||</span>
            
         </div>
         
         <div xmlns="" class="lg">
            <span class="line">niruktavyākriyādvārā yastvarthaḥ parigamyate&nbsp;|</span>
            <span class="line">pikanemādiśabdānāṃ sa evārtho bhaviṣyati&nbsp;|| iti prāptam&nbsp;|</span>
            
         </div>
         
         <div xmlns="" class="lg">
            <span class="line">evaṃ prāpte vadāmo 'tra padaṃ nipuṇadṛṣṭibhiḥ&nbsp;|</span>
            <span class="line">vijñāyetāvinaṣṭaṃ yattattadarthaṃ bhaviṣyati&nbsp;||</span>
            
         </div>
         
         <p xmlns="">deśabhāṣāpabhraṃśapadāni hi viplutibhūyiṣṭhāni na śakyante vivektum&nbsp;|</p>
         
         <div xmlns="" class="lg">
            <span class="line">yattu vedatadaṅgeṣu padaṃ dṛṣṭamaviplutam&nbsp;|</span>
            <span class="line">mlecchabhāṣāsu tadrūpamarthe kvacana coditam&nbsp;||</span>
            
         </div>
         
         <div xmlns="" class="lg">
            <span class="line">tattathaiva pratīyeta pramāṇenāvirodhataḥ&nbsp;|</span>
            <span class="line">pikanemādi taddhayevaṃ nipuṇairavadhāritam&nbsp;||</span>
            
         </div>
         
         <div xmlns="" class="lg">
            <span class="line">coditaṃ hyupadiṣṭaṃ vā prayuktaṃ vā kriyāgatam&nbsp;|</span>
            <span class="line">mlecchairavadhṛtaṃ paścādāryairdvaibhāṣikaiḥ kvacit&nbsp;||</span>
            
         </div>
         
         <div xmlns="" class="lg">
            <span class="line">tādṛśaṃ tu pratīyeta prāmāṇyeneti niścitam&nbsp;|</span>
            <span class="line">na taddharmapramāṇena vedākhyena virudhyate&nbsp;||</span>
            
         </div>
         
         <p xmlns="">api ca—</p>
         
         <div xmlns="" class="lg">
            <span class="line">padārthapadasaṃbandhajñānāpekṣapravartanāt&nbsp;|</span>
            <span class="line">prasiddhiryatra tatrasthā vākyārthāyānugamyate&nbsp;||</span>
            
         </div>
         
         <div xmlns="" class="lg">
            <span class="line">pikādiśabdavācyaṃ vā mlecchairyadavadhāritam&nbsp;|</span>
            <span class="line">avirodhātpramāṇena tadvidyāvedanoditam&nbsp;||</span>
            
         </div>
         <span xmlns="" class="pageinfo">[227]</span>
         
         <div xmlns="" class="lg">
            <span class="line">coditaṃ vā pramāṇena vedenetyasya saṃgatiḥ&nbsp;|</span>
            <span class="line">āryaiḥ sahāviruddhatvāt tasya tairapyapekṣaṇāt&nbsp;||</span>
            
         </div>
         
         <p xmlns="">yathaiva klomādayaḥ paśvavayavā vede coditāḥ santo 'dhvaryvādibhiḥ svayamajñāyamānārthatvādye
            nityaṃ prāṇivadhābhiyuktāstebhya evāvadhārya viniyujyante&nbsp;| yathā ca niṣādeṣṭyāṃ kūṭaṃ
            dakṣiṇeti vihite ya evaitena vyavaharanti temya evārthatattvaṃ jñātvā dīyate&nbsp;| tatheha
            pikanematāmarasādicoditaṃ sadvedādāryāvartanivāṃsibhyaścāpratīyamānaṃ mlecchebhyo
            'pi pratīyeta lokāvagamyanityaśabdārthābhyupagamāvirodhāt svenaiva pramāṇena pratīyeteti&nbsp;|
            yattu śāstrabalīyastvādetadagrahaṇamiti&nbsp;| tanna&nbsp;| avirodhe durbalasyāpi grāhyatvādyadevātyantaṃ
            pramāṇābhāsameva mṛgatṛṣṇājñānavadbhavati tatsarvadaiva parihartavyaṃ, yatpunarbalavadvirodhāpekṣamapramāṇaṃ
            bhavati tadvirodhābhāvātpramāṇamevetyavadhāraṇīyam&nbsp;| na caivamādi virudhyate&nbsp;| viparītārthaprasiddhayantarābhāvāt&nbsp;|
            ata eva vaidikavākyārthasvaviṣayaprayuktapadārthamātrābhiyuktatarāryaprasiddhibalīyastvāśrayaṇam&nbsp;|
         </p>
         
         <div xmlns="" class="lg">
            <span class="line">prasiddhau vidyamānāyāṃ tadbalīyastvamiṣyate&nbsp;|</span>
            <span class="line">asatyāṃ tu balīyastvaṃ vandhyāsutabalopamam&nbsp;||</span>
            
         </div>
         
         <p xmlns="">aṣṭakādiṣu hyadṛṣṭārtheṣu samūlakeṣu smaryamāṇeṣu gavādipadasvarūpatadarthajñāneṣu
            ca satyamāryāṇāmāptataratvābhiyuktātaratve vidyete&nbsp;| pikādiṣu tvāryabalenaivāvagatasvarūpamātravācakatveṣu
            vācyaviśeṣajñānarahitatvenā ' 'ryeṣu nirvyāpārībhūteṣu padavaddṛṣṭārthapratipattyarthānādiśabdaprayogalabdhasaṃbandhaprasiddhimlecchaprayogebhyo
            'rthanirṇaye sati na kiṃcidviruddhamākāṅkṣitapadārthajñānaṃ ca setsyati&nbsp;| nigamaniruktavyākaraṇairapi
            na caivamādīnāmarthāntaraṃ kiṃcidudātdṛtaṃ, yatprāpya kṛtārthāḥ santa itareṣāṃ prasiddhiṃ
            parityajema&nbsp;|
         </p>
         
         <div xmlns="" class="lg">
            <span class="line">kālpanikyāḥ prasiddheśca yā klṛptā sā balīyasī </span>
            <span class="line">tasyāṃ satyaṃ hi nā ' 'tmānamitarā labdhumarhati&nbsp;|</span>
            
         </div>
         
         <div xmlns="" class="lg">
            <span class="line">āśrayāṇāṃ ca daurbalyaṃ dharmaṃ prati nirūpitam&nbsp;|</span>
            <span class="line">dṛṣṭārthavyavahāreṣu kṛṣyādāviva tulyatām&nbsp;||</span>
            
         </div>
         
         <div xmlns="" class="lg">
            <span class="line">tasmādyathaiva sevādau gṛhādiṣu ca kauśalam&nbsp;|</span>
            <span class="line">mlecchānāmadhikaṃ tadvadabhidheyārthanirṇaye&nbsp;||</span>
            
         </div>
         
         <p xmlns="">śabdasvarūpaṃ tāvattenābhiyuktatvācciravinaṣṭāvinaṣṭatvena na viviñcīran&nbsp;| yastu katha<span class="pageinfo">[228]</span>mapyavinaṣṭa eva śabdasteṣāmapi prayogaviṣayamāpannastasya cā ' 'ryavadevānādivṛddhavyavahāraparamparayā
            'rthaṃ jānanti tatkiṃ teṣāṃ nirākartuṃ śakyate&nbsp;|
         </p>
         
         <div xmlns="" class="lg">
            <span class="line"><a id="N37" href="#n37"><sup>37</sup></a>patrorṇavārabāṇādi<a id="N38" href="#n38"><sup>38</sup></a> yacca taddeśasaṃbhavam&nbsp;|</span>
            <span class="line">tairevākathitaṃ nāma tacca ko vedituṃ kṣamaḥ&nbsp;||</span>
            
         </div>
         
         <p xmlns="">tasmānna teṣāṃ vyavahāraprasiddhau daurbalyam&nbsp;|</p>
         
         <div xmlns="" class="lg">
            <span class="line">niruktādeśca siddhe 'rthe tannimittādimātrake&nbsp;|</span>
            <span class="line">vyāpāro na ca pūrvardhapratipattau svarūpataḥ&nbsp;||</span>
            
         </div>
         
         <p xmlns="">nirukte na tāvallokavyavahāraprasiddhānyeva padāni tadgatakriyānimittaśabdaprayogabhāktvena
            nirucyate&nbsp;| vyākaraṇenāpi prasiddhārthānāmevāvinaṣṭasvarūpānvākhyānamātraṃ kriyate
            tatra prāsaṅgikameva kiyadapyarthanirūpaṇam&nbsp;| tāni svaviṣayādanyatra durbalānāmapi
            na bādhakāni&nbsp;|
         </p>
         
         <div xmlns="" class="lg">
            <span class="line">yasya cānviṣyamāṇā 'pi prasiddhirna bhaviṣyati&nbsp;|</span>
            <span class="line">kāmaṃ pradarśitadvārā tatra kalpyā ' 'śrayiṣyate&nbsp;||</span>
            
         </div>
         
         <div xmlns="" class="lg">
            <span class="line">vikṣiptā bahurūpā ca yā saṃdehapradāyinī&nbsp;|</span>
            <span class="line">ananyopāyatāmātre kvacideva grahīṣyate&nbsp;||</span>
            
         </div>
         
         <div xmlns="" class="lg">
            <span class="line">na cārthapratyayānaṅganiruktādyapyanarthakam&nbsp;|</span>
            <span class="line">ṣaḍaṅgavedavijñānapūrvakarmakriyāphalāt&nbsp;||</span>
            
         </div>
         
         <p xmlns="">yathā mahābhāratanirvacanānvākhyāne dvaiṣāyanenoktam&nbsp;|</p>
         
         <div xmlns="" class="lg">
            <span class="line">mahattvādbhāratatvācca mahābhāratamucyate&nbsp;|</span>
            <span class="line">niruktamasya yo veda sarvapāpaiḥ pramucyate&nbsp;||</span>
            
         </div>
         
         <p xmlns="">ityevaṃ niruktavyākaraṇādyaṅgānugṛhītavedādhyayanajanitakarmāvabodhapūrvakānuṣṭhānāyattatvāt
            svargādisiddhyarthāpūrvasiddheravyutpannarūpe ca jñāte 'pi niruktāvagatadhātvarthapūrvakanāmārthajñāna<span class="pageinfo">[229]</span>dvāravākyārthapratipattipūrvakānuṣṭhānādevādṛṣṭasiddhiriti mlecchasiddhapikādyarthagrahaṇe
            'pi niruktādīnāmarthavattā siddheti&nbsp;|| 10&nbsp;||
         </p>
          
         <span xmlns="" class="trailer">(iti pikanemādhikaraṇam&nbsp;|| 5&nbsp;||)</span>
          
         
         <span xmlns="" class="pageinfo">[229]</span>
         
         
         <div xmlns="" class="lg">
            <span class="line">kalpasūtrāṇyudāhṛtya saṃpratyetadvicāryate&nbsp;|</span>
            <span class="line">kimeteṣāṃ svatantrāṇāṃ prāmāṇyaṃ vedavadbhavet&nbsp;||</span>
            
         </div>
         
         <div xmlns="" class="lg">
            <span class="line">kiṃ vā vedatvamevaiṣāṃ mantrabrāhmaṇavanmatam&nbsp;|</span>
            <span class="line">vaidikārthaprabandhāddhi naiteṣāṃ smṛtitulyatā&nbsp;||</span>
            
         </div>
         
         <p xmlns="">āha&nbsp;| ke punaḥ kalpāḥ kāni sūtrāṇīti&nbsp;| ucyate&nbsp;|</p>
         
         <div xmlns="" class="lg">
            <span class="line">siddharūpaḥ prayogo yaiḥ karmaṇāmanugamyate&nbsp;||</span>
            
         </div>
         
         <div xmlns="" class="lg">
            <span class="line">te kalpā lakṣaṇārthāni sūtrāṇīti pracakṣate&nbsp;|</span>
            <span class="line">kalpanāddhi prayogāṇāṃ kalpo 'nuṣṭhānasādhanam&nbsp;||</span>
            
         </div>
         
         <div xmlns="" class="lg">
            <span class="line">sūtraṃ tu sūcanātteṣāṃ svayaṃ kalpyaprayogakam&nbsp;|</span>
            <span class="line">kalpāḥ paṭhitasiddhā hi prayogāṇāṃ pratikratu&nbsp;||</span>
            
         </div>
         
         <div xmlns="" class="lg">
            <span class="line">baudhāyanīyavārāhamāśakādiprabandhavat&nbsp;|</span>
            <span class="line">svasaṃjñāparibhāṣābhiryadutsargāpavādanam&nbsp;||</span>
            
         </div>
         
         <div xmlns="" class="lg">
            <span class="line">hetudṛṣṭāntavatsūtraṃ tallakṣyavyāpi lakṣaṇam&nbsp;|</span>
            <span class="line">āśvalāyanakaṃ sūtraṃ baijāvāpikṛtaṃ tathā&nbsp;||</span>
            
         </div>
         
         <div xmlns="" class="lg">
            <span class="line">drāhyāyaṇīyalāṭīyakātyāyanakṛtāni ca&nbsp;|</span>
            
         </div>
         
         <p xmlns="">tatra sakalapratyakṣavadapratipādyakratuprayogopanibandhanādantarhitaviprakīrṇānumeyaprāyaśrutimūlasmṛtibandhanebhyo
            mahāneva kalpasūtrāṇāṃ viśeṣo 'stīti na tattadgatanyāyaṃ vyavasthāpya prāmāṇyāni vijñāyante&nbsp;|
         </p>
         
         <div xmlns="" class="lg">
            <span class="line">aprāmāṇyaṃ smṛtīnāṃ ca yadaśabdatayoditam&nbsp;|</span>
            <span class="line">pūrvapakṣe na tadvaktuṃ kalpasūtreṣu śakyate&nbsp;||</span>
            
         </div>
         
         <div xmlns="" class="lg">
            <span class="line">pratyakṣavedaśabdatvāttaduktā nāpaśabdatā&nbsp;|</span>
            
         </div>
         
         <div xmlns="" class="lg">
            <span class="line">na hyatyantānṛtaṃ vaktuṃ śakyate pūrvapakṣiṇā&nbsp;|</span>
            
         </div>
         
         <p xmlns="">smṛtyadhikaraṇe cāpramāṇatvaṃ mūlānupapattyā pūrvapakṣe 'bhidhāya siddhānte 'numitaśrutimūlatvena
            prāmāṇyaṃ sthāpitam&nbsp;| etāni ca na tatrodāhṛtāni pūrvapakṣahetvasaṃbhavāt&nbsp;| na caiṣā<span class="pageinfo">[230]</span>miha prāmāṇyapratipādanam&nbsp;| atiriktaprāmāṇyāpavādapratipādanārhatvādadhikaraṇasya&nbsp;|
         </p>
         
         <div xmlns="" class="lg">
            <span class="line">yadvā bhavatu nāmaiṣāṃ tasminnapi vicāraṇā&nbsp;|</span>
            <span class="line">teṣāṃ cātrāpi sarveṣāmiti prāmāṇyavāraṇā&nbsp;||</span>
            
         </div>
         
         <p xmlns="">yadi dharmaṃ prati smṛtīnāṃ prāmāṇyamabhyupagamyate&nbsp;| tathā sati&nbsp;|</p>
         
         <div xmlns="" class="lg">
            <span class="line">tāsāmapi hi vedatve tairvā tulyapramāṇatā&nbsp;|</span>
            <span class="line">svātantryācchakyate vaktuṃ na tu mūlānumānataḥ&nbsp;||</span>
            
         </div>
         
         <div xmlns="" class="lg">
            <span class="line">yadvā prayogaśāstratvamaṅgānāmabhidhīyate&nbsp;|</span>
            <span class="line">vedatvaṃ vā ṣaḍaṅge 'pi vedatvasmṛtirasti hi&nbsp;||</span>
            
         </div>
         
         <p xmlns="">‘mantrabrāhmaṇayorveda iti nāmadheyaṃ ṣaḍaṅgameke’ ityaṅgānyapi vedaśabdavācyāni smaryante&nbsp;|</p>
         
         <div xmlns="" class="lg">
            <span class="line">tasmāttānyapi vedāṃ vā pramāṇāni svato 'tha vā&nbsp;|</span>
            <span class="line">pratibhāntīti kartavyamanyathā pratipādanam&nbsp;||</span>
            
         </div>
         
         <div xmlns="" class="lg">
            <span class="line">yadvā śākyādiśāstrāṇāṃ smṛtiśāstratvavāraṇāt&nbsp;|</span>
            <span class="line">vedaśākhāsamānatvamāśaṅkyeha nivāryate&nbsp;||</span>
            
         </div>
         
         <p xmlns="">śākyādayo 'pi hyevaṃ vadantyeva&nbsp;| yathā ‘utpādādvā tathāgatānāmanutpādādvā sthitaiveyaṃ
            dharmanityatā’ iti&nbsp;|
         </p>
         
         <div xmlns="" class="lg">
            <span class="line">tataśca vedavannityāste 'pi cedāgamā matāḥ&nbsp;|</span>
            <span class="line">codanālakṣaṇo dharmastadukto 'pi prasajyate&nbsp;||</span>
            
         </div>
         
         <div xmlns="" class="lg">
            <span class="line">kāmaṃ na praviśedgrāmaṃ vārito daṇḍapāṇibhiḥ&nbsp;|</span>
            <span class="line">spaṣṭaṃ mahāpathenaiva saṃprati pravivikṣati&nbsp;||</span>
            
         </div>
         
         <p xmlns="">evametāni catvāryapi vicārasthānānyekamārgapatitāni kalpasūtravicāreṇaiva gataprāyāṇi
            bhaviṣyantīti manvānena tadupanyāsamātrameva kriyate&nbsp;|
         </p>
         
         <div xmlns="" class="lg">
            <span class="line">kā gatiḥ kalpasūtrāṇāmityasmin saṃśaye sati&nbsp;|</span>
            <span class="line">prayogaśāstrātāṃ tāvat prāha sma tyaktasaṃśayam&nbsp;||</span>
            
         </div>
         
         <div xmlns="" class="lg">
            <span class="line">vedatvaṃ kalpasūtrāṇāṃ na moktavyaṃ manāgapi&nbsp;|</span>
            <span class="line">yadi vā vedatulyatvaṃ svatantrāṇāṃ pratīyatām&nbsp;||</span>
            
         </div>
         
         <div xmlns="" class="lg">
            <span class="line">vedenaivābhyanujñātā dharme teṣāṃ pramāṇatā&nbsp;|</span>
            <span class="line">vedatvameva vā siddhaṃ saṃvādādipramāṇakam&nbsp;||</span>
            
         </div>
         
         <p xmlns="">nanu ca pauruṣeyatvādeṣāmetadubhayamapyanupapannam&nbsp;|</p>
         
         <div xmlns="" class="lg">
            <span class="line">naiteṣāṃ pauruṣeyatvaṃ bhaviṣyati hi vedavat&nbsp;|</span>
            <span class="line">māśakādisamākhyā hi proktatvātkāṭhakādivat&nbsp;||</span>
            
         </div>
         <span xmlns="" class="pageinfo">[231]</span>
         
         <p xmlns="">yathaiva kaṭhādiproktāḥ śākhāḥ kāṭhakādisamākhyayā 'bhidhīyanta ityakṛtrimāḥ sthāpitāstathaiva
            vedasamāmnātamaśakādisamākhyātagranthaniyatā 'pi pratyetavyā&nbsp;| yathā sāmasūktānāmidamasyā
            ' 'rṣamidamasyeti satyāmapi tannimittāyāṃ samākhyāyāṃ na nityatvapratighātaḥ&nbsp;| evaṃ
            prakhyātarṣiprakalpasūtragranthānāmapi&nbsp;| tathā hi—
         </p>
         
         <div xmlns="" class="lg">
            <span class="line">na tāvadanṛṣiḥ kaścitsmaryate kalpasūtrakṛt&nbsp;|</span>
            <span class="line">kartṛtvaṃ yadṛṣīṇāṃ tu tatsarvaṃ mantrakṛtsamam&nbsp;||</span>
            
         </div>
         
         <p xmlns="">yathā <b>śaiśavaṃ bhavati śiśurvā aṅgiraso mantrakṛtāṃ mantrakṛdāsīdityatra mantra</b>kṛcchabdaḥ prayoktari prayukta evaṃ tasya tasya kalpasya sūtrasya vā prayoktārastatkāritvena
            vyapadekṣyante&nbsp;| brahmayajñavidhāne ca ‘evaṃ vidvān svādhyāyamadhīyīta’ ityuktvā tatprapañce
            ‘yadṛco 'dhīte yadyajūṃṣi yatsāmāni yadbrāhmaṇāni yaditihāsapurāṇāni yatkalpān’ iti
            tajjapyamānatvena vidhānādārṣatvameva vijñāyate&nbsp;| puruṣakṛtānāṃ japanimittadharmahetutvena
            nityavidhiviṣayatvāsaṃbhavāt&nbsp;| aruṇaparāśaraśākhābrāhmaṇasya ca kalparūpatvātsarvayājñikaiśca
            svaśākhādhītavyatiriktakalpasūtrakāropanyastapakṣatulyabalatvādhyavasānātkalvajamantrāṇāṃ
            cetarasamāmnāyādhītavatkratuviniyogāśrayaṇāt tulyatvam&nbsp;|
         </p>
         
         <div xmlns="" class="lg">
            <span class="line">ārṣeyavacanaṃ nityaparyāyatvena gamyate&nbsp;|</span>
            <span class="line">ārṣeyatvaprasiddhiśca kalpasūtreṣvavasthitā&nbsp;||</span>
            
         </div>
         
         <p xmlns="">lāṭadrāhyāyaṇasūtrakārābhyāmapi ca dṛḍhakalpaprāmāṇyāpekṣayedaṃ māśakamapekṣya ‘<b>tatpratyakṣavihitaṃ cā ' 'rṣakalpena tatrānumānaṃ na vidyate</b>’ iti brāhmaṇavihitādapyārṣakalpavihitagarīyastvamaṅgīkṛtyoktam&nbsp;| kātyāyanena ca kṛtākṣaṇasūtrapraṇayanaprakrame
            'bhihitaṃ yajñaviṣayabrāhmaṇagatastotravidhivākyaśeṣe yathā māśakaṃ tatprāmāṇyātkariṣyate
            na tannirapekṣaśuddhabrāhmaṇaprāmāṇyāditi&nbsp;| tathā ca prāyaṇīyāgniṣṭomasāmni yajñāyajñīyena
            saha vaikalpikaṃ jarāyabodhīyamagniṣṭomasāma kāryamiti pañcaviṃśabrāhmaṇe 'bhihitamapi
            māśakānuvṛttyā kā-
            tyāyanenā ' 'rbhavīyagāyatratṛtīyatvenajarāsāditi lakṣitam&nbsp;| ārbhavīyagāyatrīgatagāyatrānantarasāmno
            hi tena samiti saṃjñā kṛtā&nbsp;| tasmācca paratvena padaikadeśaprayogeṇa jarābodhīyamuktaṃ
            deśabdena ca jyautiṣṭomikāgriṣṭomasāmasaṃjñābhūtena yajñāyajñīyamevāgniṣṭomasāmatvena
            niyatam&nbsp;| yadi ca kalpādbrahmaṇamatiriktaṃ kātyāyano 'maṃsyata tataḥ pratyakṣabrāhmaṇadṛṣṭaṃ
            vikalpamevāvakṣyat&nbsp;|
         </p>
         
         <div xmlns="" class="lg">
            <span class="line">bahuvedagatanyāyavivekajño yadabravīt&nbsp;|</span>
            <span class="line">kātyāyano na tadvācyamanyāyyamiti mādṛśaiḥ&nbsp;||</span>
            
         </div>
         <span xmlns="" class="pageinfo">[232]</span>
         
         <div xmlns="" class="lg">
            <span class="line">ācāryavacanānāṃ ca prāmāṇyaṃ śrūyate śrutau&nbsp;|</span>
            <span class="line">aṅgānāṃ ca praṇetāra ācāryā ṛṣayo matāḥ&nbsp;||</span>
            
         </div>
         
         <div xmlns="" class="lg">
            <span class="line">yathā ca sarvaśākhānāṃ saṃvādāttulyakalpatā&nbsp;|</span>
            <span class="line">tathaiva kalpasūtrāṇāmiti prāmāṇyatulyatā&nbsp;||</span>
            
         </div>
         
         <p xmlns="">yānyapyapratyayitapuruṣavacanāni pramāṇāntarasaṃgatārthāni bhavanti tānyapi satyatvenāvadhāryante
            kimaṅga punaḥ satyavācāṃ vacanāni&nbsp;|
         </p>
         
         <div xmlns="" class="lg">
            <span class="line">satyavācāṃ ca vākyāni vaidikaiḥ saṃgatāni ca&nbsp;|</span>
            <span class="line">jñātasatyāni tānyevaṃ ko 'nyathā kalpayiṣyati&nbsp;||</span>
            
         </div>
         
         <p xmlns="">api ca—</p>
         
         <div xmlns="" class="lg">
            <span class="line">vedādṛte 'pi kurvanti kalpaiḥ karmāṇi yājñikāḥ&nbsp;|</span>
            <span class="line">na tu kalpairvinā kecinmantrabrāhmaṇamātrakāt&nbsp;||</span>
            
         </div>
         
         <p xmlns="">tulyaṃ ca sāṃpradāyikaṃ svādhyāyādhyayanavidhivacanaṃ prāgdarśitaṃ kalpagrahaṇāt&nbsp;|</p>
         
         <div xmlns="" class="lg">
            <span class="line">atha vā saṃpradātṝṇāmadhyetṝṇāṃ ca yādṛśaḥ&nbsp;|</span>
            <span class="line">mantrabrāhmaṇayoryatnaḥ kalpasūtreṣu tādṛśaḥ&nbsp;||</span>
            
         </div>
         
         <div xmlns="" class="lg">
            <span class="line"><a id="N39" href="#n39"><sup>39</sup></a>anuyogeṣu vedānāṃ ghaṭikāmārgavṛttiṣu&nbsp;|</span>
            <span class="line">na kalpasūtrahīnānāṃ labhyate kṛtsnavedatā&nbsp;||</span>
            
         </div>
         
         <div xmlns="" class="lg">
            <span class="line">tasmātkarmaprayogāṇāṃ śāstrametadatisphuṭam&nbsp;|</span>
            <span class="line">vedo vā vedatulyaṃ vā kalpasūtrādyasaṃśayam&nbsp;||</span>
            
         </div>
         
         <div xmlns="" class="lg">
            <span class="line">etena dharmastrāṇāmaṅgānāṃ cāpi vedatā&nbsp;|</span>
            <span class="line">tattulyatā 'pi vā vācyā sarveṣāṃ sarvahetubhiḥ&nbsp;||</span>
            
         </div>
         
         <div xmlns="" class="lg">
            <span class="line">dharmaśāstrapadaṃ yeṣu sarvakālaṃ prayujyate&nbsp;|</span>
            <span class="line">prayogaśāstratāṃ teṣāṃ vedajñaḥ ko hariṣyati&nbsp;||</span>
            
         </div>
         
         <div xmlns="" class="lg">
            <span class="line">api cāṅgāni vedāśca dharmaśāstraṃ ca tulyavat&nbsp;|</span>
            <span class="line">vidyāsthānāni gaṇyante sarvadā vedavādibhiḥ&nbsp;||</span>
            
         </div>
         <span xmlns="" class="pageinfo">[233]</span>
         
         <p xmlns=""><b>kiṃ</b> ca—
         </p>
         
         <div xmlns="" class="lg">
            <span class="line">karmaṇāṃ brāhmaṇoktānāṃ yathā mantrāḥ prakāśakāḥ&nbsp;|</span>
            <span class="line">aṣṭakāpārvaṇādīnāṃ dṛśyante te tathaiva hi&nbsp;||</span>
            
         </div>
         
         <div xmlns="" class="lg">
            <span class="line">tathā 'vakīrṇiyāgādi kṛcchracāndrāyaṇādi vā&nbsp;|</span>
            <span class="line">vedamantraprakāśyaṃ satsvayaṃ kathamavaidikam&nbsp;||</span>
            
         </div>
         
         <div xmlns="" class="lg">
            <span class="line">siddhavah‌niśikhatvādi yacca mantrairanūdyate&nbsp;|</span>
            <span class="line">caulopanayanaprāptaṃ tatsyātkathamavaidikam&nbsp;||</span>
            
         </div>
         
         <div xmlns="" class="lg">
            <span class="line">evaṃ ca vedamūlatvaṃ kimeṣāmanumīyate&nbsp;|</span>
            <span class="line">saṃbhavatyeva vedatve nityatve cāpi tatsame&nbsp;||</span>
            
         </div>
         
         <div xmlns="" class="lg">
            <span class="line">vedaṃ hi kalpayitvaibhyaḥ punastasyāpi nityatā&nbsp;|</span>
            <span class="line">vaktavyaiva varaṃ tena sā teṣvevāvadhāritā&nbsp;||</span>
            
         </div>
         
         <div xmlns="" class="lg">
            <span class="line">siddhānāṃ nityataivaikā subodhā vedatā 'pi vā&nbsp;|</span>
            <span class="line">asaṃśayitavedārthaviṣayatvātprakalpyate&nbsp;||</span>
            
         </div>
         
         <div xmlns="" class="lg">
            <span class="line">tasmādvarṣasahasre 'pi yasya na jñāyate 'vadhiḥ&nbsp;|</span>
            <span class="line">na tatkṛtakatāṃ labdhvā labhate nityamūlatām&nbsp;||</span>
            
         </div>
         
         <div xmlns="" class="lg">
            <span class="line">yānyeva dharmaśāstrāṇāṃ mūlavākyāni manyase&nbsp;|</span>
            <span class="line">tānyevaitāni paṭhyanta ityetatkalpitaṃ varam&nbsp;||</span>
            
         </div>
         
         <div xmlns="" class="lg">
            <span class="line">manvādibhiravaśyaṃ ca svagranthapratipādane&nbsp;|</span>
            <span class="line">tānyupanyasanīyāni śiṣyāṇāṃ vedavādinām&nbsp;||</span>
            
         </div>
         
         <div xmlns="" class="lg">
            <span class="line">tena tānyeva tairebhyaḥ saṃprattānīti gamyate&nbsp;|</span>
            <span class="line">ke hi teṣūpalabdheṣu gṛhṇīyuḥ pratikañcukān&nbsp;||</span>
            
         </div>
         
         <div xmlns="" class="lg">
            <span class="line">yathā ca dharmaśāstrāṇāṃ nādyatve pratikañcukāḥ&nbsp;|</span>
            <span class="line">grāhyāstathā purā 'pyāsanna vedapratikañcukāḥ&nbsp;||</span>
            
         </div>
         
         <div xmlns="" class="lg">
            <span class="line">saṃpradāyavināśāccedbhītestadasamarpaṇam&nbsp;|</span>
            <span class="line">manvādiṣvanumīyeta svagranthākaraṇaṃ tathā&nbsp;||</span>
            
         </div>
         <span xmlns="" class="pageinfo">[234]</span>
         
         <div xmlns="" class="lg">
            <span class="line">vedavākyārpaṇaṃ yeṣāṃ khaṇḍaśo nābhisaṃmatam&nbsp;|</span>
            <span class="line">svagranthakaraṇaṃ teṣāṃ vedasthāne kathaṃ bhavet&nbsp;||</span>
            
         </div>
         
         <div xmlns="" class="lg">
            <span class="line">vedādeva ca vijñāto vedārthaḥ sādhayetphalam&nbsp;|</span>
            <span class="line">nānyasmātpuruṣagranthānmantrābhāsātsmṛto yathā&nbsp;||</span>
            
         </div>
         
         <div xmlns="" class="lg">
            <span class="line">kṛtā manvādibhiryadvanna mantrapratikañcukāḥ&nbsp;|</span>
            <span class="line">na hyetena smṛtaṃ karma sidhyatītyavadhāraṇāt&nbsp;||</span>
            
         </div>
         
         <div xmlns="" class="lg">
            <span class="line">tathaiva tairna kartavyā brāhmaṇapratikañcukāḥ&nbsp;|</span>
            <span class="line">nāvedavihitaṃ karma phalatīti hi niścitam&nbsp;||</span>
            
         </div>
         
         <div xmlns="" class="lg">
            <span class="line">na caibhirbhinnadeśasthavedavākyasamuccayaḥ&nbsp;|</span>
            <span class="line">kṛta ityavagantavyamīdṛk granthāvadhāraṇāt&nbsp;||</span>
            
         </div>
         
         <div xmlns="" class="lg">
            <span class="line">īdṛgevaṃ kramaścāyaṃ vedagrantha itīdṛśī&nbsp;|</span>
            <span class="line">yujyate hi matiḥ kartuṃ na mūlāntarakalpanā&nbsp;||</span>
            
         </div>
         
         <div xmlns="" class="lg">
            <span class="line">tena prayogaśāstratvaṃ tadaivā ' 'patitaṃ balāt&nbsp;|</span>
            <span class="line">dharmaṃ pratyapramāṇatvaṃ yadaivaiṣāṃ na saṃmatam&nbsp;||</span>
            
         </div>
         
         <div xmlns="" class="lg">
            <span class="line">codanālakṣaṇe dharme pūrvamevāvadhārite&nbsp;|</span>
            <span class="line">avedasya pramāṇatvaṃ brāhmaṇasyāpi neṣyate&nbsp;||</span>
            
         </div>
         
         <div xmlns="" class="lg">
            <span class="line">tenaiṣāṃ dharmaśāstrāṇāṃ na vā dharmopayogitā&nbsp;|</span>
            <span class="line">vedatā vā 'bhyupetavyā gatirnāstyāntarālikī&nbsp;||</span>
            
         </div>
         
         <div xmlns="" class="lg">
            <span class="line">vadanti dharmametāni codanāṃ gamayanti ca&nbsp;|</span>
            <span class="line">aśakyamīdṛśaṃ vaktuṃ yāvaduktapramāṇakaiḥ&nbsp;||</span>
            
         </div>
         
         <div xmlns="" class="lg">
            <span class="line">uktamarthaṃ parityajya yadanuktaṃ pratīyate&nbsp;|</span>
            <span class="line">anuktena ca so 'pyartha iti kiṃ nopapadyate&nbsp;||</span>
            
         </div>
         
         <div xmlns="" class="lg">
            <span class="line">tasmāddharmaprayogasya sākṣāduktasya tatsvayam&nbsp;|</span>
            <span class="line">pramāṇaṃ dharmaśāstraṃ syānna vedavyavadhānavataḥ (?)&nbsp;||</span>
            
         </div>
         
         <div xmlns="" class="lg">
            <span class="line">śākyādinirmite dharmaśāstrābhāse nirākṛte&nbsp;|</span>
            <span class="line">dharmaprayogaśāstratvaṃ tasya vedamihocyate&nbsp;||</span>
            
         </div>
         
         <div xmlns="" class="lg">
            <span class="line">yenaivākṛtakatvaṃ hi vedasya pratipādyate&nbsp;|</span>
            <span class="line">nyāyena tena śākyādigranthasyāpi bhaviṣyati&nbsp;||</span>
            
         </div>
         <span xmlns="" class="pageinfo">[235]</span>
         
         <div xmlns="" class="lg">
            <span class="line">bodhakatvātpramāṇatvaṃ svatastasyāpi labhyate&nbsp;|</span>
            <span class="line">na ca saṃdihyate buddhirna viparyayate kvacit&nbsp;||</span>
            
         </div>
         
         <div xmlns="" class="lg">
            <span class="line">akartṛkatayā nāpi kartṛdoṣeṇa duṣyati&nbsp;|</span>
            <span class="line">vedavadbuddhavākyādikartṛsmaraṇavarjanāt&nbsp;||</span>
            
         </div>
         
         <div xmlns="" class="lg">
            <span class="line">buddhavākyasamākhyā 'pi pravaktṛtvanibandhanā&nbsp;|</span>
            <span class="line">taddṛṣṭṛtvanimittā vā kāṭhakāṅgirasādivat&nbsp;||</span>
            
         </div>
         
         <div xmlns="" class="lg">
            <span class="line">yāvadevoditaṃ kiṃcidvedaprāmāṇyasiddhaye&nbsp;|</span>
            <span class="line">tatsarvaṃ buddhavākyanāmatideśena gamyate&nbsp;||</span>
            
         </div>
         
         <div xmlns="" class="lg">
            <span class="line">tena prayogaśāstratvaṃ yathā vedasya saṃmatam&nbsp;|</span>
            <span class="line">tathaiva buddhaśāstrādervaktuṃ mīmāṃsako 'rhati&nbsp;|| iti&nbsp;|| 11&nbsp;||</span>
            
         </div>
          
         
         
         
         <div xmlns="" class="lg">
            <span class="line">evaṃ prāpte vadāmo 'tra tatrā<b>sanniyamāditi</b>&nbsp;|</span>
            <span class="line">asannibandhanaṃ hyetatpūrvoktaṃ sarvamīkṣyate&nbsp;||</span>
            
         </div>
         
         <div xmlns="" class="lg">
            <span class="line">ihaikā paramārthena buddhirartheṣu jāyate&nbsp;|</span>
            <span class="line">anyā bhrāntirajātā 'pi tvanyā jātā 'pi duṣyati&nbsp;||</span>
            
         </div>
         
         <div xmlns="" class="lg">
            <span class="line">pareṇa saha keṣāṃcidvā ko vākyāni jalpatām&nbsp;|</span>
            <span class="line">uktayaḥ prātibhāsikyo jāyante paravākyataḥ&nbsp;||</span>
            
         </div>
         
         <div xmlns="" class="lg">
            <span class="line">svasaṃvedyaṃ ca siddhāntamātmīyamapi jānatām&nbsp;|</span>
            <span class="line">chāyāṃ tathā 'pi rakṣanto jalpanti pratiśabdakaiḥ&nbsp;||</span>
            
         </div>
         
         <div xmlns="" class="lg">
            <span class="line">yathā mīmāṃsakatrastāḥ śākyavaiśeṣikādayaḥ&nbsp;|</span>
            <span class="line">nitya evā ' 'gamo 'smākamityāhuḥ śūnyacetanam&nbsp;||</span>
            
         </div>
         
         <div xmlns="" class="lg">
            <span class="line">pradveṣādvedapūrvatvamanicchantaḥ kathaṃcana&nbsp;|</span>
            <span class="line">tanmātre 'pi ca bhūyiṣṭhāmicchantaḥ satyavāditām&nbsp;||</span>
            
         </div>
         
         <div xmlns="" class="lg">
            <span class="line">bhūyasāṃ vedabāhyatvādbuddhādivacasāmamī&nbsp;|</span>
            <span class="line">ahiṃsādyapyatatpūrvamityāhustarkamāninaḥ&nbsp;||</span>
            
         </div>
         
         <div xmlns="" class="lg">
            <span class="line">tataśca pauruṣeyatvādaprāmāṇyamatīndriye&nbsp;|</span>
            <span class="line">prāguktairvedanityatvavāgābhāsairvimohyate&nbsp;||</span>
            
         </div>
         <span xmlns="" class="pageinfo">[236]</span>
         
         <p xmlns="">yādṛśatādṛśamīmāṃsakairapyatīndriyaviṣayapuruṣavacanaprāmāṇyanirākaraṇādapauruṣeyatvādhyavasāyanirākṛtakāraṇadoṣāśaṅkanirapavādaprāmāṇyasiddhiṃ
            pratihantumaśakyāṃ manyamānā niruttarībhūtā bālānukaraṇavākyasadṛśaiḥ svavākyairvyavalikhyamānahṛdayāḥ
            santo 'pi prakṣīṇakuhetuvacanajālāḥ kanyāvaraṇārthāgatamūrkhavaragotrapraśnottaravat&nbsp;|
         </p>
         
         <div xmlns="" class="lg">
            <span class="line">yadeva bhavatāṃ gotraṃ tadasmākamapītivat&nbsp;|</span>
            <span class="line">āhuḥ svāgamanityatvaṃ paravākyānukāriṇaḥ&nbsp;||</span>
            
         </div>
         
         <div xmlns="" class="lg">
            <span class="line">asmadīyamidaṃ vākyaṃ bhavatāmiti coditāḥ&nbsp;|</span>
            <span class="line">jalpantyasmākamevaitacchrutvā mīmāṃsakairhṛtam&nbsp;||</span>
            
         </div>
         
         <div xmlns="" class="lg">
            <span class="line">tyaktalajjaṃ bruvāṇo hi vācoyuktimanarthikām&nbsp;|</span>
            <span class="line">kurvan parātisaṃdhānamaśrāntaḥ ko 'vasīdati&nbsp;||</span>
            
         </div>
         
         <div xmlns="" class="lg">
            <span class="line">tatra śākyaiḥ prasiddhā 'pi sarvakṣaṇikavāditā&nbsp;|</span>
            <span class="line">tyajyate vedasiddhāntājjalpadbhirnityamāgamam&nbsp;||</span>
            
         </div>
         
         <div xmlns="" class="lg">
            <span class="line">dharmastenopadiṣṭo 'yamanityaṃ sarvasaṃskṛtam&nbsp;|</span>
            <span class="line">kṣaṇikāḥ sarvasaṃskārā asthirāṇāṃ kutaḥ kriyā&nbsp;||</span>
            
         </div>
         
         <div xmlns="" class="lg">
            <span class="line">buddhibodhyaṃ trayādanyatsaṃskṛte kṣaṇikaṃ ca tat&nbsp;|</span>
            
         </div>
         
         <p xmlns="">tathā śabde 'pi buddherniyamānnābhivyaktirdvedhā 'pi doṣādityevamādibhiḥ sarvadā padārthasaṃbandhānityatvapratipādanāttadviparītamāgamanityatvamabhyupagamyamānaṃ
            lokopahāsāspadamātrameva bhavet&nbsp;|
         </p>
         
         <p xmlns="">tathā hi—</p>
         
         <div xmlns="" class="lg">
            <span class="line">yastantūnanupādāya turīmātraparigrahāt&nbsp;|</span>
            <span class="line">paṭaṃ kartuṃ samīheta sa hanyādvyoma muṣṭibhiḥ&nbsp;||</span>
            
         </div>
         
         <div xmlns="" class="lg">
            <span class="line">yāvadāgamanityatvaveśmadārūpakalpite&nbsp;|</span>
            <span class="line">hetvābhāsāgninirdagdhe tasmiṃstadveśma duṣkaram&nbsp;||</span>
            
         </div>
         
         <p xmlns="">vyavahāranityatāśabdaśca kriyānityatvaparyāyaḥ tadyasya śabdārthasaṃbandhānāmanityatvaṃ
            tasya tadāśrayavyavahāranityatvaṃ kimādhāraṃ bhaviṣyatītyatiduḥsaṃpādam&nbsp;|
         </p>
         
         <div xmlns="" class="lg">
            <span class="line">na ca śabdārthasaṃbandhakūṭasthatvamanicchatām&nbsp;|</span>
            <span class="line">nityatā vyavahārasya nirādhārā 'vakalpate&nbsp;||</span>
            
         </div>
         
         <div xmlns="" class="lg">
            <span class="line">śabdādiṣu vinaśyatsu vyavahāraḥ kva vartatām&nbsp;|</span>
            <span class="line">sthitaiṣā dharmatetyetadarthaśūnyamato vacaḥ&nbsp;||</span>
            
         </div>
         
         <div xmlns="" class="lg">
            <span class="line">eṣetyapi na nirdeṣṭuṃ śakyā kṣaṇavināśinī&nbsp;|</span>
            <span class="line">kimuta sthitayā sākaṃ eṣetyasyaikavākyatā&nbsp;||</span>
            
         </div>
         <span xmlns="" class="pageinfo">[237]</span>
         
         <p xmlns="">tenānityaśabdavādināmāgamanityatvānupapatteratīndriyaviṣayasya ca vākyasya prayogaśāstratvābhāvānnāsanniyamādityucyate&nbsp;|</p>
         
         <div xmlns="" class="lg">
            <span class="line">asādhuśabdabhūyiṣṭhāḥ śākyajaināgamādayaḥ&nbsp;|</span>
            <span class="line">asannibandhanatvācca śāstratvaṃ na pratīyate&nbsp;||</span>
            
         </div>
         
         <p xmlns="">māgadhadākṣiṇātyatadapabhraṃśaprāyāsādhuśabdanibandhanā hi te&nbsp;| <a id="N40" href="#n40"><sup>40</sup></a>bhama vihi bhikkhave kammavacca isī save&nbsp;| <a id="N41" href="#n41"><sup>41</sup></a>tathā ukakhitte loḍammi uv‌ve atthi kāraṇam&nbsp;| paḍaṇe ṇatthi kāraṇam&nbsp;| <a id="N42" href="#n42"><sup>42</sup></a>aṇubhave kāraṇaṃ ime saṃkaḍādharmmā saṃbhavanti sakāraṇā akāraṇā viṇasanti&nbsp;| aṇupyattikāraṇamityevamādayaḥ&nbsp;|
         </p>
         
         <div xmlns="" class="lg">
            <span class="line">tataścāsatyaśabdeṣu kutasteṣvarthasatyatā&nbsp;|</span>
            <span class="line">dṛṣṭāpabhraṣṭarūpeṣu kathaṃ vā syādanāditā&nbsp;||</span>
            
         </div>
         
         <p xmlns="">vedeṣu hi tāvadeva padavākyasaṃghātātmakatvādihetvābhāsaiḥ kṛtakatvabhrāntirbhavati&nbsp;|</p>
         
         <div xmlns="" class="lg">
            <span class="line">yā tadbahiravasthānādvedarūpaṃ na dṛśyate&nbsp;|</span>
            <span class="line">ṛksāmādisvarūpe tu dṛṣṭe bhrāntirnivartate&nbsp;||</span>
            
         </div>
         
         <div xmlns="" class="lg">
            <span class="line">ādimātramapi śrutvā vedānāṃ pauruṣeyatā&nbsp;|</span>
            <span class="line">na śakyā 'dhyavasātuṃ hi manāgapi sacetanaiḥ&nbsp;||</span>
            
         </div>
         
         <div xmlns="" class="lg">
            <span class="line">dṛṣṭārthavyavahāreṣu vākyairlokānusāribhiḥ&nbsp;|</span>
            <span class="line">padaiśca tadvidhaireva narāḥ kākhyāni kurvate&nbsp;||</span>
            
         </div>
         
         <div xmlns="" class="lg">
            <span class="line">prapāṭhakacatuḥṣaṣṭiniyatasvarakaiḥ padaiḥ&nbsp;|</span>
            <span class="line">lokeṣvapyaśrutaprāyaiṛgvedaṃ kaḥ kariṣyati&nbsp;||</span>
            
         </div>
         
         <div xmlns="" class="lg">
            <span class="line">agnimīḷe purohitaṃ yajñasya devamṛtvijam&nbsp;|</span>
            <span class="line">hotāraṃ ratnadhātamamityetannṛvacaḥ katham&nbsp;||</span>
            
         </div>
         
         <div xmlns="" class="lg">
            <span class="line">kimālocya kva vā dṛṣṭavā vok‌praticchandamīdṛśam&nbsp;|</span>
            <span class="line">racayetpuruṣo vākyaṃ kiṃ coddiśya prayojanam&nbsp;||</span>
            
         </div>
         
         <div xmlns="" class="lg">
            <span class="line">agneḥ purohitvaṃ ca kva dṛṣṭaṃ yena kīrtyate&nbsp;|</span>
            <span class="line">īḷeśabdaprayogaśca kva dṛṣṭastotragocaraḥ&nbsp;||</span>
            
         </div>
         
         <div xmlns="" class="lg">
            <span class="line">devatvaṃ cāsya yajñasya vihitaṃ kvopalakṣitam&nbsp;|</span>
            <span class="line">vidhinaiva hi devatvaṃ pratikarmāvadhāryate&nbsp;||</span>
            
         </div>
         
         <div xmlns="" class="lg">
            <span class="line">na jātyā devatātvaṃ hi kvacidasti vyavasthitam&nbsp;|</span>
            <span class="pageinfo">[238]</span>
            <span class="line">hotṛtvamapi yattasya devatāhvānahetukam&nbsp;||</span>
            
         </div>
         
         <div xmlns="" class="lg">
            <span class="line">ratnadhāyitamatvaṃ ca tannarairjñāyate katham&nbsp;|</span>
            <span class="line">avijñātaguṇānāṃ ca kalpate stavanaṃ na tu&nbsp;||</span>
            
         </div>
         
         <div xmlns="" class="lg">
            <span class="line">svatantro veda evaitatkevalo vaktumarhati&nbsp;|</span>
            <span class="line">iṣe tvetyayamaṣyarthaḥ puruṣeṇocyatāṃ katham&nbsp;||</span>
            
         </div>
         
         <div xmlns="" class="lg">
            <span class="line">śākhācchedopayogaśca puṃbhirutprekṣyatāṃ kutaḥ&nbsp;|</span>
            <span class="line">evamūrjetyayaṃ mantraḥ kena śākhānumārjane&nbsp;||</span>
            
         </div>
         
         <div xmlns="" class="lg">
            <span class="line">vaktuṃ śakyo niyoktuṃ vā buddhipūrvakakāriṇām&nbsp;|</span>
            <span class="line">vāyavaḥ sthetyayaṃ mantro vatsāpākaraṇaṃ prati&nbsp;||</span>
            
         </div>
         
         <div xmlns="" class="lg">
            <span class="line">ekaśo viniyoktavya iti kaḥ kathayiṣyati&nbsp;|</span>
            
         </div>
         
         <p xmlns="">vāyuśabdena bahuvacanāntena māturviyojyamāna ekaiko vatso 'bhidhīyata iti naitad‌buddhipūrvakāriṇā
            cintituṃ śakyam&nbsp;|
         </p>
         
         <div xmlns="" class="lg">
            <span class="line">sāmavede yadognāīprabhṛtīnāṃ prayujyate&nbsp;|</span>
            <span class="line">rūpaṃ tatrāpi pauṃsnatvaṃ nābhiprāyo 'sti kaścana&nbsp;||</span>
            
         </div>
         
         <p xmlns="">ko nāma buddhipūrvakārī puruṣo 'rthābhidhānaparāṇāmṛgakṣarāṇāṃ lokavyākaraṇādiṣvanavagata
            pūrvamagna ityasya padasyākāramokāreṇa plutena vikuryāt&nbsp;|
         </p>
         
         <div xmlns="" class="lg">
            <span class="line">tathā vītaya ityasminnīkārasyāpi vikriyām&nbsp;|</span>
            <span class="line">taśabdasya ca tośabdaṃ yeśabdasyāpi rūpatām&nbsp;||</span>
            
         </div>
         
         <div xmlns="" class="lg">
            <span class="line">ko mụ̄dho buddhipūrvo vā niyamātkalpayiṣyati&nbsp;|</span>
            <span class="line">tena vedasvatantratvaṃ rūpādevāvagamyate&nbsp;||</span>
            
         </div>
         
         <div xmlns="" class="lg">
            <span class="line">kiṃcideva tu tadvākyaṃ sadṛśaṃ laukikena yat&nbsp;|</span>
            <span class="line">tatrāpi cchāndasī mudrā dṛśyate sūkṣmadarśibhiḥ&nbsp;||</span>
            
         </div>
         
         <p xmlns="">evaṃ ca yadādhyetāro 'dhyāpayitāraḥ pārśvasthā vā vedapadavākyatadartharūpāṇyālocayanti
            tadā svasaṃvedyamevāpauruṣeyatvamadhyavasyanti&nbsp;|
         </p>
         
         <p xmlns="">tāvatā tu bāhyatārkikāṇāṃ pratītibhāvanā notpadyata iti tattatpratipādanakṣamavedotthāpitanyāyopanibandhanānmīmāṃsakaiḥ
            kevalaṃ yaśa eva pītam&nbsp;|
         </p>
         
         <p xmlns="">śākyādigrantheṣu punaryadapi kiṃcitsādhuśabdābhiprāyeṇāvinaṣṭabuddhayā prayuktaṃ tatrāpi
            prajñaptivijñaptipaśyatātiṣṭhatādiprāyaprayogātkiṃcidevāviplutaṃ labhyate&nbsp;|
         </p><span xmlns="" class="pageinfo">[239]</span>
         
         <p xmlns="">kimuta yāni prasiddhāpabhraṣṭadeśabhāṣābhyo 'pyapabhraṣṭatarāṇi bhikkhave ityevamādīni
            dvitīyābahuvacanasthāne hyekārāntaṃ prākṛtaṃ padaṃ dṛṣṭaṃ na prathamābahuvacane saṃbodhane
            'pi&nbsp;| saṃskṛtaśabdasthāne ca kakāradvayasaṃyogo 'nusvāralopaḥ, ṛvarṇākārāpattimātrameva
            prākṛtāpabhraṃśeṣu dṛṣṭaṃ na ḍakārāpattirapi&nbsp;| so 'yaṃ saṃskṛtā dharmā ityasya sarvakālaṃ
            svayameva pratiṣiddho 'pi vināśaḥ kṛta ityasādhuśabdanibandhanatvādityantena hetunā
            vedatvākṛtakaśāstrāntaraśaṅkānivṛttiḥ&nbsp;| yāvāṃścākṛtako vinaṣṭaḥ śabdarāśistasya vyākaraṇamevaikamupalakṣaṇaṃ
            tadupalakṣitarūpāṇi ca&nbsp;|
         </p>
         
         <div xmlns="" class="lg">
            <span class="line">vede yathopalabhyante naivaṃ śākyādibhāṣite&nbsp;|</span>
            <span class="line">prayoganiyamābhāvādato 'pyasya na śāstratā&nbsp;||</span>
            
         </div>
         
         <p xmlns="">asanniyamāditi ca vyākaraṇoktaniyamābhāvādityarthaḥ&nbsp;|</p>
         
         <p xmlns="">kṣaṇikatvanirākṛtanityasiddhānityatvātyantāvidyamānagranthaniyamābhyupagamābhiprāyeṇa
            vā 'sanniyamādityuktam&nbsp;|
         </p>
         
         <p xmlns="">asatāṃ vā kṣaṇabhaṅgaśūnyavādānātmakatvādīnāmasaddhetubhirvā pratipādananiyamāttadekakartṛkadharmavacanānāmapyaprāmāṇyam&nbsp;|</p>
         
         <div xmlns="" class="lg">
            <span class="line">kartṛsmaraṇadāṛdhyācca naiṣāmakṛtatā matā&nbsp;|</span>
            <span class="line">tenākṛtakagamye 'rthe svātantryānna pramāṇatā&nbsp;||</span>
            
         </div>
         
         <div xmlns="" class="lg">
            <span class="line">evaṃ samastavedāṅgadharmaśāstreṣvapīdṛśāt&nbsp;|</span>
            <span class="line">kartṛsmṛtidṛ̣dhimnaḥ syānna svātantryeṇa śāstratā&nbsp;||</span>
            
         </div>
         
         <div xmlns="" class="lg">
            <span class="line">anena kalpasūtrāṇāṃ pratyākhyātā svatantratā&nbsp;|</span>
            <span class="line">kartṛsmṛtyā dṛḍhaṃ jñātā teṣāmapyasatāṃ kriyā&nbsp;||</span>
            
         </div>
         
         <div xmlns="" class="lg">
            <span class="line">yena nyāyena vedānāṃ sādhitā 'nāditā purā&nbsp;|</span>
            <span class="line">dṛḍhakartṛsmṛtestasya kalpasūtreṣu bādhanam&nbsp;||</span>
            
         </div>
         
         <p xmlns="">yathaiva hi kalpasūtragranthānitarāṅgasmṛtinibandhanāni cādhyetradhyāpayitāraḥ smaranti
            tathā ' 'śvalāyanabaudhāyanāpastambakātyāyaprabhṛtīn granthakāratvena&nbsp;|
         </p>
         
         <div xmlns="" class="lg">
            <span class="line">tataśca prāgavasthāyāmasatāmeva bandhanāt&nbsp;|</span>
            <span class="line">kutaḥ prayogaśāstratvaṃ vedavadvedataiva vā&nbsp;||</span>
            
         </div>
         
         <p xmlns="">na caiṣāṃ samākhyāmātrabalādeva kartṛtvamucyate&nbsp;| yenā ' 'khyā pravacanādityuttaramucyate
            puruṣaparamparayaiva hi smṛteṣu kartṛṣu samākhyā 'bhyuccayahetutvena jñāyate tathā
            ca kaṭhādicaraṇairanādibhiḥ procyamānānāmanādivedaśākhānāmanādisamākhyāsaṃbhavo naivaṃ
            nityāvasthitamā<span class="pageinfo">[240]</span>śakādigotracaraṇapravacananimittasamākhyopapattiḥ&nbsp;| māśakabaudhāyanāpastambādiśabdā
            hyādimadekadravyopadeśina iti na tebhyaḥ prakṛtibhūtebhyo 'nādigranthaviṣayasamākhyāvyutpādanasaṃbhavaḥ&nbsp;|
            ataśca māśakādisamākhyā 'pyavidyamānagranthaniyamanādeva pravṛttetyapi hetvarthayojanā&nbsp;|
            vedarūpaniyamāvidyamānatvāditi vā 'tra hetuvyākhyā&nbsp;| <b>kāmaṃ tu vedāṅgānītya</b>nadhyāyaniyamābhāvāditi vā yojyam&nbsp;| yattu bhāṣyakāreṇa <b>svarābhāvādityaniyamārthaṃ</b> vyākhyānaṃ kṛtam&nbsp;|
         </p>
         
         <div xmlns="" class="lg">
            <span class="line">tanmantreṣvapyavedatvaṃ kalpādhīteṣu sādhayet&nbsp;|</span>
            <span class="line">tathā gṛhyopadiṣṭeṣu cchāndogyabrāhmaṇeṣu ca&nbsp;||</span>
            
         </div>
         
         <div xmlns="" class="lg">
            <span class="line">brāhmaṇāni hi yānyaṣṭau sarahasyānyadhīyate&nbsp;|</span>
            <span class="line">chandogāsteṣu sarveṣu na kaścinniyatasvaraḥ&nbsp;||</span>
            
         </div>
         
         <div xmlns="" class="lg">
            <span class="line">tena teṣvapyavedatvaṃ svarābhāvātprasajyate&nbsp;|</span>
            <span class="line">tasmāduktasvasaṃvedyarūpābhāvo 'trakāraṇam&nbsp;||</span>
            
         </div>
         
         <div xmlns="" class="lg">
            <span class="line">svaro 'pi tvasti rūpāśe natvasāveva kevalaḥ&nbsp;|| 12&nbsp;||</span>
            
         </div>
           
         
         
         
         <div xmlns="" class="lg">
            <span class="line">ataśca vākyaśeṣo 'pi tasminnevopayujyate&nbsp;|</span>
            <span class="line">bahavo vākyaśeṣā hi yeṣāṃ lokeṣvasaṃbhavaḥ&nbsp;||</span>
            
         </div>
         
         <div xmlns="" class="lg">
            <span class="line">abuddhipūrvatāsiddhistena vedasya tairapi&nbsp;|</span>
            
         </div>
         
         <p xmlns="">bṛhaspatirvai devānāmudagāyadindro vṛtramahanatprajāpatirvapāmātmana udakhidat&nbsp;| gāvo
            vā etatsatramāsata tāsāṃ daśasu māssu śṛṅgāṇyajāyantetyādayaḥ kathamiva buddhipūrvakāriṇā
            'rthavādāḥ praṇīyeran&nbsp;|
         </p>
         
         <div xmlns="" class="lg">
            <span class="line">nityatve sati yeṣāṃ hi kleśena vidhiyojanā&nbsp;|</span>
            <span class="line">tān kṛtvā 'dhyāpayan kartā susamatvaṃ vyajejjaḍaiḥ&nbsp;||</span>
            
         </div>
         
         <p xmlns="">na ca tādṛśavākyaśeṣamudrā 'pi kalpasūtrādigrantheṣu kācidasti yadbalenākṛtakatvameṣāmavasīyeta&nbsp;|</p>
         
         <div xmlns="" class="lg">
            <span class="line">vidhiśūnyatayā caiṣāṃ vihitā ' 'khyātarūpatā&nbsp;|</span>
            <span class="line">gamyate na tvapūrvārthapratipādanaśaktatā&nbsp;||</span>
            
         </div>
         <span xmlns="" class="pageinfo">[241]</span>
         
         <div xmlns="" class="lg">
            <span class="line">vartamānāpadeśo 'pi tvarthavādaprarocitaḥ&nbsp;|</span>
            <span class="line">vidhitvaṃ labhate 'nyatra kalpasūtreṣu nāsti saḥ&nbsp;||</span>
            
         </div>
         
         <div xmlns="" class="lg">
            <span class="line">pañcamena lakāreṇa vidhiryaśchandasi smṛtaḥ&nbsp;|</span>
            <span class="line">mantrabrāhmaṇabhinnatvātso 'pyeteṣu na yujyate&nbsp;||</span>
            
         </div>
         
         <p xmlns="">yadyapi ṣaḍaṅgameka ityanena kalpasūtrāṇāṃ vedatvaṃ bhavet&nbsp;|</p>
         
         <div xmlns="" class="lg">
            <span class="line">tathā 'pi tarkavatteṣāṃ chandastvaṃ nopapadyate&nbsp;|</span>
            <span class="line">mantrabrāhmaṇayoreva cchāndasā vidhayaḥ sthitāḥ&nbsp;||</span>
            
         </div>
         
         <p xmlns=""><b>yathaiva <a id="N43" href="#n43"><sup>43</sup></a>‘vidhirvidheyastarkaśca veda</b>’ ityetasmindarśane sati samastavaidikatarkopasaṃhārātmikā mīmāṃsā 'pi vedaśabdavācyā
            bhavati natvamantrabrāhmaṇarūpatvācchandonibandhanāni kāryāṇi labhate tathā kalpasūtrāṇyapīti
            vidhiparyāyaprayogaśāstratvābhāvaḥ&nbsp;|
         </p>
         
         <div xmlns="" class="lg">
            <span class="line">itihāsapurāṇābhyāṃ sā tvanaikāntikī smṛtā&nbsp;|</span>
            <span class="line">yā tveṣāṃ brahmayajñe 'pi vidhānānnityatoditā&nbsp;||</span>
            
         </div>
         
         <div xmlns="" class="lg">
            <span class="line">itihāsapurāṇāni kalpāniti hi sā śrutiḥ&nbsp;|</span>
            <span class="line">tasmātkṛtrimamapyatra vidyāsthānaṃ grahīpyate&nbsp;||</span>
            
         </div>
         
         <p xmlns="">vedārthopasaṃhārasya kalpasūtrānapekṣaiḥ kartumaśakyatvādavaśyaṃ ca yāvadvedaṃ yāvatkarmaprayogaṃ
            ca kriyamāṇairapi vidyāsthānāśūnyatārthaṃ kairapi kalpasūtrairbhavitavyam&nbsp;|
         </p>
         
         <div xmlns="" class="lg">
            <span class="line">vedārthakalpanātkalpo nityayaivā ' 'khyayocyate&nbsp;|</span>
            <span class="line">jape ca nityakartavye nityameva vidhīyate&nbsp;||</span>
            
         </div>
         
         <div xmlns="" class="lg">
            <span class="line">karmābhyāsābhisaṃdhānaṃ vidhyarthaścātra gamyate&nbsp;|</span>
            <span class="line">sa cārtho nitya eveti nā ' 'pated‌granthanityatā&nbsp;||</span>
            
         </div>
         
         <div xmlns="" class="lg">
            <span class="line">yaḥ punarvedasaṃvādaḥ sa tatpūrvatayeṣyate&nbsp;|</span>
            <span class="line">tadarthānugamāccaiṣāṃ na svatantrapramāṇatā&nbsp;||</span>
            
         </div>
         
         <div xmlns="" class="lg">
            <span class="line">vedaśabdābhidheyatvaṃ naiṣāmadhyetṛṣu sthitam&nbsp;|</span>
            <span class="line">ṣaḍaṅgameka ityetanna ca siddhāntabhāṣitam&nbsp;||</span>
            
         </div>
         
         <div xmlns="" class="lg">
            <span class="line">saṃvādatvānuvādatvamekasyaikāntaniścitam&nbsp;|</span>
            <span class="line">aikāntikavidhitvācca brāhmaṇe tanna yujyate&nbsp;||</span>
            
         </div>
         
         <div xmlns="" class="lg">
            <span class="line">kalpādāvanuvādatvamāpannaṃ pariśeṣataḥ&nbsp;|</span>
            <span class="line">na ca śākhāntaranyāyastulyādhyetṛkaṃtāvaśāt&nbsp;||</span>
            
         </div>
         <span xmlns="" class="pageinfo">[242]</span>
         
         <div xmlns="" class="lg">
            <span class="line">sarvaśākhāvidhitvaṃ hi siddhamadhyetṛbhedataḥ&nbsp;|</span>
            <span class="line">pratiśākhaṃ tu ye kalpāstadarthapratipādakāḥ&nbsp;||</span>
            
         </div>
         
         <div xmlns="" class="lg">
            <span class="line">samānādhyetṛkatvātte na kadācidvidhikṣamāḥ&nbsp;|</span>
            <span class="line">vivṛṇvantaśca dṛśyante hetubhirbrāhmaṇotthitaiḥ&nbsp;||</span>
            
         </div>
         
         <div xmlns="" class="lg">
            <span class="line">kalpakārāstato 'pyeṣāṃ naiva brāhmaṇatulyatā&nbsp;|</span>
            <span class="line">anyārthairbrāhmaṇaiścānyāñjñāpayantyarthanirṇayān&nbsp;||</span>
            
         </div>
         
         <div xmlns="" class="lg">
            <span class="line">tasmādapi svatantratvaṃ kalpānāṃ nopapadyate&nbsp;|</span>
            <span class="line">arthaikatvena keṣāṃcidakṣarāṇāṃ ca sāmyataḥ&nbsp;||</span>
            
         </div>
         
         <div xmlns="" class="lg">
            <span class="line">sādṛśyādba‌rāhmaṇabhrāntirjātaivamapanīyate&nbsp;|</span>
            <span class="line">ācāryavacasāṃ yacca pramāṇatvaṃ śrutau śrutam&nbsp;||</span>
            
         </div>
         
         <div xmlns="" class="lg">
            <span class="line">śrutisāmānyamātratvāttasyāpyanyārthatoditā&nbsp;|</span>
            <span class="line">vyācakṣāṇasya vedārthānvedāṃśca vadataḥ svayam&nbsp;||</span>
            
         </div>
         
         <div xmlns="" class="lg">
            <span class="line">śiṣyānpratyāptabhāvātsyādācāryoktipramāṇatā&nbsp;|</span>
            
         </div>
         
         <p xmlns="">ācāryaśabdasyārtho manvādibhirevaṃ vyākhyātaḥ&nbsp;|</p>
         
         <div xmlns="" class="lg">
            <span class="line">upanīya tu yaḥ śiṣyaṃ vedamadhyāpayed‌dvijaḥ&nbsp;|</span>
            <span class="line">sāṅgaṃ ca sarahasyaṃ ca tamācāryaṃ pracakṣate&nbsp;|| iti&nbsp;|</span>
            
         </div>
         
         <p xmlns="">vedasaṃpradānakāle ca śiṣyāstadvacaḥsu kathaṃ nāma śraddadhīrannityevamarthamācāryavacanaṃ
            pramāṇamityuktaṃ na kalpasūtrakāravacanaviṣayam&nbsp;|
         </p>
         
         <div xmlns="" class="lg">
            <span class="line">na ca puṃvacanaṃ sarvaṃ satyatvenāgamyate&nbsp;|</span>
            <span class="line">vāgiha śrūṃyate yasmātprāyādanṛtavādinī&nbsp;||</span>
            
         </div>
         
         <p xmlns="">tathā 'nyatrāpyuktam&nbsp;| ‘tasmād‌dvayaṃ vācā vadati satyaṃ cānṛtaṃ ca pāppanā hyeṣā
            viddheti'&nbsp;|| 13&nbsp;||
         </p>
          
         
         
         
         <div xmlns="" class="lg">
            <span class="line">vedādevānṛtatvaṃ ca tadvācāmavagamyate&nbsp;|</span>
            <span class="line">visaṃvādo hi bhūyiṣṭhastannyāyena ca dṛśyate&nbsp;||</span>
            
         </div>
         <span xmlns="" class="pageinfo">[243]</span>
         
         <div xmlns="" class="lg">
            <span class="line">sarvatra ca prayuktatvādityanena nidarśyate&nbsp;|</span>
            <span class="line">saṃnidhānācca śāstrasya visaṃvādaḥ sphuṭaḥ sphuṭaḥ&nbsp;||</span>
            
         </div>
         
         <p xmlns="">tatra yadva‌ṛttikāreṇodāharaṇaṃ pārvaṇasthālīpākaviṣayagṛhyakāravacanaśravaṇādadarśapūrṇamāsacarakakalpasūtrakāravacanādhyāropeṇa
            dattaṃ tadatyantādhyāropābhibhavābhiprāyaprayuktamityanādṛtam&nbsp;| gṛhyakāravacanaṃ hyetadakṣatahome
            tāvadā<b>sāyamāhuteḥ prātarāhutirnāṃtyeti&nbsp;| āprātarāhuteḥ sāyamāhutiri</b>tyataśca yathaivetadagnihotraviṣayatvena na kalpyate tathaivaitadapi <b>āpaurṇamāsyā amāvāsyā nātyeti</b>&nbsp;| ā '<b>māvāsyāyāḥ paurṇamāsī</b>tyetadapi darśapūrṇamāsaviṣayaṃ na kalpanīyamiti&nbsp;| tasmādanyadudāhāryam&nbsp;|| 14&nbsp;||
         </p>
          
         <span xmlns="" class="trailer">(iti kalpasūtrādhikaraṇam&nbsp;|| 6&nbsp;|| )</span>
          
         
         
         <a xmlns="" id="N44" href="#n44"><sup>44</sup></a> 
         
         
         <span xmlns="" class="pageinfo">[243]</span>
         
         <div xmlns="" class="lg">
            <span class="line">deśadharmānudāhṛtya saṃpratyetadvicāryate&nbsp;||</span>
            
         </div>
         
         <div xmlns="" class="lg">
            <span class="line">kiṃ vyavasthitamūlāste kiṃ vaiṣāṃ sarvadharmatā&nbsp;|</span>
            <span class="line">vidhyarthapratiṣedhārthāḥ kriyāvarjanacih‌nitāḥ&nbsp;||</span>
            
         </div>
         
         <div xmlns="" class="lg">
            <span class="line">iha sarva udāhāryā vicāryāśca vibhāgaśaḥ&nbsp;|</span>
            <span class="line">prācyā yānanutiṣṭhanti varjayanti ca sādhavaḥ&nbsp;||</span>
            
         </div>
         
         <div xmlns="" class="lg">
            <span class="line">teṣāmevopadiṣṭāste sarveṣāṃ veti cintyate&nbsp;|</span>
            <span class="line">evaṃ ye dākṣiṇātyānāṃ pratīcyānāṃ ca kecana&nbsp;||</span>
            
         </div>
         
         <div xmlns="" class="lg">
            <span class="line">udīcyānāṃ tathā ' 'cārā vicāryāḥ sarva eva te&nbsp;|</span>
            <span class="line">ādyaṃ sūtradvayaṃ yāvadidamapyatra cintyatām&nbsp;||</span>
            
         </div>
         
         <div xmlns="" class="lg">
            <span class="line">gṛhyagautama sūtrādivyavasthāsarvagāmite&nbsp;||</span>
            
         </div>
         
         <p xmlns="">purāṇamānavetihāsavyatiriktagautamavasiṣṭhaśaṅkhalikhitahārītāpastambabaudhāyanādipraṇīta<span class="pageinfo">[244]</span>dharmaśāstrāṇāṃ gṛhyagranthānāṃ ca prātiśākhyalakṣaṇavatpraticaraṇaṃ pāṭhavyavasthopalabhyate&nbsp;|
            tadyathā gautamīyagobhilīye chandogaireva ca parigṛhīte&nbsp;| vāsiṣṭhaṃ bah‌vṛcaireva
            śaṅkhalikhitoktaṃ ca vājasaneyibhiḥ&nbsp;| āpastambīyabaudhāyanīye taittirīyaireva pratipanne
            ityevaṃ tatra tatra gṛhyavyavasthābhyupagamādi darśayitvā vicārayitavyam&nbsp;| kiṃ tāni
            teṣāmeva pramāṇānyuta sarvāṇi sarveṣāmiti&nbsp;|
         </p>
         
         <div xmlns="" class="lg">
            <span class="line">kiṃ tāvatpratipattavyaṃ vyavasthaiveti pāṭhataḥ&nbsp;|</span>
            <span class="line">na hyanyatra sthitālliṅgālliṅgyanyatrānumīyate&nbsp;||</span>
            
         </div>
         
         <p xmlns="">anumīyate 'nenetyanumānaṃ liṅgamevocyate&nbsp;|</p>
         
         <div xmlns="" class="lg">
            <span class="line">tacca vyavasthitaṃ dṛṣṭavā liṅgī tatraiva gamyatām&nbsp;|</span>
            <span class="line">vidhirvā pratiṣedho vā na hi so 'nyatra liṅgayate&nbsp;||</span>
            
         </div>
         
         <p xmlns="">tatra granthātmakādācārātmakādvā liṅgalliṅginau vidhipratiṣedhāvanumīyamānau tadviṣayāvevānumātuṃ
            śakyete nānyagatau&nbsp;| kutaḥ—
         </p>
         
         <div xmlns="" class="lg">
            <span class="line">anyaveśmasthitāddha‌ūmānna veśmāntaramagnimat&nbsp;|</span>
            <span class="line">pramīyate na cādṛṣṭadhūmairiti hi niścitam&nbsp;||</span>
            
         </div>
         
         <div xmlns="" class="lg">
            <span class="line">yathopanayanaṃ yeṣāmādhānaṃ ca vidhīyate&nbsp;|</span>
            <span class="line">teṣāmevāgnihotrādividhirapyavagamyate&nbsp;||</span>
            
         </div>
         
         <div xmlns="" class="lg">
            <span class="line">yathā ca jātitadbhedakuladharmā vyavasthitāḥ&nbsp;|</span>
            <span class="line">tathaiva deśadharmādivyavasthā 'pi bhaviṣyati&nbsp;||</span>
            
         </div>
         
         <div xmlns="" class="lg">
            <span class="line">yadi syātsarvagāmitvaṃ vidhānapratiṣedhayoḥ&nbsp;|</span>
            <span class="line">ācāro 'pi tathaiva syādvyavasthāhetvasaṃbhavāt&nbsp;||</span>
            
         </div>
         
         <p xmlns="">sarvaviṣayaśāstrapraṇīto hyācāraḥ sarvadeśagataśaktimatpuruṣairagnihotravadevānuṣṭhīyeta&nbsp;|</p>
         
         <div xmlns="" class="lg">
            <span class="line">yastu taṃ viniyogena kurute tadvyavasthitam&nbsp;|</span>
            <span class="line">tena nūnaṃ śrutiḥ kā 'pi teṣāmevaṃ vidhāyikā&nbsp;||</span>
            
         </div>
         
         <div xmlns="" class="lg">
            <span class="line">anyathānupapattyā ca śrutiratra pratīyate&nbsp;|</span>
            <span class="line">tanmātrānupapattyā ca sā tatraivāvadhāryate&nbsp;||</span>
            
         </div>
         
         <p xmlns="">yasmādayaṃ deśācāro 'yaṃ vā gṛhyādigrantho 'nyathā nopapadyate yadi śrutimūlakatvaṃ
            nāstītyanayopapattyā mūlakalpanā tasmādvyavasthitaviṣayaiva sā 'dhyavasātavyā&nbsp;| tathā
            coktam&nbsp;| yadi ca heturavatiṣṭheta nirdeśāditi&nbsp;|
         </p>
         <span xmlns="" class="pageinfo">[245]</span>
         
         <div xmlns="" class="lg">
            <span class="line">yadyannakaraṇaṃ hetuḥ śūrpahome vidhīyate&nbsp;|</span>
            <span class="line"><b>tanmātragatamevāsau dṛṣṭāntamapi kalpayet</b>&nbsp;||</span>
            
         </div>
         
         <div xmlns="" class="lg">
            <span class="line">yadannakaraṇaṃ śūrpaṃ tena tenaiva hūyate&nbsp;|</span>
            <span class="line">tataścātiprasaṅgaḥ syānna darvipiṭharādiṣu&nbsp;||</span>
            
         </div>
         
         <div xmlns="" class="lg">
            <span class="line">eṃva vyavasthitān dṛṣṭavā deśācārān samaṃtataḥ&nbsp;|</span>
            <span class="line">tanmātraviṣayā yuktā tanmūlaśrutikalpanā&nbsp;||</span>
            
         </div>
         
         <div xmlns="" class="lg">
            <span class="line"><b>anumānavyasthānā</b>ddeśādiniyamādataḥ&nbsp;|</span>
            <span class="line"><b>tatsaṃyuktaṃ pramāṇaṃ syā</b>dyadvākyamanumīyate&nbsp;|| 15&nbsp;||</span>
            
         </div>
         
         <div xmlns="" class="lg">
            <span class="line"><b>api vā sarvadharmaḥ syā</b>dityatrottaramucyate&nbsp;|</span>
            <span class="line"><b>tannyāyatvādvidhānasya</b> śaktamātrādhikāriṇaḥ&nbsp;||</span>
            
         </div>
         
         <p xmlns="">iha smṛtīrācārāṃścopalabhya mūlaśrutiṣvanumīyamānāsu kāraṇānuvidhāyikāryanyāyenāvaśyamupalabhyamānakāryānurūpakāraṇānumānairbhavitavyamiti
            bhāvanānāma<b>viśe</b>ṣavyavacchinnayāgadānahomopavāsādidhātvarthaviśeṣasvargādiphalakāraketikartavyatākdhiyastāvadanumātavyāḥ&nbsp;|
            evaṃ varjanīyeṣvapi dehendriyamanodvāravyavahāreṣu pratiṣedhyakriyākārakaṃ narakādyaniṣṭaphalapratiṣedhakaśabdānumānamavaśyaṃbhāvi
            tāvatā ca yogyatvamātra viṣayatvānna digdeśaparicchinnakartṛviśeṣādhikāraniyatapratipattilābhaḥ&nbsp;|
            kutaḥ—
         </p>
         
         <div xmlns="" class="lg">
            <span class="line">tridhaiva jñāyate kartā viśeṣeṇa pratikriyam&nbsp;|</span>
            <span class="line">yogyatvāpratiṣiddhatvaviśeṣopapadānvayaiḥ&nbsp;||</span>
            
         </div>
         
         <p xmlns="">tadiha vihitānuṣṭhānayogyatā tāvatsamastāryāvartanivāsivarṇāśramāṇāmandhabadhirajaḍabhūkādivarjamaviśiṣṭā&nbsp;|
            varjanīyayogyatvamapi yathopalabhyamānaṃ dvitricaturvarṇāśramamātrasaṃbaddhaṃ vā tadamyadhikadarśanānumitasamastamlecchādiviṣayaṃ
            vā vijñāyate&nbsp;|
         </p>
         
         <div xmlns="" class="lg">
            <span class="line">na tvatropapadaṃ kiṃcidyathācārānusāri yat&nbsp;|</span>
            <span class="line">anumīyeta deśasthadṛṣṭakartṛviśeṣaṇam&nbsp;||</span>
            
         </div>
         
         <div xmlns="" class="lg">
            <span class="line">ye 'pi ca pratiṣidhyerandeśāntaranivāsinaḥ&nbsp;|</span>
            <span class="line">tadvācyapi padaṃ kiṃcidanumātuṃ na śakyate&nbsp;||</span>
            
         </div>
         
         <p xmlns="">yogyatvenāviśeṣapravṛtto 'pyadhikāraḥ kenacitkartṛviśeṣaṇapadena rājā rājasūyena <span class="pageinfo">[246]</span>vaiśyo vaiśyastomenetyādivadviśeṣyeta na cātra dṛśyamānācaritṛvāci kiṃcidekamenekaṃ
            saṃbhāvayituṃ śakyam&nbsp;|| kutaḥ—
         </p>
         
         <div xmlns="" class="lg">
            <span class="line">sarvaṃ nāmapadaṃ tāvadvayaktyākṛtinibandhanam&nbsp;|</span>
            <span class="line">yadyadevānumīyeta naikārthamapi tadbhavet&nbsp;||</span>
            
         </div>
         
         <p xmlns="">na tāvatprācyatvadākṣiṇātyatvādijātiḥ pratīcyodīcyādivyaktivyāvṛttā sarvaprācyādivyaktiṣvanugatā
            kācidupapadyate&nbsp;| yadvacanamupapadaṃ holākādyadhikāraṃ viśiṃṣyāt&nbsp;| yāstu manuṣyatvabrāhmaṇatvādijātayasteṣu
            vidyante tāḥ sarvadeśavāsivyaktiṣvaviśiṣṭā iti nā ' 'cārānurūpaviśeṣaṇasamarthatvena
            jñāyante&nbsp;|
         </p>
         
         <div xmlns="" class="lg">
            <span class="line">vyaktivāci tu yannāma tadekatraiva vartate&nbsp;|</span>
            <span class="line">devadattādivattena na sidhyet kartranekatā&nbsp;||</span>
            
         </div>
         
         <p xmlns="">na hyanantabhedānāṃ prācyādipuruṣavyaktīnāṃ vyastasamastānāṃ saṃbandhānubhavāsaṃbhavādekamabhidhānamavakalpate&nbsp;|
            etena guṇakriyājātiviśiṣṭapuruṣavyaktivacanatvaṃ pratyuktam&nbsp;| na hi kāścidapi guṇakriyājātivyaktayaḥ
            pratideśavyavasthitapuruṣavyaktyupalakṣaṇayogyāḥ saṃbhāvyante&nbsp;| sarvatra tatrāpi vyāvṛttyaviśeṣāt&nbsp;|
         </p>
         
         <div xmlns="" class="lg">
            <span class="line">vyaktyākṛtivinirmuktaḥ padārtho na ca vidyate&nbsp;|</span>
            <span class="line">yamāśritya pravṛttaṃ syādadhikāriviśeṣaṇam&nbsp;||</span>
            
         </div>
         
         <p xmlns="">etadeva pratipādayan bhāṣyakāra āha&nbsp;| śaktamātrapuruṣādhikārapravṛttavidhānaviśeṣaṇaṃ
            yenopapadenānumīyamānena kriyate <b>na tasyā ' 'kṛtivacanatā nyāyyā na vyaktivacanateti</b>&nbsp;| na hyete holādyākārāḥ kāṃcidākṛtimanuvidhīyante na vyaktiṃ na hi yāvatsu puruṣeṣvete
            'vasthitāstāvatāmekenāpi vyapadeśenopasaṃgrahaḥ saṃbhavati&nbsp;| keṣāṃcittasyā ' 'kṛtivacanatā
            nyāyyā na vyaktivacanateti granthasteṣāmabhiprāyaḥ&nbsp;| yathaiva <a id="N45" href="#n45"><sup>45</sup></a>‘jātiṃ tu bādarāyaṇo 'viśeṣāt’ iti sūtrakāraḥ svargakāmapadaṃ yaugikamapyuddiśyamānapuṃstvaviśeṣaṇāsaṃbhavātphalārthimātramanuṣyajātiviṣayopapatteśca
            sāmarthyākṣiptajātimātrādhikāraṃ vakṣyati&nbsp;|
         </p>
         <span xmlns="" class="pageinfo">[247]</span>
         
         <div xmlns="" class="lg">
            <span class="line">tathehāpi phalārthitvakartṛśaktyāvabodhanāt&nbsp;|</span>
            <span class="line">deśadharmeṣu sarveṣu narajāteradhikriyā&nbsp;||</span>
            
         </div>
         
         <p xmlns="">kaścitpunarākhyātaśabdārthamupavarṇayannimaṃ granthapāṭhaṃ dūṣayitvā 'pūrvameva samarthayamānaḥ
            sūtragatayāvacchrutavidhānaśabdajanitabhrāntirvidhibhāvanayośca bhedamapaśyannubhayasvarūpanirūpaṇaparyanuyogatrāsādbhāvārthādhikaraṇasiddhāntaṃ
            vināśayannevamāha bhāva iti vā 'nākhyeyaḥ svadharmeṇānyadataḥ śabdajñānātkārakavaditi&nbsp;|
         </p>
         
         <p xmlns="">tena yaḥ kaścidākhyātapratyayārthatattvaṃ jijñāsamānaḥ pṛcchati kaḥ punarayaṃ bhāvo
            bhāvanā ceti taṃ pratyananyaśabdākhyeyatvāt kevalapratyayaprayogadarśanābhāvācca sarvadhātvarthasāmānyavacanakarotiparaliṅādyuccāraṇamātreṇaivottaraṃ
            dāsyate kuryācchabda ityarthaḥ, sarvaścā ' 'khyāyamāno 'rtha ākṛtirūpeṇa vā ' 'khyāyeta
            vyaktyākṛtigocarātikrāntiśca kilā ' 'khyātaśabdenopāyarahitatvādanākhyeyo 'syārtha
            iti&nbsp;| tadeva kilānenāpi granthenoktaṃ bhāṣyakāreṇa&nbsp;| <b>na tasyā ' 'kṛtivacanatā nyāyyā na vyaktivacanateti</b>&nbsp;| vidhānaśabdo hi sūtre pūrvaṃ prakṛtastameva tacchabdena nirdiśya vyaktyākṛtivacanatvādapanayati&nbsp;|
         </p>
         
         <div xmlns="" class="lg">
            <span class="line">kuryādityucyamāno hi karomīti prapadyate&nbsp;|</span>
            <span class="line">na vidherbhāvanā yā vā sāmānyavyaktirūpatām&nbsp;||</span>
            
         </div>
         
         <p xmlns="">tadidamasaṃbaddhamevānupapattikaṃ ca śrutisāmānyamātreṇānyārthameva saccatuḥśrṛṅgādimantravadbhāṣyakārābhipretārthatyāgena
            svaprajñāvilasitaṃ prakāśayatā 'nyasminnevārthe yojitam&nbsp;|
         </p>
         
         <p xmlns="">deśācārasarvadharmopapattivicāraṇārtho 'yaṃ granthaḥ sa yadi pūrvakṛtayā vyākhyayopapadanirākaraṇaviṣayatvena
            varṇyate tata etatsūtravyākhyānena saṃbadhyate yathoktanyāya mārgeṇa&nbsp;| yadi tu tatparityāgenā
            ' 'khyātapratyayārthānāmanākhyeyatvāpattimeva vyaktyākṛtirahitārthatvena varṇayettato
            'tyantāsaṃbandhānupayujyamānanirupapattikārthatvena heya eva syāt&nbsp;|
         </p>
         
         <p xmlns="">tathā hi—</p>
         
         <div xmlns="" class="lg">
            <span class="line">yasmādākhyātaśabdasya na vyaktyākṛtivācitā&nbsp;|</span>
            <span class="line">tasmāttadvihitaṃ karma sarvārthamiti vismayaḥ&nbsp;||</span>
            
         </div>
         
         <p xmlns="">yadi nāma liṅgādipratyayo bhāvanāyā vidhervā vyaktimākṛtiṃ vā vadettato holākādayaḥ
            pratiniyatadeśadharmāṇo bhaveyuryatastu vyaktyākṛtivinirmukto 'vyapadeśyo 'rthastasmāttadvihitadhātvarthaviṣayaḥ
            sarvapuruṣadharma ityevaṃ nīyamānamasaṃbaddhodāharaṇe jyeṣṭhameva syāt&nbsp;|
         </p>
         
         <div xmlns="" class="lg">
            <span class="line">anākhyeyatvamuktvā ca paryāyaiḥ svavikalpitaiḥ&nbsp;|</span>
            <span class="line">anvākhyānaṃ kṛtaṃ tacca pūrvoktena virudhyate&nbsp;||</span>
            
         </div>
         <span xmlns="" class="pageinfo">[248]</span>
         
         <p xmlns="">vidhyupadeśakartavyatābhāvanāśabdānāṃ hyatyantābhūtameva bahubhāṣitvaprakhyāpanāparaparyāyatvamadhyāropyā
            ' 'cakṣāṇena svayamanākhyeyatvamatīva sthāpitam&nbsp;| yadyapi tāvadākhyātapratyayaḥ kartṛśaktitadādhāradravyamātraṃ
            vā vadettathā 'pi brāhmaṇo yajamāna iti vadupapadādhīnaviśeṣāvasthānatvāttadadhīnajātyādivṛttitvamanurudhyamāno
            na svagatavyaktyākṛtivacanatvavicārādhīnādhikāritvanirṇayaḥ syātkimuta yadā kartrabhidhānanirapekṣavidhirbhāvanādimātravācitvamevāvasthāsyate&nbsp;|
            yadi caitāvanmātrameva sarvadharmatvakāraṇaṃ bhavettato rājasūyāśvamedhavaiśyastomādīnāmapyevamātmakākhyātapratyayavidheyatvāviśeṣātsarvadharmatvaprasaṅgaḥ&nbsp;|
            atha teṣāmanirdeśyārthapratyayavihitānāmapi rājādyupapadavaśādasarvadharmatvam&nbsp;| evaṃ
            tatrāpyasarvadharmatvavādinā tadevopanyasanīyam&nbsp;| sarvadharmatvavādinā ca nirākartavyam&nbsp;|
            taccā ' 'cārānurūpavyaktyākṛtivacanatvāsaṃbhavātsāmarthyalabhbhamanuṣyākṛtimātrādhikārapratipattervā
            nirākṛtameva&nbsp;| tadyathā cottarasūtrāṇi liṅgābhāvācca <a id="N46" href="#n46"><sup>46</sup></a>nityasyā ' 'khyā hi deśasaṃyogādityevamādīnyupapadopanyāsapratyākhyānārthāni saṃgaṃsyante&nbsp;|
            tasmātsarvādhikāranyāyatvādvidhānasya vyavasthitadeśācāragṛhyadharmasūtranibaddhadharmāṇāmapi
            sarvadharmatvam&nbsp;|| 16&nbsp;||
         </p>
         
         <p xmlns="">yastu jātikulagotradharmavadvayavasthitavidhyanumānamiti&nbsp;|</p>
         
         <div xmlns="" class="lg">
            <span class="line">tatraikaśabdavācyānāṃ jātyādīnāṃ vyavasthayā&nbsp;|</span>
            <span class="line">darśanādviniyogaḥ syātpañcāvattādidharmavat&nbsp;||</span>
            
         </div>
         
         <p xmlns="">yathaiva pañcāvattaṃ tu bhṛgūṇāṃ vasiṣṭhaśunakātrivadhryaśvakāṇvasaṃkṛtirājanyānāṃ
            nārāśaṃso dvitīyaḥ prayājastanūnapādanyeṣāmityanvayato vyatirekataścopalakṣaṇasaṃbhavādvayavasthitavidhyavasānaṃ
            tathaiva pratijātigotraniyatatriśikhaikaśikhādikalpavyavasthitavidhiviśeṣānumānopapattirastīti
            dṛṣṭāntadārṣṭāntikavaiṣamyam&nbsp;|| 17&nbsp;||
         </p>
          
         
         
         
         <div xmlns="" class="lg">
            <span class="line">vyaktyākṛtyabhidheye 'rthe pratyākhyāte viśeṣaṇe&nbsp;|</span>
            <span class="line">lohitākṣādicih‌nānāmadhunā 'nyā nirākriyā&nbsp;||</span>
            
         </div>
         <span xmlns="" class="pageinfo">[249]</span>
         
         <p xmlns="">jātivyaktivācyupapadā bhāve 'pi kartṛgatasaṃsthānavarṇādiguṇavi<b>śeṣopa</b>lakṣaṇena kṛṣṇakeśādhānavadadhikāraniyamaḥ setsyatītyāśaṅkya nirākriyate—
         </p>
         
         <div xmlns="" class="lg">
            <span class="line"><b>liṅgābhāvācca nityasya</b> nāsti karturviśeṣaṇam&nbsp;|</span>
            <span class="line">niyatena hi liṅgena nityaḥ kartopalakṣyate&nbsp;||</span>
            
         </div>
         
         <div xmlns="" class="lg">
            <span class="line">yaccih‌naṃ dākṣiṇātyānāṃ lohitākṣādi kalpyate&nbsp;|</span>
            <span class="line">anyeṣāmapi tad‌dṛṣṭaṃ tadanācaratāmapi&nbsp;||</span>
            
         </div>
         
         <div xmlns="" class="lg">
            <span class="line">dṛṣṭamācaraṇaṃ caitattaccih‌narahiteṣvapi&nbsp;|</span>
            <span class="line">tasmādvayavasthitaiścih‌nainīdhikāro viśeṣyate&nbsp;||</span>
            
         </div>
         
         <p xmlns="">yastu liṅgaviśeṣaṇaṃ nityaśabdaṃ manyate tasyopasarjanībhūtaliṅgasāpekṣatvādasamarthasamāsaprasaṅgaḥ&nbsp;|
            nanu liṅgaśabdasya nityasāpekṣatvātsvārthākṣiptasaṃbandhyantaratvena sāmarthyavighātābhāvādbhavitavyameveha
            samāsena devadattasya gurukulamiti yathā&nbsp;|
         </p>
         
         <div xmlns="" class="lg">
            <span class="line">naitattulyamaneneṣṭamapekṣāntaraṃsaṃgateḥ&nbsp;|</span>
            <span class="line">nityaṃ nāpekṣate liṅgaṃ devadattaṃ yathā guruḥ&nbsp;||</span>
            
         </div>
         
         <p xmlns="">guruśabdasya hi śiṣyāpekṣa evā ' 'tmalābha iti devadattaśabdopāttaśiṣyasaṃbandhānatirekāntarṇītasvārthatvānnābhyadhikāpekṣākṛtasāmarthyapratibandhaprasaṅgaḥ&nbsp;|</p>
         
         <div xmlns="" class="lg">
            <span class="line">iha liṅgasya liṅgatvaṃ gamyate liṅgyapekṣayā&nbsp;|</span>
            <span class="line">na ca liṅgayabhidhāyyetannityasyeti padaṃ matam&nbsp;||</span>
            
         </div>
         
         <p xmlns="">yadyapi caiṣa gamyagamakasaṃbandhe sati liṅgaśabdaḥ pravartate tathā 'pi guruśiṣyapitāputrādisaṃbandhavannāsya
            tadapekṣapravṛttinimittasaṃbandhiśabdatvaprasiddhiḥ&nbsp;|
         </p>
         
         <div xmlns="" class="lg">
            <span class="line">liṅgī yaugikaśabdatvātsadā liṅgamapekṣate&nbsp;|</span>
            <span class="line">liṅgaśabdastu dhātvarthaṃ muktvā nānyadapekṣate&nbsp;||</span>
            
         </div>
         
         <p xmlns="">liṅgayate 'neneti hi kriyāyoganimitto yadyapi liṅgaśabda iti na saṃbandhiśabdatvenocyate
            tathā 'pi tu kriyāmatakārakāntarāpekṣāṃ na muñcatīti kāmaṃ ‘liṅgino liṅgadarśanam’
            ityādau bhavedapyasāmarthyaparihāraḥ&nbsp;| nityatvaṃ punarlabdhasvārthaliṅgāpekṣitaṃ taddharmatayā
            ṣaṣṭhayopanīyata iti tatsaṃbandhāpekṣāyāmaparihāryo 'sāmarthyaprasaṅgaḥ&nbsp;| tasmānnityasyeti
            niyatacih‌nopalakṣyakartṛviśeṣaṇamevādhikāraviśeṣaṇaṃ vā niyatasya karturnityasyādhikārasya
            vā na pratipādakaṃ kiṃciccih‌namastīti na tadabhidhāyyupapadaviśeṣitavyavasthitaholākādividhānopapattiḥ&nbsp;||
            18&nbsp;||
         </p>
          
         <span xmlns="" class="pageinfo">[250]</span>
         
         
         <div xmlns="" class="lg">
            <span class="line">idānīṃ tu yadācāramatyantamanuvartate&nbsp;|</span>
            <span class="line">tatprācyādisamākhyākhyamupanyastaṃ viśeṣaṇam&nbsp;||</span>
            
         </div>
         
         <p xmlns="">sarve hi deśācārāḥ prācyadākṣiṇātyādisamākhyātaiḥ puruṣaiḥ kriyante samākhyāvarjiteṣu
            ca nopalabhyante&nbsp;| tasmātsamākhyāviśiṣṭavidhyanumānāttatsaṃyuktapramāṇapakṣa eva jyāyāniti&nbsp;|
            tatra samādhiḥ&nbsp;|
         </p>
         
         <div xmlns="" class="lg">
            <span class="line">ākhyā hi deśasaṃyogādyasmātkartṛṣu varttate&nbsp;|</span>
            <span class="line">ācārāṇāmataḥ prāpto vidhirdeśaviśeṣaṇaḥ&nbsp;||</span>
            
         </div>
         
         <div xmlns="" class="lg">
            <span class="line">deśaśca digviśiṣṭaḥ syāddigrūpaṃ cānavasthitam&nbsp;|</span>
            <span class="line">na ca taddeśasaṃbandhādanācāro 'nuvartate&nbsp;||</span>
            
         </div>
         
         <div xmlns="" class="lg">
            <span class="line">nirgateṣvapi dṛṣṭatvāttadgateṣvapyadarśanāt&nbsp;|</span>
            
         </div>
         
         <p xmlns="">samākhyāyāstāvanna deśādanyannimittamasti tadviśiṣṭavidhivihitāścā ' 'cārāḥ kevalameva
            taddeśasaṃbandhamanuvarteran&nbsp;| ubhayathā 'pi tu vyabhicārānna deśanimittasamākhyāviśiṣṭavidhānakalpanā
            ghaṭate&nbsp;|| 19&nbsp;||
         </p>
          
         
         
         
         <p xmlns="">aparastvanayaivopapattyā labdhātmīyapakṣopapattiḥ pratyavatiṣṭhamāna āha—‘<b>na syāddeśānteraṣviti cet</b>’ iti&nbsp;|
         </p>
         
         <div xmlns="" class="lg">
            <span class="line">yadi deśanimittatvātsamākhyā dūṣitā tvayā&nbsp;|</span>
            <span class="line">śakyamanyanimittatvaṃ vaktumamyā mayā punaḥ&nbsp;||</span>
            
         </div>
         
         <div xmlns="" class="lg">
            <span class="line">sati deśanimittatve na myāddeśāntareṣviyam&nbsp;|</span>
            
         </div>
         <span xmlns="" class="pageinfo">[251]</span>
         
         <div xmlns="" class="lg">
            <span class="line">tasmātkimapi jātyādi dhruvamasyā nibandhanam&nbsp;||</span>
            
         </div>
         
         <div xmlns="" class="lg">
            <span class="line">astu vā nirnimittaiva viśekṣyati tathā 'pi tu&nbsp;|</span>
            <span class="line">labdhācāranimittānāṃ kiṃ nimittāntareṇa naḥ&nbsp;||</span>
            
         </div>
         
         <p xmlns="">tasmādanimittayā samākhyayaivādhikāraviśeṣasiddherna vyabhicārideśanimittatvamasyāḥ
            kalpayitavyamityukte 'bhidhīyate&nbsp;|| 20&nbsp;||
         </p>
          
         
         
         
         <div xmlns="" class="lg">
            <span class="line">saṃbandhairbahubhirdeśasamākhyā hi pravartate&nbsp;|</span>
            <span class="line">nivāsabhavajātatvatadāgamanahetubhiḥ&nbsp;||</span>
            
         </div>
         
         <p xmlns="">‘so 'sya<a id="N47" href="#n47"><sup>47</sup></a> nivāsaḥ’ tatra<a id="N48" href="#n48"><sup>48</sup></a> bhavastatra<a id="N49" href="#n49"><sup>49</sup></a> jātastata<a id="N50" href="#n50"><sup>50</sup></a> āgata ityevamādinimittaparityāgena na kadācitprācyādisamākhyā vartate&nbsp;| na caiṣā
            deśasaṃyogaṃ vyabhicarati&nbsp;| na caināmācāro 'nuvartate tannivāsināmapi keṣāṃcidanācaraṇācciranirgataputrapautrādīnāṃ
            ca deśāntareṣvapyācaraṇāditi na samākhyayā niyatavidhisiddhiḥ&nbsp;| yattu mathurāmabhiprasthito
            māthura iti bhāṣyakāreṇoktaṃ <a id="N51" href="#n51"><sup>51</sup></a>‘tattadgacchati pathi dūtayoriti vā dūtaviṣayaṃ kalpayitavyamapratyayitoktatvādvopekṣitavyam&nbsp;|
            sarvasminnapi prasthite taddhitasmaraṇābhāvāt&nbsp;|| 21&nbsp;||
         </p>
          
         
         
         
         <p xmlns="">idānīṃ kartṛviśeṣaṇaviśiṣṭavidhyanumānātpratihataḥ karmāṅgabhūtaprāgdeśādividhyanumānasaṃbhavaṃ
            manyamāna āha—<b>‘karmadharmo vā pravaṇavat’</b> iti&nbsp;|
         </p>
         
         <div xmlns="" class="lg">
            <span class="line">prāgudakpravaṇo yadvatprācīnapravaṇo 'pi vā&nbsp;|</span>
            <span class="line">deśo bhavati karmāṅgaṃ prāgdeśādistathā bhavet&nbsp;|| iti&nbsp;|| 22&nbsp;||</span>
            
         </div>
          
         <span xmlns="" class="pageinfo">[252]</span>
         
         
         
         <div xmlns="" class="lg">
            <span class="line"><b>‘tulyaṃ tu kartṛdharmeṇa’</b> taccih‌namanavasthitam&nbsp;|</span>
            <span class="line">dikkṛṣṇamṛttikāprāyaprabhṛtivyabhicārataḥ&nbsp;||</span>
            
         </div>
         
         <div xmlns="" class="lg">
            <span class="line">prāgdeśo yo hi keṣāṃcitso 'nyeṣāṃ dakṣiṇāpathaḥ&nbsp;|</span>
            <span class="line">tathodakpratyagityevaṃ naikarūpyeṇa gamyate&nbsp;||</span>
            
         </div>
         
         <div xmlns="" class="lg">
            <span class="line">mṛttikādyapi yaccih‪naṃ tatrānyatra ca tatsamam&nbsp;|</span>
            <span class="line">holākādividhistasmānna tenāpi viśeṣyate&nbsp;||</span>
            
         </div>
         
         <div xmlns="" class="lg">
            <span class="line">puruṣāpekṣayā ' 'cārastasminnapi na dṛśyate&nbsp;|</span>
            <span class="line">anyasminnapi dṛṣṭaśca tasmāddeśo 'pyakāraṇamiti&nbsp;|| 23&nbsp;||</span>
            
         </div>
          
         <span xmlns="" class="trailer">( iti holākādhikaraṇam&nbsp;|| 7&nbsp;|| )</span>
          
         
         <span xmlns="" class="pageinfo">[252]</span>
         
         
         
         <p xmlns="">ekasmātpadātprayoganānātvadarśanādanekārthapratibhāne sati vikalpadoṣabhayādanekādṛṣṭaśaktikalpanāprasaṅgācca
            gauṇamukhyavibhāgamāśritya vyavasthitaśāstraprayogabalenāvyavasthite laukikaprayogabādhād‪vyavahārādiśabdānāmarthanirṇayaḥ
            pratipāditaḥ&nbsp;| evaṃ punarekasmin gavādāvarthe gogāvyādayo bahavaḥ śabdāḥ prayujyante
            tatra vṛddhavyavahārāvagatapratiśabdasamavāyivācakaśaktibhedopapatteḥ śāstrasthasarvaśabdaprayogāṇāṃ
            ca laukikaśabdairavirodhātpadapūrvakatvācca vākyātmakaśāstravyāpārasiddherna padagatasādhvasādhutvapratipādane
            vyāpāro bhavati, itaretarāśrayatvaprasaṅgāt&nbsp;| tathā hi—
         </p>
         
         <div xmlns="" class="lg">
            <span class="line">lokaprasiddhaśabdārthavaśaṃ śāstraṃ pravartate&nbsp;|</span>
            <span class="line">ato na laukikeṣvasmātsādhvasādhutvanirṇayaḥ&nbsp;||</span>
            
         </div>
         
         <p xmlns="">vākyārtheṣu hi śrutismṛtyācāravirodhadarśanādbalābalamānupūrvyeṇāvadhṛtamiha tu na
            viparītakramatvāt&nbsp;|
         </p>
         <span xmlns="" class="pageinfo">[253]</span>
         
         <div xmlns="" class="lg">
            <span class="line">lokādevādhigantavyā śabdānāṃ sādhvasādhutā&nbsp;|</span>
            <span class="line">vācakāvācakatvena sā ca nityaṃ vyavasthitā&nbsp;||</span>
            
         </div>
         
         <div xmlns="" class="lg">
            <span class="line">dhvanimātrāṇyasādhūni varṇā vā kevalātmanām&nbsp;|</span>
            <span class="line">saṃghāto 'rthānapekṣo vā mātṛkādyupadeśavat&nbsp;||</span>
            
         </div>
         
         <p xmlns="">tena bherīśaṅkhādiśabdā gakārakakārādayaḥ pratyekaṃ tadvargā vā 'narthakatvādapaśabdā
            iti lokavyavahārādevārthaṃ na sādhayantītyasādhavo gamyante&nbsp;| gāvyādayaḥ punargavādivadeva
            sādhayantyarthaṃ tebhyo 'pi vā śīghrataraṃ prasiddhataratvādarthapratītimutpādayantīti
            satyapyekaviṣayānekaśabdatve hastakarapāṇyādiśabdavadarthasādhanatvātsādhutvenāvadhāryante&nbsp;|
         </p>
         
         <div xmlns="" class="lg">
            <span class="line">tataścāvācakatvena yadyasādhutvamucyate&nbsp;|</span>
            <span class="line">tasya lokaviruddhatvānna grāhyatvaṃ pratīyate&nbsp;||</span>
            
         </div>
         
         <div xmlns="" class="lg">
            <span class="line">adṛṣṭaviṣayā cetsyādeteṣāṃ sādhvasādhutā&nbsp;|</span>
            <span class="line">vedavākyairanirdiṣṭā na sā 'styanyapramāṇikā&nbsp;||</span>
            
         </div>
         
         <p xmlns="">pratyakṣeṇa tāvadubhayatrāpyaviśeṣeṇa varṇāḥ śuddhāḥ pratīyante&nbsp;| na tadgate tatsamudāyagate
            vā sādhutvāsādhutve&nbsp;| na vā 'nanubhūtasaṃbandhādanumīyete&nbsp;| tannirākaraṇācca tatpūrvakapuruṣavacananirākriyā
            'pi siddhā&nbsp;| vedavacanaṃ punarvastusvarūpatadgataguṇadoṣānvākhyānaparaṃ vidhipratiṣedhānapekṣaṃ
            naiva kiṃcitpramāṇatvena saṃbhavati&nbsp;| sādhutvāsādhutvayorananuṣṭhānātmakatvādvidhipratiṣedhaviṣayatvam&nbsp;|
            abhidhābhāvanākaraṇabhūtayorvidheyatvapratiṣedhyatvasaṃbhava iti cenna&nbsp;| pratiśabdamanantavidhipratiṣedhavākyānumānakalpanānupapatteḥ&nbsp;|
         </p>
         
         <div xmlns="" class="lg">
            <span class="line">yo hi pratipadaṃ pāṭhaṃ sādhūnāṃ nādhyavasyati&nbsp;|</span>
            <span class="line">vidhivākyāni tāvanti sa kathaṃ pratipatsyate&nbsp;|</span>
            
         </div>
         
         <div xmlns="" class="lg">
            <span class="line">apaśabdāśca śabdebhyo bhūyastvena vyavasthitāḥ&nbsp;|</span>
            <span class="line">na kalañjādivatteṣāṃ pratiṣedhyatvasaṃbhavaḥ&nbsp;||</span>
            
         </div>
         
         <p xmlns="">vrīhyādīni hi kalañjādīni ca niyatajātiguṇādirūpeṇa parijñāyamānaparimāṇatvā<span class="pageinfo">[254]</span>dvidhipratiṣedhagocarīmavanti<a id="N52" href="#n52"><sup>52</sup></a> na tu gavādigāvyādīnāṃ jātirūpeṇa vyaktirūpeṇa vā vidhipratiṣedhāvupapadyete&nbsp;| na
            tāvatsādhvasādhutve jātiguṇādyātmakasāmānyarūpeṇa sarvavyaktayanugate vijñāyete yadālambanau
            dvāveva vidhipratiṣedhāvanumīyeyātāṃ sādhubhirbhāṣeta nāsādhubhiriti&nbsp;|
         </p>
         
         <div xmlns="" class="lg">
            <span class="line">avibhaktā hi śabdatvajātiḥ śabdāpaśabdayoḥ&nbsp;|</span>
            <span class="line">na tvavāntarasāmānye kecidvargadvayasthite&nbsp;||</span>
            
         </div>
         
         <p xmlns="">tena yadyekaikā vyaktirvidhīyeta pratiṣedhyeta vā tato yāvatpadaṃ vākyānyanumimānastrailokyapūraṇādapyadhikāni
            smṛtimūlabhūtāni vedavākyānyanumimīte&nbsp;| na ca tāvatāṃ koṭiśatabhāgo 'pyāmnātuṃ śakyate&nbsp;|
            na cānāmnātasya smṛtimūlatvam&nbsp;| nityānumeyaśrutimūlapratiṣedhāt&nbsp;| na ca vācakatvāvācakatvanibandhanau
            vidhipratiṣedhau saṃbhavataḥ&nbsp;| sarveṣāṃ vācakatvāt&nbsp;|
         </p>
         
         <div xmlns="" class="lg">
            <span class="line">vācakairbhāṣitavyaṃ hi prāptatvānna vidhīyate&nbsp;|</span>
            <span class="line">avācakaniṣedhaśca nāprāpteravakalpate&nbsp;||</span>
            
         </div>
         
         <p xmlns="">na hyudakaṃ pibedagniṃ na pibediti ca vidhipratiṣedhau saṃbhavataḥ&nbsp;| avaśyaṃ ca vyākaraṇasmṛtimūlabhūtasādhuvidhiśrutirasādhupratiṣedhaśrutirubhayaṃ
            vā saṃyogapṛthaktvāt kalpanīyam&nbsp;| triṣvapi ca pakṣeṣu sādhvanuśāsanamātrameva saukaryādāśritam&nbsp;|
            yadi hyapaśabdapratiṣedhamūlaṃ vyākaraṇaṃ tatasteṣāṃ bahutvādavyavasthitarūpatvācca
            na svarūpamavagantuṃ śakyata iti ‘pañca pañcanakhā bhakṣyā’ iti smṛtinyāyenānugataviparītabhāṣaṇapratiṣedho
            'rthāpattisiddhaḥ smaryate&nbsp;| sādhuvidhipakṣe tu ta eva smartavyāḥ&nbsp;| ubhayapakṣe tu
            tadanugamādevetarasiddheḥ pratiṣedhaviṣayajñānopapattiḥ&nbsp;| sa eṣa vyākaraṇasya pakṣatraye
            'pyekānugamanibandhanatvātkathaṃcitsaṃkṣepo 'vakalpate&nbsp;| nanu pratiśabdaṃ vidhipratiṣedhāvaklṛptiḥ&nbsp;|
            anantavākyapāṭhāsaṃbhavādiṣṭāsaṃbhavadarśanārthameva holākādhikaraṇe 'bhihitam&nbsp;| <b>na tasyā ' 'kṛtivacanatā nyāyyā na vyaktivacanateti</b>&nbsp;| tasmādasaṃbhavanmūlatvādapasmṛtiḥ&nbsp;|
         </p>
         
         <div xmlns="" class="lg">
            <span class="line">atha prāptaśca yo 'rthaḥ syānna sa śāstrasya gocaraḥ&nbsp;|</span>
            <span class="line">siddhaḥ śabdaprayogaśca lokādevārthalakṣaṇaḥ&nbsp;||</span>
            
         </div>
         
         <p xmlns="">athārthalakṣaṇatve 'pi śāstreṇa dharmāya prayoganiyamātprayogotpattiśāstratvaṃ syāditi&nbsp;|
            tadanupapannam&nbsp;| niyamaviṣayāsaṃbhavāt&nbsp;|
         </p>
         
         <div xmlns="" class="lg">
            <span class="line">yasya hyaniyatā prāptistacchāstreṇa niyamyate&nbsp;|</span>
            <span class="line">nityaprāptaprayogastu na śabdo niyamāspadam&nbsp;||</span>
            
         </div>
         <span xmlns="" class="pageinfo">[255]</span>
         
         <div xmlns="" class="lg">
            <span class="line">yasyāpyatyantamaprāptistato 'nyo na niyamyate&nbsp;|</span>
            <span class="line">tava cātyantamaprāptirgāvyādeḥ prāptatā mama&nbsp;||</span>
            
         </div>
         
         <p xmlns="">tena pakṣadvaye 'pi niyamānupapattiḥ&nbsp;| kīdṛśaścātra niyamaḥ kalpyeta&nbsp;| kiṃ sādhubhireva
            bhāṣitavyamuta sādhubhirbhāṣitavyameveti&nbsp;|
         </p>
         
         <div xmlns="" class="lg">
            <span class="line">yadi sādhubhireveti nāsādhoraprasaṅgataḥ&nbsp;|</span>
            <span class="line">niyataṃ bhāṣitavyaṃ cenmaune doṣaḥ prasajyate&nbsp;||</span>
            
         </div>
         
         <p xmlns="">yadi hyekārthāḥ sādhvasādhavoḥ vikalpena prāpnuyustataḥ sādhuniyamāvakāśaḥ syāt&nbsp;|
            tvanmate tu punaḥ—
         </p>
         
         <div xmlns="" class="lg">
            <span class="line">atyantāvācakatvāttu naivāsādhuḥ prasajyate&nbsp;|</span>
            <span class="line">yannivṛttiphalaḥ sādhorniyamo 'trārthavānbhavet&nbsp;||</span>
            
         </div>
         
         <p xmlns="">atha pramādāśaktikṛtaprasaṅganivṛttirniyamaṃ prayuñjīta&nbsp;| tadasat&nbsp;|</p>
         
         <div xmlns="" class="lg">
            <span class="line">na hi śāstraśatenāpi pramādāśaktikāritāt&nbsp;|</span>
            <span class="line">nivartyante prayoktāraḥ prayogāditi dṛśyate&nbsp;||</span>
            
         </div>
         
         <p xmlns="">dṛṣṭo 'paśabdānāmarthābhidhāne prayoga iti cet&nbsp;| ucyate—</p>
         
         <div xmlns="" class="lg">
            <span class="line">anyo 'pyakṣinikocādeḥ prayogo 'rtheṣu dṛśyate&nbsp;|</span>
            <span class="line">tannivṛttiphalaḥ kaścinniyamo na ca dṛśyate&nbsp;||</span>
            
         </div>
         
         <p xmlns="">na ca niyamānāṃ pratipakṣanivṛttiḥ prayojanam&nbsp;| passiṃkhyāprayojanatvāt&nbsp;| na cāyaṃ
            parisaṃkhyāviṣayo yujyate&nbsp;| yugapatprāptyabhāvāt&nbsp;|
         </p>
         
         <div xmlns="" class="lg">
            <span class="line">na vā dṛṣṭārthataivāsya prayogasyopapadyate&nbsp;|</span>
            <span class="line">na hi dṛṣṭanirākāṅkṣādadṛṣṭamapi gamyate&nbsp;||</span>
            
         </div>
         
         <p xmlns="">na hi tādṛśeṣvadṛṣṭakalpanāyāmarthāpattiḥ prabhavati&nbsp;| parārthatvācca phalaśruterarthavādatvam&nbsp;|
            na cāsati phale śakyamapūrvaṃ kalpayitum&nbsp;|
         </p>
         
         <div xmlns="" class="lg">
            <span class="line">na cedaṃ niyamāpūrvamāśritaṃ kveti gamyate&nbsp;|</span>
            <span class="line">śabdārthaśrotṛtatad‪buddhivaktruccāraṇagocare&nbsp;||</span>
            
         </div>
         
         <p xmlns="">śabdasya tāvadatyantaparārthadṛṣṭārthatvānnā pūrveṇa kaścidupakāraḥ&nbsp;| satyapi cābhidhānakarmatvenārthasya
            prādhānye dṛṣṭārtheṣu lokavyavahāreṣu vinā 'pyapūrveṇāṅgabhāvādapūrvopakārānupayogaḥ&nbsp;|
            śrotuḥ punarniyamavidhisaṃsparśānantargatatvādevāsaṃskāryatvam&nbsp;| buddhayośca kṣaṇikatvānna
            kālāntarāvasthāyyapūrvādhāratvopapattiḥ&nbsp;|
         </p>
         
         <div xmlns="" class="lg">
            <span class="line">vaktā tu bhāṣaṇe sarvo guṇabhūto vidhīyate&nbsp;|</span>
            <span class="line">na tasya niyamāpūrvasaṃskāryatvanirūpaṇam&nbsp;||</span>
            
         </div>
         
         <div xmlns="" class="lg">
            <span class="line">na pradhānapadaṃ cātra vidyate svargakāmavat&nbsp;|</span>
            <span class="pageinfo">[256]</span>
            <span class="line">na ca ṣaṣṭhayuktasaṃbandhātsvāmitvena pradhānataḥ&nbsp;||</span>
            
         </div>
         
         <div xmlns="" class="lg">
            <span class="line">yattu diṅ‌niyamāpūrvaṃ bhojanādiṣu kalpitam&nbsp;|</span>
            <span class="line">puruṣārthakriyādvāraṃ tadarthaṃ tatpratīyate&nbsp;||</span>
            
         </div>
         
         <p xmlns="">na cehoccāraṇamuccārayitrarthaṃ yena bhojanādisamatvaṃ pratipadyeta&nbsp;| svarūpeṇa punarbhaṅigatvād‌buddhivadevāsaṃskārārham&nbsp;|</p>
         
         <div xmlns="" class="lg">
            <span class="line">evaṃ cāvedamūlatvānna dharmaniyamārthatā&nbsp;|</span>
            <span class="line">yuktā śabdasmṛtervaktuṃ na cāsyāḥ śāstratā svayam&nbsp;||</span>
            
         </div>
         
         <p xmlns="">taduktaṃ ‘prayogaśāstramiti cennāsanniyamāt ’ iti&nbsp;|</p>
         
         <div xmlns="" class="lg">
            <span class="line">nahi vyākaraṇādīnāṃ vedatvena svatantratā&nbsp;|</span>
            <span class="line">puruṣādhīnavṛtteśca sāpekṣasyāpramāṇatā&nbsp;||</span>
            
         </div>
         
         <p xmlns="">sarvatra hi pauruṣeyādvacanādevamayaṃ puruṣo vedeti pratyayastena kartrabhiprāyaprakāśanamātropayuktatvādva‌yākaraṇānnaiva
            śabdagatasādhvasādhuvibhāgaḥ pratīyate&nbsp;|
         </p>
         
         <div xmlns="" class="lg">
            <span class="line">na ca smṛtyantaraṃ kiṃ cid‌dṛṣṭaṃ tatkāryagocaram&nbsp;|</span>
            <span class="line">dṛḍhaṃ śrutyanumānaṃ syādyenopanayanādivat&nbsp;||</span>
            
         </div>
         
         <p xmlns="">prāyeṇa manugautamavasiṣṭhādipraṇītāḥ samāneṣvartheṣu dharmasaṃhitā vartante&nbsp;| tenāvigānāttābhya
            eva śrutayaḥ svanumānāḥ&nbsp;| na ca vyākaraṇasya tābhiḥ samānārthatvam&nbsp;|
         </p>
         
         <div xmlns="" class="lg">
            <span class="line">paraspareṇa cā ' 'cāryā vigītavacanāḥ sthitāḥ&nbsp;|</span>
            <span class="line">sūtravārtikabhāṣyeṣu kiṃ tatrādhyavasīyatām&nbsp;|</span>
            
         </div>
         
         <div xmlns="" class="lg">
            <span class="line">na tāvatsūtrakāreṇa kiṃciduktaṃ prayojanam&nbsp;|</span>
            <span class="line">kathaṃ caitāvati granthe syātprayojanavismṛtiḥ&nbsp;||</span>
            
         </div>
         
         <p xmlns="">yeṣvapi tadgrantheṣu vispaṣṭānyādita evā ' 'rabhya prayojanāni jñāyante na caiṣāṃ
            śravaṇagrahaṇadhāraṇeṣu mahānkhedasteṣvapi jijñāsūtsāhārthaṃ pūrvaṃ prayojanānyeva
            nibadhyante, ‘dharmaṃ vyākhyāsyāmo,’ <a id="N53" href="#n53"><sup>53</sup></a>‘yajñaṃ vyākhyāsyāmaḥ’ ityevamādibhiḥ&nbsp;| iha punaratyantakaṣṭaṃ vyākaraṇaṃ praṇayatā
            sūtrakāreṇa dharmārthakāmamokṣāṇāṃ na kasyacitprayojanatvamāśritam&nbsp;| na ca sarvapradhāne
            vastunyanādaro yuktaḥ&nbsp;| sujñātatvaṃ punarīdṛśaṃ yenādyāpi vivadante&nbsp;|
         </p>
         
         <div xmlns="" class="lg">
            <span class="line">dharmaśca phalasaṃbaddhaṃ karma yāgādi varṇyate&nbsp;|</span>
            <span class="line">na ca vyākaraṇe kiṃcittādṛkkarmopadiśyate&nbsp;||</span>
            
         </div>
         
         <div xmlns="" class="lg">
            <span class="line">dharmatvaṃ yacca vijñānaśāstrapūrvaprayogayoḥ&nbsp;|</span>
            <span class="line">yatheṣṭaṃ varṇitaṃ tacca na śāstrasadṛśaṃ matam&nbsp;||</span>
            
         </div>
         
         <p xmlns="">śāstrārtho hi nirūpitarūpo bhavati&nbsp;| iha ca jñānadharmatvamupanyasyādharmaprasaṅgabhītena
            <span class="pageinfo">[257]</span>śāstrapūrvaprayoge 'bhyudaya iti vārtikakāreṇoktam&nbsp;| bhāṣyakāra āha—<b>atha vā punarastu jñāne dharma iti</b>&nbsp;| na caivamaniyamena dharmatvāvadhāraṇaṃ yuktam&nbsp;|
         </p>
         
         <div xmlns="" class="lg">
            <span class="line">saṃbaddhayośca dharmatvaṃ yadaikasyāvadhāryate&nbsp;|</span>
            <span class="line">tadetarattadarthaṃtvānna dharmatvena gamyate&nbsp;||</span>
            
         </div>
         
         <p xmlns="">tadiha yadi tāvajjñānameva dharmatvenāvadhāritaṃ tato lokaprasiddhasyaiva prayogasya
            jñānāttu niṣpāditatvena satyāmapyupakāranirvṛttau vājinādivatprayojakatvābhāvaḥ&nbsp;|
            śāstrapūrvakaprayogapakṣe tu jñānasya tadaṅgatvena nirākāṅkṣabhūtatvāt&nbsp;| asatyāṃ prayojanāntarākāṅkṣāyāṃ
            yadyapi kācitphale śrutirbhavetsā 'pi ‘dravyasaṃskārakarma’<a id="N54" href="#n54"><sup>54</sup></a> ityanena nyāyenārthavādatayā jñāyate&nbsp;| na hi samānādhvanoḥ parasminphalavati jñāte
            pūrvasyāpi phalavattā jñāyata iti varṇitametat&nbsp;| <b>“yo 'śvamedhena yajate ya u cainamevaṃ veda” iti</b>&nbsp;| kiṃ ca—
         </p>
         
         <div xmlns="" class="lg">
            <span class="line">ādimattvācca dharmatvaṃ naiva jñātaprayogayoḥ&nbsp;|</span>
            <span class="line">na hi vyākaraṇāpekṣā vartate vaidikī śrutiḥ&nbsp;||</span>
            
         </div>
         
         <p xmlns="">yannāma jñānaṃ nityena vedenaiva kriyate tatra tatpūrvakaprayogavidhānaṃ phalāyopapadyate&nbsp;|
            vyākaraṇajñānaṃ tu pauruṣeyaṃ granthādhīnatvānmantrārthavādagatānityasaṃyogaparihāranyāyenānādivedaviṣayatvena
            nāvadhāryate&nbsp;|
         </p>
         
         <div xmlns="" class="lg">
            <span class="line">na ca vyākaraṇaṃ nityaṃ kathaṃcidavagamyate&nbsp;|</span>
            <span class="line">kartṛsmṛtidrạdhimnā hi nityapakṣanirākriyā&nbsp;||</span>
            
         </div>
         
         <p xmlns="">athāpi vyavahāranityatānyāyena pauruṣeyavyākaraṇaparamparā 'nādiḥ kalpyeta tathā 'pi
            <b>uktaṃ tu śabdapūrvatvam</b><a id="N55" href="#n55"><sup>55</sup></a> ityasya nyāyasya sthitatvāt&nbsp;| anekapuruṣakṛtamapi sadvayākaraṇaṃ vedālambanatvaṃ
            na pratipadyate&nbsp;|
         </p>
         
         <div xmlns="" class="lg">
            <span class="line">na ca vyākaraṇatvākhyā jātiḥ kācidvayavasthitā&nbsp;|</span>
            <span class="line">anitye vākyasaṃghāte sā jātiḥ kvāvatiṣṭhatām&nbsp;||</span>
            
         </div>
         
         <p xmlns="">atha ‘lakṣyalakṣaṇe vyākaraṇam’<a id="N56" href="#n56"><sup>56</sup></a> iti satyapi lakṣaṇāṃśakṛtrimatve lakṣyāṃśena nityena nityo vidhirupapatsyata iti&nbsp;|
            tadanupapannam&nbsp;| kutaḥ—
         </p>
         
         <div xmlns="" class="lg">
            <span class="line">atyantabhinnarūpatvāllakṣyāṇāṃ lakṣaṇādinā&nbsp;|</span>
            <span class="line">naikamālambanaṃ kiṃcidvidherastītyudāhṛtam&nbsp;||</span>
            
         </div>
         
         <p xmlns="">nanu veda eva vyākaraṇanityatvaṃ dṛśyate&nbsp;| yathā ' 'ha—<b>tasmādeṣā vyākṛtā vāgudyata iti</b><a id="N57" href="#n57"><sup>57</sup></a>&nbsp;| naitadasti&nbsp;|
         </p>
         <span xmlns="" class="pageinfo">[258]</span>
         
         <div xmlns="" class="lg">
            <span class="line">vyākṛtā saṃpradāyena vāṇī nityaiva vaidikī&nbsp;|</span>
            <span class="line">anūditocyamāneyaṃ karmasvādhyāyakālayoḥ&nbsp;||</span>
            
         </div>
         
         <p xmlns="">avyākṛtāyā hi laukikyā vācaḥ śiṣyācāryasaṃbandhena svaravarṇamātrākramairaviplutarūpairnirūpitākāraireva
            vaidikī vyākṛtetyucyate&nbsp;| tasyāśca mantrabrāhmaṇātmikāyāḥ karmasu jñāne prayoge ca
            dharmo 'styeva&nbsp;| yadapi <b>caikaḥ śabdaḥ sabhyag<a id="N58" href="#n58"><sup>58</sup></a> jñātaḥ suprayuktaḥ śāstrānvitaḥ svarge loke kāmadhugbhavatīti</b> tadapi svādhyāyapraśaṃsāśeṣabhūtameva&nbsp;| <b>‘aharahaḥ svādhyāyamadhīyīta”</b> ityatra <b>‘apyekāmṛcaṃ yajuḥ sāma vā’</b> ityetadavaśyakartavyatāniyamārthamuktam&nbsp;|
         </p>
         
         <div xmlns="" class="lg">
            <span class="line">yo 'pi mantraṃ samastaṃ hi nādhīyītāpyaśaktitaḥ&nbsp;|</span>
            <span class="line">tasya śāstrānvitaḥ śabda eko 'pi svargakāmadhuk&nbsp;||</span>
            
         </div>
         
         <p xmlns=""><b>śāstrānvita</b> iti ca yathāsvādhyāyamanugata ityarthaḥ&nbsp;| <b>samyakprayukta</b> iti copanayanopasadanaguruśuśrūṣādarbhapavitrapāṇitvādītikartavyatopapannatvāśrayaṇenoktam&nbsp;|
            yadapi ca <b>“tasmād brāhmaṇena na mlecchitavai nāpabhāṣitavai mleccho ha vā eṣa yadapaśabdaḥ”</b> iti, tatsaṃpradāyāgatavaidikaśabdavināśapratiṣedhārthameva&nbsp;| vaidikāccāpetatvāllaukikasyāpaśabdatvaṃ
            saṃbhavati&nbsp;| sujñānaṃ ca&nbsp;| na ca laukikādapyapeto 'paśabdo nāma kaścidasti&nbsp;| gāvyādīnāmapi
            śabdānāṃ śrotragrāhyatvena śabdaśabdavācyatvaśabdabuddhigrāhyatvaśabdatvānugamadarśanāt&nbsp;|
            athāpyavaśyaṃ laukikādapyapeto 'paśabda āśrayaṇīyaḥ&nbsp;| tathā 'pi <b>“na mlecchabhāṣāṃ śikṣeta”</b> ityevamādismṛtyanusaraṇena himavadvindhyāntarālakṛṣṇamṛgasaṃcaraṇādyupalakṣitadharmādhikṛtāryāvartanivāsivyatiriktabarbarādibhāṣāgatasya
            mlecchitatvasamānādhikaraṇāpaśabdatvajñānāttena bhāṣaṇaṃ pratiṣidhyate&nbsp;| yuktaṃ ca
            tasyāśeṣatadīyācaraṇavatpariharaṇīyatvaṃ natvāryāvartanivāsiprayukteṣu gāvyādiṣu mlecchatidhātvarthānugamaḥ
            kaścit&nbsp;| yena tadanācāritatvenāpavṛttavadapaśabdatvaṃ nirūpyate&nbsp;| yadapi ca “āhitāgnirapaśabdaṃ
            prayujya prāyaścittīyāṃ sārasvatīmiṣṭiṃ nirvapet ” iti&nbsp;| tadapyanṛtavādabaidikaśabdavināśamlecchabhāṣāprayogāśrayameva
            veditavyaṃ na tu vyākaraṇānugatavyatiriktaśabdaprayogaviṣayam&nbsp;| tathāhi—
         </p>
         
         <div xmlns="" class="lg">
            <span class="line">kathaṃ nāmedṛśātkāryātsarva evā ' 'hitāgnayaḥ&nbsp;|</span>
            <span class="line">pravartterankathaṃ cānyairna nindyerannaśiṣṭavat&nbsp;||</span>
            
         </div>
         
         <p xmlns="">prāyeṇa hi śiṣṭānāṃ dharmācārapraṇihitacetasāṃ kaścideva pramādādalpo 'nācāro bhavati&nbsp;|
            gāvyādiśabdaprayogeṣu punarna keṣāṃcidapyanācārabuddhiḥ&nbsp;| na ca kalañjādibhakṣaṇavadvi<span class="pageinfo">[259]</span>cikitsā garhā vā dṛśyate&nbsp;| na cā ' 'hitāgnisahasre 'pyekastvadabhimatasādhuśabdaireva
            vyavaharamāṇo dṛśyate&nbsp;|
         </p>
         
         <div xmlns="" class="lg">
            <span class="line">kalpasūtrasmṛtigranthamīmāṃsāgṛhyakāriṇaḥ&nbsp;|</span>
            <span class="line">śiṣṭā dṛṣṭāḥ prayuñjānā apaśabdānanekaśaḥ&nbsp;||</span>
            
         </div>
         
         <p xmlns="">‘ samānamitaracchayenena ’ ityāditakārāntaprathamāntanapuṃsakaprayogeṣu maśakena tatra
            tatra prayuktaṃ, <b>“ samānamitaraṃ jyotiṣṭomena ” “ samānamitaraṃ gavā eekāhikena ” iti</b> sūtrakāreṇāpyabhihitam<a id="N59" href="#n59"><sup>59</sup></a>&nbsp;| “ ahīne bahiṣpavamānaiḥ sadasi stuvīran ” iti kartrabhiprāyakriyāphalavarjite 'pyṛtvikkartṛke
            stavane “ yajanti yājakā ” itivatparasmaipade prayoktavye vyākaraṇamanapekṣyā ' 'tmanepadaṃ
            prayuktam&nbsp;| tathā ' 'śvalāyanena “ pratyasitvā prāyaścittuṃ juhayuḥ ” iti samāse 'pi
            lyamna prayuktaḥ&nbsp;| ājyenākṣiṇī ājya ityasamāse 'pi prayuktaḥ&nbsp;| tathā śikṣāyāṃ nāradena
            “ pratyūṣe brahma cintayet ” iti gāvyādiśabdatulya eva prayuktaḥ&nbsp;| tathā manunā 'pi
            “ jñātāraḥ santi metyuktvā ” ityatra santi ma ityuktveti vaktavye vyākaraṇamanapekṣyaiva
            saṃhitā kṛtā&nbsp;| tathā mīmāṃsāyāmapi <b>gavyasya ca tadādiṣu’</b><a id="N60" href="#n60"><sup>60</sup></a> iti gorvikārāvayavaviṣayasādhuprayogayogyaḥ śabdo 'nyatraiva gavāmayane prayuktaḥ&nbsp;|
            tathā <b>‘dyāvostatheti cet’<a id="N61" href="#n61"><sup>61</sup></a> iti</b> dyāvāpṛthivyoriti vaktavye lakṣaṇahīnameva bahu prayuktam&nbsp;| tathā gṛhyakāreṇa mūrdhanyabhighrāṇamiti
            vaktavye mūrdhanyabhijighrāṇamityaviṣaye jighrādeśaḥ prayuktaḥ&nbsp;| kātsn‌rye 'pi vyākaraṇasya
            nirukte hīnalakṣaṇāḥ prayogā bahavo yadvadbrāhyaṇo bravaṇāditi&nbsp;| saṃvatsaraṃ śāśayānā
            ityetanmantragatamaṇḍūkaviṣayabrāhmaṇaśabdanirvacane kriyamāṇe vacanaśīlatvanimittatāṃ
            darśayatā bruvo vaciriti vacyādeśamakṛtvaiva bravaṇāditi prayuktam&nbsp;|
         </p>
         
         <div xmlns="" class="lg">
            <span class="line">anto nāstyapaśabdānāmitihāsapurāṇayoḥ&nbsp;|</span>
            <span class="line">tathobhābhyādirūpāṇāṃ hastiśikṣādikāriṇām&nbsp;||</span>
            
         </div>
         
         <p xmlns="">yugapadubhābhyāṃ dantābhyāṃ yaḥ prahāraḥ sa ubhābhya iti sarvaiḥ pālakāryarājaputrādibhirvyākaraṇānapekṣameva
            prayuktam&nbsp;|
         </p>
         
         <div xmlns="" class="lg">
            <span class="line">vedeṣvapi prayogāste bhūyāṃso 'dhyetṛsaṃmatāḥ&nbsp;|</span>
            <span class="line">sāmānyaṃ chāndasaṃ vā 'pi yeṣāṃ nāstyeva lakṣaṇam&nbsp;||</span>
            
         </div>
         
         <p xmlns="">na hi te suptiṅupagrahādivyatyayena nāpi katipayādhikāradṛṣṭena ‘bahulaṃ chandasi’
            ityanena sidhyanti&nbsp;| tadyathā <b>madhyaṃ āpasya tiṣṭhati&nbsp;| nīcīnavāraṃ varuṇaḥ kabandhamiti</b><a id="N62" href="#n62"><sup>62</sup></a>&nbsp;| <span class="pageinfo">[260]</span>na hyapāmityasya nityastrīliṅgabahuvacanaviṣayavyañjanāntaprātipadikaparapaṣṭhayā
            'nvākhyānādāpasyetyetadrūpaṃ lakṣaṇānugataṃ dṛśyate&nbsp;| nāpi dvāraśabdasya sthāne lāṭabhāṣāto
            'nyatra vāraśabdaḥ saṃbhavati&nbsp;| tenānāramya evāyaṃ viṣayavyāptyasaṃbhavāt&nbsp;|
         </p>
         
         <div xmlns="" class="lg">
            <span class="line">śabdānugamarūpo 'rtho yatra vyākaraṇaṃ kṛtam&nbsp;|</span>
            <span class="line">ye 'pi vyākaraṇasyaiva pare pāre pratiṣṭhitāḥ&nbsp;||</span>
            
         </div>
         
         <div xmlns="" class="lg">
            <span class="line">sutarāṃ te 'pi gāvyāditulyāneva prayuñjate&nbsp;|</span>
            <span class="line">sūtravārtikabhāṣyeṣu dṛśyate cāpaśabdanam&nbsp;||</span>
            
         </div>
         
         <div xmlns="" class="lg">
            <span class="line">aśvārụ̄dhāḥ kathaṃ cāśvānvismareyuḥ sacetanāḥ&nbsp;|</span>
            
         </div>
         
         <p xmlns="">sūtre tāvat ‘janikartuḥ prakṛtiḥ’<a id="N63" href="#n63"><sup>63</sup></a> ityatra hi dvāvapaśabdau janiśabdena hi ikśtipau <b>dhātunirdeśa</b> ityanena lakṣaṇenānvito dhātureva nirdiśyate&nbsp;| na ca tasya kartuḥ prakṛterapādānasaṃjñeṣyate&nbsp;|
            jāyamānasya punararthasya janiśabdo vācakatayā naiva lakṣaṇenānugataḥ&nbsp;| tenāyaṃ daridra
            ivāśvaśabdo janimātravācitvāttadarthaṃ pratyasādhureva vijñāyate&nbsp;| tathā&nbsp;| <b>‘tṛjakābhyāṃ kartari’<a id="N64" href="#n64"><sup>64</sup></a> iti</b> pratiṣiddhaṣaṣṭhīsamāsaprayogādvyākaraṇaphalaparityāgaḥ&nbsp;| evaṃ <b>tatprayojaka iti</b><a id="N65" href="#n65"><sup>65</sup></a> pratiṣiddha eva samāsaḥ&nbsp;| tathā vārtike 'pi dambherhalagrahaṇasya jātivācakatvātsiddhamiti&nbsp;|
            tathā ‘ānyabhāvyaṃ tu kālaśabdavyavāyāt’ iti&nbsp;| atra kleśena samāsaṃ kalpayitvā tataḥ
            samāsasaṃjñayā guṇavacanasaṃjñāyāṃ bādhitāyāṃ ‘guṇavacanabrāhyaṇādibhyaḥ’<a id="N66" href="#n66"><sup>66</sup></a> iti lakṣaṇenāsaṃsṛṣṭa eva ṣyañprayuktaḥ&nbsp;| bhāṣye 'pyaviravikanyāyeneti dvaṃdvagarbhe
            tatpuruṣe pūrvasamāsapūrvapadasthāyāḥ supaḥ <b>‘supo dhātuprātipadikayoḥ’<a id="N67" href="#n67"><sup>67</sup></a> iti</b> pratyakṣopadiṣṭo 'pi luṅna kṛtaḥ&nbsp;| tathā 'nyathā kṛtvā coditamanyathā kṛtvā parihāra
            iti&nbsp;| ‘anyathaivaṃ katham’<a id="N68" href="#n68"><sup>68</sup></a> ityanvākhyātasādhutvo 'pi ṇamul na prayuktaḥ&nbsp;| na caiṣāṃ nipātanaiḥ sādhutvasiddhiḥ&nbsp;|
            kutaḥ—
         </p>
         
         <div xmlns="" class="lg">
            <span class="line">yeṣāmanugamo nāsti te sidhyeyurnipātanaiḥ&nbsp;|</span>
            <span class="line">anyathānugatānāṃ tu prayogaṃ bādhate smṛtiḥ&nbsp;||</span>
            
         </div>
         
         <div xmlns="" class="lg">
            <span class="line">smṛtyācāravirodhe hi smṛtireva balīyasī&nbsp;|</span>
            <span class="line">pratyakṣapratiṣedhācca janikartrādyasādhutā&nbsp;||</span>
            
         </div>
         
         <p xmlns="">pratyakṣasmṛtivirodhe tu lakṣaṇarahitasyāpi prayogādeva śiṣṭācārabhūtādavayavānugamasmṛtimanumāya
            nipātanātsādhutvasiddhiḥ&nbsp;| na ca lakṣaṇaśabdānāṃ svātmani kriyāvirodhādātmārthatvābhāvādvā
            lakṣaṇānugatiranādaraṇīyā&nbsp;|
         </p>
         
         <div xmlns="" class="lg">
            <span class="line">pradeśāntarasiddhena lakṣaṇenānugamyate&nbsp;|</span>
            <span class="line">deśāntarasthitaḥ śabdo lakṣyabhūto 'nyaśabdavat&nbsp;||</span>
            
         </div>
         <span xmlns="" class="pageinfo">[261]</span>
         
         <p xmlns="">tathā ca ‘kutvaṃ kasmānna bhavati vṛddhiḥ’<a id="N69" href="#n69"><sup>69</sup></a> iti&nbsp;| ko 'yaṃ śabda ityādiṣu lakṣaṇānugamādaraḥ sarvatrā ' 'śritaḥ| yadi ca lakṣaṇaśabdeṣu
            lakṣaṇaṃ na pravarteta, tataḥ sarvaṃ vyākaraṇamapaśabdaireva nibaddhaṃ syāt&nbsp;| ardhavaiśasadarśanāttu
            pramāṇatvahāniḥ&nbsp;| athocyeta yajñaprayogaviṣaya eva sādhubhāṣaṇaniyamo na sūtrakāravyākhyānādikriyāsviti&nbsp;|
            tadasat&nbsp;| <b>svarge loke kāmadhugiti</b> phalavattvopanyāsāt&nbsp;| sārasvatīvidhāvāhitāgnigrahaṇārthavattvāt&nbsp;| itarathā hyāhitāgnireva
            yajñeṣvadhikriyata iti tadgocare 'paśabdaprayoge niṣprayojanamevā ' 'hitāgnigrahaṇaṃ
            bhavet&nbsp;| yo 'pi ca jyotiṣṭomaprakaraṇe vājasaneyināṃ “<b>tasmādbrāhmaṇo na mlecchet</b>” iti pratiṣedhaḥ karmāṅgatvena jñāyate so 'pi gurusaṃpradāyakramāgatamantraprayogavināśaviṣaya
            eva mlecchabhāṣāpratiṣedhārtho veti pūrvavadeva netavyaḥ&nbsp;| yadapi ca ‘keṣāṃ śabdānām’<a id="N70" href="#n70"><sup>70</sup></a> iti praśnānantaraṃ ‘laukikānāṃ vaidikānāṃ ca’ iti vivekakathanaṃ tadapi bahūnāṃ tāva
            tpratyakṣapratyabhijñānāllokavedayorabhede sati stokapravibhāgāpekṣaṃ naivedamatyantabhedāśrayasadṛśamabhidhīyamānaṃ
            śobhate na ca laukikamadhye gauraśvaḥ puruṣo hastītyevamādayaḥ sarve vedasādhāraṇā
            vedādeva voddha‍ṛtya lokena prayuktā udāhartuṃ nyāyyāḥ&nbsp;| ya eva hi bhāṣāyāmityeva
            smaryante, na ca kvacidapi vede dṛṣṭapūrvā ityevaṃ saṃbhāvayituṃ śakyante ta evodāhartavyāḥ&nbsp;|
            vaidikodāharaṇeṣvapi ca lokaprasiddhā eva śamādaya udāhṛtāḥ&nbsp;| na ca vākyodāharaṇena
            laukikebhyo bhidyante&nbsp;| vākyānāṃ vyākaraṇenānanvākhyānāt&nbsp;| ataśchāndasānyeva kāni
            cit “<b>gṛbhṇāmi</b>” “<b>datvāyātha</b>” ityevamādīnyudāhartuṃ yogyāni na “<b>śaṃno devīḥ</b>” ityevamādīni&nbsp;| chāndasodāharaṇaṃ ca kutaḥ ‘siddhe’ ‘lokata’<a id="N71" href="#n71"><sup>71</sup></a> ityanena pratyāsannenaiva vyāhanyeta&nbsp;| yadi ca laukikānāmanvākhyānaṃ kriyet, tataḥ
            sutarāṃ gāvyādaya evānvākhyeyāsteṣāṃ vyavasthitaṃ laukikatvaṃ vedeṣvapragogāt&nbsp;| punaradhyetṛbhirvedādevoddha‍ṛtyoddha‍ṛtya
            prayuktā iti śakyaṃ vaktum&nbsp;| tathā ca manunā 'pyuktam&nbsp;| vedaśabdemya evā ' 'dau pṛthak
            saṃsthā vinirmama iti&nbsp;| dṛśyante cādyatve 'pi śrotriyā laukike 'pyarthe vivakṣite
            tadbhāṣāsamānārthānsakalamantrānapyudāharantaḥ kimaṅga punaḥ pādānpadāni vā&nbsp;| na cā
            ' 'śritapratipadapāṭhānāṃ vaidikānāṃ lakṣaṇena kāryam&nbsp;| na caiṣāṃ gurumukhātsādhīyo
            lakṣaṇamasti ‘dṛṣṭānuvidhitvācchandasa’ iti svayameva lakṣaṇasyā ' 'mnānādhīnatvena
            mandaprayojanatvamuktam&nbsp;|
         </p>
         
         <div xmlns="" class="lg">
            <span class="line">yathaiva lokasiddhatvātkṛṣyāderlakṣaṇaṃ vṛthā&nbsp;|</span>
            <span class="line">tathaiva vedasiddhānāṃ śabdānāṃ lakṣaṇaṃ vṛthā&nbsp;||</span>
            
         </div>
         
         <div xmlns="" class="lg">
            <span class="line">rakṣādyapi yadatroktamanvākhyānaprayojanam&nbsp;|</span>
            <span class="line">na tadapyanyataḥ siddheralpasiddhestato 'pi vā&nbsp;||</span>
            
         </div>
         <span xmlns="" class="pageinfo">[262]</span>
         
         <p xmlns="">śiṣyācāryasaṃbandho hi mahānvedarakṣāheturvyākaraṇānadhīnasyāpi vedakramasyādhyayanenaiva
            rakṣyamāṇatvāt&nbsp;| tadvināśe 'pi ca viśiṣṭataradoṣaprasaṅgāt&nbsp;| uktaṃ ca—
         </p>
         
         <div xmlns="" class="lg">
            <span class="line">nirākāṅkṣī bhavellakṣyaṃ yena tannāma lakṣaṇam&nbsp;|</span>
            <span class="line">śatāṃśamātrasiddhau tu tena mandaṃ prayojanam&nbsp;||</span>
            
         </div>
         
         <div xmlns="" class="lg">
            <span class="line">samāmnāyaprasiddhe 'pi sāmavede 'sti lakṣaṇam&nbsp;|</span>
            <span class="line">tadyuktaṃ kṛtsnasiddhitvātkartavyārthena cārthavat&nbsp;||</span>
            
         </div>
         
         <p xmlns="">aucchikye hi sarvāṇi sāmaparvāṇi yathākramaṃ lakṣaṇenānugatāni tataśca samastasāmarūpasiddhernirākāṅkṣattvaṃ
            bhavati&nbsp;| brāhmaṇavidhivaśena ca, ṛgantarasaṃcāraṇāyāṃ prastāvādipañcadhāvibhāgena
            lakṣaṇopayogaḥ&nbsp;| padānugamamātranivṛttavyāpāreṇa tu vyākaraṇena viśiṣṭapadaracanātmakavākyasaṃghātarūpāṇāmasaṃbhavatkartavyapadavākyānāṃ
            mandamiva rakṣitavyaṃ dṛśyate&nbsp;|
         </p>
         
         <div xmlns="" class="lg">
            <span class="line">lakṣayedyaḥ samāmnāyātpadavākyakramān bahūn&nbsp;|</span>
            <span class="line">sa lakṣayettarāmalpaṃ prakṛtipratyayakramam&nbsp;||</span>
            
         </div>
         
         <p xmlns="">kiṃ ca—</p>
         
         <div xmlns="" class="lg">
            <span class="line">yadi vyākaraṇādrakṣāṃ manvīranvedavādinaḥ&nbsp;|</span>
            <span class="line">vaiyākaraṇageheṣu chindyuste vedasaṃśayān&nbsp;||</span>
            
         </div>
         
         <div xmlns="" class="lg">
            <span class="line">kakṣāvalambinaṃ nityaṃ ko nāma karakaṃ vahan&nbsp;|</span>
            <span class="line">tamanādṛtya śaucārthamanyataḥ kartumarhati&nbsp;||</span>
            
         </div>
         
         <div xmlns="" class="lg">
            <span class="line">loke yasya yadarthatvamāptā vā yatra ye matāḥ&nbsp;|</span>
            <span class="line">tena tebhyaśca tadvastu yathāvadavagamyate&nbsp;||</span>
            
         </div>
         
         <div xmlns="" class="lg">
            <span class="line">āyurvedaṃ cikitsāsu prāyeṇa viniyujyate&nbsp;|</span>
            <span class="line">vyādhitattvauṣadhajñānaṃ vaidyebhyaścopalabhyate&nbsp;||</span>
            
         </div>
         
         <p xmlns="">na tu vedādhyāyināṃ kadācidapyabhiyuktatarasahādhyāyivyatirekeṇa vedavarṇapadavākyājñānasaṃdehaviparyayavyāvṛttau
            vyākaraṇaṃ vaiyākaraṇā vopayujyante&nbsp;|
         </p>
         
         <div xmlns="" class="lg">
            <span class="line">sahādhyāyimirevāto vedaḥ kārtsnyena rakṣyate&nbsp;|</span>
            <span class="line">svarākṣaravinaṣṭo 'pi dveṣādanyairna mṛṣyate&nbsp;||</span>
            
         </div>
         
         <div xmlns="" class="lg">
            <span class="line">tasmātprītairupādhyāyairdviṣṭaiḥ kāruṇikādibhiḥ&nbsp;|</span>
            <span class="line">na vināśayituṃ vedo labhyate tena rakṣyate&nbsp;||</span>
            
         </div>
         
         <p xmlns="">tasmādvedarakṣārthaṃ tāvannādhyeyaṃ vyākaraṇam&nbsp;|</p>
         
         <div xmlns="" class="lg">
            <span class="line">loke tu sarvabhāṣābhirarthā vyākaraṇādṛte&nbsp;|</span>
            <span class="line">sidhyanti vyavahāreṇa kāvyādiṣvapyasaṃśayam&nbsp;||</span>
            
         </div>
         <span xmlns="" class="pageinfo">[263]</span>
         
         <p xmlns="">yadi tu saṃvyavahāravākyeṣvanupayujyamānamapi kāvyanāṭakalakṣaṇaprākṛtavyākaraṇadvipadīrāsakādilakṣaṇanyāyena
            saṃskṛtakāvyopayogārthaṃ vyākaraṇamāśrīyeta, tathā 'pi kāvyaprayoganiyamotpattyaśāstratvādyatheṣṭabhāṣābhiḥ
            prabandhakaraṇasaṃbhavācchabdeṣu ca vyavasthā syādityucyate&nbsp;|
         </p>
         
         <div xmlns="" class="lg">
            <span class="line">kāvyaśobhāsvapi tvetannaivātīvopayujyate&nbsp;|</span>
            <span class="line">vaiyākaraṇadoṣāddhi kaṣṭāñchabdānprayuñjate&nbsp;||</span>
            
         </div>
         
         <div xmlns="" class="lg">
            <span class="line">na ca lakṣaṇamastīti prayoktavyamalaukikam&nbsp;|</span>
            <span class="line">lokasiddhaprayoge tu lakṣaṇaṃ syādanarthakam&nbsp;||</span>
            
         </div>
         
         <p xmlns="">tena loke 'pi na kadācidvayākaraṇena śabdarakṣā&nbsp;|</p>
         
         <div xmlns="" class="lg">
            <span class="line">ūhārthamapi śabdānāṃ na vyākaraṇamarthavat&nbsp;|</span>
            <span class="line">ūhasyāpyanmataḥ siddherūhyānūhyavibhāgavat&nbsp;||</span>
            
         </div>
         
         <p xmlns="">tathā ca—</p>
         
         <div xmlns="" class="lg">
            <span class="line">mukhyadṛṣṭārthatāsvārthasamavetārthatādibhiḥ&nbsp;|</span>
            <span class="line">prayuktāḥ prakṛtau mantrā gatāḥ kāryātideśataḥ&nbsp;||</span>
            
         </div>
         
         <div xmlns="" class="lg">
            <span class="line">vikāre 'tha niṣiddhohāḥ kāryāpanneṣu pañcadhā&nbsp;|</span>
            <span class="line">arthāntare 'ṣvapūrvārthadvāreṇohaṃ vrajanti naḥ&nbsp;||</span>
            
         </div>
         
         <div xmlns="" class="lg">
            <span class="line">etāvatyanyato yasya vinā vyākaraṇānmatiḥ&nbsp;|</span>
            <span class="line">jāyeta sa kathaṃ tatra padaṃ yogyaṃ na lapsyate&nbsp;||</span>
            
         </div>
         
         <div xmlns="" class="lg">
            <span class="line">veda eva hi sarveṣāmādarśaḥ sarvadā sthitaḥ&nbsp;|</span>
            <span class="line">śabdānāṃ tata uddha‍ṛtya prayogaḥ saṃbhaviṣyati&nbsp;||</span>
            
         </div>
         
         <div xmlns="" class="lg">
            <span class="line">atha vā yo 'pi gāvyādirlokenārthe prayujyate&nbsp;|</span>
            <span class="line">so 'pyarthadvārataḥ prāptaprayogaḥ kena vāryate&nbsp;||</span>
            
         </div>
         
         <p xmlns="">devatāpadāni tāvat&nbsp;| ‘<b>vidhiśabdasya mantratve bhāvaḥ syāt</b>’<a id="N72" href="#n72"><sup>72</sup></a> ityetena <b>nyāyena</b> sarvāneva sādhvasādhutvasaṃmatānparyāyānparityajya vidhigataprayogānusaraṇenaiva
            tadvākyaśeṣavākyāntarādhigatārthābhidhānarūpeṇa prayujyante teṣu hyastyeva karmābhidhānārthameva
            prayogotpattiśāstratvam&nbsp;| yāni tu dravyatadguṇādipadāni saṃnihitārthaparyupasthāpitasamastarūpāṇi
            prayogavacanagocaramāgacchanti teṣvasaṃnihitārthapadanivṛttinyūnasākāṅkṣamantravākyanirākāṅkṣīkaraṇāya
            smṛte 'pyarthe prayujyamāneṣu prayogotpattyaśāstratvānna vyavasthā syādityucyate&nbsp;|
            prakṛtau hi mantrāṇāṃ prayogotpattiḥ śāstravatī vikṛtau, punararthavaśādbhavantī na
            vyākaraṇānugateṣvevāvatiṣṭhate&nbsp;| vyākaraṇasyāpyasaṃbhāvyamānamūlaśāstrasya kṛtakāvidhāyakeṣṭyupasaṃkhyā<span class="pageinfo">[264]</span>nādyāvāpasūtrapratyākhyānānavasthitapramāṇatvasya yathārucivikalpitaprakṛtipratyayaparimāṇādidoṣagrastasya
            niścitasmaryamāṇapāṇinyādimatasāpekṣasya naivānādiyajñagataśabdaprayoganiyamotpattiśāstratvamavakalpate&nbsp;|
         </p>
         
         <div xmlns="" class="lg">
            <span class="line">tenohe karmakarmāṅgavākyārthajñānakauśalaiḥ&nbsp;|</span>
            <span class="line">lokavedaprayogācca siddhe vyākaraṇena kim&nbsp;||</span>
            
         </div>
         
         <p xmlns="">api ca vyākaraṇenohakaraṇamaśakyameveti manvānaiṣṭīkākārairapyuktam—</p>
         
         <div xmlns="" class="lg">
            <span class="line">aṅgāni jñātināmānyupamā cendriyāṇi ca&nbsp;|</span>
            <span class="line">etāni nohaṃ gacchanti adhrigau<a id="N73" href="#n73"><sup>73</sup></a> viṣamaṃ hi tat&nbsp;||</span>
            
         </div>
         
         <div xmlns="" class="lg">
            <span class="line">āgamo yastu nirdiṣṭaḥ prayojanavivakṣayā&nbsp;|</span>
            <span class="line">karmaṇāṃ nocyate tatra kiṃ vedādhyayanaṃ phalam&nbsp;||</span>
            
         </div>
         
         <p xmlns="">sarvasya hi hyanuṣṭhātavyasyā ' 'gamo mūlatvenā ' 'khyāyate na prayojanatvena&nbsp;|</p>
         
         <div xmlns="" class="lg">
            <span class="line">athaitenaiva yuktaṃ syādāgamoktaṃ prayojanam&nbsp;|</span>
            <span class="line">tadapyasadanāmnānānniṣkāraṇatayā 'pi ca&nbsp;||</span>
            
         </div>
         
         <p xmlns="">niṣkāraṇaṣaḍaṅgavedādhyayanopanyāsena hi sutarāṃ vyākaraṇasya niṣprayojanatvamuktam&nbsp;|</p>
         
         <div xmlns="" class="lg">
            <span class="line">āgamo vedavākyācca nānyaḥ kaścana vidyate&nbsp;|</span>
            <span class="line">kathaṃ cā ' 'dimatāṃ sidhyedvedenānādinā vidhiḥ&nbsp;||</span>
            
         </div>
         
         <p xmlns="">tasmāt ‘svādhyāyo 'dhyetavyaḥ’ ityetatkevalavedādhyayanavidhānaṃ śatapathādiṣu dṛṣṭamupapannaṃ
            ca nityārthālambanatvāt&nbsp;| vyākaraṇādyaṅgādhyayanavidhānaṃ punarna kasyāṃcicchākhāyāṃ
            śrūyate&nbsp;| na cā ' 'dimadarthaviṣayaṃ sadanāditvādhīnaṃ vedatvaṃ pramāṇatvaṃ vā labhate&nbsp;|
         </p>
         
         <div xmlns="" class="lg">
            <span class="line">na ca vedāṅgabhāvo 'pi kaścidvayākaraṇaṃ prati&nbsp;|</span>
            <span class="line">tādarthyāvayavābhāvābuddhādivacaneṣviva&nbsp;||</span>
            
         </div>
         
         <div xmlns="" class="lg">
            <span class="line">śrutiliṅgādibhistāvattādarthyaṃ nāsya gamyate&nbsp;|</span>
            <span class="line">akṛtrimasya vā kaścitkṛtrimo 'vayavaḥ katham&nbsp;||</span>
            
         </div>
         
         <p xmlns="">tasmādavayavaviṣayamevaitadevaṃ varṇayitavyam&nbsp;|</p>
         
         <div xmlns="" class="lg">
            <span class="line">ṣaḍaṅgo veda ityuktaṃ śrutiliṅgādyapekṣayā&nbsp;|</span>
            <span class="line">taiḥ ṣaḍ‌bhiḥ pravibhaktaḥ sansa hi karmavibodhanaḥ&nbsp;||</span>
            
         </div>
         
         <p xmlns="">nanu bāhyāṅgānapekṣatve vedasvarūpāntargataśrutyādyapekṣayā viśeṣaṇamanarthakaṃ prasajyate&nbsp;|
            tathā hi—
         </p>
         
         <div xmlns="" class="lg">
            <span class="line">saṃbhavavyabhicārābhyāṃ syādviśeṣaṇasaṃbhavaḥ&nbsp;|</span>
            <span class="line">śrutyādyavyabhicārāttu tairaṅgaiḥ kiṃ viśeṣyate&nbsp;||</span>
            
         </div>
         <span xmlns="" class="pageinfo">[265]</span>
         
         <p xmlns="">ucyate—</p>
         
         <div xmlns="" class="lg">
            <span class="line">yastāni pravibhaktāni heturūpaphalaiḥ pṛthak&nbsp;|</span>
            <span class="line">jñātvā 'dhīte sa evāsya vidherarthaṃ karoti naḥ&nbsp;||</span>
            
         </div>
         
         <div xmlns="" class="lg">
            <span class="line">adhigantavya ityetadadhyeya iti cocyate&nbsp;|</span>
            <span class="line">tena śrutyādimānvedo veditavyo vidherataḥ&nbsp;||</span>
            
         </div>
         
         <div xmlns="" class="lg">
            <span class="line">dhyāyatereva vā rūpaṃ dhyeya ityetadāśritam&nbsp;|</span>
            <span class="line">śrutyādyarpitasarvārthaḥ sa dhyātavyaḥ sadā dvijñaiḥ&nbsp;||</span>
            
         </div>
         
         <p xmlns="">tataśca mīmāṃsādvārā vedārthānucintanavidhirevāyamiti jñāyate na vyākaraṇādhyayanavidhiḥ&nbsp;|</p>
         
         <div xmlns="" class="lg">
            <span class="line">vede vyākaraṇādīni santyevābhyantarāṇi naḥ&nbsp;|</span>
            <span class="line">bhavedvā tadabhiprāyā ṣaḍaṅgādhyayanasmṛtiḥ&nbsp;||</span>
            
         </div>
         
         <p xmlns="">‘<b>taddadhno dadhitvam</b>’ ityevamādīni hi vaidikārthavādāntargatānyeva hi niruktavyākaraṇādīni taiḥ vidhāyako
            vedo 'dhyetavya iti smṛtyartho bhavet&nbsp;|
         </p>
         
         <div xmlns="" class="lg">
            <span class="line">prātiśākhyāni vā yāni svādhyāyavadadhīyate&nbsp;|</span>
            <span class="line">gṛhyamāṇatadarthatvādaṅgatvaṃ teṣu vā sthitam&nbsp;||</span>
            
         </div>
         
         <p xmlns="">yāni hi vedavyāpāraparāṇyeva teṣu liṅgena śakyamaṅgatvamadhyavasātum&nbsp;| nanu katibhayaspṛṣṭavedavākyodāharaṇacchadmamātreṣu
            pāṇiniprabhṛtipraṇīteṣu prātiśākhyānīva prayogaśāstrāṇīti cet&nbsp;| na&nbsp;| teṣāṃ padasvarūpeṣveva
            vyāpārāt&nbsp;| pāṇinīyādiṣu hi vedasvarūpavarjitāni padānyeva saṃskṛtya saṃskṛtyotsṛjyante&nbsp;|
            prātiśākhyaiḥ punarvedasaṃhitādhyayanānugatasvarasaṃdhiprayativivṛtipūrvāṅgaparāṅgādyanusaraṇādvedāṅgatvamāviṣkṛtam&nbsp;|
         </p>
         
         <div xmlns="" class="lg">
            <span class="line">pūrvoktenānusaṃghānamāgamasya ca nāsti te&nbsp;|</span>
            <span class="line">āgamo 'dhyayanaprāyaḥ prākca śabdānuśāsanam&nbsp;||</span>
            
         </div>
         
         <p xmlns=""><b>brāhmaṇena niṣkāraṇo dharmaḥ ṣaḍaṅgo vedo 'dhyeya</b><a id="N74" href="#n74"><sup>74</sup></a> iti vihito jñāne dharmaḥ śāstrapūrvaprayoge 'bhyudaya iti ca vyāhatābhidhānam&nbsp;| yadapi
            ca śabdāpaśabdajñānalāghavaṃ prayojanatvenopadiṣṭaṃ tannirākṛtaprayojanāntarasya lāghavamātramevāvaśiṣyata
            iti satyamevoktam&nbsp;|
         </p>
         
         <div xmlns="" class="lg">
            <span class="line">yadi vā gauravasyaiva laghutvamupacaryate&nbsp;|</span>
            <span class="line">viparyayāpadeśena śūre kātaraśabdavat&nbsp;||</span>
            
         </div>
         
         <p xmlns="">lokaprasiddhānāmeva śabdānāmatyantaviṣamadhātugaṇoṇādisūtrādibhiralaukikasaṃjñāparibhāṣānibaddhaprakriyairanavasthitasthāpanākṣepasiddhāntavicāraiḥ
            kleśenāntaṃ gatvā yathāvasthitā<span class="pageinfo">[266]</span>nuvādamātrameva kriyate, tatrāpi codāharaṇavyatirikteṣu kasyacideva lakṣaṇayojanasāmarthyaṃ
            dṛśyate&nbsp;| tenātyantaguruḥ sannayamupāyastutyarthameva laghurityupacaritaḥ&nbsp;| <b>yadapi kena</b> ciduktam—
         </p>
         
         <div xmlns="" class="lg">
            <span class="line">tattvāvabodhaḥ śabdānāṃ nāsti vyākaraṇādṛte&nbsp;|| iti&nbsp;|</span>
            
         </div>
         
         <p xmlns="">tadrūparasagandhasparśeṣvapi vaktavyamāsīt&nbsp;|</p>
         
         <div xmlns="" class="lg">
            <span class="line">ko hi pratyakṣagamye 'rthe śāstrāttattvāvadhāraṇam&nbsp;|</span>
            <span class="line">śāstralokasvabhāvajña īdṛśaṃ vaktumarhati&nbsp;||</span>
            
         </div>
         
         <p xmlns="">ata eva ślokasyottarārdhaṃ vaktavyam&nbsp;|</p>
         
         <div xmlns="" class="lg">
            <span class="line">tattvāvabodhaḥ śabdānāṃ nāsti śrotrendriyādṛte&nbsp;|| iti&nbsp;|</span>
            
         </div>
         
         <p xmlns="">na hyatra kaścidvipratipadyate badhireṣvevamadṛṣṭatvāt&nbsp;|</p>
         
         <div xmlns="" class="lg">
            <span class="line">asaṃdehaśca vedārthe yadapyuktaṃ prayojanam&nbsp;|</span>
            <span class="line">tadapyasadyato nāsmātpadavākyārthanirṇayau&nbsp;||</span>
            
         </div>
         
         <p xmlns="">yataḥ padārthasaṃdehāstāvadbahavo vṛddhavyavahārādeva nivarttante&nbsp;| śeṣāśca nigamaniruktakalpasūtratarkābhiyuktebhyaḥ
            sarveṣāmarthapratipādanaparatvāt&nbsp;| vyākaraṇena punaratantrīkṛtyārthaṃ padasvarūpamātre
            'nvākhyāyamāne dūrādapetamevārthajñānam&nbsp;| tathā hi—
         </p>
         
         <div xmlns="" class="lg">
            <span class="line">dhātubhyaḥ kalpite nāmni kriyāyogo 'nugamyate&nbsp;|</span>
            <span class="line">na cābhidhānavelāyāṃ tatpratītirbhanāgapi&nbsp;||</span>
            
         </div>
         
         <p xmlns="">‘<b>gamerḍoḥ</b>’<a id="N75" href="#n75"><sup>75</sup></a> ityetadvayutpattyanusārī hi gantṛmātrameva gośabdavācyamadhyavasyet&nbsp;| jātiśabdaścāyaṃ
            vṛddhavyavahāre 'vasthito yatra prasiddhastatrānvākhyātavyaḥ&nbsp;| tathā ca—
         </p>
         
         <div xmlns="" class="lg">
            <span class="line">kuśalodāraśabdāderyāvatyanugamasthitaḥ&nbsp;|</span>
            <span class="line">na tāvatyeva śabdārthaprasiddhirvyavatiṣṭhate&nbsp;||</span>
            
         </div>
         
         <div xmlns="" class="lg">
            <span class="line">aśvakarṇājakarṇādau samāsānugame sati&nbsp;|</span>
            <span class="line">apetāvayavārtho 'rtho dṛśyate vṛttaśabdavat&nbsp;||</span>
            
         </div>
         
         <div xmlns="" class="lg">
            <span class="line">evaṃ rājanyaśabdāderayatatvādyanādaraḥ&nbsp;|</span>
            <span class="line">vyākriyāviparīto 'pi sthito lokaprasidghitaḥ&nbsp;||</span>
            
         </div>
         
         <div xmlns="" class="lg">
            <span class="line">tathā vedaviruddhe 'rthe dṛṣṭaṃ śabdānuśāsanam&nbsp;|</span>
            <span class="line">tattathā yadi gṛhyeta vedāṅgatvaṃ virudhyate&nbsp;||</span>
            
         </div>
         
         <p xmlns="">‘<b>kalerḍhak</b>’<a id="N76" href="#n76"><sup>76</sup></a> ‘<b>vāmadevāḍḍyaḍḍyau’ iti</b><a id="N77" href="#n77"><sup>77</sup></a> kalivāmadevadṛṣṭasāmābhidhānapratipattirvaiyākaraṇasya <span class="pageinfo">[267]</span>bhavati&nbsp;| vede tu “<b>tato vasu vāmaṃ samabhavat tasmādvāmadevyam</b>” “<b>yadakālayattatkāleyasya kāleyatvam</b>” ityādyarthavyutpattidarśanaṃ vyākaraṇānusāriṇīṃ pratipattiṃ bādhate&nbsp;| tathā kalpasūtrakāraiḥ
            <b>kṛṣṇaśaṃ vāsaḥ kṛṣṇavalakṣe ajine</b> ityevamādiṣu kṛṣṇadaśādivivaraṇāśrayaṇādvayākaraṇaśatenāpyanavagatā arthā vedārthavitparamparāprāptā
            vedavākyapaurvāparyāvagatayūpādiśabdārthāśca vyākhyāyante&nbsp;| yathā caivamādiṣu vyākaraṇānapekṣāṇāmeva
            niḥsaṃśayārthapratipattistathā sthūlapṛṣatyādiśabdārtheṣvapi vyākhyātṛparamparaiva
            nirṇayakṣameti na vyākaraṇamapekṣitavyam&nbsp;| kiṃ ca—
         </p>
         
         <div xmlns="" class="lg">
            <span class="line">vākyārtheṣu ca saṃdehā jāyante ye sahastraśaḥ&nbsp;|</span>
            <span class="line">naiṣāṃ vyākaraṇātkaścitpūrvapakṣo 'pi gamyate||</span>
            
         </div>
         
         <p xmlns="">yadi vedārthāsaṃdehaprayojanaṃ vyākaraṇaṃ bhavettataḥ kimarthavādāḥ svatantrāḥ kaṃcidarthaṃ
            pratipādayantyatha vidhiśeṣabhūtāḥ&nbsp;| tathā kimūrgavarodhanamaudumbaratvasya phalamuta
            praśaṃsārthamupāttamiti&nbsp;| tathā hetuvidhihetvarthavādamantraprayogadṛṣṭādṛṣṭārthatvādiṣu
            grahaikatvavivakṣādiṣu ca saṃdehānapanayet&nbsp;| athaivamādiṣu mīmāṃsāsiddhatvādvayākaraṇe
            'nupanyāsastataḥ kalpasūtrakāravacanasiddhakatipayasthūlapṛṣatyādyarthanirṇayaprayojanatā
            sutarāṃ nā ' 'śrayaṇīyā&nbsp;| api ca—
         </p>
         
         <div xmlns="" class="lg">
            <span class="line">lakṣaṇotthe 'pi saṃdehe vyākhyānādeva nirṇayaḥ&nbsp;|</span>
            <span class="line">vedaśabdeṣvapi vyākhyā naiva daṇḍairnivāryate&nbsp;||</span>
            
         </div>
         
         <p xmlns="">‘<b>vyākhyānato viśeṣapratipattiḥ</b>’<a id="N78" href="#n78"><sup>78</sup></a> ityanayaiva paribhāṣayā na hi <b>saṃdehādalakṣaṇamiti</b>vanna hi saṃdehādaveda ityapi śakyaṃ vaktum&nbsp;|
         </p>
         
         <div xmlns="" class="lg">
            <span class="line">na cāgṛhītaśabdārthaiḥ kaiścidvyākaraṇāśrayāt&nbsp;|</span>
            <span class="line">vyākhyātuṃ śakyate vedo yataḥ syāttena niścayaḥ&nbsp;||</span>
            
         </div>
         
         <div xmlns="" class="lg">
            <span class="line">yathaivāvasthito vedastathā vyākhyā 'pi sarvadā&nbsp;|</span>
            <span class="line">ataḥ sthūlapṛṣatyādivyākhyā vyākaraṇādṛte&nbsp;||</span>
            
         </div>
         
         <div xmlns="" class="lg">
            <span class="line">na ca loke prayuktānāṃ padānāṃ dṛśyate svaraḥ&nbsp;|</span>
            <span class="line">vyavahārādbahirbhūtātsvarānnāto 'rthaniścaya&nbsp;||</span>
            
         </div>
         
         <p xmlns="">vṛddhavyavahārādhīnaṃ śabdārthāvadhāraṇaṃ tatra ca samāsāntodāttatvapūrvapadaprakṛtisvaratvādiprayogavibhāgābhāvānna
            tatkṛtā 'rthaviśeṣavyavasthā&nbsp;|
         </p>
         
         <div xmlns="" class="lg">
            <span class="line">yatra tvasti svarajñānaṃ vedavākyeṣvaviśrutam&nbsp;|</span>
            <span class="line">tatra naiva padārthānāmavadhāraṇasaṃbhavaḥ&nbsp;||</span>
            
         </div>
         <span xmlns="" class="pageinfo">[268]</span>
         
         <div xmlns="" class="lg">
            <span class="line">tatrāpi nirṇayo yaḥ syādarthaprakaraṇādibhiḥ&nbsp;|</span>
            <span class="line">tatra taireva siddhatvānna svarasyābhidhāṃ gatā&nbsp;||</span>
            
         </div>
         
         <div xmlns="" class="lg">
            <span class="line">tenādṛṣṭārtha evāyaṃ svarapāṭho 'vagamyate&nbsp;|</span>
            <span class="line">sarvadā brahmayajñāṅgadravyayajñajapeṣu ca&nbsp;||</span>
            
         </div>
         
         <p xmlns="">vyākaraṇānugamo 'pi cāsya yadi nāma kathaṃcittadupayogārtha eva bhavennatu lokikaprayogārthaḥ|
            atyantāprayuktatvāt&nbsp;|
         </p>
         
         <div xmlns="" class="lg">
            <span class="line">na ca vyākaraṇoktena svareṇārthasya nirṇayaḥ&nbsp;|</span>
            <span class="line">śabdānuśāsanaṃ hyetaddṛṣṭaṃ nārthānuśāsanam&nbsp;||</span>
            
         </div>
         
         <p xmlns="">tasmādasaṃdehārthamapi nādhyeyaṃ vyākaraṇam&nbsp;| na hyetadarthaniścayāṅgabhūtasvaraviśeṣaprayogotpattiśāstram&nbsp;|
            yānyapi ca ‘imāni bhūyaḥ śabdānuśāsanasya prayojanāni’ ityevamupanyastāni teṣāmapi
            kānicitprayojanatvayogyānyeva na saṃbhavanti, kānicitprayojanābhāsāni, kānicidapramāṇakāni&nbsp;|
            api ca—
         </p>
         
         <div xmlns="" class="lg">
            <span class="line">arthavattvaṃ na cejjātaṃ mukhyairyasya prayojanaiḥ&nbsp;|</span>
            <span class="line">tasyānuṣaṅgikeṣvāśā kuśakāśāvalambinī&nbsp;||</span>
            
         </div>
         
         <p xmlns="">tatra yastāvatte 'surā ityādyasurapurākalpārthavādaprakrame 'paśabdapratiṣedhaḥ prayojanatvenopanyastaḥ
            sa yathāvasthitastathoktaṃ prāk&nbsp;| duṣṭaḥ śabda ityatrāpi bahujanaprasiddhaśikṣākārapaṭhitamantrapadoddhāreṇa
            śabdapadaṃ prakṣipatā svapakṣānurāgo darśitaḥ&nbsp;| duṣṭamantraprayoge tviṣyata eva yajamānasya
            pratyavāyaḥ&nbsp;| ‘<b>yaddhotā jahāti vāgghi tadyajamānaṃ jahāti</b>’ ityevamādibhiḥ sarvartvik‌prayojyamantravināśeṣu yajamānagāmidoṣadarśanāt&nbsp;| tathā
            ca ‘<b>indraśatrurvardhasva</b>’ iti mantraprayogavināśadoṣa evodāhṛtaḥ&nbsp;| yattu nirukte ‘<b>yadadhītamavijñātaṃ nigadenaiva śabdyate</b>’<a id="N79" href="#n79"><sup>79</sup></a> ityuktaṃ, tadasmābhiḥ prathamasūtra evārthaśabdaṃ vyācakṣāṇaiḥ snānasmṛtyatikramakāraṇatvenopavarṇitam&nbsp;|
            ‘<b>anatikrāmanto vedamarthavantaṃ santamanarthakamavakalpayema, dṛṣṭo hi tasyārthaḥ karmāvabodhanam</b>’ iti&nbsp;| tataścāvyākhyātena vedenārthaprakāśanākaraṇāt ‘<b>na tajjvalati karhi</b> cit’ iti&nbsp;| satyamevaitat&nbsp;| na tu vyākaraṇasya tatropayogaḥ&nbsp;| karmaprayogotpattiṃ
            pratyaśāstratvāt&nbsp;| śabdaśāstrametaditi cetteṣvapyapūrvoktena nirmūlatvena na vyavasthā
            syāt tasmātkalpasūtraniruktamīmāṃsānāmevādhītamantrabrāhmaṇārthavijñānopayogakṣamatvādetatprayojanaṃ
            yuktaṃ, na tu vyākaraṇasya&nbsp;| <a id="N80" href="#n80"><sup>80</sup></a><b>yastu prayuṅkta itye<span class="pageinfo">[269]</span>tadapi mantrabrāhmaṇaśabdasya</b> samyakprayogaprayojanameva vijñāyate&nbsp;| yathāsamāmnātādanyathākaraṇācca “<b>duṣyati cāpaśabdaiḥ</b>” iti&nbsp;| svādhyāyādhyayanādhyāpanayajanayājanaga<b>tavedaśabdavinā</b>śe 'pi ‘<b>yadṛkto yajña ārtimiyāt</b>‘ <b>ita</b>&nbsp;| etadvacanādavagatadoṣānuvādo 'pītyava<b>ga</b>myate&nbsp;| <b>vāgyogaviditi</b> ca bahulokavyavahāradarśanādviditapadapadārthasaṃbandhaḥ pumān, <b>brāhmaṇa</b>vākyeṣu coddiśyamānopādīyamānaguṇapradhānādinirūpaṇāvadhṛtavacanavyaktiviśeṣo <b>mantreṣu</b> cāvagatacoditācoditasvārthaparārthaprakāśanārhatvānarhatvavideva ca vāgyogavidityucyate
            na vaiyākaraṇaḥ&nbsp;| vaiyākaraṇasyaivaṃvidhaprayogotpattyaśāstratvāt&nbsp;| yada<b>pyavidvāṃsa</b><a id="N81" href="#n81"><sup>81</sup></a> iti, <b>pratyabhivāde</b> nāmāntyasvaraplutānabhijñanindāvacanaṃ, tatplutasya trimātrasya lokaprasiddhatvānmanvādyupadiṣṭanāmāntyaprayogasiddhau
            labdhāyāṃ tatprayogotpattyaśāstratvam&nbsp;| na ca tāvatā manvādi<b>bhiranena</b> codāhṛtena ślokena prakṛtipratyayādivibhāgadvāreṇa śabdāpaśabdavivekajñāna tadupayogo
            vā ' 'śrīyate&nbsp;| <b>yacca</b> ‘<b>prayājāḥ savibhaktikāḥ kartavyāḥ</b>’ iti tadyājñikopadeśasiddhatvād brāhmaṇe ca ṣaḍahavibhaktayaḥ “<b>agnirvṛtrāṇi jaṅghanat</b>” “<b>agniṃ vo vṛtrahantamam</b>” ‘<b>agninā 'gniḥ samidhyate</b>’ ityevamādivibhaktavibhaktiprayogadarśanādantareṇāpi vyākaraṇaṃ vaibhaktikamātrālocanenāpi
            vā savibhaktikaprayājaprayogasiddheraśāstraṃ vyākaraṇam&nbsp;| “<b>yo vā imāṃ padaśaḥ svaraśo vācaṃ vidadhāti sa ārtvijīno bhavati</b>”<a id="N82" href="#n82"><sup>82</sup></a> iti samyagvedādhyāyyevamabhidhīyate&nbsp;| tathā “<b>catvāri vākparimitā padāni</b>” iti yāni tāvadoṃkāramahāvyāhṛtyādicatuṣṭayabāhulyaprayojanānusaraṇena nairuktairapyakṣaravarṇasāmyānnirbrūyāditivatprapañcitāni,
            na tatra vyākaraṇasya kaścidadhikāraḥ&nbsp;| yattu nāmākhyātopasarganipātacatuṣṭayānugataṃ
            vaiyākaraṇamatamāśritaṃ tadapi catuṣṭayasya lokasiddhatvādeva nātīva vyākaraṇāpekṣam&nbsp;|
            etadviṣayatve ca varṇyamāne “<b>turīyaṃ vāco manuṣyā vadanti</b>” ityasaṃbaddhameva syāt&nbsp;| caturṇāmapi padajātānāṃ manuṣyairucyamānatvāt&nbsp;| tasmādayamasya
            mantrasyārthaḥ paurvāparyasaṃgato varṇyate&nbsp;| “<b>catvāri vākparimitā padāni</b>” iti yairvākpadyate gamyate tāni catvāri pratyakṣānumānopamānārthāpattyākhyāni pramāṇānyabhidhīyante&nbsp;|
            tatra yāni pratīkavidhiprākṛtavaikṛtavākyasārūpyadṛṣṭānupapadyamānādiprabhavairanumānopamānārthāpattyākhyaistribhirgamyante,
            tāni tatsiddhatvādeva neṅgayanti noccārayanti&nbsp;| yastu bhāgastairaśakyaḥ pratipādayituṃ
            taṃ turīyaṃ pratyakṣasamadhigamyamadhyetāro manuṣyā vadanti samāmanantītyarthaḥ&nbsp;|
            ṣaṭpramāṇīmadhyācca pramāṇadvayaṃ vākpadatvādapoddha‍ṛtam&nbsp;| abhāvastāvadabhāvaviṣayatvādeva
            vākpadaṃ na bhavati&nbsp;| āgamasya punarvāgātmakatvātpadyamānavāgāśritasya padatvāśrayaṇamanupa<span class="pageinfo">[270]</span>pannam&nbsp;| pratyakṣapakṣanikṣiptatvātpṛthaktvenānirdeśaḥ&nbsp;| <a id="N83" href="#n83"><sup>83</sup></a>catvāri śṛṅgetyasya tu viṣuvati hoturājye prayuktasya yo 'rthaḥ sa mantrādhikaraṇe
            vyākhyātaḥ&nbsp;| na cātra kācidvyākaraṇāpekṣā&nbsp;| yattu catvāri padajātāni śṛṅgāṇītyevamādisaṃkhyāsāmānyamātreṇa
            karmaviniyogānapekṣamarthāntaraṃ varṇyate, tadvayākaraṇakṛtavākvauśalamātram&nbsp;| tādṛśaṃ
            ca vaiśeṣikādiṣvapi tadabhiyuktaiḥ śakyaṃ yojayitumityanādaraṇīyam&nbsp;| “<b>utatvaḥ paśyan</b>”<a id="N84" href="#n84"><sup>84</sup></a> ityapi lokaniruktakalpasūtramīmāṃsāśrayotpannapadārthavākyārthajñānapraśaṃsārtha
            eva mantro vijñāyamāno na vyākaraṇamadriyate&nbsp;| evaṃ “<b>saktumiva titaünā</b>”<a id="N85" href="#n85"><sup>85</sup></a> ityeṣo 'pyaviplutasvādhyāyādhyayananirmalavedākṣarārthajñānapraśaṃsārthaṃ pūrvavadeva
            varṇanīyaḥ&nbsp;| “<b>āhitāgnirapaśabdaṃ prayujya</b>”<a id="N86" href="#n86"><sup>86</sup></a> iti, vyākhyātamevaitat&nbsp;| yadapi nāmakaraṇe, ghoṣavadādyantarantasthaṃ<a id="N87" href="#n87"><sup>87</sup></a> dvicaturādivarṇakṛdantaparigrahataddhitavarjanavacanaṃ, tatkṛttaddhitasaṃjñayorvyākaraṇe
            'pi pūrvaprasiddhayorevopādānādvarṇaparimāṇasya ca pratyakṣapūrvakasmṛtyadhīnatvād
            ghoṣavattvādīnāṃ ca śikṣāprātiśākhyeṣvanukramaṇātsarvaiśca śrotriyairakleśena nāmakaraṇānna
            vyākaraṇaṃ nāma prayogotpattiśāstratvenāpekṣaṇīyam&nbsp;| “<b>sudevoasi varuṇa</b>”<a id="N88" href="#n88"><sup>88</sup></a> ityatra yadyapi tāvatsapta vibhaktasya eva sapta sindhava iti vyākhyāyante tathā
            'pi tāsāṃ vibhaktisaṃjñāmātraṃ vyākaraṇena kriyate prasiddhameva vā gṛhyate&nbsp;| yāni
            tu prayogarūpāṇi tāni loke vede ca vibhāgaśaḥ pratyakṣāṇyeveti na vyākaraṇāpekṣayaivamabhidhīyante&nbsp;|
            yadā punaḥ sapta sindhavo nadya eva yajñartvigyajamānapraśaṃsāpakṣe vā sapta hotrāgatā
            vācaḥ sapta sāmasvaragatāstadbhaktiṃgatā vā parigṛhyante, tadaitihāsikayājñikagocarāpannatvādaviṣaya
            eva vyākaraṇasya&nbsp;|
         </p>
         
         <div xmlns="" class="lg">
            <span class="line">saṃskṛtānāṃ ca śabdānāṃ sādhutve parikalpite&nbsp;|</span>
            <span class="line">vaktavyaḥ kasya saṃskāraḥ kathaṃ vā kriyate punaḥ&nbsp;||</span>
            
         </div>
         
         <p xmlns="">vyākaraṇena śabdeṣu saṃskriyamāṇeṣu na jñāyate kiṃ vastu saṃskriyate ko vā saṃskāra
            utpattiprāptivikārāpūrvasādhanasāmarthyādhānānāṃ kriyata iti&nbsp;|
         </p>
         
         <div xmlns="" class="lg">
            <span class="line">na tāvadasti śabdatvavarṇatvavyaktisaṃskriyā&nbsp;|</span>
            <span class="line">sarvatrātiprasaṅgena na vyavasthā hi sidhyati&nbsp;||</span>
            
         </div>
         
         <div xmlns="" class="lg">
            <span class="line">śabdatve saṃskṛte syāddhi dhvanīnāmapi sādhutā&nbsp;|</span>
            <span class="line">varṇatve 'pyekavarṇānāṃ gāvyādīnāṃ ca tulyatā&nbsp;||</span>
            
         </div>
         
         <p xmlns="">etena varṇavyaktisaṃskāraḥ pratyuktaḥ&nbsp;|</p>
         <span xmlns="" class="pageinfo">[271]</span>
         
         <div xmlns="" class="lg">
            <span class="line">gavādiṣu gakārādiryaḥ sakṛtsaṃskṛtaḥ kvacit&nbsp;|</span>
            <span class="line">gāvyādiṣu sa eveti sādhureva prasajyate&nbsp;||</span>
            
         </div>
         
         <div xmlns="" class="lg">
            <span class="line">evaṃ pratyekasaṃskāre na kasyacidasādhutā&nbsp;|</span>
            <span class="line">samudāyastu naivāsti teṣāmayugapacchruteḥ&nbsp;||</span>
            
         </div>
         
         <p xmlns="">yeṣāṃ tāvadvarṇavyaktayaḥ pradhvaṃsinya eva teṣāṃ vinaṣṭānutpannānāṃ saṃskārāyogyatvameva&nbsp;|</p>
         
         <div xmlns="" class="lg">
            <span class="line">vartamānā 'pi saṃskārakṣaṇaṃ naivāvatiṣṭhate&nbsp;|</span>
            <span class="line">tāvadeva vinaśyetsā yāvatsaṃskartumiṣyate&nbsp;||</span>
            
         </div>
         
         <div xmlns="" class="lg">
            <span class="line">na ca tāṃ saṃskṛtāṃ bhūyaḥ kaścana drakṣyati kvacit&nbsp;|</span>
            <span class="line">saktūnāmiva saṃskāro homenaiṣa prasajyate&nbsp;||</span>
            
         </div>
         
         <p xmlns="">yathaiva homasaṃskṛtānāṃ bhasmasādbhāvātsaktūnāṃ punardarśanaviniyogāsaṃbhavād‌dvitīyāpratipāditasaṃskāryatvaparigrahe
            saktavo homastadbhāvanāvidhiriti sarveṣāmanarthakatvaṃ prasajyata iti saṃskārānāśrayaṇaṃ,
            tathaiva kṣaṇikaśabdavyaktisaṃskārapakṣe sarvānarthakatvaprasaṅgaḥ&nbsp;| tataśca yo 'pyayamaniyamo
            'bhihito yadyevaṃ nityaḥ śabdo 'thāpi kārya ubhayathā 'pi lakṣaṇaṃ pravartyamiti sa
            evameva nyāyamirūpaṇabhayamātrāviṣkaraṇārthaḥ śiṣyavyāmohanārtho veti na yuktaḥ parigrahītum&nbsp;|
         </p>
         
         <div xmlns="" class="lg">
            <span class="line">adūraviprakṛṣṭe ca vastunyaniyamo bhavet&nbsp;|</span>
            <span class="line">śītoṣṇāniyamaṃ brūyātko nu vahneḥ sacetanaḥ&nbsp;||</span>
            
         </div>
         
         <div xmlns="" class="lg">
            <span class="line">utpādaścaiva saṃskāraḥ kāryapakṣe bhavedayam&nbsp;|</span>
            <span class="line">tataśca sutarāṃ prāptā prayogotpattyaśāstratā&nbsp;||</span>
            
         </div>
         
         <p xmlns="">vyākaraṇaprakriyānugṛhītena vaiyākaraṇenotpādyamāneṣu sādhuśabdeṣu nityavedamūlatvavedāṅgatvanirākaraṇaṃ
            svayamevā ' 'pāditam&nbsp;|
         </p>
         
         <div xmlns="" class="lg">
            <span class="line">atha vyākaraṇotpannaiḥ śabdairvedo 'pi nirmitaḥ&nbsp;|</span>
            <span class="line">tato vyākaraṇasyeva vedasyāpyapramāṇatā&nbsp;||</span>
            
         </div>
         
         <div xmlns="" class="lg">
            <span class="line">śabdaścotpādyamānatve kṣaṇānna syātkṣaṇāntare&nbsp;|</span>
            <span class="line">tādṛśasya ca saṃskāro na śakyo nopayujyate&nbsp;||</span>
            
         </div>
         
         <div xmlns="" class="lg">
            <span class="line">tasmādaniyamaṃ muktvā nityaḥ saṃkriyate yadi&nbsp;|</span>
            <span class="line">vikriyākhyo 'pi saṃskārastato naivāsya saṃbhavet&nbsp;||</span>
            
         </div>
         
         <div xmlns="" class="lg">
            <span class="line">vinā vyākaraṇādāptiḥ siddhā śrotrasamāśrayā&nbsp;|</span>
            <span class="line">adṛṣṭārthastu saṃskāro vidhyabhāvānna gamyate&nbsp;||</span>
            
         </div>
         <span xmlns="" class="pageinfo">[272]</span>
         
         <div xmlns="" class="lg">
            <span class="line">dṛṣṭārtheṣu ca śabdeṣu nādṛṣṭena prayojanam&nbsp;|</span>
            <span class="line">na hīṣṭaṃ bhojanārthānāṃ vrīhīṇāṃ prokṣaṇātphalam&nbsp;||</span>
            
         </div>
         
         <div xmlns="" class="lg">
            <span class="line">karmaprakaraṇāmnātā na ca vyākaraṇakriyā&nbsp;|</span>
            <span class="line">yenāpūrvaprayuktānāṃ śabdānāṃ saṃskṛtirbhavet&nbsp;||</span>
            
         </div>
         
         <div xmlns="" class="lg">
            <span class="line">hantyādividhivannāpi saṃbhavī vyākriyāvidhiḥ&nbsp;|</span>
            <span class="line">pauruṣeyaṃ kathaṃ vastu vidadhyācchāśvato vidhiḥ&nbsp;||</span>
            
         </div>
         
         <div xmlns="" class="lg">
            <span class="line">tenānārabhyavāde 'pi vidhirnaivāsti tādṛśaḥ&nbsp;|</span>
            <span class="line">anārabhya vidhitve ca na karmārthatvasaṃbhavaḥ&nbsp;||</span>
            
         </div>
         
         <div xmlns="" class="lg">
            <span class="line">aikāntikaṃ hi saṃskāryaṃ yatkratau syātsruvādivat&nbsp;|</span>
            <span class="line">tad‌dvāreṇa kratuprāptirna lokavyabhicāriṇaḥ&nbsp;||</span>
            
         </div>
         
         <div xmlns="" class="lg">
            <span class="line">lokavedagatatvācca śabdānāṃ vyabhicāritā&nbsp;|</span>
            <span class="line">ato na vyākriyā gacchettadupasthāpitaṃ kratum&nbsp;||</span>
            
         </div>
         
         <div xmlns="" class="lg">
            <span class="line">ākāśe 'vasthitaḥ śabdaḥ saṃskartuṃ śakyate katham&nbsp;|</span>
            <span class="line">nityatvānmūrtyabhāvācca vyomāśritavibhutvavat&nbsp;||</span>
            
         </div>
         
         <div xmlns="" class="lg">
            <span class="line">varṇasaṃskāramātraṃ ca yadi vyākaraṇādbhavet&nbsp;|</span>
            <span class="line">pratyāhāreṇa tatsiddhernottareṇa prayojanam&nbsp;||</span>
            
         </div>
         
         <div xmlns="" class="lg">
            <span class="line">samudāyastvavastutvānnaiva saṃskāramarhati&nbsp;|</span>
            <span class="line">pratyekaṃ ca bhavedyadvadagnidharmaḥ pratīṣṭakam&nbsp;|</span>
            
         </div>
         
         <div xmlns="" class="lg">
            <span class="line">na ca sthalavadārambho varṇaiḥ śabdasya kasya cit&nbsp;|</span>
            <span class="line">yena tatsaṃskṛtiḥ sidhyetsa hi pūrvaṃ nirākṛtaḥ&nbsp;||</span>
            
         </div>
         
         <div xmlns="" class="lg">
            <span class="line">sphoṭagośabdatāṅgatvaprabhṛtau padakalpanā&nbsp;|</span>
            <span class="line">gakārādipadavyākhyādvāreṇaiva nirākṛtā&nbsp;||</span>
            
         </div>
         
         <div xmlns="" class="lg">
            <span class="line">sarvavarṇasamūho 'pi na saṃskāryaḥ kathaṃcana&nbsp;|</span>
            <span class="line">na tasyārthaprayuktatvamasti hyanabhidhānataḥ&nbsp;||</span>
            
         </div>
         
         <div xmlns="" class="lg">
            <span class="line">atha tricaturā varṇāḥ saṃskriyante pade pade&nbsp;|</span>
            <span class="line">saṃkhyāmātrasya sādhutbaṃ tacca syāditareṣvapi&nbsp;||</span>
            
         </div>
         
         <div xmlns="" class="lg">
            <span class="line">saṃskriyetānupūrvī cecchabdadharmo na seṣyate&nbsp;|</span>
            <span class="line">grahaṇoccāraṇasthatvādgāvyādiṣu ca saṃbhavāt&nbsp;||</span>
            
         </div>
         
         <div xmlns="" class="lg">
            <span class="line">grahaṇoccāraṇe eva saṃskārye yadi manyase&nbsp;|</span>
            <span class="line">karmaṇaḥ karmasādhyatvamupariṣṭānniṣetsyate&nbsp;||</span>
            
         </div>
         <span xmlns="" class="pageinfo">[273]</span>
         
         <p xmlns="">vakṣyati hi—</p>
         
         <p xmlns=""><b>kartṛguṇe tu karmāsamavāyādvākyabhedaḥ syāditi</b><a id="N89" href="#n89"><sup>89</sup></a>&nbsp;|
         </p>
         
         <div xmlns="" class="lg">
            <span class="line">tālvādiśrotrasaṃskāro na ca vyākaraṇādbhavet&nbsp;|</span>
            <span class="line">vaidyopadiṣṭasaṃskārasaṃskāryatvāvadhāraṇāt&nbsp;||</span>
            
         </div>
         
         <div xmlns="" class="lg">
            <span class="line">mano vā puruṣo vā 'tha saṃskārāspadamiṣyate&nbsp;|</span>
            <span class="line">śabdānuśāsanaṃ śāstramiti vyarthaṃ tadā bhavet&nbsp;||</span>
            
         </div>
         
         <div xmlns="" class="lg">
            <span class="line">śiṣyānuśāsanatvaṃ hi śāstrāṇāmupapadyate&nbsp;|</span>
            <span class="line">śabdasyānanuśāsyatvādvayarthaṃ tadanuśāsanam&nbsp;||</span>
            
         </div>
         
         <div xmlns="" class="lg">
            <span class="line">sphoṭaśabde ca saṃskāraḥ sutarāṃ nopapadyate&nbsp;|</span>
            <span class="line">asantau tatra hi syātāṃ prakṛtipratyayāvapi&nbsp;||</span>
            
         </div>
         
         <div xmlns="" class="lg">
            <span class="line">vākyasphoṭaśca yairiṣṭaḥ sarvāvayavavarjitaḥ&nbsp;|</span>
            <span class="line">nāmākhyātādi<a id="N90" href="#n90"><sup>90</sup></a> saṃskāryaṃ teṣāṃ śaśaviṣāṇavat&nbsp;||</span>
            
         </div>
         
         <div xmlns="" class="lg">
            <span class="line">apoddhāreṇa saṃskāro yadyatrābhyupagamyate&nbsp;|</span>
            <span class="line">śṛṅgaṃ śaśādapoddhṛtya kiṃ na saṃskriyate manāk&nbsp;||</span>
            
         </div>
         
         <div xmlns="" class="lg">
            <span class="line">anyāvayavasārūpyādapoddhāro yadīṣyate&nbsp;|</span>
            <span class="line">kharaśṛṅgeṇa sārūpyācchaśaśṛṅgasya kiṃ na saḥ&nbsp;||</span>
            
         </div>
         
         <div xmlns="" class="lg">
            <span class="line">gavayādiṣu nāṅgānāṃ sādṛśyaṃ yannidarśitam&nbsp;|</span>
            <span class="line">satyāvayavasāmānyāttārdihāpīṣyate tathā&nbsp;||</span>
            
         </div>
         
         <div xmlns="" class="lg">
            <span class="line">vākyādhikaraṇe caitadvistareṇa nirākṛtam&nbsp;|</span>
            <span class="line">tenāpoddhārasaṃskārakalpanā 'pi na yujyate&nbsp;||</span>
            
         </div>
         
         <div xmlns="" class="lg">
            <span class="line">anvācakṣīta śāstraṃ cecchabdānasadapoddhṛtān&nbsp;|</span>
            <span class="line">etenaivāpramāṇatvamasya māhendrajālavat&nbsp;||</span>
            
         </div>
         
         <div xmlns="" class="lg">
            <span class="line">aṃśiṣyatvādaśāstratvamevaṃ tāvatpadaṃ prati&nbsp;|</span>
            <span class="line">vākyānuśāsanaṃ naiva kṛtaṃ vyākaraṇena ca&nbsp;||</span>
            
         </div>
         
         <div xmlns="" class="lg">
            <span class="line">arthena ca prayuktānāṃ śabdānāṃ saṃskriyoditā&nbsp;|</span>
            <span class="line">vākyamevaṃvidhaṃ ceṣṭaṃ na padānyarthavarjanāt&nbsp;||</span>
            
         </div>
         
         <div xmlns="" class="lg">
            <span class="line">brāhmaṇārtho yathā nāsti kaścidba‌rāhmaṇakambale&nbsp;|</span>
            <span class="line">devadattādayo vākye tathaiva syuranarthakāḥ&nbsp;||</span>
            
         </div>
         
         <p xmlns="">iti bahuprapañcamuktvā kevalasya cāprayogādarthaprayuktatvaṃ nirākṛtya vākyānvākhyānārthameva
            vyākaraṇamapi vyākhyānaṃ yuktamāsīttadanāśrayaṇāttu sūtravārtikabhāṣyakāravadeva <span class="pageinfo">[274]</span>pūrvāparaviruddhamabhidadhānaiṣṭīkākārairapi sutarāṃ vyākaraṇasyāpratyayitapuruṣapraṇītatvaṃ
            darśitam&nbsp;|
         </p>
         
         <div xmlns="" class="lg">
            <span class="line">ato vigānabhūyiṣṭhādviruddhānmūlavarjitāt&nbsp;|</span>
            <span class="line">niṣphalācca vyavasthānaṃ śabdānāṃ nānuśāsanāt&nbsp;||</span>
            
         </div>
         
         <p xmlns="">tataśca—</p>
         
         <div xmlns="" class="lg">
            <span class="line">svādhyāyādhyayanaṃ muktvā tatprayogaśca karmasu&nbsp;|</span>
            <span class="line">śeṣaśabdaprayogeṣu na vyavasthopayujyate&nbsp;||</span>
            
         </div>
         
         <p xmlns="">tena sarvairbhāṣitavyaṃ sarve sādhava iti&nbsp;| atrānumānaprayogāḥ—</p>
         
         <div xmlns="" class="lg">
            <span class="line">gāvīgoṇyādayaḥ śabdāḥ sarve gotvasya vācakāḥ&nbsp;|</span>
            <span class="line">vṛddhaistatra prayuktatvādgaurusretyevamādivat&nbsp;||</span>
            
         </div>
         
         <div xmlns="" class="lg">
            <span class="line">evaṃ sādhutvameteṣāṃ sarveṣāmarthasādhanāt&nbsp;|</span>
            <span class="line">śrautratvānnāpaśabdatvaṃ pūrvadṛṣṭāntadarśanāt&nbsp;||</span>
            
         </div>
         
         <div xmlns="" class="lg">
            <span class="line">anāditvaṃ ca sarveṣāmavadhyanavadhāraṇāt&nbsp;|</span>
            <span class="line">vakturvaktuḥ puro vṛtteḥ śakyaṃ vaktuṃ gavādivat&nbsp;||</span>
            
         </div>
         
         <div xmlns="" class="lg">
            <span class="line">sādhubhirbhāṣamāṇānāṃ nādṛṣṭaphalasaṃbhavaḥ&nbsp;|</span>
            <span class="line">dṛṣṭārthatvādyathā dhūmādagniṃ deśe 'vagacchatām&nbsp;||</span>
            
         </div>
         
         <div xmlns="" class="lg">
            <span class="line">aśāstravihitvācca buddhaśabdābhidhānavat&nbsp;|</span>
            <span class="line">śāstraṃ nāvedarūpatvātprākṛtavyākriyādivat&nbsp;||</span>
            
         </div>
         
         <div xmlns="" class="lg">
            <span class="line">vedamūlatayā 'pyasyaṃ pramāṇatvaṃ na kalpate&nbsp;|</span>
            <span class="line">avedaviṣayārthatvānnāṭakādinibandhavat&nbsp;||</span>
            
         </div>
         
         <div xmlns="" class="lg">
            <span class="line">śāstrāṅgamapi naivaitadatādarthyātkathādivat&nbsp;|</span>
            <span class="line">atādarthyaṃ vinā 'pyasmādvedenārthāvabodhanāt&nbsp;||</span>
            
         </div>
         
         <div xmlns="" class="lg">
            <span class="line">na ca śabdaprayogāṅga siddhe tasminpravartanāt&nbsp;|</span>
            <span class="line">yadīdṛśamanaṅgaṃ taddṛṣṭaṃ netrānumānavat&nbsp;||</span>
            
         </div>
         
         <p xmlns="">yathā hi cakṣurādigrahaṇānapekṣarūpādivijñānasiddhau tajjanitārthāpattiprabhavaṃ cakṣurādyanumānamupajātamapi
            na pūrvajñānasyāṅgamevaṃ lokavedasiddhaśabdaprayogottarakālapraṇītatayā vyākaraṇamapyanaṅgam&nbsp;|
         </p>
         
         <div xmlns="" class="lg">
            <span class="line">tasmātparyāyaśabdatvādgāvyādestaruvṛkṣavat&nbsp;|</span>
            <span class="line">ācāreṇa prayojyatvaṃ na śāstrasthairnivāritam&nbsp;|| 24&nbsp;||</span>
            
         </div>
          
         <span xmlns="" class="pageinfo">[275]</span>
         
         
         
         <p xmlns="">evaṃ prāpte 'bhidhīyate—</p>
         
         <div xmlns="" class="lg">
            <span class="line">anaikāntikatā tāvadarthāpatterihocyate&nbsp;|</span>
            <span class="line">anyathā 'pyupapannatvātprayogārthāvabodhayoḥ&nbsp;||</span>
            
         </div>
         
         <div xmlns="" class="lg">
            <span class="line">vācakatvādṛte yastu na kathaṃcitprayujyate&nbsp;|</span>
            <span class="line">prayogapratyayāyattā tatra vācakatā dhruvam&nbsp;||</span>
            
         </div>
         
         <div xmlns="" class="lg">
            <span class="line">saṃśayapratibaddhe ca pūrvapakṣārthanirṇaye&nbsp;|</span>
            <span class="line">iṣṭārthaniścayaḥ śakyaḥ sukhaṃ siddhāntahetunā&nbsp;||</span>
            
         </div>
         
         <p xmlns="">dṛḍhaviparyayajñānānantaraṃ sahasaiva ca samyagjñānotpādātibhārādbhāraikadeśāvatāraṇārthaṃ
            saṃśayotthāpanāmātrameva tāvadyuktam&nbsp;| atha vā—
         </p>
         
         <div xmlns="" class="lg">
            <span class="line">saṃsiddhavyavahāratvādanāditvaṃ yadāśritam&nbsp;|</span>
            <span class="line">aparādhaprasaṅgena tatraiṣā saṃśayakriyā&nbsp;||</span>
            
         </div>
         
         <p xmlns="">yadi hyekāntena yādṛśaḥ paramukhācchabdaḥ śrūyate tādṛgeva sarveṇa sarvadoccāryeta
            tato vṛddhavyavahāraparamparāyāṃ satyāṃ gavādibhiriva na gāvyādibhiḥ kaścidapi kālaḥ
            śūnya āsīdityadhyavasāyādanāditvamaṅgīkriyeta&nbsp;| aparādhajasya śabdasya saṃbhavāttu
            tadāśaṅkāyāṃ satyāṃ naikāntataḥ sarveṣāmanāditvam&nbsp;| prayatnaniṣpatteriti pūrvoktanyāyāvadhāritaprayatnābhivyaktireva
            hetutvenopadiśyate&nbsp;| apara āha&nbsp;| aprayatnaniṣpatteraparādhasya bhāgiteti&nbsp;| yo hyaskhalitaprayatnaḥ
            śabdamabhivyanakti tasya paramparāgataśabdoccāraṇamātrātsarve samānavidhānā bhaveyuḥ&nbsp;|
            yadā tvaprayatnaniṣpattirapi śabde saṃbhāvyate tadā tatrāparādhajarūpāntarāpattiprasaṅgānna
            niyogataḥ sarvaśabdānāṃ samānavidhānatvam&nbsp;| atha vā śabdaviṣayasya prayatnasyaiva
            yā niṣpattistasyāmaparādhaḥ sunipuṇānāmapyavikalakaraṇānāṃ dṛśyate kimutānipuṇaviguṇakaraṇānām—
         </p>
         
         <div xmlns="" class="lg">
            <span class="line">yaśca prayatnaniṣpattāvaparādhaḥ kṛtāspadaḥ&nbsp;|</span>
            <span class="line">śabde sa tadabhivyaṅgye prasajankena vāryate&nbsp;||</span>
            
         </div>
         
         <div xmlns="" class="lg">
            <span class="line">ataścānaparādhena vyajyamāneṣu sādhutā&nbsp;|</span>
            <span class="line">sāparādheṣvasādhutvaṃ vyavasthaivaṃ ca tatkṛtā&nbsp;||</span>
            
         </div>
         <span xmlns="" class="pageinfo">[276]</span>
         
         <p xmlns="">loke 'pi ca—</p>
         
         <div xmlns="" class="lg">
            <span class="line">avinaṣṭe vinaṣṭe ca dṛśyete sādhvasādhute&nbsp;|</span>
            <span class="line">tathā sati ca tada‍dvārā siddhiḥ śabdāpaśabdayoḥ&nbsp;||</span>
            
         </div>
         
         <div xmlns="" class="lg">
            <span class="line">yadvā satyatvamevedaṃ sādhutvamabhidhīyate&nbsp;|</span>
            <span class="line">asatyatvamasādhutvaṃ dharmādharmopayogavat&nbsp;||</span>
            
         </div>
         
         <div xmlns="" class="lg">
            <span class="line">dharmādharmavyavasthā hi satyānṛtanibandhanā&nbsp;|</span>
            <span class="line">vihitapratiṣiddhatvāttayośceṣṭā saśāstratā&nbsp;||</span>
            
         </div>
         
         <div xmlns="" class="lg">
            <span class="line">arthasatyaṃ yathā vācyaṃ śabdasatyaṃ tathaiva hi&nbsp;|</span>
            <span class="line">śabdānṛtaṃ na hātavyamarthānṛtavadeva naḥ&nbsp;||</span>
            
         </div>
         
         <div xmlns="" class="lg">
            <span class="line">evaṃ sati vyavasthāne bhakṣyāmakṣyavibhāgavat&nbsp;|</span>
            <span class="line">prayogotpattyaśāstratvāditi hetorasiddhatā&nbsp;||</span>
            
         </div>
         
         <p xmlns="">atha vā yaduktam&nbsp;|</p>
         
         <div xmlns="" class="lg">
            <span class="line">sādhornityaprasaktatvādasādhoraprasaṅgataḥ&nbsp;|</span>
            <span class="line">na dharmaniyamo 'stīti tatredamabhidhīyate&nbsp;||</span>
            
         </div>
         
         <div xmlns="" class="lg">
            <span class="line">aparādhasya bhāgitvādubhayaṃ sāvakāśakam&nbsp;|</span>
            <span class="line">sādhoraniyatā prāptirasādhośca prayojyatā&nbsp;||</span>
            
         </div>
         
         <p xmlns="">yadi hi sādhuḥ prayujyamāno na kaścitkadācidapi vinaśyettatastasya nityaprāptatvānnivartyāpaśabdāprāpteśca
            niyamaśāstramanarthakaṃ bhavet&nbsp;| yadā tvaparādhabhāgitve sati dvayorapyaniyatā prāptistadā
            sādhuniyamakāriṇaḥ śāstrasya na viṣayavyāghātaḥ&nbsp;| eka evāyaṃ śabdaḥ puruṣāśaktipramādakāraṇādibhedāttāṃ
            tāṃ varṇanyūnātirekakramānyatvādyavasthāmanupataṃstena tenāpabhraṃśarūpeṇa gṛhyamāṇastamevārthaṃ
            pratipādayatīti na paryāyakalpanayā vācakaśabdāntaratvaikāntasiddhiḥ&nbsp;| kiṃ ca&nbsp;|
         </p>
         
         <div xmlns="" class="lg">
            <span class="line">devadattādināmāni niḥsaṃdigdhāni yāni ca&nbsp;|</span>
            <span class="line">bālaistattādirūpeṇa nāśyante taiśca saṃśayaḥ&nbsp;||</span>
            
         </div>
         
         <p xmlns="">tattādiśabdādapi hi bālaprayuktāttadanukārikaṭhorabuddhiprayuktādvā devadattādyarthapratyayamupalabhamānaḥ
            kathamiva prayogapratyayadarśakābhyāmeva vācakatvamadhyavasyet&nbsp;|
         </p>
         
         <div xmlns="" class="lg">
            <span class="line">apabhraṃśāśca ye kecidrụ̄dhā gāvyādayo jane&nbsp;|</span>
            <span class="line">te 'pi gāvyādirūpeṇa nāśyante vyabhicāritāḥ&nbsp;||</span>
            
         </div>
         <span xmlns="" class="pageinfo">[277]</span>
         
         <p xmlns="">katiṣucideva gāvyādiṣu cirāpabhraṣṭatvādrūḍhayāśaṅkayā sādhutvabhrāntirbhavet&nbsp;| ye
            tu saṃpratyeva jaḍaprāyajñānakaraṇairabhinavagāvyādirūpeṇa vināśyaśabdāḥ prayujyamānāḥ
            prakṛtyanusaraṇadvāreṇa vā 'rthaṃ pratyāpayanta upalabhyante teṣvapi prayogapratyayadarśanamastītyanaikāntikatā&nbsp;|
         </p>
         
         <div xmlns="" class="lg">
            <span class="line">tataśca tvatprayukto 'yaṃ heturapyaparādhabhāk&nbsp;|</span>
            <span class="line">anaikāntikatādoṣānna hyasau sādhanakṣamaḥ&nbsp;||</span>
            
         </div>
         
         <div xmlns="" class="lg">
            <span class="line">anyathoccāryamāṇaśca śabdo 'pabhraśyate yathā&nbsp;|</span>
            <span class="line">tathā heturanaikāntāddhetvābhāsatvamṛcchati&nbsp;|</span>
            
         </div>
         
         <div xmlns="" class="lg">
            <span class="line">tasmāddṛṣṭaprayoge 'pi punarasti vicāraṇā&nbsp;|</span>
            <span class="line">vācako 'yaṃ na vetyevaṃ sati vā 'nyena nirṇayaḥ&nbsp;|| 25&nbsp;||</span>
            
         </div>
          
         
         
         
         <p xmlns="">saṃśayāpādanātparapakṣe jite 'pi svapakṣasiddhirdurlabhaivetyevamarthamuttarasūtram—<b>anyāyaścāneka śabdattvamiti</b>&nbsp;| kathaṃ punaridamanyāyyam&nbsp;| taducyate—
         </p>
         
         <div xmlns="" class="lg">
            <span class="line">vācyavācakasāmarthyaniyamo yo 'bhidhāgataḥ&nbsp;|</span>
            <span class="line">saṃbandhastadanekatve svarūpātso 'pi hīyate&nbsp;||</span>
            
         </div>
         
         <p xmlns="">ekātmakayoreva hi vācyavācakayoranyonyākṣepātparasparaniyamaḥ saṃbhavatyanyatarasyāpi
            tvanekatve sati vyabhicārānniyamahāniḥ&nbsp;| kiṃ ca—
         </p>
         
         <div xmlns="" class="lg">
            <span class="line">sāmarthyaṃ sarvabhāvānāmarthāpattyā 'vagamyate&nbsp;|</span>
            <span class="line">ekasāmarthyasiddhe 'rthe nānekaṃ tacca labhyate&nbsp;||</span>
            
         </div>
         
         <p xmlns="">atyantādṛṣṭā hi vācyapratyayānyathānupapattimātrapramāṇikā vācakaśaktirekatraiva kalpitā
            tadanusāryapabhraṃśeṣvapi cedanugamyate ko nāma tannirapekṣavācakaśaktyantarakalpanāṃ
            labheta&nbsp;|
         </p>
         
         <div xmlns="" class="lg">
            <span class="line">nāma ca vyavahārārthamarthasyābhyupagamyate&nbsp;|</span>
            <span class="line">tenaikenaiva siddhe 'rthe dvitīyādi ca niṣphalam&nbsp;||</span>
            
         </div>
         
         <p xmlns="">kiṃ ca—</p>
         
         <div xmlns="" class="lg">
            <span class="line">vikalpasyāṣṭadoṣatvaṃ purastādeva varṇitam&nbsp;|</span>
            <span class="line">sa cehānekaśabdatve niścayena prasajyate&nbsp;||</span>
            
         </div><span xmlns="" class="pageinfo">[278]</span>
         
         <div xmlns="" class="lg">
            <span class="line">nāmāntare śrute cārthastadbhinno 'nyaḥ pratīyate&nbsp;|</span>
            <span class="line">saṃjñā<a id="N91" href="#n91"><sup>91</sup></a> cotpattisaṃyogādityatraitadvadiṣyate&nbsp;||</span>
            
         </div>
         
         <div xmlns="" class="lg">
            <span class="line">yā tu hastaḥ karaḥ pāṇirityatrānekaśabdatā&nbsp;|</span>
            <span class="line">ananyagatikatvena sā dṛḍhasmaraṇena ca&nbsp;||</span>
            
         </div>
         
         <div xmlns="" class="lg">
            <span class="line">ekaśaktyanusāreṇa yāvattvasti gatiḥ kvacit&nbsp;|</span>
            <span class="line">upamānānumānābhyāṃ tāvatsaivānugamyate&nbsp;||</span>
            
         </div>
         
         <div xmlns="" class="lg">
            <span class="line">tasmātsvarūpasaṃbandhaśabdārthatvanirūpaṇe&nbsp;|</span>
            <span class="line">ekaikaniyamādeva gatiḥ syānnānyagocarā&nbsp;||</span>
            
         </div>
         
         <p xmlns="">yathā ca prakṛtisārūpyadvāreṇāpabhraṃśāḥ prākṛtīmeva śaktimāvirbhāvayanto 'rthapratipattāvupayogaṃ
            gacchantiṃ tathā <a id="N92" href="#n92"><sup>92</sup></a><b>tadaśaktiścānurūpatvā</b>dityatra varṇayiṣyate&nbsp;|
         </p>
         
         <div xmlns="" class="lg">
            <span class="line">tenānekaprayoge 'pi kaścidevārthasaṃgataḥ&nbsp;|</span>
            <span class="line">tadupasthāpanenānye bodhakāstadaśaktijāḥ&nbsp;|| 26&nbsp;||</span>
            
         </div>
          
         
         
         <p xmlns="">tulyaprayogapratipattīnāmanyatarāvadhāraṇamaśakyāmiti cedata āha—<b>tatra tattvamabhiyogaviśeṣātsyāditi</b>&nbsp;| kaḥ punarabhiyogaḥ ko vā tadviśeṣaḥ kathaṃ vā tena vācakatvanirūpaṇamiti&nbsp;| taducyate—
         </p>
         
         <div xmlns="" class="lg">
            <span class="line">lakṣaṇaśravaṇābhyāsādabhiyogaḥ pravartate&nbsp;|</span>
            <span class="line">tena lakṣyāntarajñānaṃ tadviśeṣo 'bhidhīyate&nbsp;||</span>
            
         </div>
         
         <p xmlns="">pratipadapāṭho hyānantyādatyantāśakyastadabhāve ca lakṣaṇānusaraṇamevaikamaśeṣalakṣyanirūpaṇakṣamatvenāvadhāryate&nbsp;|</p>
         
         <div xmlns="" class="lg">
            <span class="line">tasmānna lokavedābhyāṃ kaścid‌vyākaraṇādṛte&nbsp;|</span>
            <span class="line">vācakānanapabhraṣṭānyathāvajjñātumarhati&nbsp;||</span>
            
         </div>
         
         <div xmlns="" class="lg">
            <span class="line">tatsāmastyāparijñāne pāriśeṣyānirūpaṇāt&nbsp;|</span>
            <span class="line">arthāpattyā 'paśabdānāṃ niścayo nopapadyate&nbsp;||</span>
            
         </div>
         
         <div xmlns="" class="lg">
            <span class="line">lakṣaṇānugamādyāṃstu bahireva prayuñjate&nbsp;|</span>
            <span class="line">niyatapratipakṣatvātteṣvarthāpattisaṃbhavaḥ&nbsp;||</span>
            
         </div>
         <span xmlns="" class="pageinfo">[279]</span>
         
         <p xmlns="">tenobhayajñānasyāpi vyākaraṇamevopāya iti tadgatābhiyogaviśeṣāśrayaṇam&nbsp;| yattu prayogotpattiśāstratvāditi
            lakṣaṇe tanmūlāsaṃbhavāditaretarāśrayatvamuktaṃ tallokavyavahāraprasiddhapratipādakatvamātreṇānirṇītapāramārthikavācakatvairapi
            vyākaraṇāvayavabhūtaiḥ padaiḥ keṣāṃcitsādhutvamanvākhyāya punastairapyanvākhyāpakaśabdasādhutvanirṇayātparihariṣyate&nbsp;|
         </p>
         
         <div xmlns="" class="lg">
            <span class="line">yadi vācakataivā ' 'dau na syādvayākaraṇādṛte&nbsp;|</span>
            <span class="line">na vijñāyeta vā tatra bhavedanyonyasaṃśrayam&nbsp;||</span>
            
         </div>
         
         <div xmlns="" class="lg">
            <span class="line">nirjñāte vācakatve 'pi tadapabhraṃśasaṃkarāt&nbsp;|</span>
            <span class="line">vivekapratipattyarthamiṣṭā ca vyākriyā smṛtiḥ&nbsp;||</span>
            
         </div>
         
         <p xmlns="">tena saṃkīrṇāsaṃkīrṇavācakajñānopāyatvāllokavyākaraṇayorbhinnaviṣayatvenāpunaruktatā,
            vede sādhuśabdamātradarśanādanarthakaṃ vyākaraṇamiti cet&nbsp;| na&nbsp;| akṛtsnaviṣayatvāt&nbsp;|
         </p>
         
         <div xmlns="" class="lg">
            <span class="line">kecidvayavasthitā eva sādhavo lokavedayoḥ&nbsp;|</span>
            <span class="line">sarvaśākhāgatānvidyātko vā sādhāraṇānapi&nbsp;||</span>
            
         </div>
         
         <p xmlns="">yathaiva laukikapratipadapāṭhasyāśakyatvamevaṃ vede 'pi sarvaśākhāgatānsakṛdapi śrotumaśaktiḥ
            kimutādhyetum&nbsp;|
         </p>
         
         <div xmlns="" class="lg">
            <span class="line">prakṛtipratyayānantyādyāvantaḥ padarāśayaḥ&nbsp;|</span>
            <span class="line">lakṣaṇenānugamyante kastānadhyetumarhati&nbsp;||</span>
            
         </div>
         
         <p xmlns="">etena puruṣārthakratvarthādṛṣṭasādhuśabdaprayogajñānasādhyasādhanabhāvavidhivākyagatapadavyākriyā
            tasyāśca pūrvaprasiddhatanmūlatvakalpanāgatetaretarāśrayatvaprasaṅgaḥ pratyuktaḥ&nbsp;|
            yadi hyekāntena “tasmānna brāhmaṇena bhlecchitavai” “ekaḥ śabdaḥ samyagjñātaḥ suprayuktaḥ
            śāstrānvitaḥ svarge loke kāmadhugbhavati” <a id="N93" href="#n93"><sup>93</sup></a>“tasmādeṣā vyākṛtā vāgudyate” iti caivamādikratupuruṣagataniyamavidhidarśanottarakālameva
            vyākaraṇena pravartitavyamiti paurvāparyavyavasthā bhavettata evaṃ paryanuyogaḥ prasajyetāpi
            vyākṛtatvāśrayo vedavidhirvedavidhyāśrayaṃ ca vyākaraṇaṃ kathamavakalpiṣyata iti&nbsp;|
            yadā tu kiṃcidgranthopanibaddhaprakṛtipratyayādivibhāgadvāraprakriyātmakavyākaraṇasmṛtivarjitakālābhāvādanvākhyānānvākhyeyānvākhyātavidhiprayogānanvākhyātapratiṣedhavarjanaṣaṭkasyāpyavagamyamānavedavidhimūlatvādanāditve
            sati sarveṣāṃ vedavediyūpāhavanīyādhvaryugodohanādisvarūpatatkāryatatsādhanavidhīnāmiva
            sarvadā 'navagatapūrvāparavibhāgasaṃba<span class="pageinfo">[280]</span>ndhe 'tyantādṛṣṭārthatvameva kevalaṃ śāstrapratyayādhīnaṃ, tadā sarvakālavyākriyamāṇavidyamānaśabdaniyamavidherna
            kiṃcidanupapannam&nbsp;| yattu vācakatvāvācakatvavyatiriktasādhvasādhutābhāvādvācakāvācakatvayośca
            laukikaprayogapratipattitadviparyayamātraśaraṇatvādgāvyādiśabdānāmavācakatvapratijñāne
            lokavirodhānna bheryādiśabdamātṛkākṣarapāṭhaprasiddhanyūnātiriktaviparyastavarṇapadavyatiriktaprasiddhamadhye
            kaścidapaśabdo nāmāstīti&nbsp;| tatrābhidhīyate—
         </p>
         
         <div xmlns="" class="lg">
            <span class="line">saṃmugdhavācake loke lakṣaṇādvācakaḥ sphuṭaḥ&nbsp;|</span>
            <span class="line">gamyate smaraṇaṃ coktamācārādbalavattaram&nbsp;||</span>
            
         </div>
         
         <p xmlns="">lokavyākaraṇābhyāṃ hi miśrābhyāmaviplutavācakasiddhiriti tāvadeva lokavyavahārādvācakatvajñānaṃ
            jāyate yāvadvayākaraṇānugatatvaṃ nābhyupagamyate&nbsp;|
         </p>
         
         <p xmlns="">yadā tu tayormārgabhedena pratipattistadā ‘teṣvadarśanādvirodhasya samā vipratipattiḥ
            syāt’<a id="N94" href="#n94"><sup>94</sup></a> ityupanyasya ‘śāstrasthā vā tannimittatvāt’ ityanenaivottareṇa vyākaraṇākhyaśāstragatapratipattibalīyastvaṃ
            tadabhiyuktapuruṣabalīyastvaṃ vā pūrvameva sthāpitam&nbsp;|
         </p>
         
         <div xmlns="" class="lg">
            <span class="line">tarkeṇāvācakatvaṃ ca vadaṁllokena bādhyate&nbsp;|</span>
            <span class="line">smaryamāṇavirodhastu brāhmaṇābrāhmaṇādivat&nbsp;||</span>
            
         </div>
         
         <p xmlns="">yathaiva tulyaśiraḥpāṇyādyākāreṣvapi saṃkīrṇalokadṛṣṭigrāhyeṣu brāhmaṇādiṣu mātāpitṛsaṃbandhasmaraṇādeva
            varṇavivekāvadhāraṇaṃ bhavati tathā sādhuśabdāvadhāraṇamapīti lokavirodhābhāvaḥ&nbsp;|
         </p>
         
         <div xmlns="" class="lg">
            <span class="line">yathā ca tulyapāṇyādirūpatvādvarṇasaṃkaram&nbsp;|</span>
            <span class="line">vadataḥ smṛtibādhaḥ syāttathā vācakasaṃkaram&nbsp;||</span>
            
         </div>
         
         <div xmlns="" class="lg">
            <span class="line">āditaśca smṛteḥ siddhaḥ pratyakṣeṇāpi gamyate&nbsp;|</span>
            <span class="line">sādhvasādhuvibhāgo 'yaṃ kuśalairvarṇabhedavat&nbsp;||</span>
            
         </div>
         
         <p xmlns="">yo nāma smṛtipratipādito 'rthaḥ karmaphalasaṃbandhavadaniyatakālatvānna jñāyate kadā
            bhaviṣyatīti so 'tyantaṃ pratyakṣādyaviṣayatvātkevalaśāstramūlatvena sthāpyate&nbsp;| yasya
            tvādau smaraṇajanitaviveke kṛte tadanantarameva pratyakṣamapi vicārābhyāsajanitasaṃskārasya
            rāgābhyāsajanitaṣaṅjādivibhāgaviṣayamiva sādhvasādhuśabdarūpagocaramupajāyate&nbsp;|
         </p>
         
         <div xmlns="" class="lg">
            <span class="line">tasmai tarkeṇa yo nāma sādhayecchabdasaṃkaram&nbsp;|</span>
            <span class="line">tasya pratyakṣabādho 'pi varṇasaṃkarabādhavat&nbsp;||</span>
            
         </div>
         
         <p xmlns="">tenāpaśabdagatavācakatvāpādanasyaiva samastapramāṇavirodhaḥ śakyo vaktuṃ na smaryamāṇaśabdasādhutvapakṣasyeti
            niravadyatā&nbsp;| tenādṛṣṭārthapratyāyananiyamapratiṣedhadvāraṃ dharmādharmasādha<span class="pageinfo">[281]</span>natvakṛtamapi sādhvasādhutvajñānamupapatsyate&nbsp;| yastvāha sādhutvaṃ nendriyagrāhyamityādiślokam&nbsp;|
            taṃ pratyevaṃ vaktavyam&nbsp;|
         </p>
         
         <div xmlns="" class="lg">
            <span class="line">sādhutvamindriyagrāhyaṃ liṅgamasya ca vidyate&nbsp;|</span>
            <span class="line">śāstrasya viṣayo 'pyeṣa prayogo 'pyastyasaṃkaraḥ&nbsp;|| iti&nbsp;|</span>
            
         </div>
         
         <p xmlns="">grastanirastāmbūkṛtādidoṣavarjitaniyamahrasvādikālābhivyaṅgyayathālakṣitakramagrāhyavarṇānāṃ
            smaryamāṇāvinaṣṭavācakarūpaviṣayaśrotrajñānenodāttādivadindriyagrāhyatvam&nbsp;| taduttarakālapravṛttavyavahāragatārthapratipattisahitalakṣaṇagataprakṛtipratyayalopāgamavikārādeśādiliṅgamapyavyabhicāri
            vidyate&nbsp;| śāstrasya ca dvividhasyāpi śrutismṛtirūpasya svargalokayajñopakārasiddhisādhanabhāvapratipādanārthasyārthānarthakāryasvarūpajñānārthasya
            cāyamevaṃvidha evānyo 'pi viṣayaḥ&nbsp;| avinaṣṭaiḥ śabdairbhāṣamāṇasya svargayajñopakārau
            bhavataḥ&nbsp;| yājñe ca karmaṇyapaśabdairbhāṣamāṇasyānṛtamiva vadataḥ pratiṣiddhācaraṇanimittakratuvaiguṇyaprasaṅgaḥ&nbsp;|
            yathoktaṃ “vāgyogavidduṣyati cāpaśabdaiḥ” iti&nbsp;| etau dvāvapyarthau na śāstrādṛte 'nyena
            pratipādayituṃ śakyete ityatīva śāstraviṣayaḥ&nbsp;| dvāmyāmeva ca vidhipratiṣemyāmavinaṣṭaiḥ
            śabdaiḥ svargayajñopakārakāmo bhāṣeta na vinaṣṭairiti na pratiśabdāpaśabdamanantavidhipratiṣedhakalpanaprasaṅgaḥ&nbsp;|
            na ca vidhipratiṣedhaviṣayeṇaiva śāstreṇa bhavitavyaṃ na prameyasvarūpajñāpanārthenetyetadīśvarājñāsiddham&nbsp;|
            na hi ‘avināśī vā are ayamātmā 'nucchitidharmā’ ityādi, ‘catustriṃśadāścīnāni sarasvatyā
            vinaśanaplākṣapraśravaṇe’ ityevamādivākyaśeṣāṇāṃ ca śāstragatānāmarthatattvapratipādanaparatvaṃ
            na labhyate&nbsp;| nāpi tatpratipādane śāstraśabdavācyatvabādhaḥ&nbsp;| athāpi vidhipratiṣedhātmakenaiva
            śāstreṇa bhavitavyamiti kā citparibhāṣā tathā 'pyevaṃvidhāḥ sādhuśabdāḥ pratyetavyā
            itīdṛśo vidhiḥ saṃbhavatyeva&nbsp;| yo vākyāntarāvagatādṛṣṭaphalārthī yadyavinaṣṭaiḥ śabdairbhāṣitumicchet
            sa caitānevaṃrūpānetatkramamāṃtrāṃśca varṇānupādadīta nādhikānna nyūnāṃśceti yāvadrūpaṃ
            vidhipratiṣedhau śakyau darśayitumiti śāstraviṣayatvasiddhiḥ&nbsp;| niḥsaṃdigdhavṛddhabālaprayuktadevadattatattādiśabdopamayā
            'pi ca sarvaśabdānāṃ vinaṣṭāvinaṣṭarūpairavaśyaṃ bhavitavyamiti śakyaṃ vijñātum&nbsp;|
            evaṃ vyākaraṇānugatavaidikaśabdāvināśasādṛśyādapi tadvidhalaukikāvinaṣṭatvopamānaṃ
            darśayitavyam&nbsp;| tathā laukikārthapratyayotthāpitavācakatvārthāpattilabhyastāvadekaḥ
            sādhutvaniścayaḥ&nbsp;| tataḥ saṃbhavatpramādālasyakaraṇavaiguṇyanimittāpabhraṣṭarūpavarjitakevalasādhvanvākhyānasyānyathānupapadyamānatvādaparayā
            'pyarthāpattyā siddhameva sādhutvajñānam&nbsp;|
         </p>
         
         <div xmlns="" class="lg">
            <span class="line">apabhraṃśeṣu sādhutvaṃ tulyārthatvādyaducyate&nbsp;|</span>
            <span class="line">lakṣaṇābhāvamārgeṇa tasyābhāvo 'pi niścitaḥ&nbsp;|| iti&nbsp;||</span>
            
         </div><span xmlns="" class="pageinfo">[282]</span>
         
         <div xmlns="" class="lg">
            <span class="line">ṣaṇṇāmapi pramāṇānāṃ sādhvasādhutvanirṇaye&nbsp;|</span>
            <span class="line">vyāpāro 'stīti ko jalpetsādhutvaṃ niṣpramāṇakam&nbsp;||</span>
            
         </div>
         
         <div xmlns="" class="lg">
            <span class="line">yadyapyanabhiyuktānāṃ prayogo 'sti sasaṃkaraḥ&nbsp;|</span>
            <span class="line">abhiyuktā vivekṣyante tathā 'pi brāhmaṇādivat&nbsp;||</span>
            
         </div>
         
         <div xmlns="" class="lg">
            <span class="line">yathā ca padmarāgādīnkācasphaṭikamiśritān&nbsp;|</span>
            <span class="line">parīkṣakā vijānanti sādhutvamapare tathā&nbsp;||</span>
            
         </div>
         
         <div xmlns="" class="lg">
            <span class="line">yathā ratnaparīkṣāyāṃ sādhvasādhutvalakṣaṇam&nbsp;|</span>
            <span class="line">tathā vyākaraṇātsiddhaṃ sādhuśabdanirūpaṇam&nbsp;||</span>
            
         </div>
         
         <p xmlns="">pauruṣeyavyākaraṇāgamaparamparāyāmapi ca tadanugatasādhutvānantaradarśanātpūrvadṛṣṭavivekajñānamātraparatvādvā
            nāndhaparamparāvacananyāyaprasaṅgaḥ&nbsp;| yāvāniha dṛṣṭārthāṃśaḥ sa vaidikavidhipratiṣedhadvayādevopapannaḥ&nbsp;|
            tatsiddhayarthāvinaṣṭaśabdarūpājñānaṃ vedaśiṣṭaprayogasaṃvādivyākaraṇānvākhyānapāramparyeṇa
            sadyaḥ phalatvātsulabhamiti na puruṣakṛtatvanimittadoṣaprasaṅgaḥ&nbsp;| yattu dṛṣṭārthatvātsvasāmarthyaprāptatvādeva
            <a id="N95" href="#n95"><sup>95</sup></a>‘aprāpte śāstramarthavat’ iti vācakabhāṣaṇavidhānamanupapannamiti tatrādhikaraṇenaivottaraṃ
            dāsyate <a id="N96" href="#n96"><sup>96</sup></a>‘niyamārthā vā śrutirucyate’ iti&nbsp;| yattvavācakatvenāpaśabdānāmaprasaṅgādvayāvartyābhāve
            niyamānupapattiriti&nbsp;| tatrocyate—
         </p>
         
         <div xmlns="" class="lg">
            <span class="line">niyamaḥ parisaṃkhyā vā na vyāvartyādvineṣyate&nbsp;|</span>
            <span class="line">nityatāmātrakārī tu niyamaḥ kiṃ na labhyate&nbsp;||</span>
            
         </div>
         
         <p xmlns="">sati bhāṣitavye kadācidavinaṣṭena bhāṣeta kadācitpramādāśaktijāpabhraṃśenāpyakṣinikocanādinā
            vā śabdarahitenaiva pratyāpayet&nbsp;|
         </p>
         
         <div xmlns="" class="lg">
            <span class="line">atra śreyo 'rthino 'vaśyaṃ sādhubhāṣā niyabhyate&nbsp;|</span>
            <span class="line">niyogena hi tāṃ kurvannapūrvaṃ sādhayiṣyati&nbsp;||</span>
            
         </div>
         
         <p xmlns="">yadyapi ca niyame 'nyanivṛttiravaśyaṃ kalpanīyā tathā 'pi sādhuśabdasmṛtivyavahitānāṃ
            <a id="N97" href="#n97"><sup>97</sup></a>kālarūḍharūpabhrāntivācakatvagṛhītānāṃ cāpaśabdānāṃ saṃbhavati prayogaprasaṅge sādhuniyamena
            vyāvṛttiḥ&nbsp;|
         </p>
         
         <p xmlns="">atha vā naivāpaśabdānāmapṛthaktve kecidekakriyāviṣayānekadravyaguṇādivadabhidhāyāṃ
            prāpnuvanti ye sādhuniyamena vyāvartyeran&nbsp;| kiṃ tu&nbsp;|
         </p><span xmlns="" class="pageinfo">[283]</span>
         
         <div xmlns="" class="lg">
            <span class="line">sādhūneva prayuñjānā nāśayeyurayatnataḥ&nbsp;|</span>
            <span class="line">mā vinīnaśadityevaṃ niyamastānniyacchati&nbsp;||</span>
            
         </div>
         
         <p xmlns="">tadyathā&nbsp;| ‘yo vidagdhaḥ sa nairṛtaḥ’ ityevamādidoṣanindāpūrvakam ‘avidahatā śrapayitavyaḥ’
            iti niyamyate&nbsp;| tathā ‘duṣṭaḥ śabdaḥ svarato varṇato vā’ ityādinā  ninditatvāt, ‘tasmādbrāhmaṇena
            na mlecchitavai nāpabhāṣitavai mleccho ha vā eṣa yadapaśabdaḥ’ iti pramādādinimittavināśena
            śabdakāryādarthasādhanādapeto 'yaṃ mlecchaḥ, <a id="N98" href="#n98"><sup>98</sup></a>‘mleccha avyaktāyāṃ vāci’ iti smaraṇātsa na prayoktavya iti pratiṣedhaḥ&nbsp;| ‘tasmādeṣā
            vyākṛtā vāgudyate’ iti ca vidhiravinaṣṭaprayoganiyamārthaḥ&nbsp;|
         </p>
         
         <div xmlns="" class="lg">
            <span class="line">nanu cāśaktijā doṣāḥ pramādajanitāśca ye&nbsp;|</span>
            <span class="line">parihartumaśakyatvānniṣedhasyāpyagocarāḥ&nbsp;||</span>
            
         </div>
         
         <p xmlns="">ucyate—</p>
         
         <div xmlns="" class="lg">
            <span class="line">pramādameva mā kārṣīḥ sāmarthyāya yatasva ca&nbsp;|</span>
            <span class="line">evamartho niṣedho 'yaṃ nā ' 'driyetānyathā hyasau&nbsp;||</span>
            
         </div>
         
         <div xmlns="" class="lg">
            <span class="line">anye sukhamukhārụ̄dhā na kleśena vivakṣavaḥ&nbsp;|</span>
            <span class="line">śaktāścaivāpramattāśca vadeyuranivāritāḥ&nbsp;||</span>
            
         </div>
         
         <div xmlns="" class="lg">
            <span class="line">aśaktairnāśitāścānye dākṣiṇyādyanuvartanāt&nbsp;|</span>
            <span class="line">jānanto 'pi prayuñjīran yadi śāstraṃ na vārayet&nbsp;||</span>
            
         </div>
         
         <div xmlns="" class="lg">
            <span class="line">anye 'pi prākṛtālāpairaśaktairvyavahartṛbhiḥ&nbsp;|</span>
            <span class="line">saha vyavaharantastānupetyāpi prayuñjate&nbsp;||</span>
            
         </div>
         
         <div xmlns="" class="lg">
            <span class="line">tatkathaṃ nāma yatkiṃcitsyādapabhraṃśakāraṇam&nbsp;|</span>
            <span class="line">dūrātparihareyustaditi yatno niyamyate&nbsp;||</span>
            
         </div>
         
         <p xmlns="">yattu dṛṣṭārthapratyāyananirākāṅkṣatvādadṛṣṭārthaprayogotpattyaśāstratvamiti&nbsp;| tatrocyate—</p>
         
         <div xmlns="" class="lg">
            <span class="line">dṛṣṭe satyapi sarvatra niyamādṛṣṭamiṣyate&nbsp;|</span>
            <span class="line">kratvarthaṃ puruṣārthaṃ ca tatsaṃyogapṛthaktvataḥ&nbsp;||</span>
            
         </div>
         
         <p xmlns=""><a id="N99" href="#n99"><sup>99</sup></a>‘ekasya tūbhayatve saṃyogapṛthatkvaṃ' tacceha prakaraṇānārabhyavādābhyāmavagataṃ,
            tatra—
         </p>
         
         <div xmlns="" class="lg">
            <span class="line">kratvarthāṃśe parārthatvādarthavādaḥ phalaśrutiḥ&nbsp;|</span>
            <span class="line">puruṣārthe tu nirdeśātphalamātreyadarśanāt<a id="N100" href="#n100"><sup>100</sup></a>&nbsp;||</span>
            
         </div>
         
         <p xmlns="">kratvarthaṃ hyatirjñātopāyatvātsarvādṛṣṭopasaṃgrahakṣamamiti niyamāpūrvamātmasātkurvatpuruṣārthāṃśe
            phalaśrutimarthavādī karoti&nbsp;| puruṣārthasya niyamasya tvavaśyakalpanīyaprayojanatvādarthapratipatteścāpabhraṃśe
            'pyakṣinikocādibhyo vā sutarāṃ siddhatvādanākāṅ‌kṣitaniyamāpūrvopajī<span class="pageinfo">[284]</span>vanasāmarthyaṃ nāstītyavaśyamarthavādopāttameva svargaloke kāmadhugādyeva phalatvenā
            ' 'śrayaṇīyam&nbsp;| yattu na jñāyate kvedaṃ niyamāpūrvamāśritamiti, tatrābhidhīyate—
         </p>
         
         <div xmlns="" class="lg">
            <span class="line">kratvarthaṃ tāvadaṅgeṣu tadartheṣveva saṃśritam&nbsp;|</span>
            <span class="line">anaṅgatvābhidhānārthaṃ syātkratvarthaṃ narāśritam&nbsp;||</span>
            
         </div>
         
         <p xmlns=""><a id="N101" href="#n101"><sup>101</sup></a>‘prakaraṇaviśeṣādvā tadyuktasya tatsaṃskāro dravyavat’ iti hi jyotiṣṭomaprakaraṇagatabrāhmaṇaśabdalakṣitatadapūrvasādhanayajamānasaṃskāratvātsādhubhāṣaṇaniyamāpūrvasya&nbsp;|
            <a id="N102" href="#n102"><sup>102</sup></a>‘yājamānāstu tatpradhānatvātkarmavat’ ityanena nyāyena phalapratigrahaṇayogyatvādhānārthaṃ
            tadāśritameva vijñāyate&nbsp;| puruṣārthavākye 'pi samyagjñātasuprayuktatvākṣiptajñātṛprayoktṛparyupasthāpanātkriyāphalayośca
            tadgāmitvātpradhānayāgādyapūrvavadeva jñātṛprayoktrāśritaṃ niṣpadyate&nbsp;|
         </p>
         
         <div xmlns="" class="lg">
            <span class="line">tṛtīyoktikriyāgamyaguṇabhāve 'pi vaktari&nbsp;|</span>
            <span class="line">saṃskāryatvātpradhānatvaṃ syātprayājājyaśeṣavat&nbsp;||</span>
            
         </div>
         
         <p xmlns="">yathaiva ‘prayājaśeṣeṇa havīṃṣyabhighārayati’ iti satyapi śeṣasya tṛtīyānirdeśe kāryopayogitvātsaṃskāryatvāvadhāraṇamevaṃ
            brāhmaṇasyāpītyadoṣaḥ&nbsp;|
         </p>
         
         <div xmlns="" class="lg">
            <span class="line">yadi vā brāhmaṇeneti tṛtīyā yāgakāriṇi&nbsp;|</span>
            <span class="line">kāmadhuk‌chabdayogācca bahiḥ prādhānyakalpanā&nbsp;||</span>
            
         </div>
         
         <div xmlns="" class="lg">
            <span class="line">naiva mlecchanakāritvāttṛtīyeyaṃ pratīyate&nbsp;|</span>
            <span class="line">kurvatā yāgamityevaṃ brāhmaṇeneti yojyate&nbsp;||</span>
            
         </div>
         
         <div xmlns="" class="lg">
            <span class="line">yāge yo guṇabhāvaśca saṃskāre sā pradhānatā&nbsp;|</span>
            <span class="line">na hyārādupakāritvaṃ saṃyuktasyopayogitā&nbsp;||</span>
            
         </div>
         
         <p xmlns="">taccopayogitvaṃ prakaraṇatṛtīyāvibhaktiśravaṇābhyāmavagataṃ śeṣasvīkaraṇasamarthaṃ
            bhavati&nbsp;| bāhyapuruṣārthatve 'pi kāmadhuk‌chabdasya puruṣopabhogyakāmyamānārthasādhanavacanatvātpuruṣaprādhānyapratipattiḥ&nbsp;|
            yadyapi ca sādhuśabdoccāraṇamuccārayitrarthaṃ kratvarthaṃ ca na bhavati tathā 'pi
            tadgataniyamapratiṣedhayoreva kratvarthapuruṣārthatve bhaviṣyataḥ&nbsp;| na hi yadarthe
            karmaṇi yau niyamapratiṣedhau tāveva kevalau tadarthau bhavataḥ&nbsp;| tathā hi—
         </p>
         
         <div xmlns="" class="lg">
            <span class="line">stryupāyamāṃsabhakṣādipuruṣārthamapi śritaḥ&nbsp;|</span>
            <span class="line">pratiṣedhaḥ kratoraṅgamiṣṭaḥ prakaraṇāśrayāt&nbsp;||</span>
            
         </div>
         
         <div xmlns="" class="lg">
            <span class="line">kratvarthātkhādirācceṣṭā vīryasiddhirvidhānataḥ&nbsp;|</span>
            <span class="line">bhojanāccāpyatithyarthādapūrvaṃ dātṛsaṃśritam&nbsp;||</span>
            
         </div>
         
         <p xmlns="">ataśca parārthoccāraṇāśritāvapi niyamapratiṣedhau svaprayojanākāṅkṣāvelāyāṃ saṃnihitapuruṣapradhānau
            vijñāyete&nbsp;|
         </p><span xmlns="" class="pageinfo">[285]</span>
         
         <div xmlns="" class="lg">
            <span class="line">ataśca vedamūlatve satyevaṃ pratipādite&nbsp;|</span>
            <span class="line">prayogotpattyaśāstratvaṃ yaduktaṃ tadasatkṛtam&nbsp;||</span>
            
         </div>
         
         <div xmlns="" class="lg">
            <span class="line">yaccāsya kṛtrimatvena svataḥ śāstratvabādhanam&nbsp;|</span>
            <span class="line">tatprasiddhiviruddhaṃ syādacandraśaśivākyavat&nbsp;||</span>
            
         </div>
         
         <p xmlns="">śāstraśabdo yadi tāvadrūḍhastataścaturdaśasu tāvadvidyāsthāneṣu śāstrasthānāmeva prasiddhastadantargatatvācca
            vyākaraṇasya śāstratvanirākaraṇānupapattiḥ&nbsp;| athāpi śiṣyate 'neneti śāstratvamanvarthamiṣyate
            tathā 'pi vyākaraṇena sādhuśabdāḥ śiṣyante tadanugamopāyā vā prakṛtipratyayādayastadabhiyuktaśiṣyajano
            veti sarvathā śāstraśabdapravṛttiravihatā&nbsp;|
         </p>
         
         <div xmlns="" class="lg">
            <span class="line">prasiddhamapi śāstratvaṃ yastu tarkeṇa vārayet&nbsp;|</span>
            <span class="line">vedasyāpi sa nityatvādvyomavadvārayiṣyati&nbsp;||</span>
            
         </div>
         
         <p xmlns="">yathaiva hi vyākaraṇādīnāṃ kṛtrimakāvyopanibandhasādharmyācchāstratvaṃ pratiṣeddhumadhyavasīyate,
            tathā ' 'kāśadikkālātmanāṃ paramāṇudṛṣṭāntabalena nityatvādvedasyāśāstratvamapyayatnenaiva
            kriyeta&nbsp;| yo hi nāgarikabhāṣābhijñatayā grāmīṇairmātāpitarāvapi <a id="N103" href="#n103"><sup>103</sup></a>śuklavacanairabhidadhīta sa kenānyena vāryeta&nbsp;|
         </p>
         
         <div xmlns="" class="lg">
            <span class="line">paratrāvinayaṃ kurvanpitṛbhyāṃ vāryate sutaḥ&nbsp;|</span>
            <span class="line">tayorevāvinītasya ko bhavedvinivārakaḥ&nbsp;||</span>
            
         </div>
         
         <div xmlns="" class="lg">
            <span class="line">tathā bahirasaṃbaṃddhaṃ vadanvedena vāryate&nbsp;|</span>
            <span class="line">sāṅgena taṃ punarnighnankenānyena nivāryate&nbsp;||</span>
            
         </div>
         
         <div xmlns="" class="lg">
            <span class="line">kruddho yo nāma yaṃ hanti sa tasyāṅgāni kṛntati&nbsp;|</span>
            <span class="line">kṛttāṅgasya tatastasya vināśaḥ kiyatā bhavet&nbsp;||</span>
            
         </div>
         
         <div xmlns="" class="lg">
            <span class="line">tena trayī dviṣanpūrvaṃ vedāṅgānyeva lumpati&nbsp;|</span>
            <span class="line">tatastenaiva mārgeṇa mūlānyanyasya kṛntati&nbsp;||</span>
            
         </div>
         
         <div xmlns="" class="lg">
            <span class="line">śrutismṛtipramāṇatve hetupūrvaṃ nirūpite&nbsp;|</span>
            <span class="line">aṅgānāmapramāṇatvamaśāstratvaṃ ca ko vadet&nbsp;||</span>
            
         </div>
         
         <p xmlns="">yattvitarasmṛtīnāṃ prāyeṇa sārūpyādvayākaraṇasya tadvilakṣaṇatvāttanmadhyapātitvamasaṃbhāvyamiti&nbsp;|
            tatrocyate&nbsp;| sarvadharmasūtrāṇāṃ varṇāśramadharmopadeśitvāddharmāṇāṃ caikarūpaprāyatvātparasparasaṃvāditvaṃ
            yuktaṃ, vyāka<b>raṇasya</b> tvanya eva sādhuśabdatattvanirṇayarūpo viṣayastatrāsya vyākaraṇāntareṇaiva saṃgatiḥ
            syānna dharmasūtraiḥ&nbsp;| smṛtitvaṃ tvaṅgānāṃ dharmasūtrāṇāṃ cāviśiṣṭam&nbsp;|
         </p><span xmlns="" class="pageinfo">[286]</span>
         
         <div xmlns="" class="lg">
            <span class="line">athāpi smṛtiśabdena nāṅgānāmabhidheyatā&nbsp;|</span>
            <span class="line">tathā 'pyeṣāṃ na śāstratvapramāṇatvanirākriyā&nbsp;||</span>
            
         </div>
         
         <div xmlns="" class="lg">
            <span class="line">purāṇaṃ mānavo dharmaḥ sāṅgo vedaścikitsitam&nbsp;||</span>
            
         </div>
         
         <p xmlns="">iti hi tulyavatprāmāṇyasmaraṇam—</p>
         
         <div xmlns="" class="lg">
            <span class="line">api vā kartṛsāmānyādukto nyāyaśca yaḥ smṛteḥ&nbsp;|</span>
            <span class="line">pramāṇatve samāno 'sau vedāṅgeṣvapi gamyate&nbsp;||</span>
            
         </div>
         
         <div xmlns="" class="lg">
            <span class="line">pramāṇaṣaṭkamūlatvaṃ pūrvaṃ caiṣāṃ pradarśitam&nbsp;|</span>
            <span class="line">dṛṣṭādṛṣṭaphalatvena tasmānnāstyapramāṇatā&nbsp;||</span>
            
         </div>
         
         <div xmlns="" class="lg">
            <span class="line">ekasya ca yadā yuktyā samūlatvaṃ nirūpitam&nbsp;|</span>
            <span class="line">pauruṣeyāntaragranthamūlatā 'pi tadeṣyate&nbsp;||</span>
            
         </div>
         
         <div xmlns="" class="lg">
            <span class="line">asaṃbhāvitamūlaṃ hi pauruṣeyaṃ yaducyate&nbsp;|</span>
            <span class="line">mūle tasyāpratiṣṭhatvaṃ rūpe jātyandhavākyavat&nbsp;||</span>
            
         </div>
         
         <p xmlns="">iha tu samūlatvādekāntaritaprāmāṇyasiddhiḥ&nbsp;| yattu sūtravārtikabhāṣyakārāṇāmanyonyavigītavacanatvādapramāṇatvamiti&nbsp;|
            tatrābhidhīyate—
         </p>
         
         <div xmlns="" class="lg">
            <span class="line">smṛtīnāmapramāṇatve vigānaṃ naiva kāraṇam&nbsp;|</span>
            <span class="line">śrutīnāmapi bhūyiṣṭhaṃ vigītatvaṃ hi dṛśyate&nbsp;||</span>
            
         </div>
         
         <div xmlns="" class="lg">
            <span class="line">vigītavākyamūlānāṃ yadi syādavigītatā&nbsp;|</span>
            <span class="line">tāsāṃ tato 'pramāṇatvaṃ bhavenmūlaviparyayāt&nbsp;||</span>
            
         </div>
         
         <p xmlns="">mūlānurūpyeṇa hi smṛtīnāṃ pramāṇatvaṃ tadavigānena—</p>
         
         <div xmlns="" class="lg">
            <span class="line">parasparavigītatvamatastāsāṃ na dūṣaṇam&nbsp;|</span>
            <span class="line">vigānāddhi vikalpaḥ syānnaikatrāpyapramāṇatā&nbsp;|</span>
            
         </div>
         
         <div xmlns="" class="lg">
            <span class="line">dharmasādhanatāṃśe ca vigānaṃ naiva vidyate&nbsp;|</span>
            <span class="line">anvākhyānavigānaṃ tu lakṣyabhedānna duṣyati&nbsp;||</span>
            
         </div>
         
         <p xmlns="">punaruktatvādinā hi yatsūtrapratyākhyānaṃ tasya ca punaḥ samādhānam&nbsp;|</p>
         
         <div xmlns="" class="lg">
            <span class="line">tasyāvaidikamūlatvānna kiṃcidapi duṣyati&nbsp;|</span>
            <span class="line">ye cāpīṣṭayupasaṃkhyāne te ca smṛtyantarāśrite&nbsp;||</span>
            
         </div>
         
         <div xmlns="" class="lg">
            <span class="line">na cādhikopasaṃkhyānānnyūnasyāstyapramāṇatā&nbsp;||</span>
            
         </div>
         
         <p xmlns="">tadyathā&nbsp;| vājasaneyiśākhāyāmādhvaryavaṃ carakaśākhāsu ca bahvityetāvatā nālpaviṣayamapramāṇīkurvanti&nbsp;|
            tasmādayamapi na doṣaḥ&nbsp;| yastu sūtrakārasya prayojanānabhidhānopālambhaḥ&nbsp;|
         </p><span xmlns="" class="pageinfo">[287]</span>
         
         <div xmlns="" class="lg">
            <span class="line">sa śrutismṛtisiddhatvānnopālambhatvamarhati&nbsp;|</span>
            <span class="line">granthānte ca svasaṃvedyaṃ sujñānaṃ tatprayojanam&nbsp;||</span>
            
         </div>
         
         <p xmlns="">satyavacanaṃ ca sarvaśrutismṛtiṣu svargasādhanatvena yāgasādhanatvena ca niyatam&nbsp;|
            satyaṃ ca dvividhaṃ śabdasatyamarthasatyaṃ ca&nbsp;| tatra yathaiva yathāvasthitāviplutārthavacanaṃ
            śreyaḥsādhanamevaṃ yathāvasthitaśabdasatyavacanamapi, yathā cārthasatyaviparyayaḥ
            pratyavāyāyaivaṃ viniyogakālaprayuktaśabdānṛtavacanamapi&nbsp;| śabdasādhutvajñānaṃ ca
            vyākaraṇābhiyogaviśeṣādityuktam&nbsp;|
         </p>
         
         <div xmlns="" class="lg">
            <span class="line">tasmādvijñāyamānatvānnoktaṃ mūlakṛtā svayam&nbsp;|</span>
            <span class="line">śāstreṇa sarvaśabdānāmanvākhyānaprayojanam&nbsp;||</span>
            
         </div>
         
         <p xmlns="">na ca vyākaraṇaprayojanābhiprāyaṃ prati kecidvivadante&nbsp;| sa eva tvabhiprāyaḥ kiṃ nyāyyo
            netyarthāntarametat&nbsp;|
         </p>
         
         <div xmlns="" class="lg">
            <span class="line"><a id="N104" href="#n104"><sup>104</sup></a>dharmāya niyamaṃ cā ' 'ha vākyakāraḥ prayojanam&nbsp;|</span>
            <span class="line">vedamūlastu tatraika eko vyākaraṇāśrayaḥ&nbsp;||</span>
            
         </div>
         
         <p xmlns="">niyamadvayaprayuktaṃ vyākaraṇam&nbsp;| sādhuśabdajñānāttatpūrvaprayogādvā svargayajñopakārasiddhirityetattāvadvedamūlamananyapramāṇakatvāt&nbsp;|
            ataścāyaṃ tāvadvedākhyena śāstreṇa dharmaniyamaḥ&nbsp;|
         </p>
         
         <div xmlns="" class="lg">
            <span class="line">tathā vyākaraṇākhyena sādhurūpaṃ niyamyate&nbsp;|</span>
            <span class="line">aviśeṣeṇa siddhiḥ syādvinā vyākaraṇasmṛteḥ&nbsp;||</span>
            
         </div>
         
         <p xmlns="">tena vedāvagatasamyagjñātasādhuśabdaprayogātmakadharmāṅgatvena vyākaraṇaprakriyetikartavyatayā
            nityavācakaśabdarūpajñānaniyamaḥ kriyate&nbsp;| yacca kātyāyanena jñāne dharma<a id="N105" href="#n105"><sup>105</sup></a> iti cettathā 'dharma iti tantreṇa prasaṅgena vā 'paśabdajñānādadharmatvāpattidoṣamabhidhāya
            <a id="N106" href="#n106"><sup>106</sup></a>śāstrapūrvaprayoge 'bhyudaya iti niḥśreyasasiddhayupāye 'vadhārite yatpunaḥ parāvṛttya
            bhāṣyakāreṇoktam, <a id="N107" href="#n107"><sup>107</sup></a>‘atha vā punarastu jñāne dharma ityabhyupetyavādamātraṃ tatpūrvoktadoṣaparihārasāmarthyapradarśanārthaṃ
            kṛtvācintānyāyenoktam&nbsp;| paramārthatastvanyānarthakyaprasaṅgavijñātapārārthyāpāditārthavādatvātphalaśrutirna
            phalapratipattikṣamā vijñāyate&nbsp;| yathā ‘yo 'śvamedhena yajate ya u cainamevaṃ veda’
            iti jñānamātrādeva brahmahatyātaraṇaṃ yadi sidhyetko jātucidbahudravyavyayāyāsasādhyamaśvamedhaṃ
            kuryāt&nbsp;| tadvidhānaṃ tānarthakameva syāt&nbsp;| evaṃ śabdajñānācceddharmaḥ sidhyetko nāmānekatālvādivyāpārāyāsakhedamanubhavet&nbsp;|
            tasbhātkratuvadeva jñāna<span class="pageinfo">[288]</span>pūrvaprayogasyaiva phalaṃ kāraṇe kāryavadupacārāttaṇḍule <a id="N108" href="#n108"><sup>108</sup></a>devavarṣaṇavajjñāne dharmavacanamāpāditādharmaparihārābhidhānaśaktimātrapradarśanārthamevopanyastaṃ
            na phalavattvapratipādanāya&nbsp;| ‘dravyasaṃskārakarmasu parārthatvāt’<a id="N109" href="#n109"><sup>109</sup></a> ityanena nyāyena jñānasya puruṣaśabdasaṃskāratvena nirākāṅkṣasya phalasaṃbandhāsaṃbhavāt&nbsp;|
         </p>
         
         <div xmlns="" class="lg">
            <span class="line">sarvatraiva hi vijñānaṃ saṃskāratvena gamyate&nbsp;|</span>
            <span class="line">parāṅgaṃ cā ' 'tmavijñānādanyatretyavadhāraṇāt&nbsp;||</span>
            
         </div>
         
         <p xmlns="">ātmajñānaṃ hi saṃyogapṛthaktvātkratvarthapuruṣārthatvena jñāyate tena vinā paralokaphaleṣu
            karmasu pravṛttinivṛttyasaṃbhavāt&nbsp;| tathā ‘ya ātmā 'pahṛtapāpmā vijaro vimṛtyurviśoko
            vijighatso 'pipāsaḥ satyakāmaḥ satyasaṃkalpaḥ so 'nveṣṭavyaḥ sa vijijñāsitavyaḥ' tathā
            ‘mantavyo boddhavyaḥ’ ‘tathā ' 'tmānamupāsīta’ iti kāmavādalokavādavacanaviśeṣairjijñāsāmananasahitātmajñānakevalāvabodhaparyantaspaṣṭātmatattvajñānavidhānāpekṣitavākyāntaropāttadvividhābhyudayaniḥśreyasarūpaphalasaṃbandhaḥ
            ‘sa sarvāṃśca lokānāpnoti sarvāṃśca kāmānāpnoti tarati śokamātmavittathā sa yadi pitṛlokakāmo
            bhavati saṃkalpādevāsya pitaraḥ samuttiṣṭhanti tena pitṛlokena saṃpanno mahīyate’
            ityādinā yogajanyāṇimādyaṣṭaguṇaiśvaryaphalāni varṇitāni&nbsp;| tathā ‘sa khalvevaṃ vartayanyāvadāyuṣaṃ
            brahmalokamabhisaṃpadyate na sa punarāvartate’ ityanirāvṛttyātmakaparamātmaprāptyavasthāphalavacanam&nbsp;|
            aprakaraṇagatatvenānaikāntikakratusaṃbandhāsaṃbandhācca nāñjanakhādirasruvavākyādiphalaśrutivadarthavādatvam&nbsp;|
         </p>
         
         <div xmlns="" class="lg">
            <span class="line">na ca jñānavidhānena karmasaṃbandhavāraṇam&nbsp;|</span>
            
         </div>
         
         <p xmlns="">pratyāśramavarṇaniyatāni nityanaimittikakarmāṇyapi pūrvakṛtaduritakṣayārthamakaraṇanimittānāgatapratyavāyaparihārārthaṃ
            ca kartavyāni&nbsp;| na ca teṣāṃ bhinnaprayojanatvādbhinnamārgatvācca bādhavikalpaparasparāṅgāṅgibhāvāḥ
            saṃbhavanti&nbsp;| śabdajñānasya tvekāntena prayogāṅgatvātpūrvatarabhāvitvācca na pṛthak
            phalasaṃbandhasaṃbhava iti jñānapūrvaprayogaphalavattvameva niścīyate&nbsp;|
            yattvādimadvayākaraṇajñānatatpūrvakaprayogaphalasaṃbandho 'nādividhimūlo nāvakalpata
            iti&nbsp;| tatra yūpādikaraṇavadvayākaraṇaparamparānāditvādanupālambhaḥ&nbsp;| ‘tasmādeṣā vyākṛtā’
            iti ca vyākaraṇavyavahāranityatvamuktam&nbsp;|
         </p>
         
         <div xmlns="" class="lg">
            <span class="line">na caiṣā saṃpradāyena vyākṛtetyabhidhīyate&nbsp;|</span>
            <span class="line">tatra hyucyata ityeva vyākṛteti tu niṣphalam&nbsp;||</span>
            
         </div><span xmlns="" class="pageinfo">[289]</span>
         
         <p xmlns="">yadapi ca manunā paṅktipāvanamadhye kedādevopalabhyoktam&nbsp;| ‘yaśca vyākurute vācaṃ
            yaśca mīmāṃsate 'dhvaram’<a id="N110" href="#n110"><sup>110</sup></a> iti tenāpi pūrvapaścāduktādhītavedatvayajñamīmāṃsanavyatiriktaviṣayeṇa satā 'vaśyametadeva
            vyākaraṇajñānamāśrayitavyamiti tannityatvasiddhiḥ <a id="N111" href="#n111"><sup>111</sup></a>&nbsp;|| 27&nbsp;|| 28&nbsp;|| 29&nbsp;||
         </p>
          
         <span xmlns="" class="trailer">( iti vyākaraṇādhikaraṇam&nbsp;|| 8&nbsp;|| )</span>
          
         
         <span xmlns="" class="pageinfo">[289]</span>
         
         
         <p xmlns="">iha nāmākhyātopasarganipātānāṃ madhyānnāmāni parigṛhyante, teṣāmapi jātiguṇakriyādravyayadṛcchāsarvanāmaśabdānāṃ
            madhyājjātiśabdāścintyante&nbsp;| teṣāmapyekaṃ gośabdamudāhṛtyavicāryate kiṃ punarayamākṛtervācako
            'tha vyakteriti, tataḥ&nbsp;|
         </p>
         
         <div xmlns="" class="lg">
            <span class="line">( lokavedayoḥ śabdārthānāmananyatvanirūpaṇam&nbsp;| )</span>
            
         </div>
         
         <div xmlns="" class="lg">
            <span class="line">etatsānyāsikaṃ kṛtvā vakṣyamāṇaṃ tu sāṃpratam&nbsp;|</span><span class="pageinfo">[290]</span>
            <span class="line">upāyaphalasiddhayarthamidaṃ tāvadvicāryate&nbsp;||</span>
            
         </div>
         
         <p xmlns="">kiṃ ya eva laukikāḥ śabdāsta eva vaidikāsta eva caiṣāmarthā utānya iti&nbsp;| āha—</p>
         
         <div xmlns="" class="lg">
            <span class="line">kiṃ lokavedaśabdānāmekatvapratipādane&nbsp;|</span>
            <span class="line">prayojanaṃ yataḥ pūrvaṃ tāvattatpratipādyate&nbsp;||</span>
            
         </div>
         
         <p xmlns="">ucyate—</p>
         
         <div xmlns="" class="lg">
            <span class="line">phalamasya vicārasya vaidikeṣu bhaviṣyati&nbsp;|</span>
            <span class="line">loke ca nirṇayopāyastenaikatvāya yatyate&nbsp;||</span>
            
         </div>
         
         <p xmlns="">yadi śabdārthānāmananyatvaṃ lokavedayorbhavettata etasyā vyaktyākṛtyabhidhānacintāyā
            vṛddhavyavahārasthānekaprayogānusaraṇadvāreṇābhidheyānabhidheyatvanirṇayaḥ śakyate
            kartum&nbsp;|
         </p>
         
         <div xmlns="" class="lg">
            <span class="line">prayojanaṃ tu lokasya na kiṃcidapi sidhyati&nbsp;|</span>
            <span class="line">ākṛtivyaktivācyatvaparamārthanirūpaṇāt&nbsp;||</span>
            
         </div>
         
         <p xmlns="">saṃmūrchitānekārthasaṃnidhāne hi śabdaḥ prayuktaḥ kiyatyapyarthajāte pratyaya karoti
            tena cāviviktābhidheyagamyamānāśenāpi samastadharmopetena kāryasiddhau kriyamāṇāyāṃ
            prayuktaḥ&nbsp;|
         </p>
         
         <div xmlns="" class="lg">
            <span class="line">yadyucyamānayā kāryaṃ yadi vā jātigamyayā&nbsp;|</span>
            <span class="line">samastaṃ kriyate vyaktyā ko vivekadhiyo guṇaḥ&nbsp;||</span>
            
         </div>
         
         <p xmlns="">yadyucyetehāpi vedavatsāmānyaviśeṣalakṣaṇabādhasiddhireva prayojanāmiti&nbsp;| taducyate—</p>
         
         <div xmlns="" class="lg">
            <span class="line">sarvaṃ hi dadhidānādi loke<a id="N112" href="#n112"><sup>112</sup></a> karmārthalakṣaṇam&nbsp;|</span>
            <span class="line">tadvajñātkriyamāṇe tu na cintye śrutilakṣaṇe&nbsp;||</span>
            
         </div>
         
         <div xmlns="" class="lg">
            <span class="line">tena loke vicāro 'yaṃ jāyate niṣprayojanaḥ&nbsp;|</span>
            <span class="line">syātprayojanavānvede jñānopāyastu durlabhaḥ&nbsp;||</span>
            
         </div>
         
         <div xmlns="" class="lg">
            <span class="line">tena śabdārthabhinnatve vyaktyākṛtivicāraṇā&nbsp;|</span>
            <span class="line">vācyāvācyavivekāya na kartavyā kathaṃcana&nbsp;||</span>
            
         </div>
         
         <div xmlns="" class="lg">
            <span class="line">abhede sati lokasthaiḥ kṛtaḥ śabdārthanirṇayaḥ&nbsp;|</span>
            <span class="line">tasminnanupayukto 'pi phalaṃ vedeṣu dāsyati&nbsp;||</span>
            
         </div>
         
         <p xmlns="">tena laukikavaidikaśabdārthaikatve satyākṛtyadhikaraṇamupapattimattvātpravojanavattvāccā
            ' 'rabdhavyam&nbsp;| bhedapakṣe tvānārabhyamityavadhṛtya bhedapakṣastāvatpratipādyate&nbsp;|
            niyatāniyatasva<span class="pageinfo">[291]</span>racchāndasaprakṛtipratyayalopāgamavarṇavikārasadasadbhāvakṛtarūpabhedādadhyāyānadhyāyopanītānupanītatraivarṇikacātuvarṇyaprayojyāprayojyatvaguruśuśrūṣārādhitagurusaṃpradāyayadṛcchāprayuktavākyaṃta-
            darthānyatvavadyadi padapadārthānyatvaṃ lokavedayostato laukikānāmeva vyavahāropanipātādarthavattā,
            vede tvānarthakyānna codanālakṣaṇo dharmaḥ&nbsp;| svareṇa rūpabhedaṃ manyate&nbsp;|
         </p>
         
         <p xmlns="">adhyāyānadhyāyatayā vṛtrahananādyarthayogena cāvidagdhavākyavaduttānavahanavākyabhaṅgaḥ&nbsp;|
            sarveṣāṃ ca vaidikānāmanyatvānna tato 'pi paurvāparyeṇārthāvagatiḥ&nbsp;| grāhyatvādidharmabhedaniyatāniyatapadavākyaracanādvārā
            vyapadeśarūpabhedābhyāṃ sarvaśabdānāmarthānāṃ laukikānāṃ vaidikānāṃ ca bheda iti prāpte
            'bhidhīyate—
         </p>
         
         <div xmlns="" class="lg">
            <span class="line">prayogacodanābhāvādekatvaṃ teṣu gamyate&nbsp;|</span>
            <span class="line">tasmātsiddhiḥ phalatvāccedavibhāgādbhaviṣyati&nbsp;||</span>
            
         </div>
         
         <p xmlns="">bhede satyapūrvātsarvavaidikapadānāmanavagatasaṃbandhatvenārthaśūnyatvātkriyākārakasaṃsargātmakaprayogacodanānāmabhāva
            eva syāt&nbsp;|
         </p>
         
         <div xmlns="" class="lg">
            <span class="line">ekatve sati sadbhāvāditi vā hetuvarganā&nbsp;|</span>
            <span class="line">arthaikatvaṃ pradhānatvādvastvabhedo 'tha vocyate&nbsp;||</span>
            
         </div>
         
         <p xmlns="">śabdārthaikatvamiti vaktavye 'rthaikatvavacanaṃ phalādeva śabdaikatvoktisiddhiṃ matvaivamuktam&nbsp;|
            atha vā vastumātraparyāyatvādubhayasādhāraṇyābhiprāyeṇaivārthaikatvoktiḥ&nbsp;| prayogacodanābhāvaprasaṅgaḥ
            parapakṣe svapakṣe vā tadbhāvasiddhirvedavādinaiva saha vivāde 'vakalpate nānye<span class="pageinfo">[292]</span>netyata āha—<b>prayojanamidaṃ</b> tatpramāṇamabhidhīyatāmiti&nbsp;| taducyate&nbsp;| pratyabhijñārūpapratyayavibhāgājjñāyamānobhayaprameyarūpāvibhāgādvā
            vākyatatsamūhamātranibandhanāpannapadavarṇaviṣayatvavyapadeśāvibhāgādvā tathoccārayitṝṇāṃ
            sthānakaraṇaprayatnāvibhāgādvā lakṣaṇavidāṃ vā bahutarānugamanāvibhāgāditi hetvarthavikalpāḥ&nbsp;|
         </p>
         
         <div xmlns="" class="lg">
            <span class="line">pratyakṣapratyabhijñānācchabdaikatvaṃ pratiṣṭhitam&nbsp;|</span>
            <span class="line">ekaśabdotthitajñānagrāhyatvāccaikavākyatā&nbsp;|</span>
            
         </div>
         
         <div xmlns="" class="lg">
            <span class="line">yathāśrutagavādīnāṃ yā 'pi vācyāntare śrutiḥ&nbsp;|</span>
            <span class="line">arthaikatvāvirodhena guṇamātrānyatā parā&nbsp;||</span>
            
         </div>
         
         <div xmlns="" class="lg">
            <span class="line">yathā hi vāmanā gāvo narāścipiṭanāsikāḥ&nbsp;|</span>
            <span class="line">karṇaprāvaraṇāścānye narārthatvācca na cyutāḥ&nbsp;||</span>
            
         </div>
         
         <div xmlns="" class="lg">
            <span class="line">evaṃ satyeva gotvādau dharmo yadi vilakṣaṇaḥ&nbsp;|</span>
            <span class="line">naitāvatā 'rthabhedo 'sti viśeṣānabhidhānataḥ&nbsp;||</span>
            
         </div>
         
         <p xmlns="">na ca yā eva devānāṃ gāvastā evāvaśyaṃ sarvatra vaidikasya gośabdasya vācyā bhavanti&nbsp;|
            manuṣyagavīṣu dakṣiṇādisādhaneṣu sutarāṃ prayujyamānatvāt&nbsp;|
         </p>
         
         <div xmlns="" class="lg">
            <span class="line">evaṃ hiraṇyaparṇatvaṃ merau yadi vanaspateḥ&nbsp;|</span>
            <span class="line">devaloke tataḥ śabdaḥ kimarthāntaravācyayam&nbsp;||</span>
            
         </div>
         
         <div xmlns="" class="lg">
            <span class="line">yaccaitaddhṛtamasmākaṃ devānāṃ madhvidaṃ yadi&nbsp;|</span>
            <span class="line">rasavīryādibhistatra na śabdārtho 'nyathā bhavet&nbsp;||</span>
            
         </div>
         
         <div xmlns="" class="lg">
            <span class="line">na ca sarvāprasiddhatve gamyetaiko 'pi kaścana&nbsp;|</span>
            <span class="line">tenāsiddhairasiddhānāṃ nāstyanyatvanirūpaṇam&nbsp;||</span>
            
         </div><span xmlns="" class="pageinfo">[293]</span>
         
         <p xmlns="">ato 'vaśyameteṣāmeva gavādīnāṃ devasaṃbaddhānāmuttānavahanapratipādanamiti vaktavyam&nbsp;|
            atha vā bhūmiṣṭhānāmeva satāṃ kenāpi guṇavādena pṛthivīgolakatrailokyabhramaṇādinā
            vā purāṇoktena dṛṣṭivaśādyathaiva vayamupari devānpaśyāma evamadho dyuparivartanādayamapi
            loko devairupari dṛśyata iti uttānavahanadṛṣṭiḥ&nbsp;| tasmāllokavedayorabhinnāḥ śabdārthā
            iti siddhe&nbsp;|
         </p>
         
         <p xmlns="">vicāryate kimākṛtiḥ śabdārtho 'tha vyaktiriti&nbsp;|</p>
         
         <div xmlns="" class="lg">
            <span class="line">dvau ca pakṣāvupanyastau bhāṣyakāreṇa yadyapi&nbsp;|</span>
            <span class="line">vyākhyātārastathā 'pyatra kuryuḥ pakṣāntarāṇyapi&nbsp;||</span>
            
         </div>
         
         <div xmlns="" class="lg">
            <span class="line">niyogena vikalpena dve vā saha samuccite&nbsp;|</span>
            <span class="line">saṃbandhaḥ samudāyo vā viśiṣṭā vaikayetarā&nbsp;||</span>
            
         </div>
         
         <div xmlns="" class="lg">
            <span class="line">ete pakṣāḥ punaryojyā vyatikīrṇāḥ parasparam&nbsp;|</span>
            <span class="line">liṅgakārakasaṃkhyābhiḥ saṃhatāsaṃhatātmabhiḥ&nbsp;||</span>
            
         </div>
         
         <div xmlns="" class="lg">
            <span class="line">punarjātyādipakṣāṇāṃ tādṛśyevātra yojanā&nbsp;|</span>
            
         </div>
         
         <p xmlns="">prathamaṃ tāvadaṣṭapakṣyevaṃ darśayitavyā&nbsp;| gośabdasyārthaḥ kimākṛtireva, vyaktireva,
            utā ' 'kṛtirvā vyaktirvā, athā ' 'kṛtiśca vyaktiśca, kimubhayoḥ saṃbandha uta samudāyaḥ,
            kimākṛtiviśiṣṭā vyaktiruta vyaktiviśiṣṭā ' 'kṛtiriti&nbsp;| tathā kimākṛtyaiva viśiṣṭaḥ
            saṃbandhaḥ kiṃ vyaktayaiva ākṛtyā vā vyaktayā vā, atha samudāyenāpyākṛtiviśiṣṭayā
            vyaktayā, atha vyaktiviśiṣṭyā ' 'kṛtyā, atha parasparaviśiṣṭābhyāṃ dvābhyāmiti&nbsp;| tathā
            kimākṛtyaiva viśiṣṭaḥ samudāya ityādyapi pūrvavadeva saṃbandhaviśiṣṭasamudāyapakṣamātrātiriktaṃ
            yojanīyam&nbsp;| evaṃ kimākṛtyaiva viśiṣṭaḥ saṃbandha eva, uta vyaktayaiva, athavā 'kṛtyā
            vā vyaktayā vā, atha samudāyena kimanyataraviśiṣṭyā 'nyatarayā, athobhābhyāmityevaṃ
            samudāyaviśeṣaṇatvapakṣāḥ pūrvavadeva yojyāḥ&nbsp;|
         </p>
         
         <p xmlns="">evaṃ kiṃ saṃbandhenaiva viśiṣṭā ' 'kṛtiratha samudāyenaivātha vikalpamānābhyāmuta
            samuccitābhyām&nbsp;| tathaitadviśiṣṭā kimākṛtirevātha vyaktireva, atha vikalpite kiṃ samuccite
            kimiti&nbsp;| tathā kimākṛtiviśiṣṭasaṃbandhaviśiṣṭā vyaktirevātha vyaktiviśiṣṭasaṃbandhaviśiṣṭā
            ' 'kṛtirevātha vikalpa uta samuccayaḥ&nbsp;| evaṃ samudāyenāpi yojyam&nbsp;| tathā saṃbandhaviśiṣṭavyaktiviśiṣṭākṛtirevātha
            saṃbandhaviśiṣṭākṛtiviśiṣṭā vyaktirevātha vikalpo 'tha samuccayaḥ&nbsp;| evaṃ samudāyaviśiṣṭapakṣāḥ
            kalpayitavyāḥ&nbsp;| tathā kiṃ jātyaiva viśiṣṭena saṃbandhena viśiṣṭā vyaktiḥ, atha vyaktayaiva
            viśiṣṭena saṃbandhena viśiṣṭā jātiratha vikalpo 'tha samuccayaḥ&nbsp;| evaṃ samudāyenāpi
            viśiṣṭatā yojyā&nbsp;| tathā kiṃ saṃbandhenaiva viśiṣṭayā jātyaiva viśiṣṭā vyaktirutaivaṃvidhayā
            vyaktayaiva viśiṣṭā jātiratha vikalpo 'tha samuccayaḥ&nbsp;|
         </p><span xmlns="" class="pageinfo">[294]</span>
         
         <p xmlns="">evaṃ samudāyenaiva viśiṣṭayetyapi yojayitavyam&nbsp;| evaṃ jātiliṅgayorjātikārakayorjātisaṃkhyayośca
            pratyekaṃ jātivyaktipakṣavikalpitasamuccitapakṣotthānaṃ darśayitvā vyakterliṅgādīnāṃ
            ca darśayitavyam&nbsp;| tathā liṅgasaṃkhyā liṅgakārakasaṃkhyā kārakayugalānyapi vikalpya
            pratyekadvitriliṅgādisahitaikajātivyaktivikalpāstriyogapañcayogāśrayā darśayitavyāḥ&nbsp;|
         </p>
         
         <div xmlns="" class="lg">
            <span class="line">evaṃ śabdasvarūpasya punarjātyādibhiḥ saha&nbsp;|</span>
            <span class="line">ekadvitricatuṣpañcaṣaṭ‌kaiḥ saha vikalpanā&nbsp;||</span>
            
         </div>
         
         <div xmlns="" class="lg">
            <span class="line">ete cātyantaniṣkṛṣṭāḥ pakṣā yadyapi na sthitāḥ&nbsp;|</span>
            <span class="line">buddhayā tathā 'pi bhidyante jātidravyaguṇādivat&nbsp;||</span>
            
         </div>
         
         <div xmlns="" class="lg">
            <span class="line">sarvatrendriyaliṅgābhyāṃ bhedaḥ stoko 'vagamyate&nbsp;|</span>
            <span class="line">śabdena tu susūkṣmo 'pi vastubhāgo vibhajyate&nbsp;||</span>
            
         </div>
         
         <div xmlns="" class="lg">
            <span class="line">padātprabhṛti caivaṃ yā prajñā jñāturvijṛmbhate&nbsp;|</span>
            <span class="line">puṣpitā sā padārtheṣu vākyārtheṣu phaliṣyati&nbsp;||</span>
            
         </div>
         
         <div xmlns="" class="lg">
            <span class="line">atra cā ' 'kṛtireveti dṛḍhaḥ pakṣo 'yamekataḥ&nbsp;|</span>
            <span class="line">itare tvanyataḥ sarve vyaktipakṣānuyāyinaḥ&nbsp;||</span>
            
         </div>
         
         <div xmlns="" class="lg">
            <span class="line">vyaktau nirākṛtāyāṃ ca samastānāṃ nirākriyā&nbsp;|</span>
            <span class="line">sulabheti na sarve 'mī bhāṣyakāreṇa darśitāḥ&nbsp;||</span>
            
         </div>
         
         <div xmlns="" class="lg">
            <span class="line">na caitasmānna santyeva na caite niṣprayojanāḥ&nbsp;|</span>
            <span class="line">vikalpitā hi jijñāsoḥ prajñāvikasanakṣamāḥ&nbsp;||</span>
            
         </div>
         
         <div xmlns="" class="lg">
            <span class="line">darśiteṣvapi sarveṣu vicāraḥ kriyate dvayoḥ&nbsp;|</span>
            <span class="line">kā śabdenā ' 'kṛtivyaktayorucyate kā 'nugamyate&nbsp;||</span>
            
         </div>
         
         <p xmlns=""><b>tataśca</b>—
         </p>
         
         <div xmlns="" class="lg">
            <span class="line">vicāramukhasiddhayarthaṃ svarūpaṃ tāvadetayoḥ&nbsp;|</span>
            <span class="line">praśnapūrvamupanyasya yāthātmyena nirūpyate&nbsp;||</span>
            
         </div>
         
         <p xmlns="">nanu prathamapāda evā ' 'kṛternirūpaṇādidānīṃ praśnottare mandaprayojane&nbsp;| ucyate—</p>
         
         <div xmlns="" class="lg">
            <span class="line">satyamevā ' 'kṛtiḥ pūrvaṃ pratyakṣeṇa nirūpitā&nbsp;|</span>
            <span class="line">saṃsthānāśaṅkayā tvatra sāmānyātmā nirūpyate&nbsp;||</span>
            
         </div><span xmlns="" class="pageinfo">[295]</span>
         
         <p xmlns=""><b>dravyaguṇakarmāṇāṃ sāmānyamātramākṛtiriti&nbsp;|</b></p>
         
         <div xmlns="" class="lg">
            <span class="line">dravyādīnāṃ ca sāmānyaṃ parāparavibhāgavat&nbsp;|</span>
            <span class="line">vastutvaṃ prathamaṃ tatra dravyatvādyaparaṃ tathā&nbsp;||</span>
            
         </div>
         
         <div xmlns="" class="lg">
            <span class="line">punarvāyutvatejastvajalatvātmatvabhinnatā&nbsp;|</span>
            <span class="line">pṛthivītvād‌ghaṭatvaṃ ca tadvyaktiṣu samāpyate&nbsp;||</span>
            
         </div>
         
         <div xmlns="" class="lg">
            <span class="line">vṛkṣatvātparataśceṣṭaṃ śiṃśapātvādi kevalam&nbsp;|</span>
            <span class="line">śarīratvācca govājihastipuṃstvādi gamyate&nbsp;||</span>
            
         </div>
         
         <div xmlns="" class="lg">
            <span class="line">vājikatvādi cāśvatvātkarkādistu guṇo mataḥ&nbsp;|</span>
            <span class="line">hastitvādbhadramadrādidiṅnāgakulajātayaḥ&nbsp;||</span>
            
         </div>
         
         <div xmlns="" class="lg">
            <span class="line">puṃstvādbrāhyaṇakauṇḍinyakaṭhatvādi samāpyate&nbsp;|</span>
            <span class="line">tathā guṇatvakarmatvarūpatā janmatādi yat&nbsp;||</span>
            
         </div>
         
         <div xmlns="" class="lg">
            <span class="line">tataḥ śuklādi tadvayaktiguṇeṣu pratitiṣṭhati&nbsp;|</span>
            <span class="line">karmaṇāmapi yāgatvahomatvādivibhāgataḥ&nbsp;||</span>
            
         </div>
         
         <div xmlns="" class="lg">
            <span class="line">aparyāyasmṛtairuktaṃ dhātubhiḥ praviṃbhajyate&nbsp;|</span>
            <span class="line">punarvidhānasaṃkhyākhyā guṇaprakaraṇāntaraiḥ&nbsp;||</span>
            
         </div>
         
         <div xmlns="" class="lg">
            <span class="line">anye tu bhedamācāryāḥ karmaṇāmeva manvate&nbsp;|</span>
            <span class="line">api vā 'vyatirekātsyāddeśāderekarūpatā&nbsp;||</span>
            
         </div>
         
         <div xmlns="" class="lg">
            <span class="line">rūpaśabdāvibhāgācca <a id="N113" href="#n113"><sup>113</sup></a>vakṣyatyetaddhi jaiminiḥ&nbsp;|</span>
            <span class="line">evaṃ prapañcitaṃ sarvamarthasāmānyamākṛtiḥ&nbsp;||</span>
            
         </div>
         
         <div xmlns="" class="lg">
            <span class="line">na saṃsthānaṃ kuto hyetadātmādiguṇakarmasu&nbsp;|</span>
            
         </div>
         
         <p xmlns="">sarveṣu hi pārthiveṣu gavādighaṭādiṣu saṃsthānaṃ bhavet&nbsp;| agnitoyavāyvākāśādīnāṃ tu
            pārthivadravyaparigrahavaśādākārānuvṛttiḥ kalpyeta na svātantryeṇa, dikkālātmamanasāṃ
            tu guṇakarmaṇāṃ ca na kathaṃcidapi saṃsthānaṃ saṃbhavati&nbsp;| sāmānyamātraṃ tu sarvasvaviśeṣānuvṛttirūpaṃ
            saṃbhāvyate&nbsp;| tasmādetadevābhidheyākṛtilakṣaṇaṃ nāvayavaracanāsaṃsthānākṛtitvamavakalpate&nbsp;|
         </p>
         
         <div xmlns="" class="lg">
            <span class="line">saṃsthānasya ca nāśitvātprativyakti ca bhedataḥ&nbsp;|</span>
            <span class="line">sāmānyavyavahāritvaṃ nā ' 'kṛtitve 'vakalpate&nbsp;||</span>
            
         </div>
         
         <div xmlns="" class="lg">
            <span class="line">atha saṃsthānasāmānyamākṛtitvena gṛhyate&nbsp;|</span>
            <span class="line">aśvādiṣvapi tulyatvādbhavedākṛtisaṃkaraḥ&nbsp;||</span>
            
         </div>
         
         <div xmlns="" class="lg">
            <span class="line">na cāvāntarasaṃkhyānaṃ sarvagopiṇḍavṛtti yat&nbsp;|</span>
            <span class="line">aśvādibhyo nivṛttaṃ ca gośabdālambanaṃ bhavet&nbsp;||</span>
            
         </div><span xmlns="" class="pageinfo">[296]</span>
         
         <p xmlns="">tasya hyupalakṣaṇamālocyamānaṃ na jāteranyallabhyate tataśca jātireva sāmānyamiti
            nyāyeṃnā ' 'padyate&nbsp;| tena prathamapāde rucakasvastikavardhamānakodāharaṇātsaṃsthānākṛtyabhidhānāśaṅkākṣayādarśanavadāsīdityetābhyāṃ
            praśnottarābhyāṃ vyāvartyate&nbsp;| ataśca dravyaguṇakarmaṇāṃ yāvatkiṃcitprāgvyaktibhyaḥ
            sāmānyaṃ tatsarvamākṛtirevetyabhipretya mātraśabdaḥ prayuktaḥ&nbsp;| <b>asādhāraṇaviśeṣā vyaktiriti</b>&nbsp;| ke cidāhuḥ&nbsp;| asādhāraṇā viśeṣā eva vyaktiḥ&nbsp;| viśeṣavyatiriktavyaktayabhāvāditi&nbsp;|
         </p>
         
         <div xmlns="" class="lg">
            <span class="line">tattu naivaṃ viśeṣebhyo vyaktiranyaiva hīṣyate&nbsp;|</span>
            <span class="line">khaṇḍamuṇḍādayaḥ sarve viśeṣatvena saṃmatāḥ&nbsp;||</span>
            
         </div>
         
         <div xmlns="" class="lg">
            <span class="line">te cānyatrāpi dṛśyante tathā jātyantareṣvapi&nbsp;|</span>
            <span class="line">śābaleyādibhedo 'sti tadapatyāntareṣvapi&nbsp;||</span>
            
         </div>
         
         <p xmlns="">khaṇḍamuṇḍādayastāvadanyā api vyaktayo bhavantyeva gavayamahiṣādivyaktayaśca&nbsp;| śābaleyo
            'pi yathaikastathā 'nyo 'pi yaḥ śabalāpatyatvena gamyate sa sarvaḥ śābaleyaḥ&nbsp;| etaccobhayavarṇanimittaṃ
            vā yādṛcchikaṃ vā nāmānyatrāpi viniyogavaśādvartata eva&nbsp;| tadapatye ca śābaleya ityasādhāraṇavyapadeśānupapattiḥ&nbsp;|
            viśeṣavyaktiśabdayorbahuvacanaikavacanāntayoḥ sāmānādhikaraṇyaprayogavacanabhedadoṣaḥ&nbsp;|
            tasmādasādhāraṇā viśeṣā yasyāṃ sā vyaktirityevaṃ vyākhyeyam&nbsp;| nanu pūrvoktena nyāyena
            khaṇḍādīnāmapi bahuvyaktisādhāraṇyādvayaktivyatiriktānāṃ cānyeṣāṃ kevalaikaikavyaktigatānāṃ
            viśeṣāṇāmasaṃbhavādbahuvrīhirapyanupapannaḥ&nbsp;| ucyate&nbsp;| naiva viśeṣāṇāṃ pratyekamasādhāraṇatvamāśritya
            vyaktiviśeṣaṇatvenopādānam&nbsp;| kathaṃ tarhi sādhāraṇarūpāṇāmapyekadvitrādibhedena kvacidupalabdhānāṃ
            yadekatra piṇḍīkṛtānāṃ grahaṇaṃ tadapekṣamasādhāraṇaviśeṣatvābhidhānam&nbsp;|
         </p>
         
         <div xmlns="" class="lg">
            <span class="line">pravibhaktā hi ye dṛṣṭā dṛśyante saṃhatāḥ punaḥ&nbsp;|</span>
            <span class="line">piṇḍāsādhāraṇatvena tairvyaktirupalakṣyate&nbsp;||</span>
            
         </div>
         
         <p xmlns="">na caikasyāṃ vyaktau ye samuditā dṛṣṭāsta eva vyaktyantare 'pyanyūnānatiriktā dṛśyante&nbsp;|
            ya evādṛṣṭapūrvastasminsamudāye saṃprati dṛśyate sa evāsādhāraṇatāmāpādayati&nbsp;| anantabhedāsvapi
            vyaktiṣu nātyantāpūrvaviśeṣaṇopalakṣaṇopādānaṃ kiṃcidutkarṣāpakarṣamātreṇa ca sarvatrāsādhāraṇopalakṣaṇalābhātparasāmānyāpekṣayā
            ca sarvāṇyevāvāntarasāmānyāni viśeṣavyapadeśaṃ prāpnuvanti&nbsp;| saṃghātāvasthāyāṃ ca
            vyaktiviśeṣaṇatvātteṣu viśeṣaśabdaḥ&nbsp;| etacca vyakterviśeṣāṇāmanyatvamupariṣṭādbhāpyakāro
            'pi vakṣyatyeva, <b>yo 'rthaḥ sāmānyasya</b> <span class="pageinfo">[297]</span><b>viśeṣāṇāṃ cā ' 'śrayaḥ sā vyaktiriti</b>&nbsp;| tatra kecidgotvādiṣu viśeṣatvamaṅgīkṛtya sāmānyavācinā śabdenānabhidheyatvādyadeva
            mahāsāmānyaṃ sattāvastubhāvaśabdābhidheyaṃ tadeva śabdasvarūpavyavacchinnaṃ gotvādiviśeṣavyavacchinnaṃ
            vā gosattākhyamākṛtyabhidhānapakṣe vācyamiti manyante&nbsp;| yathā ' 'huḥ—
         </p>
         
         <div xmlns="" class="lg">
            <span class="line">astyarthaḥ sarvaśabdānāmiti pratyāyyalakṣaṇam&nbsp;|</span>
            <span class="line">apūrvadevatāsvargaiḥ samamāhurgavādiṣu&nbsp;|| iti&nbsp;|</span>
            
         </div>
         
         <div xmlns="" class="lg">
            <span class="line">tattu <a id="N114" href="#n114"><sup>114</sup></a>kakṣyāvibhāgena sāmānyānāṃ nirūpaṇāt&nbsp;|</span>
            <span class="line">ayuktaṃ na gavādīnāṃ tatra vācakaśaktatā&nbsp;||</span>
            
         </div>
         
         <p xmlns="">pratiniyatārthaviṣayā hi śabdānāṃ vācakaśaktirarthāpattyā gamyate&nbsp;| tatrānantarāvāntarasāmānyavacanānāṃ
            dravyaguṇakarmaśabdānāmeva tāvadasaṃkīrṇārthatvātsattārthatvamanupapannaṃ kimuta durāntaritārthagavādiśabdānām&nbsp;|
         </p>
         
         <div xmlns="" class="lg">
            <span class="line">sattāmete vadantaśca na śuddhāṃ saviśeṣaṇām&nbsp;|</span>
            <span class="line">vadantītyabhidhātuṃ hi śakyaṃ dvedhā 'pyasaṃbhavāt&nbsp;||</span>
            
         </div>
         
         <p xmlns="">śuddhavacanatve tāvatsarveṣāmekārthapratyāyanātparyāyatvaprasaṅgaḥ&nbsp;| punaruktatvāccāstiśabdaprayogānupapattiḥ&nbsp;|</p>
         
         <div xmlns="" class="lg">
            <span class="line">gaurnāstīti prayogaśca virodhānnāvakalpate&nbsp;|</span>
            <span class="line">na hi sattaiva nāstīti kathaṃcitsaṃpratīyate&nbsp;||</span>
            
         </div>
         
         <p xmlns="">deśakālādyapekṣāyāmapi naiva sattāyāṃ nāstitvamabhidhātuṃ yuktam&nbsp;| vibhutvanityatvābhyāṃ
            sarvadeśakālavyāpitvāt&nbsp;|
         </p>
         
         <div xmlns="" class="lg">
            <span class="line">rụdhiśabdaśca naivāyaṃ lokadṛṣṭayā pratīyate&nbsp;|</span>
            <span class="line">tena dravyādisāmānyaṃ sattetyetanna yujyate&nbsp;||</span>
            
         </div>
         
         <p xmlns="">ya eva hyastiśabdena dvitīyo bhāvavikāra ucyate<a id="N115" href="#n115"><sup>115</sup></a>&nbsp;| jāyamānavipariṇāmādyavasthasarvavastuṣu vinaśyattāparyanteṣu vastvākṛtipratipattirdṛśyate&nbsp;|
            tena yadi nāma mahāsāmānyamabhidheyaṃ pratijñāyate tato vastvarthaḥ sarvaśabdānāmiti
            pratyāyyalakṣaṇamiti kāmaṃ vaktavyaṃ nāstyartha iti&nbsp;| na cāvayavārthaparityāgena sacchabdasattāśabdau
            vartete iti bhavacchabdavadevā<span class="pageinfo">[298]</span>stīti sadbhāvaḥ satteti na tu vaiśeṣikaparibhāṣayā yato dravyaguṇakarmasu saditi pratītiḥ
            sā satteti&nbsp;| evaṃlakṣaṇā jātiḥ pratipattavyā&nbsp;||
         </p>
         
         <div xmlns="" class="lg">
            <span class="line">seyamavyayaśabdena vastuparyāyavācinā&nbsp;|</span>
            <span class="line">bhavatsādhāraṇārthena prasiddhirupapāditā&nbsp;||</span>
            
         </div>
         
         <div xmlns="" class="lg">
            <span class="line">astitvamastitetyevaṃ dṛśyete pratyayau yataḥ&nbsp;|</span>
            <span class="line">sa vastuvacanaḥ śabda ākhyātapratirūpakaḥ&nbsp;||</span>
            
         </div>
         
         <div xmlns="" class="lg">
            <span class="line">aprātipadikatvāddhi nā ' 'khyātāttvatalau smṛtau&nbsp;|</span>
            <span class="line">astikṣīrā samāsaśca tena sadvācineṣyate&nbsp;||</span>
            
         </div>
         
         <p xmlns="">astikṣīrā gauriti tiṅantasamāsatvenānupasaṃkhyānādavaśyaṃbhāvipratyayalakṣaṇadvārasubantatvayogyāvyayapadena
            saha kṣīrāśabdasyānyapadārthe bahuvrīhirabhyupagantavyaḥ&nbsp;| tatra cāyaṃ sadarthavacanaḥ
            sakṣīrā gauriti pratyayotpādāt&nbsp;| tataśca vastuni sati ca prayujyamānamastiśabdamupalabhya
            tadarthānusaraṇapratyāsannaṃ sacchabdaṃ ca <b>devāttaliti</b> ca svārthikaṃ devatetibattalamihāpyastidhātuvācyārthaviśiṣṭakartṛpratītimanaṅgīkṛtya
            śuddhadhātvarthamātravacanāveva sacchabdasattāśabdau gṛhītvaivaṃ tārkikaiḥ kalpitaṃ
            sacchabdavācyā sattā mahāsāmānyamiti&nbsp;| <a id="N116" href="#n116"><sup>116</sup></a>taduktāntagamane 'nādarācca padavākyavidbhirapyupekṣitaṃ prasiddhamivemāmavasthāṃ
            prāptaṃ gavādiśabdavācyatvenāpi saṃbhāvyate&nbsp;|
         </p>
         
         <div xmlns="" class="lg">
            <span class="line">na tvarthādgamyamānasya vastutvasyāpi vācyatā&nbsp;|</span>
            <span class="line">dharmāntaratvavṛttestu<a id="N117" href="#n117"><sup>117</sup></a> sattāyāḥ kuta eva sā&nbsp;|</span>
            
         </div>
         
         <div xmlns="" class="lg">
            <span class="line">vastuśabdo hi rụ̄dhitvādvayaktijātyantarāśritam&nbsp;|</span>
            <span class="line">sāmānyaṃ yadbravītyetadgamyate 'rthairgavādibhiḥ&nbsp;||</span>
            
         </div>
         
         <div xmlns="" class="lg">
            <span class="line">śuddhābhidhānapakṣasya duṣṭatvāttairviśeṣitam&nbsp;|</span>
            <span class="line">mahāsāmānyamiṣṭaṃ cedvācyaṃ tadapi durlabham&nbsp;||</span>
            
         </div>
         
         <p xmlns="">yadevā ' 'kṛtiviśiṣṭavyaktyabhidhānapakṣe vyaktiviśiṣṭākṛtipakṣe vā nirākaraṇakāraṇaṃ
            tadatrāpi sulabham&nbsp;| viśeṣaṇasya pūrvatarābhidhānaprasaṅgāt&nbsp;|
         </p>
         
         <div xmlns="" class="lg">
            <span class="line">gosattāṃ cāpi gośabdo yadi nāma bravītyayam&nbsp;|</span>
            <span class="line">gojātyā vā viśiṣṭāṃ tāṃ vadedvayaktibhireva vā&nbsp;||</span>
            
         </div>
         <span xmlns="" class="pageinfo">[299]</span>
         
         <p xmlns="">tatra—</p>
         
         <div xmlns="" class="lg">
            <span class="line">gotvajātiviśiṣṭā cetsattā 'nenābhidhīyate&nbsp;|</span>
            <span class="line">uktādviśeṣaṇādeva tatsiddheḥ sā kimucyate&nbsp;||</span>
            
         </div>
         
         <p xmlns="">viśeṣaṇamanabhidhāya tadviśiṣṭaviśeṣyābhidhānāsaṃbhavādviśeṣaṇasya ca viśeṣyeṇātyantasaṃbandhātpūrvatarābhihitaviśeṣaṇabhūtagotvasaṃbandhādeva
            sattāvagamasiddherna tatrābhidhānaśaktikalpanāyāmarthāpattirapyanyathā 'pyupapadyamānaphalatvapratihatā
            satī na pravartate&nbsp;| tathā vyaktiviśiṣṭasattābhidhāne 'pyeṣa eva nirākaraṇahetuḥ&nbsp;|
            anityasaṃbandhajñānānantaśabdaśaktivyaktyabhidhānapūrvakaikasattābhidhānakalpanāyāśca
            kevalavyaktyabhidhānapakṣavadanupapattiḥ&nbsp;| yattu apūrvadevatāsvargaiḥ samamāhuriti&nbsp;|
         </p>
         
         <p xmlns="">tatrābhidhīyate—</p>
         
         <div xmlns="" class="lg">
            <span class="line">naivāpūrvādiśabdānāṃ sattā vācyetyavasthitam&nbsp;|</span>
            <span class="line">viśeṣāneva te 'pyāhurarthāpattyādikalpitān&nbsp;||</span>
            
         </div>
         
         <p xmlns="">kecicchrutārthāpattyā kecidvākyaśeṣavākyāntaraparyupasthāpitārthaviśeṣavacanā eva
            santo 'tyantāvyabhicārisvārthadvāreṇa sattāṃ gamayanto 'nabhidhāyakatvenāvadhāryante
            na sattāpadārtho vyabhicaratīti lakṣaṇayaiva tebhyaḥ sattāpratītiḥ&nbsp;|
         </p>
         
         <div xmlns="" class="lg">
            <span class="line">kāryasāmarthyamindrādinirmiśrasukhasaṃgatiḥ&nbsp;|</span>
            <span class="line">sāmānyenāpyapūrvādi sattāto 'nyattu labhyate&nbsp;||</span>
            
         </div>
         
         <p xmlns="">sarvapadārthānāmiva kāryārthāpattigamyāni sāmarthyāni santi yāgādijanitaṃ ca puṃsāṃ
            phalaprāptisāmarthyamapūrvaśabdavācyaṃ yāgānuṣṭhānātpūrvamabhūtamanuṣṭhānottarakālaṃ
            cāpūrvaṃ jāyata iti yaugikatvādevāpūrvaśabdābhidhānaṃ sarvatra labhyate&nbsp;| tathā dīvyanti
            dyotante vā candrādityāgnigrahanakṣatrātārakādirūpeṇa vāyavaśca satatagatyā stūyante
            sarvairmantrairiti devāḥ sujñānaśabdasaṃbandhā viśeṣarūpaireveti na sattāgocaratvaṃ
            pratipadyante&nbsp;| tathā svargaśabdenāpi nakṣatradeśo vā vaidikapravādapaurāṇikayājñikadarśanenocyate
            yathā hi vede ‘ye hi janāḥ puṇyakṛtaḥ svargaṃ lokaṃ yanti teṣāmetāni jyotīṃṣi nakṣatrāṇi
            tathā caiṣa jyotiṣmantaṃ puṇyalokaṃ jayati’ iti&nbsp;| yadi vetihāsapurāṇopapannaṃ merupṛṣṭham&nbsp;|
            atha vā 'nvayavyatirekābhyāṃ vibhaktaṃ kevalameva sukhaṃ yatsaṃvatsarādiṣvanubhūyamānaṃ
            duḥkhasādhanaśītoṣṇakṣutpipāsādisamastadvaṃdvarahitārthāpattisiddhadeśāntarānubhavanīyaṃ,
            tacca yadyapi tādṛśamadṛṣṭapūrvaṃ tathā 'pi miśrānubhavādeva vivekenoddhṛtya svargaśabdārthatvena
            jñāyamānaṃ sattāṃ gamayatīti na tadabhidhānamapekṣyate&nbsp;|
         </p><span xmlns="" class="pageinfo">[300]</span>
         
         <div xmlns="" class="lg">
            <span class="line">tenāpūrvādiśabdārthāḥ samāḥ satyaṃ gavādibhiḥ&nbsp;|</span>
            <span class="line">svaśabdābhihitāḥ santaḥ sattāṃ lakṣayituṃ kṣamāḥ&nbsp;||</span>
            
         </div>
         
         <div xmlns="" class="lg">
            <span class="line">ataśca naiva gośabdo gosattāmabhidhāsyati&nbsp;|</span>
            <span class="line">gotvākhyākṛtivācyatvasaṃdehāttu vicāryate&nbsp;|</span>
            
         </div>
         
         <div xmlns="" class="lg">
            <span class="line">kutaḥ saṃśaya ityetatkāryayogyārthanirṇayāt&nbsp;|</span>
            <span class="line">vyaktimātrapadārthatvaṃ manyamānena codyate&nbsp;||</span>
            
         </div>
         
         <div xmlns="" class="lg">
            <span class="line">ucyate kāryayogitvādgamyate vyaktivācyatā&nbsp;|</span>
            <span class="line">śabdaśaktyanurodhāttu nā 'kṛtervyatiricyate&nbsp;||</span>
            
         </div>
         
         <div xmlns="" class="lg">
            <span class="line">śaktikāryavisaṃvādādeva śabdārthagocarāt&nbsp;|</span>
            <span class="line">kiṃ samañjasamityevaṃ nāvicāryāvadhāryate&nbsp;||</span>
            
         </div>
         
         <p xmlns="">kiṃ tāvatprāptam—</p>
         
         <div xmlns="" class="lg">
            <span class="line">prayogacodanābhāvādvyāktirvācyā na tūbhayam&nbsp;|</span>
            <span class="line">arthaikatvaṃ yato yuktamavibhāgād dvayorgatiḥ&nbsp;||</span>
            
         </div>
         
         <div xmlns="" class="lg">
            <span class="line">nityaṃ yathaiva śabdānāmāmnātānāṃ prayojane&nbsp;|</span>
            <span class="line">arthapratyāyanārthatvāttadvaśenāvadhāraṇā&nbsp;||</span>
            
         </div>
         
         <div xmlns="" class="lg">
            <span class="line">evaṃ sarvapadārthānāṃ vākyārthapratyayāṅgatā&nbsp;|</span>
            <span class="line">yathā sidhyettathā kāryaṃ teṣāṃ rūpanirūpaṇāt&nbsp;||</span>
            
         </div>
         
         <div xmlns="" class="lg">
            <span class="line">ākṛtiryadi śabdārthaḥ kasya syuḥ prokṣaṇādayaḥ&nbsp;|</span>
            <span class="line">kena cejyeta na tyāga ākṛterupapadyate&nbsp;||</span>
            
         </div>
         
         <div xmlns="" class="lg">
            <span class="line">amūrtā hyākṛtirnityā nāvaghātādibhājanī&nbsp;|</span>
            <span class="line">tadvidhiḥ pratiṣedho vā tenāsyā nāvakalpate&nbsp;||</span>
            
         </div>
         
         <p xmlns="">‘vrīhīnavahanti’ ‘paśuṃ saṃjñapayati’ ‘somamabhiṣuṇoti’ ‘pāvayati’ somena paśunā vrīhimiśca
            yajata iti yāvanta evamādayo vināśimūrtimadviṣayāḥ saṃskārāḥ prayojanasiddhayarthā
            vā teṣāṃ prayogacodanāyā ākṛtāvabhāvādvyaktau tu bhāvātkāryapradhānatvācca padārthapratītervidhyadhīnatvācca
            sarvapuruṣaceṣṭānāmavaśyaṃ vidhiviṣayatvayogyavākyārthapūraṇasamarthapadārthakalpanamaṅgīkartavyam&nbsp;|
            tathā yadapi ‘brāhmaṇo na hantavyaḥ’ ‘na kalañjaṃ bhakṣayitavyam’ ityādipratiṣedhavidhānaṃ
            tadapi prāptipūrvakatvena sāpekṣatvādvyaktau ca prāptisaṃbhavādākṛteścānadhikārādasatyāṃ
            prāptāvanarthakameva syāt&nbsp;| tasmādyena
         </p><span xmlns="" class="pageinfo">[301]</span>
         
         <p xmlns="">śabdārthena prayogacodanānāṃ bhāvo bhavati sa evābhyupagantuṃ nyāyyo na tattvajñānamātradṛṣṭisiddhayarthapadārthakalpanā
            yukteti&nbsp;| syādetat, vyaktisaṃbhavatprayogacodanāsu vyaktyarthastato 'nyatrā ' 'kṛtyartha
            eva bhaviṣyatīti&nbsp;| tadasat&nbsp;| nyāyena hi sthitamekasya śabdasyārthaikyamanavasthitasaṃbandhānekādṛṣṭavācakaśaktikalpanavikalpadoṣaprasaṅgāt&nbsp;|
            saṃbaddhānāṃ cārthānāmanyatarābhidhānenaivetaratra pratipattisiddheḥ&nbsp;| kathaṃ tarhyākṛtipratyaya
            iti cedata āha—<b>avibhāgāt iti</b>&nbsp;| yatastu nityameva vyaktyākṛtyoravibhāgastasmāvdyaktirabhihitā satī śaknotyevā 'kṛtiṃ
            gamayitum&nbsp;| taduktaṃ <a id="N118" href="#n118"><sup>118</sup></a>tadbhūtādhikaraṇe&nbsp;| yasya tu padasya yo 'rtho 'midheyatvenā ' 'śritastasya tatparihārāsaṃbhavādavaśyaṃ
            <a id="N119" href="#n119"><sup>119</sup></a>tatrasthasyaivārthāntaraṃ lākṣaṇikatvenābhyupagantavyamiti&nbsp;| api cā ' 'kṛtipadārthakasya
            vyaktiṣu sādhāraṇānaikāntikatvānnirṇayo na syādvayaktipadārthakasya punaratyantāntarbhūtākṛtiniścayasiddherna
            śabdavyāpārakalpanopapattiḥ&nbsp;| tasmādvayaktireva śabdārtho nā ' 'kṛtiḥ&nbsp;| na ca vikalpasamuccayasaṃbandhasamudāyānyataraviśiṣṭānyatarābhidhānapakṣāḥ
            saṃbhavantyavibhāgādeva sarveṣāmapi jñānasiddheḥ&nbsp;|| 30&nbsp;||
         </p>
          
         
         
         
         <div xmlns="" class="lg">
            <span class="line">api <b>cādravyaśabdatvādvayakterevābhidheyatā</b>&nbsp;|</span>
            <span class="line">sāmānādhikaraṇyaṃ hi nā ' 'kṛtyarthaguṇārthayoḥ&nbsp;||</span>
            
         </div>
         
         <p xmlns="">gośabdādīnāmākṛtivacanatve gauḥ śuklaḥ, ‘aruṇayā piṅgākṣyaikahāyanyā gavā krīṇāti’
            iti ‘ṣaḍgāvo deyāḥ’ ‘ekāṃ gāṃ dakṣiṇāṃ dadyāt’ ityevamādiṣu prayogeṣu sarveṣāṃ jātiguṇamātravacanatvātsāmānādhikaraṇyaṃ
            na prāpnoti&nbsp;|
         </p>
         
         <div xmlns="" class="lg">
            <span class="line">gotvasya na hi saṃbandhaḥ śuklatvāruṇimādibhiḥ&nbsp;|</span>
            <span class="line">yena ṣaṣṭhyapi tāvatsyātkutastvekārthavṛttitā&nbsp;||</span>
            
         </div>
         
         <div xmlns="" class="lg">
            <span class="line">na hi gotvātkṛtiḥ śuklā nāruṇā nāpi ṣaḍguṇā&nbsp;|</span><span class="pageinfo">[302]</span> 
            <span class="line">vyaktistvevaṃguṇā tasmādvayakterevābhidheyatā&nbsp;||</span>
            
         </div>
         
         <div xmlns="" class="lg">
            <span class="line">mama hi vyaktiśabdatvātsidhyatyekārthavṛttitā&nbsp;|</span>
            <span class="line">tava tvadravyaśabdatvādbhavedbhedo gavāśvavat&nbsp;||</span>
            
         </div>
         
         <p xmlns="">jātiguṇaviśiṣṭavyaktivacanatvena śuddhavyaktivacanatvena vā pratyakṣe bhavati sāmānādhikaraṇyaṃ,
            tacca tatra dravyam&nbsp;| evaṃvidhamapi samānadravyaśabdatvaṃ tvatpakṣe na syāditi nañā
            tadabhāvaprasaṅgaṃ darśayati&nbsp;| yattu bhāṣyakāro viparītārthena dravyaśabdenaiva tadāśrayaguṇalakṣaṇayā
            nañaścāsamarthasamāsamaṅgīkṛtya na dravyāśrayavacanaḥ śabdo bhavet&nbsp;| ākṛtivādina ityāha&nbsp;|
            tadatikliṣṭaṃ vyadhikaraṇanirdiṣṭaguṇaprayogārhaṃ cetyupekṣitavyam&nbsp;| tatrāpi caivamakṣarārthamātrasaṃbhavayojanā&nbsp;|
            dravyāśrayasya guṇasya yaḥ śabdo 'dravyaśabdaḥ sa ākṛternirguṇatvādekavākyasaṃbandhaṃ
            gotvaṃ śuklamityādivanna pratipadyate&nbsp;| sāmānādhikaraṇyacodyaṃ tu svapakṣe 'pyaviśeṣāttadānīmapyanupapannameveti
            pūrvaiva vyākhyā kartavyā&nbsp;|| 31&nbsp;|| 32&nbsp;||
         </p>
          
         
         
         
         <p xmlns="">kiṃ ca<a id="N120" href="#n120"><sup>120</sup></a> naiveṣṭakābhirākṛtisaṃpādanamabhyupagataṃ yataḥ svabhāvātsnāyvādyārabdhadravyasamavāyitvenopālambhaḥ
            syātpiṣṭapiṇḍasiṃhavatsādṛśyasaṃpattiḥ pakṣadvaye 'pi codanārthaḥ&nbsp;| sā tvākṛtyantaravilakṣaṇaśyenākṛtyā
            syānna tu vyaktyantaravilakṣaṇaśyenaviśeṣeṇāsādhāraṇena vā&nbsp;| nirvikalpatvātsāmānyaviśeṣānapekṣaṃ
            vyaktimātrasādṛśyamavidheyaṃ, sarvadravyeṣu tulyatvāt&nbsp;| ekavyaktiparigrahācca vyaktyantareṇa
            sādṛśyaṃ na kāryaṃ syāt&nbsp;| tasmācchayenacitkriyā <span class="pageinfo">[303]</span>vyaktau śabdārthe na saṃbhavati&nbsp;| <b>na sādhakatama iti</b>&nbsp;| na hyevaṃ smṛtiḥ śyenaiścīyata iti śyenacit, ‘karmaṇyagnyākhyāyām’<a id="N121" href="#n121"><sup>121</sup></a> iti hi sā&nbsp;| śyenaṃ cayanena sādhayeditīpsitatamatvam&nbsp;| tatrāpi ‘mukhyāsabhavātsādṛśyaparigrahaḥ
            asādhāraṇe śabdapravṛttyasaṃbhavāt’<a id="N122" href="#n122"><sup>122</sup></a> avyapadeśyatvena <span class="pageinfo">[304]</span>ca sarvatrāviśeṣāt, sāmānyākāreṇa ca nirūpaṇe vikalpāt, vyāpakāpekṣayā, vyāpyasāmānyasya
            naiva viśeṣavyāpyāpekṣayetaratrā ' 'kṛtiḥ&nbsp;| tatra viśeṣapakṣe saṃbandhānanvākhyānavyabhicārasāmānyabuddhayabhāvapratyarthaśaktikalpanādayo
            doṣāḥ&nbsp;| na ca yatra saṃśayastatpratyāyyaṃ bhavatīti nirviṣayatā śabdasya&nbsp;| etena svatantrobhayābhidhānamārgaḥ
            pratyuktaḥ&nbsp;| vyaktiviśiṣṭākṛtimārgo 'pi ‘nāgṛhītaviśeṣaṇā’ iti nyāyād‌‌vyakteḥ prathamagrahaṇaprasaṅgāt
            saṃbandha-
            samudāyayorapi svarūpapratyayābhāvātsarvatra cāviśeṣādavaśyaṃ saṃbandhisamudāyiviśeṣaṇatā
            'bhyupagantavyā bhavati&nbsp;| tatrāpi śaktitrayakalpanā&nbsp;| vyaktayaṃśe coktadoṣaprasaṅgaḥ&nbsp;|
            na ca vyaktyākṛtyorbhinnakāryayorguṇapradhānanānāvasthayoḥ samudāyopagamanaṃ yuktam&nbsp;|
            anatyantabhedācca bhinnadharmau saṃbandhasamudāyau na yuktau&nbsp;| ākṛtiviśiṣṭo 'pi vyaktiviśeṣo
            naiva pratīyate&nbsp;| vyaktiviśeṣabuddhayabhāvād vyaktimātramiti cenna&nbsp;| tadānīṃ tasyā
            ' 'kṛtito 'nyatvenānirūpaṇāt&nbsp;| mātraśabdo hi sāmānyavācītyākṛtirevocyate&nbsp;| nānākāreṣu
            ca vastuṣu tadbhedānusāritvācchaktīnāmanvayavyatirekābhyāṃ gotvākāranibandhanaiva
            gośabdavācyatvaśaktirgamyate tadekādhārasāmānyāntarāvagatirviśeṣākāṅkṣā vetyarthavyāpyavyāptimyām&nbsp;|
            anatyantavyatirekāccā ' 'kṛteramūrtatvādyāśrayadoṣāprasaṅgaḥ&nbsp;| sā hi pratīyate niṣkṛṣṭarūpā,
            kriyāyoginī tu vyaktyupetā bhavatyeveti prokṣaṇāvekṣaṇādi tu na kathaṃcinna saṃbhavati&nbsp;|
            viśa<span class="pageinfo">[305]</span>sanādyapi tu vyaktyavyatirekāpekṣayā saṃbhavatyeva&nbsp;| tathā hi—paśvādiṣvapanītāṅgeṣu
            viśeṣabuddhayabhāvātsāmānyarūpaiva viśasanādiviśiṣṭā buddhirdṛṣṭā&nbsp;| nanvevamanityā
            ' 'kṛtiḥ syāt&nbsp;|
            tenāṃśeneṣṭaiva&nbsp;| āśrayāntarāvināśāttu sarvairapyavināśo 'vaśyamevaiṣṭavyaḥ&nbsp;| tena
            yattāvanmātrameva tasya vināśo 'nekadeśasya tu na kathaṃcidvināśaḥ syādityubhayathā
            vyavahāraḥ&nbsp;| atyantavyatireke tu naiṣa dharmavidhiviṣayo vyavatiṣṭheta&nbsp;| na ca paśutvamamūrtatvāt&nbsp;|
            tadupalakṣitaṃ tu yaddravyaṃ taddravyatvādṛte na tādrūpyeṇa gamyata ityekārthasamavāyāvyāpakatvācca
            dravyaṃ gamayitavyaṃ, tatrāpyamūrtatve doṣaḥ&nbsp;| āśrayopalakṣaṇācca dravyamātraprasaṅgaḥ&nbsp;|
            viśeṣastu paśutvasya vā dravyatvasya vā 'vyāpakatvādagamyaḥ&nbsp;| na vā 'pratītaṃ vidhinā
            saṃbadhyate&nbsp;| na ca yatra saṃśayastatpratītam&nbsp;| na cānyatrokto dharmastatrāsaṃbhavādanyatra
            kāryaḥ&nbsp;| tasmānna sāmānyakṛto viśeṣeṣu yuktaḥ, viśeṣā api vyapadeśātsāmānyamevetyamūrtatā&nbsp;|
            asādhāraṇena tu naiva vyavahārastasmādanirūpyo dharmavidhiviṣayaḥ&nbsp;| sāmānādhikaraṇyādi
            ca prasiddhiviparītaṃ lakṣaṇayā kalpyam&nbsp;| bhāṣyakāreṇa tu vyatirekābhyupagamenā '
            'śrayamātragatiruktā viśeṣarūpā na kadācid vyaktiḥ pratīyate&nbsp;| yo 'pyāśrayāśrayibhāvaḥ
            so 'pyaupacārikaḥ&nbsp;| sāmānyācca viśeṣalakṣaṇaṃ tatra nā ' 'śrayitavyam&nbsp;| ākṣepamātrabhāvādatha
            vaitadviṣaya evāyaṃ prapañcaḥ&nbsp;| kiṃ śabdenā ' 'kṛtyā veti&nbsp;| anvayavyatirekābhyāṃ cā
            ' 'kṛtyeti nirṇayaḥ&nbsp;| yo hi dhūmādagnimattvaṃ pratipadyate tasya taikṣṇye 'pyākāṅkṣā
            siddhā&nbsp;| <b>mānasādapacārāditi</b>&nbsp;| yo hi jāḍyātsāmānyavācitāṃ hitvā kaṃcideva viśeṣaṃ yatra saṃbandhānupavastaṃ vācyaṃ
            manyate tasya sāmānyāpratīterna viśeṣāntarāpekṣā bhavati&nbsp;| atha vā yathā śabdātsvatantrāmākṛtiṃ
            budhyate naivaṃ kadācidākṛtimabuddhvā vyaktimiti&nbsp;| kena tarhi gotvāgośabdayorviśeṣaḥ&nbsp;|
            vyatirekāṃśasyaikatra vivakṣā&nbsp;| gotvavāniti tu sphuṭaṃ pratyayena jātimadabhidhānaṃ
            vibhāgopapatteḥ&nbsp;| sāmānyasya vopalakṣaṇatvānna bhedapakṣadoṣaḥ&nbsp;| bhedānāmeva cāyaṃ
            pratyekaṃ sarveṣāṃ vācakaḥ&nbsp;| yastūpādīyamānatve saṃśayaḥ sa saṃkhyādhāraviṣayaḥ&nbsp;|
            uddiśyamāneṣu nirṇya eva&nbsp;| gavādiśabdagrahaṇaṃ sarvanāmākhyāśabdānāmantarbhāvārtham&nbsp;|
            prayojanaṃ sāmānyaviśeṣaśabdayorekaviṣayatvātsāmānyaśiṣṭasya viśeṣaśiṣṭenābādhaḥ pūrvapakṣe&nbsp;|
            evaṃ vā—
         </p>
         <span xmlns="" class="pageinfo">[306]</span>
         
         <div xmlns="" class="lg">
            <span class="line">gaurityevaṃvidhāḥ śabdāḥ sādhutvena nirūpitāḥ&nbsp;|</span>
            <span class="line">teṣāmevābhidheye 'rthe vyāpāraḥ kveti cintyate&nbsp;||</span>
            
         </div>
         
         <div xmlns="" class="lg">
            <span class="line"><a id="N123" href="#n123"><sup>123</sup></a>caturvidhe pade cātra dvividhasyārthanirṇayaḥ&nbsp;|</span>
            <span class="line">kriyate saṃśayotpatternopasarganipātayoḥ&nbsp;||</span>
            
         </div>
         
         <div xmlns="" class="lg">
            <span class="line">tayorarthābhidhāne hi vyāpāro naiva vidyate&nbsp;|</span>
            <span class="line">yadarthadyotakau tau tu vācakaḥ sa vicāryete&nbsp;||</span>
            
         </div>
         
         <div xmlns="" class="lg">
            <span class="line">vācakatve 'pi pāścātyamanuyātyevamādiṣu&nbsp;|</span>
            <span class="line">pratīyate viśeṣo yaḥ saṃśayena sa nā 'pyate&nbsp;||</span>
            
         </div>
         
         <div xmlns="" class="lg">
            <span class="line">yadi hyarthadvaye buddhirnipātoccāraṇādbhavet&nbsp;|</span>
            <span class="line">tato vicāro jāyeta na sāmānyadhiyā vinā&nbsp;||</span>
            
         </div>
         
         <div xmlns="" class="lg">
            <span class="line">ākhyātasyāpi nanvatra na yuktārthavicāraṇā&nbsp;|</span>
            <span class="line">dvitīyādāviyaṃ yasmādvistareṇa kariṣyate&nbsp;||</span>
            
         </div>
         
         <div xmlns="" class="lg">
            <span class="line">kaḥ <a id="N124" href="#n124"><sup>124</sup></a>punarbhāva ityādau vivekenārthanirṇayaḥ&nbsp;|</span>
            <span class="line">ākhyātasya kṛtastena taccintā nopapadyate&nbsp;||</span>
            
         </div>
         
         <div xmlns="" class="lg">
            <span class="line">pratyayārthasya bhāvasya vācyatā pratipāditā&nbsp;|</span>
            <span class="line">prakṛtyarthavivekārthaṃ vicāraḥ kriyate 'dhunā&nbsp;||</span>
            
         </div>
         
         <div xmlns="" class="lg">
            <span class="line">pratyayasyāpi vā tatra bhāvārthatve nirūpite&nbsp;|</span>
            <span class="line">sāmānyaṃ vā viśeṣo vā kiṃ vācyamiti cintyate&nbsp;||</span>
            
         </div>
         
         <div xmlns="" class="lg">
            <span class="line">yā coktā bhāṣyakāreṇa yāgāderabhidheyatā&nbsp;|</span>
            <span class="line">siddhā seha vivekārthaṃ tatra bhāvasya bhāṣitā&nbsp;||</span>
            
         </div>
         
         <div xmlns="" class="lg">
            <span class="line">yajyādyarthe 'pi vā vācye kiṃ sāmānyaviśeṣayoḥ&nbsp;|</span>
            <span class="line">abhidheyamiti prāptā cintā kartuṃ kriyāpade&nbsp;||</span>
            
         </div>
         
         <div xmlns="" class="lg">
            <span class="line">apūrvaṃ bhāvaśabdebhyo dravyādibhyaḥ kimiṣyate&nbsp;|</span>
            <span class="line">eṣā tatra ca cintoktā śeṣā prāsaṅigakī kathā&nbsp;||</span>
            
         </div>
         
         <div xmlns="" class="lg">
            <span class="line">nāmākhyātapade tena kasyārthasyābhidhāyake&nbsp;|</span>
            <span class="line">kimākṛteruta vyakteriti cintā pravartate&nbsp;||</span>
            
         </div>
         
         <div xmlns="" class="lg">
            <span class="line">prayogasya pratīteśca tulyatvācchabdalakṣaṇe&nbsp;|</span>
            <span class="line">vyaktipakṣābhidhānācca saṃśayaḥ pratibhāti naḥ&nbsp;||</span>
            
         </div><span xmlns="" class="pageinfo">[307]</span>
         
         <div xmlns="" class="lg">
            <span class="line">kathaṃ lakṣaṇasaṃbandhaśrintāyāḥ prakṛtena vā&nbsp;|</span>
            <span class="line">smṛtimūlavicāreṇa vaktavyaṃ tvidamāditaḥ&nbsp;|</span>
            
         </div>
         
         <div xmlns="" class="lg">
            <span class="line">iyaṃ prāsaṅigakī cintā sādhuśabde nirūpite&nbsp;|</span>
            <span class="line">udāhṛtasya tasyaiva kriyate 'rthaviniścayaḥ&nbsp;||</span>
            
         </div>
         
         <div xmlns="" class="lg">
            <span class="line">vaktavyaḥ pūrvamarthaścecchabdarūpanirūpaṇāt&nbsp;|</span>
            <span class="line">na hi vācyamavijñāya sādhutvamavadhāryate&nbsp;||</span>
            
         </div>
         
         <div xmlns="" class="lg">
            <span class="line">aniścite 'pi vācyatve vyaktyākṛtyorvivekataḥ&nbsp;|</span>
            <span class="line">sādhutvaṃ śakyate jñātuṃ tena vācyamihocyate&nbsp;||</span>
            
         </div>
         
         <div xmlns="" class="lg">
            <span class="line">vācyamātre hi sādhutvamavijñāte na labhyate&nbsp;|</span>
            <span class="line">na cā ' 'kṛtyā na ca vyaktyā vinā tannopapadyate&nbsp;||</span>
            
         </div>
         
         <div xmlns="" class="lg">
            <span class="line">atha voktena mārgeṇa sarvā vyākaraṇasmṛtiḥ&nbsp;|</span>
            <span class="line">pramāṇamiti siddhasya kiṃcidatra vicāryate&nbsp;||</span>
            
         </div>
         
         <div xmlns="" class="lg">
            <span class="line">vyaktirvācyeti vijñānaṃ na sanmūlamasaṃbhavāt&nbsp;|</span>
            <span class="line">tena vyākaraṇe 'pīdṛg na pramāṇaṃ smṛtirmatā&nbsp;||</span>
            
         </div>
         
         <div xmlns="" class="lg">
            <span class="line">smṛtestenāpavādo 'yaṃ prāmāṇyasya kvacitkṛtaḥ&nbsp;|</span>
            <span class="line">yukto lakṣaṇapādābhyāṃ pūrvayā cāpi cintayā&nbsp;||</span>
            
         </div>
         
         <div xmlns="" class="lg">
            <span class="line">nanu cā ' 'kṛtipakṣe 'pi vyaktāveva kriyākriye&nbsp;|</span>
            <span class="line">śabdārthe saṃbhavāttena kimarthaiṣā vicāraṇā&nbsp;||</span>
            
         </div>
         
         <div xmlns="" class="lg">
            <span class="line">yadyapyevaṃ na bhedo 'sti vedārthakaraṇe nṛṇām&nbsp;|</span>
            <span class="line">dadhi viprebhya ityādau phalaṃ loke bhaviṣyati&nbsp;||</span>
            
         </div>
         
         <div xmlns="" class="lg">
            <span class="line">vyaktipakṣe vikalpaḥ syātkauṇḍinye dadhitakrayoḥ&nbsp;|</span>
            <span class="line">sāmānyavākyadaurbalyāttakramevetaratra tu&nbsp;||</span>
            
         </div>
         
         <div xmlns="" class="lg">
            <span class="line">vede 'pi ca viśeṣo 'sti vrīhiprokṣaṇacodake&nbsp;|</span>
            <span class="line">dadhnetyādiṣuṃ bhedaśca jāyate homacodake&nbsp;||</span>
            
         </div>
         
         <div xmlns="" class="lg">
            <span class="line">prokṣaṇaṃ pūrvapakṣe 'pi kartavyaṃ laukikeṣvapi&nbsp;|</span>
            <span class="line">vrīhiṣu śrutisāmarthyādbādhitvā saṃnidhikramam&nbsp;||</span>
            
         </div>
         
         <div xmlns="" class="lg">
            <span class="line">prakṛteṣveva siddhānte śrutisaṃnidhyanugrahāt&nbsp;|</span>
            <span class="line">tatrāpi kṛtsnamastyeva vrīhitvaṃ hi śrutīritam&nbsp;||</span>
            
         </div>
         
         <div xmlns="" class="lg">
            <span class="line">evaṃ home 'pi dadhyādau prakṛte 'prakṛte 'tha vā&nbsp;|</span>
            <span class="line">prakṛte śrutivācyasya homatvasyāpi saṃbhavāt&nbsp;||</span>
            
         </div>
         <span xmlns="" class="pageinfo">[308]</span>
         
         <div xmlns="" class="lg">
            <span class="line">sopapattikamanyacca vaktavyamanayā diśā&nbsp;|</span>
            <span class="line">kartavyā tena yatnena cinteyaṃ saprayojanā&nbsp;||</span>
            
         </div>
         
         <div xmlns="" class="lg">
            <span class="line">nanu gauritiśabdādau sarvametadvicāritam<a id="N125" href="#n125"><sup>125</sup></a>&nbsp;|</span>
            <span class="line">tena tena gatārthatvātpunaścintā na yujyate&nbsp;||</span>
            
         </div>
         
         <div xmlns="" class="lg">
            <span class="line">ākṛterabhidheyatvapratijñā kevalā kṛtā&nbsp;|</span>
            <span class="line">tatredānīṃ sahetutvaṃ tasyā evābhidhīyate&nbsp;||</span>
            
         </div>
         
         <div xmlns="" class="lg">
            <span class="line">yathā cā ' 'kṛtirityādau bhāṣyakāreṇa coditam&nbsp;|</span>
            <span class="line">punarasyāḥ pratijñāyā heturapyabhidhāsyate&nbsp;||</span>
            
         </div>
         
         <div xmlns="" class="lg">
            <span class="line">yadvoktāstatra sadbhāvaḥ śabdārthatvamihocyate&nbsp;|</span>
            <span class="line">yā tu śabdārthatā proktā seha siddhā na cintitā&nbsp;||</span>
            
         </div>
         
         <div xmlns="" class="lg">
            <span class="line">ukte vā 'pyabhidheyatve jāteḥ sadbhāvasiddhaye&nbsp;|</span>
            <span class="line">vyaktirvācyā na vetyetadagatārthaṃ vicāryate&nbsp;||</span>
            
         </div>
         
         <div xmlns="" class="lg">
            <span class="line">etaccintāprasiddhayarthamidaṃ tāvadvicāryate&nbsp;|</span>
            <span class="line">śabdārthau laukikau vede kimanyāviti saṃśayaḥ&nbsp;||</span>
            
         </div>
         
         <div xmlns="" class="lg">
            <span class="line">ekatve sati kartavyo vicāraḥ śabdavācyayoḥ&nbsp;|</span>
            <span class="line">bhede tu saṃśayābhāvānna cintāvasaro yataḥ&nbsp;||</span>
            
         </div>
         
         <div xmlns="" class="lg">
            <span class="line">śabdārthena na kāryaṃ hi vyavahāre 'rthalakṣaṇe&nbsp;|</span>
            <span class="line">laukikavyavahārārthaṃ tenedaṃ na vicāryete&nbsp;||</span>
            
         </div>
         
         <div xmlns="" class="lg">
            <span class="line">vede tu pratyabhijñāne śabdārthaviṣaye sati&nbsp;|</span>
            <span class="line">vivekaḥ śakyate jñātuṃ pratītervācyagamyayoḥ&nbsp;||</span>
            
         </div>
         
         <div xmlns="" class="lg">
            <span class="line">alaukike ca śabdārthe vācyavācakarūpayoḥ&nbsp;|</span>
            <span class="line">ajñātayorna jāyeta saṃdeho vācyavastuni&nbsp;||</span>
            
         </div>
         
         <div xmlns="" class="lg">
            <span class="line">tena pratītaśabdārthe nirṇayārthamidaṃ purā&nbsp;|</span>
            <span class="line">ekatvaṃ vidyate neti cintyaṃ śabdābhidheyayoḥ&nbsp;||</span>
            
         </div>
         
         <div xmlns="" class="lg">
            <span class="line"><a id="N126" href="#n126"><sup>126</sup></a>saṃkhyābhāvāditi hyetannanu spaṣṭaṃ nirūpitam&nbsp;|</span>
            <span class="line">śabdasya pratyabhijñānānnānyatoccāraṇāntare&nbsp;||</span>
            
         </div>
         
         <div xmlns="" class="lg">
            <span class="line">abhedakāraṇaṃ cātra pratyabhijñānameva te&nbsp;|</span>
            <span class="line">anyattūpacayatvena tena cintā na yujyate&nbsp;||</span>
            
         </div><span xmlns="" class="pageinfo">[309]</span>
         
         <div xmlns="" class="lg">
            <span class="line">laukikeṣveva śabdeṣu tatrābhedaḥ prasādhitaḥ&nbsp;|</span>
            <span class="line">vaidikānāmabhedārthaṃ cintanīyamidaṃ punaḥ&nbsp;||</span>
            
         </div>
         
         <div xmlns="" class="lg">
            <span class="line">vyapadeśādibhedācca kathaṃ bhedo na jāyate&nbsp;|</span>
            <span class="line">tatrānuktamidaṃ vaktuṃ vicāro 'yaṃ pravartitaḥ&nbsp;||</span>
            
         </div>
         
         <div xmlns="" class="lg">
            <span class="line">ekatve 'pi ca śabdasya siddhe tatreha cintyate&nbsp;|</span>
            <span class="line">kimartho bhidyate neti tenāpyapunaruktatā&nbsp;||</span>
            
         </div>
         
         <div xmlns="" class="lg">
            <span class="line">arthābhede ca cinteyaṃ śabdābhede tu satyāpi&nbsp;|</span>
            <span class="line">ghaṭate kasya vācyatvaṃ vyaktyākṛtyordvayorapi&nbsp;||</span>
            
         </div>
         
         <div xmlns="" class="lg">
            <span class="line">vyapadeśādibhedena śabde ca pratyabhijñayā&nbsp;|</span>
            
         </div>
         
         <div xmlns="" class="lg">
            <span class="line">bhedābhedanimittābhyāṃ kriyate saṃśayodbhavaḥ&nbsp;|</span>
            <span class="line">kiṃ prāptamucyate bhinnau śabdārthau lokavedayoḥ&nbsp;||</span>
            
         </div>
         
         <div xmlns="" class="lg">
            <span class="line">vyapadeśasya bhinnatvādākhyāyā lakṣaṇasya ca&nbsp;|</span>
            <span class="line">svaroccāraṇabhedācca lopavyatyayadarśanāt&nbsp;||</span>
            
         </div>
         
         <div xmlns="" class="lg">
            <span class="line">svaruyūpādiśabdaiśca spaṣṭabhedaiḥ saha śruteḥ&nbsp;|</span>
            <span class="line">anadhyāyādibhedācca śūdroccāraṇavarjanāt&nbsp;||</span>
            
         </div>
         
         <div xmlns="" class="lg">
            <span class="line">aśvavālādiśabdānāṃ spaṣṭārthāntaradarśanāt&nbsp;|</span>
            <span class="line">agnyādīnāṃ ca bhinnatvaṃ bhāṣye yadabhidhīyate&nbsp;||</span>
            
         </div>
         
         <div xmlns="" class="lg">
            <span class="line">tadayuktaṃ kriyābhede kartṛbhedo hi neṣyate&nbsp;|</span>
            <span class="line">hanti kartṛtvamagneśca padārthebhyaḥ pratīyate&nbsp;||</span>
            
         </div>
         
         <div xmlns="" class="lg">
            <span class="line">aśābdaṃ vahaniśabdasya tadvācyaṃ kathamucyate&nbsp;|</span>
            <span class="line">hananaṃ kiṃ kṛtaṃ neti pramāṇaṃ cātra nāsti naḥ&nbsp;||</span>
            
         </div>
         
         <div xmlns="" class="lg">
            <span class="line">asatā kathamanyatvaṃ karmaṇā 'taḥ pratīyate&nbsp;|</span>
            <span class="line">apūrve vṛtraśabdārthe kriyāśabde 'pyalaukike&nbsp;||</span>
            
         </div>
         
         <div xmlns="" class="lg">
            <span class="line">hantikartari vahanitvaṃ kathamadhyavasīyate&nbsp;|</span>
            <span class="line">stutimātraparatvācca na vah‌nitvaṃ vidhīyate&nbsp;||</span>
            
         </div>
         
         <div xmlns="" class="lg">
            <span class="line">akriyatvācca bhāṣyoktairvākyairityabhidhāsyate&nbsp;|</span>
            <span class="line">tenoktasyaiva śabdasya trivṛdādernavādiṣu&nbsp;||</span>
            
         </div>
         
         <div xmlns="" class="lg">
            <span class="line">vṛttirartheṣvapūrveṣu vaktavyā bhedasiddhaye&nbsp;|</span>
            <span class="line"><a id="N127" href="#n127"><sup>127</sup></a>yaccānyadidamityāha rūpabhedaṃ kriyāśruteḥ&nbsp;||</span>
            
         </div>
         
         <div xmlns="" class="lg">
            <span class="line">tadasatyaṃ na śabdasya bhedo 'rthaguṇakāritaḥ&nbsp;|</span><span class="pageinfo">[310]</span>
            <span class="line">tena svarādibhedena vaktavyā bhinnarūpatā&nbsp;||</span>
            
         </div>
         
         <div xmlns="" class="lg">
            <span class="line">pūrvoktenaiva mārgeṇa nārthabhedanibandhanā&nbsp;|</span>
            <span class="line">tasmācchabdārthayorbhedaḥ spaṣṭa ityavadhārite&nbsp;||</span>
            
         </div>
         
         <div xmlns="" class="lg">
            <span class="line">tāveva vede śabdārthau loke yāviti bhāṣyate&nbsp;|</span>
            <span class="line">vedasyaiva prasajyeta sakalasyāpramāṇatā&nbsp;||</span>
            
         </div>
         
         <div xmlns="" class="lg">
            <span class="line">avijñātārthasaṃyogātsthitaprāmāṇyabādhayā&nbsp;|</span>
            <span class="line">prayogasyāgnihotrādeścodanāyāśca jāyate&nbsp;||</span>
            
         </div>
         
         <div xmlns="" class="lg">
            <span class="line">abhāvaḥ pratyayārthasya vidherapratipādanāt&nbsp;|</span>
            <span class="line">arthāntare ca śabdasya na prayogo vidhīyate&nbsp;||</span>
            
         </div>
         
         <div xmlns="" class="lg">
            <span class="line">vedenāśāstrahetutvātsaṃbandhasyeti hi sthitam<a id="N128" href="#n128"><sup>128</sup></a>&nbsp;|</span>
            <span class="line">kiṃ cāvibhaktarūpatvaṃ pratyabhijñāyate sphuṭam&nbsp;||</span>
            
         </div>
         
         <div xmlns="" class="lg">
            <span class="line">vaidikeṣvapi śabdeṣu pratyakṣeṇa punaḥpunaḥ&nbsp;|</span>
            <span class="line">yadvā vibhāgaśabdena śabdasyoccāreṇa sati&nbsp;||</span>
            
         </div>
         
         <div xmlns="" class="lg">
            <span class="line">gotvabuddheḥ samānatvānna bheda iti kīrtyate&nbsp;|</span>
            <span class="line">lakṣaṇasyāvibhaktatvaṃ śabdānāṃ vedamucyate&nbsp;||</span>
            
         </div>
         
         <div xmlns="" class="lg">
            <span class="line">sarvathā śakyate bhedo na vaktuṃ śabdavācyayoḥ&nbsp;|</span>
            <span class="line">ekatve yājñikānāṃ ca prasiddhiranugṛhyate&nbsp;||</span>
            
         </div>
         
         <div xmlns="" class="lg">
            <span class="line">mīmāṃsā cāpi vedārthatattvanirṇayakāraṇam&nbsp;|</span>
            <span class="line">vyapadeśādibhedaiśca na bhedo 'trānumīyate&nbsp;||</span>
            
         </div>
         
         <div xmlns="" class="lg">
            <span class="line">pratyakṣapratyabhijñāne vedaśabde 'nyarūpatā&nbsp;|</span>
            <span class="line">vyapadeśādibhedaśca svarabhedādikāritaḥ&nbsp;||</span>
            
         </div>
         
         <div xmlns="" class="lg">
            <span class="line">svarādayaśca bhidyante vedatvātkimihocyate&nbsp;|</span>
            <span class="line">svaruyūpādiśabdānāmanyatvenetaratra ca&nbsp;||</span>
            
         </div>
         
         <div xmlns="" class="lg">
            <span class="line">nānyatvaṃ yujyate bādhātpratyakṣapratyabhijñayā&nbsp;|</span>
            <span class="line">vacanāddharmabhedastu śūdravarjitatā 'pi vā&nbsp;||</span>
            
         </div>
         
         <div xmlns="" class="lg">
            <span class="line">dharmāvuccāraṇasyaitau na śabdasya svaraśca yaḥ&nbsp;|</span>
            <span class="line">aśvavālādiśabdārthabhede vacanakārite&nbsp;||</span>
            
         </div>
         
         <div xmlns="" class="lg">
            <span class="line">na ca bhinnatvamanyeṣu prajñātārtheṣu yujyate&nbsp;|</span>
            <span class="line">uttānānāṃ ca keṣāṃcidvahatāṃ na vidhīyate&nbsp;||</span>
            
         </div><span xmlns="" class="pageinfo">[311]</span>
         
         <div xmlns="" class="lg">
            <span class="line">gotvaṃ teṣāmasiddhatvātpadārthāgrahaṇādapi&nbsp;|</span>
            <span class="line">vidheranyasya śeṣatvātstutireṣā 'vagamyate&nbsp;||</span>
            
         </div>
         
         <div xmlns="" class="lg">
            <span class="line">uttānetyādikā tena nāto bhedaḥ pratīyate&nbsp;|</span>
            <span class="line">tasmādyāveva śabdārthau loke pūrvaṃ nirūpitau&nbsp;||</span>
            
         </div>
         
         <div xmlns="" class="lg">
            <span class="line">vede tāveva vijñeyāviti siddhaṃ pramāṇavat&nbsp;|</span>
            <span class="line">yadvā caivaṃ tadā yuktā cinteyaṃ kriyate 'dhunā&nbsp;||</span>
            
         </div>
         
         <div xmlns="" class="lg">
            <span class="line">kimākṛteḥ padārthatvaṃ kiṃ vyakteḥ kiṃ dvayoriti&nbsp;|</span>
            <span class="line">bahavaḥ pratibhāntyatra pakṣāḥ pratipadaṃ ca ye&nbsp;||</span>
            
         </div>
         
         <div xmlns="" class="lg">
            <span class="line">te ca sarve 'bhidhīyante vyāmohavinivṛttaye&nbsp;|</span>
            <span class="line">gaurityuccarite sapta vastūni pratibhānti naḥ&nbsp;||</span>
            
         </div>
         
         <div xmlns="" class="lg">
            <span class="line">jātirvyaktiśca saṃbandhaḥ samūho liṅgakārake&nbsp;|</span>
            <span class="line">saṃkhyā ca saptamī teṣāmaṣṭapakṣī dvayordvayoḥ&nbsp;||</span>
            
         </div>
         
         <div xmlns="" class="lg">
            <span class="line">kiṃ jātireva śabdārtho vyaktirevātha vobhayam&nbsp;|</span>
            <span class="line">kiṃ vikalpo 'tha saṃbandhaḥ samudāyo nirūpyatām&nbsp;||</span>
            
         </div>
         
         <div xmlns="" class="lg">
            <span class="line">jātirvyaktiviśiṣṭā vā vyaktirjātiviśeṣitā&nbsp;|</span>
            <span class="line">jātisaṃbandhayorevaṃ sāmānyasamudāyayoḥ&nbsp;||</span>
            
         </div>
         
         <div xmlns="" class="lg">
            <span class="line">jātikārakayoścaivaṃ saṃkhyāsāmānyayorapi&nbsp;|</span>
            <span class="line">liṅgasāmānyayorevamekaikasyetaraiḥ saha&nbsp;||</span>
            
         </div>
         
         <div xmlns="" class="lg">
            <span class="line">aṣṭau pakṣā niyoktavyāḥ ṣaṅ‌bhiḥ pratyekamuktavat&nbsp;|</span>
            <span class="line">evamānantyameteṣāṃ pakṣāṇāmiha gamyate&nbsp;||</span>
            
         </div>
         
         <div xmlns="" class="lg">
            <span class="line">pūrvapakṣe 'pi catvāro bhāṣye caite pradarśitāḥ&nbsp;|</span>
            <span class="line">vyakterevābhidheyatvaṃ dvayorvā svapradhānayoḥ&nbsp;||</span>
            
         </div>
         
         <div xmlns="" class="lg">
            <span class="line">vyakterjātiviśiṣṭāyā viparītamathāpi vā&nbsp;|</span>
            <span class="line">upanyāsena caiteṣāṃ jñeyāḥ sarve prapañcitāḥ&nbsp;||</span>
            
         </div>
         
         <div xmlns="" class="lg">
            <span class="line">nirākaraṇayuktyā ca niṣiddhā iti noditāḥ&nbsp;|</span>
            
         </div>
         
         <p xmlns="">tenā ' 'dyau dvāveva pakṣau vicāryete kimākṛtiḥ śabdārtho vyaktiriti&nbsp;| bhāṣyakāreṇa
            ca saṃśayakāraṇamuktaṃ <b>sāmānya</b>pratyayādvayaktau ca <b>kriyāsaṃbhavāditi</b>&nbsp;| etadayuktaṃ, vyakterapi pratīyamānatvātkathaṃ jātereva pratītirupanyasyate&nbsp;| yadi
            ca vyaktirna saṃpratīyeta tataḥ saṃśaya eva na syātkimabhidhīyate 'neneti&nbsp;| na ca
            kriyāsaṃbhavo 'bhidheyatve kāraṇaṃ <span class="pageinfo">[312]</span>vyaktyantarāṇāmapi prasaṅgāt&nbsp;| tena pūrvoktameva saṃśayakāraṇaṃ mantavyam&nbsp;| prayogapratītyoḥ
            sādhāraṇatvācchāstrāntare vyaktipakṣābhyupagamātsaṃśayaḥ&nbsp;| yadvā śabda uccārite sāmānyapratyayād
            vyaktyākṛtyoḥ sāmānyāttulyātpratyayād vyaktau ca śabdādākṛtāvālambhanasparśanaśyenasadṛśacayanādikriyāsaṃmavātsāmānye
            vyaktau ca pratyayātkriyāsaṃbhavāditi coktam&nbsp;| <b>kā punarākṛtiḥ kā vyaktiriti</b>&nbsp;| kathaṃ punarayaṃ praśno yadā gaurityetasya śabdasya ko 'rtha ityatra jātirnirūpitā&nbsp;|
            naiṣa doṣaḥ&nbsp;| yenaitanna jñātamasau pṛcchati kā punarākṛtiḥ kā vyaktiriti&nbsp;| saṃdehādvā
            'tra punarubhayasminpratīyamāne kā vyaktiḥ kiyatī vā jātiriti&nbsp;| vaiparītyena vā kaścitpṛcchati
            yadā śābaleyādipiṇḍānna kiṃcid vyaktaṃ vastvantaraṃ bhinnamupalabhyate tadā kuto 'yaṃ
            viveko vyaktiriyaṃ jātiriyamiti&nbsp;| atha vā vyavahārārthaṃ sarvaiva cintā kriyate jāteśca
            padārthatve 'pi vyaktau kriyāsaṃbhavānniṣprayojanā cintā yatastvasau prayatnenaitadvicārayati&nbsp;|
            tena nūnaṃ kā 'pyasya piṇḍādatyantabhinnavyavahārayogyā jātirabhipretetyabhiprāyaḥ&nbsp;|
            tatrā ' 'ha&nbsp;| <b>dravyaguṇakarmaṇāṃ sāmānyamātramākṛtiriti</b>&nbsp;| yau tāvadajñānasaṃśayavādinau tayoḥ svarūpakathanamātreṇaiva nirākaraṇaṃ vaktavyam&nbsp;|
            yastu viparītavādī tasyaiva nirākaraṇamabhidhīyate&nbsp;| yadyapi jātirvyakteratyantabhinnā
            nopalabhyate tathā 'pi śabalākāre tasminnupalabhyamāne sāmānyabuddherālambanaṃ prathamapādoktena
            nyāyenā ' 'kṛtiritarā vyaktiḥ&nbsp;| na cānena granthena jāteḥ sadbhāvaḥ pramāṇaṃ vā pratipādyate
            vyaktervivekaḥ kevalaḥ kathyate&nbsp;| tenaivābhiprāyeṇa mātraśabdaprayogo 'nyathā tasya
            gatārthataiva bhavet&nbsp;| yadapyuktaṃ nūnaṃ kā 'pyatyantabhinnā jātirabhipreteti&nbsp;| tasyāpyuttaraṃ
            dravyaguṇakarmaṇāṃ sāmānyamātramākṛtirabhipretā nātyantavyatirikteti&nbsp;| dravyādīnāṃ
            ca sarveṣāṃ yatsāmānyaṃ sattārūpaṃ tadanena nirdiśyate, tannirdeśenāvāntarasāmānyānāmapi
            nirdeśasiddhiḥ&nbsp;| yadvā sāmānyaśabdasya pratyekaṃ saṃbandhād‌dravyatvādīni trīṇi sāmānyāni
            nirdiśyante sattayā vyavahārābhāvāt&nbsp;| atha vā mātraśabdaprayogād‌dravyādiṣu yāvantyavāntarasāmānyāni
            mahāsāmānyaṃ ca tatsarvamabhidhīyate&nbsp;| <b>asādhāraṇaviśeṣā vyaktiriti</b> bahuvrīhiḥ&nbsp;| asādhāraṇā viśeṣā yasyāṃ vyaktau seyamasādhāraṇaviśeṣā, na tvasādhāraṇāśca
            te viśeṣāśceti sāmānādhikaraṇyaṃ saṃbhavati&nbsp;| upariṣṭādviśeṣādhārasya vyaktitvābhidhānāt&nbsp;|
            smṛteśca<a id="N129" href="#n129"><sup>129</sup></a>&nbsp;| tena samyagabhihitaṃ kimākṛtirvā vyaktiriti&nbsp;| kiṃ prāptam&nbsp;| ālambhanaprokṣaṇaviśasanādiprayogacodanāyā
            vyaktipakṣe bhāvādākṛtipakṣe cābhāvāt ‘brāhmaṇo na hantavyaḥ’ ‘surā na pātavyā’ ityādipratiṣedhacodanāyāśca
            vyaktipakṣa eva saṃbhavāddevadatta gāmabhyājetyebamādilaukikavyavahāracodanāyāścopapattervyaktiḥ
            śabdārtha iti niścīyate&nbsp;| saṃkhyākārakopapatteśca&nbsp;| yadi hi vyaktiḥ <span class="pageinfo">[313]</span>śabdārtho bhavati tato vṛkṣau vṛkṣābhyāmiti prātipadikābhihitāsu vyaktiṣu pratyayābhihitadvitvādisaṃkhyākaraṇādikārakaṃ
            vobhayamupapadyate, itaratra tu jāterasaṃkhyeyatvādakārakātvāccobhayamapyanupapannam&nbsp;|
            lākṣaṇikavyaktyāśrayaṇaṃ cā ' 'padyetām&nbsp;| tathā ca sarvavaidikavākyārthānāṃ lākṣaṇikatvaṃ
            syāt&nbsp;| vyaktipakṣe ca puruṣo devadatta iti mukhyaśabdasāmānādhikaraṇyopapattiḥ&nbsp;| jātipakṣe
            lākṣaṇikadvāraṃ sāmānādhikaraṇyaṃ kalpayitavyaṃ bhavettenāpi vyakteḥ padārthatvamavasīyate&nbsp;|
            ‘paśumālabheta’ iti ca śruterhṛdayajihvādibhirvyaktyavayavairupariṣṭād vyavahāro dṛśyate,
            na jāṃtyā karmabhiśca dravyasyāpekṣitatvād&nbsp;| vyaktipakṣe 'pekṣitābhidhānaṃ netaratra,
            siddhasvarūpāyāśca vyakterabhidheyatvaṃ yuktaṃ nāprasiddhāyā jāterato vyaktiḥ śabdārthaḥ&nbsp;|
            kimityubhayaṃ vācyaṃ nā ' 'śrīyate prayogapratītikriyopapatteriti cet&nbsp;| na&nbsp;| anekaśaktikalpanāprasaṅgādekābhidhānenaiva
            saṃbandhāditaratra pratīterupapannatvād vyakterevābhidheyatvam&nbsp;| sāmānyapratyayaḥ
            kathamiti ced vyaktisaṃbandhādupapatsyate&nbsp;| yatraiva kriyānupapattistatraivārthāpattyā
            vyaktivacanatvaṃ yuktam, anyatra tu pūrvapratīterjātivacanatvameva nyāyyamiti cet&nbsp;|
            na&nbsp;| uktamārgeṇānekaśaktikalpanādidoṣaprasaṅgāt&nbsp;| avanasthitaśabdārthasaṃbandhāpatteḥ
            saṃśayāpatteśca&nbsp;| vyaktivādinaḥ kathaṃ nirnimittatā vyaktyantare śabdasya pravṛttiriti
            cedākṛticihnanimittatvād vyaktyantare prayogasyāvirodhaḥ&nbsp;| bhāṣyakārastu <b>kathaṃ sāmānyāvagatirityupanyasyā ' 'kṛtiścihnabhūtā bhaviṣyatītyuttaraṃ</b> dadāti, tadasaṃbaddham&nbsp;| kathaṃ sāmānyapratyayaḥ kāraṇe pṛṣṭe vyaktyantaraprayoganimittaṃ
            kathyate&nbsp;| tenādhyāhāreṇaitad vyākhyeyam&nbsp;| kathaṃ sāmānyāvagatiriti cet&nbsp;| vyaktisaṃbandhāt&nbsp;|
            kathaṃ vyaktyantare prayogaḥ, cihnatvādākṛterityevam&nbsp;| yadvā kathaṃ sāmānyāvagatiriti
            tedityupanyaste pūrvapakṣavādī sāmānyāvagatimapahnotumaśaknuvannākṛtiviśiṣṭavyaktyabhidhānapakṣaṃ
            parigṛhṇātyākṛtiścihnabhūtā viśeṣaṇabhūtā 'bhidheyā bhaviṣyati&nbsp;| ataśca tatpratītiracodyā&nbsp;|
            tena kevalā viśiṣṭā vā vyaktiḥ śabdārthaḥ&nbsp;| tathā ca ‘ṣaṅ deyā’ ityevamādiṣu ṣaḍādikā
            saṃkhyopapatsyate&nbsp;| anyaṃ tadvarṇamiti ca vyaktyantare 'nyaśabdopapattistaddharmatā
            ca bhaviṣyati&nbsp;| anyathā vyaktyantarānayane 'pi jāterananyatvādaguṇatvāccobhayamanupapannaṃ,
            tasmād vyaktiḥ śabdārtha iti prāpte 'bhidhīyate&nbsp;| naitad vyaktiḥ śabdavācyeti kiṃ
            tvākṛtiḥ padārtha iti bijñāyate&nbsp;| ‘śyenacitaṃ cinvīta’ iti śravaṇāt&nbsp;| atra hi śyenavyaktiṃ
            cayanena kuryādākṛtiṃ veti vākyārthau syātām&nbsp;| yāvadiṣṭakābhiḥ śyenavyakteḥ kartumaśakyatvāt
            snāyvādibhirapyanirvṛtteriṣṭakābādhācchenavyakteḥ prayojanakalpanāccinoteramukhyārthatvāt
            ‘karmaṇyagnyākhyāyām’<a id="N130" href="#n130"><sup>130</sup></a> iti smṛtiparityāgaprasaṅgācca cayanena śyenavyaktiṃ kuryādityevaṃ tāvannopapadyate&nbsp;|
            tathā ' '<span class="pageinfo">[314]</span>kṛterapīṣṭakābhiḥ kartumaśakyatvāddaivanirmitatvātprayojanakalpanāccinoterayathārthatvaprasaṅgātsmṛtibādhāccā
            ' 'kṛtiṃ kuryādityapi nopapadyate&nbsp;| pariśeṣācchayenamiva citamagnisthalaṃ cayanena
            nirvartayediti vākyārthaḥ, tataśca yayā kayā cicchayenavyaktyā sadṛśasyāgneścetumaśakyatvātsarvavyaktisādṛśyāsaṃbhavādatītānāgatavyaktisādṛśyānupapatteśca
            śyenākṛtisādṛśyasaṃpattisaṃbhavāccā ' 'kṛtiḥ śabdārthaṃ iti niścīyate&nbsp;|
         </p>
         
         <p xmlns="">atha kasmācchayenavyaktibhiścayanacodaneyaṃ nā ' 'śnīyate ‘śyenacitaṃ cinvīta’ iti&nbsp;|
            tatra bhāṣyakāreṇottaraṃ dattam&nbsp;| <b>īpsitatamo hyasau śyenaśabdena nirdiśyata iti</b>&nbsp;| tadayuktam&nbsp;| na hyatra śyenaśabdaḥ svārtho, na ca sakalaśyenacicchabdottarakālaṃ
            śrutatvād dvitīyāyāstada<a id="N131" href="#n131"><sup>131</sup></a>nto, yenepsitatamārthapratipādakaḥ syāt&nbsp;| tena karmaṇyagnyākhyāyāmiti smṛteḥ śyenaśabdārthasya
            karaṇatvaṃ niṣeddhavyam&nbsp;| karmaṇi hi kārake cinoteḥ kvippratyayaḥ smaryate yadi cinotiragnyākhyā
            bhavati&nbsp;| na ca cinoteḥ kevalasyāgnivacanatvaṃ saṃbhavati&nbsp;| tena kvibantacinotiśruteḥ
            śyenacicchabdasya sakalasyāgnivacanatvaṃ niścīyate na śyenaśabdasya pṛthagarthatā&nbsp;|
            tena śyenaśabdārthaḥ karaṇatayā vijñāyate&nbsp;| yadi vā 'sau karaṇaṃ syāttato lakṣaṇābhāvāttṛtīyāsamāsavacanānupapattirbhavet&nbsp;|
            tṛtīyā cāśrutā kālpanīyā&nbsp;| śrutakaraṇatve iṣṭakāparityāgaśca syāt&nbsp;| satyāṃ ca gatau
            pratiṣiddhānekaśyenavyaktihiṃsā jāyate tena karaṇatvānupapatteḥ śyenamiva citamagniṃ
            cinvīteti vākyārtho 'taścoktena nyāyenāsya vākyasyā ' 'kṛtipakṣe saṃbhavādākṛtiḥ padārtha
            iti&nbsp;| naitadevam&nbsp;| na hi cayanakriyāsaṃbhavamātreṇā ' 'kṛterabhidheyatvaṃ labhyate&nbsp;|
            vyaktipakṣe 'bhyupalambhanādikriyāsaṃbhavāt&nbsp;| bahutvādyālambhanādivākyānāṃ tadanyathānupapattyā
            vyaktereva padārthatvamavasīyate&nbsp;| athā ' 'kṛtipakṣe 'pi vyaktilakṣaṇayā tānyupapatsyanta
            ityucyate tadaitadapi śakyameva vaktuṃ śyenavākye vyaktirākṛtilakṣaṇārtheti&nbsp;| yuktā
            caikatra lakṣaṇā netareṣu bahuṣu&nbsp;| agatyā vā tṛtīyāsamāsāśrayaṇaṃ śyenavākye karīṣyate&nbsp;|
            saṃkhyākārakādyupapattiśca vyaktipakṣe tena vyaktiḥ śabdārtha iti sthite 'bhidhīyate
            jātirabhidheyeti&nbsp;| kutaḥ—
         </p>
         
         <div xmlns="" class="lg">
            <span class="line">pūrvaṃ sāmānyavijñānāccitrabuddheranudbhavāt&nbsp;|</span>
            <span class="line">gāmānayetivākyācca yathāruciparigrahāt&nbsp;||</span>
            
         </div>
         
         <p xmlns="">gośabdoccāraṇe hi pūrvamevāgṛhītāsu vyaktiṣu sāmānyaṃ pratīyate tadākārajñānotpattepaścād‌vyaktayaḥ
            pratīyante 'taścā ' 'kṛtipratyayasya nimittāntarābhāvād‌vyaktipratyaye ca pūrvapratītasāmānyanimittatvādākṛtiḥ
            śabdārtha iti vijñāyate&nbsp;| yadi ca vyaktayo 'bhidheyā bhaveyustatastāsāṃ citrakhaṇḍabhuṇḍādiviśeṣasvarūpagrahaṇādvicitrā
            śabdoccāraṇe buddhi syāt&nbsp;| ekākārā tūtpadyate&nbsp;| tenāpyākṛtiḥ śabdārtha iti niścīyate&nbsp;|
            gāmānayeti codite 'rtha<span class="pageinfo">[315]</span>prakaraṇābhāve yāṃ kāṃ citsāmānyayuktāṃ vyaktimānayati na sarvāṃ na viśiṣṭām&nbsp;| yadi
            ca vyakterabhidheyatvaṃ tataḥ sarvāsāṃ yugapadabhihitatvādaśeṣānayanaṃ syāt&nbsp;| yā vā
            'bhidheyā saivaikā ' 'nīyeta yatastvaviśeṣeṇa jātimātrayuktā ' 'nīyate tenāpi sāmānyasya
            padārthatvaṃ vijñāyate&nbsp;| vyaktipakṣe ca sarvā vā svatantrā vyaktayo 'bhidhīyeran vyaktiviśiṣṭo
            vā samudāyaḥ kā cidvaikā vyaktiriti&nbsp;| tatra sarvavyaktyabhidhānaṃ tāvadayuktam&nbsp;| anekavācakaśaktikalpanāprasaṅgādanityaśabdārthasaṃbandhāpatteraśeṣavyaktigrahaṇāśakteśca
            saṃbandhāgrahaṇe sati vyavahārānupapatteḥ&nbsp;| nityavad gośabdasyāṣṭaśabdavadbahuviṣayatvādekavacanadvivacanaśrutyasaṃbhavādgośabdābhihitāsu
            ca sarvavyaktiṣu śuklaguṇābhāve gauḥ śukla iti sāmānādhikaraṇyāsaṃbhavāt&nbsp;| ‘<b>paśunā yajeta</b>’ iti ca paśuśabdopāttābhiḥ sarvavyaktibhiryāgasya kartumaśakyatvāttataśca vedāprāmāṇyaprasaktiḥ&nbsp;|
            evaṃ samudāyapakṣo 'pi na saṃbhavati&nbsp;| tatrāpi hi viśeṣaṇatvena vyaktayo 'bhidhātavyāstataścoktadoṣaprasaṅgaḥ&nbsp;|
            vyaktivyatiriktasamudāyakalpanā, tena ca vyavahārābhāvādabhidhānānarthakyaṃ samudāyivināśe
            ca tasyāpyanityatvādanityaśabdārthasaṃbandhaprasaṅgaḥ&nbsp;| <b>samudāyasya caika</b>tvāda‌dvivacanabahuvacanānupapattiḥ sāmānādhikaraṇyāsaṃbhavaśca&nbsp;| tena cāmūrtena yāgādyasaṃbhavādvedasyāprāmāṇyam&nbsp;|
            athaikā vyaktirabhidhīyata ityucyate tatrāpi saṃbandhānityatvaṃ, kā 'sāvabhidhīyata
            ityajñānādvayavahārāṇāmasaṃbhavaḥ sāmānyapratyayānupapattirdviva<b>cana</b>bahuvacanābhāvaprasaṅgaḥ&nbsp;| prāk cābhidheyavyaktyutpatteruttarakālaṃ ca prayogāsaṃbhavaḥ&nbsp;|
            samāne ca gotve pratītau ceyamabhidhīyate neyamiti viśeṣakā<b>raṇaṃ</b> nāsti&nbsp;| ataḥ paraṃ bhāṣyārthaḥ&nbsp;| yadi caikā vyaktirabhidheyā bhavedvayaktyantare
            prayogo na syādabhidheyavyakte statrābhāvādatyantavilakṣaṇatvācca, sāmānyaviśeṣavinirmuktā
            hi vyaktirityucyate&nbsp;| na ca sāmānyaviśeṣau muktvā vyaktyantare 'nyadasti yena śabdaprayogaḥ
            syāt&nbsp;| nanu ca yathaivaikā sāmānyaviśeṣavinirmuktā tathā dvitīyā yataśca yathaivaikasyāṃ
            sāmānyaviśeṣavinirmuktāyāṃ śabdasya pravṛttirevamaviśeṣāditaratrāpi bhaviṣyati&nbsp;| yadi
            sāmānyarūpaṃ viśeṣarūpaṃ vā vyaktyantaraṃ syāttato vilakṣaṇatvācchabdo na pravartate,
            yadā tu tadapyubhayavinirmuktaṃ rūpaṃ tadā tulyarūpatvādayuktā śabdasya pravṛttiriti&nbsp;|
            yadyevaṃ sāmānyaviśeṣavinirmuktatvādekatretaratra ca śabdo vartate hanta tarhi sāmānyaviśeṣavinirmuktatvameva
            sāmānyaṃ śabdasyābhidheyaṃ syāditi siddho naḥ pakṣaḥ&nbsp;| tasyā ' 'kṛtiśabdavācyatve
            kevalaṃ bhavataḥ pradveṣa iti&nbsp;| pūrvapakṣavādyāha naivaṃ mayocyate sāmānyaviśeṣavinirmuktatvādvayaktau
            śabdo vartate vyaktyantare veti, kiṃ tu sāmānyaviśeṣavyatirekeṇānyāpohavadvayaktiḥ
            kathyate&nbsp;| tatra kathaṃ sāmānyameva tarhi vācyamityucyate yo hyarthaḥ sāmānyasya viśeṣāṇāṃ
            cā ' 'śrayaḥ vyaktirna sāmānyaviśeṣau&nbsp;| tataśca yathaivaikasyāṃ sāmānyaviśeṣavyatiriktāyāṃ
            vyaktau <span class="pageinfo">[316]</span>śabdasya vṛttistathā 'nyasyāmapi bhaviṣyati&nbsp;| siddhāntavādyāha—yadi tāvatsāmānyaviśeṣavinirmuktatvācchabdo
            vartate tataḥ sāmānyameva vācyam&nbsp;| atha samānaṃ nimittaṃ nāsti tadā vyaktyantare vṛttirna
            prāpnoti&nbsp;| tadabhāve 'pi cedvarteta tato 'śvavyaktāvapi vṛttiprasakteratiprasaṅgaḥ
            syāditi&nbsp;| naivam&nbsp;| sāmānyanirapekṣāyāmeva śabdapravṛttau prayogakṛtavyavasthāśrayaṇānnātiprasaṅgo
            bhaviṣyati,&nbsp;| yadyevaṃ prayogavaśena śabdo varteta tato 'dya jātāyāṃ gavi na dṛṣṭa
            iti śabdo na pravarteta tena prayogakṛtā cevdyavasthā kva cidaprasaṅgo na cedatiprasaṅga
            iti&nbsp;| yattu bhinnāsu vyaktiṣu sāmānyapratyayo na prāpnotyayamapi gaurayamapīti tadihātiprasaṅgāpādanena
            na saṃbadhyata iti vyaktyantare prayogo na prāpnotītyasminnavasare vaktavyam&nbsp;| śaktyā
            tarhi vyavasthā bhaviṣyati, yatra śaktaḥ śabdastatra vartiṣyate prayokṣyate ca yatra
            tu śaktirnāsti tatra prayogapravṛttī na bhaviṣyatastataśca govyaktiṣveva śakteḥ prayogavyavasthā
            bhaviṣyati&nbsp;| naivamapi vyavasthā labhyate&nbsp;| prāk prayogācchabdaśakteravijñānātprayogapratītyadhīnaṃ
            hi śabdaśaktijñānaṃ tatkathamivānutpannaṃ prayogakāle vyavasthākāraṇatvenā ' 'śrayituṃ
            yuktam&nbsp;| yadyapi śrotā prayogācchaktiṃ jānāti tathā 'pi prayoktrā kathaṃ jñātaṃ govyaktāvayaṃ
            śaktaḥ śabdo nāśvavyaktāviti, tenāśvavyaktāvapi prayogaḥ prāpnoti&nbsp;| jātyā kimiti vyavasthā
            nā ' 'śrīyate yatra gotvamupalakṣaṇaṃ tatra śabdo vartiṣyate yatra tannāsti tatrāśvavyaktayādau
            vṛttirna bhaviṣyati tataśca vyavasthā siddhiriti&nbsp;| satyamevaṃ sidhyati, kiṃ tvāpanno
            bhavānasmatpakṣamākṛtirvācyeti&nbsp;| na hyanabhidhāya gotvamupalakṣaṇaṃ govyaktāveva prayogavyavasthā
            labhyate taccedabhihitaṃ siddhamākṛtiśabdārthatvamiti&nbsp;| pūrvapakṣavādī tu dvitīyaṃ
            pūrvapakṣamupanyasyati satyamākṛtirabhidhīyate kiṃ tu guṇatvena sthitā vyaktiḥ prādhānyena
            śabdārthaḥ&nbsp;| na cā ' 'vayorubhayaṃ nābhidhīyata iti pratijñā&nbsp;| kasya citprādhānyena
            kiṃ cidabhidheyatayā vivakṣitaṃ kiṃ cidguṇatvena, taduktaṃ <b>vyaktiḥ prādhānyenābhidheyeti</b>&nbsp;| evaṃ sati prayogavyavasthobhayapratītiśca tathā ' 'lambhanādikriyopapattiśca bhaviṣyati&nbsp;|
            itarastvāha—maivaṃ labhyate&nbsp;| jātiścetpūrvamabhidheyatvenābhyupagatā 'traiva śabdasyopakṣīṇaśaktitvānna
            vyaktivacanatā labhyate&nbsp;| na cā ' 'kṛtisaṃvedanenāpi vyaktipratīteranyathā 'pyupapannatvātsatyāṃ
            gatāvanekārthatā yujyate 'bhyupagantum&nbsp;| arthāpattyā ca śabdasya vācakaśaktiḥ kalpyate&nbsp;|
            sā ca yadā vyaktipratīteranyathā 'pyupapannatvāt kṣīṇā tadā vācakaśaktikalpanāyāṃ
            pramāṇaṃ nāsti&nbsp;| na ca sāmānyaviśeṣavacanatvaṃ śabdasya dṛṣṭamakṣādiśabdānāmanekasāmānyavacanatvāt&nbsp;|
            anvayavyatirekābhyāṃ ca vyakteraśabdārthatvaṃ niścīyate&nbsp;| anuccarite 'pi śabde pratītasāmānyasya
            vyaktipratīteḥ śrutiśabdasyāpi cāgṛhītasāmānyasya vyaktipratyayābhāvāttenā ' 'kṛtireva
            śabdārtha iti&nbsp;| <span class="pageinfo">[317]</span>sāṃprataṃ pakṣāntaramupanyasyati&nbsp;| atha vyaktiviśiṣṭāyāmākṛtau kimiti na vartate&nbsp;|
            tadetatprayogapratītikriyāsaṃbhavatvena vā pakṣāntaramupanyastam&nbsp;| yadvā vyaktereva
            śabdārthatvaṃ sādhayitumidamucyate&nbsp;| anenābhiprāyeṇa kadā citsiddhāntavādyākṛteḥ śabdārthatvamanenābhyupagatamevā
            ' 'lambhanādikriyāsaṃbhavaśca bhaviṣyatītyanenābhiprāyeṇa vyakterapi guṇatvenābhidhānamicchati
            tato 'haṃ pūrvaṃ tāvadviśeṣaṇe vartitumarhatīti vyaktivacanatvameva sādhayiṣyāmīti&nbsp;|
            itarastu tadabhiprāyaṃ jñātvottaraṃ vadati vyaktyantaraviśiṣṭāyāṃ prayogo na prāpnotīti&nbsp;|
            yadi hi vyaktiviśiṣṭā jātirabhidhīyate tato vyaktyabhidhānapakṣoktadoṣaprasaṅgaḥ,
            anekaśaktikalpanādirūpo vyaktyantare prayogaśca na prāpnoti viśeṣaṇasyānyatvāditi&nbsp;|
            tena jātireva śabdārthaḥ&nbsp;| nanu guṇabhūtā pratīyate 'taścānyena pradhānenābhidheyena
            bhavitavyamiti&nbsp;| naivaṃ śabdena tāvatsaivābhidhīyate&nbsp;| yadi vivakṣāvaśenārthādguṇatvaṃ
            prādhānyaṃ vā bhavati bhavatu nāma na tāvatā śabdābhidheyatvaṃ vyāhanyate&nbsp;| yadā cāsau
            śabdenābhidhīyate tadā guṇatvaṃ naiva pratīyate tenārthādguṇatvapratītiradoṣaḥ&nbsp;| nanu
            pūrvapakṣoktaiḥ kāraṇairvyaktereva śabdārthatvaṃ yuktaṃ vyaktyantare prayogo na prāpnotīti
            cet&nbsp;| ākṛtiścihnabhūtā bhaviṣyati&nbsp;| yathā 'nabhidhīyamānamapi kākanilayanaṃ devadattagṛhaśabdasya
            svārthamabhidadhataścihnabhūtatāṃ pratipadyate tadvadākṛtiścihnaṃ vyaktyabhidhāne
            bhaviṣyati&nbsp;| bhāṣyakāreṇa tu daṇḍiśabdo dṛṣṭāntatvenopātto yathā tena na nāma kila
            daṇḍo 'bhidhīyate&nbsp;| atha ca daṇḍaviśiṣṭaḥ puruṣaḥ pratyāyyate tadvadākṛtāvapīti&nbsp;|
            nanu daṇḍiśabde prakṛtyā daṇḍo 'bhidhīyata eva kathamucyate na ca tāvaddaṇḍo 'bhidhīyata
            iti&nbsp;| kathaṃ copalakṣaṇatvenā ' 'kṛtāvupanyastāyāṃ viśiṣṭaḥ <span class="pageinfo">[318]</span>pratyāyyata iti viśeṣaṇaṃ dṛṣṭāntatayopanyastamiti&nbsp;| nāyaṃ doṣaḥ&nbsp;| viśeṣyābhidhāyakapratyayābhiprāyatvāddaṇḍānabhidhānasya
            yathā pratyayena, na ca tāvad‌daṇḍo 'bhidhīyate&nbsp;| atha ca tadviśiṣṭaḥ puruṣaḥ pratyāyyate
            tathehāpi bhaviṣyatītyabhiprāyaḥ&nbsp;| yattūpalakṣaṇopanyāse viśeṣaṇasya dṛṣṭāntatā na
            yukteti&nbsp;| tadupalakṣaṇasyāpi viśeṣakatvānna codyam&nbsp;| yadvā kenacitsāmānyena dṛṣṭāntatā
            bhaviṣyatyanabhidheyatvena viśeṣakatvena cetyaduṣṭaṃ, tataśca samyagabhihitaṃ yathā
            daṇḍiśabde tadvadatrāpi bhaviṣyatīti&nbsp;| evaṃ cāprasaṅgātiprasaṅgau na bhaviṣyata iti&nbsp;|
            tadetanna yujyate&nbsp;| yuktaṃ devadattagṛhasya puruṣasya ca kevalasyābhidhānaṃ viśiṣṭapratītāvapi
            kākanilayanadaṇḍayoḥ pratyakṣadaṇḍaśabdāvagatayorviśeṣaṇatvopapatteḥ&nbsp;| na tu gotvasyāsaṃnihitasyehopalakṣaṇatvaṃ
            yujyate&nbsp;| apratītaviśeṣaṇe viśeṣyāpratīterna ca daṇḍiśabdavattadavayavena gotvābhidhānaṃ
            pratīmo yena dvitīyāvayavena vyakterevābhidhānaṃ syāt&nbsp;| ataśca yadi tāvadgotvamabhidhīyate
            tatastadevoktena nyāyena vācyaṃ bhavet&nbsp;| apratītasya viśeṣaṇatvāsaṃbhavāt&nbsp;| uktavadatiprasaṅgaḥ
            śabdaprayogasya prāpnoti&nbsp;| na ca yathā daṇḍiśabdaḥ kevale daṇḍe <b>na prayujyata</b> iti viśiṣṭavacano 'vadhāryate tadvadākṛtau prayogābhāvādviśiṣṭavacano 'vadhārayituṃ
            śakyate&nbsp;| śyenacityādāvākṛtau prayogadarśanādanvayavyatirekābhyāṃ ca jātireva vācyetyavadhāryate
            śyenacidvākye kevalāyāmākṛtau prayuktatvāt&nbsp;| kvacidapi cā ' 'kṛtyā vinā vyaktimātre
            prayogādarśanādevaṃ ya 'pi saṃbandhasamudāyādayaḥ pūrvapakṣāste 'pyuktena nyāyena
            nirākṛtāstenā ' 'kṛtireva śabdārtha iti&nbsp;|| 33&nbsp;||
         </p>
          
         <span xmlns="" class="pageinfo">[319]</span>
         
         
         <p xmlns="">ye tvā ' 'lambhanādicodanābhāvādayo ‘<b>na kriyā syāt</b>’ ityetatsūtrānubhāṣitāḥ pūrvapakṣoktā hetavasteṣāṃ sarveṣāmanena sūtreṇa parihāro
            'bhidhīyate—‘<b>tadarthatvātprayogasyāvibhāgaḥ</b>’ iti&nbsp;| tadarthatvāt—apūrvārthasvādālambhanaprokṣaṇādyaṅgānāmapūrvasādhane prayogeṇa
            bhavitavyaṃ dravyaṃ cāpūrvasādhanaṃ yāgena svasiddhayarthamākṣiptatvānnā ' 'kṛtirasamarthatvāttadabhidhānaṃ
            tu dravyaniyamārthaṃ pratipattavyaṃ na svārthaṃ jāteranapekṣitatvādadṛṣṭārthatvaprasaṅgātsādhanatvāpratīteśca&nbsp;|
            yadapi jāteḥ prātipadikābhihitāyāḥ karaṇatvaṃ pratīyate tadapi dravyaniyāmakatvenaiva
            na sākṣādayogyatvāt&nbsp;| tenā ' 'kṛtyabhidhānasya dravyaniyamārthatvād‌dravye vā ' 'lambhanaprokṣaṇasaṃkhyākārakasāmānādhikaraṇyādisaṃbhavādaduṣṭatā&nbsp;|
            tadāha—prayogasyāvibhāga ityākṛtipakṣe 'pyālambhanādiprayogasya dravyādavibhaktataiveti&nbsp;|
            athavā ' 'kṛtyabhidhānasya dravyaniyamārthatvāduktavatprayogasyāvibhāga iti&nbsp;| yadvā&nbsp;|
            ākṛtivyaktyoratyantabhedābhāvātkadā civdyaktirūpeṇa dravyamabhidhīyate kadā citsāmānyarūpeṇa
            yathā vivakṣitaṃ tathā śabdasyobhayarūpavastvarthatvāvdyaktyabhidhāne 'pi na prayogasya
            vibhāgo nānārūpateti&nbsp;| jātervā vyaktito 'tyantabhedābhāvād vyaktau kṛtā dharmā jātau
            kṛtā eva bhavantīti na prayogamya vibhāgena prayojanamiti&nbsp;| yadvā&nbsp;| ākṛtivyaktyorubhayoryogārthatvāddhamāṇāṃ
            ca <span class="pageinfo">[320]</span> yatra kva cana yāgasādhane kṛtānāṃ prayojanavattvādadravyādavibhaktateti&nbsp;|
         </p>
         
         <p xmlns="">tasmādākṛtipakṣe 'pyālambhanādisaṃbhavādākṛtireva śabdārtha iti siddham&nbsp;|| 35&nbsp;||</p>
          
         <span xmlns="" class="trailer">( iti ākṛtyadhikaraṇam&nbsp;|| 9&nbsp;|| )&nbsp;|</span>
          
         <span xmlns="" class="trailer">iti śrībhaṭṭakumārilasvāmikṛtau mīmāṃsāvārtike prathamasyādhyāyasya tṛtīyaḥ pādaḥ&nbsp;|</span>
          
         
         
         <span xmlns="" class="pageinfo">[320]</span>
         
         
         <p xmlns="">evaṃ smṛtisahitasya vedasya prāmāṇye siddhe 'dhunā vākyārtha vyākhyānāvasare satyaparisamāptyaiva
            pramāṇalakṣaṇaṃ kena saṃbandhena nāmadheyacintāyāḥ prastāvaḥ kriyate&nbsp;| ke cittāvadāhuḥ&nbsp;|
            kimudbhidādayo guṇasya pramāṇamuta kriyāṇāmeva nāmadheyatveneti&nbsp;| tadayuktam&nbsp;| evaṃ
            sati hi samastameva śāstraṃ pramāṇalakṣaṇādabhinnaṃ syāt&nbsp;| sarvatra hyetadvicāryate,
            kimidaṃ vākyamasyārthasya pramāṇamutānyasyeti&nbsp;| ye 'pi caite dve api sūtre pūrvottarapakṣau
            parikalpyaikādhikaraṇatvena vyācakṣate tairapyuktaṃ samāmnāyaidamarthyamityanena sūtreṇa
            kaḥ siddhāntānabhipretaḥ pūrvapakṣānuguṇo 'rtho vidhīyata iti vaktavyam&nbsp;| na hyuktaidamarthyāntarbhāvacanamudbhidādīnāmaniṣṭam&nbsp;|
            tasmāddvayorapyadhikaraṇayoranumitapūrvapakṣayoruttarapakṣasūtradvayametaditi vyākhyeyam&nbsp;|
            tatra prathamaṃ tāvadudbhidādīnudāhṛtya saṃdehaḥ kriyate, kimete kaṃ ciddharmaṃ pratyupayogaṃ
            gacchantyuta neti&nbsp;| kiṃ tāvatprāptam&nbsp;| ‘āmnāyasya kriyārthatvāt’<a id="N132" href="#n132"><sup>132</sup></a> ityānarthakyam&nbsp;| āha ca&nbsp;|
         </p><span xmlns="" class="pageinfo">[321]</span>
         
         <div xmlns="" class="lg">
            <span class="line">tryaṃśavedapramāṇatvādudbhidādi tato 'dhikam&nbsp;|</span>
            <span class="line">dharmāyānupayuktaṃ sadānarthakyaṃ prapadyate&nbsp;||</span>
            
         </div>
         
         <p xmlns="">nahyete vidhyādiṣvantarbhavanti&nbsp;| sādhyasādhanetikartavyānabhidhāyitvāttāvaccodanābāhyatvaṃ,
            stutibuddhayabhāvādarthavādātirekaḥ, karmāṅgabhūtaivaṃsaṃjñakaprakāśayitavyārthābhāvānmantrakāryanivṛttiḥ&nbsp;|
            na cānyadvedaprayojanamastītyapramāṇamevaṃjātīyakā iti&nbsp;| atrābhidhīyate—
         </p>
         
         <div xmlns="" class="lg">
            <span class="line">sarvasya trivibhāgatvādvedasyoktena hetunā&nbsp;|</span>
            <span class="line">udbhidādyapramāṇatvamatirekānna sidhyati&nbsp;||</span>
            
         </div>
         
         <p xmlns="">yadā tadarthatrayānyatamārthamiti sthitaṃ tadā vicāraḥ kimarthamiti&nbsp;| na tāvadarthavādatvaṃ
            vākyaśeṣatvābhāvāt&nbsp;| kathaṃ punarayaṃ na vākyaśeṣo yāvatā ‘vāyurvai kṣepiṣṭhā’ ityādivadekavākyatā
            'vagamyate&nbsp;| naitadasti&nbsp;| vidhātavyasya hi yaḥ śeṣaḥ so 'rthavādaḥ&nbsp;| ayaṃ tu vidhyuddeśādeva
            nātiricyata ityavākyaśeṣaḥ&nbsp;| tatsaṃbhavinaśca stutyupayogitvaṃ na yujyata ityuktamaudumbarādhikaraṇe&nbsp;|
            na caikapadena stutirdṛṣṭā&nbsp;| na ceha tāṃ pratipadyāmahe&nbsp;| yadapyudbhedanaṃ paśūnāmanena
            kriyata ityevaṃ prāśastyaṃ kalpyeta tadapi tṛtīyāntasamudāyāśrayabalavattarakaraṇatvaprasiddhayā
            bādhyate&nbsp;| anyathā hi prātipadikaprādhānyādvā ‘vāyurvai kṣepiṣṭhā’ itivatprathamaiva
            prāyokṣyata&nbsp;| na cāsya mantratvaṃ, tādrūpyeṇāpratīteḥ&nbsp;| adhyetṛsmaraṇābhāvācca&nbsp;| na
            caikapadatvātsākāṅkṣatvaṃ karaṇapratītyā vā smārakatvam&nbsp;| na caitadabhidheyaḥ kaścitprayogasamavāyyartho
            dṛśyate&nbsp;| na cāsamavetaprakāśane karmāṅgatvam&nbsp;| māntravarṇikadravyakalpanāyāmapi gauravam&nbsp;|
            na cāsya sūktavākavadviniyojikā śrutirasti yena māntravarṇikadravyakalpanā syāt&nbsp;|
            na cāsya rūpaṃ prayogārham&nbsp;| ataścāviniyuktatvāt ‘iṣe tvādivadapi nādhyāhāreṇa nirākāṅkṣīkṛtya
            prayogaḥ&nbsp;| sphuṭaṃ ca bāhyaṇenaikavākyatvamityamantratvam&nbsp;| tasmādvidhyuddeśāntargatasyaivottarādhikaraṇena
            vicāryate guṇavidhirnāmadheyamiti&nbsp;| tatra tāvat—
         </p>
         
         <div xmlns="" class="lg">
            <span class="line">prasiddherbalavattvena prayojanavaśena ca&nbsp;|</span><span class="pageinfo">[322]</span>
            <span class="line">adhikatvātpravṛtteśca guṇarūpaṃ vidhīyate&nbsp;||</span>
            
         </div>
         
         <p xmlns="">prātipadikaṃ tāvadudbhedanasamarthe dravye khanitrādāvavayavapraṃsiddhayāṃ pravartate&nbsp;|
            na ca samudāyo 'rthāntaravācī loke prasiddhaḥ&nbsp;| na ca lokādanavagato 'rtho vedādavagamyate
            saṃbandhasya śāstrāhetutvāt&nbsp;| tṛtīyā 'pi ca karaṇavācinī, kriyāyāśca śaktimad dravyaṃ
            tadādhārā vā śaktiḥ karaṇaṃ, tenodbhitsādhanako yāgo 'vagamyate&nbsp;| na ca yāgasyodbhittvaṃ
            karaṇatvaṃ vā kvacitprasiddham arthavattvātpravṛttiviśeṣakaratvam&nbsp;| vidhāyakodbhitpadapuruṣāṇāṃ
            pravṛttau viśeṣaḥ&nbsp;| anyathā hyanuccaritasamaiva pravṛttireṣāṃ syāt&nbsp;| atha vā prasiddhatvādguṇavidhirarthavattvamabhidheyavattvaṃ
            nāmadheyatve tvartho na vijñāyata iti yojyate&nbsp;| atha vā bhedenārthavattvaṃ hetuḥ,
            udbhitpadasya yajitaḥ phalāntaratvāt&nbsp;| tataśca vidhipuruṣayoḥ pravṛtiviśeṣa iti vācyam&nbsp;|
            nanu nāmadheyamapi kratuṃ viśiṃṣadarthatpravṛttiviśeṣakaraṃ ca syāt&nbsp;| naitadasti&nbsp;|
            kutaḥ—
         </p>
         
         <div xmlns="" class="lg">
            <span class="line">ākṛteravidheyatvāddhātunā vyaktirāśritā&nbsp;|</span>
            <span class="line">sā ca nāmnā 'bhidhīyeta jātiścennaiva nāmatā&nbsp;||</span>
            
         </div>
         
         <p xmlns="">yadā tāvaddhātunaiva lakṣaṇayā vidhiviṣayatvayogyatvādyāgaviśeṣaḥ pratipādyate tadā
            kimaparaṃ tatra nāma kariṣyati&nbsp;| atha sāmānyamātramabhidhīyate tatastasyāniṣṭamevaitannāmetyasaṃ
            baddhaṃ siddhatvādeva ca viśeṣasya na nāmadheyaṃ vidhāyiṣyata iti vakṣyati&nbsp;| yadā
            ca kenāpi prakāreṇodbhidādīnāṃ viśeṣavacanatvaṃ tadā tadatyantāvinābhūtasāmānyavacanatvena
            yajeranarthakatvam&nbsp;| lāghavaṃ ca vidherguṇavidhau bhaviṣyati&nbsp;| yāgānuvādāt&nbsp;| yadyevaṃ
            guṇākṣiptatvādvidhiśakterna tarhi karma vidhīyate, tathā cāvihite karmaṇi kasya guṇo
            vidhīyata ityānarthakyamata āha—<b>prakṛtau jyotiṣṭoma iti</b>&nbsp;| nanu guṇavidhipakṣe jyotiṣṭomenetyasyāpi tatparatvādavihitameva karma&nbsp;| gatyabhāvādidamekaṃ
            karmavidhānaṃ bhaviṣyati&nbsp;| tad‌vyāvṛtte ca vidhāyake ca guṇasya vidhātumaśakyatvāj
            jyotiṣṭomapadamevaikaḥ nāmadheyam&nbsp;| atha vā tadekaṃ guṇaviśiṣṭaṃ karmavidhānamitarāṇi
            karmānuvādena guṇavidhānāni&nbsp;| nanvevaṃ sati sarvā ekāhāhīnasatracodanā jyotiṣṭomasyaiva
            guṇavidhidvāreṇa prakaraṇādanatiriktā iti karmāntarābhāvānna jyotiṣṭomaḥ kasyacitprakṛtiriti
            tacchabdena nābhidhātavyaḥ&nbsp;| siddhāntābhiprāyeṇā ' 'heti ke cit&nbsp;| atha vā prakriyata
            iti prakṛtiḥ, prakṛtajyotiṣṭoma ityarthaḥ&nbsp;| <span class="pageinfo">[323]</span> atha vā ‘athaiṣa jyotiḥ’ ityevamādīnāṃ karaṇavibhaktyākhyātasaṃsparśābhāvādguṇavidhitvānupapatterekāntena
            bhedakatayā karmanāmatvaṃ tadapekṣayā ca jyotiṣṭomaḥ prakṛtiḥ&nbsp;| nanūtpattivākyaśiṣṭena
            somena jyotiṣṭomena vā 'varodhājjyotiṣṭome guṇāntaravidhānamayuktam&nbsp;| kāmyatvādudbhidādayo
            bādhakā bhaviṣyanti&nbsp;| nitye prayoge ca pūrvaguṇasyārthavattā&nbsp;| atha vā viśiṣṭavihitamapi
            karma svarūpamātraṃ niṣkṛṣya guṇāntare vihitaṃ nautpattikādviśiṣyate&nbsp;| anyathā gatyasaṃbhavādvikalpa
            iti manyate&nbsp;|| 1&nbsp;||
         </p>
          
         
         
         
         <p xmlns="">yadutpattau prathamajñāne 'rthāntarapūrvakatvenaikāntato na prasiddhamudbhidādi tadvaidikavyavahāre
            prathamopanipātātsāmānāṃdhikaraṇyena nāmadheyaṃ syāt&nbsp;| atha vaivamapūrvaṃ karma vidadhadarthavadbhaviṣyati&nbsp;|
            atha vā kasya nāmadheyamiti saṃdehe 'bhidhīyate&nbsp;| yasyotpattāvapūrvaṃ niṣpadyate yāgasyetyarthaḥ&nbsp;|
            kiṃ kāraṇam—
         </p>
         
         <div xmlns="" class="lg">
            <span class="line">guṇo vidhīyamāno hi phale karmaṇi vā bhavet&nbsp;|</span>
            <span class="line">viśiṣṭavidhibuddhayā vā sarvathā ca na yujyate&nbsp;||</span>
            
         </div>
         
         <p xmlns="">phalaṃ prati tāvadvidhīyaṃmāne parapadasaṃbandhavidhānaṃ vyavahitakalpanā dhātoḥ pārārthyamautpattikasomabādho
            'nadanīyena ca khanitrādinā 'tyantāprasiddhena yāga iti doṣāstathā yāgaṃ prati guṇavidhau
            phalapadānarthakyam&nbsp;| sārthakāmyaprāptajyotiṣṭomaviśeṣaṇatve vākyabhedaḥ&nbsp;| pratyayavyāpāraviprakṛṣṭatā
            dhātupārārthyānadanīyayāgasomabādhavikalpāścātyantāyuktāḥ&nbsp;| tathā viśiṣṭavidhau <a id="N133" href="#n133"><sup>133</sup></a>sarvapārārthyamanekavidhiśaktikalpanā matvarthalakṣaṇā, gamyamānasāmānādhikaraṇyatyāgo
            'nadanīyayāgaśceti doṣāḥ&nbsp;| tasmānna guṇavidhiḥ&nbsp;| taddarśayati—<b>itarathā śrutirudbhidādīn vakṣyati tadvato lakṣayet&nbsp;| vakṣyantī lakṣayet</b> iti vā granthaḥ&nbsp;| prātipadikasāmarthyamuktvā vibhaktisaṃbandhādapyetadevāvagamyata
            iti darśayati—<b>yāgena kuryā</b>dityādinā&nbsp;| kiṃ ca—
         </p>
         <span xmlns="" class="pageinfo">[324]</span>
         
         <div xmlns="" class="lg">
            <span class="line">vidhāne cānuvāde ca yāgaḥ karaṇamiṣyate&nbsp;|</span>
            <span class="line">tatsamīpe tṛtīyāntastadvācitvaṃ nu muñcati&nbsp;||</span>
            
         </div>
         
         <p xmlns=""><b>yatkaraṇābhidhāyinyā tṛtīyayā</b> ityevamādiṣu kārakāṇāṃ vibhaktyarthatvābhyupagamātkathaṃ<a id="N134" href="#n134"><sup>134</sup></a> <b>karaṇavācino hi prātipadikā</b>dityucyate&nbsp;| naiṣa doṣaḥ&nbsp;| karaṇāśrayavācino hītyabhiprāyaḥ&nbsp;| atha vā karaṇaśabdo
            yādṛśamarthaṃ bravīti tādṛśasya prātipadikaṃ vācakameva&nbsp;|
            kṛdantena hi kārakaviśiṣṭaṃ dravyamevocyate na vibhaktivanniṣkṛṣṭā śaktiḥ&nbsp;| tathā
            ca karaṇaṃ karaṇena karaṇāyeti ca kārakāntarayogo dṛśyate&nbsp;| anyathā hi vibhaktyabhihitenaivaikena
            kārakeṇa vaśīkārānna dravyaṃ kārakāntarayogaṃ pratipadyeta&nbsp;| śaktestu śaktyantaraṃ
            nāstyeva&nbsp;| tasmācchaktyupasarjanadravyavacanatvātkṛdantānāmupapannaṃ karaṇaśabdārthavācitvaṃ
            prātipadikasya&nbsp;| tenaitaduktaṃ bhavati&nbsp;| yadasmin vākye karaṇaṃ tadvācinaḥ prātipadikāttṛtīyayotpattavyaṃ
            yāgaścātra phalabhāvanāyāḥ karaṇaṃ na dravyamiti vakṣyati<a id="N135" href="#n135"><sup>135</sup></a>&nbsp;| tataśca yadyudbhitpadaṃ yāgavacanamevaṃ tṛtīyāntaṃ sadekavākyatāṃ yāsyatyarthāntaravacanatve
            tvasaṃbaddhaṃ syāt&nbsp;| nanu ca—
         </p>
         
         <div xmlns="" class="lg">
            <span class="line">pratyakṣaṃ dravyavācitvamupanyastaṃ kathaṃ punaḥ&nbsp;|</span>
            <span class="line">karaṇatvānumānena bādhyate vrīhisomavat&nbsp;||</span>
            
         </div>
         
         <p xmlns="">yathaiva ‘vrīhibhiryajeta’ ‘somena yajeta’ ityādīnāṃ karaṇabhūtayāgaikavākyatve sati
            tṛtīyāntatvaṃ vaiyadhikaraṇye 'pyaviruddhamevamihāpīti&nbsp;| <b>haṭha iti</b>—ciraṃtanataḍāgodakā-<span class="pageinfo">[325]</span>cchāditaharitadravyamucyate&nbsp;| yathā tadutsāryamāṇamapi svacchandataḥ punaḥpunarudakaṃ
            chādayatyevaṃ yo 'nyo 'pi svacchandavyavahāraḥ sa haṭha iti prasiddhaḥ&nbsp;| taducyate—
         </p>
         
         <div xmlns="" class="lg">
            <span class="line">padamajñātasaṃdigdhaṃ prasiddhairapṛthakśruti<a id="N136" href="#n136"><sup>136</sup></a>&nbsp;|</span>
            <span class="line">nirṇīyate nirūḍhaṃ tu na svārthādapanīyate&nbsp;||</span>
            
         </div>
         
         <p xmlns="">vrīhyādayo hyatyantarụ̄dhāste svārthamaparityajantaḥ sāmānādhikaraṇyamapratipadyamānā
            gatyantarābhāvādguṇavidhayo vijñāyante&nbsp;| ye punarudbhidādayo yaugikāsteṣāṃ yenaiva
            prakāreṇa yatnena dravyavacanatvaṃ tenaiva karmavacanatvamapyupapadyata iti pratyakṣaprasiddhāvanudāsīnāyāmanumānenāpyajñānasaṃśayavyudāsakaraṇaṃ
            na duṣyati&nbsp;| sarvaśabdārthāvadhāraṇe hyayamabhyupāyo, yatprasiddhasāmānādhikaraṇyaṃ
            nāma&nbsp;| pradhānaṃ ca karaṇatvaṃ yāge labdhātmakaṃ śaknoti prātipadikamātmaviṣayamāpādayitum&nbsp;|
            kiṃ ca—
         </p>
         
         <div xmlns="" class="lg">
            <span class="line">vibhaktyarthānuvādācca vidheḥ syānnāmni lāghavam&nbsp;|</span>
            <span class="line">guṇapakṣe vidheyatvaṃ saṃkhyākārakayorapi&nbsp;||</span>
            
         </div>
         
         <p xmlns="">tvatpakṣe hyavaśyaṃ kācidvibhaktyarthe 'pi pratyayasya vidhiśaktiḥ kalpyā syāt&nbsp;| tasmādavayadvāreṇāsti
            karmaṇyapi prasiddhiḥ&nbsp;| jyotiṣṭomāderapi svaphalodbhedanakāritvādetannāmaprasaṅga
            iti cet&nbsp;| na&nbsp;| sāmānādhikaraṇyāvadhāritaviṣayaviśeṣasyāvayavānvākhyānāt&nbsp;| na cāsya
            jyotiṣṭomādibhiḥ samabhivyāhāro 'sti&nbsp;| athavā 'rthāpattivaśenaitadviśeṣaviṣayamevodbhedanaṃ
            nimittaṃ, na cānyatra tadastīti vyavasthā&nbsp;| yathā sāsnādimadgatagamanaviśeṣanimittatvaṃ
            gośabdasya&nbsp;| <b>avidhāyakatvā</b>dityasya vyākhyā <b>na nāmadheyaṃ vidhāyiṣyata</b> iti&nbsp;| saṃjñāsaṃjñisaṃbandharūpeṇa ‘vṛddhirādaic’<a id="N137" href="#n137"><sup>137</sup></a> ityādivadavidhānaṃ sāmānādhikaraṇyāvayavaprasiddhibhyāṃ tatsiddheḥ&nbsp;| na tu nāmadheyārtho
            na vidhīyate tadadhīnatvādyāmaviśeṣasiddheḥ&nbsp;| iha hi yadyapi saṃjñāsaṃjñisāmānādhikaraṇyaṃ
            nāsti tathā 'pyātmarūpavyavacchinnamevārthaṃ saṃjñā gamayatīti <span class="pageinfo">[326]</span> viśeṣaṇaviśaṣyabhāvānna bhidyate&nbsp;| nanvevaṃ śabdasvarūpābhidhānaṃ prasajyeta&nbsp;|pratyakṣāvagatasvarūpaviśiṣṭārthābhidhānādaprasaṅgaḥ&nbsp;|
            sarvatra hyagṛhītaviśeṣaṇā viśiṣṭabuddhirna dṛṣṭā, na tvana bhihitaviśeṣaṇā&nbsp;| na caitāvatā
            śabdasvarūpāropaprasaṅgaḥ&nbsp;| tadanurodhena vidyamānārthāṃśaviśeṣoddharaṇādityuktaṃ
            prāk&nbsp;| nāmnaiva caivamādīnāṃ prakṛtito bhedo 'nyathā hi tadanavacchinno yajirguṇaphalādyarthaṃ
            punaḥ śrutiḥ prakṛtigāmitvānnaiva karma bhindyāt&nbsp;| atha vā sarvanāmadheyeṣu kiṃcidarthagatamapi
            viśeṣaṇamastītyaruṇaikahāyanyādivadeva viśeṣaṇaviśeṣyatā&nbsp;| na ca yajyuccāraṇamantareṇāsya
            yāgaviśeṣanāmatvamiti na sāmānyasyārthakatvam&nbsp;| parasparasaṃnidhānena hi nāmāpi yāgaviṣayaṃ
            yāgo 'pyetadavacchinno na sāmānyamātraṃ prakṛto veti labhyate&nbsp;| tasmādubhayorarthavattā
            viśiṣṭabhāvanāvidhānāccobhayorapi vidhānamiti nānuvādatvam&nbsp;| evaṃ ca sati na nāmatvaṃ
            vidhitvamātrapratiyogīti, ye pūrvapakṣe vidhyantarbhāvaṃ siddhānte tu vidhyarthavādamantrātirekaṃ
            nāmnāṃ varṇayanti teṣāmayuktameva&nbsp;| aśeṣavyavahārāṅgabhāvācca nāpravṛttiviśeṣakaratā&nbsp;|
            nahya‌ṛtvigvaraṇādipvanenāhaṃ yakṣya iti laghurākhyānopāyaḥ syāt&nbsp;| darśapūrṇamāsāvārapsyamānaḥ
            ‘same darśapūrṇamāsābhyām’<a id="N138" href="#n138"><sup>138</sup></a> iti guṇopabandho darśapūrṇamāsābhyāṃ
            svargakāma iti ca phalopabandho 'nyathā na syāt&nbsp;| tasmānnāmadheyānyevaṃjātīyakānīti
            siddham&nbsp;|| 2&nbsp;||
         </p>
          
         <span xmlns="" class="trailer">( ityudbhidadhikaraṇam&nbsp;|| 1&nbsp;|| )</span>
          
         
         
         <span xmlns="" class="pageinfo">[327]</span>
         
         
         <p xmlns="">idānīmayaugikeṣu vrīhyādivallokarụ̄dheṣu jātiguṇaśabdeṣu cintā&nbsp;| na hyānumānikakaraṇatvānurodhena
            pratyakṣaprasiddhayabhāvaḥ saṃbhavatīti pūrvādhikaraṇenāsiddhiḥ&nbsp;| nanu ‘ājyaiḥ stuvate’
            ‘pṛṣṭhaiḥ stuvate’ ‘bahiṣpavamānena stuvate’ ityutpattivākyatvādetānyudāhartavyāni&nbsp;|
            tathā hi—
         </p>
         
         <div xmlns="" class="lg">
            <span class="line">utpattau nāmadheyaṃ vā guṇo vā 'pyavadhāritaḥ&nbsp;|</span>
            <span class="line">vyavahārāṅgatāṃ yāti saivodāharaṇakṣamā&nbsp;||</span>
            
         </div>
         
         <p xmlns="">sā tu nodāhṛtā sūtrakāreṇa ‘yasmin guṇopadeśa’ iti guṇavākyasyā ' 'śritatvāt&nbsp;| atha
            kimarthaṃ tenaiva tadāśritam&nbsp;| yatra kva cana pratipādite phalāviśeṣāt&nbsp;| pūrvapakṣanirākaraṇaheturvā
            vākyabhedastatraṃ saṃbhavatītyudāhṛtam&nbsp;| atha votpattivākyasthasyā ' 'jyādipadasya
            pakṣadvaye 'pi sākāṅkṣatvādekasyāpi niścayaheturnāstītyanyataḥ siddhayapekṣaṇādanudāharaṇatvam&nbsp;|
            ghṛtavācitvāttāvanna stotranāmatvaṃ vijñāyate&nbsp;| yānyājyāni taiḥ stuvata iti ca śrūyate
            tatra kānyeva nāmāni kathaṃ vā tenābhidhīyanta iti sahā 'pyutpattivākyenānyataḥ siddhiravāptavyā&nbsp;|
            utpattivākyasthitameva cā ' 'jyādipadaṃ yathā rụ̄dhiṃ parityajya stutināmatāṃ pratipadyate
            tathā heturvācya ityapekṣā&nbsp;| guṇavidhitve 'pi ghṛtasya stutāvakaraṇatvāttatsaṃbaddhamantralakṣaṇayā
            'vaśyaṃ saṃbandhakṛdvākyamapekṣaṇīyam&nbsp;| iha vidhāne matvarthalakṣaṇāprasa ṅgāt&nbsp;| anuvādatve
            tu nāyaṃ doṣo bhavati&nbsp;| tena stotrāṇāmapyājyavattā 'nyata eva labdhavyeti tadubhayapakṣe
            'pi sāpekṣatā&nbsp;| tataśca stuvata ityetāvanmātramatra vivakṣitamityājyādiśabdo 'nyato
            nirṇīṃyate&nbsp;| pavamānaśabdastu yaugikatvātpūrvādhikaraṇasiddheranudāharaṇamiti kecit&nbsp;|
            apare tu manyante&nbsp;| nodbhidādivatpavanakriyāṃ prati kartṛtvaṃ stotrasyopapadyate,
            somo hi tatra pavate&nbsp;| tataśca na karmaṇyavayavaprasiddhirastīti pavamānārthamantrakatvāllakṣitalakṣaṇā
            matvarthalakṣaṇāto durbalatareti vākyabhedenaiva siddherudāharaṇam&nbsp;| tatra prasiddhayādayaḥ
            <span class="pageinfo">[328]</span>pūrvapakṣe pūrvavadeva vyākhyeyāḥ&nbsp;| citretyuttarapakṣe<a id="N139" href="#n139"><sup>139</sup></a> dyotanādagnīṣomīye guṇavidhiriṣṭaḥ&nbsp;| atra kāraṇumacyate—
         </p>
         
         <div xmlns="" class="lg">
            <span class="line">citratvastrītvayogo hi prāṇijātau svabhāvataḥ&nbsp;|</span>
            <span class="line">tenaite prāṇiyāgāṅgaṃ prakṛtiṃ daikṣamāśrite&nbsp;||</span>
            
         </div>
         
         <p xmlns="">strītvādivibhāgo hi prāṇivyatirikte 'rthe śabdānukaraṇamātreṇa vijñāyate paśvādiṣu
            tvartharūpeṇa&nbsp;| prakṛtaṃ ca dadhyādidravyātmakatvānnaitadyogyaṃ karmetyutkṛṣyamāṇe
            vākyādyāgamātrasaṃbandhinī prasakte sāmarthyāt prāṇiyāgamākāṅkṣantī ‘prakṛtau vā dviruktatvāt’<a id="N140" href="#n140"><sup>140</sup></a> ityanena nyāyena sarvaprāṇiyāgaparamaprakṛtimagnīṣomīyaṃ gacchataḥ&nbsp;| tatra yadyapyutpattivākyaśiṣṭaṃ
            kṛṣṇasāraṅgalohitasāraṅgādiguṇāntaraṃ puṃstvaṃ ca bādhakaṃ saṃbhāvyate, tathā 'pi
            pūrvavadeva bādhavikalpauvaktavyau&nbsp;| sāptadaśyapūrvapakṣanyāyaścātra draṣṭavyaḥ&nbsp;|
            ekapadopāttānekārthavidhānāccaikakārakanibandhanatvādavākyabhedābhiprāyaḥ&nbsp;| paśukāma
            śabdo 'pi ca svargakāmādhikaraṇạdhūrvapakṣanyāyenārjanāṅgatvādanuvādo 'bhimato na
            yāgaphalam&nbsp;| na hi paśuyāgaḥ paśumakāmayamānenānuṣṭhātuṃ śakyate&nbsp;| <b>yāgānuvādo vijñātatvāditi</b>&nbsp;|
         </p>
         
         <div xmlns="" class="lg">
            <span class="line">sarvatrā ' 'khyātasaṃbaddhe śrūyamāṇe padāntare&nbsp;|</span>
            <span class="line">vidhiśaktyupasaṃkrānte syāddhātoranuvādatā&nbsp;||</span>
            
         </div>
         
         <p xmlns="">yāvadyāvadvidheyāntaramupādīyate tāvattāvatpūrvatrā nekaśaktikalpanābhayādanuvādatvākāṅkṣā
            bhavati&nbsp;| agatyā tu tatrāpi vidhyaṅgīkaraṇam&nbsp;| asti cātra strītvacitratvabhāgagnīṣomīyayāga
            ityanūdyate&nbsp;| <b>guṇe phalakalpanāyāṃ yajateravivakṣeti</b>&nbsp;| kimarthaṃ guṇāvidhitvapakṣa eva sannirākriyate&nbsp;| siddhāntagrantho 'yaṃ pramādāllikhita
            iti kecit&nbsp;| apare tvāhuḥ&nbsp;| phalasaṃbandhe kila pradhānatvādguṇoktivighātaḥ syāditi&nbsp;|
            tadayuktam&nbsp;| sarvathā nāmadheyapratipakṣo guṇavidhiḥ sa ca phalasaṃbandhe 'pyanapagataḥ&nbsp;|
            tathā ca<a id="N141" href="#n141"><sup>141</sup></a> vakṣyati <b>sthita etasminnadhikaraṇe guṇavidhirnāmadheyamiti vicāra iti</b>&nbsp;| phalasaṃbandhe hyekāntena yāgasāmānādhikaraṇyābhāvādguṇavidhireva syāditi&nbsp;| tenaivaṃ
            vācyam&nbsp;| iha tu trayaḥ pakṣāḥ pratibhānti&nbsp;| guṇavidhiḥ phale, yāge vā nāmadheyaṃ veti&nbsp;|
            ekaikasya ca dvayaṃ dvayaṃ nirākarta-<span class="pageinfo">[329]</span>vyam&nbsp;| tatra pūrvapakṣastha eva durbalataratvāttṛtīyaṃ pakṣaṃ nirākaroti&nbsp;| dhātupārārthyaprasaṅgāditi&nbsp;|
            ataśca ‘vrīhibhiryajeta’ itivadyāge guṇavidhānam&nbsp;| karaṇabhūtasyāpi ca yāga syotpattivākyāvagatakaraṇatvārthākṣiptasādhyāṃśānuvādeva
            guṇe vidhīyamāne na matvarthalakṣaṇā&nbsp;| guṇavādyeva vā 'nabhibhavasamarthaṃ yāge guṇavidhānamāśrayati&nbsp;|
            phale guṇavidhikalpanāyāṃ pūrvādhikaraṇoktadoṣaprasaṅgāditi&nbsp;| tathā ‘pañcadaśānyājyāni’
            ityatra ‘astirbhavantiparaḥ’<a id="N142" href="#n142"><sup>142</sup></a> iti sattopakalpanaṃ prayogavacanācca vidhiḥ&nbsp;| nanu ca pañcadaśāni saptaśānīti caivaṃrūpaḥ
            śabdo na saṃkhyāmātravācī ‘stome ḍavidhiḥ pañcadaśādyarthaḥ’<a id="N143" href="#n143"><sup>143</sup></a> iti smaraṇāt&nbsp;| na hi stoma iti stotrīyasaṃkhyāto 'nyā vidhīyate&nbsp;| naiṣa doṣaḥ&nbsp;| stotrasādhanamātraparicchedena
            stutimānātmakastomasiddheḥ sadṛśamṛkparicchede ghṛtaparicchede ca stutimānanimi ttastomavācitvam&nbsp;|
            na cātra matvarthalakṣaṇā&nbsp;| kutaḥ—
         </p>
         
         <div xmlns="" class="lg">
            <span class="line">śrūyamāṇasya vākyasya nyūnādhikavikalpane&nbsp;|</span>
            <span class="line">lakṣaṇāvākyabhedādidoṣo nānumite hyasau&nbsp;||</span>
            
         </div>
         
         <p xmlns="">iha tāvadājyādīnāṃ śrutavākyasaṃyogābhāvādavaśyaṃ prakaraṇāmnānānumitavākyasaṃbandhapūrvakaḥ
            prayogavacanavidhirāśrayitavyaḥ&nbsp;| tena matvartha eva pratipādyata iti na lakṣaṇā&nbsp;|
            tatraitatsyāt&nbsp;| dravyatvādājyādīnāṃ kartavyatāviśeṣātmaketikartavyatārthinā prakaraṇena
            na grahaṇamiti&nbsp;| sattaivātra kriyetyanupālambhaḥ&nbsp;| pradhānadeśatvāccāṅgānāmājyādibhiravaśyaṃ
            stotrasamīpe bhavitavyam&nbsp;| ataśca yathaiva ‘agnimupanidhāya stuvate’ ityatrāgniḥ sattāmātreṇopakarotyevamihāpīti
            nirdoṣaṃ, tasmādguṇavidhānamiti&nbsp;| atrābhidhīyate&nbsp;| ‘pradhānato 'bhisaṃbandha’ iti&nbsp;|
            anekārthavidhānaṃ hi pradhānakarmavidhāne satyupapadyate&nbsp;| atra punaḥ karmānuvādena
            guṇo vidhīyate&nbsp;| na ca guṇānāṃ parasparaṃ saṃbandho vidyate&nbsp;| tatraikaguṇavidhāne
            guṇāntarānākṣepādarthāpattyabhāve śrautānekavidhivyāpārakalpanāyāṃ punaḥ punaruccāraṇaṃ
            pratyayasya kartavyamiti vākyabhedaḥ syāt&nbsp;| āha ca—
         </p>
         
         <div xmlns="" class="lg">
            <span class="line">arthādanekamapyarthaṃ vidhāpayati bhāvanā&nbsp;|</span>
            <span class="line">viśeṣaṇavidhistvanyanna gṛhṇāti viśeṣaṇam&nbsp;||</span>
            
         </div>
         
         <p xmlns="">ekapadopātte 'pi cānekavidhiśaktikalpanāgauravamastyeva&nbsp;| utpattivākyaśiṣṭe guṇāntarāvirodhāccāśaktiḥ&nbsp;|
            tathā hi—
         </p><span xmlns="" class="pageinfo">[330]</span>
         
         <div xmlns="" class="lg">
            <span class="line">utpattivākyavijñātaṃ karma sarvaṃ hyanūdyate&nbsp;|</span>
            <span class="line">na cā ' 'śritaguṇe śakyaṃ tadvirodhi guṇāntaram&nbsp;||</span>
            
         </div>
         
         <p xmlns="">yatrānūdyamāna evāvaśyaṃ guṇo 'pyanuvaditavyastatra nairapekṣyadarśanādākāṅkṣādhīnasaṃbandhaguṇāntaravidhānānupapattiḥ&nbsp;|
            na ca niṣkṛṣya kriyāmātraṃ guṇavidhiḥ śakyaḥ kartum&nbsp;| kutaḥ—
         </p>
         
         <div xmlns="" class="lg">
            <span class="line">prathamaṃ hi svavākyasthairguṇaiḥ saṃbadhyate kriyā&nbsp;|</span>
            <span class="line">vākyāntaragataiḥ paścānna śuddhā sā hyavāpyate&nbsp;||</span>
            
         </div>
         
         <p xmlns="">yāni parasparanirapekṣāṇi vrīhiyavādivākyavatpravartante teṣāṃ tulyabalavattvādbhavati
            vikalpaḥ&nbsp;| iha cotpattivākyamanyanirapekṣaṃ vidadhyānnotpannavākyam, anutpanne 'nuvādānupapatteḥ&nbsp;|
            paśukāmasaṃbandhācca padāntaragatārthagrahaṇanimitto 'pi vākyabhedo bhidyate&nbsp;| yadyapi
            ca phalaṃ na vidhīyate tathā 'pi tatra karmavidhānātkarmaṇi ca guṇāvidherastyeva gauravam&nbsp;|
            api ca karmaṇaḥ phalaguṇau prati yugapadvidhyanuvādadoṣo 'paraḥ syāt&nbsp;| na ca paśukāmapadamarjanāṅgatvātprāptamanūdyate&nbsp;|
            katham—
         </p>
         
         <div xmlns="" class="lg">
            <span class="line">puruṣārtho hi sarveṇa svarasādeva kāmyate&nbsp;|</span>
            <span class="line">tatsādhanatadaṅgeṣu pravṛttiḥ prārthanādṛte&nbsp;||</span>
            
         </div>
         
         <p xmlns="">na hi sādhanabhūtaṃ paśuṃ kaścitkāmayate vinaiva tu kāmena prārthitānyathānupapattyā
            tamupādatte&nbsp;| gauṇī vā tasya kāmyatā bhavet&nbsp;| ataḥ svātantryeṇa yanmukhyayā vṛttyā
            kāmyate tadeva kāmaśabdopabandhātphalaṃ pratīmaḥ&nbsp;| vistareṇa caitad&nbsp;| <b>‘asādhakaṃ tu tādarthyāt’</b><a id="N144" href="#n144"><sup>144</sup></a> ityatra vakṣyāmaḥ&nbsp;| phalaṃ cāgnīṣomīyasya kratvaṅgatvānnaitadanyadvā 'stītyanuvādāsaṃbhavaḥ&nbsp;|
            prakaraṇaṃ ca bādhyeta prājāpatyamya yāgasya&nbsp;| nāmadheyatve tu karmaphalasaṃbandhamātrakaraṇānna
            kaścidoṣaḥ&nbsp;| ‘pañcadaśānyājyāni’ iti dravyasaṃkhyayorubhayoḥ stotreṣvaprāptatvānnānyatarānuvāde
            netaravidhānasaṃbhavaḥ&nbsp;| karmāntarasthaṃ ca na pratīyate&nbsp;| tadanuvādena ca vidhāvakarmāṅgatvaprasaṅgaḥ
            prakaraṇabādhaśca&nbsp;| na ca viśiṣṭadravyavidhirupapadyata iti vakṣyate ‘tatraikatvamayajñāṅgabhūtam’<a id="N145" href="#n145"><sup>145</sup></a> iti&nbsp;| na cākriyāviśeṣaṇaṃ vidhīyate, vidhāyakasya nāmapadaiḥ sākṣādasaṃbandhāt&nbsp;|
            na ceha kriyopāttā, yā vidhīyamānā 'rthādanekamapi guṇamākṣipet&nbsp;| na caiṣāṃ stutiprayogavacanena
            grahaṇam, akriyātmakatvāt&nbsp;| āha ca&nbsp;|
         </p>
         <span xmlns="" class="pageinfo">[331]</span>
         
         <div xmlns="" class="lg">
            <span class="line">nātrāntarakriyāyogādṛte vākyopakalpitāt&nbsp;|</span>
            <span class="line">guṇadravye kathaṃbhāvairgṛhṇanti prakṛtāḥ kriyāḥ&nbsp;||</span>
            
         </div>
         
         <p xmlns="">na ca bhavatikriyāṃ pratyaṅgatvamupapadyate&nbsp;| sarvo 'pi hi labdhātmako 'nyatra vyāpriyate&nbsp;|
            sattāyāstu vastvātmalābhamātrāpavargānna sādhyatvam&nbsp;| tad‌vyatiriktasādhyāntarānapekṣaṇāccopakārāsaṃbandhānnetikartavyatātvam&nbsp;|
            yattu rathaṃtaraṃ bhavatītyevaṃcoditānāmapi prakaraṇena grahaṇaṃ tadatideśaprāptāvāntarakriyāsaṃbandhavijñānāt&nbsp;|
            na vā ' 'jyādīnāṃ loke sattā na siddhā yenedānīṃ bhāvyeta stutiprayogasaṃnidhisthāpanabhāvanā
            kariṣyata iti cet&nbsp;| na&nbsp;| acoditattvāt&nbsp;| ‘<b>agnimupanidhāya’ iti</b> tu spaṣṭaṃ vidhānam&nbsp;| ātmalābhavyatiriktā ceyaṃ kriyā śakyate kathaṃbhāvena grahītuṃ
            siddhānte&nbsp;| na ca vākyasyārthavattvānnānyathānupapattyā viniyojakavākyakalpanā&nbsp;| yadi
            tu ājyaiḥ stuvate’ ityanena vihitānāṃ pañcadaśatvavidhirucyeta tataḥ pūrvādhikaraṇanyāyena
            saiva matvarthalakṣaṇeti matvā vadati&nbsp;| api cā ' 'jyāni stotrāṇītyādisaṃsargidravyatvāccā
            ' 'jyānāṃ sākṣātpañcadaśatvayogābhāvādaśrutapalādiparimāṇakalpanā 'vaśyāśrayitavyā
            bhavet&nbsp;| tenaivaṃ jñāyate yadyapyutpattau nāmatvaṃ na jñātaṃ guṇavākye ca tasyānadhikāraḥ&nbsp;|
            tathā 'pyetadguṇavidhānamevaṃ sidhyati&nbsp;| yadyutpattāvājyaśabdo nāmadheyaṃ nānyatheti&nbsp;|
         </p>
         
         <div xmlns="" class="lg">
            <span class="line">guṇavākyopapattyarthaṃ samabhivyāhṛtena ca&nbsp;|</span>
            <span class="line">anvākhyānārthavādācca nāmadheyatvamāśritam&nbsp;||</span>
            
         </div>
         
         <p xmlns=""><b>yadājimīyustadājyānāmājyatvamiti</b>&nbsp;| yasmāddevāḥ prajāpativacanādeteṣu stotreṣvājimadhāvan&nbsp;| tatastadarhatvādetānyājyānīti&nbsp;|
            tathā ‘tāsāṃ vāyuḥ pṛṣṭhe vyavartata’ iti yasmādapāṃ vāyunāṃ pṛṣṭhe spṛṣṭe rathaṃtarādīni
            jātāni tasmāttāni pṛṣṭhānītyarthavādādvijñā-<span class="pageinfo">[332]</span>tam&nbsp;| tatprakṛtitvācca vāmadevyādiṣu pṛṣṭhaśabdaprasiddhiḥ&nbsp;| <b>dvāvetāvarthāvekasya vākyasyāśakyā</b>vityasyānantaramatha <b>kasmānna pañcadaśasaṃkhyāviśiṣṭānī</b>tyevamādi <b>draṣṭavyam&nbsp;| viśiṣṭānāṃ vācakasyābhāvāditi</b>—pradhānākhyātānuccāraṇābhiprāyam&nbsp;| <b>nanu padadvayamiti</b>—bhavatikriyāsaṃbandhābhiprāyam&nbsp;| <b>naitatpadadvayamapi vidhāyakami</b>ti&nbsp;| pradhānakriyā hi viśeṣaṇāni piṇḍīkaroti sattāyāstu pratyekavartitvānna samudāye
            vākyaparisamāptiḥ&nbsp;| ataśca parasparasaṃbandhābhāvaḥ&nbsp;| pañcadaśāni yāni kānicidbhavanti,
            ājyānyapi yāvanti tāvanti bhavantīti kalpanā tasmānnobhayaṃ vidhāyakam&nbsp;| na cānuvādakaṃ,
            stotreṣu tādṛśasyābhāvādanarthakatvaprasaṅgācca&nbsp;| tasmādekānuvādenetaravidhirnāmadheyatve
            'vakalpate&nbsp;| vidhāyakamiti cātra vidheyārthopanayanavyāpārātpunaḥ punarabhihitaṃ na
            tu nāmapadasya vidhiśaktirasti&nbsp;| pañcadaśānīti ca stutisādhakatamastotrīyark‌paricchedānmukhyaṃ
            stutimānanimittaṃ stomatvamiti śabdasāmañjasyaṃ bhaviṣyati&nbsp;|| 3&nbsp;||
         </p>
          
         <span xmlns="" class="trailer">( iti citrājyādhikaraṇam&nbsp;|| 2&nbsp;|| )</span>
         
          
         
         
         <span xmlns="" class="pageinfo">[332]</span>
         
         
         
         <p xmlns="">nanu sarvatra dviprakārameva nāmapadaṃ sāṃvijñāyikaṃ yaugikaṃ ca&nbsp;| ubhayamapi cādhikaraṇadvayena
            pratipāditaṃ, kimidānīmavaśiṣyate yena punarvicāryate&nbsp;| ucyate&nbsp;| yaugikānāmeva matvarthalakṣaṇāparihāreṇātra
            cintā, uttarādhikaraṇe tu sāṃvijñāyikānāṃ vākyabhedāsaṃbha-<span class="pageinfo">[333]</span>vāt&nbsp;| tatrāgnaye hotramasminniti siddhānte 'pyabhyupagamādanyasamāsārthānupalabdheścāntarṇītamatvartho
            bahuvrīhirakhedena guṇaṃ vidhatte&nbsp;| ta eva ca prasiddhayādayo hetavaḥ satyāmapi ca
            sāyaṃ home 'gniprāptau tadvarjaṃ prātarhome homamātrānuvādādvā sarvadarvihomeṣvavihitadevatākeṣu
            vidhāsyati vākyasāmarthyāt&nbsp;| tathā ' 'ghāryata ityāghāra iti dhāraṇasamarthaṃ dravyamājyapayaḥprabhṛtyabhidhīyate&nbsp;|
            tacca dvitīyānirdeśāt kṣāraṇakriyāsaṃskāryatvenādhyavasīyamānamanupayujyamānasaṃskārānupapatteḥ
            prayojanamapekṣate&nbsp;| dharmamātraṃ cāsya kṣāraṇaṃ śabdārthamātrāpavargitvānnāśeṣakṣāraṇaṃ
            karoti&nbsp;| tatkṣāritaikadeśena kiṃ kartavyamityastyapekṣā&nbsp;| loke 'pi ca dravadravyāṇāṃ
            kvacitpānādāvupayokṣyamāṇānāmīṣat‌kṣāraṇasaṃskāraṃ kurvanti&nbsp;| tenābhiṣavayuktapūtīkavadbhakṣaṇayuktaphalacamasavacca
            saṃskāryaṃ dravyaṃ karmamātrābhilāṣi&nbsp;| prakaraṇavaśena darśapūrṇamāsapradhānānyupasarpati&nbsp;|
            tatrāpi cā ' 'gneyādīnāṃ vihitadravyakatvādupāṃśuyājaḥ kevalaḥ sākāṅkṣa iti tādarthyaṃ
            pratipadyate&nbsp;| āha ca—
         </p>
         
         <div xmlns="" class="lg">
            <span class="line">śrutasaṃskārasaṃbandhaṃ mukhyairyadyapyasaṃgatam&nbsp;|</span>
            <span class="line">anyathā tadayogyatvātprakṛtairyāti saṃgatim&nbsp;||</span>
            
         </div>
         
         <p xmlns="">atha vā yatkarotīti pratyayārthamātraṃ sākāṅkṣatvādevopāṃśuyājabhāvanāmanūdyā ' 'ghāradravye
            vākyena vidhīyamāne tatsādhyatvādeva dhātvarthaḥ prāpto 'nūdyate&nbsp;| dhrauvaprāptyaiva
            vā tasya kṣaraṇātmakatve vijñāte kṣaraṇasamarthamātrapayaḥprabhṛtividhiṃ manyate&nbsp;|
            na ca dhātvarthādeva siddhernāmnā prayojanam&nbsp;| na ca saṃskārakarmāṇi kvacinnāmavanti
            dṛśyante&nbsp;| <b>śrutyaiva guṇo vidhīyata</b> iti&nbsp;| dvitīyāśrutyaiva saṃskāryatvādavaśyaṃ kvacidasya guṇatvamityavagamābhiprā-<span class="pageinfo">[334]</span>yam&nbsp;| atrocyate—
         </p>
         
         <div xmlns="" class="lg">
            <span class="line">vidhitsitaguṇaprāpi śāstramanyadyatastviha&nbsp;|</span>
            <span class="line">tasmāttatprāpaṇaṃ vyarthamiti nāmatvamiṣyate&nbsp;||</span>
            
         </div>
         
         <p xmlns="">atra vadāmaḥ—</p>
         
         <div xmlns="" class="lg">
            <span class="line">sāyaṃ home yadi brūyādāghāre ca paro vidhim&nbsp;|</span>
            <span class="line">tataḥ śāstrāntaraprāptervidhiḥ syānniṣprayojanaḥ&nbsp;||</span>
            
         </div>
         
         <div xmlns="" class="lg">
            <span class="line">yadā tvadevate home devatāvidhirucyate&nbsp;|</span>
            <span class="line">dravyaṃ copāṃśuyājasya tadā tatprakhyatā katham&nbsp;||</span>
            
         </div>
         
         <p xmlns="">ucyate—</p>
         
         <div xmlns="" class="lg">
            <span class="line">vidhiścedagnihotraṃ syāttato 'sya viṣayaiṣiṇaḥ&nbsp;|</span>
            <span class="line">niveśaḥ prakṛte vā syādyukteraprakṛte 'pi vā&nbsp;||</span>
            
         </div>
         
         <div xmlns="" class="lg">
            <span class="line">agnerhotreṇa saṃbandhe kṛte 'nyena pravartanāt&nbsp;|</span>
            <span class="line">agnihotrapade spaṣṭamanuvādatvalakṣaṇam&nbsp;||</span>
            
         </div>
         
         <div xmlns="" class="lg">
            <span class="line">anūdya cāpi dhātvarthaṃ guṇaḥ sarvo vidhīyate&nbsp;|</span>
            <span class="line">na cānuvādaḥ prakṛtātkarmaṇo 'nyatra labhyate&nbsp;||</span>
            
         </div>
         
         <div xmlns="" class="lg">
            <span class="line">prakṛtaṃ cedanūdyāyaṃ guṇo home vidhīyate&nbsp;|</span>
            <span class="line">tatra tatprakhyatā 'nyatra na vidhistatparigrahāt&nbsp;||</span>
            
         </div>
         
         <div xmlns="" class="lg">
            <span class="line">na ca dhātvanuvādo 'tra kathaṃ cidupapadyate&nbsp;|</span>
            <span class="line">prakṛtāprakṛtābhāvāttasmātkarma vidhīyate&nbsp;||</span>
            
         </div>
         
         <div xmlns="" class="lg">
            <span class="line">sāyamūrdhvādisaṃyuktairguṇo vākyairvidhīyate&nbsp;|</span>
            <span class="line">śuddhaṃ na śrūyate karma prakṛtaṃ nāsti tena tat&nbsp;||</span>
            
         </div>
         <span xmlns="" class="pageinfo">[335]</span>
         
         <div xmlns="" class="lg">
            <span class="line">dūrasthasyānuvādaśca vyavadhānānna yujyate&nbsp;|</span>
            <span class="line">tasya buddhāvanārohātkauṇḍapāyinahomavat&nbsp;||</span>
            
         </div>
         
         <div xmlns="" class="lg">
            <span class="line">vidhīyatāṃ viśiṣṭaṃ cetkarmetyevaṃ vikalpyate&nbsp;|</span>
            <span class="line">na cedanyena śiṣṭāḥ syustatprakhyaṃ ceti cottaram&nbsp;||</span>
            
         </div>
         
         <div xmlns="" class="lg">
            <span class="line">na caturthīsamāsasya lakṣaṇaṃ cātra vidyate&nbsp;|</span>
            <span class="line">na ca tena vinā śakyā devatāvidhikalpanā&nbsp;||</span>
            
         </div>
         
         <div xmlns="" class="lg">
            <span class="line">yaḥ kaścideva saṃbandhaḥ ṣaṣṭhītatpuruṣādbhavet&nbsp;|</span>
            <span class="line">anuvāde 'nyataḥ siddhe kathyetāpyaśvaghāsavat&nbsp;||</span>
            
         </div>
         
         <div xmlns="" class="lg">
            <span class="line">vidhātavyaśca saṃbandho bhavetparapadārthayoḥ&nbsp;|</span>
            <span class="line">prātarhome 'pi tenaiṣa vah‌nirnaiva vidhīyate&nbsp;||</span>
            
         </div>
         
         <div xmlns="" class="lg">
            <span class="line">ekadeśe 'pi ca jñānānnānuvādo 'pagacchati&nbsp;|</span>
            <span class="line">āghārasyāpi saṃbandhaḥ kleśenopāṃśukarmaṇā&nbsp;|</span>
            
         </div>
         
         <div xmlns="" class="lg">
            <span class="line">sāmānādhikaraṇyaṃ vā sādhyāṃśeneha karmeṇaḥ&nbsp;|</span>
            <span class="line">vispaṣṭaṃ dravyanāmatvaṃ na cā ' 'ghārasya gamyate&nbsp;|| 4&nbsp;||</span>
            
         </div>
          
         <span xmlns="" class="trailer">( iti tatprakhyādhikaraṇam )&nbsp;|| 3&nbsp;||</span>
          
         
         
         <span xmlns="" class="pageinfo">[335]</span>
         
         
         <p xmlns="">‘athaiṣa jyotiḥ’ ityādivarjamudāharaṇam&nbsp;| teṣāṃ tṛtīyānirdeśābhāvād‌guṇavidhitvānupapatteḥ&nbsp;|
            te 'pi ca vākyāntareṣu yadā tṛtīyānirdeśa pratipadyante tadāṃ vicāryante&nbsp;| atha vā
            prathamānirdeśena dravyamapi prastutya paścāttatsādhyopanyāsaḥ saṃbhavatītyete 'pyudāharaṇameva&nbsp;|
            tatra taireva prasiddhayādibhirguṇavidhiḥ&nbsp;| na cātra karmaṇi pravṛtinimittaṃ kiṃ <span class="pageinfo">[336]</span> cidasti&nbsp;| vatyarthopādānena karmaṇi pravṛttau cātyantaviprakṛṣṭā gauṇatā syāt&nbsp;| tatra
            varaṃ matvarthalakṣaṇā&nbsp;| sādhanaṃ hi pratītamatyantavinābhāvātsvasādhyāṃ kriyāmakleśena
            pratipādayati vinaiva matublopena&nbsp;| kiṃ ca—
         </p>
         
         <div xmlns="" class="lg">
            <span class="line">matvartho vākyavelāyāmekavākyavaśādbhavet&nbsp;|</span>
            <span class="line">ivārthaḥ padavelāyāṃ gṛhyamāṇo 'tidurbalaḥ&nbsp;||</span>
            
         </div>
         
         <p xmlns="">guṇavidhipakṣe hi svārthāparityāgenaiva śyenapadaṃ tadvantamuttarakālaṃ lakṣayati&nbsp;|
            ātmoccāraṇakāle tu svārthameva viniyuṅ‌kte&nbsp;| bhavatastu śyenārthānupayogādādita eva
            sādṛśyavivakṣayā padaṃ pravṛttamityupagamācchrutibādhaprasaṅgaḥ&nbsp;| taducyate—
         </p>
         
         <div xmlns="" class="lg">
            <span class="line">vidheyaṃ stūyate vastu bhinnayopamayā sadā&nbsp;|</span>
            <span class="line">na hi tenaiva tasyaiva stutistadvaditīṣyate&nbsp;||</span>
            
         </div>
         
         <p xmlns="">śyenādivākyeṣu hi yathā vai śyeno nipatyā ' 'datta evamayamapītyupagamānna stutirdṛśyate&nbsp;|
            tayā ca vidhīyamānasya bhavitavyam&nbsp;| guṇavidhāne ca śyenadravyaṃ vidhīyata iti tadeva
            stotavyama&nbsp;| na ca tasyā ' 'tmanaivopamānaṃ yuktam&nbsp;| athocyetānanyatvena sutarāṃ stutirbhavati,
            ananyasaṃbhavicaritatvāt&nbsp;| yathā—
         </p>
         
         <div xmlns="" class="lg">
            <span class="line">“rāmarāvaṇayoryuddhaṃ rāmarāvaṇayoriva"&nbsp;| iti&nbsp;|</span>
            
         </div>
         
         <p xmlns="">bhavati hi loke kālpanikamavasthādigatabhedamāśrityaivamapi stutiḥ saṃbhavati bhede
            na yuktā&nbsp;| nāmadheyatve tu <a id="N146" href="#n146"><sup>146</sup></a>yāgaśyenasya dravyaśyenopamopapatterāñjasyam&nbsp;| itarathā hi dvau matvarthavatyarthau
            lakṣayitavyau&nbsp;| kālpanikaśca bheda iti gauravam&nbsp;| na ca yāgastutyā tadāśritadravyastavanamavakalpate,
            yāgavidheranirākṛtatvāt&nbsp;| avidheyagatā hi <span class="pageinfo">[337]</span>stutiranyatra saṃcāryeta yāgastu svayameva vidhibhāgatreti na dravyaṃ stūyate vidhīyate
            vā&nbsp;| punarapi ca yāgena dravyalakṣaṇādviprakṛṣṭatā&nbsp;| samabhivyāhārācca dravyavadeva
            yāgavacanatvaṃ mukhyam&nbsp;| vidhau ca tava lakṣaṇā mamānuvāde&nbsp;| guṇavacanebhyaśca matublopaḥ
            sma1ryate na dravyavacanebhyaḥ&nbsp;| ivārthastu paraśabdasya paratra prayogātsvayamevopajāyate&nbsp;|
            matvarthalakṣaṇā ca svayaṃ kalpanīyā, klṛptastu vatyarthaḥ&nbsp;| ‘yathā vai śyena’ ityādinā&nbsp;|
            pūrvoktāśca dhātupārārthyapratyayaviprakarṣādayo doṣā vaktavyāḥ&nbsp;|| 5&nbsp;||
         </p>
          
         <span xmlns="" class="trailer">( iti tavdyapadeśādhikaraṇam&nbsp;|| 4&nbsp;||</span>
          
         
         
         <span xmlns="" class="pageinfo">[337]</span>
         
         
         
         <p xmlns="">tantrasaṃbandhenā ' 'khyātapadasya dhātvarthaḥ phalaṃ prati karaṇaṃ guṇaṃ ca prati
            sādhyo bhavanna virotsyate&nbsp;| tenodbhidā yāgaṃ yāgena ca paśūn bhāvayediti yugapadvidhivyāpārādvinaiva
            matvarthalakṣaṇayā saṃbandhasiddhiḥ&nbsp;| tathā ' 'jyādipadasya tantreṇa stotrasaṃkhyādiyogaḥ&nbsp;|
            tasmātsarvatra tvatparikalpite nāmadheye guṇaśruteḥ prasidhdyādibhirguṇapratyayānapagamāttadvidhānameva
            bhavatvalaṃ nāmadheyatveneti yathāsaṃbhavaṃ sarvādhikaraṇākṣepeṇedamārabhyate&nbsp;| tatredamapi
            vākyaṃ śuddhaṃ bhaviṣyatīti vājapeyopanyāsaḥ&nbsp;| sarvāṇyeva tvihodāhartavyāni&nbsp;| āha
            ca—
         </p>
         
         <div xmlns="" class="lg">
            <span class="line">karaṇeṣūpadiṣṭeṣu yā 'rthātsādhyatvakalpanā&nbsp;|</span>
            <span class="line">tasyāṃ guṇavidhānena nāsti matvarthalakṣaṇā&nbsp;|| 6&nbsp;||</span>
            
         </div>
          
         
         
         
         <p xmlns="">vājapeye tāvadayaṃ viśeṣo 'bhidhīyate—</p>
         <span xmlns="" class="pageinfo">[338]</span>
         
         <div xmlns="" class="lg">
            <span class="line">vājapeyaṃ yavāgū syādauṣadhadravyatā tataḥ&nbsp;|</span>
            <span class="line">dravyasārūpyasāmānyādaiṣṭikatvaṃ prasajyate&nbsp;|| 7&nbsp;||</span>
            
         </div>
          
         
         
         
         <div xmlns="" class="lg">
            <span class="line">tantratvamaikarūpyeṇa bhavettulyopakārataḥ&nbsp;|</span>
            <span class="line">upakārānyathātve tu bhavatyāvṛttilakṣaṇam&nbsp;||</span>
            
         </div>
         
         <p xmlns="">dvidhā hi tantraṃ bhavati pratyekaṃ vā samudāye vā vākyaparisamāptāvākhyātaguṇatvaprādhānyāpekṣayā&nbsp;|
            tadiha dravyaṃ yāge vidhīyate na phalamaphalatvaprasaṅgāt&nbsp;| uddiśyamānaṃ hi sarvatra
            phalaṃ bhavati, taccetkriyāṃ pratyupādīyetāṅgameva syāt&nbsp;| yāgo 'pi phalaṃ pratyupādātuṃ
            śakyate na dravyaṃ prati, tatsaṃskāratvaprasaṅgāttṛtīyānirdeśabādhācca&nbsp;| na ca yāgasaṃskṛtasya
            dravyasyānyatropayogo vidyate yenaivamāśrīyeta&nbsp;| etena yāgaphalayordravyaṃ pratyupādānaṃ
            pratyuktam&nbsp;| na ca phale yāgadravyayorupādānam&nbsp;| ekena nirākaṅkṣe phale 'nyasyāvidhānāt&nbsp;|
            yathā vakṣyati <a id="N147" href="#n147"><sup>147</sup></a>“yadaikasmādapūrvaṃ tadetarattadartham” iti&nbsp;| na ca dravyopasarjano yāgaḥ phale vidhīyate,
            matvarthalakṣaṇādiprasaṅgāt&nbsp;| tatraitadevā ' 'patati yāgena phalaṃ yāgaṃ ca dravyeṇeti&nbsp;|
            tataśca phalenopādeyavidheyaguṇabhūtayāgagrahaṇādguṇena coddeśyānūdyapradhānabhūtāpekṣaṇāttantratvābhāvaḥ&nbsp;|
            ekamārgāśrayaṇe 'nyatarasyāsaṃbandhāt&nbsp;| tatra yugapadāśrayaṇe vākyabhedāt&nbsp;| avaśyaṃ
            hi yatroddiśyamānādirūpaṃ yatra copādīyamānādyātmakatā tatra yāgasyaite dve vākye
            kalpanīye&nbsp;| nanu dve evaite iti tantrapadamabhito darśayan bravīti—<b>catvāri padānyupa-
               labhemahīti</b>&nbsp;| atulyārthatvādatantratvābhiprāyeṇa&nbsp;| parasya tu śabdarūpābhedātsādhāraṇyā-<span class="pageinfo">[339]</span> bhimānaḥ&nbsp;| <b>naitadastīti</b>—kāryaprādhānyācchabdarūpasya tadgatavairūpyādbhedāpattiḥ&nbsp;| <b>āha yadidamukta</b>miti—vairūpyaṃ pariharati&nbsp;| guṇavidhyaṃśe 'pi hyavaśyamākhyātaṃ vidhirūpamevābhyupagantavyam&nbsp;|
            bājapeyapadasyānākhyātatvenāvidhāyakatvāt&nbsp;| <b>yadyubhatra vidhiriti</b>—dravyasaṃskāryatvaprasaṅgamanādṛtyā ' 'khyātaguṇabhāvakṛtapratyekavākyaparisamāptinimittaparamparāsaṃbandhopanyāsaḥ&nbsp;|
            prakaraṇānurodhāt ‘brīhibhiryajeta’ ityādivadvayavastheti cet&nbsp;| na&nbsp;| <b>vākyena yāgamātre vidhānā</b>diti—tantrasaṃbandhe hi parasparanirapekṣayoryāgena saṃbandhaḥ&nbsp;| ekaviśeṣitetarasaṃbandhe
            vākyabhedaprasaṅgāt&nbsp;| tatrāniṣpanne svārājyayāgaprakaraṇe guṇo vidhīyamānaḥ śuddhayajatisaṃbandhātsārvatriko
            'pūrvayāgasaṃbandho vā vijñāyate&nbsp;| darśapūrṇamāsādivākyaistu niṣpādite prakaraṇe vidhīyamānā
            vrīhyādayo 'vatiṣṭhanta iti vaiṣamyam&nbsp;| tena svārājyakāmairyāgaikavākyatā gamyamānā
            notsṛṣṭā bhaviṣyatīti nāmadheyatā&nbsp;|| 8&nbsp;||
         </p>
          
         <span xmlns="" class="trailer">( iti vājapeyādhikaraṇam&nbsp;|| 5&nbsp;|| )</span>
          
         
         
         <span xmlns="" class="pageinfo">[339]</span>
         
         
         <p xmlns="">evaṃ siddheṣu nāmadheyeṣu nāmadheyakāryeṣu cedānīmapavādaḥ prastūyate&nbsp;| kasmātpunarihaiva
            <span class="pageinfo">[340]</span>darvihomapadaṃ na vicāryate, vicāritametadapi tatprakhyamityanena&nbsp;| vidhyuddeśagatānāṃ
            ceha
            vicārastatra tvarthavādagatānāṃ ‘yadekayā juhuyāddarvihomaṃ kuryāt’ iti&nbsp;| siddhe vā
            karmanāmadheyatve tadviśeṣavicārastatra&nbsp;| iha punaḥ sāmānyacinteti nopanyastam&nbsp;| yā
            tu tatra guṇavidhyāśaṅkā sā 'dhikaraṇamadhye paricodanāmātraṃ sarvamevaitatprāsaṅgikam&nbsp;|
            aṣṭame ca pūrvavadapūrvacintādhikārāt| kena pūrvarvihitānāṃ karmaṇāmāgreyādīnāṃ nāmadheyatvamāśaṅkyate&nbsp;|
            taducyate&nbsp;| aṣṭākapālo bhavatītyādibhirdravyamātrayuktāḥ kramavatyo bhāvanāḥ pratipādyante&nbsp;|
            tāsāṃ ca sthānakrameṇāgnyādidaivatyāni yājyānuvākyāyugalānyāmnāyante&nbsp;| tāni kramaviniyuktāni
            santi māntravarṇikīḥ karmāṅgabhūtā devatāḥ kalpayanti&nbsp;| na hyanyathā te mantrāḥ karmopayogaṃ
            gaccheyuḥ&nbsp;| kriyāsvarūpaprakāśanena tatsaṃbandhiprakāśanena vā mantrāḥ karmopayogitāṃ
            gacchanti&nbsp;| na caitaiḥ kriyā dravyaṃ cābhidhīyate&nbsp;| yadagnyādyabhidhīyate tasya saṃbandhitvaṃ
            na jñātaṃ tatrāsaṃbandhyagnyādiprakāśane 'naṅgatvaprasaṅgaḥ&nbsp;| tenāvadhāritāṅgatvamantrānurodhenaivaṃ
            vijñāyate yānete vadanti te nūnamagnyādayaḥ kriyāṅgamiti te ca mantreṣu prādhānyābhidhānāddevatātvena
            prajñātā iti tadavailakṣaṇyātkarmasvapi devatā bhavanti&nbsp;| puroḍāśādibhirapi ca havirātmakatvādyogyatayā
            yāgasādhanatvenopaplavamāneṃrdevataivā ' 'kāṅ‌kṣiteti dravyadevatāsaṃbandhaniṣpatteranumitānāṃ
            yāgānāṃ ‘tatprakhyaṃ cānyaśāstram’<a id="N148" href="#n148"><sup>148</sup></a> ityāgneyādīnāṃ nāmadheyatvam&nbsp;| atha vā 'ṣṭākapālādīnāṃ haviṣṭ‌vāt ‘dvirhaviṣo 'vadyati’
            iti hyavadāne gṛhīte codanāntareṇa ca tatsaṃskārārthopastaraṇābhighāraṇagrahaṇāccaturavatte
            niṣpanne ‘caturavattaṃ juhoti’<a id="N149" href="#n149"><sup>149</sup></a> iti vacanādyāvad‌dravyaṃ niṣpannānāṃ homānāṃ tathaivāgnyādiṣuḥ prāpteṣu nāmadheyatvam|
            evaṃ cānekārthavidhidoṣo na bhaviṣyati| tathā prāpte 'bhidhīyate—
         </p>
         
         <div xmlns="" class="lg">
            <span class="line">na cedanyena śiṣṭāḥ syuryāgāḥ śabdena kenacit&nbsp;|</span>
            <span class="line">te guṇāścopadiśyeranvidhinā hyavibhāgataḥ&nbsp;||</span>
            
         </div>
         <span xmlns="" class="pageinfo">[341]</span>
         
         <p xmlns="">na tāvad‌dravyadevatāsaṃskārasaṃyogena yāgavidhirupapadyate&nbsp;| katham&nbsp;|</p>
         
         <div xmlns="" class="lg">
            <span class="line">na dravyasya svarūpeṇa mantrākāṅkṣā 'vakalpate&nbsp;|</span>
            <span class="line">na cānyavācinā tasya saṃbandhaḥ saṃpratīyate&nbsp;||</span>
            
         </div>
         
         <p xmlns="">nāṣṭākapālo bhavatītyetāvatā kaścitpuruṣavyāpāro vidhīyate yo 'nuṣṭhānāya smṛtikaraṇaṃ
            mantramapekṣeta&nbsp;| na ca puroḍāśabhavanaṃ puruṣasyānuṣṭheyaṃ, pratiniyatakartṛtvātkriyāṇām&nbsp;|
            nāpi dravyaṃ, svarūpeṇa siddhātmakatvāt kartavyaṃ yena smaryeta&nbsp;| na ca ‘agnirmūrdhā’
            ityādibhirdravyaṃ tad‌vyāpārovā 'bhidhīyate yenā ' 'kāṅkṣayā 'pi saṃbadhyeran&nbsp;| agnyādyabhidhāyināṃ
            na kaścittaiḥ saṃbandho vidyate&nbsp;|
         </p>
         
         <div xmlns="" class="lg">
            <span class="line">na ca yāgo haviṣṭavaṃ vā puroḍāśe 'vadhāritam&nbsp;|</span>
            <span class="line">yena syāddevatākāṅkṣā tanmantrāṇāṃ ca saṃgatiḥ&nbsp;||</span>
            
         </div>
         
         <p xmlns="">yadi hi prathamaṃ yāgatvamavadhāryeta tato devatākāṅkṣāyāṃ satyāṃ devatāvācino mantrāḥ
            saṃbadhyeran, na tu tadbhavatiśabdenoktam&nbsp;| na ca yāgasaṃbandhātprāk puroḍāśādīnāṃ
            haviṣṭavamavadhāryate&nbsp;| saṃbandhiśabdo hyayaṃ na dravyasvarūpaprayuktaḥ&nbsp;| tadeva hi
            dravyamayāgasaṃbaddhaṃ payaḥprabhṛti na loke haviḥśabdavācyaṃ bhavati&nbsp;| etena caturavattacodanākalpitakarmanāmatvaṃ
            pratyuktam&nbsp;| āghārādiṣu tu kriyātmakatvānmantrākāṅkṣāyāṃ vacanaviniyogavaśācca bhavati
            māntravarṇikadevatākalpanā&nbsp;| sarvajaghanyaścāyaṃ devatāvidhiḥ sarvajyeṣṭhe taddhitadetāvidhau
            saṃbhavati kimityāśrīyate&nbsp;| anyathānupapattimūlaścāsau&nbsp;| na ca taddhite saṃbhavatyanyathānupapattiḥ&nbsp;|
            tasmādanenaiva kṛte dravyadevatāsaṃbandhe 'rthavādapuraḥsareṇa bhavatiśabdena vihite
            viśeṣārthaṃ krameṇa mantrāmnānam&nbsp;| agatyā cānekārthavidhiraṅgīkriyate&nbsp;| <b>vidhānārthe taddhitānte śabda iti</b>—vidhiprayojanatvābhiprāyeṇa&nbsp;| sarvaṃ caitattasmādavibhaktaṃ gamyate&nbsp;| devatā tāvatprātipadikenoktā
            tadviśiṣṭaṃ dravyaṃ taddhitena saṃbandho 'pi tatraivārthagṛhītastatsāmānādhikaraṇyāccāśeṣātmīyopasarjanayuktamaṣṭākapālapadaṃ
            viśeṣaṇatvena tatraivāntargatam&nbsp;| dravyasya cā ' 'gneyatvena bhavanamabhāvyamānasya
            na sidhyatīti tadākṣiptā bhāvanā 'pi tatraiva&nbsp;| <span class="pageinfo">[342]</span>na ca yāgena vinā ' 'gneyatvaṃ bhāvayituṃ śakyamiti puruṣavyāpāraviśeṣo 'pi yāgastadantargataḥ&nbsp;|
            tataśca taddhitāntapadopāttavidhinā sarvamanyadarthādākṣipyamāṇaṃ na vākyaṃ bhinatti&nbsp;|
            bhāvanāvidhipūrvakaśca sarvatra dhātvarthakārakavidhirbhavatītyaśrūyamāṇā 'pi saiva
            tāvadviśiṣṭā vidhīyate&nbsp;| tato viśeṣaṇānyathānupapattyā sarvasaṃsargātmakatvācca tāmeva
            saṃbandhaśabdenābhidhatte, na tvavyāpārātmakatvād‌dravyadevatāsaṃbandhaḥ śakyate vidhātum&nbsp;|
            ‘avibhāgat’ iti—arthākṣepahetuḥ&nbsp;| ‘na cedanyena’ iti—anyathānupapattiśaraṇābhidhānam&nbsp;||
            9&nbsp;||
         </p>
          
         <span xmlns="" class="trailer">( iti āgneyādhikaraṇam&nbsp;|| 6&nbsp;|| )</span>
          
         
         
         <span xmlns="" class="pageinfo">[342]</span>
         
         
         <p xmlns="">nāmadheyaprastāvena dravyanāmasu nimittaṃ pratyadhikaraṇatrayamārabhyate&nbsp;| tulyahetutvātpuroḍāśo
            'pyugāhṛtaḥ&nbsp;| tatra ‘śāstrasthā vā tannimittatvāt’<a id="N150" href="#n150"><sup>150</sup></a> iti yājñikānāṃ saṃskṛteṣuprayogātsā3rvatrikatvādavigītatvācca saṃskāranimittatā&nbsp;|
            tathā hi—
         </p>
         
         <div xmlns="" class="lg">
            <span class="line">puroḍāśādibhirloke vyavahāro na dṛśyate&nbsp;|</span>
            <span class="line">tasmādyūpādivadvedātteṣāṃ saṃskārahetutā&nbsp;||</span>
            
         </div>
         
         <p xmlns="">tannāsti&nbsp;| kutaḥ&nbsp;|</p><span xmlns="" class="pageinfo">[343]</span>
         
         <div xmlns="" class="lg">
            <span class="line">ekadeśe 'pi yo dṛṣṭaḥ śabdo jātinibandhanaḥ&nbsp;|</span>
            <span class="line">tadatyāgānna tasyāsti nimittāntarakalpanā&nbsp;||</span>
            
         </div>
         
         <p xmlns="">ya eva laukikāḥ śabdāsta eva vaidikāsta evāmīṣāmarthā iti <a id="N151" href="#n151"><sup>151</sup></a>sthitatvāllokaprasiddhipratīkṣe vede yatraikadeśe 'pi jātinimittatā labhyate na tatra
            punarnimittāntaraśaktikalpanā saṃbhavati&nbsp;| saṃskṛteṣvapi jāteranapagamāttannimittatātikramo
            na śakyo vaktum&nbsp;| ataśca śāstrasthairapyavirodhānna bādhaḥ&nbsp;| kiṃ ca&nbsp;|
         </p>
         
         <div xmlns="" class="lg">
            <span class="line">vedenāpi ca saṃskārātprāgeva cchedanādikāt&nbsp;|</span>
            <span class="line">tadvidhau jātiśabdatvamāśritaṃ lokasaṃmatam&nbsp;||</span>
            
         </div>
         
         <p xmlns="">tena jātimete na vyabhicaranti&nbsp;| byabhicaranti tu saṃskārān, avihitatvāllekavyavahāravelāyāṃ
            saṃskārāṇāmabhāvāt&nbsp;|
         </p>
         
         <div xmlns="" class="lg">
            <span class="line">na ca yūpāditulyatvamanyathā 'pyupapattitaḥ&nbsp;|</span>
            <span class="line">lokādalabhyamānārthāste hyagatyā tathā ' 'śritāḥ&nbsp;||</span>
            
         </div>
         
         <p xmlns="">yadi hi cchedanavidhivelāyāṃ bandhanavidhau vā kaścillaukiko 'rtho labhyeta tataḥ
            kimevaṃ vyavasthitavacanavyaktiviparyayeṇa kalpyeta yacchidyate sa nūnaṃ yūpa iti&nbsp;|
            asti ca barhirādergatistasmādatulyatā&nbsp;|| 10&nbsp;||
         </p>
          
         
         <span xmlns="" class="trailer">( iti barhirājyādhikaraṇam&nbsp;|| 7&nbsp;|| )</span>
          
         
         
         <span xmlns="" class="pageinfo">[344]</span>
         
         
         <p xmlns="">nanu samudāyaprasiddheḥ śrutisthānīyatvādvākyasthānīyāvayavaprasiddhirdurbalā syāt&nbsp;|
            tathā hi&nbsp;|
         </p>
         
         <div xmlns="" class="lg">
            <span class="line">akṣaraireva budhyante samudāyaprasiddhiṣu&nbsp;|</span>
            <span class="line">arthabhāgopasaṃhārāditarā viprakṛṣyate&nbsp;||</span>
            
         </div>
         
         <p xmlns="">satyamevametat&nbsp;| avaśyaṃ tvavayavānāmapi svārthe śaktirāśrayaṇīyā tadanāśrayaṇe 'vayavaprasiddhatvābhāvāt&nbsp;|
            tatra ca&nbsp;|
         </p>
         
         <div xmlns="" class="lg">
            <span class="line">asatsvavayavārtheṣu yo 'nyatrārthe prayujyate&nbsp;|</span>
            <span class="line">tatrānanyagatitvena samudāyaḥ prasidhyati&nbsp;||</span>
            
         </div>
         
         <p xmlns="">labdhātmikā hi samudāyaprasiddhiravayavaprasiddhiṃ bādhate tasyāstvātmalābho yatra
            pramāṇāntareṇa pūrvānubhūtāvayavārtharahite 'rthe śabdaprayogo dṛśyate yathā 'śvatvakarṇatvarahite
            vṛkṣe 'śvakarṇaśabdasya&nbsp;| na hyatra pūrvaśaktyanusāreṇa pratītirupapadyata ityarthāpattyā
            śaktyantaraṃ kalpyate&nbsp;| tataścobhayasaṃbhave 'vayavārthānusaṃdhānādvikṣiptāyā avayavaprasiddherakṣaraśravaṇamātralabhyatvādiyaṃ
            balīyasī bhavati&nbsp;| atra punarapsu prakarṣasecanakriyākaraṇatvasaṃbhavādavayavaśaktibhireva
            vākyavatprayogopapatteḥ śaktyantare pramāṇābhāvātsamudāyaprasidhdyabhāvaḥ&nbsp;| tathā
            hi&nbsp;|
         </p>
         
         <div xmlns="" class="lg">
            <span class="line">bhavetāṃ yadi vṛkṣeṣu vājikarṇau kathaṃcana&nbsp;|</span>
            <span class="line">adṛṣṭāṃ samudāyasya kaḥ śaktiṃ jātu kalpayet&nbsp;||</span>
            
         </div>
         
         <p xmlns="">tasmānnāpsu samudāyaprasiddhiriti dravadravyamātrasādhāraṇatā&nbsp;| nanu saṃskāranimittatve
            'pyapsāmānādhikaraṇyakṛtatvādīkārasya ghṛtānnivṛttiḥ syāt&nbsp;| yadi hi prāgīkārātsaṃskāranimittatā
            'vagamyeta tataḥ strīpratyayo 'yamāśrayaliṅganimitta ityavadhāraṇādanyaliṅgā-<span class="pageinfo">[345]</span>nnivarteta&nbsp;| ayaṃ punaranyaprayogaḥ saṃskāreṣvīkārānta evānavagatavibhāgo vedyādivatprayukta
            ityanyādṛśasya vācakatvaṃ nāvadhāryeta tasmādīkārāntaḥ syāt&nbsp;| yaugikatve tu prāgīkārādyogo
            gamyata iti strīpratyayo 'yaṃ nimittābhāvādaghṛte na prayokṣyate, codakaprāptaṃ tu
            prātipadikamātraṃ prayoktavyam&nbsp;| na ca dravyeṣvarthasamavāyādvidhiśabdaprayoganiyamo,
            yataḥ prokṣaṇaśabdabādhena jātipakṣavad ghṛtamityeva prayogaḥ syāt&nbsp;|| 11&nbsp;||
         </p>
          
         <span xmlns="" class="trailer">( iti prokṣaṇyadhikaraṇam&nbsp;|| 8&nbsp;|| )</span>
          
         
         
         <span xmlns="" class="pageinfo">[345]</span>
         
         
         <p xmlns="">nirmanthye 'pi pūrvādhikaraṇavaṃjjātisaṃskāranimittapakṣāvudbhāvyānantareṇa yaugikatvaṃsādhanīyam&nbsp;|</p>
         
         <div xmlns="" class="lg">
            <span class="line">vaidyutāśmābhighātotthasūṃryakāntādijanmanām&nbsp;|</span>
            <span class="line">nivṛttau caritārthaḥ san nirmanthyo 'bhinavaḥ katham&nbsp;|</span>
            
         </div>
         
         <p xmlns=""><a id="N152" href="#n152"><sup>152</sup></a>‘<b>loke karmāṃrthalakṣaṇam</b>’ ityaśabdārthenāpi vyavahārādbhavedaciranirdagdhaghṛtapratītiḥ&nbsp;| sarvaghṛtānāṃ ca
            navanītavikāratvātpunaḥ śruteraciranirdagdhanavanītārthatā syāt&nbsp;| iha tu śabdapramāṇake
            'nyakriyājanitanivṛttamātracaritārtho nirmanthyaśabdāściraviśeṣopādānāsamarthaḥ kathamaciranirmathitaviṣayaḥ
            kalpyate&nbsp;| nahyatrāciratvamapi yoge 'ntargataṃ, kriyāyogamātranimittatvāt&nbsp;| tasmādasadetat&nbsp;|
            naiṣa doṣaḥ&nbsp;|
         </p>
         
         <div xmlns="" class="lg">
            <span class="line">pākenāgnerupāttatvādviśeṣaṇaparā śrutiḥ&nbsp;|</span>
            <span class="line">tacca pākāṅgabhūtatvāttaddeśādau kariṣyate&nbsp;||</span>
            
         </div>
         
         <p xmlns="">yathaiva lohitoṣṇīṣādividhiṣu viśeṣyāṇāṃ prāptatvādviśeṣaṇaparatvamevamihāpi viśeṣyānuvādena
            viśeṣaṇabhūtā kriyaiva pākāṅgatvena vidhīyate&nbsp;| aṅgānāṃ ca pradhānenaikadeśakālakartṛtvaṃ
            vakṣyate<a id="N153" href="#n153"><sup>153</sup></a>&nbsp;| tenāciranirmathitenādūranirmathitenānanyakartṛnirmathiteneti vaktavye pradarśanārthamaciragrahaṇam&nbsp;||
            12&nbsp;||
         </p>
          
         <span xmlns="" class="trailer">( iti nirmanthyādhikaraṇam&nbsp;|| 9&nbsp;|| )</span>
         
          
         
         
         <span xmlns="" class="pageinfo">[346]</span>
         
         
         <p xmlns="">taddhitopāttatvānmatvarthamya na lakṣaṇā&nbsp;| na cānekārthavidhiryena vākyaṃ bhidyeta&nbsp;|
            na ca samasteṣu karmasu tatprakhyānaśāstrasadbhāvaḥ&nbsp;| n ca yathā 'gnihotre samāso
            'nabhivyaktastathā 'tra taddhitaḥ&nbsp;| sarvatra hyevaṃrūpā eva devatāvidhayo bhavanti&nbsp;|
            na ca śyenayāgavadviśvairdevaiḥ kasyacidvayapadeśaḥ&nbsp;| na ca phalapadāśravaṇādvājapeyavadvairūpyaṃ
            yajñeḥ, śakyate hi kevalayajyanuvādena devatā vidhātumityārambhaḥ&nbsp;| sarvatra ca nāmacintānusārānna
            barhirājyādivicāreṇa vyavadhānam&nbsp;| atha vā nāmadheyānyapi yaugikāni nirmanthyādiṣvaprāptārthatvādvidhiphalāni
            dṛṣṭāni vaiśvadevaśabdo 'pi tathā 'stvityanantaraṃ saṃbandhaḥ&nbsp;| tatra vikalpa iti
            guṇavidheḥ phalena pratijñānam&nbsp;| evaṃ hi śaṅkyate&nbsp;| yadyayaṃ guṇavidhirna tarhi karma
            vidhīyate&nbsp;| na cāpi dūrasthamanuvadituṃ śakyate tatra prakṛtāgneyādikarmānuvādenāśakyaṃ
            devatāvidhānamutpattivākyaśiṣṭadevatāntarāvarodhādata āha—vikalpastābhiḥ saha bhaviṣyati&nbsp;|
            na cādyāpi sūtrakārabhāṣyakārābhyāmautpattikabalīyastvaṃ kvaciddarśitamiti tulyabalatvaṃ
            manyate&nbsp;| kiṃ ca&nbsp;|
         </p>
         
         <div xmlns="" class="lg">
            <span class="line">na samastānuvādasya kiṃcidasti prayojanam&nbsp;|</span>
            <span class="line">viśve devā na ca prāptāḥ pratyekaṃ saṃhateṣu vā&nbsp;||</span>
            
         </div>
         
         <p xmlns="">yadi hi guṇaṃ na vidadhyāttataḥ samastameva vākyamanarthakaṃ syāt&nbsp;| viśvedevasaṃbandhaśca
            na prakṛtānāṃ pratyekamasti, na samudāye yenānūdyeta&nbsp;| na cā ' 'mikṣāyāgasya kevalasya
            yajinā grahaṇam&nbsp;| na ca vaiśvadevaśabdastadviṣayatveneṣyate&nbsp;| tasmātsaptasu yāgeṣu
            guṇavidhiḥ&nbsp;| tatraitatsyāt&nbsp;| eka eva śabdaḥ saptasu vidhirāmikṣāyāṃ cānuvāda iti vipratiṣidhyeta&nbsp;|
            tanna&nbsp;|
         </p>
         
         <div xmlns="" class="lg">
            <span class="line">prakṛtatvāviśeṣe 'pi yatra prāptirna vidyate&nbsp;|</span>
            <span class="line">vidhestatropasaṃhārānna vairūpyaṃ bhavipyati&nbsp;|| 13&nbsp;||</span>
            
         </div>
          
         
         
         <span xmlns="" class="pageinfo">[347]</span>
         
         <p xmlns="">atrocyate&nbsp;| nāyaṃ prakṛteṣu guṇavidhirupapadyate&nbsp;| katham&nbsp;|</p>
         
         <div xmlns="" class="lg">
            <span class="line">guṇāntarāvaruddhatvānnāvakāśyo guṇo 'paraḥ&nbsp;|</span>
            <span class="line">vikalpo 'pi na vaiṣamyāttasmānnāmaiva yujyate&nbsp;||</span>
            
         </div>
         
         <p xmlns="">agnyādayo hyutpattivākye taddhitaśrutyā 'ṣṭākapālādīnāṃ devatā, viśvedevā vākyena&nbsp;|
            nanvatrāpyaṣṭākapālādisaṃbandhādvākyameva&nbsp;| na&nbsp;| taddhitena dravyaviśeṣasya kṛte devatāsaṃbandhe
            vākyena viśeṣaṇaviśeṣyabhāvamātrakaraṇāt&nbsp;| vaiśvadevaśabde 'pi tatheti cet&nbsp;| na&nbsp;|
            yāgalakṣitadravyasaṃbandhakalpanāviprakarṣāt&nbsp;| na tāvadvaiśvadeveneti prakṛtamaprakṛtaṃ
            vā dravyaṃ devatāsaṃbandhi śrūyate&nbsp;| tatra yajeteti sāmānādhikaraṇyādevaṃ tāvadvijñāyate
            vaiśvadevena yāgeneti&nbsp;| tataścānyathā yāgasaṃbandhānupapattyā tatsādhanaṃ dravyaṃ
            lakṣaṇayā devatā skandati&nbsp;| vākyena ca yāgamātrasaṃbandhe sati prakaraṇādidaṃ kalpanīyaṃ
            tenaivā ' 'gneyādinā yāgena vaiśvadevena yajeta nānyeneti&nbsp;| na tvagnyādividhau kācillakṣaṇāpekṣā
            prakaraṇāpekṣā veti vaiṣamyam&nbsp;| <b>nahi prakaraṇaṃ dravyasyeti</b>&nbsp;| yadā dravyasyāgnyādisaṃbandho vidhīyate na tadā prakaraṇāpekṣetyarthaḥ&nbsp;| atha vā
            yad‌dravyasya prakaraṇaṃ na tadvaiśvadevavākyenā ' 'śritam&nbsp;| bhāṣye tu dravyaśabdo
            vastuvācī&nbsp;| na hi śrautasyāgnyādidravyasya devatābhūtasya prakaraṇaṃ bādhakaṃ, vaiyadhikaraṇyaṃ
            vā, dravyasya yatsaṃbandhitvena śrutamagnyādi tasya prakaraṇaṃ na bādhakamiti&nbsp;| prakṛtayajñibuddheśca
            na dūrasthānuvādena guṇavidhirviśiṣṭāpūrvakarmavidhānaṃ vā&nbsp;| viprakīrṇayāgaikīkaraṇācca
            samudāyānuvādo 'rthavān&nbsp;| na hi ‘vasante vaiśvadevena’ ‘prācīnapravaṇe vaiśvadevena’
            ityādi vidhānaṃ parasparasahitānāmaṣṭānāṃ haviṣāṃ samudāyapadādṛte 'vakalpate&nbsp;| tasmādekadeśasthairapi
            viśvairdevairupalakṣitānāṃ chatrinyāyena tatprakhyatayaiva sarveṣāṃ nāmadheyatvam&nbsp;||
            14&nbsp;||
         </p>
          
         
         
         
         <div xmlns="" class="lg">
            <span class="line">vaiśvadevamupādāya devatā nopadiśyate&nbsp;|</span>
            <span class="line">saha vidhyanuvādau hi naikaḥ śabdaḥ samaśnute&nbsp;||</span>
            
         </div>
         <span xmlns="" class="pageinfo">[348]</span>
         
         <p xmlns="">atha vā yaduktaṃ nirmanthyādivannāmaiva sadguṇamapi vidhāsyatīti&nbsp;| tatrābhidhīyate&nbsp;|
            mithaśca nāmaguṇavidhyarthayorasaṃbandhaḥ&nbsp;| nirmanthyastu guṇavidhiriti&nbsp;|| 15&nbsp;||
         </p>
          
         
         
         
         <p xmlns="">pūrveṇaikasūtramapi saṃbhavati&nbsp;| mithaḥ saha pradāne kriyamāṇe triṃśatsaṃpattyabhāvādanarthasaṃbandhaḥ
            syāt&nbsp;| kutaḥ&nbsp;|
         </p>
         
         <div xmlns="" class="lg">
            <span class="line">haviṣo guṇabhūtatvānna karmāvṛttihetutā&nbsp;|</span>
            <span class="line">devataikyātsaha tyāgo lāghavāddhi prasajyate&nbsp;||</span>
            
         </div>
         
         <p xmlns="">tena sakṛttyāgaḥ kartavya iti satyāṃ sahapradānaśaktau nā ' 'vṛttiryuktā&nbsp;| saṃpratipannadevatātvācca
            sahapradānamaviruddhaṃ śakyaṃ kartuṃ tataśca triṃśattvavirodhaḥ&nbsp;| triṃśatpūraṇaṃ ca
            keṣāṃcidevaṃ, nava prayājāḥ, navānuyājāḥ, dvāvāghārau, dvāvājyabhāgau, aṣṭau pradhānāhutaya
            iti&nbsp;| apareṣāṃ tu sviṣṭakṛdvājinejyāgrahaṇādāghārau na gaṇitau&nbsp;| sarvathā tu pradhānāhutibhedadarśanasiddhiḥ&nbsp;||
            16&nbsp;||
         </p>
          
         <span xmlns="" class="trailer">(&nbsp;|| iti vaiśvadevādhikaraṇam&nbsp;|| 10&nbsp;|| )</span>
          
         
         
         <span xmlns="" class="pageinfo">[348]</span>
         
         
         <p xmlns="">guṇavidhināmadheyavicāre paryavasite 'dhunā kevalaguṇavidhitvamevāsti na veti vicāryate&nbsp;|
            atha vā 'ṣṭākapālatvasya vaiśvānarasāmānādhikaraṇyād‌dvādaśatvāntargatastatprakhyatvena
            nāmadheyatvamāśaṅkya guṇavidhiḥ prasiddhayādibhiḥ prakṛtayajibuddhestatprakhyatvābhāvācca
            samarthanīya-<span class="pageinfo">[349]</span>stamapi nirākṛtyārthavādatā pūrvasiddhaivopasaṃhariṣyate&nbsp;| tatra pūrvavatāṃ vidhānenārthavattvamapū-
            rvāṇāṃ nāmadheyatvāvadhāraṇāt ‘yadutpattāvapūrvam’<a id="N154" href="#n154"><sup>154</sup></a> iti&nbsp;| tasmādguṇavidhayo 'ṣṭatvādayaïti kecit&nbsp;| tadayuktam&nbsp;| na hyapūrvatvānnāmadheyatvaṃ
            siddham&nbsp;| apūtvāddhi yathaiva laukikārthāparijñānānna guṇavidhitvamevaṃ vaidikakarmābhidhāyitvaṃ
            sutarāmaprasiddhāmiti nāmadheyatvamapi na syāt&nbsp;| satyeva ca sarvatra laukike 'rthe
            samabhivyāhārādibhirnāmadheyatoktā&nbsp;| tasmādyathābhāṣyameva sūtrārthaḥ&nbsp;|
         </p>
         
         <div xmlns="" class="lg">
            <span class="line">pūrvajñātārthavācitve nāmadheyārthavādane&nbsp;|</span>
            <span class="line">aprāptatvādihaite syurvaiśvadevavikalpavat&nbsp;||</span>
            
         </div>
         
         <p xmlns="">yadi hi vaiśvānarayāge 'ṣṭatvādayaḥ kutaścitprāptā bhaveyustataḥ saṃvādadvāreṇa nāmadheyatvamarthavādatā
            vā syānna tu prāptirasti kevaladvādaśatvavidhānāt&nbsp;| tathā hi&nbsp;|
         </p>
         
         <div xmlns="" class="lg">
            <span class="line">yadyapyarthātmanā 'styeva mahāsaṃkhyāsvavāntarā&nbsp;|</span>
            <span class="line">aparicchedakatvāttu nāsau karmaviśeṣaṇam&nbsp;||</span>
            
         </div>
         
         <p xmlns="">na hi sattāmātreṇa saṃkhyā vyāpriyate kiṃ tarhi saṃkhyeyaparicchedena&nbsp;| dvādaśatvena
            ca kapāleṣu paricchidyamāneṣu nāṣṭatvādīnāṃ paricchedakatvamityavidyamānatā&nbsp;| yadyapi
            ca yathākathaṃcidastitvamāśrīyate tathā 'pyetāvanmātraṃ bhavedaṣṭau bhavantīti na
            tu yadaṣṭākapāla iti&nbsp;| saṃskṛtataddhito hyeṣaḥ, taddhitārthanimittaśca samāsastau
            ca sati samārthye bhavataḥ&nbsp;| sāmarthyaṃ cānyanirapekṣatve bhavati&nbsp;| sāpekṣāśca dvādaśatvenāṣṭatvādaya
            iti na dvādaśakapālo 'ṣṭākapālādiśabdābhidhānīyakaṃ labhate&nbsp;| tena svarūpasaṃkīrtanasyāsattvātprarocanamasaṃbaddhataramāpadyeta&nbsp;|
            na ca dvādaśatvavilakṣaṇo 'ṣṭatvādeḥ karmopayogaḥ saṃbhavati, saṃkhyātvāt&nbsp;| yadyapi
            cāṣṭatvastutyā dvādaśatvaṃ stūyate na tvaṣṭākapālastutyā dvādaśakapālasya stutiḥ&nbsp;|
            viśeṣaṇaviśeṣyayoratyantabhedāt&nbsp;| api cāstyeva dvādaśatvasyā ' 'tmīyā stutiḥ ‘rjagatyaivāsmin’
            iti&nbsp;| tasmād‌dvādaśatvena saha vikalpamānā guṇavidhaya evaite 'pi&nbsp;| sarvaṃ cedaṃ vaikalpikānekasaṃkhyāviśiṣṭavaiśvānaravidhānādekamevotpattivākyamiti
            na balābale viśeṣaḥ&nbsp;| tasmā-<span class="pageinfo">[350]</span><b>tsāmarthyamiti</b> ca pūrvaprakṛtayogyāpekṣatvādvaiśvadevapūrvapakṣātideśaḥ&nbsp;| tadīyaṃ hi sāmarthyamasminsamāmnāye
            'sti, na ca taduktaḥ parihāraḥ&nbsp;| tasmādvidhānārthā iti&nbsp;|| 17&nbsp;||
         </p>
          
         
         
         
         <div xmlns="" class="lg">
            <span class="line">prakṛtāprakṛte ṣāge tathā dravye 'pi vā guṇaḥ&nbsp;|</span>
            <span class="line">dravyaṃ guṇavadevaṃ ca na kathaṃcidvidhīyate&nbsp;||</span></div>
         
         <p xmlns="">prakṛte tāvadvādaśatvāvarodhānnāṣṭatvādayo vidhīyante&nbsp;| na ca dūrasthe, tadupādānaśabdābhāvāt&nbsp;|
            na ca karmāntaraṃ kevalāṣṭatvādiguṇakaṃ saṃbhavati&nbsp;| dravyadevatāsaṃyogapratyakṣayāgāśravaṇāt&nbsp;|
            etena puroḍāśe saṃkhyāvidhistredhā 'pi pratyuktaḥ&nbsp;| tathā 'ṣṭākapālādi puroḍāśavidhānam&nbsp;|
            na hi dvādaśakapālapurāḍāśāvaruddho yāgaḥ puroḍāśāntaraṃ gṛhṇāti&nbsp;| nāpyananūdite karmaṇi
            svaśabdenāprakṛte puroḍāśavidhānaṃ phalatatsādhanāsaṃbaddhaṃ kvacidupayujyate&nbsp;| nāpyavyāpārātmakatvād‌dravyaṃ
            vidhātuṃ śakyate&nbsp;| ata eva viśvajidādivadapi nādhyāhāreṇa phalaṃ kalpyate&nbsp;|
         </p>
         
         <div xmlns="" class="lg">
            <span class="line">vaiśvānarapadaṃ nāpi yāgāyānnānuṣajyate&nbsp;|</span>
            <span class="line">vibhaktyantarayogitvānna carte 'smādanarthakam&nbsp;||</span>
            
         </div>
         
         <p xmlns="">syādetat&nbsp;| vaiśvānarapadānuṣaṅgādaṣṭākapālādidravyadevatāsaṃbandhavidheryāgāntarasiddhiriti&nbsp;|
            tannāsti&nbsp;| prathamānteṣu dvitīyāntānanuṣaṅgāt&nbsp;| na ca vibhaktivipariṇāmaḥ&nbsp;| anyathā
            'pyupapadyamānatvāt&nbsp;| yadi hyanuṣaṅgavipariṇāmāvantareṇāṣṭatvādiśravaṇamanarthakaṃ
            syāttataḥ kiṃ vā na kriyeta, tattu stutyarthatvenopapannataratvānnānarthakam&nbsp;| tadā
            cānuvādatvādvipariṇatavibhaktisaṃbandhe 'pyadoṣaḥ&nbsp;| tasmānna puroḍāśavidhānam&nbsp;| na
            ca dvādaśakapāle 'ṣṭākapālādayaḥ puroḍāśāḥ svātmabhirvibhaktā bidyante&nbsp;| aṣṭatvādimātraviśeṣadarśanāt&nbsp;|
            te cāṣṭatvādayo na yāge nāpi puroḍāśe vidhīyanta ityuktam&nbsp;| na cāṣṭatvādīnāṃ dvādaśakapālenaikavākyatā
            tavopapadyate&nbsp;| nānāvidheyaprayojanavaśenārthaikatvābhāvāt&nbsp;| na ca nānāvidhānāṃ vibhajyamānānāṃ
            <span class="pageinfo">[351]</span>sākāṅkṣatvaṃ vidyate&nbsp;| yadi caikaṃ vākyaṃ bhavettataḥ sarvaviśiṣṭaikabhāvanāvidhānānna
            vikalpaḥ syāt&nbsp;| aṣṭatvādīnāṃ ca guṇatvānna pratyekaṃ vākyaparisamāptyā pṛthaganuṣṭhānopapattiḥ&nbsp;|
            na ca saṃkhyānāṃ samuccayaḥ saṃbhavati&nbsp;| saṃkhyāntaropajananena sarvabhāvaprasaṅgāt&nbsp;|
            saṃkhyāntarānupajananasamuccayastu dvādaśatve 'ṣṭatvādyantarbhāvāt&nbsp;| tathābhūtānāṃ
            ca dvādaśatvavidhinaiva prāpteranuvādatvāpattiḥ&nbsp;| tenaitairbhinnairvākyaiḥ svatantrā
            vidhīyanta ityavaśyaṃ bhavatā 'bhyupagantavyam&nbsp;| tataśca dvādaśatvamutpattivākyaśiṣṭamitarāṇi
            tu vākyāntaraiḥ prakaraṇāpekṣairdurbalāni santi na saṃbandhyante&nbsp;| evaṃ tāvadvaiśvānarayāgo
            balavattaraguṇāvarodhānnāṣṭatvādīnpratīcchati&nbsp;| api cāṣṭatvādayo 'pi naivātisọdhāste
            'pi hi puroḍāśenaikavākyabhūtatvānnaiva vaiśvānarayāgasya prāpnuvanti&nbsp;| tatprakaraṇaṃ
            bādhitvā na tasya bhaviṣyanti&nbsp;| tathā cātadguṇāḥ kevalapuroḍāśasaṃbandhe prayoge syuranarthakāḥ&nbsp;|
            <b>na hi taṃ</b>—puroḍāśaṃ pratyarthavattā 'sti&nbsp;| atha vā kathamatadguṇā ityata āha—<b>na hi taṃ</b>—yāgamanyāvaruddhaṃ pratyarthavattā 'stīti&nbsp;|| 18&nbsp;||
         </p>
          
         
         
         
         <div xmlns="" class="lg">
            <span class="line">aṣṭatvādyavidhānatvādvayarthyeyaṃ tatprarocanā&nbsp;|| 19&nbsp;||</span>
            
         </div>
          
         
         
         
         <div xmlns="" class="lg">
            <span class="line">tasmādavayavadvāraṃ dvādaśatvaṃ prarocyate&nbsp;||</span>
            
         </div>
         
         <p xmlns="">yadvidheyamavadhāryate tadeva stotavyaṃ dvādaśatvaṃ cātra vidheyaṃ tasmādyathākathaṃcittadeva
            stotavyam&nbsp;| tatsāmīpyācca śaknuvantyaṣṭādiśabdāstadekadeśapratītiṃ kartum&nbsp;| ekadeśastutidvāreṇa
            caikadeśī stuto bhavati&nbsp;| tenaitaduktaṃ bhavati, īdṛśo 'yaṃ dvādaśakapālo mahābhāgo
            yasmin kriyamāṇe 'ṣṭākapālādayo 'pi saṃbhāvitā bhavanti te cāṣṭatvādayo brahmavarcasādisiddhipraśastāstasmātpraśasto
            'yamiti&nbsp;| yattvastyeva dvādaśatvasyānyā stutiriti&nbsp;| naiṣa doṣaḥ&nbsp;| kutaḥ&nbsp;|
         </p>
         
         <div xmlns="" class="lg">
            <span class="line">stuteraparimāṇatvādyāvatī hi pratīyate&nbsp;|</span>
            <span class="line">tāṃ sarvāmaikarūpyeṇa vidhyuddeśaḥ pratīcchati&nbsp;||</span>
            
         </div>
         <span xmlns="" class="pageinfo">[352]</span> 
         
         <p xmlns="">sarvatra hyalpairbahubhirvā 'kṣaraiḥ stutayo dṛśyante, śrotṛprakārānekatvācca kvacitkāścidarthavatyo
            bhavanti&nbsp;| yathaiva keṣāṃcidvidhyuddeśamātreṇa pravṛttau sidhyantyāmanyārthā stutirāśrīyate
            tathaivālpastutyupapanne 'pi kārye mahāstutyāśrayaṇamiti&nbsp;|| 20&nbsp;||
         </p>
          
         
         
         
         <div xmlns="" class="lg">
            <span class="line">janakatvena pūtāderaṣṭatvādīni kāraṇam&nbsp;|</span>
            <span class="line">teṣāṃ kārayitṛtvādvā pūtādeḥ kāraṇabhidhā&nbsp;||</span>
            
         </div>
         
         <p xmlns="">yaduktaṃ dvādaśatvāvarodhādanarthakamaṣṭatvādividhānaṃ stavanaṃ ceti&nbsp;| tannānarthakam&nbsp;|
            nityaṃ hi dvādaśakapālatā&nbsp;| yastu guṇaphalāni brahmavarcasādīni prārthayate tasyāṣṭatvādīni
            dvādaśatvopamardena nivekṣyante&nbsp;| tathā hi—
         </p>
         
         <div xmlns="" class="lg">
            <span class="line">puruṣārthasamāsatteḥ kāmyaṃ nityasya bādhakam&nbsp;|</span>
            <span class="line">viśeṣataśca sāmānye pūrvaprāpte pravartanāt&nbsp;||</span>
            
         </div>
         
         <p xmlns="">puruṣārthasiddhayartho hi sarvaḥ prayāsa iti tatpratyāsannaṃ vastu balīyo bhavati&nbsp;|
            dūre ca dvādaśatvaṃ puruṣārthasya tatsādhanayāgadravyasaṃskārārthakapālaparicchedāt&nbsp;|
            aṣṭatvādayastu tadāśritāḥ santaḥ sākṣād brahmavarcasādi sādhayantīti pratyāsatterbalīyāṃso
            bhavanti&nbsp;| tasmādarthavanta iti&nbsp;| nanu ca—
         </p>
         
         <div xmlns="" class="lg">
            <span class="line">brahmavarcasayogādi phalatvena yadīṣyate&nbsp;|</span>
            <span class="line">stutyabhāvādvidhiḥ kena vartamānāpadeśinām&nbsp;||</span>
            
         </div>
         
         <p xmlns="">tatra kecidāhuḥ&nbsp;|audumbarādhikaraṇapūrvapakṣanyāyenātra pratyavasthānamiti&nbsp;| tanna
            yuktam&nbsp;| tatraiva dattottaratvāt&nbsp;| ato 'yamabhiprāyaḥ&nbsp;| ‘pūta eva sa tejasvī’ ityādinā
            phalamucyate&nbsp;| ‘gāyatryaivainam’ ityādistuteḥ prātyātmiko vidhiḥ&nbsp;| ‘yadaṣṭākapāla’
            ityādibhiḥ sārthavādakaiḥ pratyekaṃ vihitānāṃ yathāsaṃkhyena pūta evetyādibhiḥ phalasaṃbandhaḥ
            kriyate&nbsp;|| 21&nbsp;||
         </p>
          
         
         
         <span xmlns="" class="pageinfo">[353]</span> 
         
         <div xmlns="" class="lg">
            <span class="line">vākyāni yāvadarthaṃ syurguṇebhyaḥ phalakalpane&nbsp;|</span>
            <span class="line">ekopakramasaṃhārādekaṃ cedaṃ pratīyate&nbsp;||</span>
            
         </div>
         
         <p xmlns="">putre jāte dvādaśakapālamiti yadevopakrāntaṃ tadevāṣṭatvādīnāmante ‘yad‌dvādaśakapālo
            bhavati’ iti ‘yasmiñ jāta etām’ iti copasaṃhriyamāṇaṃ paśyāmaḥ&nbsp;| tāvati ca nāṣṭatvādayaḥ
            pṛthag bhavituṃ labhante tadekavākyatā ca na stutyā vinopapadyate&nbsp;| arthāntaraparatāyāmānarthakyāt&nbsp;|
            yadi hi kartṛsaṃbandhīnyetāni bhaveyustatastasya kāraṇāni prayojakāni syuḥ&nbsp;| vaiśvānarasaṃbandhīni
            tvetāni&nbsp;| tasmādguṇārtho 'nyāsaṃbhavāditi stutyartho vidhīyate&nbsp;| pūta eva sa ityevamādīnāṃ
            ca tacchabdayuktānāṃ yasmiñ jāta ityanenāpekṣitatvānna pūrvaiḥ saha phalatvena saṃbandhaḥ&nbsp;|
            na cātrānupayogo yena balādāṃcchidya nīyeran&nbsp;| na cāṣṭatvādibrahmavarcasādīnāmebhirvibhāgena
            saṃbandhaḥ&nbsp;| yatra tu vibhāgo ‘gāyatryaivainam’ ityādau tatra stutitvamabhyupagatameva&nbsp;|
            ato yā nāma pūta ityevamādīnāṃ phalakalpanā sā yāgameva prati nāṣṭatvādīn&nbsp;| prathamopanipāte
            tu yāgasyāpi stutireva&nbsp;| evaṃ kāmakārarahitatvena phalavidhyasarūpatvāt&nbsp;| etaireva
            stūyamāne yadaṣṭākapāla ityādīnāmupapa-<span class="pageinfo">[354]</span>ttyarthatā&nbsp;| tasmānna guṇavidhaya iti siddham&nbsp;|| 22&nbsp;||
         </p>
          
         
         <span xmlns="" class="trailer">(iti vaiśvānareṣṭayadhikaraṇam&nbsp;|| 11&nbsp;||)</span>
          
         
         
         <span xmlns="" class="pageinfo">[354]</span>
         
         
         <p xmlns=""><b>tatsiddhiḥ</b>&nbsp;| arthavādaprasaṅgāttadupakāriguṇavādavidhitallakṣaṇaṃ tatra noktamidānīmabhidhīyate&nbsp;|
            nanu ca tatraiva ‘rūpātprāyād’<a id="N155" href="#n155"><sup>155</sup></a> ‘dūrabhūyastvāt’<a id="N156" href="#n156"><sup>156</sup></a> iti nimittaṃ kathitam&nbsp;| satyaṃ kathitam, na tu lakṣaṇatvena&nbsp;| kathaṃ tarhi, iha siddhaṃ
            tatrodāhṛtārthavādalakṣyaviṣayavyavahārārthaṃ nītam&nbsp;| atra tu sarvagauṇavṛttīnāṃ lakṣaṇamucyate&nbsp;|
            nanu ca sahacaraṇasthānādīnyanyānyapyakṣapādaprabhṛtibhirgauṇanimittānyuktāni&nbsp;| loke
            ca dṛśyate yaṣṭīḥ praveśaya, mañcāḥ krośanti, aśvasahastreṇāmuko rājā jita iti&nbsp;| tānyupasaṃhartavyāni&nbsp;|
            liṅgasamavāyenaivopasaṃhṛtānīti ke cit&nbsp;| chatrisamavetetarapratyayavaddhi yaṣṭisahacaritādipratyayo
            bhavati&nbsp;| atha vā gauṇyā vṛtteriha nimittamabhidhīyate na lakṣaṇāyāḥ&nbsp;| kiṃ cānayorbhedo
            'pyasti&nbsp;| bāḍhamasti&nbsp;| kutaḥ—
         </p>
         
         <div xmlns="" class="lg">
            <span class="line">abhidheyāvinābhūte pravṛttirlakṣaṇeṣyate&nbsp;|</span>
            <span class="line">lakṣyamāṇaguṇairyogādvṛtteriṣṭā tu gauṇatā&nbsp;||</span>
            
         </div>
         
         <p xmlns="">tatra yathaivā ' 'kṛtivacanaḥ śabdastatsahacaritāṃ vyaktiṃ lakṣayati tathaiva yaṣṭimañcāśvādayastatsaṃbaddhapuruṣalakṣaṇārthā
            bhavanti&nbsp;| agnirmāṇavaka iti tu nāgnitvāvinābhāvena māṇavakaḥ pratīyate&nbsp;| kiṃ tarhi—
         </p>
         
         <div xmlns="" class="lg">
            <span class="line">vah‌nitvalakṣitādarthādyatpaiṅgalyādi gamyate&nbsp;|</span>
            <span class="line">tena māṇavake buddhiḥ sādṛśyādupajāyate&nbsp;||</span>
            
         </div>
         
         <p xmlns="">sarvatra ca tatsiddhikarādāviyameva prastaraprabhṛtau yajamānādiśabdānāṃ vṛttiriti
            ta udāhṛtāḥ&nbsp;| atrāpi ca sāmānādhikaraṇyādekatarasya nāmadheyatvaṃ, nimittābhāvādanekaśaktikalpanābhayācca
            tadanupapattyā kāryalakṣaṇādvāraṃ prayojanavattaratvena guṇavidhitvaṃ, aśaktervā tadasaṃbhavādarthavādatvamiti
            traya eva pakṣāḥ&nbsp;| tatra guṇavidhivādī manyate&nbsp;| na kā-<span class="pageinfo">[355]</span>citprastarayajamānayoritaretarasamabhivyāhāreṇa stutiḥ pratīyate&nbsp;| na ca stotumapi
            paraśabdaḥ paratra vartate&nbsp;| na ca pravṛttinimittamasti&nbsp;| na ca pravṛttasya prayojanamanyatkāryalakṣaṇātaḥ&nbsp;|
            tasmāt ‘yo hotā so 'dhvaryuḥ’ ityādivadanyataraḥ kāryalakṣaṇārthaḥ&nbsp;| tatrāpi ‘mukhyaṃ
            vā pūrvacodanāt’<a id="N157" href="#n157"><sup>157</sup></a> iti yajamānaśabdaḥ svārthavṛttaḥ prastaraśabdaḥ strugdhāraṇādikāryalakṣaṇārtha iti
            guṇavidhiḥ&nbsp;| atrocyate—
         </p>
         
         <div xmlns="" class="lg">
            <span class="line">na tāvatkāryayogitvamekasyāpyupapadyate&nbsp;|</span>
            <span class="line">virodhādyajamānasya prastarāderacodanā&nbsp;||</span>
            
         </div>
         
         <p xmlns="">ekakapālavat ‘sūtravākena prastaraṃ praharati’ iti yajamāne prahriyamāṇe sarvatantravilopaprasaṅgaḥ&nbsp;|
            tasmādekavākyagatottarasādanasarvahomavidhistutyarthaḥ saṃvādaḥ&nbsp;| kathaṃ punaḥ para-<span class="pageinfo">[356]</span>śabdasya paratra sāmānādhikaraṇyam&nbsp;| <a id="N158" href="#n158"><sup>158</sup></a>kimākārā vā stutiriti&nbsp;| yajamāno hi sarvāmyarhitastadaṃśatvādbarhiṣa upari prastaraḥ
            sādayitavyaḥ&nbsp;| svargatvena saṃstute cā ' 'havanīye
            sakalo yajamāna āropito bhavatyekakapālenākhaṇḍiteneti stutiḥ&nbsp;| guṇācca śabdavṛttiḥ&nbsp;|
            <b>kathamaguṇavacana iti</b>—vācakatvamabhyupetaṃ manvānasya praśnaḥ&nbsp;| siddhāntastu, <a id="N159" href="#n159"><sup>159</sup></a>ajahatsvārthāḥ sarvāḥ śabdapravṛttayaḥ pūrvaśaktyanusārasaṃbhave śaktyantarakalpane
            pramāṇābhāvāt&nbsp;| saṃbhaviṣyati cātra siṃhatvāvagatavyaktyupasthāpitaprasahyakāritvādyanekadharmapratyayāddevadattapratyaya
            iti pūrvaiva śaktirnimittamiti na saṃśayahetutvena vyavahārocchedakāraṇaṃ prasiddhahānāprasiddhakalpanamāśrayaṇīyam&nbsp;|
            <a id="N160" href="#n160"><sup>160</sup></a>anyeṣāṃ tu darśanaṃ sarva eva hi siṃhādiśabdā jātiguṇakriyāsamudāyavācinaḥ samastārthāsaṃbhave
            devadattādiṣu katipayaguṇakriyāyogādupacaryanta iti&nbsp;| tatrābhidhīyate—
         </p>
         
         <div xmlns="" class="lg">
            <span class="line">samudāyārthavācitve naikadeśe bhavedgatiḥ&nbsp;|</span>
            <span class="line">śataśabdānna pañcāśanmukhyarūpeṇa gamyate&nbsp;||</span>
            
         </div>
         
         <p xmlns="">bhavati tu jātimātre dṛṣṭe sarvakriyāguṇapratyastamaye 'pi prayogaḥ&nbsp;| pratyayaśca
            mukhyātma naiva na devadattādiṣviva siṃhaśabdādupacaritaḥ&nbsp;| sāmānyavācitā cā ' 'kṛtyadhikaraṇasiddhā
            <span class="pageinfo">[357]</span> bādhyate&nbsp;| kriyāguṇānāṃ cā ' 'nantyānna śakyaḥ prativyakti saṃbandho 'nubhavitum&nbsp;|
         </p>
         
         <div xmlns="" class="lg">
            <span class="line">ekasyāmeva ca vyaktau bālyādiṣu guṇakriyāḥ&nbsp;|</span>
            <span class="line">anyāścānyāśca śakyante nābhidhātumasaṃgateḥ&nbsp;||</span>
            
         </div>
         
         <p xmlns="">na cāsāmānyāt sāmānyaṃ śakyate kalpayituṃ jātyantare 'pi kvacitkāsāṃcitsadbhāvāt&nbsp;|</p>
         
         <div xmlns="" class="lg">
            <span class="line">tatra siṃhatvamevā ' 'sāṃ vyavacchedakaraṃ bhavet&nbsp;|</span>
            <span class="line">taccānabhihitaṃ naivamuktaṃ cennānyavācitā&nbsp;||</span>
            
         </div>
         
         <p xmlns="">na hyanabhihitaṃ siṃhatvaṃ guṇakriyāṇāṃ vyavacchedakaraṃ bhavati&nbsp;| apratīteḥ&nbsp;| abhihitaṃ
            cettu pratyayādevāśeṣaguṇakriyāvagamādabhidhānaśaktyanavasāya iti samudāyavācināmekadeśeṣu
            na gauṇatvasaṃbhavaḥ&nbsp;| <a id="N161" href="#n161"><sup>161</sup></a>kaścitpunarāha-samāropitatadbhāvo gauṇa iti&nbsp;| tasyaitanmatam&nbsp;| na kathaṃcana paraśabdastayā
            jātyā svanibandhanabhūtayā vinā 'tyantānabhidheyakriyāguṇamātradvāreṇānyatra vartitumarhati&nbsp;|
            na ca siṃhaśabdenāpravartamānena siṃho devadatta iti sāmānādhikaraṇyaprayogo ghaṭate&nbsp;|
            kathaṃ tarhi—
         </p>
         
         <div xmlns="" class="lg">
            <span class="line">artheṣvarthāntarātmānamadhyāropyopapāditam&nbsp;|</span>
            <span class="line">vācyamāsādya śabdānāṃ svayameva pravartanam&nbsp;||</span>
            
         </div>
         
         <p xmlns="">siṃhādisadṛśakriyāguṇadarśanena hi devadattādayaḥ sāmastyaparikalpanayā sārūpyamāpadyante&nbsp;|
            tataśca svārtha eva śabdaḥ prayujyate&nbsp;| na caitāvatā mukhyaprasaṅgo 'rthasya, adhyāropitatvāt&nbsp;|
            yatra tu sa evārtho na samāropyate tatra mukhya ityadoṣaḥ&nbsp;| tatredamucyate&nbsp;| naitatkalpanāyā
            aśakyatvāt&nbsp;| tathā hi—
         </p>
         
         <div xmlns="" class="lg">
            <span class="line">asaṃkīrṇasvabhāvaṃ sadvastuvastvaṃntarātmanā&nbsp;|</span>
            <span class="line">āropyate 'bhidhānārthaṃ kathaṃ na bhrāntivarjitaiḥ&nbsp;||</span>
            
         </div><span xmlns="" class="pageinfo">[358]</span>
         
         <p xmlns="">yadā tāvadbhrāntyā mṛgatṛṣṇāyāṃ toyamadhyāropya śabdaṃ prayuṅkte, tadobhayormukhyārthādhyavasānarūpeṇe
            toyapratīterbhrāntimukhyatvam&nbsp;| athāpi vaktā vivekī sannitaravacanārthaṃ prayuṅkte,
            śrotā ca na viviṅkte, tadā 'pyekasya vivekenādhyāropābhāvāditarasyāntyādhyavasānānnaikamapi
            prati gauṇatvopapattiḥ&nbsp;| yadā tu dvāvapyabhrāntau tadobhayoḥ sādṛśyādinimittāntarṇītavatyarthādhyavasānādāropābhāvaḥ&nbsp;|
            tathā hi—
         </p>
         
         <div xmlns="" class="lg">
            <span class="line">dvāvapi pratipadyete siṃhapuṃsorviviktatām&nbsp;|</span>
            <span class="line">nādhyāropayituṃ śaktistenaikasyāpi vidyate&nbsp;||</span>
            
         </div>
         
         <p xmlns="">yathaiva hyasadṛśānāmarthānāṃ tiktamadhurādīnāṃ na kathaṃcidapi pratītyabhāvātparamparādhyāropaṇamevaṃ
            sadṛśānāmapi vivekajñānaṃ nopapadyate&nbsp;| na hyarthādhyavasānādanyādṛśaṃ nāma jñānaṃ
            vyavahārāṅgaṃ bhavatīti&nbsp;| kiṃ ca—
         </p>
         
         <div xmlns="" class="lg">
            <span class="line">śabda eva yadā tāvadanimitto na vartate&nbsp;|</span>
            <span class="line">buddhidurlalitā tatra bhavetriviṣayā katham&nbsp;||</span>
            
         </div>
         
         <p xmlns="">na cārtharahitā buddhirātmākāramātramanubhavantī jāyata ityuktaṃ śūnyavāde<a id="N162" href="#n162"><sup>162</sup></a>&nbsp;| api ca—
         </p>
         
         <div xmlns="" class="lg">
            <span class="line">pūrvānubhūta evārthaḥ smaryate prathamaṃ padāt&nbsp;|</span>
            <span class="line">tena mukhye pratīte 'rthe kvādhyāropo bhaviṣyati&nbsp;||</span>
            
         </div>
         
         <p xmlns="">sarvathā tāvadayaṃ gauṇamukhyavibhāgaḥ śrotṝṇāmarthaviśeṣāvadhāraṇe vyāpriyate&nbsp;| te
            ca padavelāyāmanadhyāropitasvārthavṛttyeva siṃhādipadamadhyavasāya devadattādipadasāmānādhikaraṇyānyathānupapattyā
            gauṇatāṃ kalpayanti&nbsp;| tatra caiṣāṃ svayamanāropyaiva siṃhatvaṃ tatsādṛśyādipratītirbhavati&nbsp;|
            sā ca kiṃ śabdādathārthādityanvicchatāmanvayavyatirekābhyāmākṛtyadhikaraṇanyāyenārthāditi
            niścayo jāyate&nbsp;| katham—
         </p>
         
         <div xmlns="" class="lg">
            <span class="line">siṃhaśabde hyanukte 'pi siṃhārthātsadṛśe matiḥ&nbsp;|</span>
            <span class="line">jāyate na tvabuddhe 'rthe siṃhaśabde śrute 'pi naḥ&nbsp;||</span>
            
         </div>
         
         <p xmlns="">yadā ca śrotṝṇāṃ svayamadhyāropābhāvastadā vaktaryapi naivaiṣāmevaṃ kalpanā bhavati,
            yathā nūnamanena siṃhatvamadhyāropitamiti&nbsp;| kathaṃ tarhi siṃhatvāvinābhūtānekakriyāguṇasamudāyo
            'nena vivakṣitaḥ, yatnagauravabhayānna svairabhidhānairbravīti&nbsp;| na cāsya samastasya
            kiṃ cidekaṃ vācakaṃ padamasti tenāvinābhāvitayā kathaṃ nu siṃhatvāttatpratītirbhavediti
            tattāvadabhidhīyate&nbsp;| yataḥ sthitayā śabdaśaktyā puṃsāṃ vyavahāro na tadvaśena śaktyantaropajana
            iti&nbsp;| kiṃca—
         </p>
         
         <div xmlns="" class="lg">
            <span class="line">yadyadhyāsena vaktṝṇāṃ gauṇī vṛttiḥ prakalpate&nbsp;|</span>
            <span class="line">vede sā na kathaṃcitsyādadhyāropayiturvinā&nbsp;||</span>
            
         </div><span xmlns="" class="pageinfo">[359]</span> 
         
         <p xmlns=""><a id="N163" href="#n163"><sup>163</sup></a>tasmādguṇapravṛttiprayojano gauṇa ityeva lakṣaṇaṃ nyāyyaṃ nānyathā&nbsp;| nanvevaṃ sati
            khapu-
            ṣpādīnāṃ svārthāvinābhūtaguṇābhāvādgauṇaprayogābhāvaprasaṅgaḥ, sāṃkhyādikalpitapradhānādiniṣedhe
            ca baud‌dhādervinā 'dhyāropeṇa prayogāsaṃbhavo 'nabhyupagate hi pratiṣedhānarthakyamabhyupagate
            tadvirodhaḥ syādadhyāropitaniṣedhe tvadoṣa iti&nbsp;| atrābhidhīyate&nbsp;| tavaivāyaṃ doṣaḥ&nbsp;|
            kutaḥ—
         </p>
         
         <div xmlns="" class="lg">
            <span class="line">adhyasyate khapuṣpatvamasatkathamavastuni&nbsp;|</span>
            <span class="line">prajñātaguṇasattākamadhyāropyeta vā na vā&nbsp;||</span>
            
         </div>
         
         <p xmlns="">yattāvatkhapuṣpasthānīya ātmā, khapuṣpaṃ bhavatsiddhānta ityādiprayogaḥ&nbsp;| tatra kataratkhapuṣpamanyattvayā
            siṃhatvavadavadhāritaṃ yadadhyāropyeta tena khapuṣpasvarūpameva tāvadadhyāropātmakamabhyupagantavyaṃ
            na caitasya loke gauṇatvapratītirmukhyārthāntarābhāvāt&nbsp;| prathamapratītatvāddhi khapuṣpādisvarūpaṃ
            na mukhyatvādapaiti&nbsp;| kathamasato mukhyatvamiti cet, tulyamidaṃ gauṇatve 'pi&nbsp;| yatra
            tvadhyāropyate sa gauṇaḥ, na yo 'dhyāropyate khapuṣpaṃ vā ' 'ropyamāṇaṃ viṣayāntarābhāvātsvayamevādhyāropyate
            vā tatraitatsyāt&nbsp;| vidyamānaghaṭādirūpaṃ tatrādhyāropyate na gauṇatvamiti&nbsp;| tadayuktaṃ,
            khapuṣpādau sadrūpapratyayānutpādāt&nbsp;| avaśyaṃ hi yādṛksaṃbandhakāle 'rtho 'nubhūtastādṛguttarakālaṃ
            grahītavyam&nbsp;| na ca śaśaviṣāṇādyarthaḥ sadrupeṇānubhūtapūrvaḥ, na cārthāntarasadrūpagrahaṇena
            khapuṣpādeḥ saṃbandho gṛhyate yayostadavayavayorarthasaṃbandho 'nubhūtastayornaiva
            gauṇatvaṃ mukhyātmanā 'vabodhāt&nbsp;| kathaṃ tarhi śaśaviṣāṇaṃ nāstītyucyate yadi tatsadrūpeṇa
            na pratītapūrvaṃ sadrūpratītasya vā kathamatyantapratiṣedhopapattiḥ&nbsp;| paśya—
         </p>
         
         <div xmlns="" class="lg">
            <span class="line">anyatra jñātasadbhāvaḥ padārtho 'nyatra vāryate&nbsp;|</span>
            <span class="line">na tvekatraiva sadrūpamasadrūpaṃ ca gamyate&nbsp;||</span>
            
         </div>
         
         <p xmlns="">tenaivādhyāropyata iti cet, nādhyāropyasyāpyevameva pradeśāntarasadbhāvādhīnatvāt&nbsp;|
            na cānyasadbhāvenānyasyādhyāropaḥ sidhyati, asaṃbandhāt&nbsp;| kathamūṣarasadbhāvena toyarūpādhyāropa
            iti cet&nbsp;| pradeśāntare toyasadbhāvapratītervaiṣamyam&nbsp;| kathaṃ tarhi śaśaviṣāṇaṃ nāstīti
            prayogaḥ&nbsp;| pūrveṇaivābhāve 'vagate nāstiśabdo 'nuvādaka iti kecit&nbsp;| <span class="pageinfo">[360]</span> atha vā sāmānyena prāgabhāvādiṣu nāstiśabdaḥ pravartamānaḥ śaśaviṣāṇaśabdena viśeṣyate
            na śaśaviṣāṇamavyabhicārāttenetyadoṣaḥ&nbsp;| atha vā yenāvayavārthau gṛhītau samāsācca
            rājapuruṣādivatsāmānyato dṛṣṭena ṣaṣṭhyarthasmṛtiḥ prasaktā, na ca kadācicchaśaḥ śṛṅgarahitatvenāvadhāritapūrvastasyaitatsaṃsargānusaṃdhānaṃ
            vāryate&nbsp;| atha vā vinaiva samāsena śaśamadhikaraṇatvena nirdiśya viṣāṇaṃ ca gavādigataṃ
            vinaidhyāropeṇānayoḥ saṃbandho nāstīti kathite tenaivānūbhūtasaṃbandhasya śaśaviṣāṇaśabdastamevābhāvaṃ
            gamayiṣyati&nbsp;| atha vā śaśamūrdhavartināṃ pṛthivyavayavānāmuparyupari cīyamānānāṃ dṛḍhadīrghasaṃniveśarūpeṇa
            pariṇatānāṃ nīcairvṛttākāreṇa yadavasthānaṃ sau 'sya vākyasyādhyāsamantareṇoktaviṣayaḥ
            saṃbhavatītyavirodhaḥ&nbsp;| tathā cā ' 'ha—
         </p>
         
         <div xmlns="" class="lg"><span class="line">yāṃ niṣedhāḥ kriyāmāhurna yātītyevamādayaḥ&nbsp;|</span>
            <span class="line">tiṣṭhatītyādibhiḥ saiva vasturūpā pratīyate&nbsp;||</span></div>
         
         <p xmlns="">tena labdhamukhyārthānāṃ śaśaviṣāṇādīnāmanyatrāpi <a id="N164" href="#n164"><sup>164</sup></a>prasiddhayanyathāsthāyinyarthe siddho gauṇaprayogaḥ&nbsp;| tava tu mukhyābhāvāt dūrībhūto
            gauṇaḥ&nbsp;| yadi ca svārtha eva gauṇatā tato 'rthāntareṇaiva vṛtteratyantābhāvaḥ syāt&nbsp;|
            na hyagniśabdo māṇavake gauṇībhūtastadadvāreṇa punaranyatra gauṇatāṃ pratipadyate
            tathā ca vakṣyati ‘na pratinidhau samatvāt’<a id="N165" href="#n165"><sup>165</sup></a> iti&nbsp;| ye 'pi pradhānatvādīnāṃ pratiṣedhāste 'pi nādhyāropanimittāḥ&nbsp;| kiṃ tarhi—
         </p>
         
         <div xmlns="" class="lg">
            <span class="line">paramāṇuśarīrādikāraṇātmādivādibhiḥ&nbsp;|</span>
            <span class="line">tato 'nyādṛk pradhānātmarūpaṃ nāstīti varṇyate&nbsp;||</span>
            
         </div>
         
         <p xmlns="">pradhānādiśabdā jagatkāraṇādiviṣayāstatraiva bauddhādibhiḥ paramāṇvādyātmakakāraṇābhyupagamāt&nbsp;|
            śarīrasaṃtānādyātmakakalpanāccaṃ tadvayatiriktakāraṇādiniṣedhaḥ kriyate, para-<span class="pageinfo">[361]</span>māṇuśarīrādiṣveva pradhānātmādiśabdavṛttiriti yāvat&nbsp;| tasmātsvārthābhidhānenaiva gauṇatvamityaduṣṭam&nbsp;|
            ataśca yajamānaḥ pratītaḥ svārthasiddhikaratvaṃ lakṣayati, prastaraikakapālāvapi ca
            pāramparyeṇa yajamānārthasiddhiṃ kuruta iti kāryāpattestacchabdena stūyete&nbsp;| etena
            jātisārūpyādīni vyākhyātāni&nbsp;|
         </p>
         
         <p xmlns=""><b>jātiḥ</b>&nbsp;| tatrā ' 'gneyādiśabdānāṃ brāhmaṇādiṣu mukhatvameva yena kenacitsaṃbandhena taddhitotpādāt&nbsp;|
            devatāsaṃbandha eva vā 'sti na hi yadeva tyajyate tasyaiva kevalaṃ devatāsaṃbandhaḥ
            tyakturapi tenaiva saṃbandhena saiva devatā bhavati&nbsp;| yathā ca vakṣyati ‘bhavati puruṣasyāpi
            yaṣṭuḥ sā devatā’<a id="N166" href="#n166"><sup>166</sup></a> iti&nbsp;| tasmādanudāharaṇatvam&nbsp;| ato yatrāgnirvai brāhmaṇa ityādiprayogāstadudāhartavyam&nbsp;|
            agnirhi pratīto mukhaprabhavatvasāmānyena brāhmaṇādīnupasthāpa-<span class="pageinfo">[362]</span>yati&nbsp;| jātiriti cātra janmopādānaṃ vivakṣitaṃ, yadyapi ca tathā vastu nāsti tathā
            'pyarthavādāntare tathoktatvādiha tacchabdanimittatā pratipatsyate&nbsp;|
         </p>
         
         <p xmlns=""><b>sārūpyam</b>&nbsp;| nanu sarvatraiva sārūpyanimittaṃ gauṇatvam&nbsp;| satyamevam&nbsp;| iha tu cakṣurgrāhyaśabdavivakṣayā
            pṛthagupādānam&nbsp;| cākṣuṣaṃ hi yūpasyordhvatvamañjananimittaṃ ca tejasvitvaṃ tad‌dvāreṇa
            yajamānādityaśabdābhyāṃ stūyate&nbsp;| yajamānasya hi paśudhāraṇe viniyuktasya nikhātasya
            ca svapadārthakaraṇavirodhaḥ&nbsp;| sahasraraśmestvaśakyameva yūpakāryamādhātum&nbsp;| yadi
            ca kaścinnāstikyāddāhapratikṛtimupādadyāttasyāpi gauṇatāpattirvidhiviṣayā syāttadvaraṃ
            stutāveva tadāśrayaṇamityavidhitvaṃ syāt&nbsp;|
         </p>
         
         <p xmlns=""><b>praṃśasā</b>&nbsp;| nanu sarvatra praśaṃsānimittatbaṃ guṇavādasyoktam&nbsp;| satyaṃ, phalamanyatra guṇavādasya
            praśaṃsā&nbsp;| atra tu guṇasārūpyādivatpravṛttinimittam&nbsp;| kathamiti cet—
         </p>
         
         <div xmlns="" class="lg">
            <span class="line">gavāśvādigatāṃ pūrvamupādāya praśastatām&nbsp;|</span>
            <span class="line">tadabhāvo 'nyapaśvādau nañsamāsena kathyate&nbsp;||</span>
            
         </div>
         
         <p xmlns="">na tāvanmahiṣādīnāṃ paśutvasvarūpābhāvaḥ śakyate vaktuṃ, pratyakṣavirodhāt&nbsp;| kāryapratiṣedhaḥ
            kalpyeta, tadapi tatra tatra vacanavihitatvānna śakyameva&nbsp;| na ca vikalpo, vaiṣamyāt&nbsp;|
            kalpyo hyatra vidhiritaratra klṛptaḥ stutyā vā 'rthavattvānnāgatyā tadāśrayaṇam&nbsp;|
            tulyaśca <span class="pageinfo">[363]</span> mukhyārthatyāgaḥ, ‘paśavo goaśvā’ iti ca punarupādānamanarthakam&nbsp;| na ca paśutvaikārthasamavāyinaḥ
            kriyāguṇāḥ śakyāḥ pravivektum&nbsp;| atha gavāśvasamavāyino viśeṣāḥ pratiṣidhyeran, evamapi
            mandaṃ phalam&nbsp;| anyaśabdenaiva ca tāvānarthaḥ siddha ityanarthakam&nbsp;| avaśyaṃ cottarapadena
            pratiṣedhye 'rthe prathamamupāttena tatrānuvartitavyaṃ, viṣayarahitapratiṣedhāsaṃbhavāt&nbsp;|
            na ca praśastatvādanyadupādīyamānamupayujyate&nbsp;|śaknuvanti ca gavāśvādisaṃbandhāttadgataṃ
            prāśastyaṃ gamayitum&nbsp;| yadyapyapraśastatvamapi śaknuvanti tathā 'pi prakramāpekṣayā
            tadihānākāṅkṣitamiti prāśastyameva niṣidhyate&nbsp;| tatpratiṣedhamātramapi ca naivaupayikamiti
            tad‌dvāreṇānyeṣāṃ praśastataratvaṃ kathyate&nbsp;| etaduktaṃ bhavati&nbsp;| gavāśvādīnapekṣya
            naivānyasya prāśastyaṃ vidyata ityevamanyagatapraśaṃsānimittaḥ pratiṣedhaḥ&nbsp;| sā ceha
            prathamataramāśritetyananyaprayojanatayā paścādavagamyate&nbsp;| anyatra punaruttarakālamevaiṣā
            bhavantī nimittatvenocyate&nbsp;|
         </p>
         
         <p xmlns=""><b>bhūmā</b>&nbsp;| yadi ‘sṛṣṭīrupadadhāti’ ityākhyātapratyayabalādvidhirāśrīyate tatra na jātyā dharmaviśeṣeṇa
            vā kāścidiṣṭakāḥ sṛṣṭayo nāmānyābhyo vilakṣaṇā vijñāyante, yā evaṃvidhaliṅgairmantrairupadhīyante
            tā eva sṛṣṭayaḥ, tatropadhānamātramuddiśyaṃ mantreṣu vidhīyamāneṣu sakalavyāpteḥ pratyakṣavacanāṃviniyuktaliṅgaprakaraṇaviniyojyamantrānarthakyaprasaṅgaḥ&nbsp;|
            tasmātprakaraṇapāṭhādeva sarvatra mantreṣu prāpteṣvekadeśānuvādaḥ sṛṣṭyabhidhānanimittārthavādārthaḥ&nbsp;|
            atra codayanti&nbsp;| cayanacodanayaivopadhānasya prāptatvālliṅgaprakaraṇānumitayā ca śrutyā
            mantraprāpteḥ pradeśānta-<span class="pageinfo">[364]</span>rasthārthavādānupapattirekavākyādhīnatvādarthavādapravṛtteḥ&nbsp;| tathā ca prathanārthavāde
            vyākhyātam&nbsp;| na cānyo guṇaḥ śrūyate yadarthatā kalpyeta tatra parisaṃkhyārthataiva
            prāpnoti&nbsp;| tataśca tadavasthamānarthakyamiti vācyaṃ punaḥśrutiprayojanam&nbsp;| tatra kecidāhuḥ&nbsp;|
            upadhānamevātra vidhīyate tanmāhātmyapradarśanārthaṃ ca mantragrahaṇam&nbsp;| itthamidaṃ
            praśastaṃ yadevaṃrūpairmantraiḥ kriyata iti&nbsp;| cayanenārthagṛhītamupadhānamiti cenna&nbsp;|
            saṃhatasthāpanenāpi cayanopapatteḥ&nbsp;| na caivaṃ saṃhatānāmevopadhānaṃ syāt&nbsp;| na tasyeṣṭakāḥ
            pratyupādīyamānasya pratipradhānāvṛttinyāyasiddheḥ&nbsp;| api ca—
         </p>
         
         <div xmlns="" class="lg">
            <span class="line">prāpnuvantyapi vaktavyā punarevaṃvidhā kriyā&nbsp;|</span>
            <span class="line">ādhvaryavasamākhyānaṃ tathā hi pratipadyate&nbsp;||</span>
            
         </div>
         
         <p xmlns="">tataścādhvaryukartṛkatvaṃ ca labhyate&nbsp;| arthagṛhītāyāṃ tvaniyamaḥ syāt&nbsp;| na cāvaśyamupadhāna
            eva sarve mantrā viniyujyeran&nbsp;| aviśiṣṭasāmarthyā hi kecid grahaṇādyapi kuryuḥ&nbsp;| api
            ca—
         </p>
         
         <div xmlns="" class="lg">
            <span class="line">pratyakṣabrāhmaṇoktānāṃ madhyamā citirāśrayaḥ&nbsp;|</span>
            <span class="line">tadarthamapi saṃbandhaḥ kāryo mantropadhānayoḥ&nbsp;||</span>
            
         </div>
         
         <p xmlns="">ye tvaupānuvākyakāṇḍādhīnāsteṣāṃ vākyādṛte saṃbandha eva nāstītyarthavadeva vacanam&nbsp;|
            na cāvaśyamanena sūtreṇārthavādatvaṃ pratipādyate talliṅgāttalliṅgeṣu bhūyastvanimittaśabdapravṛttimātrakathanādato
            nātīva sṛṣṭināmavidhānamādartavyam&nbsp;|
         </p>
         
         <p xmlns="">bhāṣyakāreṇa tu vidhau lakṣaṇāṃ pariharatā 'nuvādatvamāśritam&nbsp;| ‘ekayā stuvate’ iti
            hyanuvākādyasyaivāsṛṣṭiliṅgatvādātmaparityāgenetaralakṣaṇārthatā syāt, tallakṣayitvā
            ca punarātmā 'pi pratipādanīya ityatigauravam, upadhānastutyarthatvena punaranuvādatvādaduṣṭā
            lakṣaṇā&nbsp;|
         </p>
         
         <p xmlns=""><b>liṅgasamavāyaḥ</b>&nbsp;| sṛṣṭivadeva prāṇabhṛdādiṣu codyaparihārāvalpaireva liṅgairbhūyasāmanevaṃ-<span class="pageinfo">[365]</span>liṅgānāṃ lakṣaṇamityudāharaṇabhedaḥ svārthāparityāgāccobhayatra lakṣaṇasyāpi grahaṇamupādīyamānatvāditi&nbsp;|
         </p>
         
         <p xmlns="">āha ca—</p>
         
         <div xmlns="" class="lg">
            <span class="line">yatra lakṣaṇamuddiśya lakṣye kāryaṃ niyujyate&nbsp;|</span>
            <span class="line">tanmātragrahaṇaṃ tasminnupādāne dvayorapi&nbsp;|| 23&nbsp;||</span>
            
         </div>
          
         <span xmlns="" class="trailer">( iti tatsiddhipeṭikā&nbsp;|| 12&nbsp;|| )</span>
         
          
         
         
         <span xmlns="" class="pageinfo">[365]</span>
         
         
         <div xmlns="" class="lg">
            <span class="line">vidhistutyoḥ sadā vṛttiḥ samānaviṣayeṣyate&nbsp;|</span>
            <span class="line">tasmādekatra saṃdigdhamitareṇāvadhāryate&nbsp;||</span>
            
         </div>
         
         <p xmlns="">kiṃ punaratra saṃdehakāraṇaṃ, vidhau sāmānyagrahaṇamiti kecit&nbsp;| tadayuktam&nbsp;| tatra
            tāvanmātranirṇayāt&nbsp;| syādetat&nbsp;| kathaṃ nirviśeṣaṃ sāmānyaṃ saṃbhavatīti, ghṛtavaditi
            vadāmaḥ&nbsp;| tatrāpi ca navapurāṇagavyamāhiṣādisaṃdehastadavasthaḥ&nbsp;| tena yathā 'tra
            ghṛtamātranirṇayādasaṃdeho viśeṣānabhidhāne 'pi sarvaiḥ kāryasiddhirevamihāpi snehanasamarthadravyamātragrahaṇādasaṃdehaḥ&nbsp;|
            tasmādarthavāde ghṛtaśravaṇātsaṃśaya ityapare&nbsp;| tathā 'pi na yuktaḥ, viśeṣapratipattyā
            nirṇītatvāt&nbsp;| na hi gaurānīyatāṃ śukla ityatra kaiścitsaṃdihyate&nbsp;| viṣama upanyāsaḥ&nbsp;|
         </p><span xmlns="" class="pageinfo">[366]</span>
         
         <p xmlns="">katham—</p>
         
         <div xmlns="" class="lg">
            <span class="line">vidhau yadi viśeṣaḥ syātsaṃdehaḥ kasya vā bhavet&nbsp;|</span>
            <span class="line">stutisthe tvitarasyāṃpi tulyaivaiṣā vicāraṇā&nbsp;||</span>
            
         </div>
         
         <p xmlns="">yadi hyevaṃ bhavet ‘aktāḥ śarkarā upadadhāti’ ghṛteneti&nbsp;| tato naiva kiṃcidvicāryeta&nbsp;|
            atha tvañjanavākyavadihāpyevaṃ śrūyeta gāmānaya śuklaḥ praśasta iti tato 'styeva saṃdehakāraṇamityetadapyudāharaṇameva
            syāt&nbsp;| ato 'nyatra sāmānyamanyatra ca viśeṣa ityetasmātsaṃdehaḥ&nbsp;| kecicca saṃśayadarśanādeva
            vidhistutyorvākyāntaratvamācakṣate&nbsp;|
         </p>
         
         <div xmlns="" class="lg">
            <span class="line">yadi hyekaṃ bhavedvākyaṃ viśeṣe tatsamāpyate&nbsp;|</span>
            <span class="line">viśeṣāvagamāttatra na saṃdehaḥ prasajyate&nbsp;||</span>
            
         </div>
         
         <p xmlns="">vākyabhede punarekaṃ sāmānye parisamāptamanyadviśeṣaparamiti yuktaḥ saṃdehaḥ&nbsp;| yattu
            ‘vidhinā tvekavākyatvāt’<a id="N167" href="#n167"><sup>167</sup></a> iti tadaṅgapradhānavākyānāmiva paścātsaṃbandhasadbhāvābhiprāyeṇa&nbsp;| tathā hi—
         </p>
         
         <div xmlns="" class="lg">
            <span class="line">svārthabodhe samāptānāmaṅgāṅigatvādyapekṣayā&nbsp;|</span>
            <span class="line">vākyānāmekavākyatvaṃ punaḥ saṃhatya jāyate&nbsp;||</span>
            
         </div>
         
         <p xmlns="">na tvetadyuktamiva, ye hi padasaṃghātāḥ karmaupayikeṣvartheṣu paryavasyanti teṣāṃ
            nānāvākyatvaṃ yuktam&nbsp;| na tvarthavādānāmekavākyatvātprākprayojanalābha iti prathamamevaikavākyatā&nbsp;|
            durlabhataraśca saṃdehaḥ syādanyonyanirapekṣayoḥ sāmānyaviśeṣayoritaratretaratra ca
            paryavasānāt&nbsp;| yadeva hi yatropāttaṃ tadeva tatrāsaṃdigdhaṃ gṛhyate sāmānyasamāptaścātra
            vidhiḥ paścādviśeṣaḥ syāt&nbsp;| mantravarṇavaditi cet, evamapi <a id="N168" href="#n168"><sup>168</sup></a>tadadhikaraṇaviṣayatvātpaunaruktyaprasaṅgaḥ&nbsp;| tasmādekavākyatāyāmevopakramopasaṃhārayoḥ
            sāmānyaviśeṣaviṣayatvena vipratipatteravaśyaṃbhāvyekagocaratvācca kimadhīnā kasya
            pravṛttiriti jāyate saṃdehaḥ&nbsp;| kasya sāmañjasyamiti—yacchrutivṛttaṃ tatsamañjasaṃ
            na lakṣaṇāvṛttam&nbsp;| tatra ca—
         </p>
         
         <div xmlns="" class="lg">
            <span class="line">stutīnāṃ vidhyadhīnatvādanuvādācca lakṣaṇā&nbsp;|</span>
            <span class="line">mukhyatvāttu vidhernāsāvavirodhācca kalpyate&nbsp;||</span>
            
         </div>
         <span xmlns="" class="pageinfo">[367]</span>
         
         <p xmlns="">vidhīyamānaṃ hi stotavyaṃ na tu stutyaṃ vidheyamaprāptārthaśca vidhiriti na śrautārthāt
            pracyavate&nbsp;| yadyapi tāvadarthavādopakramatvaṃ bhavettataḥ prathamajñānānurodhena
            kadācidvidhirvaśīkriyeta vidhyupakramaṃ tvidaṃ ‘aktāḥ śarkarāḥ’ iti&nbsp;| tasmānnirdiṣṭasāmānye
            yadyarthavādo na tādarthyaṃ pratipadyate tato 'narthako bhavatītyaśaktaḥ svatantrībhavituṃ,
            vinā 'pi cārthavādena vidhyuddeśaḥ samarthatvānna yuktastadvaśyaḥ kartum, arthavādastvagatitvādvidhivaśena
            vartate viśeṣaśca sāmānyamavyabhicārācchaknoti lakṣayituṃ, na sāmānyaṃ vyabhicārād‌viśeṣaṃ
            tasmād‌ghṛtaśabdaḥ snehamātralakṣaṇārthaḥ&nbsp;|
         </p>
         
         <div xmlns="" class="lg">
            <span class="line">kāmaṃ vā so 'rthavādo 'stu sāmānyastho ghṛte vidhiḥ&nbsp;|</span>
            <span class="line">vinā stutyā vidhānaṃ tu snehadravyāntare bhavet&nbsp;||</span>
            
         </div>
         
         <p xmlns="">yathā raudreṇāpi mantreṇa somo gṛhyamāṇo na kevalaṃ tadartho bhaviṣyatyanyadevatyasyāmantragrahaṇopapatterevamanarthavādakaṃ
            tailavasayorvidhānaṃ, yatraiva cāṃśe stutirdṛśyate tatra vidhyuddeśasya prarocanāśaktirapagacchati,
            anyatra tvavihataśaktinā vidhānamiti sarvasnehagrahaṇam&nbsp;| ucyate—
         </p>
         
         <div xmlns="" class="lg">
            <span class="line">samāpyate vidhiḥ kaścitkadācinnāprarocitaḥ&nbsp;|</span>
            <span class="line">ghṛte prarocanāṃ dṛṣṭavā vidhistatrānumīyate&nbsp;||</span>
            
         </div>
         
         <p xmlns="">yadyapi tāvadvidhiprakrame tailavasayorapyupādānaṃ, tathā 'pi prarocanāto vidhirghṛte
            dṛśyate netarayorityanupādātavye kalpayitavyā ca tadviṣayā vidheḥ prarocanāśaktiḥ
            klṛptā ca ghṛte&nbsp;| tasyāṃ ca satyāṃ kālpanikī vākyaṃ bhinatti ghṛte ca klṛptāṃ gṛhṇannitaratra
            ca kalpayan vairūpyeṇāpi vidhirbhidyeta&nbsp;| tasmādvidhyuddeśe 'pi tailādibhyo 'panīyate&nbsp;|
            yadyapi ca sāmānyaśabdaḥ syāttathā 'pi na kaścidviśeṣaḥ&nbsp;| tatra sāmānyānyathānupapattyā
            yatra kvacanānuśrute viśeṣe 'pekṣite vākyaśeṣād ghṛta eva pratyayo bhavati, ghṛte
            ca śabdārthe yadi śrutyanurodhenātyantāśrutatailādityāgaḥ kriyate kiṃ virudhyate saṃdehamātraṃ
            hi tatra bādhitaṃ na tu pramāṇaṃ kiṃcit&nbsp;| kriyāmātrameva ceha coditaṃ dravyaṃ tatra
            na yāvatkiṃcit dravyamā-<span class="pageinfo">[368]</span>kṣipyeta yadi kaścidapi śrutileśo na syāt&nbsp;| ghṛtārthavādadarśanāttvavaśyakartavyāyāmaśrutadravyavidhikalpanāyāṃ
            nānyatra pramāṇamastītyaṅgīkṛtya ghṛtāñjanavidhirgamyate&nbsp;| tatra bhrāntyutpannatailādyākāṅkṣā
            nirmūlatvādbādhyamānā na duṣyetetyavirodhaḥ, tailādigrahaṇe ca lakṣaṇātrayaṃ syāt&nbsp;|
            kriyayā dravadravyeṇa ca viśeṣo ghṛtaśabdena ca sāmānyaṃ lakṣayitavyam&nbsp;| tasmād‌ghṛtagrahaṇaṃ
            pramāṇamiti siddham&nbsp;| <a id="N169" href="#n169"><sup>169</sup></a>vṛttyantare tvatraiva mantravarṇo 'pyudātdṛtaḥ&nbsp;| tatra tu ghṛtena kiṃ kariṣyata iti
            vaktavyam&nbsp;|| 24&nbsp;||
         </p>
          
         <span xmlns="" class="trailer">( ityaktādhikaraṇam&nbsp;|| 13&nbsp;|| )</span>
         
          
         
         
         <span xmlns="" class="pageinfo">[368]</span>
         
         
         <div xmlns="" class="lg">
            <span class="line">atha yatreti saṃdigdhe vākyaśeṣo na vidyate&nbsp;|</span>
            <span class="line">tatra sāmarthyasiddhena vidhyaṃśenaiva nirṇayaḥ&nbsp;||</span>
            
         </div>
         
         <p xmlns="">devatāprasādābhayaprārthanādau saṃhatahastasaṃyogamātramañjaliḥ, ‘nāñjalinā vāri pibet’
            ityādau vyākośaḥ&nbsp;| saktuhomacodanāyāṃ śabdātsaṃdehe satyasati cā ' 'kośasya vākyaśeṣe
            'nyathānupapatterevā ' 'kośāśrayaṇam&nbsp;| nanvanenaiva nyāyena yathā śaknuyāditi vākyaśeṣādandhādīnāmājyāvekṣaṇādirahitaḥ
            karmādhikāraḥ syāt&nbsp;| na&nbsp;| asaṃdehāt, saṃdigdhanirṇayārthāttvevaṃ kalpanā bhavati&nbsp;|
            na cādhikāre saṃdehaḥ samastadharmopetaṃ yathā śaknuyāttathā kuryāditi vākyaśeṣāt&nbsp;|
            santi ca tādṛśasya kartāraścakṣuṣmadādaya iti na prayogacodanānyathānupapattiḥ&nbsp;| yatra
            tu yāvajjīvacodanādāvevaṃ bhaviṣyati tatra śaktikṛtāṅgatyāge 'pi <span class="pageinfo">[369]</span> satyavaiguṇyaṃ pradhānasya coditamityāśrayiṣyāmaha eva&nbsp;| tasmādyāvadeva labdhātmako
            vidhistāvadyat kalpate tadvaidikaṃ, siddhe tu tatkalpanaṃ pauruṣeyatvādapramāṇaṃ sāmarthyādhīnatvādvākyaśeṣasiddheḥ&nbsp;|
            āha ca—
         </p>
         
         <div xmlns="" class="lg">
            <span class="line">yathaiva pāṭhaḥ pratipattyupāyastathaiva sāmarthyamapi śrutīnām&nbsp;|</span>
            <span class="line">tenaiva caitā na samāmananti sahasrabhāgaṃ tu samāmaneyuḥ&nbsp;||</span>
            
         </div>
         
         <div xmlns="" class="lg">
            <span class="line">iti kṛtabahumārgaṃ mantravidhyarthavādaiḥ smṛtipariravamudrāṃ khedaśālopagụ̄dhām&nbsp;|</span>
            <span class="line">anabhibhavasamarthaṃ dharmadurgaṃ praviśya pravibhajati samarthāmarthacintāmidānīm&nbsp;||
               25&nbsp;||</span>
            
         </div>
          
         <span xmlns="" class="trailer">( iti sāmarthyādhikaraṇam&nbsp;|| 14&nbsp;|| )</span>
          
         <span xmlns="" class="trailer">iti śrībhaṭṭakumārilaviracite mīmāṃsabhāṣyavyākhyāne tantravārtike prathamasyādhyāyasya
            caturthaḥ pādaḥ&nbsp;|</span>
          
         <span xmlns="" class="trailer">samāptaḥ prathamādhyāyaḥ&nbsp;||</span>
          
         
         
         <span xmlns="" class="pageinfo">[370]</span>
         
         
         <p xmlns="">saṃbandhaṃ tāvallakṣaṇadvayasya karoti tatra <b>prathame 'dhyāye pramāṇalakṣaṇaṃ vṛtta</b>mityuktam&nbsp;| tatkutaḥ, naiva hi prathame 'dhyāye sūtrakāreṇa kiṃ cana lakṣaṇena pramāṇādeḥ
            svarūpamupavarṇitam&nbsp;| tannāma lakṣaṇamucyate yena tadvyatiriktebhyastasya svarūpaṃ
            vyāvṛttākāraṃ nirūpyate&nbsp;| na ceha pramāṇādīnāṃ lakṣaṇamuktam&nbsp;| anumānādīni tāvannaiva
            sūtritāni&nbsp;| pratyakṣamapi dharmaṃ pratyanimittatvenopanyastaṃ na lakṣyatveneti vyākhyātam&nbsp;|
            na ca śabdo 'pi kaściddharmapramāṇabhūto lakṣitaḥ, asminnevādhikaraṇe tasya lakṣyamāṇatvāt&nbsp;|
            yadapi ca vṛttikāreṇa sarveṣāṃ lakṣaṇaṃ pradarśitaṃ na tadadhyāyārthatvenopasaṃhartuṃ
            yuktam&nbsp;| sūtrādhyāyārthānupasaṃhārāt&nbsp;| kathaṃ ca samastalakṣaṇārthavyatirikta evārthe
            sūtrāṇi kṣīyeran&nbsp;| api ca vṛttikāreṇa yo 'pyuktaḥ ṣaṭkaḥ pratyakṣapūrvako 'parīkṣyatayā
            so 'pi naiva lakṣaṇagocaraḥ, lokaprasiddhārthāni hi tānyaparīkṣyatvenoktāni na prathamādhyāyaviṣayatvenopasaṃhāramarhanti&nbsp;|
            tasmādyatprathamādhyāye vṛttaṃ tadālocyaitadbhāpyaṃ neyam&nbsp;| tatra pramāṇalakṣaṇaṃ
            tāvaccodanālakṣaṇāśrayaṇasya, vidhyāditattvanirṇītiḥ pramāṇenaiva sthitā&nbsp;| samasto
            hi prathamaḥ pādaścodanāsūtraparikaraḥ&nbsp;| tatra ca dharmasya codanālakṣaṇatvamuktam&nbsp;|
            ato 'vadhāritārthalakṣaṇaśabdasāhacaryātpramāṇaśabdaḥ pratipādyata ityevaṃ vyutpādya
            dharmaviṣaya eva vyākhyeyaḥ&nbsp;| satyapi prameyamātravācitve, asminśāstre jijñāsyatvena
            dharmaḥ prameyaḥ prakrānta iti sa eva gṛhyate&nbsp;| atha vā karaṇameva pramāṇaṃ tasyaiva
            lakṣaṇamuktam&nbsp;| yadyapi ca sarvapramāṇānāṃ tannoktaṃ tathā 'pi dharmapramāṇasya codanātvaṃ
            lakṣaṇamityetāvataivoktaṃ manyate&nbsp;| na cāvaśyaṃ sarvātmanaiva lakṣite lakṣaṇatvam&nbsp;|
            viśeṣarūpāṇāmānantyena sarvalakṣaṇābhāvaprasaṅgāt&nbsp;| api cautpattikasūtreṇa viśeṣo
            'pyukta eva yenā ' 'gamaviśeṣo gamyate&nbsp;| atha vopanyastasya codanātmakasya pramāṇasya
            lakṣaṇaṃ prāmāṇyakāraṇamityupasaṃhāraḥ&nbsp;| tathā yadyapi vidheridaṃ rūpamidamarthavādasyedaṃ
            mantrasyetyevaṃ noktaṃ tathā 'pi dharmaṃ pratyupayogābhidhānāttatvaṃ nirṇītam&nbsp;| avasarābhāvāttu
            tatsvarūpaṃ na nirdiṣṭam&nbsp;| śrutimūlatvaṃ vijñānasya smṛtiprāmāṇye tattvam&nbsp;| nāmadheyasya
            codanāntargatatvātpramāṇatvam&nbsp;| saṃdigdhārthanirṇaye vāvayaśeṣasāmarthyayoḥ prāmāṇya<span class="pageinfo">[371]</span>mityevaṃ samastamadhyāyaṃ pramāṇalakṣaṇamācakṣate&nbsp;| tanna prasmartavyamiti&nbsp;| avismṛtaprāmāṇyo
            hi bhedādipratipādanam <a id="N170" href="#n170"><sup>170</sup></a><b>aviśeṣādanarthakaṃ hi syāt iti</b> kriyamāṇaṃ sahate&nbsp;| anyathā hyanarthakaṃ nāmetyeva pratyavatiṣṭheta&nbsp;| nanu pradhānāpradhānacintā
            tṛtīyacaturthayorviṣayaḥ kathamatropanyasyate&nbsp;| ke cidāhuḥ&nbsp;| iha dravyakarmaṇoruttaratra
            tu karmaṇāmeva guṇapradhānatvavicārādapaunaruktyamiti&nbsp;| tadayuktam&nbsp;| <a id="N171" href="#n171"><sup>171</sup></a>‘dravyaguṇasaṃskāreṣu’ ityatra sarvābhidhānāt&nbsp;| tenaivaṃ vācyam—
         </p>
         
         <div xmlns="" class="lg">
            <span class="line">lakṣaṇārtho 'tra tattvena bhedaḥ śabdetarādibhiḥ&nbsp;|</span>
            <span class="line">tamanvapūrvabhedo 'pi prādhānyaṃ tatprasiddhaye&nbsp;||</span>
            
         </div>
         
         <p xmlns="">karmabhedastāvadautsargiko lakṣaṇārthastadapavādatvenābhedaḥ&nbsp;| tadanuniṣpādinau tvapūrvabhedābhedau&nbsp;|
            tatra pratikarmabhedamapūrvabhedaprasaktau tṛtīyasiddhaḥ pradhānāpradhānavicāraḥ punarapavādatvenā
            ' 'rapsyate&nbsp;| satyapyavahantyādīnāṃ śabdāntarādibhirbhede karmākāṅkṣitadṛṣṭaprayojanaparyavasānānna
            kriyājanyāpūrvāntarotpattiḥ&nbsp;| yattu niyamāpūrvaṃ tatkriyākṛtaṃ na bhavatīti na tayā
            vyapadiśyate&nbsp;| tena yatraiva dravyādīni prati kriyāṇāṃ pradhānatvaṃ tatraiva tadbhedanimittāpūrvabhedasiddhiḥ&nbsp;|
            asya ca vivekārthaṃ yadgauuṇapradhānalakṣaṇaṃ vakṣyate tadapavādārthaṃ dharmamātre
            tu ‘stutaśastrayoḥ’ iti cādhikaraṇadvayaṃ<a id="N172" href="#n172"><sup>172</sup></a> prastoṣyate&nbsp;| tataścā ' 'khyātadvaividhye vicārite prasaṅgāttṛtīyaṃ prakāramabhidhāyakatvaṃ
            pratipādayituṃ mantraprastāvaḥ, tallakṣaṇādīni tu prasaktānuprasaktena yāvatpādasamāpti&nbsp;|
            tataḥ śabdāntarābhyāsābhyāṃ bhedamuktvā paurṇamāsyadhikaraṇenābhyāsāpavādaḥ kariṣyate
            samudāyānuvādatvāt&nbsp;| tatastadapavādārthamupāṃśuyājāghārāgnihotrapaśusomādhikaraṇāni&nbsp;|
            tataḥ saṃkhyāsaṃjñāguṇairbhedaḥ&nbsp;| tāvacca guṇagato vicāro yāvatprakaraṇāntarādhikaraṇam&nbsp;|
            tatastannyāyānuvṛtti rāśākhāntarādhikaraṇāt&nbsp;| tatra ca ṣaṭkātiriktabhedakāraṇavyudāsaḥ
            saṃjñābhyāsaguṇaprakriyāṇāṃ cā ' 'śaṅkānivṛttirityetāvān bhedalakṣaṇārthaḥ&nbsp;| eṣa eva
            cārtho 'vaśyaṃ vaktavyoṅgāṅgitvādyavadhāraṇārtham&nbsp;| na cānyasyedānīmavasaro 'stītyamevādhyāyaṃsaṃbandhaḥ&nbsp;|
            kutaḥ—
         </p>
         
         <div xmlns="" class="lg">
            <span class="line">śeṣaśeṣyādayaḥ sarve karmabhedanibandhanāḥ&nbsp;|</span>
            <span class="line">kārye jñāte 'dhikāraḥ syādupadeśe 'tideśadhīḥ&nbsp;||</span>
            
         </div><span xmlns="" class="pageinfo">[372]</span>
         
         <p xmlns="">prāktāvatpramāṇalakṣaṇādvedārthavicārātmakatvānna kasyacidbhedalakṣaṇādeḥ prastāva
            ityuttarakālamārambhaḥ&nbsp;| tatrāpi śeṣaśeṣitvaṃ prayojakāprayojakatvaṃ kramaśca bhinnānāṃ
            bhavatīti na bhedalakṣaṇātprāgārabhyate&nbsp;| tathā 'dhikāraḥ karmasvarūpe 'vadhārite
            tadyogyatayā śakyo nirūpayitumiti pañcāpi lakṣaṇāni pratīkṣate&nbsp;| tathottaraḥ ṣaṭko
            'tideśaviṣayatvādupadeśajñānādhīnasiddhiḥ samastaḥ samastaṃ pūrvaṣaṭkamapekṣate&nbsp;|
            tataśca pariśeṣasiddho 'yaṃ bhedalakṣaṇasya saṃbandha ityatrā ' 'rabhyate&nbsp;| <b>ṣaḍvidhaḥ karmabheda</b> iti—sādhanabhedopacārāt&nbsp;| vakṣyamāṇasūtrakramānurodhānnāmadheyaṃ saṃkhyānantaraṃ
            paṭhitavyaṃ sadanādarādante paṭhitam&nbsp;| itikaraṇo hetvarthaḥ&nbsp;| ṣaḍvidhaḥ karmabheda
            etaiḥ kāraṇairiti yāvat&nbsp;| atha vā karaṇe bhedaśabdaṃ vyutpādya&nbsp;|sāmānādhikaraṇyenaiva
            śabdāntarādīni vyākhyeyāni&nbsp;| saṃjñāśabdāntarayoḥ saṃkhyāguṇayoścāpaunaruktyaṃ svasthāne
            vakṣyāmaḥ&nbsp;| sarvadā caiṣāṃ bhinnaviṣayatvānna śrutyādivadbalābalacintā bhaviṣyatīti
            tadbhedapratipādanamātraṃ tātparyeṇa&nbsp;| anyadupodghātaprasaktānuprasaktyādinā&nbsp;| tatra—
         </p>
         
         <div xmlns="" class="lg">
            <span class="line">cintāṃ prakṛtasiddhyarthāmupodghātaṃ pracakṣate&nbsp;|</span>
            <span class="line">prasaktānuprasaktādi prastutādupajāyate&nbsp;||</span>
            
         </div>
         
         <p xmlns="">yathedamevādhikaraṇaṃ prakṛtānuniṣpādyapūrvabhedānusārasiddhyarthamupodghātatvena
            bhaviṣyati katarasmātpadātphalena saṃbadhyamānādapūrvabhedābhedāvanugantavyāviti&nbsp;|
            yadā niravayavau vākyavākyārthau syātāṃ tataḥ kiṃ pratipadaṃ dharma ityādirasaṃbaddha
            eva vicāraḥ syādata āha॔ <b>vākye ca padānāmarthā</b> iti&nbsp;| atrāpi codyate॔
         </p>
         
         <div xmlns="" class="lg">
            <span class="line">codanālakṣaṇatvena vākyārtho 'vasthito yadā&nbsp;|</span>
            <span class="line">dharmaḥ pratipadaṃ vācyaḥ kathamāśaṅkyate tadā&nbsp;||</span>
            
         </div>
         
         <p xmlns="">yadi hi dharmasvarūpamabhidhīyeta tataḥ <b>kiṃ padena padeno</b>cyata iti vicāro yujyate <span class="pageinfo">[373]</span>lākṣaṇike tvayuktaḥ&nbsp;|| taducyate—
         </p>
         
         <div xmlns="" class="lg">
            <span class="line">dharmatvaṃ phalasaṃbandhātpadārthasyaiva yujyate&nbsp;|</span>
            <span class="line">tatkimekasya sarveṣāmiti yuktā vicāraṇā&nbsp;||</span>
            
         </div>
         
         <p xmlns="">na cātra yo dharmaḥ sa kiṃ padena padenocyata ityevaṃ vicāryate kiṃ tarhi yaḥ padena
            padenocyate sa kiṃ phalasaṃbandhottarakālaṃ vākyārthātmanā gamyamāno dharmo bhavati,
            athetarapadārthānugṛhīta ekaḥ padārtha iti&nbsp;| tathā ca sarvairekasya dharmatvaṃ pratipāditaṃ
            bhavati&nbsp;| sākṣātphalasādhanamātrasya dharmatvābhyupagamāt&nbsp;| na tu sarveṣāmekaḥ kaścidartho
            'sti yaḥ sarvaireka ityevamāśrīyeta&nbsp;| yacca phalapadena saha saṃbadhyate tasyārthaṃ
            dharmamapūrvasādhanaṃ ca manyante&nbsp;| tena kiṃ sarvāṇi padāni phalena saṃbadhyante kiṃ
            vaimiti vicāraḥ&nbsp;| kiṃ prāptaṃ, <b>pratipadamiti</b>&nbsp;| kutaḥ—
         </p>
         
         <div xmlns="" class="lg">
            <span class="line">aikarūpyeṇa saṃbandhaḥ pradhānena ca sidhyati&nbsp;|</span>
            <span class="line">tasmātphalapadenaiva sarvaṃ saṃbadhyate padam&nbsp;||</span>
            
         </div>
         
         <p xmlns="">yadi hi viśeṣo gamyetedaṃ phalasaṃbandhayogyamidaṃ neti tataḥ kiṃcideva saṃbadhyeta,
            anavagamyamāne tu sarvāṇi padāni phalenaiva saṃbadhyante&nbsp;| yadi caikaṃ phalasaṃbandhītarāṇi
            ca tatsaṃbandhīnīti kalpyate tato vājapeyādhikara<a id="N173" href="#n173"><sup>173</sup></a>ṇanyāyenaikasya phalaṃ pratyupādānavidhānaguṇabhāvāditarattu pratyuddeśānuvādaprādhānyādvairūpyanimittavākyabhedaprasaṅgaḥ&nbsp;|
            sarveṣāṃ tu phalaṃ pratyupādīyamānānāmaikarūpyāttantrasaṃbandhopapattiḥ&nbsp;| sarvaśca
            satisaṃbhave guṇamatilaṅdhya pradhānenaiva nityaṃ saṃbadhyate&nbsp;| tasmātsarveṣāṃ phalasaṃbandhāddharmatvaṃ,
            tatra tu kiṃ satrivatpratyekaṃ kṛtsnaṃ phalaṃ sādhayanti, atha darśapūrṇamāsavatsaṃhatya,
            tathā kiṃ vikalpena samuccayena vetyādi yatheṣṭaṃ kalpanīyam&nbsp;| tatra phalabhūmagarīyastvādekaśabdopādānābhāvātsatrivatpratyekaṃ
            sādhanaśaktyavagamātsarvebhyaḥ pṛthakphalamiti pakṣaḥ&nbsp;| atha vā 'ruṇādinyāyenaikavākyopādānātsaṃhatānāṃ
            phalam&nbsp;| atha vaikanirākāṅkṣatvānna tadānīmevetarasaṃbandhopapattistasmādvikalpa iti&nbsp;|
            atrābhidhīyate—
         </p>
         
         <div xmlns="" class="lg">
            <span class="line">phalena yasya saṃbandhastato 'pūrvaṃ prakalpyate&nbsp;||</span>
            
         </div>
         
         <div xmlns="" class="lg">
            <span class="line">tadalpatvopapattau ca na yuktā bahukalpanā&nbsp;||</span>
            
         </div><span xmlns="" class="pageinfo">[374]</span>
         
         <p xmlns="">yadi hi phalasaṃbandhamātraparyavasāyyeva vākyaṃ bhavettataḥ kadā cidapi sarvāṇi phalena
            saṃbadhyeran&nbsp;| iha tu tāvanmātreṇāsiddherapūrvamanyatkalpayitavyaṃ taccānupapattipramāṇakaṃ,
            tatraikāpūrvakalpanayopapanne nādṛṣṭāntarakalpanāpramāṇamasti&nbsp;| yo hyanekānyapūrvāṇi
            kalpayati kalpayatyasāvekaṃ, taccetkalpitamarthavattvādvākyasya kṣīṇānyathānupapattirnāpūrvāntarasya
            pramāṇaṃ<a id="N174" href="#n174"><sup>174</sup></a>  bhavati&nbsp;| tasmādekameva phalasaṃbandhi tasmāccāpūrvamitaratphalavadupakārītyadhyavasīyate&nbsp;|
            na cātra virodho bhaviṣyati nāmadheyatvena parihārāt&nbsp;| agatyā vā ‘daśāpavitreṇa grahaṃ
            saṃmārṣṭi’ itivanmatvarthalakṣaṇāśrayaṇāt, arthākṣiptasādhyāṃśadvāreṇa vā dhātvarthairātmīyakaraṇagrahaṇasiddheḥ&nbsp;|
            evaṃ sthite kataradekaṃ saṃbadhyatāmiti sarvathā 'nekādṛṣṭakalpanāparihārādaniyamaprāptāvucyate—
         </p>
         
         <div xmlns="" class="lg">
            <span class="line">pradhānaphalasaṃbandhi tatsaṃbandhyaṅgamiṣyate&nbsp;|</span>
            <span class="line">pradhānāṅgatvamekasya na caikatrāvakalpate&nbsp;||</span>
            
         </div>
         
         <p xmlns="">na hyekasminvākye tadeva kadā citphalasaṃbandhātpradhānaṃ kadā citphalavadupakārādaṅgaṃ
            yujyate niyatarūpatvādaṅgāṅgibhāvasya&nbsp;| tasmānniyogenaivā ' 'khyātapadānnāmapadādvā
            'pūrvapratītiḥ&nbsp;| <b>kaḥ punarbhāvaḥ ke vā bhāvaśabdā</b> iti&nbsp;| yāvantaḥ phalasaṃbaddheṣu vākyeṣvākhyātaśabdā yajatijuhotītyevamādayasteṣu
            pratyayārthaprādhānyātkartari ca lakārotpatteryāgādiviśiṣṭakartrabhidhānaṃ, kathaṃ
            cidvā viparyayātkartṛviśiṣṭayāgādyabhidhānaṃ manvānasya praśnaḥ&nbsp;| <a id="N175" href="#n175"><sup>175</sup></a>satyāmapi caikaparyanuyogenobhayaparyanuyogasiddhau yo 'yaṃ yajanamijyā yāga ityādyudāhṛtyaiva
            bhāvārthatāṃ bravīti tannūnaṃ ke 'pyalaukikā bhāvaśabdā apītyubhayapraśnaḥ&nbsp;| siddhāntavādī
            tu bhavaterṇijantāt <a id="N176" href="#n176"><sup>176</sup></a>‘erac’ ityacpratyaye kṛte bhāvanāvācinaṃ bhāvaśabdaṃ vyutpādyā ' 'khyātasya cānvayavyatirekābhyāṃ
            tatparatvaṃ kartrabhidhānapratiṣedhaṃ cābhipretyodāharati—<b>yajati dadātī</b><span class="pageinfo">[375]</span>ti&nbsp;| paraḥ punarbhavaterṇijantādanyena naiṣo 'rtho 'bhidhīyate, na cā ' 'khyātapratyayasyātra
            vyāpāro, dhātvantarārthatvāt&nbsp;| kāmaṃ tulyajātīyatvena dhātavo brūyuste 'pi tu yāgādivacanatvādasamarthā
            iti matvā ' 'ha—<b>nanuyāgadānahomaśabdā</b> iti&nbsp;| atrocyate—
         </p>
         
         <div xmlns="" class="lg">
            <span class="line">yāgadānādyanusyūto bhāvanātmā 'vagabhyate&nbsp;|</span>
            <span class="line">nityamākhyātaśabdebhyastasmādbhāvārthateṣyate&nbsp;||</span>
            
         </div>
         
         <p xmlns="">yāvānevahyananyalabhyo 'rthaḥ śabdādnamyate sa sarvaḥ śabdārthaḥ&nbsp;| sarvatra cā ' 'khyāte
            dhātvarthaśca tadanuraktā ca bhāvanā vijñāyate&nbsp;| tasmādbhāvārthatvavyapadeśaḥ&nbsp;| tadvyatiriktāstu
            dravyaguṇaśabdā vijñāyanta eveti na pṛṣṭāḥ&nbsp;| tatra dravyādiśabdānāṃ niṣpannārthābhidhāyināṃ
            karaṇārthatvayogyatvātprāpnoti phalasaṃgatiḥ&nbsp;| sarvatra hi phalaṃ sādhyatvātsiddharūpaṃ
            sādhanamapekṣate na sādhyāntaraṃ, nāmārthaśca siddhatvāttadapekṣāpūraṇamartho nā '
            'khyātārthaḥ svayameva tāvatsādhyatvāt&nbsp;| tasmāddravyādibhiḥ phalamiti prāpte <a id="N177" href="#n177"><sup>177</sup></a>sūtreṇottaraṃ dīyate—
         </p>
         
         <div xmlns="" class="lg">
            <span class="line">bhāvārthaḥ karmaśabdā ye tebhyo 'pūrvakriyāgatiḥ&nbsp;|</span>
            <span class="line">taiḥ kuryādyajinā svargameṣa hyartho vidhīte&nbsp;||</span>
            
         </div><span xmlns="" class="pageinfo">[376]</span>
         
         <p xmlns="">phalasaṃbandho heturapūrvapratipatteḥ&nbsp;| saṃbandhaścā ' 'kāṅkṣāpūrvakaḥ&nbsp;| sā ca bhāvaśabdebhyaḥ
            prasarpantī dṛśyate na dravyaguṇaśabdebhyaḥ&nbsp;| tasmādākhyātebhyo 'pūrvabhāvanā gamyate&nbsp;|
            tatra ca dhātvarthasya karaṇatvapratipattiḥ pratyāsatteḥ&nbsp;| atastenaiva phalakaraṇabhūtenānyathānupapattyā
            'pūrvaṃ bhāvyata ityavadhāryate&nbsp;| kathaṃ punaryajyādīnpṛthakṛtya kevalapratyayavācya
            eva bhāvanārtho labhyate bhāvayediti&nbsp;| kutaḥ—
         </p>
         
         <div xmlns="" class="lg">
            <span class="line">abhidadhyuḥ svaśaktyā hi vidhimātraṃ liṅādayaḥ&nbsp;|</span>
            <span class="line">ṇyantasya bhavaterarthaḥ kenāṃśenābhidhīyate&nbsp;||</span>
            
         </div>
         
         <p xmlns="">na ca dhātvantarārthaṃ yajyādayaḥ pratipādayanti&nbsp;| svārthamātravyāpṛtatvāt&nbsp;| ataḥ
            śabdarahitamevedaropyate bhāvayediti&nbsp;| kiṃ ca॔
         </p>
         
         <div xmlns="" class="lg">
            <span class="line">śabdāntarasya yo 'pyarthaḥ paryāyairabhidhīyate&nbsp;|</span>
            <span class="line">na sa tenaiva sahitastasminnarthe prayujyate&nbsp;||</span>
            
         </div>
         
         <p xmlns="">tadyathā pikamānayetyukte yo nāmārthaṃ na pratipadyate tasmai kokilaśabdameva kevalaṃ
            prayuñjate na kokilaḥ pika iti, tathā 'tra yadyākhyātasya karotirṇyanto vā bhavatiḥ
            paryāyaḥ tatastadarthakathane tanmātrameva prayoktavyaṃ nā ' 'khyatapratyayo 'pi,
            na hi tadānīṃ vivicya jñāyate kenāṃśena kriyā pratyāyyata iti&nbsp;| atra tu bhāvayetkuryāditi
            vā punarapi liṅ prayujyata eva&nbsp;| ataśca yo 'naina yajateḥ pareṇārthaḥ pratipādito
            'sau bhāvayaterapi pareṇa tenaivetyadhikāvāpa eva bhāvayatiḥ&nbsp;| tasmādavaidika iti&nbsp;|
            atrābhidhīyate&nbsp;| sarvatraiva tāvat—
         </p>
         
         <div xmlns="" class="lg">
            <span class="line">siddhakartṛkriyāvācinyākhyātapratyaye sati&nbsp;|</span>
            <span class="line">sāmānādhikaraṇyena karotyartho 'vagamyate&nbsp;||</span>
            
         </div>
         
         <p xmlns="">iha kebhyaściddhātubhyaḥ parā tiṅvibhaktiruccāryamāṇā kartrātmalābhamātrameva vyāpāraṃ
            pratipādayati yathā 'stibhavatividyatibhyaḥ&nbsp;| aparebhyastu siddhe kartaryanyātmalābhaviṣayavyāpārapratītiḥ&nbsp;|
            yathā yajati dadāti pacati gacchatīti&nbsp;| dravyameva ca viśiṣṭaśaktyupetaṃ pracalitā<span class="pageinfo">[377]</span>tmatattvaṃ viprakīrṇasvabhāvaṃ pūrvāparībhūtaṃ prathamāvasthātaḥ pracyutaṃ parāmavasthāmaprāptaṃ
            vyāpāraśabdavācyaṃ bhavati&nbsp;| tatra kadācitkartaivaivamavasthaḥ pratīyate, kadācitsiddhe
            kartaryanyaḥ&nbsp;| tadyadā karturevaiṣā 'vasthā bhavati tadā 'sau svayamevānyasmādātmalābhamapekṣamāṇaḥ
            paraniṣpattāvavyāpriyamāṇatvānna karotiśabdavācyatāṃ pratipadyate&nbsp;| yadā tu labdhātmako
            'nyatra vyāpriyate tadā karotītyevamapadiśyate&nbsp;| tathā ca kiṃ karoti paṭhati gacchatīti
            sāmānyaviśeṣarūpeṇa sāmānādhikaraṇyaprayogo dṛśyate, na tu kiṃ karoti bhavatyasti
            veti prayujyate&nbsp;| tasmāllabdhātmakakartṛvyāpāravacanāni karotyarthavantyākhyātāni&nbsp;|
            tatra ca kriyamāṇena kenacidavaśyaṃ bhavitavyam&nbsp;| kutaḥ—
         </p>
         
         <div xmlns="" class="lg">
            <span class="line">karotiḥ kriyamāṇena na kaścitkarmaṇā vinā&nbsp;|</span>
            <span class="line">bhavatyarthasya kartā ca karoteḥ karma jāyate&nbsp;||</span>
            
         </div>
         
         <p xmlns="">karoternityaṃ sakarmakatvādyāvatkriyamāṇaṃ na labhyate na tāvadarthaḥ paryavasyati&nbsp;|
            sarvakārakāṇāṃ cāvāntarakriyāsu kartṛtvaṃ pratipādyamānānāṃ pradhānakriyāsu karmādivibhāgo
            jāyate&nbsp;| pratikriyaṃ yogyatābhedādavāntarākriyāvaicitryaṃ bhavati&nbsp;| tatrānvayavyatirekābhyāmidamavagataṃ
            bhavatikriyāyāḥ kartā karoteḥ karma saṃpadyata iti&nbsp;| tathā hi—
         </p>
         
         <div xmlns="" class="lg">
            <span class="line">nityaṃ na bhavanaṃ yasya yasya vā nityabhūtatā&nbsp;|</span>
            <span class="line">na tasya kriyamāṇatvaṃ khapuṣpākāśayoriva&nbsp;||</span>
            
         </div>
         
         <p xmlns="">ya eva hi pravṛttabhavanaḥ saṃbhāvitabhavano vā 'nyena prayujyate sa eva kriyamāṇatvenāvadhāryate
            nānyaḥ&nbsp;| tathā ca na kaścitkhapuṣpamākāśaṃ vā kurvannupalabhyate&nbsp;| yatrāpi pādau kurvityādiṣu
            niṣpannānāṃ karmatvaprayogo dṛśyate tatrāpyaniṣpannasaṃskārādivivakṣayā pādādiśabdaprayogādavyabhicāraḥ&nbsp;|
            satyapi ca karoteranekārthatve sarvatra gandhanāvakṣepaṇādau kiṃcidanutpannotpādanasāmānyamavagamyate&nbsp;|
            atha vā yadā 'syotpādanābhidhāyitvaṃ tadaiva viśiṣṭākhyātasāmānādhikaraṇyaṃ dṛṣṭamiti
            tadgatasyotpādyamānameva karma bhavatītyupapannam&nbsp;| tena bhavatikriyā tāvallabdhā&nbsp;|
            tataśca—
         </p>
         
         <div xmlns="" class="lg">
            <span class="line">karotyarthasya yaḥ kartā bhavituḥ sa prayojakaḥ&nbsp;|</span>
            
         </div>
         
         <div xmlns="" class="lg">
            <span class="line">bhavitā tamapekṣyātha prayojyatvaṃ prapadyate&nbsp;|</span>
            
         </div>
         
         <p xmlns="">bhavatikarotyoḥ śaktibhedādviklidipacatyoriva niyataṃ prayojyaprayojakavyāpāravacanatvam&nbsp;|
            tatra ca kadācidabhidhīyamānakarmaśaktyā ' 'kṣiptaprayojyavyāpāro<a id="N178" href="#n178"><sup>178</sup></a> vā svayamevā ' 'kṣi<span class="pageinfo">[378]</span>ptaprayojyavyāpāro vā kevalaṃ prayojakavyāpāra eva vivakṣyate kaṭaṃ karoti, odanaṃ
            pacatīti&nbsp;| kadācidākṣiptaprayojakavyāpāraṃ prayojyavyāpāramātraṃ, ghaṭo bhavati, viklidyanti
            taṇḍulā iti&nbsp;| kadācidubhau bhinnau samuccitya prayogaḥ, karoti kaṭaṃ devadattaḥ sa
            ca bhavati&nbsp;| kadācidupasarjanībhūtaprayojakavyāpāraḥ prayojyavyāpāraḥ kriyate devadatteneti
            svayameveti vā prayoge&nbsp;| kadācitpunaḥ samānapadaikadeśopāttopasarjanībhūtaprayojyakriyaḥ
            prayojakavyāpāro vivakṣyate tadā ca karotipacatyostādātmyenāśakteraprayogādbhauūviklidyośca
            kevalaprayojyakriyāniṣṭhatvānna sākṣātpravartituṃ śaktirastīti vācakatvena dyotakatvena
            vā ṇijaparaḥ prayujyate bhāvayati vikledayatīti ca&nbsp;| tathā cā ' 'ha—
         </p>
         
         <div xmlns="" class="lg">
            <span class="line">prayojyakartṛkaikāntavyāpārapratipādakāḥ&nbsp;|</span>
            <span class="line">ṇyantā eva prayujyante tatprayojakakarmasu&nbsp;||</span>
            
         </div>
         
         <p xmlns="">na ca teṣāmaṇyantānāmaśaktirityanyeṣāmaśaktyā bhavitavyam&nbsp;| anyeṣāṃ vā śaktirityeṣāmapi
            tadvadbhavitavyam&nbsp;| kutaḥ—
         </p>
         
         <div xmlns="" class="lg">
            <span class="line">śaktayaḥ sarvabhāvānāṃ nānuyojyāḥ svabhāvataḥ&nbsp;|</span>
            <span class="line">tena nānā vadantyarthānprakṛtipratyayādayaḥ&nbsp;||</span>
            
         </div>
         
         <p xmlns="">evaṃ karotyarthadvāreṇa sarvākhyāteṣu bhāvayatyarthaḥ siddhaḥ&nbsp;|</p>
         
         <div xmlns="" class="lg">
            <span class="line">tena bhūtiṣu kartṛtvaṃ pratipannasya vastunaḥ&nbsp;|</span>
            <span class="line">prayojakakriyāmāhurbhāvanāṃ bhāvanāvidaḥ&nbsp;||</span>
            
         </div>
         
         <p xmlns="">yattūktaṃ na vidhitvavyatiriktaṃ liṅādayo 'rthaṃ vadantīti&nbsp;| tadayuktam&nbsp;| kutaḥ—</p>
         
         <div xmlns="" class="lg">
            <span class="line">abhidhābhāvanāmāhuranyāmeva liṅādayaḥ&nbsp;|</span>
            <span class="line">arthātmabhāvanā tvanyā sarvākhyāteṣu gamyate&nbsp;||</span>
            
         </div>
         
         <p xmlns="">yadā hi sarvākhyātānuvartinī karotidhātuvācyā puruṣavyāpārarūpā bhāvanā 'vagatā bhavati
            tadā tadviśeṣāḥ sāmānyākhyātavyatiriktaśabdaviśeṣavācyā vidhipratiṣedhabhūtabhaviṣyadvartamānādayaḥ
            pratīyante&nbsp;| tathā ca sarvatra sāmānyataḥ karotyartho 'vagamyate, kiṃ karoti pacati,
            kimakārṣīdapākṣīt, kiṃ kariṣyati pakṣyati, kiṃ kuryātpacet, kiṃ na kuryānna pacediti&nbsp;|
            tatrārthātmikāyāṃ bhāvanāyāṃ liṅādiśabdānāṃ yaḥ puruṣaṃ prati prayojakavyāpāraḥ sā
            dvitīyā śabdadharmo 'bhidhātmikā bhāvanā vidhirityucyate&nbsp;| viśeṣataśceyamarthavādādhikaraṇe
            varṇitā yattu paryāyasthityatilaṅghanaṃ pratyayāparityāgādabhihitam&nbsp;| tatrocyate—
         </p><span xmlns="" class="pageinfo">[379]</span>
         
         <div xmlns="" class="lg">
            <span class="line">kevalasyāprayogitvātkartṛsaṃkhyādisaṃgrahāt&nbsp;|</span>
            <span class="line">rūpāvināśasiddheśca pratyayo 'pi prayujyate&nbsp;||</span>
            
         </div>
         
         <p xmlns="">yadi hi kevalaḥ karotirbhāvayatirvā prayogārhau syātāṃ tataḥ kokilaśabdaprayoge pikaśabdavatpratyayo
            na prayujyeta, na tu kevalāyāḥ prakṛteḥ prayogaḥ, apabhraṃśatvaprasaṅgāt&nbsp;| tena yasmin
            kasmiścitpratyaye prayoktavye yasyaivārthaḥ kathyate sa evānuvādabhūtaḥ prakṛtyanugrahārthaṃ
            prayujyate nānyo 'bhyadhikārthāntarāpattiprasaṅgāt&nbsp;| nanu ca, ikśtipau dhātunirdeśe
            vihitāvatastadyuktau karotibhāvayatī prayujyeyātām&nbsp;| naitadasti&nbsp;| tathā sati śabdapadārthaktvānnaiva
            tāmyāmākhyātārthaḥ kathyeta&nbsp;| yattu kvacidarthe 'pi dhātumikśtibantaṃ prayuñjate yajiḥ,
            yajatiḥ, iti ca&nbsp;| tat, śabde 'bhihite lakṣaṇayā 'rthapratītirityavagantavyaṃ, na ceha
            kiṃcillakṣaṇāśrayaṇe prayojanamasti yenāvācakaḥ prayujyeta&nbsp;| tatrānyadevāniṣṭamāpadyeta
            kṛñbhuvau dhātū tiṅā 'bhidhīyete iti&nbsp;| tasmādarthaparatvasiddhyarthamākhyātapratyayasahitāveva
            prayujyete&nbsp;| yadi ca bhāvanaivaikā pratyayārthaḥ syātkarotibhāvayatī vā samastapratyayārthopādānasamarthau
            bhavetāṃ tataḥ kevalaprayogo 'pyāśaṅkyeta, na tu tadubhayamapyastīti karotibhāvayatibhyāṃ
            kathite 'pi bhāvanārthe kartṛsaṃkhyādipratyāyanārthaṃ punaḥ pratyaya uccāryate&nbsp;| yastu
            tatra bhāvanābhidhānāṃśaḥ sa prāptatvādanūdyate, anyathā hi bhāvanaivaikā pratyayārthaḥ
            karotibhāvayatī vā kartṛsaṃkhyādīnāmapyabhidhāyakāviti bhrāntiḥ syāt&nbsp;| nityaṃ ca pūrvāparībhūtā
            bhāvanā ' 'khyātenocyate&nbsp;| tatra yadi pratyayāntaraṃ prayujyate tataḥ karotibhāvayatibhyāṃ
            dravyavadupasaṃhṛtarūpocyamānā naivā ' 'khyātasadṛśī kathyeta&nbsp;| tasmādavaśyaṃ tadapi
            prayoktavyamiti&nbsp;| kiṃ ca—
         </p>
         
         <div xmlns="" class="lg">
            <span class="line">bhāvanā gamyamānā ca dhātupratyayasaṃnidhau&nbsp;|</span>
            <span class="line">kasya vācyeti vispaṣṭaṃ na kadācitpratīyate&nbsp;||</span>
            
         </div>
         
         <p xmlns="">yadi hyekāntenāsyāḥ pratyayārthatvamavadhāryeta tataḥ karotibhāvayatibhyāṃ pratyayapaunaruktyāśaṅkā
            syānna tu tadasti, ubhayasaṃnidhau gamyamānatvāt&nbsp;| kevalaprakṛtipratyayaprayogābhāvāddhi
            na viveko vijñāyate&nbsp;| śakyate hi vaktuṃ dhātusahitena pratyayenocyata iti&nbsp;| athavā
            pratyayānugṛhītena dhātunā, atha vobhābhyām&nbsp;| na ca śaktikalpanāyāṃ viśeṣaḥ, sarvathā
            'rthāpattisāmyānna ca vivekajñānaprayojanamasti&nbsp;| syādetat, kṛdantāddhātorapratītestiṅauvyabhicāriṇyeva
            neti&nbsp;| tadayuktam&nbsp;| astividyatibhavatipareṣu pratyayeṣvapyadarśanāt&nbsp;| na vā kṛdanteṣvapyatyantaṃ
            bhāvanā nāsti kiṃcidapakṛṣyamāṇarūpapratīteḥ&nbsp;| kṛtyeṣu tāvadbhoktavyam yaṣṭavyamiti
            kiṃcinnyūnā ' 'khyātādgamyate&nbsp;| tatrāpi karmotpanneṣu dravyaprādhā<span class="pageinfo">[380]</span>nyādbrāhmaṇo na hantavya iti bhāvotpannebhyo nyūnatarā&nbsp;| na hi tatra prayojakavyāpāraprādhānyam&nbsp;|
            ekatra dhātvarthaprādhānyādaparatra svavyāpāraviśiṣṭaprayojyaparatvāt&nbsp;| etena bhāvakarmotpannalakārāstiṅo
            'pi vyākhyātāḥ&nbsp;| teṣvapi hi prayojakavyāpāraguṇatvapratītiraviśiṣṭā&nbsp;| ato na tiṅantānāṃ
            tulyakalpatvam&nbsp;| tathā ‘avyayakṛto bhāve bhavanti’ iti smaraṇāviśeṣe 'pi svasaṃvedyamīṣannyūnabhāvanāvijñānam&nbsp;|
            <a id="N179" href="#n179"><sup>179</sup></a>‘abhikrāmaṃjuhoti’ ‘darbhataruṇakenopaghātaṃ juhoti’ ‘abhiṣutya hutvā bhakṣayanti’
            ‘purā vācaḥ pravaditoḥ‘ iti sarvatra śrutyaiva bhāvanāntarasāpekṣā bhāvanā 'vagamyate&nbsp;|
            pakvaḥ pakvavānityapi nirvṛttarūpabhāvanopasarjanadravyapratītiḥ pratyakṣā&nbsp;| evaṃ
            pācakādiṣvapi draṣṭavyam&nbsp;| tathā ca sarvatra kārakāpekṣā dṛśyate&nbsp;| anyathā hi rụ̄dhitaddhitasamāsoṣviveyaṃ
            na syāt&nbsp;| na ca nirvyāpārāṇāmete vyapadeśā bhavanti&nbsp;| na cāsti sa vyāpāro yatra kiṃcidasanna
            janyate&nbsp;| tataśca siddhaḥ karotibhāvayatyorarthaḥ&nbsp;| śakyate ca sarvatra sāmānādhikaraṇyamapi
            darśayituṃ vinā 'pi pūrvāparībhūtatvena&nbsp;| tadyathā kiṃ kartavyaṃ paktavyaṃ, kathaṃkāraṃ
            juhoti abhikrāmam, kiṃ kṛtvājuhoti abhiṣutya, kiṃ kṛtavān pakvavān, kiṃ kṛtaṃ pakvaṃ,
            kiṃkriyo devadattaḥ paktā, keyaṃ kriyā pāka iti&nbsp;| na ca karotisāmānādhikaraṇyātiriktamākhyāteṣvapi
            bhāvanāpramāṇaṃ vidyate&nbsp;| tasmāddhātavo 'pi bhāvanāṃ na muñcanti&nbsp;| tathā cā ' 'huḥ<a id="N180" href="#n180"><sup>180</sup></a> karotirartheṣviva sarvadhātūniti&nbsp;| yattvasyāḥ prādhānyaṃ tatkāmaṃ tiṅā 'bhidheyaṃ
            dyotyaṃ vā 'nvayavyatirekābhyāmastu na svarūpam&nbsp;| nanvevamapi yāgeneti dhātvarthe
            niṣkṛṣṭe tenaiva bhāvanā 'pyupātteti bhāvayediti punaḥ prayogo na prāpnoti&nbsp;| naiṣa
            doṣaḥ&nbsp;| tathā hi&nbsp;| vdyarthasya jātorbhedenārthe kathyamāne yāgeneti viśeṣarūpaṃ karaṇātmanā
            niṣkṛṣṭam&nbsp;| itarattu bhāvanātmakaṃ sāmānyarūpaḥ śabdāntareṇa bhāvayedityanena kathyate&nbsp;|
            athavā kecitkaraṇāśakartṛsaṃkhyādayaḥ prakṛtipratyayayorbhedena vācyāḥ&nbsp;| bhāvanā tu
            samudāyāvyabhicārātsamuditayorevārtha ityapi śakyaṃ vaktum&nbsp;| tathā ca sūtrakārabhāṣyakārābhyāṃ
            bhāvārthāḥ karmaśabdā iti sāmānādhikaraṇyamevā ' 'śritaṃ na bhāvārthatvena pratyayāḥ
            kathitāḥ&nbsp;| śāstre tu sarvatra pratyayārtho bhāvaneti vyavahāraḥ&nbsp;| tatrāyamabhiprāyaḥ—
         </p>
         
         <div xmlns="" class="lg">
            <span class="line">pratyayārthaṃ saha brūtaḥ prakṛtipratyayau sadā&nbsp;|</span>
            <span class="line">prādhānyādbhāvanā tena pratyayārtho 'vadhāryate&nbsp;||</span>
            
         </div><span xmlns="" class="pageinfo">[381]</span>
         
         <p xmlns="">yadyapyanyadvivekakāraṇaṃ nāsti tathā 'pi prādhānyaṃ pratyayārthadharmaṃ dṛṣṭvā nūnamiyaṃ
            pratyayārtha ityavagamyate—
         </p>
         
         <div xmlns="" class="lg">
            <span class="line">tathā kramavatornityaṃ prakṛtipratyayāṃśayoḥ&nbsp;|</span>
            <span class="line">pratyayaśrutivelāyāṃ bhāvanātmā 'vagamyate&nbsp;||</span>
            
         </div>
         
         <p xmlns="">na kevalametāvevānvayavyatirekau yau parasparaparityāgena lakṣyete tasminneva hi pade
            ‘tadāgame hi taddṛśyate’ ityanena nyāyena viveko 'vadhāryate&nbsp;| yattvastyādiparaḥ pratyayo
            'pi bhāvanāṃ jahātīti tulyaṃ dhātusamudāyapakṣayorapyetat&nbsp;| sarvathā yatra pratīyate
            tatra tāvatpratyayārthatvaṃ niścīyate&nbsp;| anyatra tvayaṃ vicāra eva nāsti&nbsp;| kvacidvyabhicārasya
            cottaramuktaṃ <a id="N181" href="#n181"><sup>181</sup></a>tadbhauūtādhikaraṇe&nbsp;| atha vā naivātrāpi vyabhicāraḥ&nbsp;| kutaḥ—
         </p>
         
         <div xmlns="" class="lg">
            <span class="line">astyādāvapi kartraṃśe bhāvye 'styeva hi bhāvanā&nbsp;|</span>
            <span class="line">anyatrāśeṣabhāvāttu na tathā sā prakāśate&nbsp;||</span>
            
         </div>
         
         <p xmlns="">yadyapi karturaniṣpannatvādvyatiriktabhāvayitavyābhāvādastyādiṣu prayojakavyāpāro
            nātīva lakṣyate tathā 'pi pratyayasāmarthyādbhāvayatītyavagamyate&nbsp;| kimityapekṣite
            cāniṣpanne kartaryanyatkiṃcidityakalpanādātmānamityeva saṃbadhyate kena bhāvanena
            kathaṃ, avayavajananādiprakāreṇeti&nbsp;| trayo 'pi tatra bhāvanāṃśā bhavanenaiva pūryante
            vyāpārāntarāsaṃbhavāt&nbsp;| tatra kecidavayavā bhāvanavyāpṛtāḥ prayujyante kecitsiddhabhavanāḥ
            prayojakāḥ&nbsp;| siddhabhavanāsiddhabhavanavarti ca sāmānyamubhayasaṃparkādbhāvanetyucyate&nbsp;|
            etena jāyate niṣpadyate sidhyatītyādīni vyākhyātāni&nbsp;| astiḥ punarjanisamānārthādbhavateruparitanīmavasthāmabhilapansattayā
            ' 'tmabhavanaṃ bhavadbhāvayatītyevamākhyātapratyayaṃ labhate&nbsp;| tatrāpi tu kālakṛtabhedapūrvottarasāmānyasattārūpeṇa
            pūrvavadeva prayojyaprayojakavyāpārakalpanā 'nusartavyā&nbsp;| satyāmapi tvevamādiṣu bhāvanāyāṃ
            niṣpannacetanakartṛviṣayatvādvidhipratiṣedhayorasaṃbhavaḥ&nbsp;| syādetat&nbsp;| dṛṣṭo vidhirapi
            ‘tasmātprāyaṇīyasyāhna ṛtvijā bhavitavyam’ ‘rathaṃtaraṃ bhavati’ ‘atrādhvaryuḥ syāt’
            ‘ihokthyāni syuḥ’ iti&nbsp;| satyaṃ dṛśyate na tviha pūrveṇa tulyo bhavatyarthaḥ&nbsp;| siddho
            hi puruṣaḥ karmasaṃbandhanimittamṛtviktvaṃ bhavadanyaireva vākkāyamano vyāpārairbhāvayedityucyate&nbsp;|
            tathā rathaṃtarādiṣu satyapi śrutyā bhavanavidhisaṃbandhe tatra saṃbhavādanumīyamānā
            bhāvanaiva vidhīyate&nbsp;| yatra tvihāmuko bhavediti prayogastatra bhavatestiṣṭhatyarthavācitvātsaṃbhavatyeva
            vyatiriktaṃ bhāvayitavyamityevaṃ vijñāyate&nbsp;| sthānenānyatkiṃcidbhāvayediti&nbsp;| tena
            bhūtabhaviṣyadvartamānāpadeśamātreṣvevāpāramārthikaṃ bhavitṛvyāpārasya bhāvanātvaṃ
            na vidhyādiṣu&nbsp;| bhūtādikatha<span class="pageinfo">[382]</span>ne 'pi yadā samastaṃ vyāpāraṃ dhāturevopādatte nāvayavakālādikṛtabhedāśrayaṇaṃ tadā
            vispaṣṭādvirodhāddhātvarthamātraṃ kartṛsaṃkhyādayaścā ' 'khyātapadārthatvenāvadhāryante
            na bhāvanā&nbsp;| na ca bhāvanāvyabhicāreṇa doṣa ityuktam&nbsp;| yattu kṛdanteṣvapi dhātavo
            bhāvanāṃ na vyabhicarantīti&nbsp;| satyaṃ dhātvarthā na vyabhicaranti taireva tu gamyamānatvādanabhidheyatvamapi
            śakyaṃ vaktum&nbsp;| tathā hi—
         </p>
         
         <div xmlns="" class="lg">
            <span class="line">dhātvarthakārakaireva guṇabhūto 'vagamyate&nbsp;|</span>
            <span class="line">bhāvanātmā kṛdanteṣu tasmānnaivābhidhīyate&nbsp;||</span>
            
         </div>
         
         <p xmlns="">yathaiva bhāvapradhānatvādākhyāte tatsaṃbandhādeva guṇabhūtakārakapratītisiddherna
            kartṛkarmaṇorabhidhānaṃ bhaviṣyatyevaṃ kartādyabhidhānādeva tadanyathānupapattyā bhāvanāsiddheranabhidhānaṃ,
            gamyamānāpekṣayaiva ca karotisāmānādhikaraṇyaṃ yathā pacatiśabdasya devadattaśabdena,
            atathābhūtayaiva ca kārakasaṃbandho 'pyupapatsyate&nbsp;| atha vā bhāvanopasarjanadhātvarthaniṣpattyarthatvātkārakāṇāṃ
            dhātvarthenaiva saṃbandhasiddhiḥ&nbsp;| sa eva hi tāni svasiddhyarthamapekṣate bhāvanā
            'pi ca tathābhūtānyeva tāni gṛhṇātītyaviruddhaḥ saṃbandhaḥ&nbsp;| kṛtyānāṃ tu praiṣavācitvātsatyapi
            bhāvanānabhidhāne tāvatsvārthaparyavasānaṃ nāsti yāvadaṃśatrayaparipūrṇā bhāvanā na
            labdhā&nbsp;| kutaḥ—
         </p>
         
         <div xmlns="" class="lg">
            <span class="line">svavyāpāre hi puruṣaḥ kartṛtvena niyujyate&nbsp;|</span>
            <span class="line">praiṣaistasya svarūpaṃ ca bhāvanāṃ 'śatrayātmikā&nbsp;||</span>
            
         </div>
         
         <p xmlns="">na hi puruṣaḥ svavyāpāraṃ muktvā 'nyadanuṣṭhātuṃ śaktaḥ praiṣāścainamanuṣṭhāpayanti&nbsp;|
            te yadi tadvyāpāraṃ kathaṃcinnopādadyurna niyoktuṃ śaknuyurityevamapi bhāvanākṣepasiddhiḥ&nbsp;|
            yāvāṃśca brāhmaṇagataḥ kaścitpraiṣaḥ sa sarvaḥ prāptyabhāvādvidhireva bhavatīti vinā
            'pi smaraṇena kṛtyānāṃ vidhāyakatvam&nbsp;| ayameva ca vidhipraiṣayorviśeṣaḥ&nbsp;|
         </p>
         
         <div xmlns="" class="lg">
            <span class="line">pravartanasmṛtiḥ prāpte praiṣa ityabhidhīyate&nbsp;|</span>
            <span class="line">aprāptapraiṣaṇaṃ sarvaṃ vidhitvaṃ pratipadyate&nbsp;||</span>
            
         </div>
         
         <p xmlns="">tasmātpratyayārtho bhāvanetyupapannam&nbsp;| nanu ca yadi prayojakavyāpāro bhāvaneṣyate
            tataḥ pacāvadhiśrayaṇādīni, yajau ca mānasaḥ saṃkalpa ityādīnāṃ bhāvanātvaṃ ta eva
            dhātvarthā iti dhātuvācyaiva bhāvanā syāt&nbsp;| naiṣa doṣaḥ—
         </p>
         
         <div xmlns="" class="lg">
            <span class="line">dhātvarthavyatirekeṇa yadyapyeṣā na labhyate&nbsp;|</span>
            <span class="line">tathā 'pi sarvasāmānyarūpeṇānyā 'vagamyate&nbsp;||</span>
            
         </div>
         
         <p xmlns="">sarvatra hyadhiśrayaṇādau karotītyapi sāmānyavyāpārāṃśaḥ pratīyate pacatyādivācyā
            viklittyadhiśrayaṇādayaḥ karmasthāḥ kartṛsthāśca&nbsp;| tatra yadaudāsīnyapracyutimātreṇa
            parispanda<span class="pageinfo">[383]</span>
            rūpaṃ nirūpyate sā bhāvanā&nbsp;| ye tu tadanurañjanasamarthāḥ kartṛkarmagatā viśeṣāste
            tasyā eva karaṇetikartavyatāṃśayorniviśante&nbsp;| evaṃ tarhi dhātvarthasāmānyaṃ bhāvanetyetadāpannam&nbsp;|
            satyaṃ sādhyatayā sāmānyaṃ na tu gotvādirūpeṇa&nbsp;| katham—
         </p>
         
         <div xmlns="" class="lg">
            <span class="line">anyadeva hi yāgādau sāmānyaṃ karaṇātmakam&nbsp;|</span>
            <span class="line">anyacca bhāvanā nāma sādhyatvena vyavasthitam&nbsp;||</span>
            
         </div>
         
         <p xmlns="">bhāvanāyāṃ hi svayameva pratipuruṣaṃ sāmānyaviśeṣau bhavataḥ&nbsp;| tathā tat karaṇabhūte
            yāgādau samavetaṃ bhāvanākaraṇāṃśāpekṣitaṃ dhātvarthasāmānyaṃ nāma yatkarmaśabdenābhidhīyate&nbsp;|
            viśeṣaṇabhāvācca yāgādayo bhāvanāviśeṣā ityucyante na tadvyaktitvena&nbsp;| śāstrapradeśe
            tu kriyākarmaśabdau kadā ciddhātvarthe prayujyete kadācidbhāvanāyāṃ kadācittu pratyāsattyobhayannāpi
            prayogo na svarūpābhidhānena&nbsp;| kutaḥ—
         </p>
         
         <div xmlns="" class="lg">
            <span class="line">yādṛśī bhāvanā ' 'khyāte dhātvarthaścāpi yādṛśaḥ&nbsp;|</span>
            <span class="line">nāsau tenaiva rūpeṇa kathyate 'nyai padaiḥ kvacit&nbsp;||</span>
            
         </div>
         
         <p xmlns="">bhāvanāśabdo hi niṣpannātmikāṃ sattvarūpāpannāṃ liṅgasaṃkhyāyoginīmabhidhatte na cāsāvākhyāte
            tādṛśyabhidhīyate liṅgasaṃkhyārahitarūpeṇa gamyamānatvāt&nbsp;| evaṃ dhātvartho 'pi veditavyaḥ&nbsp;|
            tathā karoti bhāvayatītyetābhyāmapi śrutyā tāvadanyādṛgevārthaḥ pratīyate kuñbhāvayatyarthakaraṇikā
            bhāvanā na caivaṃrūpā 'sau yajetetyādiṣvastītyaparyāyatvam&nbsp;| tatrānantarapratyayotthāpitabhāvanāntarabuddhimavivakṣitvā
            'rthasaṃvādaḥ kartavyaḥ&nbsp;| tenādūraviprakarṣamātreṇaiṣa prayogo nārthasāmyenetyavasthitamananyaśabdavācyatvaṃ
            bhāvanāyāḥ&nbsp;| sā tu pratītamātraiva prādhānyādapekṣāntarānadhīnatvācca prathamaṃ tāvatsādhyāṃśamapekṣate
            bhāvayetkimiti&nbsp;| tatra yāvatī vidhyupetā bhāvanā tasyāṃ pūrvapratītamapi vidhitvaṃ
            tāvannā ' 'śrīyate yāvadaṃśatrayapūrṇā bhāvanā 'nuṣṭhānayogyā na bhavati&nbsp;| vidhitvaprakramācca
            prathamamevaitajjñāyate yādṛśairaṃśaiḥ pūrṇeyaṃ vidhānamarhati tādṛśaiḥ pūrayitavyeti&nbsp;|
            na ca buddhipūrvakārī puruṣaḥ puruṣārtharahitaṃ vyāpāraṃ vacanaśatenāpyukto 'nutiṣṭhati&nbsp;|
            na ca puruṣārthaḥ sādhyavyatiriktāṃśapātitvena kaiścitprārthyate tato 'bhyarhitatarasyānyasya
            sādhyasyāvidyamānatvāt&nbsp;| tatra yadyasyāṃ bhāvanāyāmapuruṣārthaḥ sādhyaḥ syāttataḥ
            puruṣeṣvapravartamāneṣu pratyayasya prayojakaśaktirbādhyeta&nbsp;| tena yadyapi samānapadopādānapratyāsatterdhātvarthaḥ
            sādhyāṃśapūraṇāyopaplavate tathā 'pyayogyatvānnirākriyate, na hi pratyāsattirevaikā
            saṃbandhakāraṇaṃ, yogyatvādyapi&nbsp;| tathā ca vakṣyati<a id="N182" href="#n182"><sup>182</sup></a> yasya yenārthasaṃbandha iti&nbsp;| kiṃ ca—
         </p>
         <span xmlns="" class="pageinfo">[384]</span>
         
         <div xmlns="" class="lg">
            <span class="line">saṃbandhamātramuktaṃ ca śrutyā dhātvarthabhāvayoḥ&nbsp;|</span>
            <span class="line">tadekāṃśaniveśe tu vyāpāro 'syā na vidyate&nbsp;||</span>
            
         </div>
         
         <p xmlns="">saṃbandhamātraṃ kṛtvā nivṛttavyāpārāyāṃ śrutāvanyatarāṃśaniveśo yogyatvādāśrayitavyaḥ&nbsp;|
            tadyadi sādhyāṃśādekapratyayopāttena pratyāsannatareṇa vidhitvena pracyāvyate tarto
            'śāntareṇa nūnaṃ saṃpatsyata ityevaṃ pratīkṣyate&nbsp;| kiṃ ca—
         </p>
         
         <div xmlns="" class="lg">
            <span class="line">sādhyāṃśe puruṣāṇāṃ ca pratyayo na niyojakaḥ&nbsp;|</span>
            <span class="line">svayameva hi jānanti kartavyaṃ puruṣāḥ sadā&nbsp;||</span>
            
         </div>
         
         <p xmlns="">yatra hi śāstrādhīnā puruṣapravṛttistatra tatsaṃnikarṣaviprakarṣāvapekṣyete, sādhyaṃ
            punaḥ svargapaśuputragrāmādi prāgeva śāstrātsarve puruṣāḥ pratipadyante&nbsp;| tataśca
            bhāvayetkimityapekṣitamātre vinaiva tāvacchāstreṇaitāvadavagataṃ puruṣārthaḥ kaściditi&nbsp;|
            tatra viśeṣamātramanavagatatvādapekṣyate&nbsp;| tadapi ca na sādhyātmanā, kiṃ tarhi, etadbhāvanāviṣayatvena&nbsp;|
            tataśca dūrasthasyāpi svargādereva kṛtāspadasya saṃgatiḥ&nbsp;| dhātvarthasaṃbandhastvanapekṣitaḥ
            kriyeta vidhyānarthakyācca bādhyetatarāṃ śrutiḥ&nbsp;| kiṃ ca—
         </p>
         
         <div xmlns="" class="lg">
            <span class="line">bhavane yasya kartṛtvaṃ kathaṃcidavadhāritam&nbsp;|</span>
            <span class="line">svavākye vā 'nyavākye vā sa sādhyatvaṃ prapadyate&nbsp;||</span>
            
         </div>
         
         <p xmlns="">na cātra dhātvarthāderbhavanakriyāsaṃbandho 'vagataḥ svargādīnāṃ tu kāmaśabdopabandhādbhavanasaṃbandho
            vijñāyate&nbsp;| kutaḥ—
         </p>
         
         <div xmlns="" class="lg">
            <span class="line">svargo me syāditītthaṃ hi svargādiḥ prārthyate bhavan&nbsp;|</span>
            <span class="line">tenāsau bhāvanāpekṣaḥ prayojyatvena gamyate&nbsp;||</span>
            
         </div>
         
         <p xmlns="">tato 'vadhṛtasvargādisādhyāṃśā bhāvanā kena bhāvayedityevaṃ karaṇamapekṣate&nbsp;| tatra
            ca śāstrādhīnapravṛttitvāttatsaṃnikarṣādāvāśrīyamāṇe pramāṇāntarācca yogyāyogyatvayorajñānādvidhyavirodhāccātyantapratyāsattyupasthitadhātvarthātikramakāraṇābhāvātsarvaphalabhāvanānāṃ
            ca kenaciddhātvarthaviśeṣeṇa vinā 'nupapatteryāgenetyevaṃ vijñāyate&nbsp;| yadyapi ca yāgaḥ
            svayameva tāvadaniṣpannastathā 'pi svasādhananiṣpāditaḥ sansādhayiṣyati sarvameva
            ca kadācinniṣpannaṃ kadācidaniṣpannam&nbsp;| na ca prākchāstrapravṛtterniṣpattiḥ kvacidupayujyate
            phalasiddhikālamātropayogitvātkaraṇaniṣpatteḥ&nbsp;| pramāṇavaśācca trikālavarttināmapi
            sādhanatvāvirodhaḥ&nbsp;| tasmādyāgādīnāṃ karaṇatvaṃ taccāpūrvadvāreṇeti tacchabdebhyo
            'pūrvapratītiḥ&nbsp;| ataścaivamapi sūtrārthaḥ saṃbhavati&nbsp;| ye bhāvārthāḥ—bhāvanāprayojanāḥ,
            karmaśabdāḥ॔yajyādayaḥ tebhyaḥ kriyā pratīyeteti&nbsp;| nanu coktena karmakaraṇasaṃbandhanyāyena
            sakarmakadhātuyuktādevā ' 'khyā<span class="pageinfo">[385]</span>tādbhāvanā 'vagatiḥ prāpnoti&nbsp;| tathā hi—
         </p>
         
         <div xmlns="" class="lg">
            <span class="line">yenepsitatamairbhāvaiḥ kimityaṃśo 'varudhyate&nbsp;|</span>
            <span class="line">tadyogī tena dhātvartho na kaścitsyādakarmakaḥ&nbsp;||</span>
            
         </div>
         
         <p xmlns="">yadi vā sarvadhātūnāṃ sakarmakatvāpattiratha vā 'karmakebhyo bhāvanayā na bhavitavyam&nbsp;|
            naiṣa doṣaḥ&nbsp;| kutaḥ—
         </p>
         
         <div xmlns="" class="lg">
            <span class="line">anyadeva hi dhātvarthaprāpyaṃ karma sakarmake&nbsp;|</span>
            <span class="line">anyadeva ca sarvatra pratyayārthanibandhanam&nbsp;||</span>
            
         </div>
         
         <p xmlns="">odanaṃ pacati grāmaṃ gacchatīti dhātvarthāpavargalabhyamekaṃ karma, aparaṃ punarbhāvanākarma&nbsp;|
            tatra kadāciddhātvarthakarmaiva bhāvanākarmatvamapi pratipadyate pākenaudanaṃ bhāvayatīti&nbsp;|
            kadā citpunaḥ svakarmaviśiṣṭadhātvarthayuktā bhāvanā karmāntareṇa yujyate grāmagamanena
            svārthaṃ bhāvayediti, odanapākena ceti&nbsp;| taccaitaddhātvarthātparatastadavāpyamātratvena
            gamyamānaṃ dhātvarthāntaratirohitaṃ bhāvanākarmatayā sarvatrāvadhāryate&nbsp;| tacca prāyeṇaivaṃ
            kāmaśabdenaiva saṃbandhamāpadyate&nbsp;| sukhakāma āsīta, svāsthyakāmaḥ śayīteti&nbsp;| satyapi
            āsiśetyorakarmakatve yaḥ pratyayena karotyartho 'bhihitastatkarmatvena ca svādīnyavadhāryante&nbsp;|
            tena karoteḥ sarvadā sakarmakatvādakarmakākhyātānāmapi ca tatsāmānādhikaraṇyadarśanātkiṃ
            karotyāste, kiṃ karoti śeta iti siddhaivamādiṣvapi sakarmikā bhāvanā&nbsp;|
         </p>
         
         <div xmlns="" class="lg">
            <span class="line">yajerapi tu yatkarma pūjyatvāddevateṣyate&nbsp;|</span>
            <span class="line">tadujjhitvaiva putrādeḥ karmatvaṃ bhāvanāśritam&nbsp;||</span>
            
         </div>
         
         <p xmlns="">tasmātsakarmakākarmakayoraviśeṣādāsanena bhāvayedityapi prayogasiddhiḥ&nbsp;| kastarhi
            sakarmakākarmakayorbhedaḥ&nbsp;| ucyate—
         </p>
         
         <div xmlns="" class="lg">
            <span class="line">sākṣādavyabhicāreṇa dhātvartho yatra karmebhāk&nbsp;|</span>
            <span class="line">sakarmakaḥ sa dhātuḥ syātpāramparye tvakarmakaḥ&nbsp;||</span>
            
         </div>
         
         <p xmlns="">āsanaśayanādau hi na niyamenā ' 'nantaryeṇa vedaṃ taditi vā karma nirūpyate, tenākarmakā
            abhidhīyante&nbsp;| pacigamyādīnāṃ tu viklidyattatsaṃyujyamānasākṣātsaṃbandhikarmāvyabhicārātsakarmakatvaṃ,
            na tu bhāvanāviśeṣaṇe kaścidviśeṣaḥ&nbsp;| seyaṃ bhāvanāṃ 'śadvayaparipūrṇā satī sarvakaraṇānāmupāyānanugṛhītānāṃ
            karaṇatvānupapatteḥ kathaṃ bhāvayeditītikartavyatāmapekṣate&nbsp;| sā ca pratyakṣādīnāmanugrāhakadarśanaśaktyabhāvādatyantaśāstragamyeti
            yathāsaṃnikarṣaṃ tadasaṃbhavādvā yathākathaṃcidupasthāpyamānā śāstrānusāreṇa śrutyādyupadeśena
            codanāsāmānyādyatideśena vā 'tyantādṛṣṭopakāradvāreṇānyathānupapattyā kalpyate&nbsp;| tataḥ
            paripūrṇatvādanuṣṭhātuṃ <span class="pageinfo">[386]</span>yogyeti vidhīyate&nbsp;| tadvidhānāccārthāpattyā yāgādividhānamityupapannaṃ bhāvārthasūtram&nbsp;|
            <b>bhavanti kecitkarmaśabdā</b> yāgo yajanamijyetyudāhartavye tatsāmānādhikaraṇyasiddhaśyenaikatrikādyudāharaṇaṃ
            yāgādikaraṇatvacodanottarakālabhāvikarmaśabdatvena pāratantryātsujñānam&nbsp;| svatantrāṇāṃ
            kathaṃcidapi bhāvārthatvāśaṅkāsaṃbhavāt&nbsp;| yāgādayo hi svātantryeṇāpi kadā cidanumānādbhāvārthāśaṅkāviṣayāḥ
            syuriti&nbsp;| <b>ke cidbhāvārthā na karmaśabdā</b> yathā bhāvayetkuryāditi codāharaṇaṃ bhūtyādayastu prayojyavyāpāravacanatvānnaiva
            yathāvarṇitabhāvārthā ityanudāharaṇam&nbsp;| tatra yathākathaṃciṇṇijantavyutpattyā bhāvaśabda
            eko nīyeta netarau&nbsp;| tāvapi tu prayojyavyāpārāṃśena kathaṃcidaubhāvārthāvityudāhṛtau&nbsp;|
            atha vā dvitīyasūtrārthavyākhyānena bhāvanāprayojanatvamaṃśavācitve nāstīti vinā 'pi
            sakalārthābhidhānādbhavanti bhāvārthāḥ&nbsp;| kathaṃ punaramī na karmaśabdā yadā dhātumātraṃ
            karmaśabdatvenoktaṃ, nirviśeṣasya sāmānyasyānuṣṭhātumaśakyatvādakarmaśabdatvam&nbsp;| ato
            viśeṣavācināmeva dhātūnāṃ karmaśabdatvagrahaṇādacodyametat&nbsp;| yadi hi śyenacitrādarśapaurṇamāsaśabdāḥ
            phalaiḥ saṃbadhyeraṃstato yāgakaraṇatvābhāvāttatsāmānādhikaraṇyanimittanāmadheyatvānupapatteḥ
            prasiddhyādibhirguṇavidhitvameva syādataḥ <b>sthita etasminnadhikaraṇe</b> ityāha&nbsp;| kasmātpunaridaṃ tatraiva na nītaṃ pramāṇalakṣaṇenāsaṃbandhāt&nbsp;| atha nāmadheyatvaṃ
            kasmādatra nā ' 'nīyate bhedalakṣaṇenāsaṃbandhāt&nbsp;| tasmādyathānyāsameva sthitayorarthātpaurvāparyasiddhiḥ&nbsp;|
            <b>na caiṣāmarthineti</b>phalapadābhiprāyam&nbsp;| <b>vivibhaktitvāditi</b>&nbsp;| saṃbandhanimittākhyātavibhaktivigamādatha vā niṣpannārthābhidhāyisubvibhaktiviśeṣayogo
            vivibhaktitvam&nbsp;| tasmānna dravyādiśabdānāṃ phalasaṃbandha iti&nbsp;| āha ca—
         </p><span xmlns="" class="pageinfo">[387]</span>
         
         <div xmlns="" class="lg">
            <span class="line">sādhyasādhanasaṃbandhaḥ sarvadā bhāvanāśrayaḥ&nbsp;|</span>
            <span class="line">tena tasya na siddhiḥ syādbhāvanāpratyayādṛte&nbsp;|| 1&nbsp;||</span>
            
         </div>
          
         
         
         
         <div xmlns="" class="lg">
            <span class="line">na tāvatpratyayasyeṣṭamapūrvapratipādanam&nbsp;|</span>
            <span class="line">na ca dhātoḥ svatastatsyānnāmno vā parataḥ samam&nbsp;||</span>
            
         </div>
         
         <p xmlns="">yadi hi bhāvanāvacanasyaivāpūrvapratipādakatvamiṣyate dhātorvā pratyayanirapekṣasya
            tato nāmapakṣo durbalaḥ syādiha tu yathaiva dhātoḥ pratyayasaṃbandhānugṛhītasya bhāvanānurañjananimittaṃ
            karaṇavācitvaṃ bhavatyevaṃ nāmapadasyāpītyaviśeṣaḥ&nbsp;|| 2&nbsp;||
         </p>
          
         
         
         
         <p xmlns="">yaduktaṃ yadaikasmādapūrvaṃ tadetarattadarthaṃ bhaviṣyatīti tadgataṃ tāvadvastudharmeṇa
            viśeṣaṃ darśayati&nbsp;| katham—
         </p>
         
         <div xmlns="" class="lg">
            <span class="line">bahvadṛṣṭaprasaṅgāddhi dharmo neṣṭaḥ pade pade&nbsp;|</span>
            <span class="line">nāmnaḥ phalena saṃbandhe parihāro na tasya ca&nbsp;||</span>
            
         </div>
         
         <p xmlns="">ekasmādadṛṣṭe kalpite yadītarad dṛṣṭārthatvena tādarthyaṃ bhajate tato lāghavaṃ labhyate&nbsp;|
            asya tu tādarthyasiddhaye tato 'pi punaradṛṣṭaṃ kalpyata eva tato varaṃ phalenaiva
            sarvāṇi saṃbaddhāni&nbsp;| na ca saṃbandhavairūpyakleśāśrayaṇaṃ, nāmnaśca phalasaṃbandhe
            'vaśyaṃ dhātvarthastadanugrahārtho 'bhyupagantavyaḥ&nbsp;| sa ca svayaṃ niṣpādyaḥ siddharūsya
            nāmārthasya na śaknoti dṛṣṭe<span class="pageinfo">[388]</span>nopakartum&nbsp;| na hi nāmārthastamapekṣate śabdaprayogavelāyāmeva niṣpannatayā gamyamānatvādapekṣaṇīyasya
            vā siddhatvenāyogyatvatprayujyate 'sminniti cābhidheya eva prayogaḥ&nbsp;| tadādhāraiva
            hi niṣpannarūpopalabdhiranutpannatve kriyārūpasya vaktavye vināśitvapradarśanaṃ niṣpannasyāpi
            kṣaṇikatvena punaḥ punarniṣpattyapekṣopapatteḥ&nbsp;| tebhyaḥ parākāṅkṣā—anyākāṅkṣā, niṣpādyatvena
            vā pradhānākāṅkṣā<a id="N183" href="#n183"><sup>183</sup></a> na vidyata ityadhyāhāraḥ&nbsp;| atha vā tebhyaḥ parā—dūre, ākāṅkṣetyarthaḥ&nbsp;| kutaḥ, bhūtatvādeveti&nbsp;|
            svarūpakathanārthamupanyastaṃ niṣpannatvādeveti&nbsp;| punarante tadeva hetutvenoddiṣṭaṃ
            sūtrakāreṇa&nbsp;|| 3&nbsp;||
         </p>
          
         
         
         
         <div xmlns="" class="lg">
            <span class="line">akhyātavartī dhātvarthaḥ sādhyarūpaḥ pratīyate&nbsp;|</span>
            <span class="line">tasminphalavatīṣṭe tu nāmno dṛṣṭārthateṣyate&nbsp;||</span>
            
         </div>
         
         <p xmlns="">dhātvarthastāvatprakṛtyaiva sādhyātmako viśeṣatastvākhyātagatena dhātunocyamānaḥ&nbsp;|
            sa yadi phalasādhanatvena codyate tato 'siddharūpatvāttasya sādhanākāṅaukṣā yāṃ satyāṃ
            nāmapadaṃ guṇavidhitvena nāmadheyatvena vobhayathā 'pi dṛṣṭenaiva tādarthyaṃ labhate&nbsp;|
            nanu nāmadheyapakṣe nāmapadamapi sādhyārthaṃ bhaviṣyatīti dhātutulyaṃ syāt&nbsp;| na&nbsp;|
            tasya phalasaṃbandhe guṇavidhitvena siddhārthatvāt&nbsp;| api ca—
         </p>
         
         <div xmlns="" class="lg">
            <span class="line">sādhyātnako 'pi dhātvartho yadā nāmnā 'bhidhīyate&nbsp;|</span>
            <span class="line">tadā dravyavadevāsau niṣpannātmā pratīyate&nbsp;||</span>
            
         </div>
         
         <p xmlns="">yadyapi vastusvarūpeṇa dhātvarthaḥ sādhyastathā 'pi nāmapadenocyamāno liṅgasaṃkhyāyogitvātsiddharūpo
            'bhidhīyate&nbsp;| abhidhānakṛtā cā ' 'kāṅkṣotpattirna vastukṛtā&nbsp;| tasmādyuktā dhātorevā
            ' 'kāṅkṣā na nāmna iti&nbsp;| <b>kiṃcā ' 'śritatvātprayogasya</b> iti&nbsp;| adhunā śabdapratyāsattikṛto viśeṣo 'bhidhīyate&nbsp;| puruṣavyāpārātmikāyāṃ bhāvanāyāṃ
            dhātvarthopaśleṣo 'pi puruṣeṇā ' 'śritastadatikramahetvabhāvācca na nāmapadagraṇam&nbsp;|
            tasmādasti viśeṣaḥ&nbsp;|| 4&nbsp;||
         </p>
          
         <span xmlns="" class="trailer">( iti bhāvārthādhikaraṇam&nbsp;|| 1&nbsp;|| )</span>
          
         
         
         <span xmlns="" class="pageinfo">[390]</span>
         
         <p xmlns="">siddhaṃ kṛtvā 'pūrvaṃ tatpratipattyupāyaśabdaviśeṣavicāraḥ kṛtaḥ&nbsp;| tasya siddhatvamevāprasiddhamatastadeva
            tāvatpratipādanīyamityata āha—
         </p>
         
         <div xmlns="" class="lg">
            <span class="line">phalāya vihitaṃ karma kṣaṇikaṃ cirabhāvine&nbsp;|</span>
            <span class="line">tatsiddhirnānyathetyevamapūrvaṃ prati gamyate&nbsp;||</span>
            
         </div>
         
         <p xmlns="">vedavākyopāttasvargayāgādisaṃbandhānyathānupapattyā codanayaivāpūrvamapi coditaṃ bhaviṣyatīti
            pramāṇavat&nbsp;| tasmādastyapūrvamiti&nbsp;| atrāpare nipuṇaṃmanyāstannirākaraṇamāhuḥ—
         </p>
         
         <div xmlns="" class="lg">
            <span class="line">pramāṇapañcakājñānādapūrvaṃ ṣaṣṭhagocaraḥ&nbsp;|</span>
            <span class="line">tasmādanvarthanāmaitanna vastutvena gamyate&nbsp;||</span>
            
         </div>
         
         <p xmlns="">vastvavabodhanārthāni pratyakṣādīni pañca pramāṇāni&nbsp;| tadyatra tāni na pravartante
            tadabhāvenābhāvātmanaivāvagamyate&nbsp;| na cāpūrve tāni pravartante&nbsp;| tasmātsarvapramāṇāpūrvatvādanvarthanāmaivāsadrūpamapūrvaṃ
            pratipattavyam&nbsp;| tatra pratyakṣeṇa tāvannāvagamyate, rūpādyanātmakatvena cakṣurādibhirasaṃbandhāt&nbsp;|
            nāpyanumānena, kenacilliṅgena sahādṛṣṭasaṃgatitvāt&nbsp;| na hi viśeṣataḥ sāmānyato vā
            'sya kenacitsaṃbandho 'nubhūtapūrvaḥ&nbsp;| sarvatraiva ca vastusattābodhāyānumānamaparyāptamityuktaṃ<a id="N184" href="#n184"><sup>184</sup></a> prāk&nbsp;|
         </p>
         
         <div xmlns="" class="lg">
            <span class="line">padavākye na caitasya vācake śṛṇumaḥ kvacit&nbsp;|</span>
            <span class="line">śabdagamyatvamapyasya tena naivopapadyate&nbsp;||</span>
            
         </div>
         
         <p xmlns="">āgamikatvamapyasya padena vocyamānasya syādvākyagamyasya vā&nbsp;| tatra padaṃ na tāvatkiṃcitsākṣādetasya
            vācakamasti&nbsp;| yattvapūrvamiti tadanvarthatvātsutarāmastitvaṃ bādhate&nbsp;| na ca pramāṇāntarānavagate
            'rthe padaṃ pravartate&nbsp;| na ca svātantryeṇa pramāṇamiti sthitam&nbsp;| tathā ca vākyasyāvācakatvādevāprāmāṇyam&nbsp;|
            na ca kecitpadārthāḥ śrūyante yeṣāṃ bhedaḥ saṃsargo vā 'pūrvaṃ bhavet&nbsp;| ye 'pi śabdāntarādayaḥ
            śrutiliṅgādayaśca śabdaprakārāste 'pi ca svabhāvasiddhe vastuni bhede viniyoge vā
            kāraṇaṃ na sadbhāve kasyacidityapūrvaṃ pratyapramāṇam&nbsp;| upadeśānavagate cātideśo 'pi
            na pravartate vidhipratiṣedhaviṣayatvācca samastasya vedasya&nbsp;| na kvatidvastusvarūpapratipādanārthatvaṃ
            bhavatīti nā ' 'gamagamyamapūrvam&nbsp;| na cādṛṣṭapūrvasyādṛṣṭasadṛśasya copamānaviṣayatvam&nbsp;|
            kāmaṃ vā 'nupalabhyamānaśaśaviṣāṇādisārūpyādabhāvātmakatvopamānaprasaṅgaḥ&nbsp;| tasmādasadrūpeṇopameyam&nbsp;|
         </p><span xmlns="" class="pageinfo">[391]</span>
         
         <div xmlns="" class="lg">
            <span class="line">arthāpattyā 'pi naivaitadastītyevaṃ pratīyate&nbsp;|</span>
            <span class="line">anyathā 'pyupapannatvātphalayāgādisaṃgateḥ&nbsp;||</span>
            
         </div>
         
         <p xmlns="">dṛṣṭārthāpattistāvaddharmāstitvavadevātrāpi nirākartavyā&nbsp;| svabhāvādinā 'pi īśvaradaridrādivaicitryopapatteḥ&nbsp;|
            śrutārthāpattirapi kīdṛśī bhavati yatra pratyakṣeṇaivānupapattirdṛśyate&nbsp;| na ca kalpyamāno
            'rthaḥ kena ciddhirudhyate, tadyathā ‘sruveṇāvadyati’ ityukte na ca kathaṃcidapi māṃsapuroḍāśādīni
            tenāvadātuṃ śakyanta iti&nbsp;| pratyakṣagamyatvāt&nbsp;| api ca tatrāpi prasakterevaṃ kalpyate
            dravāṇāmiti&nbsp;| na caiṣā kalpanā kena cidvirudhyate śrutahānyaśrutaparikalpanābhāvāt&nbsp;|
            apūrvaṃ tu na kadācitphalasādhanatvena saṃbhāvyate&nbsp;| yato 'nyakāraṇaniṣedhe sati tadviṣayā
            pariśeṣasiddhiḥ syāt&nbsp;|
         </p>
         
         <div xmlns="" class="lg">
            <span class="line">yadi tvanyanivṛttyaiva pariśeṣaḥ prakalpyate&nbsp;|</span>
            <span class="line">śaśaśṛṅganimittatvaṃ phalānāṃ kiṃ na gamyate&nbsp;||</span>
            
         </div>
         
         <p xmlns="">na hi kāraṇāntarapratiṣedhamātreṇāpūrvanimittatā gamyate, śaśaviṣāṇādibhiranaikāntāt&nbsp;|
            api ca yadi tāvadapūrvaṃ yāgasya sādhyamiṣyate tataḥ śrutaṃ svargaṃ parityajyāśrutaṃ
            parikalpitaṃ bhavet&nbsp;| atha phalaṃ prati sādhanabhūtaṃ, tataḥ śrutayāgaparityāgātsaiva
            gatiḥ&nbsp;| na cā ' 'kārāntareṇa<a id="N185" href="#n185"><sup>185</sup></a> tannirūpayituṃ śakyate&nbsp;| tenā ' 'gamaprāmāṇyādyāgādeva phalena bhavitavyam&nbsp;| kathaṃ
            naṣṭaḥ sādhayatīti cet&nbsp;| yadi śāstrādevaṃ gamyate kiṃ bhavato virudhyate&nbsp;| dhriyamāṇena
            vā phalaṃ sādhanīyamityatra kiṃ pramāṇam&nbsp;| api cā ' 'kāśādīni nityāvasthitāni kasmātphalaṃ
            na sādhayanti&nbsp;| yadi ca śrūyamāṇātirekeṇāvasthāyitvasaṃbhavādapūrveṇa phalaṃ sādhyata
            iti kalpyate tato varamākāśādereva kalpitaṃ, tasya hi sthānasadbhāvāvapi tāvatprasiddhau
            kevalaṃ phalanimittatvamāśrayaṇīyam&nbsp;| apūrve tu sadbhāvaprabhṛti sarvaṃ niṣpramāṇakaṃ
            kalpanīyam&nbsp;| atha yāgasaṃbandhinā kenacidavasthitena phalaṃ dātavyamityabhiprāyaḥ&nbsp;|
            tathā satyapi—
         </p>
         
         <div xmlns="" class="lg">
            <span class="line">yaṣṭurevā ' 'tmano yāgaiḥ saṃgatasya sthitasya ca&nbsp;|</span>
            <span class="line">nimittatvaṃ varaṃ klṛptaṃ lāghavaṃ hi tathā sati&nbsp;||</span>
            
         </div>
         
         <p xmlns="">yadi yāgasya vināśitvādanyena tatsaṃbandhinā phalaṃ sādhyamānaṃ yāgena sādhitaṃ bhavati
            tato lāghavādatikrāntayāgenā ' 'tmanaiva varaṃ sādhayitavyam&nbsp;|
         </p>
         
         <div xmlns="" class="lg">
            <span class="line">yadvā karmavināśo 'yaṃ phalaṃ naḥ sādhayiṣyati&nbsp;|</span>
            <span class="line">bhaṅigayāgavidhānāddhi tadayatnena kalpyate&nbsp;||</span>
            
         </div>
         <span xmlns="" class="pageinfo">[392]</span>
         
         <p xmlns="">vināśini hi karmaṇi codite kiṃ dṛśyate, karma ca vinaṣṭaṃ śāstrapratyayācca kālāntare
            phalaṃ bhaviṣyatīti niścīyate&nbsp;| yacca<a id="N186" href="#n186"><sup>186</sup></a> yat, pratītyopajāyate tatra tasya nimittatvamityavadhāryate&nbsp;| tasmādabhāvanimittameva
            phalamastu&nbsp;| syādetat&nbsp;| na kvacidavastunaḥ sādhakatvaṃ dṛṣṭamiti&nbsp;| taducyate&nbsp;| apūrvasya
            vā kva dṛṣṭaṃ yenātrā ' 'śrīyate tadavaśyakartavye laukikanimittadharmātikrame<a id="N187" href="#n187"><sup>187</sup></a> kimapūrvanimittatvaṃ kalpyatāmutābhāvanimittatvamiti, klṛptābhāvanimittatvātilaṅghanena
            kālpanikāpūrvanimittatvaparigraho na yujyate&nbsp;| kiṃ ca—
         </p>
         
         <div xmlns="" class="lg">
            <span class="line">yadi caikāntato brūyuḥ śabdāḥ kālāntare phalam&nbsp;|</span>
            <span class="line">tatastenaiva kalpyeta nimittaṃ vastu kiṃcana&nbsp;||</span>
            
         </div>
         
         <p xmlns="">kriyāphalasaṃbandhapratipattimātracaritārthāsu codanāsvanupātte kālāntare karmasvabhāvādānantarye
            gamyamāne kuta etatkālāntarabhāvi phalaṃ tatsiddhyarthaṃ cāpūrvaṃ kalpyata iti&nbsp;| tatraitatsyāt&nbsp;|
            kṛte karmaṇyanantaraṃ phalamanupalabhya kālāntaraphalotpādadvāramapūrvakalpanamiti&nbsp;|
            tadayuktam&nbsp;| kutaḥ—
         </p>
         
         <div xmlns="" class="lg">
            <span class="line">pūrvaṃ niścitya śāstrārthaṃ prayoge hi pravartate&nbsp;|</span>
            <span class="line">prayogottarakālaṃ tu na śāstrārtho 'vadhāryate&nbsp;||</span>
            
         </div>
         
         <p xmlns=""><a id="N188" href="#n188"><sup>188</sup></a>‘nahyavidvānvihito 'sti’ iti tāvadavaśyaṃ yāvacchāstragamyaṃ tatsarvaṃ prāganuṣṭhānādavagantavyam&nbsp;|
            na ca tatkāle karmaphalakālaviyogajñānakāraṇamasti&nbsp;| yacca śāstrapravṛtti velāyāṃ
            tadantargatatvena nāvadhāritaṃ taduttarakālamevāvadhāryata iti kuta etat&nbsp;| api ca—
         </p>
         
         <div xmlns="" class="lg">
            <span class="line">sarvakartṛṣvaśakta<a id="N189" href="#n189"><sup>189</sup></a>tvādvaiguṇyaṃ saṃpratīyate&nbsp;|</span>
            <span class="line">tena ca pratibaddhatvānnārthāpattirapūrvabhāk&nbsp;||</span>
            
         </div>
         
         <p xmlns="">dṛśyata evānantaraphalānutpattikāraṇavaiguṇyamiti na kālāntaraphalasiddhyarthamapūrvaṃ
            kalpanīyam&nbsp;| anaikāntikī hi tadā 'rthāpattirvaiguṇyameva varamananubhūtamapi kalpayet&nbsp;|
            na ca janmāntaraphalotpattyarthamapūrvakalpanā&nbsp;|| kutaḥ—
         </p>
         
         <div xmlns="" class="lg">
            <span class="line">sukhaduḥkhātmakatvena samāneṣveva janmasu&nbsp;|</span>
            <span class="line">kriyānantarameveha staḥ svarganarakāvapi&nbsp;||</span>
            
         </div><span xmlns="" class="pageinfo">[393]</span>
         
         <p xmlns="">na hi svarganarakau nāma niratiśayasukhaduḥkhasvabhāvau deśaviśeṣātmakau vā yāvihaiva
            janmani nānubhūyeyātām&nbsp;| alaukikānāṃ jihāsopāditsānupapatteḥ&nbsp;| ye tu laukike prakṛṣṭe
            sukhaduḥkhe te karmānantarameva saṃbhāvyete ityaviśeṣaḥ<a id="N190" href="#n190"><sup>190</sup></a>&nbsp;| kiṃ ca—
         </p>
         
         <div xmlns="" class="lg">
            <span class="line">pratiṣedheṣu cāpūrvaṃ na śāstrārthena janyate&nbsp;|</span>
            <span class="line">tadatikramajanyaṃ tu na bhavecchāstrapūrvakam&nbsp;||</span>
            
         </div>
         
         <p xmlns="">‘brāhmaṇo na hantavyaḥ’ iti hi nivṛttiḥ śāstrārthaḥ&nbsp;| na ca tayā kālāntare kiṃ cijjanayitavyamiti
            nāpūrvakalpanāmapekṣate&nbsp;| hananasya tu narakapātaḥ phalaṃ, tadyadi tenā pūrvaṃ janyeta
            tato hananasyācoditatvāllaukikakriyājanyaṃ sadapūrvaṃ na vedamūlaṃ syāt&nbsp;| kalpitamapi
            ca tanniṣkriyatvānnaiva deśāntare śarīrādiprāpaṇasamarthamityanarthakam&nbsp;| na cāsyā
            ' 'śrayaḥ saṃbhavati, kriyāśrayasya puroḍāśādervinaṣṭatvāttadvyatirikte cā ' 'rambhānupapatteḥ&nbsp;|
            evamaṅgāpūrvāṇyapi nirākartavyāni&nbsp;| kiṃ ca—
         </p>
         
         <div xmlns="" class="lg">
            <span class="line">aṅgāni yadi vā 'pūrvaṃ kurvantyārādavasthitam&nbsp;|</span>
            <span class="line">asaṃbandhātpradhānānāṃ na syāttenopakāryatā&nbsp;||</span>
            
         </div>
         
         <p xmlns="">na hi kalpitamapyaṅgāpūrvaṃ pradhānairasaṃbandhamānamupakartuṃ samarthaṃ, na cāmūrte
            pradhāne tadapūrve vā nipatituṃ samartham&nbsp;| yadapi na prokṣaṇādinimittaṃ dravyasamavāyi
            tadapi tanmātropakṣīṇatvādanyatrāsaṃcarannaiva phalasādhanasyāpūrvasyopakuryāt&nbsp;| atha
            tvaṅgāpūrvāṇyapi yajamānātmanyevāvatiṣṭheran, evaṃ sati puruṣārthatvāpatteḥ karmāṅgatvahāniḥ
            syāt&nbsp;| api ca yugapatprayogavacanena grahaṇādaṅgāpūrvairyugapadevopakartavyam&nbsp;| na
            ca paraspareṇāsaṃbaddhānāṃ yaugapadyaṃ saṃbhavati&nbsp;| na caiṣāṃ kaścitsaṃbandhe heturasti&nbsp;|
            etena pradhānāpūrvāṇāṃ phale yaugapadyaṃ pratyuktam&nbsp;|
         </p>
         
         <div xmlns="" class="lg">
            <span class="line">tasmātkṛtatvamātreṇa pradhānaṃ puruṣe phalam&nbsp;|</span>
            <span class="line">aṅgāni ca pradhāneṣu janayantīti gamyate&nbsp;||</span>
            
         </div>
         
         <p xmlns="">na cāpūrvasyotpattirabhivyaktirvopapadyate&nbsp;| kutaḥ—</p>
         
         <div xmlns="" class="lg">
            <span class="line">na tāvadyugapajjanyaṃ karmabhiḥ kramavartibhiḥ&nbsp;|</span>
            <span class="line">na cānavayavatvāttatkramaśo 'pi pratīyate&nbsp;||</span>
            
         </div>
         
         <p xmlns="">evaṃ sāvannotpadyate&nbsp;| na cābhivyajyate&nbsp;| katham&nbsp;|</p>
         
         <div xmlns="" class="lg">
            <span class="line">indriyārthobhayeṣāṃ naḥ saṃskārādvyaktiriṣyate&nbsp;|</span>
            <span class="line">na ca yāgādibhiḥ kiṃcitsaṃskṛtaṃ saṃpratīyate&nbsp;||</span>
            
         </div>
         
         <p xmlns="">sarvābhivyaktīnāṃ trayānyatamasaṃskāradvāratvātsaṃskārāntaramavaśyaṃ kalpanīyaṃ tataḥ
            punaḥ <span class="pageinfo">[394]</span>sa eva kleśa ityapramāṇatā&nbsp;| yadi ca kriyānantaramapūrvamupalabhyeta tato 'bhivyajyata
            iti brūyāma&nbsp;| yadi cāsya prāgastitve pramāṇaṃ bhavet&nbsp;| na tu tadubhayamapyastīti&nbsp;|
            sarvathā nāstyapūrvaṃ&nbsp;| na caitatsūtraṃ tatpratipādane vispaṣṭamityavyākhyānametat&nbsp;|
            atrocyate&nbsp;| yadidaṃ svamatiparikalpitaṃ vigrahavadivāpūrvaṃ bhavadbhirnirākriyate
            na tenāsmākaṃ kiṃcidvirudhyate&nbsp;| yato naitattādṛśaṃ kasyacidiṣṭaṃ, kiṃ tarhi—
         </p>
         
         <div xmlns="" class="lg">
            <span class="line">karmabhyaḥ prāgayogyasya karmaṇaḥ puruṣasya vā&nbsp;|</span>
            <span class="line">yogyatā śāstragamyā yā parā sā 'pūrvamiṣyate&nbsp;||</span>
            
         </div>
         
         <p xmlns="">pradhānakarmaṇāmaṅgakarmaṇāṃ vā prākkaraṇātsvargādiprāptyayogyāḥ puruṣāḥ kratavaśca
            svargakāryāyogyāḥ&nbsp;| tāmubhayīmapyayogyatāṃ vyudasya pradhānairaṅgaiśca yogyatopajanyata
            ityavaśyaṃ sarveṇābhyupagantavyam&nbsp;| asatyāṃ tasyāmakṛtasamatvaprasaṅgāt&nbsp;| saiva ca
            puruṣagatā kratugatā vā yogyatā śāstre 'sminnapūrvamityapadiśyate&nbsp;| yattu pratyakṣādigamyatvamasya
            nāstīti satyaṃ, śrutārthāpattivyatiriktairna gamyate sa tvadoṣaḥ&nbsp;| kiṃ kāraṇam—
         </p>
         
         <div xmlns="" class="lg">
            <span class="line">śrutārthāpattirevaikā pramāṇaṃ tasya veṣyate&nbsp;|</span>
            <span class="line">śabdaikadeśabhāvācca svārtheṣvāgama eva naḥ&nbsp;||</span>
            
         </div>
         
         <p xmlns="">yena vākyena yāgātsvargo bhavati prayājādibhiśca pradhānopakāro bhavatītyetaccodyate
            tenāvaśyaṃ vinaṣṭānāmavinaṣṭānāmapi caiṣāṃ kā 'pi svakāryotpādanaśaktirastītyabhyupagantavyaṃ
            sarvabhāvānāmaśaktānāṃ kāryārambhābhāvāt&nbsp;| niyogataścātrātītānāmevaṃ śaktireṣṭavyā&nbsp;|
            kutaḥ—
         </p>
         
         <div xmlns="" class="lg">
            <span class="line">kṣaṇikatvena sarvatra naikasyāpi hi karmaṇaḥ&nbsp;|</span>
            <span class="line">kathaṃ cidyugapadvauṛttiḥ phale kimuta bhūyasām&nbsp;||</span>
            
         </div>
         
         <p xmlns="">yadeva hi karma gṛhītaṃ tadeva hi kṣaṇikasūkṣmāvayavatvātphalaṃ prati yugapadbhavitumasamarthaṃ
            kimuta yānyanekātmakāni darśapūrṇamāsaprabhṛtīni&nbsp;| yadā hi pūrṇamāso bhavati na tadā
            darśo yadā darśastadā pūrṇamāsaściravinaṣṭastathaikasminneva samudāye yadā ' 'gneyastadā
            'gnīṣomīyopāṃśuyājau na staḥ, yadā tayorekastadetarau na vidyete iti yaugapadyāsaṃbhavaḥ&nbsp;|
            tadyadā darśapūrṇamāsastadavayavo vā kāṃcitpuruṣe śaktimanādhāyaiva vinaśyettataḥ
            prāgavasthātulyatvāduttarakarmaṇāṃ pūrvaiḥ saha rūpataḥ śaktito vā sāhityābhāvānna
            kevalakaraṇotkaścidviśeṣa iti sahitasādhyatvena śrutaṃ phalaṃ sāhityāsaṃpattyā nopapadyeta&nbsp;|
            na hi kevalo darśastatsādhanatvena śrūyate tadantyaṃ vā karma&nbsp;| niyogataśca karmānantaraphalotpattivādinā
            'pi sarvakarmānte sā 'bhyupagantavyā&nbsp;| tataśca yasyaivā ' 'nantaryaṃ tadevaikaṃ sādhanaṃ
            prāpnoti netarāṇi ciravinaṣṭatvāt&nbsp;| atha tu sarveṣāmapūrvākhyāḥ śaktayastiṣṭhanti
            tataḥ svarūpāṇāmatantratvātteṣvasatsvapi śaktigatameva yaugapadyaṃ vyavahārāṅgatvādauvyāpariṣyate&nbsp;|
            tathā cā ' 'ha—
         </p>
         <span xmlns="" class="pageinfo">[395]</span>
         
         <div xmlns="" class="lg">
            <span class="line">śaktibhiḥ sarvabhāvānāṃ vyavahārānupātitā&nbsp;|</span>
            <span class="line">tenānyadeśakāle 'pi rūpe tābhiḥ sa sidhyati&nbsp;||</span>
            
         </div>
         
         <div xmlns="" class="lg">
            <span class="line">laukikaṃ cāpi yatkarma phale kālāntarodgatau&nbsp;|</span>
            <span class="line">tatrāpi śaktirevā ' 'ste na tvapūrvamiheṣyate&nbsp;||</span>
            
         </div>
         
         <p xmlns="">yānyapi ca laukikāni kṛṣighṛtapānādhyayanaprabhṛtīni karmāṇi kālāntaraphalatveneṣyante
            teṣāmapi svarūpāvasthānāsaṃbhavātsaṃskāraireva tiṣṭhadbhirvyavahārasiddhiḥ&nbsp;| te tvavaidika
            tvātsaṃskārā nāpūrvaśabdābhidheyatvena prasiddhāḥ&nbsp;| tena prāgevānuṣṭhānācchāstraśravaṇavelāyāmeva
            kṣaṇikānekāṅgapradhānaprayogasādhyaṃ phalaṃ viditvā śāstrapratyayādeṣā buddhirbhavati
            nūnaṃ kenāpyātmanā samastānyaṅgapradhānāni phalakālaṃ yāvattiṣṭhantīti&nbsp;| pratyakṣaṃ
            ca svarūpabhaṅgadarśanānna śaktivyatiriktātmāvasthānopapattiḥ&nbsp;| yattu śrutahānyaśrutakalpanāprasaṅga
            iti&nbsp;| tanna—
         </p>
         
         <div xmlns="" class="lg">
            <span class="line">yāgādeva phalaṃ taddhi śaktidvāreṇa sidhyati&nbsp;|</span>
            <span class="line">sūkṣmaśaktyātmakaṃ vā tatphalamevopajāyate&nbsp;||</span>
            
         </div>
         
         <p xmlns="">yadi hyasaṃbandhinā kenacitphalaṃ sādhyeta tato doṣaḥ syāt&nbsp;| yāgāhitayā tu śaktyā
            sādhyamānaṃ yāgenaiva sādhitaṃ bhavati&nbsp;| sarvasādhanānāmiṣṭaphalapravṛttāvāntarālikavyāpārāvaśyaṃbhāvitvāt&nbsp;|
            atha vā sarvameva kāryaṃ dadhyādi kṣīrāderutpadyamānaṃ na sahasaiva sthūlenaivā '
            'tmanotpadyate&nbsp;| kiṃ tarhi, sūkṣmāṇi tāvadrūpāntarāṇyanubhavati&nbsp;| evaṃ svargādayo
            'pyaṅkurādisthānīyāṃ tāvadapūrvāvasthāṃ pratipadyante tayā cotpadyamānayā ta evotpannā
            bhavantīti&nbsp;| etāvāneva<a id="N191" href="#n191"><sup>191</sup></a> cātra vartamānaḥkālo yadacyutiḥ karmasaṃkalpātprabhṛtyāsarvāntyaphalāvayavopabhogāt&nbsp;|
            āha ca—
         </p>
         
         <div xmlns="" class="lg">
            <span class="line">kāṣṭhaiḥ paktavyamityukte nirdiṣṭā jvalanakriyā&nbsp;|</span>
            <span class="line">aṅkure jāyamāne ca vṛkṣo 'ṣyutpanna iṣyate&nbsp;||</span>
            
         </div>
         
         <p xmlns="">yattu saṃbhāvanāpadamapūrvaṃ nā ' 'rūḍhamiti&nbsp;| tadayuktam&nbsp;| kutaḥ॔</p>
         
         <div xmlns="" class="lg">
            <span class="line">vināśitvena vijñātaṃ sādhanaṃ lokavedayoḥ&nbsp;|</span>
            <span class="line"><a id="N192" href="#n192"><sup>192</sup></a>asaṃbhāvitasāmarthyasthāyitvaṃ codyate katham&nbsp;||</span>
            
         </div>
         
         <p xmlns="">nūnaṃ vinaṣṭasyāpyetasya sāmarthyaṃ phalanirvṛttikālāvadhiṃ yāvadāsta iti hi yāvannāvadhāryate
            tāvadvināśinī kriyā codayitumevāśakyā&nbsp;| tasmātsaṃbhāvanā 'vadhāraṇā ca  <span class="pageinfo">[396]</span>prathamameva siddheti&nbsp;|
         </p>
         
         <div xmlns="" class="lg">
            <span class="line">na vā 'tikrāntayāgebhyaḥ puruṣebhyaḥ phalodgatiḥ&nbsp;|</span>
            <span class="line">atikrāntānatikrāntaviśeṣastava nāsti hi&nbsp;||</span>
            
         </div>
         
         <p xmlns="">yadi hyanāhitasaṃskārā eva yāgā naśyeyustataḥ prāgavasthātulyatvādatikrāntānatikrāntayāgayoḥ
            ko viśeṣaḥ syāt&nbsp;| ātmatvaṃ tāvadaviśiṣṭamubhayoḥ&nbsp;| yāgatvamapi hi vinaṣṭākṛtayāgayostulyam&nbsp;|
            na ca kriyārahitasyāvasthāntaragatasya vā kartṛtvamavatiṣṭhate&nbsp;| kartṛśaktistiṣṭhatīti
            cet&nbsp;| na&nbsp;| tasyāḥ prāgapi yāgakaraṇādvidyamānatvenākaraṇatvāt&nbsp;| api ca yadi puruṣaḥ
            phalasādhanaṃ sarvakarmaṇāṃ śubhāśubhānāmaviśiṣṭa ityekarūpaphalaprasaṅgaḥ&nbsp;| tathaikena
            yāgena bahubhiśca tadatikramalakṣaṇalakṣitatvāviśeṣādbahuyājinaḥ phalaviśeṣo na syāt&nbsp;|
            etenaiva bahuprayogānuṣṭhāyinaḥ pratyuktāḥ&nbsp;| kartranabhidhāyiti vā ' 'khyāte kathamayamartho
            vijñāyate&nbsp;| yasya tvapūrvāṇi kriyante tasya pratikarma pratiprayogaṃ ca tadbhedādupapanne
            phalanānātvavaicitrye&nbsp;| kiṃ ca&nbsp;|
         </p>
         
         <div xmlns="" class="lg">
            <span class="line">aṅgamadhye 'pi kartaiva bhaveccedupakārakaḥ&nbsp;|</span>
            <span class="line">prasaṅgasiddheraṅgānāmaprāptirvikṛtau bhavet&nbsp;||</span>
            
         </div>
         
         <p xmlns="">prayājādīnāmapi kṣaṇikatvātsvarūpasaṃnidhyabhāve bhavatpakṣe kartraiva pradhānopakāraḥ
            kartavya iti so 'pi cāpūrvābhāvātkartrātmana evopakārakastatra yena prakṛtau prayājādayaḥ
            kṛtāstasya vikṛtiṣu tadgatopakārasadbhāvādvinā 'pi tantramadhyavidhānena tatphalāvāpteḥ
            prasaṅgalakṣaṇamastīti	 na punaraṅgānyanuṣṭhātavyāni&nbsp;| tatra ‘prayāje prayāje kṛṣṇalaṃ
            juhoti’ ityādīni nopapadyeran&nbsp;| nanvatyantakālabhedānnaitatprasajyate&nbsp;| vakṣyatyasyottaram
            <a id="N193" href="#n193"><sup>193</sup></a>‘arthasyāvikṛtatvāta’ iti&nbsp;| yadeva hi pratyāsannāni prati kartrātmakaṃ tadupakārarūpamiṣyate
            tadeva dūrasthāyāmapi vikṛtāvityaviśeṣaḥ&nbsp;| ete karmavināśapakṣe 'pi doṣāḥ prasaktavyāḥ&nbsp;|
            yasyāpi ca karmavināśādeva phalaṃ bhaviṣyatītyabhiprāyastasyāpi śubhāśubhaikānekakarmatatprayogavināśānāṃ
            prāgabhāvapradhvaṃsābhāvānāṃ vā 'vastutvenāviśeṣātphalabhedavaicitryānupapattiḥ&nbsp;|
            tathā hi—
         </p>
         
         <div xmlns="" class="lg">
            <span class="line">eko rogo hṛto yasya yasya vā 'pahṛtā daśa&nbsp;|</span>
            <span class="line">arogitve tayorbhedo na kaścidapi dṛśyate&nbsp;||</span>
            
         </div>
         
         <p xmlns="">yadi tu pratikarma vināśānāṃ vaicitryamiṣyate tathā sati vastutvāpattervastvantarābhāvāccāpūrvavastveva
            vināśaśabdenābhidhīyeta&nbsp;|
         </p>
         
         <div xmlns="" class="lg">
            <span class="line">na ca karmavināśebhyaḥ svargādi śrūyate phalam&nbsp;|</span>
            <span class="line">viparyayācca naitebhyo jātaṃ yāgasya tadbhavet&nbsp;||</span>
            
         </div><span xmlns="" class="pageinfo">[397]</span>
         
         <p xmlns="">‘yajeta svargakāma’ iti hi śrūyate na yāgābhāvaṃ pratipadyeteti&nbsp;| tatra bhāvāṃśasādhyasādhanasaṃbandhaniṣṭhe
            vākye yastatrābhāvāṃśasādhyasādhanasaṃbandhaṃ kalpayati tena vedastavidapramāṇīkṛtaḥ&nbsp;|
            kutaḥ&nbsp;| karmavināśaprabhavaṃ hi sadetanna kathaṃcitkarmasambandhīti śakyaṃ vaditum&nbsp;|
            atyantaviparītatvāt&nbsp;| na hyagnyātapaprabhavo dāhaḥ śaityasaṃbandhītyucyate&nbsp;| atha
            vā yathaiva yāgācchrutaṃ tadabhāvātkalpyate tathaiva svarge śrute tadabhāvaḥ phalamityapi
            kalpyeta&nbsp;| apūrvapakṣo 'pi tulyamiti cet&nbsp;| na&nbsp;| tasya karmaphalaśaktyātmakatvenātyantābhedāt&nbsp;|
            uktaṃ hyetatpurastāt&nbsp;| apūrveṇa kriyamāṇaṃ yāgenaiva kriyate, apūrve vā kṛte phalameva
            kṛtaṃ bhavatīti&nbsp;| na ca loke 'pi kaścidabhāvaḥ kāraṇatvena dṛṣṭaḥ&nbsp;| yadi tu kvacidudāhriyeta,
            śakyaṃ tatra bhāvāntaraṃ darśayituṃ na tvatrāpūrvādṛte tādṛkkiṃcidasti&nbsp;| yattvapūrvasyāpi
            naiva kāraṇatvaṃ dṛṣṭamiti tadayuktam&nbsp;| sarvatra śaktisāmānyopalambhāttadviśeṣamātratvāccāpūrvasya&nbsp;|
            yattu śāstreṇa kālāntaraphalaṃ nā ' 'śritaṃ prayogottarakālakalpanā ca śāstre 'ntarbhavati&nbsp;|
            tasmādānantaryameva coditamiti&nbsp;| tatra yathāśrutakṣaṇikānekakarmānantaryaṃ na saṃbhavatītyuktaṃ
            prāk&nbsp;| svarganarakau ca niratiśayasukhaduḥkhātmakatvāddeśāntarajanmāntarānubhavanīyau
            na karmānantaraṃ saṃbhavata iti ṣaṣṭhādye vakṣyāmaḥ&nbsp;|
         </p>
         
         <div xmlns="" class="lg">
            <span class="line">aihikaṃ cāpi putrādi kramajanmasvabhāvakam&nbsp;|</span>
            <span class="line">na karmānantaraṃ kaścitphalaṃ labdhuṃ vyavasyati&nbsp;||</span>
            
         </div>
         
         <div xmlns="" class="lg">
            <span class="line">na ca grāmādisaṃprāptiḥ kevalā phalamiṣyate&nbsp;|</span>
            <span class="line">upayogaścireṇaiṣāṃ na nimittādvinā bhavet&nbsp;||</span>
            
         </div>
         
         <p xmlns="">cirakālopabhogaphalātmakatvādgrāmādīnāṃ kriyānantaraṃ tādātmyāsaṃbhave sati yatraivāntarāle
            nimittaṃ kṣīṇaṃ tatraivāpahāraḥ prasajyetetyavaśyaṃ samastopabhogaṃ yāvadavasthitena
            kena cidbhavitavyam&nbsp;| tataśca prāgeva prayogāditthamavadhāraṇātkartṛvaiguṇyāśaṅkyā
            'rthāpatteranaikāntikatvamityayuktametat&nbsp;| yattu pratiṣedheṣu na śāstragabhyamapūrvamityucyate&nbsp;|
         </p>
         
         <div xmlns="" class="lg">
            <span class="line">vidheyebhyo yathā 'pūrvaṃ vidhiśāstreṣu gamyate&nbsp;|</span>
            <span class="line">tathaiva pratiṣedhyebhyaḥ pratiṣedhaistaducyate&nbsp;||</span>
            
         </div>
         
         <p xmlns="">yathā hi laukikānāmeva dravyādīnāṃ phalavidhyuttarakālaṃ vaidikatvādvedagamyā 'pūrvasiddhiḥ,
            evaṃ brahmahatyādīnāmanavagatanarakaphalānāṃ pratiṣedhottarakālabhāvinā vaidikatvenaiva
            narakaprāptisamarthā 'pūrvakalpanopapattiḥ&nbsp;| satyapi cāsya calanādikriyārahitatve
            kartṛsaṃbandhamātreṇa taddeśāntaraprāpaṇādikriyāsaṃbandhābhyupagamānniṣkriyatā 'nupālambhaḥ&nbsp;|
         </p>
         
         <div xmlns="" class="lg">
            <span class="line">ātmaiva cā ' 'śrayastasya kriyā 'pyatraiva ca sthitā&nbsp;|</span>
            <span class="line">ātmavāde sthitaṃ<a id="N194" href="#n194"><sup>194</sup></a> hyetatkartṛtvaṃ sarvakarmasu&nbsp;||</span>
            
         </div><span xmlns="" class="pageinfo">[398]</span>
         
         <p xmlns="">dvyavadānaprakṣepādīnāṃ hi sarveṣāṃ saṃkalpādidvāreṇā ' 'tmaiva kartetyavadhāritam&nbsp;|
            ataśca te pralīyamānāstatra svargādyupabhogaśaktimādhāya pralīyanta ityavirodhaḥ&nbsp;|
            kathaṃ vinaṣṭasya karmaṇaḥ śaktistiṣṭhatīti cet&nbsp;| atrābhidhīyate—
         </p>
         
         <div xmlns="" class="lg">
            <span class="line">yadi svasamavetaiva śaktiriṣyeta karmaṇām&nbsp;|</span>
            <span class="line">tadvināśe tato na syātkartṛsthā tu na naśyati&nbsp;||</span>
            
         </div>
         
         <p xmlns="">kathamanyaśaktiranyatra samavaitīti cet&nbsp;| na&nbsp;| kriyātmanoratyantabhedābhāvāt&nbsp;| api
            ca—
         </p>
         
         <div xmlns="" class="lg">
            <span class="line">śaktiḥ kāryānumeyatvādyadgataivopayujyate&nbsp;|</span>
            <span class="line">tadgataivābhyupetavyā svāśrayā 'nyāśrayā 'pi vā&nbsp;||</span>
            
         </div>
         
         <p xmlns="">yadā karmavināśāttadgatā śaktirapi niṣprayojanā bhavati, avaśyaṃ cāsau kalpayitavyā,
            tadā 'syāḥ svarūpavadevā ' 'śrayaviśeṣo 'pi kāryakṣama eva pramātavyaḥ&nbsp;| tathā 'ṅgāpūrvāṇā
            mapyātmāśritānāmevaikārthasamavāyena pradhānaiḥ saṃbaddhānāmapyupakurvatāmāśrayaśeṣatvābhāvādārādupakārakatvaprasiddhiḥ&nbsp;|
            yattu puruṣārthatvaṃ prasajyata iti&nbsp;| naiṣa doṣaḥ—
         </p>
         
         <div xmlns="" class="lg">
            <span class="line">tādarthyena hi śeṣatvaṃ nā ' 'śrayāśrayibhāvataḥ&nbsp;|</span>
            <span class="line">rājarthaupayikaṃ nityamuṣṭro vahati kuṅkumam&nbsp;||</span>
            
         </div>
         
         <p xmlns="">na cāmūrttānāmāśrayāśrayibhāvena na bhavitavyam&nbsp;| ātmasukhādivattadupapatteḥ&nbsp;| yattu
            vrīhyādisamavāyiprokṣaṇādinimittaṃ taṇḍulādidravyāvasthāsaṃcaraṇaparamparayā dauvyavadānaṃ
            yāvadgataṃ tatrāpi pradhānasyāpi kena cidaṃśena samavāyāttadīyāpūrvaniṣpattāveva vyāpṛtya
            nivartate&nbsp;| tenaiva caiṣāṃ nā ' 'rādupakārakavadaśeṣapradhānārthatvamabhyupagamyate&nbsp;|
            yathaiva caikārthasamavāyādaṅgapradhānāpūrvāṇāṃ saṃbandha evamaṅgāpūrvāṇāmanyonyaṃ
            pradhānāpūrvāṇāṃ ca vaktavyaḥ&nbsp;| tataśca yugapatkāryārambhasiddhiḥ&nbsp;| kathaṃ punaḥ kramotpattīnāṃ
            pradhānāpūrvāṇāṃ kramavarttibhirevāṅgāpūrvaiḥ prāgūrdhvaṃ cotpadyamānairyugapadupakartuṃ
            śakyam&nbsp;| kecittāvadāhuḥ&nbsp;| aṅgamadhyavartiṣu pradhāneṣu pūrvāṅgāpurvairniṣpannairāgāmibhiśca
            prakramavaśātpracalitāvasthairekaikaṃ pradhānaṃ svāpūrvaṃ sādhayati&nbsp;| ātithyābarhirvacca
            sādhāraṇyānnaikapradhānāpūrvaniṣpattau tānyapavṛjyante&nbsp;| kathaṃ punaranāgatānāmupakārakatvaṃ
            bhavati&nbsp;| ekāntāvadhāraṇādaubhojanapratyāsattau sthālīparimārjananiṣpattivaditi draṣṭavyam&nbsp;|
            nanu ca yadyanāgatāvastheṣveteṣu pradhānāpūrvāṇi niṣpadyante tato naivottarāṅgāṇi
            kartavyāni&nbsp;| kathaṃ na kartavyāni, yadā tatkariṣyamāṇatāsaṃbhāvanayā tāni niṣpannānyapi
            tadakaraṇānnāpavṛjyante&nbsp;| anye punarāhuḥ&nbsp;| ekaikamaṅgamitaretaranirapekṣamātmīyamātmīyaṃ
            tāvadapūrvaṃ karoti, tathā pradhānamapyāgneyādi yathāśrutasamastāṅgāpūrvālābhāttannirapekṣaṃ
            tadā 'nutpannapradhānāntaranirapekṣaṃ ca prathamakṛtasāmavāyikāṅgāpūrvamātrānugṛhītaṃ
            svāpūrvameva tāvatsādhayati&nbsp;| evaṃ yadā darśāpūrvāṇi tadaṅgāpūrvāṇyapi samastāni niṣpannāni
            tadā tadīyabrāhmaṇatarpaṇānantaramaparyāyavidhānādyugapatprayogavacanopasaṃhāraka<span class="pageinfo">[399]</span>lpitamaṅgāni pradhānāni ca prati, tantrabhūtaṃ samastānyaṅgāpūrvāṇyapūrvātmakamekaṃ
            yugapanniravayaṃ pradhānopakāraṃ kṛtvā nivartante&nbsp;| tataśca tadvaśena pradhānāpūrvāṇyapyekaphalotpattiśaktibhūtaṃ
            saṃhatya sarvāṇyekamapūrvāntaraṃ janayitvā 'pavṛjyante&nbsp;| tattvāphalalābhādajaraṃ tiṣṭhati&nbsp;|
            yadi punaḥ pratibandhakarahitaṃ tadānīṃ phalamevotpadyate tato 'pi kiṃ kalpanīyamevāpūrvam&nbsp;|
            bāḍham&nbsp;| na hi tasmādṛte samastaphalopabhogasiddhirityuktam&nbsp;| atha kasmātprātyātmikānyevāṅgāpūrvāṇi
            pradhānopakārakatvaṃ bhinnāni ca pradhānāpūrvāṇi phalabījatvaṃ na pratipadyante&nbsp;|
            satyaṃ, na hi kaścidatra doṣaḥ&nbsp;| kiṃ tu—
         </p>
         
         <div xmlns="" class="lg">
            <span class="line">arthāpatterihāpūrvaṃ pūrvamekaṃ pratīyate&nbsp;|</span>
            <span class="line">tatastatsiddhaye bhūyaḥ syādapūrvāntarapramā&nbsp;||</span>
            
         </div>
         
         <p xmlns="">pradhānānāṃ phalaṃ pratyaṅgānāṃ ca pradhānāni prati yugapadupādānādapekṣāvaśenaikāpūrvakalpanayā
            ca tatsaṃbandhopapatternetarakalpanāpramāṇamastītyekameva tāvadavadhāryate&nbsp;| tataḥ
            punaḥ kramavartibhiḥ karmabhistadaśakyaṃ yugapatkartumiti tatsiddhyarthaṃ prātyātmikāpūrvāntarakalpanā
            bhavati&nbsp;| sarvatra ca—
         </p>
         
         <div xmlns="" class="lg">
            <span class="line">pramāṇavantyadṛṣṭāni kalpyante subahūnyapi&nbsp;|</span>
            <span class="line">adṛṣṭaśatabhāgo 'pi na kalpyo hyapramāṇakaḥ&nbsp;||</span>
            
         </div>
         
         <p xmlns="">kecittvatra codayanti&nbsp;| yadi paurṇamāsyāṃ kṛtānyaṅgāpūrvāṇyamāvāsyāṃ yāvattiṣṭheyustatastaireva
            kṛtārthatvānnaivāṅgāni punaḥ prasajyeran&nbsp;| evaṃ ca sati <a id="N195" href="#n195"><sup>195</sup></a>‘trayodaśāmāvāsyāyāma’ ityāhutisaṃkhyā bādhyeta&nbsp;| anye tu pariharanti&nbsp;| sāṅgayoḥpaurṇamāsyamāvāsyayoḥ
            kālāntarasaṃbandhātsarvairaṅgairdviḥ prayuktaiḥ samudāyadvayasyopakartavyamityavadhāraṇātpunaḥ
            prayogaḥ setsyatīti&nbsp;| atha vā, evaṃ vaktavyaṃ sāṅgā paurṇamāsyamāvāsyā 'sahitā svārthaṃ
            karotīti karaṇavibhaktiśruteravagamātpūrvoktenaiva nyāyena pradhānāpūrvatrayaṃ svāṅagāpūrvānugṛhītamekamapūrvaṃ
            kṛtvā 'pavṛjyate&nbsp;| tatpunarevaṃ niṣpannenaivāmāvāsyāpūrveṇa sahāparamapūrvamārabheta&nbsp;|
            tataśca nivṛtteṣvaṅgāpūrveṣvamāvāsyāyāṃ kriyamāṇānyaṅgāni na nirākariṣyanta ityadoṣaḥ&nbsp;|
            etayaiva ca diśotpattivirodhaḥ parihartavyaḥ&nbsp;| āha ca—
         </p>
         
         <div xmlns="" class="lg">
            <span class="line">āvṛttibhiryathā 'dhyāye saṃskāro bhavati kramāt&nbsp;|</span>
            <span class="line">vākyāvayavarūpeṇa tathā 'pūrvaṃ bhaviṣyati&nbsp;||</span>
            
         </div><span xmlns="" class="pageinfo">[400]</span>
         
         <p xmlns="">na cāmūrtasyāvaśyamavayavairna bhavitavyam&nbsp;| anayaiva hyarthāpattyā śakyate vaktuṃ
            sūkṣmāvayavarūpeṇa tatpratīyata iti&nbsp;| yadā 'pyatyantāsatāmanutpatteḥ prāgavadhṛtāstitvamabhivyajyate
            tadā 'pi pratipuruṣaṃ karmabhiḥ svīkaraṇātphalābhimukhakaraṇaṃ śabdādivilakṣaṇā 'syābhivyaktirbhaviṣyati&nbsp;|
            tathā hi—
         </p>
         
         <div xmlns="" class="lg">
            <span class="line">naikarūpaiva bhāvānāmabhivyaktiḥ pratīyate&nbsp;|</span>
            <span class="line">ātmasthonmīlanaṃ tena vyaktirasya bhaviṣyati&nbsp;||</span>
            
         </div>
         
         <div xmlns="" class="lg">
            <span class="line">sarvāvāptisamartho vā prakṛtyātmā sadeṣyate&nbsp;|</span>
            <span class="line">kaścittu pratibandho 'sya karmabhiḥ so 'panīyate&nbsp;|</span>
            
         </div>
         
         <p xmlns="">tasmādastyapūrvam&nbsp;| sūtrasyāpi ca na prakṛtaupayikamanyamarthaṃ paśyāmaḥ&nbsp;| tenā '
            'rambhacodanaivāpūrvasyāpi codanetyayamevārthaḥ&nbsp;| <b>yadi punaḥ phalavacanasāmarthyāttadevaṃ</b> na vinaṣṭamiti, apūrvakalpanāniṣpramāṇakatvaṃ manvāno varametadityāha&nbsp;| na hi karmaṇāṃ
            rūpamupalabhāmaha ityayuktaṃ, <a id="N196" href="#n196"><sup>196</sup></a>‘rūpaśabdāvibhāgācca’ ityatra pratyakṣopalabdhyabhidhānāt&nbsp;| yāgaprastāve ca sati tasyācalanātmakatvāt,
            <b>yadāśrayaṃ deśāntaraṃ prāpayatītyasaṃbaddham</b>&nbsp;| atrocyate—
         </p>
         
         <div xmlns="" class="lg">
            <span class="line">kālāntarakṣamaṃ rūpaṃ karmaṇo nopalabhyate&nbsp;|</span>
            <span class="line">bhaṅigarūpopalabdhistu na phalāyopayujyate&nbsp;||</span>
            
         </div>
         
         <p xmlns="">yadyapi karmasvarūpamupalabhyate tathā 'pi kālāntarāvasthānābhāvānna tadupayujyata
            iti nopalabhāmaha ityucyate&nbsp;|
         </p>
         
         <div xmlns="" class="lg">
            <span class="line">yāge 'pi prastute cātra calanaṃ yadudāhṛtam&nbsp;|</span>
            <span class="line">tatprakṣepāṃśarūpeṇa yāge 'pyastīti niścayāt&nbsp;||</span>
            
         </div>
         
         <p xmlns="">na hi saṃkalpamātreṇa phalaniṣpattiḥ&nbsp;| samastātsamastetikartavyatākācca karmaṇaḥ phalaśravaṇāttatra
            dauvyavadānaprakṣepādīnāṃ grahaṇāsādanādīnāṃ ca saṃyogavibhāgaphalatvātsthāyitve tadāśrayeṇāvaśyaṃ
            bhavitavyam&nbsp;| na cāsāvasti&nbsp;| na cābhivyaktaṃ rūpamupalabhyate&nbsp;| saṃkalpādīnāmapi saṃkalpāntarāditirodhānānnātra
            svarūpāvasthānopapattiḥ&nbsp;| avasthānaṃ cā ' 'tmasamavetasya vā syātpradeyadravyasamavetasya
            vā&nbsp;| na tāvadātmani calanaṃ samavaiti, sarvavyāpinaḥ saṃyujyamānaviyujyamānadeśāsaṃbhave
            calitumasāmarthyāt&nbsp;| kathaṃ sarvavyāpitvamasyeti cetsarvatropalabhyamāna<span class="pageinfo">[401]</span>kāryatvāt&nbsp;| ahaṃpratyayena hi caitanyasvabhāvasyā ' 'tmano 'stitvamātramavagamyate
            na tu deśataḥ kālato vā viśeṣyate&nbsp;| tataśca—
         </p>
         
         <div xmlns="" class="lg">
            <span class="line">anavacchinnasadbhāvaṃ vastu yaddeśakālataḥ&nbsp;|</span>
            <span class="line">tannityaṃ vibhu cecchantītyātmano vibhuteṣyate&nbsp;||</span>
            
         </div>
         
         <p xmlns=""><b>sarvatra kāryopalambha</b> iti॔ahaṃpratyayamevāviśeṣitaṃ vadati&nbsp;| sukhaduḥkhādyupalabdhirvā&nbsp;| na hi kva cidgataiste
            nopalabhyante&nbsp;| na caite śarīradharmā iti sthitamātmavāde&nbsp;| tatra yadyasarvagata ātmā
            bhavettato yadeva tadvatā deśena śarīraṃ yujyate tadaiva sukhādyupalabdhiḥ syānnānyatra&nbsp;|
            śarīramātrāntargatātmavādī tvāha—<b>nanu tadeva deśāntarādāgamanasya</b> liṅgam&nbsp;| ataśca viruddhahetutvamasyeti&nbsp;| kutaḥ—
         </p>
         
         <div xmlns="" class="lg">
            <span class="line">yugapadyadi sarvatra kāryamātmagataṃ bhavet&nbsp;|</span>
            <span class="line">tataḥ sarvagatatvaṃ syātparyāye tu śarīravat&nbsp;||</span>
            
         </div>
         
         <p xmlns="">yadi hi śarīrādbahirapi kiṃcidātmakāryamupalabhemahi śarīrāntare sukhaduḥkhādīnvā
            tataḥ sarvagatatvamadhyavasyema&nbsp;| yatastu svaśarīrāntarvartyeva kāryaṃ yatra yatra
            ca tadgatistatra tatra paryāyeṇopalabhyate taccharīrakāryavadeva tatsahitagatasyopapatsyate&nbsp;|
            anyathā hi śarīramapi sarvagataṃ syāt&nbsp;| tasmāccharīravadevāsya tatra tatra gamanāpatteḥ
            sutarāṃ sakriyatvaprasaṅgaḥ&nbsp;| saṃdeho vā 'stu sādhāraṇānaikāntikatvāt&nbsp;| āha ca—
         </p>
         
         <div xmlns="" class="lg">
            <span class="line">ātmā śarīrasaṃmiśrastenaiva saha saṃgamāt&nbsp;|</span>
            <span class="line">tatra tatra sukhādīni kāryāṇi pratipadyate&nbsp;||</span>
            
         </div>
         
         <p xmlns="">tatrottaraṃ <b>na hyasatyāgamane kiṃcidviruddhamiti</b>&nbsp;| yeṣāṃ tu <b>na tu tadeveti</b> pāṭhaḥ teṣāṃ siddhāntavādyeva paryāyeṇa sarvatrā ' 'tmakāryopalambhanamāgamanaliṅgatve
            'pyaviśiṣṭamāśaṅkyottaraṃ vadatīti granthayojanā&nbsp;| kathaṃ punaridamuttaraṃ <b>na hyasatyāgamana iti</b>&nbsp;| tathā hi—
         </p>
         
         <div xmlns="" class="lg">
            <span class="line">naivāvirodhamātreṇa svapakṣaḥ sidhyati kvacit&nbsp;|</span>
            <span class="line">parasyāpyavirodhitvamaviśiṣṭaṃ hi dṛśyate&nbsp;||</span>
            
         </div>
         
         <p xmlns="">pareṇāpi hi śakyaṃ vadituṃ na hi sati gamane kiṃcidviruddhamiti&nbsp;| atrābhidhīyate&nbsp;|</p>
         
         <div xmlns="" class="lg">
            <span class="line">ubhayatrāvirodhitvaṃ prāptaṃ na hyasatīti yat&nbsp;|</span>
            <span class="line">punarbravīti tannūnaṃ virodhyāgamanaṃ matam&nbsp;||</span>
            
         </div>
         
         <p xmlns="">parisaṃkhyārūpeṇāsatyeva ' 'gamane na kiṃcidviruddhaṃ sati tu bahu viruddhamityāha&nbsp;|
            tadupavarṇyate—
         </p><span xmlns="" class="pageinfo">[402]</span>
         
         <div xmlns="" class="lg">
            <span class="line">svatastāvadamūrttatvānna bhūtairmiśratā ' 'tmanaḥ&nbsp;|</span>
            <span class="line">tataśca tairasaṃśliṣṭo na netuṃ śakyate kvacit&nbsp;||</span>
            
         </div>
         
         <p xmlns="">yadā mūrtānāmapi sūkṣmāṇāṃ candrādityaprakāśādīnāṃ na mṛtpiṇḍādibhiḥ saha miśratvamupapadyate,
            tannayanena vā nayanaṃ tadā ' 'tmanaḥ svabhāvenātyantāmūrtasya jñānasaṃtānasya vā
            bhūtairmiśratvaṃ bhavediti kuta etat&nbsp;| yo 'pi syādvādī baddhātmanāṃ śarīrādatyantavyatirekālābhādastyeva
            mūrtatvaṃ jīvasyeti brūyāttasyāpītaretarāśrayaprasaktirmiśratvānmūrtatvaṃ mūrtatvācca
            miśrabhāva iti&nbsp;| tasmānmuktāvasthānidarśanena lakṣaṇato 'syāmūrtatvānna śarīrasaṃparkanimittamūrtatvasiddhiḥ&nbsp;|
            tataśca śarīrādanyastenāsaṃpṛktaśca&nbsp;| asparśatvāccānākṛṣyamāṇaḥ śarīre gacchati tadgatākāśapradeśavadātmā
            paścānniḥsṛtastatraiva tiṣṭhet&nbsp;| na hi tasya vāyunā pṛthivyādibhirvā preraṇaṃ yena
            svatantraḥ paraprerito vā gacchet&nbsp;| jvālāprabhṛtīnāṃ tu sparśavattvādvāyunā preryamāṇānāmulmukādinā
            vā nīyamānānāṃ yuktaṃ gamanam&nbsp;| tena kevalaṃ śarīraṃ gacchadacetanaṃ syāt&nbsp;| sarvagatatve
            tu yatra yatra gamyate tatra tatrā ' 'tmānusyūtirastīti yuktā caitanyānuvṛttiḥ, yathā
            pūrvākāśapradeśatyāge sarvagatatvādeva pareṇāvakāśadānasiddhiḥ&nbsp;| kiṃ ca—
         </p>
         
         <div xmlns="" class="lg">
            <span class="line">asarvagatapakṣe syājjīvo dehādanirgataḥ&nbsp;|</span>
            <span class="line">aṇuḥ śarīramātro vā sarvathā 'pi na yujyate&nbsp;||</span>
            
         </div>
         
         <p xmlns="">jñānasaṃtatipakṣastāvannirākṛtaḥ&nbsp;| tatra nityaḥ sannātmā śarīrābhyantaravarttī&nbsp;|</p>
         
         <div xmlns="" class="lg">
            <span class="line">yadyaṇuḥ kalpyate tatra dehaṃ na vyāpnuyādasau&nbsp;|</span>
            <span class="line">tataśca sarvagātrasthasukhapuṣṭyādyasaṃbhavaḥ&nbsp;||</span>
            
         </div>
         
         <p xmlns="">yadā hyaṇumātra ātmā bhavati tadā yāvāneva pradeśaviśeṣastenādhiṣṭhitastanmātragatānāmeva
            sukhaduḥkhādīnāmupalabdhiḥ prāpnoti, tataścaikasminkṣaṇe śiraḥpādavedanānubhavo na
            syāt&nbsp;| atha laghusaṃcāritvāttatra tatropalabhyata ityucyate, na tatra pramāṇamasti&nbsp;|
            na ca kālabhedo lakṣyate, anavasthitasyopalabdhikālāsaṃbhavānnaikatrāpyupalabhyeta&nbsp;|
            tasmādakalpaneyam&nbsp;| śarīrāvayavānāṃ cāpariśoṣaṇaṃ puṣṭyādi cā ' 'tmādhiṣṭhitānāṃ bhavati
            mṛtāvasthāyāṃ viparyayadarśanāt&nbsp;| tatra ya evāvayavastenotsṛṣṭaḥ sa eva mṛtavacchuṣyet&nbsp;|
            atha śarīraparimita ārhatapakṣeṇābhyupagamyate tatrāpi bahvadṛṣṭaṃ kalpanīyam&nbsp;||
         </p>
         
         <div xmlns="" class="lg">
            <span class="line">sadbhāvo 'vayavānāṃ ca tathā teṣāmanantatā&nbsp;|</span>
            <span class="line">saṃśleṣaśca vinā 'nyena tadbhāve 'pi ca nityatā&nbsp;||</span>
            
         </div>
         
         <div xmlns="" class="lg">
            <span class="line">atisaṃkocavistārau puttikāhastidehayoḥ&nbsp;|</span>
            <span class="line">antarābhavasaṃcārastadbhāvājñānakāraṇe&nbsp;||</span>
            
         </div><span xmlns="" class="pageinfo">[403]</span>
         
         <p xmlns="">sarve hyavayavasadbhāvādayaḥ pratyakṣādyaviṣayāḥ santa utprekṣāmātreṇa kalpyante&nbsp;|
            te śabdavaccehāpi pratyākhyeyāḥ&nbsp;| śarīramātrāvadhikānāṃ caiṣāmutprekṣitumapyānantyādaśakyaṃ,
            na caiṣāṃ dravatvādinā vinā kaścitsaṃśleṣaheturvidyate&nbsp;| na cāsaṃśliṣṭānāmekajīvārambhasāmarthyam&nbsp;|
            sarvasaṃyogānāṃ ca viyogāvinābhūtatvādghaṭāditulyaḥ kadācijjīvasya pradhvaṃso bhavet&nbsp;|
            gātracchede ca tadvartināṃ jīvāvayavānāṃ tato niḥsṛtyā 'vaśiṣṭe śarīrabhāge punaḥ
            praveśa ityetadapramāṇakam&nbsp;| yattu viyojitamātrāṇāṃ hastādīnāṃ sphuraṇaṃ dṛṣṭaṃ, tadabhidhātapreritavāyunimittamiti
            na tāvatā jīvāvayavānugatirvijñāyate&nbsp;| tathā sati saṃkocavikāsāveteṣāṃ bhavata ityatra
            na kiṃcitpramāṇaṃ paśyāmaḥ&nbsp;| dīpaprabhāprabhṛtīnāṃ tu kathaṃcitpratyakṣatvādupapadyete&nbsp;|
            na ca pradīpaprabhāyāḥ saṃkoco bhavati śarāvādicchādane śeṣaprabhāvināśādanāvṛtā hi
            jvālā ' 'tmasamīpe prabhāmaṇḍalamārabdhuṃ samarthā nā ' 'cchāditā&nbsp;| etenaiva ca vikāso
            'pi pratyuktaḥ&nbsp;| anya eva hyavayavāstatra pracīyamānā vistāraṃ janayanti na tāvatāmeva
            vikāsaḥ&nbsp;| sparśavatāṃ ca parasparadeśapratibandhāddeśāntaravyāptyā vikāso ghaṭate,
            jīvāvayavānāṃ tvamūrtatvātsarveṣāṃ samānadeśatvāvighātānnityamaṇumātratvaprasaṅgaḥ
            syāt&nbsp;| kathaṃ caikasya jīvasya puttikāhastiśarīraparimitau saṃkocavikāsau yujyete&nbsp;|
            maraṇakāle cāntarābhavaśarīrasaṃcaraṇaṃ taccāsti, kena citpratibandhena sadapi na
            gṛhyate, tena ca śarīrāntare jīvanikṣepa ityādi niṣpramāṇakam&nbsp;| tasmātsarvagatatvam&nbsp;|
            yattu śyāmākataṇḍulamātrādipradarśanamupaniṣatsu tadvākyāntarapradarśitavibhutvasyaiva
            sataḥ sūkṣmagrahaṇagocaratvāt&nbsp;| yadapi dvaipāyanenoktam<a id="N197" href="#n197"><sup>197</sup></a>&nbsp;| aṅguṣṭhamātraṃ puruṣaṃ niścakarṣa balādyama iti&nbsp;| tadapi kāvyaśobhārthaṃ vispaṣṭamṛtyuvyavahārapraśaṃsanārthaṃ
            ca prativratāpraśaṃsāpare vākye prajāpativapotkhedanādivaddraṣṭavyam&nbsp;| tathā hi tenaiva
            gītādiṣvanekaprakāraṃ sartagatatvaṃ varṇitam&nbsp;| nanu ca sarvagatatve vyomavatsarvaśarīreṣveka
            evā ' 'tmā prāpnoti&nbsp;| naiṣa doṣaḥ&nbsp;| śarīrabhūyastvātpratiśarīraṃ ca sukhaduḥkhopalabdhivyavasthādarśanāt&nbsp;|
            itarathā hyekaśarīreṇaiva caritārthatvādanekaśarīravaiyarthyaṃ syāt&nbsp;| janmāntaraśarīravadadoṣa
            iti cet&nbsp;| na&nbsp;| tatra karmāntaravaśenopabhogāntarārthaṃ punaḥ punarārambhātsarvaśarīragatasukhādyupalabdhiśca
            pratiśarīraṃ syāt&nbsp;| anyadīyaiścendriyaiḥ śarīrāntaragatasyā ' 'tmīyatvādupalabdherandhabadhirādīnāmabhāvaḥ
            syāt&nbsp;| varṇaviśeṣavyavasthayā ca karmacodanābhedo na syāt&nbsp;| ekasyaivā ' 'tmanastena
            tena śarīreṇa saṃbadhyamānasya sarvavarṇopapatteḥ&nbsp;| ātmanānātve tvadoṣaḥ&nbsp;| sarveṣāmapi
            ca sarvagatatve mūrtirahitatvātsamānadeśavṛttyavirodhaḥ&nbsp;| tadapekṣayaiva ca caitanyātmakatvādyavibhāgāccopaniṣa<span class="pageinfo">[404]</span>tsvaikātmyavyavahāraḥ&nbsp;| kathaṃ punarnānātve 'pi sarveṣāṃ sarvaśarīraiḥ saṃbandhādanyadīyasukhaduḥkhādyanupalabdhiḥ&nbsp;|
            ke cittāvadāhuḥ—
         </p>
         
         <div xmlns="" class="lg">
            <span class="line">yathā śarīramātre 'pi mātṛgarbhātmavartinām&nbsp;|</span>
            <span class="line">sukhādīnāṃ vyavasthaivaṃ sarvatraiṣā bhaviṣyati&nbsp;||</span>
            
         </div>
         
         <p xmlns="">śarīraparimāṇātmavādino 'pi kilāyaṃ tulyo doṣastasyāpi garbhātmasamānadeśatvānmātṛkṣetrajñastadgatāni
            sukhādīnyupalabheta&nbsp;| tatra yastasya parihāraḥ sa sarvātmanāṃ sarvaśarīreṣu bhaviṣyatītyaviśeṣaḥ&nbsp;|
            yadyatropapattirucyeta na tu parapakṣasāmyāpattirevopapattistasya ca tava cobhayorapyanyena
            paryanuyogāt&nbsp;| api ca tasya tvagindriyaparimāṇatvādantaḥśarīrākāśe bāhyavadevā ' 'tmano
            'nabhyupagamānnaiva garbhaśarīreṇa mātṛkṣetrajñasya prāptirasti yena tulyadoṣatā syāt&nbsp;|
            tasmādeva parihartavyam&nbsp;||
         </p>
         
         <div xmlns="" class="lg">
            <span class="line">deśaprāptyā yadīṣyeta sukhāderupabhogyatā&nbsp;|</span>
            <span class="line">tato doṣaḥ prasajyeta yogyabhoge tvaduṣṭatā&nbsp;||</span>
            
         </div>
         
         <p xmlns="">yadi hyātmanaḥ sukhādīnāṃ ca samānadeśalakṣaṇa eva saṃbandha upabhogakāraṇamiṣyeta
            tato 'yaṃ doṣaḥ syāt&nbsp;| iha tu cakṣurādīnāmiva kṣetrajñayogyatālakṣaṇaḥ saṃbandhaḥ&nbsp;|
            tatra yathaiva tvagindriyeṇa sparśasamānadeśānāmapi rūpādīnāmagrahaṇam, evamanyenā
            ' 'tmanā 'nyadīyadharmādharmopāttasukhaduḥkhādyagrahaṇam&nbsp;| tasmādātmavādoktasvasvāmibhāvavyavasthānādadoṣaḥ&nbsp;|
            evaṃ sarvagatatvātsiddhamātmano niścalatvam&nbsp;| atha dvyavadānasamavetamāsīttata āha—<b>tadvinaṣṭamiti</b>&nbsp;| na ca tasyāvināśaḥ&nbsp;| tadviparītadravyāntaropalambhāt&nbsp;| na cāsya grahaṇapratibandhahetuḥ
            kaścidasti yena na gṛhyeta&nbsp;| athārthāpattyā grahaṇapratibandhādi kalpyeta tathā 'pi
            satyapūrvādbahutaramadṛṣṭaṃ dṛṣṭaviparītaṃ ca kalpayitavyaṃ, tāvadavinaṣṭamāste, tathā
            na dṛśyate, tathā pratibandhahetuḥ, tasyāpyadarśananimittaṃ cetyevaṃ tasya tasyānyadityanavasthā,
            tathā kṣaṇikasya karmaṇaḥ sthānamanupalabdhikāraṇaṃ ca kalpyamityatigauravam&nbsp;|
         </p><span xmlns="" class="pageinfo">[405]</span>
         
         <p xmlns="">evamanāśritakarmāvasthānakalpanāyām&nbsp;| athā ' 'tmāśritameva saṃyogavibhāgāvakurvadāsīt&nbsp;|
            tatrāpi dṛṣṭaviparyayādṛṣṭakalpane syātām&nbsp;| tasmādvaramapūrvakalpanameveti siddhaṃ
            mūlādhikaraṇaprayojanam&nbsp;| dravyādīnāṃ phalasaṃbandhe teṣāmadṛṣṭārthatvātkarmaṇāmiva
            pratinidhyabhāvaḥ&nbsp;| karmaphalasaṃbandhe tu dravyādeḥ karmotpattyā dṛṣṭārthatvātsamānakāryatvajñānādasti
            pratinidhiḥ&nbsp;| kathaṃ tarhi pūrvapakṣavādinaḥ prakrāntāparisamāptidoṣābhāvaḥ&nbsp;| samāpanīyameva
            karma yena kena ciddravyeṇa&nbsp;| sadṛśopādāne tu na yatitavyaṃ sadṛśādapi phalāprāpteḥ,
            karmaṇaścāvihitasādhanaviśeṣasyānapekṣitasadṛśatvādyena kena citsiddheḥ&nbsp;| na ca tatpūrvadravyasya
            pratinidhirityucyate&nbsp;| anyārthatvādasādṛśyācca&nbsp;| pūrvadravyaṃ hi phalāya pravṛttamāsīdidānīmānīyamānaṃ
            tu pratyavāyaparihārāya naimittikaphalāya vā pravṛttasya karmaṇaḥ siddhyarthamiti&nbsp;|
            nāmadheyasiddhirapi prayojanameva&nbsp;| sā tu pūrvoktatvānna pradarśitā&nbsp;|| 5&nbsp;||
         </p>
          
         <span xmlns="" class="trailer">( itpapūrvādhikaraṇam&nbsp;|| 2&nbsp;|| )</span>
          
         
         
         <span xmlns="" class="pageinfo">[406]</span>
         
         <div xmlns="" class="lg">
            <span class="line">nāmākhyātārthasaṃbandhe yadaklṛptaprayojanam&nbsp;|</span>
            <span class="line">tasyādṛṣṭārthatā yuktā netarasyāpramāṇikā&nbsp;||</span>
            
         </div>
         
         <p xmlns="">sarvatraiva dravyakarmasaṃbandhe karmaṇāṃ dravyeṇa vinā 'nutpatteḥ prathamaṃ tāvad‌dravyaṃ
            karmotpādayata, dṛṣṭopakāritvāttadarthamābhāsate&nbsp;| tatra kvacidbha‌ūyaḥ karma parāvṛttya
            dravyasyopakaroti kva cidātmalābhamātramanubhavati&nbsp;| tadyadā ' 'tmalābhamātraṃ tasya
            dṛśyate tadā sākāṅkṣatvādadṛṣṭaṃ kalpayituṃ śakyate&nbsp;| yadā tu kāryāntaraupayikena
            dṛṣṭenaiva taṇḍulanirvṛttyādinā dravyopakāreṇa nirākāḍkṣī bhavati tadānīmadṛṣṭakalpanāvasarābhāvādanyathaiva
            vidhānārthavattvopapatternādṛṣṭasādhanatvaṃ pratīyate&nbsp;|| 6&nbsp;||
         </p>
          
         
         
         
         <p xmlns="">yaiḥ karmabhirdravyaṃ svarūpato dharmato vā na kartumiṣyate yathā prayājādibhistāni
            svasādhanāni prati pradhānabhūtatvādadṛṣṭārthāni bhavanti&nbsp;|| 7&nbsp;||
         </p>
          
         
         
         
         <p xmlns="">yaiḥ punardravyamutpādyate yathā ' 'dhānenāgnayo 'vāpyante kriyante vā yathā varaṇenartvijaḥ
            saṃskriyante, yathā 'vahantinā vrīhayaḥ, peṣaṇena taṇḍulāstāni guṇabhūtāni prayojanavad‌dravyasaṃskṛterīpsitatvāt&nbsp;|
            yadā dṛṣṭārthamadṛṣṭārthaṃ cobhayathā 'pi tulyavadanuṣṭhīyeta tadā kiṃ prayojanaṃ
            cintāyāḥ&nbsp;|
         </p><span xmlns="" class="pageinfo">[407]</span>
         
         <p xmlns="">taducyate&nbsp;| praiyaṅgave 'pi carāvatideśaprāpto vrīhisādhanaka evāvahantiḥ kartavyana
            pūrvapakṣe&nbsp;| kutaḥ—
         </p>
         
         <div xmlns="" class="lg">
            <span class="line">pradhāne hi śrutaṃ dravyaṃ nāṅgadravyasya bādhakam&nbsp;|</span>
            <span class="line">prayājejyājyavattena hantau syādvrīhyabādhanam&nbsp;||</span>
            
         </div>
         
         <p xmlns="">siddhānte tu bādhyante&nbsp;| kutaḥ—</p>
         
         <div xmlns="" class="lg">
            <span class="line">pradhānaupayikaṃ dravyaṃ saṃskārairapi yujyate&nbsp;|</span>
            <span class="line">tena hantyādibhiḥ sarvaiḥ saṃskartavyāḥ priyaṅgavaḥ&nbsp;||</span>
            
         </div>
         
         <p xmlns="">nanu ca pūrvapakṣe 'pi pradhānaprayuktavrīhyāśrayatvena prakṛtāvaprayojakatvātpraiyaṅa‌‍gave
            carau pradhānenāgṛhyamāṇānvrīhīnavaghāto na labhate&nbsp;| naitadevam—
         </p>
         
         <div xmlns="" class="lg">
            <span class="line">tulyo hi vrīhisaṃbandhaḥ śāstrādyāgāvaghātayoḥ&nbsp;|</span>
            <span class="line">vājinejyādi tulyaṃ ca nāprayojakalakṣaṇam&nbsp;||</span>
            
         </div>
         
         <p xmlns="">‘vrīhibhiryajeta’ ‘vrīhīnavahanti’ iti tulye codane, tatreyaṃ prayojikeyaṃ neti nāsti
            viśeṣahetuḥ&nbsp;| na ca vājinādivadavahanteranuniṣpāditvam&nbsp;| na ca <a id="N198" href="#n198"><sup>198</sup></a> padakarmavatparaprayuktaprakṛtaikahāyanyadhīnanirākāṅkṣatvam&nbsp;| na caikadeśadravyatvamuttarārdhādivat&nbsp;|
            nāpi ‘puroḍāśakapālena’ itivadarthābhidhānakarmatvam&nbsp;| tasmādavahantirapi prayojakaḥ&nbsp;|
            na cāsminpakṣe niyogato yāgārthā eva vrīhayo 'havantavyāḥ&nbsp;| laukikairapi karmasidhyaviśeṣāt&nbsp;|
            na cātra prakṛtagrahaṇe pramāṇaṃ, prakaraṇasyāviśeṣakatvāt&nbsp;|
         </p>
         
         <p xmlns="">na cādhikārādviśeṣaḥ <a id="N199" href="#n199"><sup>199</sup></a>‘tulyeṣu nādhikāraḥ syāt’ iti nyāyāt&nbsp;| saṃskārapakṣe tu laukikānāmānarthakye nāsaṃskāryatvādapūrvasādhanaviśeṣaṇatvena
            kathaṃcitprakṛtagrahaṇaṃ kleśena bhaviṣyati&nbsp;| na cā ' 'rādupakārakatve 'vahanteryāgasyeva
            laukikaiḥsādhyamānasya kiṃ cidānarthakyamiti śrautatvādvrīhimātragrahaṇameva yuktam&nbsp;|
            dharmamātraṃ ca tadā 'vahantiḥ sarvauṣadhāvahantivatsakṛdeva ca kartavyo nā ' 'taṇḍulanirvṛtteḥ&nbsp;|
            pradhānavrīhīṇāṃ ca dalanādibhirapi taṇḍulībhāvaḥ syāt&nbsp;| sānnāyyopāṃśuyājāṅgatvamapi
            cāsya prakaraṇāviśeṣāttathā bhavatīti tadvikāreṣvapi prayoktavya ityādīni prayojanāni&nbsp;||
            8&nbsp;||
         </p>
          
         <span xmlns="" class="trailer">( iti tānidvaidhādhikaraṇam&nbsp;|| 3&nbsp;|| )</span>
          
         
         <span xmlns="" class="pageinfo">[408]</span>
         
         
         <p xmlns="">srukparidhyagnipuroḍāśasaṃmārgāṇāmuttarottarapradhānapratyāsattibhedenodāharaṇapṛthaktvam&nbsp;|
            etaduktaṃ bhavati—
         </p>
         
         <div xmlns="" class="lg">
            <span class="line">dūreṇāpi pradhānānāṃ yad‌dravyamupakārakam&nbsp;|</span>
            <span class="line">tenāpi karmasaṃbandhānna prādhānyaṃ prapadyate&nbsp;||</span>
            
         </div>
         
         <p xmlns="">tatra pūrvapakṣavādī pūrvoktenaiva ‘yairdravyaṃ na cikīrṣyate’ ityanena pradhānakarmalakṣaṇenā
            ' 'ha— dravyeṇa niṣpāditaṃ karma na kiṃcittasya pratyupakurvad‌dṛśyate&nbsp;| tasmātpradhānakarma
            saṃmārgaprokṣaṇādīti&nbsp;|| 9&nbsp;||
         </p>
          
         
         
         
         <p xmlns="">naiva hyetadga‌uṇakarmalakṣaṇaṃ yad dravyacikīrṣā nāma, upakāralakṣaṇaśeṣatvapratiṣedhāt&nbsp;|
            tādarthyalakṣaṇaṃ hi śrutyādipramāṇakaṃ tat, na pratyakṣādyupakāranimittamiti vakṣyāmaḥ<a id="N200" href="#n200"><sup>200</sup></a>&nbsp;| kimarthaṃ tarhi dravyacikīrṣopanyastā&nbsp;| taducyate—
         </p>
         
         <div xmlns="" class="lg">
            <span class="line">anyataḥ siddhaśeṣāṇāṃ yeṣāṃ dṛṣṭopakāritā&nbsp;|</span>
            <span class="line">teṣāṃ nāpūrvamastīti hantyādīnāmudāhṛtiḥ&nbsp;||</span>
            
         </div>
         
         <p xmlns="">yatra dravyacikīrṣayā guṇabhāvastatra nāpūrvabhedaḥ pratipattavya iti yāvat&nbsp;| pūrvapakṣavādī
            tvetadeva guṇakarmalakṣaṇaṃ matvā saṃmārgādiṣu tadapaśyanpratyavasthitavān&nbsp;| siddhāntābhiprāyastu
            <span class="pageinfo">[409]</span> sarvatra śrutyādibhiravadhṛte tādarthye paścādupakāradarśanaṃ tadabhāve 'dṛṣṭakalpanaṃ
            vā&nbsp;| tatrepsitatamatvavācinyā dvitīyayā dravyaprādhānyadvāreṇa kriyāśeṣatve pratipādite
            hantyādīnāṃ dṛṣṭārthatvānnairākāṅa‍kṣyaṃ jātaṃ na tu saṃmārgādīnāmityadṛṣṭārthatā,
            na ca tāvatā pūrvāvagataśeṣatvahāniḥ&nbsp;|| 11&nbsp;||
         </p>
          
         
         
         
         <p xmlns="">parastvāha—</p>
         
         <div xmlns="" class="lg">
            <span class="line">anvayavyatirekābhyāmupakārānusāritā&nbsp;|</span>
            <span class="line">śeṣatvasya dvitīyā tu prādhānyavyabhicāriṇī&nbsp;||</span>
            
         </div>
         
         <p xmlns="">tannāma pramāṇaṃ yuktaṃ yadaikāntikam&nbsp;| anaikāntikī ca prādhānye dvitīyā, guṇabhūtadravyopadeśe
            'pi dṛṣṭatvāt ‘saktūn juhoti’ iti&nbsp;| tathā ‘prayājaśeṣeṇa havīṃṣyabhidhārayati’ ityantareṇāpi
            dvitīyāmājyaprādhānyaṃ dṛṣṭam&nbsp;| ato ‘vrīhīnavahanti’ ityatrobhayasaṃbhave 'pyupakāradarśanakṛtameva
            dravyaprādhānyaṃ na dvitīyākṛtam&nbsp;| na ca tatsaṃmārgaprokṣaṇādiṣvastītīhāpi dvitīyayā
            dravyamevopadiśyatāmiti&nbsp;|| 11&nbsp;||
         </p>
          
         
         
         
         <p xmlns="">tiṣṭhatu tāvatprayogaḥ&nbsp;| kiṃ kāraṇam&nbsp;||</p>
         
         <div xmlns="" class="lg">
            <span class="line">ācāratvātprayogo hi smṛtyā sarvatra bādhyate&nbsp;|</span>
            <span class="line">vivakṣāne 'kadhā cātra smaraṇe tvekarūpatā&nbsp;||</span>
            
         </div>
         
         <p xmlns="">yadi hyācārasyaikarūpyaṃ bhavennaiva smṛtayaḥ prayat‍nena dhāryeran&nbsp;| sa eva tu saṃkīrṇatvādasphuṭaḥ
            smaraṇena pratipālyate&nbsp;| smaryate ca dvitīyāyāḥ prādhānyamarthaḥ&nbsp;| ‘karmaṇi dvitīyā’
            ‘karturīpsitatamaṃ karmeti&nbsp;| tathā lokavedayoḥ prayujyate ghaṭaṃ karoti ‘vrīhīnavahanti’
            iti&nbsp;|  <span class="pageinfo">[410]</span>yāni ca loke vyabhicārāśaṅa‍kāsthānāni tānyudāharati <b>taṇḍulānodanaṃ paca valvajāna śikhaṇḍakān kuru taṇḍulānadya juhudhīti</b>&nbsp;| taṇḍulairbalvajairiti ca prayoktavye yā dvitīyā prayujyate tannūnaṃ tṛtīsamānārthā
            seti gamyate&nbsp;| tatrocyate—
         </p>
         
         <div xmlns="" class="lg">
            <span class="line">sarve pākādisaṃbandhe dva‍yākārāstaṇḍulādayaḥ&nbsp;|</span>
            <span class="line">prādhānyāṃśamupādāya dvitīyā tatra vartsyati&nbsp;||</span>
            
         </div>
         
         <p xmlns="">yadā padārthāntarabhūtaudanaśikhaṇḍakasādhanatvena taṇḍulabalvajā vivakṣyante tadā
            tṛtīyāntapadabhājo bhavanti&nbsp;| yadā tu bhojanayogyaudanāvasthāpariṇatirūpeṇa taṇḍulā,
            mārdavotpattyarthaṃ ca śikhaṇḍakākāreṇa balvajā dṛśyante&nbsp;|
         </p>
         
         <p xmlns="">tathā vedavākyāvagataguṇabhāvāśca te dravyasādhanake 'gnihotre sukhaṇḍitāstiṣṭhanto
            ramaṇīyatvātkasyāścidbrāhmaṇyāḥ svakarmaśobhādarśanārthaṃ taṇḍulā homasaṃbandhitvenābhipretāḥ&nbsp;|
            saivaṃ preṣyati guṇakāmā vā yajamāna taṇḍulānadya juhudhīti, tadā dvitīyārthabhāktvaṃ
            bhavati&nbsp;| <b>bhavati hi loke bahu prakārā vivakṣeti</b>&nbsp;| guṇabhūte 'pyarthe kena citkāraṇena kaścitprādhānyāṃśo vivakṣyate tathā pradhānabhūteṣu
            guṇāṃśaḥ&nbsp;| kadā cidubhau kadā cinnobhau&nbsp;|
         </p>
         
         <p xmlns="">na ca yadvivakṣyate tacchabdenābhidhātavyamityasti pramāṇaṃ, vivakṣāsaṃpattyarthaṃ
            tu lakṣaṇādyupāyāntarāśrayaṇaṃ na svārthatyāgaḥ&nbsp;| tasmātprādhānyameva dvitīyārthaḥ&nbsp;|
            kathaṃ tu saktvādiṣu guṇatvamiti&nbsp;| taducyate—
         </p>
         
         <div xmlns="" class="lg">
            <span class="line">prādhānyameva tatrāpi dvitīyā vadati svataḥ&nbsp;|</span>
            <span class="line">virodhāttena saṃbandho guṇabhāvastu lakṣyate&nbsp;||</span>
            
         </div>
         
         <p xmlns="">dvitīyā tāvatkarmatvaṃ pradhānarūpamātmaśak‍tyā vadati, tattviha balavatā kāraṇāntareṇa
            virudhyamānatvānnā ' 'śrīyate&nbsp;| tena tu kārakaviśeṣātmakatvādyatkārakasāmānyamavinābhūtaṃ
            lakṣyate tadaviruddhatvādvivakṣyate&nbsp;| tatraitāvānartho vijñāyate homasya kārakaṃ saktava
            iti&nbsp;| na ca sāmānyaṃ nirviśeṣaṃ vyavahārakṣamamiti viśeṣāpekṣāyāṃ karaṇatvaṃ bhaviṣyati&nbsp;|
            <span class="pageinfo">[411]</span>‘dravyāṇāṃ karmasaṃyoge’ iti bhūtabhavyasamuccāraṇanyāyāt&nbsp;| kathaṃ punaḥ saktuprādhānyavivakṣā
            virudhyate&nbsp;| tatrā ' 'ha—
         </p>
         
         <div xmlns="" class="lg">
            <span class="line">bhūtabhāvyupayogaṃ hi saṃskāryaṃ dravyamiṣyate&nbsp;|</span>
            <span class="line">saktavo nopayokṣyante nopayuktāśca te kvacit&nbsp;||</span>
            
         </div>
         
         <p xmlns="">yasya hi dravyasya kva cidupayogo nirvṛtto bhaviṣyatīti vā 'vadhāryate tatsaṃskārārhatvātkarma
            prati pradhānyaṃ pratipadyate&nbsp;| yatpunarnopayuktaṃ nopayokṣyate vā tasya saṃskāro
            niṣprayojana iti tadvidhānavākyānarthakyaprasaṅgaḥ&nbsp;| tecāmī saktavo na homātprāgupayujyante
            nordhvaṃ, bhasmasādbhāvādbhasmaviniyogavacanābhāvācca&nbsp;| tatra samastaṃ vākyamanarthakaṃ
            bhavatu dvitīyā vā lakṣaṇāvṛtteti, sthitatvādvedaprāmāṇyasya lakṣaṇā grahītavyā&nbsp;|
            mukhyārthaprayogo hyautsargikatvādapavādadarśanena bhrāntitvaṃ pratipadyate&nbsp;| sarvatraiva
            lakṣaṇāśrayaṇamānarthakyaprasaṅganimittam&nbsp;| anyathā mukhyārthopapatteḥ&nbsp;|
         </p>
         
         <p xmlns="">tena virodhātsaktusādhanakahomavidhānaṃ prakaraṇasaṃbandhi gṛhyate&nbsp;| <b>nanu saktūnāmapītihoma</b>vantaḥ saktavo 'pi jyotiṣṭomasyopakṛtyā 'rthavanto bhaviṣyantītyāha&nbsp;| siddhāntavādī
            tu cchalena homasādhanībhūtānāmevārthavattvamabhyupagacchati <b>ko vā brūte neti</b>&nbsp;| sarvatraiva ca&nbsp;||
         </p>
         
         <div xmlns="" class="lg">
            <span class="line">dravyāṇāṃ vākyasaṃyuktakriyānirvartanādvinā&nbsp;|</span>
            <span class="line">na prayojanamastyanyatkathaṃbhāvādyasaṃgateḥ&nbsp;||</span>
            
         </div>
         
         <p xmlns="">yathā homaḥ kriyātmakatvātkimityapekṣamāṇaḥ pradhānakathaṃbhāvenetthamanugrāhakatvena
            gṛhyate naivaṃ dravyam&nbsp;| na ca tasmādadṛṣṭakalpanā, kriyānirvartyatvādapūrvāṇām&nbsp;|
         </p><span xmlns="" class="pageinfo">[412]</span>
         
         <p xmlns="">yatrāpi tāvad‌dravyaṃ sākṣātphalāya codyate yathā ‘godohanena paśukāmasya’ iti tatrāpyanyaprayojanakriyādvāramantareṇa
            nāpūrvaṃ bhaviṣyati&nbsp;| kimuta yadā na kasya cidaṅgatvena saktavaḥ śrūyante&nbsp;| na ca
            kiṃ citkalpanāpramāṇamasti&nbsp;| dvitīyeti cet&nbsp;| na hītyuttaram&nbsp;| dvitīyā hi saktūnāṃ
            prādhānyaṃ vadantī homaṃ tadarthaṃ kuryānna saktubhyo 'pūrvamiti pratipattim&nbsp;| tena
            dvitīyāprasādādbhaveddhomaḥ saktvarthaḥ&nbsp;| kathaṃ nāma homavyāptāḥ saktavaḥ syuriti&nbsp;|
            nānyasmai pnayojanāyāśravaṇāt&nbsp;| te cāmī <b>bhavanti home kṛte saktavo homasaṃbaddhā</b> iti prāgeva prayojanalābhātparyavasitā dvitīyā niṣprayojaneṣvavi, homaṃ praci prādhānyamātreṇa
            karmatvasiddheḥ&nbsp;| tatra siddhe vākyārthe paścānna puruṣasya kratorvopayujyanta iti
            jñātvā tadvacanādvā 'dṛṣṭaṃ kalpyeta prādhānyajñānaṃ vā bhrāntiriti&nbsp;| tatrā ' 'ha—<b>na</b> ca <b>ca tadvacanācchakyamanyatkalpayitumiti</b>&nbsp;|
         </p>
         
         <p xmlns="">prādhānyāvivakṣaiva nyāyyā&nbsp;| tataśca tṛtīyārthasiddhiriti matvā mahābhāṣyakāreṇoktaṃ
            <b>tṛtīyāyāḥ sthāne dvitīyeti</b>&nbsp;| tena vaiṣamyaṃ homasaṃmārgayoḥ, saktūnāṃ niṣprayojanatvena tadarthatvāt, puroḍāśādeścānyaśeṣabhāvena
            paryāgnikaraṇādisaṃskārārhatvāt&nbsp;| dṛ̣dhe ca śāstrārthe 'vasthite dṛṣṭopakārābhāve
            'pyadṛṣṭakalpanā bhaviṣyati&nbsp;| loke 'pyadṛṣṭārthāḥ saṃskārā ācārādgamyante yathā grāmāntarādāgatānāṃ
            śāntyarthamagnilavaṇadadhyakṣataprabhṛteḥ śirasa upari bhrāmaṇaṃ śucideśapratiṣṭhāpanaṃ
            ca&nbsp;|
         </p><span xmlns="" class="pageinfo">[413]</span>
         
         <p xmlns="">na cāsyānupapattirācāraprāmāṇyāt&nbsp;| tenādṛṣṭārthānāmapi tulyaśrutitvātsiddho guṇabhāvaḥ&nbsp;|
            nanvevaṃ sati sarvatraḥ prayojanavattākṛtameva dravyaprādhānyamiti na vaktavyaṃ ‘tulyaśrutitvāt’
            iti, darśayitavyaṃ vā yatra prayojanavattānirapekṣaṃ dvitīyākṛtameva prādhānyaṃ kevalatṛtīyākṛto
            vā guṇabhāva iti&nbsp;| taducyate&nbsp;| prādhānye tāvat ‘ainrdyā gārhapatyamupatiṣṭhata’ ityatra
            liṅgādindrārthatvāvagatergārhapatyaikavākyatvācca tatsādhanakendropasthānaprasaṅge
            kevaladvitīyākṛtameva gārhapatyaprādhānyam&nbsp;|
         </p>
         
         <p xmlns="">tathā ‘sūktavākena prastaram’ ityubhayoḥ prayojanavattvāviśeṣe kevalatṛtīyākṛtamevasūktavākasya
            prastarapraharaṇāṅgatvam&nbsp;| tena vibhāktibhirevāṅgāṅgibhāye 'bhidhīyamāne niṣprayojanatvamapavādo
            na tu prayojanasadasadbhāvenāṅgāṅgitvāmiti vivekaḥ&nbsp;| prayojanaṃ tvadhikaraṇasya na
            samyaganumanyante&nbsp;| tathā hi—
         </p>
         
         <div xmlns="" class="lg">
            <span class="line">sruṅmātrādyanuvādena śamīmayyādicoditam&nbsp;|</span>
            <span class="line">jñāyate 'ṅgapradhānārthaṃ pūrvasiddhāntapakṣayoḥ&nbsp;||</span>
            
         </div>
         
         <p xmlns="">priyaṅgavo hyutpattivākyātkevalapradhānārthatvena jñāyamāna yuktaṃ yadaṅgeṣu na bhavantīti&nbsp;|
            śamīmayatvādi tu srugādimātrānuvādena vidhīyamānaṃ <a id="N201" href="#n201"><sup>201</sup></a> ‘sarveṣāṃ vā śeṣatvasyātatprayuktatvāt’ ityanena vākyasaṃyogabalīyastvātprakaraṇagamyapradhānārthatvabādhenāṅgapradhānārthaṃ
            vijñāyate&nbsp;|
         </p>
         
         <p xmlns="">na cātra viśeṣaṇaṃ kiṃ cidupāttaṃ yena pradhānagatasrugādimātrapratītiḥ syāt, sadapi
            voddiśyamānaviśeṣaṇatvānna vivakṣyeta&nbsp;|
         </p>
         
         <p xmlns="">tasmātpūrvapakṣe 'pi yāni ca pradhānasaṃbandhīni srugādīni yāni cā ' 'rādupakārakasaṃmārgādisaṃbandhīni
            tāni sarvāṇi śamīmayītvādiyuktānītyayukto nānāvṛkṣasruksaṃmārgaḥ&nbsp;| syādetat&nbsp;| <a id="N202" href="#n202"><sup>202</sup></a>‘mukhyārtho vā 'ṅgasyācoditatvāt’ iti vaikṛtaviśeṣāṇāṃ kevalapradhānārthatvānnehāṅgapradhānārthatā
            bhaviṣyatīti&nbsp;| tadayuktam&nbsp;|
         </p>
         <span xmlns="" class="pageinfo">[414]</span>
         
         <div xmlns="" class="lg">
            <span class="line">vākyopāttapradhānārthasaṃbandho yatra gamyate&nbsp;|</span>
            <span class="line">tatraitadvakṣyate nātra tādṛśaśca pratīyate&nbsp;||</span>
            
         </div>
         
         <p xmlns=""><b>‘yajñātharvaṇaṃ vai kābhyā iṣṭayastā upāṃśu kartavyā’</b> iti hi pradhānaireva kāmyaśabdopāttairupāṃśutvaṃ saṃbadhyamānamaṅgasyācoditamiti<a id="N203" href="#n203"><sup>203</sup></a> vakṣyate, na cātra tādṛśaḥ pradhānasaṃyoga iti vaiṣamyam&nbsp;| nanu cā ' 'tideśikatvādaprāptāvastheṣvaṅgeṣu
            śamīmayītvādyupadiśyamānaṃ pradhānamātrārthaṃ bhavet&nbsp;| nārhatyevaṃ bhavitum&nbsp;| evaṃ
            hi sthāsyati&nbsp;|
         </p>
         
         <div xmlns="" class="lg">
            <span class="line">valṛptopakārasākāṅkṣāḥ prathamaṃ prākṛtaiḥ saha&nbsp;|</span>
            <span class="line">saṃbadhyante samīpasthaṃ vikārāḥ projhjhya coditam&nbsp;||</span>
            
         </div>
         
         <p xmlns="">avaśyaṃ cānekārthavidhyanupapatteḥ srugādīnyanuvaditavyāni&nbsp;| tena pratyakṣo 'pi sannupadeśo
            'tideśaṃ tāvatpratīkṣate&nbsp;| tatra yāvatā kālena pradhānasrugādīni prāp‍nuvanti tāvataivāṅgasrugādīnyapītyaviśeṣaḥ&nbsp;|
            kiṃ ca&nbsp;||
         </p>
         
         <div xmlns="" class="lg">
            <span class="line">yadi pradhānamātreṇa śamībhayyādisaṃgatiḥ&nbsp;|</span>
            <span class="line">prākṛtyastu prasajyante prayājādisrucastataḥ&nbsp;||</span>
            
         </div>
         
         <p xmlns="">ya eva hi saṃmārgasrucāṃ varjanopāyastenaiva prayājādisrugvarjanamapi prāpnoti, na
            caitadiṣṭaṃ yuktyabhāvāt&nbsp;| yadyapi ca kiṃ citpradhānamātrasaṃbandhakāraṇaṃ bhavettathā
            'pi saumikavedidakṣiṇānyāyena prasaṅgasiddherna prākṛtajātyupasaṃgraho yujyate&nbsp;| kiṃ
            ca—
         </p>
         
         <div xmlns="" class="lg">
            <span class="line">paridhyādeśca kāryeṇa svarūpamupalakṣitam&nbsp;|</span>
            <span class="line">atatkāryasya saṃmārgaḥ paridherna kṛto bhavet&nbsp;||</span>
            
         </div>
         
         <p xmlns="">paridhirityagniparidhānārthaṃ dravyamucyate&nbsp;| tathā homādyarthā juhvādayastatra saṃmārgasya
            <a id="N204" href="#n204"><sup>204</sup></a>‘arthābhidhānakarma ca’ ityaprayojakatvamapi śakyaṃ vaktum&nbsp;| tataśca bāṇavatparidhiśravaṇe
            yadi tāvadaparihitāneva palāśādītsaṃ mārṣṭi, aparidhaya eva saṃmṛṣṭā bhaveyuḥ&nbsp;| atha
            tānapi paridadhīta , tataḥ kṛte paridhāne prākṛtārthatā na syāt&nbsp;| na ca tulyārthānāṃ
            samuccayo dṛṣṭaḥ&nbsp;| tasmānna paridhyantaramutpādanīyam&nbsp;| avabhṛthasya tvapūrvatvādyāvaduktamātraparyavasāyinaḥ
            sāṅgasya cāpsu coditasya kena saṃmārge 'gnirvā prāpnoti yenotpādyeta&nbsp;| tasmādaprayojanānyetāni&nbsp;|
         </p>
         
         <p xmlns="">tasyodāharaṇaṃ tvekaṃ satyam&nbsp;| tatra hi <a id="N205" href="#n205"><sup>205</sup></a>‘māṃsaṃ tu savanīyānām’ iti siddhāntātpuroḍāśamātreṇāsaṃbadhyamānaṃ tarasamayatvamasavanīyatvānna
            paryagnikaraṇapuroḍāśena saṃbadhyate&nbsp;| na hi savanīyāṅge savanīyaśabdaprayogaḥ&nbsp;| savanasaṃbandhiviṣayatvāt&nbsp;|
            savanīyāṅgasya cāsavanārthatvārthatvāttatrāpi tu vrīhimayatvaṃ durlabham&nbsp;| ‘vrīhibhiryajeta’
            iti pradhānapuro<span class="pageinfo">[415]</span>ḍāśamātreṇa teṣāṃ saṃbandhāt&nbsp;| evaṃ tarhyaniyatadravyakatā paryagnikaraṇapuroḍāśasyeti
            prayojanam&nbsp;| tadapyayuktam&nbsp;| tathā sati kāṃsya<a id="N206" href="#n206"><sup>206</sup></a>bhojinyāyena tarasamayaparyagnikaraṇanaiva śāstrārthopapatteḥ siddhāntārthāsadṛśakarmaprasaṅga&nbsp;|
            tasmātkathaṃ citprakṛtau vrīhimayapuroḍāśagrahaṇāttatsādhanatvaṃ śāstrakṛtatvātprāpnotīti
            vaktavyam&nbsp;|
         </p>
         
         <p xmlns="">tatrāpi tvekahāyanīnyāyenāprayojakatvāt tadabhāve lopaprasaṅgaḥ&nbsp;| tenaitadevaṃ prayojanamityāśrayaṇīyam&nbsp;|
            aniyatadravyakatvaṃ vā&nbsp;| na cātra kāṃsyabhojinyāyaḥ saṃbhavati&nbsp;| māṃsena puroḍāśatvānabhivyakteḥ&nbsp;|
            savanīyapuroḍāśe kathamiti cet&nbsp;| naivaṃ tatra puroḍāśatvamiṣṭaṃ, vacanādapuroḍāśātmakameva
            māṃsaṃ puroḍāśasya sthāne vidhayite yathā dhānādīnām&nbsp;| na hi kathaṃ cidapi māṃsena
            dhānādayo bhavanti&nbsp;| ataśca praiyaṅgavanyāyena pradhānamātre māṃsena puroḍāśo vivartitaḥ&nbsp;|
            paryagnikaraṇaṃ tu puroḍāśasādhanakameva&nbsp;| sattvaniyatadravyako vā kathaṃ cidvā prakṛtidarśanena
            vrīhiyavadravyaka iti sthitam&nbsp;| etāni ca prayojanāni sruk‌saṃmārgasya prakṛtau bahusādhanatvātkapiñjalanyāyena
            tritvasya śāstrīyatvātpātrāvivṛddhāvapi paśucāturmāsyeṣu tisra eva saṃmārṣṭavyāḥ pūrvapakṣe&nbsp;|
            siddhānte tu sarvāḥ, saṃskārasya pratipradhānāvartitvāt&nbsp;|
         </p>
         
         <p xmlns="">tathā <a id="N207" href="#n207"><sup>207</sup></a>paśunyāyena vivakṣitaikasaṃkhyatvādeka eva saṃmārṣṭavyaḥ paridhiḥ pūrvapakṣe&nbsp;| siddhānte
            tu sarve&nbsp;| yatra ca paridhivivṛddhistatra viśeṣaḥ&nbsp;| evamekapuroḍāśe paryāgnikaraṇaṃ
            sarvapuroḍāśe ca vaktavyam&nbsp;| tathā 'pi ‘viśaye laukikaḥ syāt’<a id="N208" href="#n208"><sup>208</sup></a> ityevam ‘agnimupanidhāya<span class="pageinfo">[416]</span>stuvate’ itivallaukikāgnisaṃmārgakaraṇaṃ pūrvapakṣe&nbsp;| siddhānte tu tasyāprayojanatvenāsaṃskāryatvātsarveṣāmāhavanīyādīnāmiti
            viśeṣaḥ&nbsp;|| 12&nbsp;||
         </p>
          
         <span xmlns="" class="trailer">(&nbsp;|| iti saṃmārgādhikaraṇam&nbsp;|| 4&nbsp;|| )</span>
          
         
         <span xmlns="" class="pageinfo">[416]</span>
         
         
         <p xmlns="">‘yaistu dravyaṃ cikīrṣyate’ ityasyāpavādatvena stotraśastropanyāsaḥ&nbsp;| stutireva stotraṃ,
            śastramapi saivāpragītamantrasādhyā, guṇaguṇisaṃbaṃdhakīrtanaṃ ca stutiḥ śiṣyate&nbsp;|
            sā ca prathamaṃ guṇaguṇibhyāṃ nirvartyate&nbsp;| tadabhāve śabdoccāraṇamātrasya stutitvāvyapadeśāt&nbsp;|
            tatra guṇānāṃ tāvadakarmāṅgatayā niṣprayojanatvādekāntena stutyarthatā&nbsp;| tannirvartitā
            tu stutiḥ kiṃ stutyasya smārakatvena śeṣībhavatyuta svaprādhānyenādṛṣṭārthā bhavatīti&nbsp;|
            kiṃ prāptam&nbsp;||
         </p>
         
         <div xmlns="" class="lg">
            <span class="line">dṛṣṭena kratusiddha‍yarthāṃ sādhayanti yataḥ smṛtim&nbsp;|</span>
            <span class="line">stotraśastrāṇi tena syuḥ saṃskārā devatāḥ prati&nbsp;|| 13&nbsp;||</span>
            
         </div>
          
         
         
         <p xmlns="">pramāṇāntaravirodhena dūṣaṇaṃ tāvaducyate&nbsp;| tathā hi—</p>
         
         <div xmlns="" class="lg">
            <span class="line">yadyatrāvidyamānārtho mantraḥ stotuṃ prayujyate&nbsp;|</span>
            <span class="line">tasyārthenāpakṛṣṭatvātprāptabādhaḥ prasajyate&nbsp;||</span>
            
         </div>
         
         <p xmlns="">yā yaddevatānāmasaṃyuktā stuticodanā bhāvaneti yāvat, codyamānatvāt, sā tadarthaparatvāttasminnasati
            na svārthaṃ karotīti tadvaśenendrīstutirmāhendragrahayajisaṃnidhimullaṅghya yatrendrastatra
            gacchet&nbsp;| tataśca kramasaṃnidhibādhaḥ&nbsp;| kramaścātra yathāsaṃkhyenottarāsu pāṭhaḥ&nbsp;|
            <span class="pageinfo">[417]</span>saṃnidhistu rathaṃtaracodanayopasthānaṃ prakaraṇaparāmarśo vā&nbsp;|| 14&nbsp;||
         </p>
          
         
         
         <p xmlns="">nāyaṃ doṣaḥ&nbsp;| kiṃ kāraṇam—</p>
         
         <div xmlns="" class="lg">
            <span class="line">tatra mantro 'pakṛṣyeta yatra so 'rthāntaraṃ vrajet&nbsp;|</span>
            <span class="line">abhivatyo 'rthavatyastu sāmyādindramahendrayoḥ&nbsp;||</span>
            
         </div>
         
         <p xmlns="">ya eva hi abhivatībhirindraḥ stūyate sa eva māhendragraheṇejyate tatra satyevārthe
            kimityapakarṣaḥ syāt&nbsp;| na ca yāvatkarmāṅgabhūte 'rthe vidyate tatsarvaṃ mantreṇābhidhātavyaṃ,
            nyūnamadhikaṃ vā 'sau yadabhidhātuṃ samarthastadabhidhatte&nbsp;| tena nirguṇendraprakāśanaṃ
            guṇasyātantratvātprakaraṇalabhyatvādvā nirguṇadravyaprakāśanavadeva&nbsp;| na ca śabdamātraṃ
            devateti navamadaśamayorabhidhāsyate&nbsp;| tataśca ya eva mahendraśabdenārthaścoditaḥ
            sa evendraśabdenocyata ityarthāntaratvakalpanāpramāṇābhāvāt&nbsp;| tasmādutkarṣopalambhāvātsaṃskārakarmatvameva
            yuktamiti&nbsp;|| 15&nbsp;||
         </p>
          
         
         
         <p xmlns="">naitadasti&nbsp;| nirguṇendrābhidhānādanutkarṣa iti&nbsp;| prasajyata evotkarṣaḥ&nbsp;| kutaḥ—</p><span xmlns="" class="pageinfo">[418]</span>
         
         <div xmlns="" class="lg">
            <span class="line">yadyabhedaḥ pramāṇena bhavedindramahendrayoḥ&nbsp;|</span>
            <span class="line">tato 'yaṃ nāṃpanīyeta bhedastvatra pratīyate&nbsp;||</span>
            
         </div>
         
         <p xmlns="">yadyavayavavyutpattyā mahāṃścāsāvindraścetyevaṃ mahendraśabdamanvācakṣāṇaistadvitānugamaḥ
            kriyeta,tata indra eva guṇamātraviśiṣṭo 'sya grahasya devateti gamyeta&nbsp;| na tvevamasti&nbsp;|
            samudāyaprasiddhibalīyastvenendravyatiriktarụ̄dhiśabdābhidheyamahendrapratīteḥ&nbsp;| tathā
            hi—
         </p>
         
         <div xmlns="" class="lg">
            <span class="line">vyutpādyate mahendraścedvākyabhedādi duṣyati&nbsp;|</span>
            <span class="line">avyutpattau mahendrārthaḥ sphuṭaṃ vastvantaraṃ bhavet&nbsp;||</span>
            
         </div>
         
         <p xmlns=""><b>na cāsya mahattvamapekṣamāṇasyeti</b> avayavavyutpattiṃ nirākaroti&nbsp;| katham—
         </p>
         
         <div xmlns="" class="lg">
            <span class="line">vṛttidvaye 'pi sāmarthyaṃ smaryate hi viśeṣaṇam&nbsp;|</span>
            <span class="line">vyutpattyāśrayaṇe caitadubhayatrāpi durlabham&nbsp;||</span>
            
         </div>
         
         <p xmlns=""><a id="N209" href="#n209"><sup>209</sup></a>‘samarthaḥ padavidhiḥ’&nbsp;| <a id="N210" href="#n210"><sup>210</sup></a>‘samarthānāṃ prathamādvā’ iti ca samāsataddhitavṛttyorviśeṣaṇam&nbsp;| atastadabhāve naikayā
            'pi bhavitavyam&nbsp;| yadi yugapatsamāsatāddhitāvanvākhyāyete tato naikatrāpi sāmarthyaṃ
            labhyate&nbsp;| kutaḥ—
         </p>
         
         <div xmlns="" class="lg">
            <span class="line">taddhitena hyasaṃbandho mahattve 'pekṣite bhavet&nbsp;|</span>
            <span class="line">tasminnapekṣyamāṇe ca na mahattvena saṃgatiḥ&nbsp;||</span>
            
         </div>
         
         <p xmlns="">ekārthībhāvalakṣaṇaṃ vyapekṣālakṣaṇaṃ vā sāmarthyamubhayathā 'pi sāpekṣasya nāvakalpate&nbsp;|
            katham—
         </p>
         
         <div xmlns="" class="lg">
            <span class="line">anyavastvanapekṣatve hyanyenaikārthateṣyate&nbsp;|</span>
            <span class="line">sāpekṣastvanyavikṣipto naikārthyaṃ pratipadyate&nbsp;||</span>
            
         </div>
         
         <p xmlns="">avikṣipyamāṇau hi dvāvarthāvekatra lolībhāvaṃ pratipadyeyātām&nbsp;| na ca vikṣipyamāṇau,
            nānātve buddhikāluṣyāt&nbsp;| yo hyavayavābhyāmekatropasaṃhṛtābhyāmubhayaviśiṣṭa eko 'rthaḥ
            pratipādyate so 'pi nirapekṣābhyāmeva&nbsp;| sāpekṣatve saṃśayarūpeṇaikatrānupasaṃhārāt&nbsp;|
            evaṃ tāvadaikārthyalakṣaṇasāmarthyābhāvaḥ&nbsp;|
         </p>
         
         <div xmlns="" class="lg">
            <span class="line">vyapekṣā punarāhatya vigatāpekṣatocyate&nbsp;|</span>
            <span class="line">sāpekṣatve ca dūre 'sāvityevamasamarthatā&nbsp;||</span>
            
         </div>
         
         <p xmlns="">na hi sāpekṣo vigatāpekṣaśabdena śakyo vaktumityubhayasāmarthyābhāvādubhayavṛttyabhāvaprasaṅgaḥ&nbsp;|
            evaṃ tāvadyugapadanvākhyāne doṣaḥ&nbsp;|
         </p><span xmlns="" class="pageinfo">[419]</span>
         
         <div xmlns="" class="lg">
            <span class="line">krameṇā ' 'khyāyamāne tu vākyabhedo 'sakṛcchruteḥ&nbsp;|</span>
            <span class="line">kṛtvā samāsamuccāryaṃ punaḥ śabdadvayaṃ bhavet&nbsp;||</span>
            
         </div>
         
         <p xmlns="">etadevābhipretyā ' 'ha—<b>na ca taddhitārthe vṛttasye</b>tyādi&nbsp;|
         </p>
         
         <div xmlns="" class="lg">
            <span class="line">taddhitārthe na vṛttasya vṛddhiḥ syāduttare pade&nbsp;|</span>
            <span class="line">mahattvaṃ dravyasaṃbandhi nopasarjanasaṃgati&nbsp;||</span>
            
         </div>
         
         <p xmlns="">mahaindra iti hi syānna cendraviśeṣaṇaṃ mahattvam&nbsp;| na hyupasarjanamabhibhūtasvārthavṛtti
            viśe ṣaṇāntaraiḥ saṃyujyate&nbsp;| <b>na ca samāsārthe vṛtta</b>syeti vākyabhedamātreṇaivocyate&nbsp;| tena kramavṛttirapi nāstīti pratipādya punaryugapadvṛttimeva
            doṣāntarābhidhitsayopanyasyati&nbsp;| <a id="N211" href="#n211"><sup>211</sup></a><b>‘aikaśabda‍ye parārthavat’</b> ityanena nyāyenendraśabdasya mahattvataddhitārthau prati vairūpyanimittavākyabhedaprasaṅgaḥ|
            vidhyanekavyāpārātmakaścāparo vākyabhedaḥ&nbsp;| tathā hi—
         </p>
         
         <div xmlns="" class="lg">
            <span class="line">mahattvasyendrasaṃbandhaṃ tasya ca dravyasaṃgatim&nbsp;|</span>
            <span class="line">vidadhatpratyayo vākyaṃ bhindyātpunarapi śruteḥ&nbsp;||</span>
            
         </div>
         
         <p xmlns=""><b>tasmānnendro</b> devatā mahattvaviśiṣṭaḥ&nbsp;| kiṃ tarhyavayavasaṃbandhānirapekṣādrụ̄dhiśabdāttāddhitotpattiḥ&nbsp;|
            ataśca siddhaṃ devatāntaratvam&nbsp;| na ca vṛtravadhottarakālaṃ mahattvābhidhānenendrasyaiva
            mahendratvaṃ bhavet&nbsp;| vedasyā ' 'dimattvaprasaṅgāt&nbsp;| ato nityarūḍhasyaiva stutimātrārthametat&nbsp;||
            16&nbsp;||
         </p>
          
         <span xmlns="" class="pageinfo">[420]</span>
         
         
         <p xmlns="">vyapadeśabhedācca bhedaḥ&nbsp;| evaṃ ca mantrayorvyavasthā bhaviṣyati&nbsp;| itarathā vikalpe
            pakṣe bādhaḥ syāt&nbsp;| asati cārthabhede mantrabhedasyādṛṣṭārthatā prasajyeta&nbsp;|
         </p>
         
         <div xmlns="" class="lg">
            <span class="line">tasmādyathaiva sūryāderindrādatyantabhinnatā&nbsp;|</span>
            <span class="line">mahendrasya tathaiveti pragāthāpanayo bhavet&nbsp;||</span>
            
         </div>
         
         <div xmlns="" class="lg">
            <span class="line">evaṃ vyākhyāyamāne tu rụ̄dhitve taddhite sati&nbsp;|</span>
            <span class="line">agnīṣomādayaḥ sarve rụ̄dhitvānna dvidevatāḥ&nbsp;||</span>
            
         </div>
         
         <p xmlns="">yathaiva hīndraśabdasya mahattvataddhitāvapekṣamāṇasya yugapatkrameṇa vā vṛttirna
            saṃbhavatyevameva somasyāgnimapekṣamāṇasya na taddhitasaṃbandhastadapekṣasya vā nāgninā
            saha samāsaḥ&nbsp;| tathā kramavṛttau punaruccāraṇe vākyabhedānnānyataratra vṛttasyānyatareṇa
            vṛttiḥ, somapadasya vairūpyaṃ, pratyayasyānekārthavṛttiriti doṣāṇāṃ sāmyenārụ̄dhitvaprasaṅgātsamastadvidevatyatvavyavahārocchedaḥ
            syāt&nbsp;|
         </p>
         
         <p xmlns="">na caiṣāṃ rụ̄dhitvaṃ śakyaṃ vadituṃ, sarvatra śāstre dvidevatyatvābhyupagamāt&nbsp;| tadyathā
            <a id="N212" href="#n212"><sup>212</sup></a>caturdhākaraṇendra<a id="N213" href="#n213"><sup>213</sup></a>pītapūṣa<a id="N214" href="#n214"><sup>214</sup></a>prapiṣṭabhāgāvicāreṣu sāpekṣāgnidevatyādīnāmaindrāgnāgnīṣomīyādīnāmāgneyādiśabdaiḥ
            kevalāgnyādidevatākairasāmarthyādagrahaṇamiti vakṣyati&nbsp;| rụ̄dhitve hi kasya kvāpekṣā
            bhavet&nbsp;|
         </p>
         
         <p xmlns="">tathā dvidevatatvasāmānyenaindrāpaupṇādīnāmagnīṣomīyaindrāgnaprakṛtikatvaṃ <a id="N215" href="#n215"><sup>215</sup></a>vakṣyate&nbsp;| tathā ‘medhapatibhyāṃ medham’ ityatra <a id="N216" href="#n216"><sup>216</sup></a>‘devatā tu tadāśīṣṭ‌vāt’ ityarthadvayamāśrayiṣyate&nbsp;| tathā manotādhikaraṇe vakṣyati<a id="N217" href="#n217"><sup>217</sup></a> <b>satyamagnīṣomau devatāprakṛtau tāvagniśca somaśca tatrāgniradevatā na tvasamaveta</b> iti&nbsp;| tathā devatādvandvāśrayāṇi agnerītvaṣatvādīni <a id="N218" href="#n218"><sup>218</sup></a>smaryamāṇāni na śakyāni bādhitum&nbsp;|
         </p>
         
         <p xmlns="">yadi ca vyākaraṇamevamādāvapramāṇaṃ tarhi devatātaddhitasmaraṇāprāmāṇyādagnīṣomādīnāṃ
            devatātvamapi na syāta&nbsp;| atha tatpratītirabhyupagamyeta sā tulyā 'rthadvayapratītāvapīti
            rụ̄dhitvābhāvaḥ&nbsp;| etenāśvakarṇādivadartharahitasamāsānvākhyānena svarasaṃskāraprasiddha‍yartha<span class="pageinfo">[421]</span>magnīṣomīyādidvaṃdvasmaraṇaprāmāṇyakalpanaṃ pratyuktam&nbsp;| tathā hi—
         </p>
         
         <div xmlns="" class="lg">
            <span class="line">yatrārthasya visaṃvādaḥ pratyakṣeṇopalabhyate&nbsp;|</span>
            <span class="line">svarasaṃskāramātrārthā tatra vyākaraṇasmṛtiḥ&nbsp;||</span>
            
         </div>
         
         <p xmlns="">mahadindraśabdayostāvadavaśyaṃ pṛthagarthābhidhānaśaktiḥ kalpayitavyā&nbsp;| tayośca guṇaguṇya
            bhidhāyitvādviśeṣaṇaviśeṣyātmakatvamavadhāritam&nbsp;| tatra yāvadeva saṃhatāvuccāritau
            tāvadeva pūrvānubhūtārthasaṃbandhitayā viśiṣṭārthapratyayo jāyate&nbsp;| na cāsya nivartakaṃ
            kiṃcidasti&nbsp;| na ca samudāyasyāpūrvaśaktyantarakalpanāpramāṇaṃ vidyate&nbsp;| labdhātmikā
            ca samudāyaprasiddhiravayavaprasiddhiṃ bādhate&nbsp;| na cāvayavārtharahitārthāntaraprayogaṃ
            vispaṣṭamantareṇa tadātmalābhaḥ&nbsp;| kiṃ ca—
         </p>
         
         <div xmlns="" class="lg">
            <span class="line">ekastāvadātikleśairindro 'stītyavagamyate&nbsp;|</span>
            <span class="line">mahendrastvaparaḥ kalpyaḥ punaḥ kleśāntarairbhavet&nbsp;|</span>
            
         </div>
         
         <p xmlns="">pratyakṣe 'pi tāvadarthe 'nekaśabdaśakteḥ kalpanā niṣpramāṇikā, kimuta yatrārthasadbhāvo
            'pi kalpanīyaḥ&nbsp;| tadihendraśabdaprayogānyathānupapattyendrastāvadadṛṣṭo 'pi kalpyate,
            tatra yadipunarmahendraśabdaprayogānyathānupapattirbhavettato 'rthāntaraṃ mahendro
            nāma kalpyeta&nbsp;| yadā tu pūrvakalpitābhyāmeva mahadindrapadaśaktibhyāṃ prayogaḥ sidhyati,
            sa eva cārthaḥ kiṃ cidviśiṣṭaḥ pratyabhijñāyate, kastadā 'rthāntaraṃ kalpayituṃ śakṣyati&nbsp;|
            tasmādindra eva mahattvaviśiṣṭo mahendro nānya iti siddham&nbsp;| na ca samāsaṃ kṛtvā taddhite
            kriyamāṇe kasya cidasāmarthyaṃ samāsavelāyāṃ taddhitavelāyāṃ cāpekṣaṇīyārthāntarānupādānāt&nbsp;|
            na ca dviruccāraṇanimittavākyabhedaprasaktiḥ&nbsp;| sakṛduccāritaikapadopāttānekārthakathanāt&nbsp;|
            vṛttidvayātmakaṃ hi māhendrapadam&nbsp;| ekaikā ca vṛttirvākyārthe vartate&nbsp;| tatra yayorvākyayorarthaumāhendrapadenopāttau
            tau tābhyāṃ nirbhidya kathyete&nbsp;| yaccātrāsakṛduccāraṇaṃ dṛśyate naḥ tadvedavacanasyaiva&nbsp;|
            na hi kadā cidapyevaṃrūpo vedo 'sti mahāṃścāsāvindraśca mahendro devatā asyeti māhendraḥ&nbsp;|
            na caitadevaṃ vaidikaṃ padamevaṃ vibhajyate&nbsp;| vibhāgasya pauruṣeyatvenāvaidikatvāpatteḥ&nbsp;|
            kiṃ tu—
         </p>
         
         <div xmlns="" class="lg">
            <span class="line">vede svarūpataḥ śabdo māhendrādiravasthitaḥ&nbsp;|</span>
            <span class="line">tasyārthaḥ sakalo vākyaiḥ pauruṣeyairnirupyate&nbsp;||</span>
            
         </div>
         
         <p xmlns="">vicitraśaktīni hi padāni ekānekapadārthapratīteḥ&nbsp;|</p>
         
         <p xmlns="">tathaiṣāmarthakathanaṃ kadācitpadenaivānyena kriyate kadācidvākyena, tenāpyekenānekena
            vā dvipadena bahupadena veti vaicitryam&nbsp;| tadyathā kaḥ pikaḥ kokilaḥ, ka aupagava
            upagorapatyam&nbsp;| upagunā vā svakāntāyāmutpāditaḥ&nbsp;| tathā pacatītyukte pākaṃ paragāmiphalamekaḥ
            kartā pūrvāparībhūtaṃ vartamānakāle nirvartayatīti kathyate&nbsp;| na caivaṃ kathayatāṃ
            vākyabhedaḥ prasajyate&nbsp;| na vā 'śabdārthatvamadhyavasīyate&nbsp;| evameva yadi māhendrapadopātto
            'rthastadaspṛśadbhireva <span class="pageinfo">[422]</span>
            śabdaśaktividbhiḥ puruṣaiḥ svavākyenaikenānekena vā kathyate kastatra vākyabhedaḥ,
            śatakṛtvo 'pi hi svavākyamuccāryamāṇaṃ na vedaṃ dūṣayati&nbsp;| na ca tadīyoḥ 'rthaḥ kathyamānaḥ
            pauruṣeyatvaṃ bhajate, avaśyaṃ cāneko 'rthaḥ puruṣaiḥ kathyamānaḥ krameṇa kathayitavyaḥ,
            so 'pi ca prakṛtipratyayapaurvāparyeṇetyevaṃ kathyate mahāṃścāsāvindraścetyādi&nbsp;| na
            caivaṃ sāpekṣatvam&nbsp;| <a id="N219" href="#n219"><sup>219</sup></a>‘athavā bhavati ca pradhānasya sāpekṣasyāpi samāsa’ iti yadyapīndraśabdastaddhitāpekṣastathā
            'pi mahattvaṃ prati pādhānyāllabhate samāsam&nbsp;| ataśca yugapadapekṣāyāmavirodhastathā
            'pi tu vṛttiḥ krameṇaiva&nbsp;| kutaḥ—
         </p>
         
         <div xmlns="" class="lg">
            <span class="line">sāpekṣo 'pi mahattvena pradhānatvātsamasyate&nbsp;|</span>
            <span class="line">tadapekṣo guṇatvāttu taddhitenaiva vartate&nbsp;||</span>
            
         </div>
         
         <p xmlns="">tena yatraiva pradhānaṃ sāpekṣaṃ tatraitayaiva tāvadva‌ṛttyā bhavitavyamiti samāsa
            eva prathamaṃ bhavati&nbsp;| yadi vā kṛtvā samāsaṃ tantreṇa vṛttiriṣyeta, tataḥ śuddha
            indrastaddhitasaṃbandhī śuddhaśca samāsabhāgiti nirguṇasyaivendrasya devatātvāpatterguṇānarthakyaprasaṅgaḥ&nbsp;|
         </p>
         
         <p xmlns="">na cendramahattvayoryugapattāddhitārthe nipatitayoraruṇaikahāyanyādivatparasparaniyamo
            labhyate&nbsp;| na hyakriyāyāṃ yugapatsaṃnipāto nāpi viśeṣaṇavaśīkārasāmarthyam&nbsp;| satyapi
            ca dvandvadevatāpattiḥ&nbsp;| akṛtasamāsayośca mahadindraśabdayoranekatvādvivakṣitaikasaṃkhyaprātipadikanimittataddhitasaṃbandhābhāvaprasaṅgaḥ&nbsp;|
            kiṃ ca—
         </p>
         
         <div xmlns="" class="lg">
            <span class="line"><a id="N220" href="#n220"><sup>220</sup></a>subantau yadi vaitau te, na prātipadikaṃ tataḥ&nbsp;|</span>
            <span class="line">asubantatvaklṛptau vā samāsāṃśo na labhyate&nbsp;||</span>
            
         </div>
         
         <p xmlns="">tasmānna yugapad‌vṛttiriti kramavṛttyā samāsārthasyaiva devatātvam&nbsp;| ataścendra eva
            guṇasaṃyukto mahendro nārthāntaramiti pūrvapakṣa eva śobhana ityanyaduttaraṃ vācyam&nbsp;|
            taducyate—
         </p>
         
         <div xmlns="" class="lg">
            <span class="line">śrutyā hi devatā yāge samavaiti na rūpataḥ&nbsp;|</span>
            <span class="line">tasmānmāhendraśabdoktyā mahendro devateṣyate&nbsp;||</span>
            
         </div>
         
         <p xmlns="">yadyapyabhinno 'rthastathāpi <a id="N221" href="#n221"><sup>221</sup></a>‘vidhiśabdasya mantratve bhāvaḥ syāttena codanā’ iti mahendraśabdenaivocyamānasyāsmin
            grahayāge devatātvaṃ nānyathā&nbsp;| tatra sakalaparyāyeṇāpi bṛhadindrādiśabdenocyamānasya
            devatātvaṃ na bhavati kimuta nyūnenaivendraśabdena&nbsp;| tathā hi—
         </p>
         
         <div xmlns="" class="lg">
            <span class="line">artho 'pi yādṛśo yatra devatātvena coditaḥ&nbsp;|</span>
            <span class="line">manāgapi tato 'nyatve devateti na gamyate&nbsp;||</span>
            
         </div><span xmlns="" class="pageinfo">[423]</span>
         
         <p xmlns="">devatātvasya pratyakṣādyanavagamyatvāccodanaivaikaṃ pramāṇaṃ sā ca yaṃ yādṛśaṃ yatra
            yādṛśe cārthe vidadhāti, sa yadi tathaivānuṣṭhāne 'pi saṃpādyeta, tatastatpramito
            'yamityavasīyate&nbsp;|
         </p>
         
         <p xmlns="">kiṃcidapi cedihānyathā jātaṃ nivṛttavyāpārāyāṃ codanāyāṃ pramāṇāntaraṃ mṛgyaṃ na ca
            tadastītyapramāṇatā yathā vakṣyati<a id="N222" href="#n222"><sup>222</sup></a>&nbsp;| ‘sa evāgniraṣṭākapālasya devatā nā ' 'jyasya’ iti&nbsp;| tena vyavasthāvaśādyathaivendre
            codite 'gnerdevatātvaṃ na bhavati, somasya ca codite na puroḍāśasya, abhiṣutasya ca
            na latāyāḥ, śuddhe ca na saguṇasya, tathaiva guṇavati codite na nirguṇasya&nbsp;| kutaḥ—
         </p>
         
         <div xmlns="" class="lg">
            <span class="line">devatā hi vidheyatvādvivakṣitaguṇeṣyate&nbsp;|</span>
            <span class="line">lakṣaṇatve tu tasyāḥ syādavivakṣā guṇādiṣu&nbsp;||</span>
            
         </div>
         
         <p xmlns="">yadi hi taddhitasaṃbandhe devatoddiśyamānā syāttato 'syā guṇavivakṣā bhavet&nbsp;| iyaṃ
            punaravidhīyamānā devatātvameva na pratipadyata ityavaśyopādātavyā&nbsp;| tataśca vivakṣitaguṇatvāttadapāye
            na kathaṃ ciddevateti gamyate&nbsp;| yathā śuklavāsā bhojayitavyo ‘lohitoṣṇīṣā ṛtvijaḥ
            pracaranti’ ‘daṇḍī praiṣānanvāhaṃ’ iti viśeṣaṇarahitānāmakarmāṅgatvam&nbsp;| yadā te 'pyuddiśyante
            yo 'yaṃ śuklavāsāstamānayetyādau tadā vinā 'pi viśeṣaṇenā ' 'nīyante&nbsp;| tadiha yadyapi
            tāvaddevatārūpeṇopakuryāttathā 'pi na guṇarahitā ' 'śrīyeta, kimuta yadā 'midhānopakāriṇī
            vidhigatavyatiriktābhidhānābhihitā naiva pratyabhijñāyate saiveyaṃ devateti&nbsp;|
         </p>
         
         <p xmlns="">samāsena ca vidhīyamānāyāṃ nānekārthavidhidoṣaprasaktiḥ&nbsp;| tatra māhendragrahagatā
            na kathaṃ cidindraśabdenocyate&nbsp;|
         </p>
         
         <p xmlns="">yā tu tenocyate sā tatra naiva devatetyanarthakamevāsyāḥ prakāśanam&nbsp;| ataśca ‘na śrutisamavāyitvāt’
            ityayamapi sūtrārtho bhavati śrutisamavetaṃ devatātvaṃ bhaviṣyati tadadhīnajñānamityarthaḥ&nbsp;|
            tacca taddhitasaṃvāde sati jñāyate&nbsp;| tasmādasti devatābheda iti&nbsp;| kathaṃ tvaṃsmin
            pakṣe bhāṣyagamanikā&nbsp;| tadabhidhīyate&nbsp;|
         </p>
         
         <p xmlns="">pūrvapakṣavādī tāvadanutkarṣaṃ pragāthasya vadati, yaśca māhendrād‌grahādindrābhidhānasamarthamantrānutkarṣaṃ
            vadati tenākarmāṅgabhūtārthaprakāśanavaiyarthyādindra evātra śuddho devatābhūtaḥ prakāśyata
            ityabhyupagataṃ bhavati&nbsp;|
         </p>
         
         <p xmlns="">tasya ca devatātvaṃ nābhyupagamamātreṇa sidhyati, nāpi pramāṇāntareṇeti ya etad‌grahotpattivākye
            devatābhidhānaśaktistaddhitaḥ śrūyate ‘māhendraṃ gṛhṇāti’ iti tatsaṃyogādvijñāyate&nbsp;|
            sa ca yadi samāsānniṣkṛṣya kevalādindraśabdādutpādyate, tato mantrābhidheyasadṛśaṃ
            devatātvamuktaṃ bhavati&nbsp;|
         </p>
         
         <p xmlns="">siddhavaccaitamarthaṃ pūrvapakṣavādino 'bhipretaṃ manvāno niṣkṛṣya bravīti indro 'sya
            deva<span class="pageinfo">[424]</span>tā—iti taddhitasaṃyogena jñāyate, <b>na cāsya mahattvamapekṣamāṇasyā</b>kṛte samāse śuddhasyopasarjanībhūtasya taddhitasaṃyogaḥ, <b>taddhitasaṃyogāpekṣasya veti</b>—satyami sāpekṣapradhānasamāse prātipadikāvasthāyāṃ taddhitāpekṣā, na ca tadānīmasuvantatvātsamāsopapattiḥ&nbsp;|
            tena yatraiva pṛthagbhūtaṃ subantaṃ saṃbandhārhameva padāntaramapekṣate yathā rājapuruṣaḥ
            śobhana iti, tadviṣayamevait, ‘bhavati vai pradhānasya sāpekṣasyāpi samāsa’ iti draṣṭavyam&nbsp;|
         </p>
         
         <p xmlns="">akṛte ca samāse taddhitāpekṣāyāṃ vākyāttaddhitotpattirityabhyupetaṃ syāt&nbsp;| śuddhasya
            vā taddhitasaṃsparśādviśeṣaṇānantargatiprasaṅgaḥ&nbsp;| kramavṛttiḥ punarbhavato nābhipretaiva,
            pūrvaṃ taddhitasaṃbandhe pūrvoktāveva dravyaviśeṣaṇottarapadavṛddhiprasaṅgadoṣau&nbsp;|
         </p>
         
         <p xmlns="">na ca samāsārthe vṛttasya śuddhasya taddhitasaṃbandhaḥ&nbsp;| tenaikasminneva prayoge tantrasaṃbandho
            'bhyupagantavyaḥ&nbsp;| tataśca <a id="N223" href="#n223"><sup>223</sup></a>‘aikaśabdye parārthavat’ iti tathaiva vairūpyadoṣaḥ&nbsp;|
         </p>
         
         <p xmlns=""><b>vispaṣṭaścāyamanyo 'rtha</b> iti prāksamāsādanekārthavidheḥ samāsapadalamyatvādvākyamedamāha&nbsp;| kṛte tu samāse
            naiṣa doṣaḥ&nbsp;| <b>tasmānnendro devatā 'mahattvaviśiṣṭaḥ śuddhaḥ</b> kiṃ tarhi, viśiṣṭa eva&nbsp;|
         </p>
         
         <p xmlns="">atha vā nendro devatā kevalapadopāttaḥ śuddha ityabhiprāyaḥ&nbsp;| kathaṃ tarhi, mahattvaviśiṣṭaḥ,
            samāsaprātipadikāttaddhitotpatteḥ&nbsp;|
         </p>
         
         <p xmlns="">na <b>tvavayavasaṃbandhene</b>ti—nāvayaprasiddhinirākaraṇaparaṃ, kiṃ tarhi, nāvayavasaṃbandhena taddhitotpattirniṣkraṣṭumaśakyatvādityabhiprāyaḥ&nbsp;|
         </p>
         
         <p xmlns=""><b>tasmāddevatāntara</b>miti&nbsp;| satyapi dravyaikatve saguṇanirguṇāśrayaṇāddevatāntaratvam&nbsp;| āha ca—
         </p>
         
         <div xmlns="" class="lg">
            <span class="line">ācāryo mātulaśceti dravyaikatve 'pi dṛśyate&nbsp;|</span>
            <span class="line">apekṣāhetubhedena vyavahāraḥ pṛthaktayā&nbsp;||</span>
            
         </div>
         
         <p xmlns=""><b>yadapyucyate indrasya vṛtravadhottarakālamiti</b>&nbsp;| pūrvaṃ sarvatra śuddhātmanaḥ pratipannadevatātvasya paścāttano 'yaṃ guṇaḥ stutimātropayogī
            na devatātve 'ntarbhavatīti manyate&nbsp;| asya tūttaraṃ gatārtham&nbsp;|
         </p>
         
         <p xmlns="">sthite ca devatāntaratve, śuddhasya devatāyāḥ prakāśanaṃ, śuddhena vā viśiṣṭasya,
            viśiṣṭacodanāyāmapi vā śuddhasya devatātvaṃ, śuddhaśabdoccāraṇe 'pi vā viśiṣṭe devatātvaṃ
            pratipadyata ityādi sarvamandhakāranirīkṣitaṃ sāhasamātreṇābhyupagamyeta, na caitadyuktam&nbsp;|
            ato yatra vidhimantrayordevatāsaṃvādastatra pragātho nīyeta&nbsp;| asmatpakṣe punaḥ—
         </p>
         
         <div xmlns="" class="lg">
            <span class="line">yāṃ kāṃ cidapyupādāya devatāṃ sādhitā stutiḥ&nbsp;|</span>
            <span class="line">adṛṣṭaṃ yāgamātrārthaṃ karotyārādavasthitam&nbsp;|| 17&nbsp;||</span>
            
         </div>
          
         
         <span xmlns="" class="pageinfo">[425]</span>
         
         <p xmlns="">yadi cā ' 'dimānanādirvā guṇaḥ kevalamindrastutyarthamevopādīyate na devatātve 'ntarbhavati,
            tato 'syopādānamevānarthakaṃ syāt&nbsp;| sarvā hi devataivamarthamabhidhīyate vidhīyate
            vā, kathaṃ nāma taduddeśena karma kriyeteti&nbsp;|
         </p>
         
         <p xmlns="">yadi cāvihite vihite ca guṇe kevalenendreṇa vyavahiyate tato nārtho guṇābhidhānena&nbsp;|
            kiṃ ca—
         </p>
         
         <div xmlns="" class="lg">
            <span class="line">guṇo 'nantargataścātra paścādābhihito bhavet&nbsp;|</span>
            <span class="line">lakṣaṇatvena voktaḥ sannacāprāptestadasti te&nbsp;||</span>
            
         </div>
         
         <p xmlns="">na hi grahasaṃbandha indrasya prāpto yena tadratendrānuvādena mahattvaṃ kevalameva
            stutyarthamucyeta&nbsp;| na ca mahānindraḥ prāpto yato guṇenopalakṣya vidhīyeta&nbsp;| tasmādaprāptavidherdevatāntaratā&nbsp;||
            18&nbsp;||
         </p>
          
         
         
         <p xmlns="">pūrvavanmantravyapadeśabhedavyavasthā&nbsp;|| 19&nbsp;||</p>
          
         
         
         <p xmlns="">vaśādidravyāṇāmartharūpopakāritvātpratyakṣalabhye viśeṣe sāmānyenāpi siddherna vidhi
            <span class="pageinfo">[426]</span>śabdādaraḥ&nbsp;|| 20&nbsp;||
         </p>
          
         
         
         <p xmlns="">balavatpramāṇavirodhe saṃskārapakṣastyajyeta, na ca so 'sti, liṅgabalīyastvādutkarṣasiddherityaparyudāsaḥ
            saṃskārapakṣasya&nbsp;|
         </p>
         
         <div xmlns="" class="lg">
            <span class="line">atha vā 'rthaikadeśo 'yaṃ samāsārthaprakāśanam&nbsp;|</span>
            <span class="line">kariṣyatyavirodhāya manotāsthāgniśabdavat&nbsp;||</span>
            
         </div>
         
         <p xmlns="">anutkṛṣyamāṇa eva vā pragāthaḥ sannidhivaśādavayavadvāreṇa mahendramavirodhāya dṛṣṭārthatvāya
            ca prakāśayiṣyati, yathā 'gnīṣomīye manotāyāmagniśabdaḥ prakaraṇātsamāsasthaḥ pratīyamānaḥ
            sāhacaryātsomamapi pratipādayansamudāyārtho vijñāyate&nbsp;| ataścānutkarṣe 'pyadoṣa iti&nbsp;||
            21&nbsp;||
         </p>
          
         
         
         <div xmlns="" class="lg">
            <span class="line">āmnāteṣvapi mantreṣu notkṛṣṭeṣvarthadarśanam&nbsp;|</span>
            <span class="line">sarveṣu bhavatītyevaṃ notkṛṣṭatvaṃ na duṣyati&nbsp;||</span>
            
         </div>
         
         <p xmlns="">na hi yamādīnāṃ grahāntareṣvapi devatātvaṃ yenendravadutkṛṣṭairmantraiḥ prakāśyeran&nbsp;|
            atasteṣāṃ tāvadvidhyānarthakyaprasaṅgādavaśyamadṛṣṭārthatvena bhavitavyam&nbsp;| tataśca
            tatsāmānyāditareṣu tathātvaṃ, tasmānna saṃskārakarmatvamiti&nbsp;|| 22&nbsp;||
         </p>
          
         
         
         <div xmlns="" class="lg">
            <span class="line">yamādayo na vidyante yadyapi grahadevatāḥ&nbsp;|</span>
            <span class="line">anyakarmopayogitvātprakāśyāḥ syustathā 'pi naḥ&nbsp;||</span>
            
         </div>
         
         <p xmlns="">maṇḍūkasūktasyāgnau prayogaḥ, tatra maṇḍūkenāgnivikarṣaṇāmnānāt&nbsp;| akṣasūktasya rājasūye,
            tatra ‘akṣairddīvyati’ iti vidhānāt&nbsp;|
         </p><span xmlns="" class="pageinfo">[427]</span>
         
         <p xmlns="">mūṣikāsūktasyaikādaśinyām, ‘ākhuste’ paśuḥ&nbsp;| ityupaśayasaṃbandhasaṃkīrtane sati tad‌dvāreṇopaśayasyaiva
            stutiḥ&nbsp;| kuṣumbhakasūktādīnāṃ tu yadi kva cidviśeṣarūpeṇārtho nāsti tataḥ sāmānyavidhānenārthavattā
            bhaviṣyati&nbsp;|
         </p>
         
         <p xmlns="">vācaḥ stome sarvamantropadeśāt&nbsp;| tathā ' 'śvine sūryodayāvadhi samāp‍tyasaṃbhave sarvāsāmṛcāmupadeśāt&nbsp;|</p>
         
         <p xmlns="">tatra vacanenaivā ' 'samavetārthamantravidhānasāmarthyādagateradṛṣṭārthāśrayaṇaṃ,
            na ca kvacidadṛṣṭārthatvena sarvatraiva dṛśyamānamapyarthaṃ projhjhyādṛṣṭārthatvakalpanā
            yujyate&nbsp;| tathā hi—
         </p>
         
         <div xmlns="" class="lg">
            <span class="line">na japādāvadṛṣṭārthe vaiṣṇavyādinidarśanāt&nbsp;|</span>
            <span class="line">yājyādāvapi dṛṣṭārthe syādadṛṣṭārthakalpanā&nbsp;|| 23&nbsp;||</span>
            
         </div>
          
         
         
         <p xmlns="">yaduktaṃ manotāyāmivāgniśabda indraśabdaḥ samāsārthaṃ lakṣayiṣyatīti&nbsp;| tadayuktam&nbsp;|
            kutaḥ&nbsp;| etasmādeva doṣāt&nbsp;| na hīndraśabdasya svārthamabhidadhataḥ kaścidvirodho yena
            śrutivṛttiṃ jahyāt&nbsp;|
         </p>
         
         <p xmlns="">sarvādṛṣṭārthānāṃ ca yathākathaṃ cillakṣaṇayā dṛṣṭārthatvāpādanasaṃbhavādayuktametat&nbsp;|
            yattūktamutkṛṣyatāmeveti&nbsp;| tadayuktam&nbsp;| kutaḥ—
         </p>
         
         <div xmlns="" class="lg">
            <span class="line">prakṛtastotraśeṣatvaṃ śrutyā saṃnidhiklṛptayā&nbsp;|</span>
            <span class="line">vinā sāmānyasaṃbandhālliṅgaṃ cāviniyojakam&nbsp;||</span>
            
         </div>
         
         <p xmlns="">yadi hyekāntena prathamaṃ dṛṣṭārthatvamavadhāritaṃ syāt tataḥ kramasaṃnidhikalpyā
            śrutirbādhyeta, yatastu viniyogottarakālā prayojanakalpanā na tadvaśenaiva viniyogastena
            kramasaṃnidhibhyāṃ viniyukte dṛṣṭamadṛṣṭaṃ vā prayojanaṃ kalpyamānaṃ na virudhyate&nbsp;|
            na cotkṛṣṭasya pragāthasyānyatra viniyogaheturasti&nbsp;|
         </p>
         
         <p xmlns="">liṅgaṃ hi devatāṃ prakāśayituṃ sāmarthyena tanmantraṃ svarūpe viniyuñjīta, tathā cātvā<span class="pageinfo">[428]</span>narthakyaprasaṅgaḥ&nbsp;| karmasaṃbandhe tu na kaścidasya vyāpāraḥ&nbsp;| tadetalliṅgaṃ yadi
            sāmānyataḥ kena citkarmasaṃbandhaḥ&nbsp;| kriyate, tataḥ kathaṃ tasyopakariṣyatītyapekṣite
            yathā śaknotītyevamāśrayaṇāddevatāprakāśanadvāreṇeti viniyuṅkte&nbsp;|
         </p>
         
         <p xmlns="">na cātra sāmānyasaṃbandhakāraṇaṃ paśyāmaḥ&nbsp;| tasmādutkṛṣṭānāmānarthakyameva syādityadṛṣṭārthataiva
            nyāyyā&nbsp;| kiṃca—
         </p>
         
         <div xmlns="" class="lg">
            <span class="line">evaṃ ca saptamī ṣaṣṭhī dvitīyā stautiśaṃsatī&nbsp;|</span>
            <span class="line">śrutivṛttā bhaviṣyanti tvatpakṣe 'nyārthavṛttayaḥ&nbsp;||</span>
            
         </div>
         
         <p xmlns="">guṇaguṇyabhidhānakriyāṇāmakṣarārūḍhatvātsaptamīśrutisaṃyogo ghaṭate&nbsp;| prakāśane hetukaraṇatvāttṛtīyāyuktāḥ
            kavatyādayaḥ śrūyeran&nbsp;| nanu stutāvapi kavatīnāṃ karaṇatvāttṛtīyaiva prāpnoti&nbsp;| naiṣa
            doṣaḥ—
         </p>
         
         <div xmlns="" class="lg">
            <span class="line">ādhāratvamapi hyāsāṃ karaṇatvaṃ ca vidyate&nbsp;|</span>
            <span class="line">tatraitayoryathābhīṣṭaṃ nirdeśa upapadyate&nbsp;||</span>
            
         </div>
         
         <p xmlns="">prakāśanaṃ punaḥ paramārthatastāvadātmādhāram&nbsp;| karmatvapratipattyuttarakālaṃ ca vyāpyatvāddevatādhāram&nbsp;|
            tatra kavatīnāmaikāntikameva karaṇatvamiti vaiṣamyam&nbsp;|
         </p>
         
         <p xmlns="">api ca stauti śaṃsatīti stutibhāvanā pūrvāparībhūtā śrūyate&nbsp;| tasyāṃ ca dhātvarthaḥ
            karaṇabhūtaḥ śeṣāṇi ca kārakāṇi nityaṃ dhātvarthaṃ niṣpādayanti saṃbadhyante&nbsp;| tatra
            yadi mantrāḥ stotranirvṛttyarthā bhavanti tato 'pekṣitārthakaraṇācchāstradṛṣṭamarthaṃ
            kurvanto dṛṣṭārthā bhavanti&nbsp;| prakāśanaṃ tu kurvanto 'cāditakaraṇādadṛṣṭārthā bhaveyuḥ&nbsp;|
            tataśca varaṃ stutīnāmevā 'dṛṣṭārthatvam&nbsp;| kiṃ ca&nbsp;|
         </p>
         
         <div xmlns="" class="lg">
            <span class="line">śrutyaiva ṣaṣṭhī pārārthyaṃ devatānāṃ bravīti naḥ&nbsp;|</span>
            <span class="line">na pradhānaṃ guṇāśceṣṭāḥ stutestena pradhānatā&nbsp;||</span>
            
         </div>
         
         <p xmlns="">devatāprādhānye hi prātipadikārthaparatvādavyatiriktārthaviṣayā ‘agnirmūrdhā’ ivatprathamaivaśrūyeta&nbsp;|</p><span xmlns="" class="pageinfo">[429]</span>
         
         <p xmlns="">yadapi kiṃ citprathamāntaṃ tadapi yogyatāpūrvakaikavākyatvavaśena guṇasaṃbandhārthameva&nbsp;|
            yathā, indro yāto—jaṅgamasya, avasitasya—sthāvarasya ca rājeti&nbsp;|
         </p>
         
         <p xmlns="">na ca guṇānāmupayogo 'stīti tatprādhānyānāśrayaṇe stutyarthataiva yuktā&nbsp;| satyamiti
            granthacchedaḥ&nbsp;| tatrārthavādanyāyena śeṣapadānarthakyaprasaṅgātsatyapi pūrvatra prādhānyaparyavasānasaṃbhave
            stutyarthenaivaikavākyatā yuktā&nbsp;|
         </p>
         
         <p xmlns="">na caivaṃ stautiśaṃsatyoḥ prakāśanalakṣaṇārthatā bhaviṣyatīti stutereva prādhānyam&nbsp;||
            24&nbsp;||
         </p>
          
         
         
         <p xmlns="">pṛthaktvaniveśinī dvidvādaśasaṃkhyā na prakāśanābhede sati śabdenocyate&nbsp;| sāmānyāvivakṣāyāṃ
            vā pratyṛcaṃ pratipadaṃ ca tannirvṛtterna dvādaśatve 'vatiṣṭhate&nbsp;| nanu ca stutāvapi
            tulyametat&nbsp;| tathā hi—
         </p>
         
         <div xmlns="" class="lg">
            <span class="line">sāmānyastutirekaiva bhedo 'pi pratyṛcaṃ sthitaḥ&nbsp;|</span>
            <span class="line">na cānyathā vivakṣā 'sti yato dvādaśatā bhavet&nbsp;||</span>
            
         </div>
         
         <p xmlns="">atha stomavaśādṛksamudāyasādhyāḥ stutayo gaṇyante tathā prakāśanānyapītyaviśeṣaḥ&nbsp;|
            ucyate—
         </p>
         
         <div xmlns="" class="lg">
            <span class="line">kriyāḥ phalāpavargiṇyastatsaṃkhyāgaṇanāḥ sadā&nbsp;|</span>
            <span class="line">apūrvadvādaśatvācca dvādaśatvaṃ nirūpyate&nbsp;||</span>
            
         </div>
         
         <p xmlns="">prakāśanārthatve hi pratyṛcaṃ pratipadaṃ ca tannirvṛttidarśanātkriyāsamāpterna kiṃ
            citkāraṇamasti, yena dvādaśatvaṃ paricchidyeta&nbsp;| apūrvārthatve tu teṣāṃ śāstragamyatvādyathoktastomasaṃpadaḥ
            prāṅ‌nirvṛttipramāṇābhāvādṛksamudāyenāpūrvanirvṛttestad‌dvāreṇa kriyāsamāp‍tyupalakṣaṇādapūrvāṇāṃ
            dvādaśatvena mtutidvādaśatvasiddhiḥ&nbsp;| na hi pratyṛcaṃ sarvastotrebhyo vā tatkalpanāyāḥ
            <span class="pageinfo">[430]</span>kiṃ citpramāṇamasti yathā prakāśanasya darśanam&nbsp;|| 25&nbsp;||
         </p>
          
         
         
         <p xmlns="">ṛcāmanūhyatvādāgneyagrahacodanayaivā ' 'gneyīnāṃ stutisādhanatvasiddheḥ ‘āgneyīṣu
            stuvate’ ityanarthakaṃ vacanam&nbsp;|| 26&nbsp;||
         </p>
          
         
         
         <p xmlns="">sabandhasya bhedanibandhanatvātsaṃbandhavacanena stotraśastrayorbhedaḥ&nbsp;| sa ca prakāśanaikatvānna
            prāpnoti&nbsp;| nanu stutyekatvāditaratrāpi tulyametat&nbsp;| atha pragītāpragītamantrasādhanatvena
            bhedaḥ, tadva‍yaktidvāreṇa vā, sa pūrvapakṣe 'pyaviśiṣṭaḥ&nbsp;| tatrottaraṃ dvādaśatvavat&nbsp;|
            atyantabhedāddhi stotraśastrāpūrvayostad‌dvāreṇa kriyayorbhedamupacarya saṃbandhavacanam&nbsp;|
            na tu prakāśanaṃ svataḥ phalato vā bhidyate&nbsp;|| 27&nbsp;||
         </p>
          
         
         
         <p xmlns="">yadidaṃ dvitīyāpratipāditakarmārhamabhidhānamidaṃ cāparaṃ prādhānye kāraṇam&nbsp;| pradhānakriyā
            hi kena cidrūpeṇepsitā ‘agnihotraṃ juhoti’ ‘ādhāramādhārayati’ itivadbhavati na saṃskārakriyā
            'tyantaguṇabhūtatvāt&nbsp;|
         </p>
         
         <p xmlns="">atha vā stotraśastrasamākhyayorabhidhānatvaṃ tatprādhānyajñāpanārtham&nbsp;| itarathā hi
            prakāśanamityevaṃ samākhyā syāt&nbsp;| avahantyādivadvā naiva bhavet&nbsp;|| 28&nbsp;||
         </p>
          
         
         
         <p xmlns="">yo 'yaṃ mantre phalāśīrarthavādaḥ sa stuteḥ pradhānatve ghaṭate sarvatra pradhānaviṣayatvātprārthanānām&nbsp;|
            tvaspakṣe tu—
         </p>
         <span xmlns="" class="pageinfo">[431]</span><div xmlns="" class="lg">
            <span class="line">devataiva pradhānatvātphalaṃ yācyeta karmavat&nbsp;|</span>
            <span class="line">na svābhini sthite kaściddāsātprārthayate phalam&nbsp;|| 29&nbsp;||</span>
            
         </div>
          
         <span xmlns="" class="trailer">(iti stutaśastrādhikaraṇam&nbsp;|| 5&nbsp;||)</span>
          
         
         <span xmlns="" class="pageinfo">[431]</span>
         
         
         <p xmlns="">iha mantrā udāharaṇam&nbsp;| kiṃ tadgatā bhāvanāvacanā brāhmaṇavadvidadhati neti saṃdehe
            śabdābhedādvidhāyakā ityāśaṅa‍kya mantratvātprāptārthatvācca vidhitvāsaṃbhavena prayogakāleṣu
            brāhmaṇavihitānāmevārthānāṃ smārakā ityuttarapakṣaṃ uktaḥ&nbsp;| tathā hi—
         </p>
         
         <div xmlns="" class="lg">
            <span class="line">na karmāntaratā 'styatra balavatpratyabhijñayā&nbsp;|</span>
            <span class="line">na copātto guṇaḥ kaścinna ca vākyāntare stutiḥ&nbsp;||</span>
            
         </div>
         
         <p xmlns="">smārakatvapratipakṣau hi vidhyarthavādau syātāṃ, tadiha svarūpaṃ tāvadanyataḥ kriyāyāḥ
            prāptaṃ guṇaphalanimittāni tu naivopāttāni yāni vidhīyeran&nbsp;|
         </p>
         
         <p xmlns="">na ca vākyāntarasthe paryavasitaprayojane vidhau stutirupapadyate&nbsp;| taduktaṃ prathanamantre&nbsp;|
            tasmātprakāśakā mantrā iti yadva‍yākhyāyate tatra vadāmaḥ&nbsp;| kiṃ punaḥ kāraṇaṃ mantratvenā
            ' 'khyātaviśeṣāṇāṃ vidhiśaktistirodhīyate kathaṃ ca brāhmaṇatvenāsāvavirbhāvyate&nbsp;|
            dṛṣṭāśca mantragatā api vidhāyatā ‘vasantāya kapiñjalānālabhate’ ityādayaḥ&nbsp;|
         </p>
         
         <p xmlns="">tathā brāhmaṇagatā apyavidhāyakā yathā ‘yasyobhayaṃ havirārtimārchete’ ityādayaḥ&nbsp;|
            tasmānnāyamekāntaḥ&nbsp;| kiṃ ca—
         </p>
         <span xmlns="" class="pageinfo">[432]</span>
         
         <div xmlns="" class="lg">
            <span class="line">prāptatvādyadi ceṣyeta mantrāṇāmanuvādatā&nbsp;|</span>
            <span class="line">taireva vihitaṃ kasmānna smārayati codanā&nbsp;||</span>
            
         </div>
         
         <p xmlns="">na hyatra viśeṣaheturasti kiṃ brāhmaṇavihitamāsādyopahatavidhiśaktirmantraḥ smārako
            bhavatyatha vā viparyaya iti&nbsp;|
         </p>
         
         <p xmlns="">tatrobhayoranuvādatvāsaṃbhavādagṛhyamāṇaviśeṣatvācca dvayorapi vidhāyakatvam&nbsp;| abhyāsācca
            karmabhedaḥ syāt&nbsp;| balavatpratyabhijñāyāścābhyāsādhikaraṇa evottaraṃ bhaviṣyati<a id="N224" href="#n224"><sup>224</sup></a>&nbsp;| tasmānnaivamabhidhāyakatvasiddhiḥ&nbsp;| ye 'pyāhuḥ—
         </p>
         
         <div xmlns="" class="lg">
            <span class="line">yasmādvrīhyādivanmantrāḥ karaṇatvena karmaṇām&nbsp;|</span>
            <span class="line">brāhmaṇena niyujyante tadvatte na vidhāyakāḥ&nbsp;||</span>
            
         </div>
         
         <p xmlns="">tairapi sāmānyato dṛṣṭamātraṃ vyapadiṣṭam&nbsp;| kutaḥ—</p>
         
         <div xmlns="" class="lg">
            <span class="line">vidhiśaktirniyogena na mantrasyāpanīyate&nbsp;|</span>
            <span class="line">tato vidhāsyati hyeṣa niyogātsmārayiṣyati&nbsp;||</span>
            
         </div>
         
         <p xmlns="">na hi viniyuktena na vidhātavyamiti kiṃ citpramāṇaṃ yadi svato vidhiśaktirastyeva&nbsp;|
            atha tvasau prathamameva nāsti vyartho viniyogopanyāsaḥ&nbsp;| na cobhayakaraṇe virodhaḥ&nbsp;|
            tathā hi—
         </p>
         
         <div xmlns="" class="lg">
            <span class="line">vidhāyakaṃ sadapyarthaṃ brāhmaṇaṃ smārayiṣyati&nbsp;|</span>
            <span class="line">‘mantratastu virodhe syāt’<a id="N225" href="#n225"><sup>225</sup></a> ityatraitadvadiṣyate&nbsp;||</span>
            
         </div>
         
         <p xmlns="">ye ca vacanenānaviniyuktāste ca tvatpakṣe nirākaraṇahetvabhāvādvidhāyakāḥ prāp‍nuvantītyetadapyakāraṇam&nbsp;|
            na cātra mantropanyāsasya kaścisaṃbandha ityanyathā varṇyate&nbsp;| vividhamevā ' 'khyātaṃ
            guṇapradhānakarmatvenoktam&nbsp;|
         </p>
         
         <p xmlns="">athedānīṃ prastūyate kiṃ tāveva dvau prakārāvutānyo 'pyastīti&nbsp;| tatra na tṛtīyaḥ prakāro
            'stīti matvā pūrvapakṣavādī vadatyaikārthyamiti&nbsp;| tathā prāpte 'bhidhīyate&nbsp;|| 30&nbsp;||
         </p>
          
         
         
         <p xmlns="">asti tṛtīyaḥ prakāro yadabhidhāyakatvaṃ nāma&nbsp;| paśya—</p><span xmlns="" class="pageinfo">[433]</span>
         
         <div xmlns="" class="lg">
            <span class="line">yeṣāmākhyātaśabdānāṃ yacchabdādyupabandhanāt&nbsp;|</span>
            <span class="line">vidhiśaktiḥ praṇaśyettu te sarvatrābhidhāyakāḥ&nbsp;||</span>
            
         </div>
         
         <p xmlns="">mantragatānāṃ brāhmaṇagatānāṃ cā ' 'khyātaśabdānāṃ yeṣāṃ śabdāntareṇa vidhiśaktirapagacchati
            teṣāmabhidhāyakatvam&nbsp;| tatra ‘na tā naśanti’ ityatra tāvadyacchabdopahito vidhāyako
            'nuvādatvaṃ prārthayate&nbsp;| tathā ‘ahe budh‍niya mantraṃ me gopāya’ ityāmantraṇavibhaktyā&nbsp;|
            dāmi gṛhṇāmītyuttamapuruṣeṇa&nbsp;| ‘yadi somamapahareyuḥ’ iti yadiśabdena&nbsp;| te caivamādayaḥ
            prāyeṇa mantreṣviti mantrā udāharaṇam&nbsp;| avidhāyakā mantrā iti ca prasiddhiḥ&nbsp;|
         </p>
         
         <p xmlns="">brāhmaṇe tu bhūyāṃsaḥ pratyayā vidhāyakāstena tadvidhāyakamiti prasiddham&nbsp;| alpe tvavividhāyakā
            iti tadahi nodāharaṇam&nbsp;| vidhāyakatvāvidhāyakatve tu tayoryathoktameva kāraṇamiti
            na mantratvabrāhmaṇatvayorvyāpāraḥ&nbsp;|
         </p>
         
         <p xmlns="">tatra tvetāvānvyāpāro dṛśyate&nbsp;| rūpādeva brāhmaṇagatānāṃ vidhitvanivṛttau satyāṃ nimittādipratyāyanārthatā&nbsp;|
            na hi teṣāṃ rūpaṃ karmasu prayogārham&nbsp;| mantragatānāṃ tu rūpamevopalabhya dāmi gṛhṇāmi
            nirvapāmīdāmidaṃ ca karomyagnīnvihara varhiḥ stṛṇīhi idamidaṃ ca kurvityādikaṃ śakyametaiḥ
            karma smartumiti viniyogabuddhirbhavati&nbsp;| kutaḥ—
         </p>
         
         <div xmlns="" class="lg">
            <span class="line">anuṣṭhāne padārthānāmavaśyaṃbhāvinī smṛtiḥ&nbsp;|</span>
            <span class="line">ananyasādhanā 'nanyakāryairmantraiḥ prasādhyate&nbsp;||</span>
            
         </div>
         
         <p xmlns="">na tāvadanuṣṭhānavelāyāmasmṛtaḥ kaścitpadārthaḥ śakyaḥ kartumityavaśyaṃbhāvinyā smṛtyā
            yogyasādhanamātrāpekṣaṇādyatkiṃcid brāhmaṇapadārthānusaṃdhānaṃ vā pūrvapadārthapratyavekṣaṇaṃ
            vā sūtragrantho vā ' 'tmīyagrahaṇavākyāni vopadraṣṭādi vā sādhanaṃ grahītumārabhyate&nbsp;|
         </p>
         
         <p xmlns="">tatrānanyaprayojanānmantrānprakaraṇe paṭhyamānānsāmānyena kimapyebhiḥ kartavyamityevaṃ
            prayogavacanena gṛhyamāṇānupalabhya yādṛśena vākyena smṛtiḥ kartumākāṅkṣyate tadrūpā
            eta iti viditvā liṅgaprakaraṇānumitayā śrutyā viniyoge satyabhidhānārthatā vijñāyate&nbsp;|
         </p>
         
         <p xmlns="">tataścopāyāntarāṇyapramāṇakatvānnivartante&nbsp;| niyamādṛṣṭasiddhiśca mantraireva smṛtvā
            kṛtaṃ karmābhyudayakāri bhavatītyavadhāryate&nbsp;| bhāṣyamapyatraiva yojanīyam&nbsp;|
         </p>
         
         <p xmlns="">nāsakṛdapyuccāraṇe tatpratyayāditi na prāptatvābhiprāyeṇocyate&nbsp;| kiṃ tu yacchabdopa<span class="pageinfo">[434]</span>bandhādasyaiva mantrākhyātasyānyataḥ prāptamahaṃ bravīmītyevaṃrūpapratyayāt&nbsp;| śatakṛtvo
            'pi hyevamādiruccāryamāṇaḥ svasāmarthyenaiva nāpūrvapratyayaṃ karoti tata eva pūrvaprāptabuddha‍yutpādāt&nbsp;||
            31&nbsp;||
         </p>
          
         <span xmlns="" class="trailer">(iti mantrāvidhāyakatvādhikaraṇam&nbsp;|| 6&nbsp;||)</span>
          
         
         <span xmlns="" class="pageinfo">[434]</span>
         
         
         <p xmlns="">yathoktena nyāyena mantrodāharaṇasyātantratvātprāsaṅgikāmidaṃ pūrvasūtraprayuktamantraśabdārthalakṣaṇābhidhānamiti
            nāvaśyamidamarthato 'dhikaraṇaṃ pūrvam&nbsp;| śakyaṃ hi vākyamātramapyudāhṛtya vicārayitum&nbsp;|
         </p>
         
         <p xmlns="">bhāṣyakārastu sūtrakāroccāritamantraśabdādareṇa paurvāparyaviśeṣamāha&nbsp;| taccodakeṣviti&nbsp;|
            tadabhidhānaṃ codakaṃ prayojakaṃ yeṣāmiti bahuvrīhiḥ&nbsp;| arthadarśanamātrārthaṃ tu ṣaṣṭhīkathanaṃ
            bhāṣye&nbsp;| adhyetṛvṛddhavyavahārāsiddhaṃ cedaṃ prāyikācihnayuktaṃ lakṣaṇaṃ lāghavārthamuktam&nbsp;|
         </p>
         
         <p xmlns="">dharaṇigatānekadravyapratyekanirīkṣaṇe punaḥ punaḥ pṛṣṭhaṃ kuṭilīkriyata iti tatsāmānyena
            pṛṣṭhākoṭābhidhānam&nbsp;| ślekaścaivaṃ draṣṭavyaḥ—
         </p>
         
         <div xmlns="" class="lg">
            <span class="line">ṛṣayo 'pi hi lakṣyāṇāṃ nāntaṃ yānti pṛthaktvaśaḥ&nbsp;|</span>
            <span class="line">lakṣaṇena tu siddhānāmantaṃ yānti vipaścitaḥ&nbsp;|</span>
            
         </div>
         
         <div xmlns="" class="lg">
            <span class="line">vṛttau lakṣaṇameteṣāmasyantatvāntarūpatā&nbsp;|</span>
            <span class="line">āśiṣaḥ stutisaṃkhye ca pralaptaṃ parīdevitam&nbsp;||</span>
            
         </div><span xmlns="" class="pageinfo">[435]</span>
         
         <div xmlns="" class="lg">
            <span class="line">praiṣānveṣaṇapṛṣṭākhyānānuṣaṅgaprayogitāḥ&nbsp;|</span>
            <span class="line">sāmarthyaṃ ceti mantrāṇāṃ vistaraḥ prāyiko mataḥ&nbsp;||</span>
            
         </div>
         
         <p xmlns=""><b>ḍuleriveti</b>&nbsp;| ḍuliḥ—kacchapaḥ&nbsp;| pratipunātuśabdamacchidreṇa pavitreṇetyanuṣaṅgaḥ&nbsp;| <span class="pageinfo">[436]</span>sāmarthyaṃ—abhidhānaśaktiḥ&nbsp;| ye māṃ dugdhavantasta eva nirākṛtavanta iti dhenvāḥ paridevitam&nbsp;|
            amutaḥ somamāhara iti sauparṇopākhyāne vinatayā garutmānamṛtārthaṃ preṣitaḥ&nbsp;| karṇavantīṃ
            sūrmim&nbsp;| sūrmiḥ—sthūṇā&nbsp;|| 32&nbsp;||
         </p>
          
         <span xmlns="" class="trailer">(iti mantralakṣaṇādhikaraṇam&nbsp;|| 7&nbsp;||)</span>
          
         
         <span xmlns="" class="pageinfo">[436]</span>
         
         
         <p xmlns=""><b>pariśeṣasiddhatvādbrāhmaṇalakṣaṇamavacanīyamiti</b>&nbsp;| sūtramidamanārabhyamiti pratibhāti&nbsp;| tatra śeṣaśabdaprayogāllakṣaṇānabhidhānācca
            sūtravyākhyānamevedamiti draṣṭavyam&nbsp;|
         </p>
         
         <p xmlns="">kimarthaṃ punaḥ sūtramārabhyate&nbsp;| nā ' 'rabhyeta, yadi mantrabrāhmaṇātmaka eva veda
            iti sarveṣāṃ prasiddhaṃ bhavet&nbsp;| yeṣāṃ tvaprasiddhaṃ teṣāṃ tṛtīyādiprakāranirākaraṇārthaṃ
            dvairāśyameva vedasyeti pratipādayitumāha—<b>śeṣe brāhmaṇaśabda</b> iti&nbsp;| ekapuruṣakartṛkamupākhyānaṃ parakṛtiḥ&nbsp;| bahukartṛkaṃ purākalpaḥ&nbsp;| yātrānyathā
            'rthaḥ pratibhātaḥ paurvāparyālocanena vyavadhāryānyathā kalpyate sā vyavadhāraṇakalpanā
            tadyathā pratigṛhṇīyāditi śrutaṃ pratigrāhayediti <span class="pageinfo">[437]</span>kalpayiṣyate&nbsp;| <b>vidhilakṣaṇa</b>mityatra brāhmaṇavācī vidhiśabdaḥ&nbsp;|| 33&nbsp;||
         </p>
          
         <span xmlns="" class="trailer">(iti brāhmaṇalakṣaṇādhikaraṇam&nbsp;|| 8&nbsp;||)</span>
          
         
         <span xmlns="" class="pageinfo">[437]</span>
         
         
         <p xmlns="">sūryāya juṣṭaṃ nirvapāmi, ityūhaḥ&nbsp;| tathā yatra yajamānasyā ' 'rṣeyaṃ vriyate sa pravaraḥ&nbsp;|
            yacca yajamānatatputrādīnāṃ nāmagrahaṇaṃ tannāmadheyaṃ, yathā subrahmaṇyāyāṃ devadatto
            yajata ityādi&nbsp;| teṣāmapi ‘taccodakeṣu’ ityasmāllakṣaṇānmantramadhyapātācca mantratvaprāptāvucyate—
         </p>
         
         <div xmlns="" class="lg">
            <span class="line">svādhyāye paṭhyamāneṣu yeṣu mantrapadaṃ smṛtam&nbsp;|</span>
            <span class="line">te mantrā nābhidhānaṃ hi mantrāṇāṃ lakṣaṇaṃ sthitam&nbsp;||</span>
            
         </div>
         
         <p xmlns="">kiṃ punarekasminpada ūhyamāne samastasyaivāmantratvaṃ, ūhitapadamātrasyaiva veti&nbsp;|
            samastasyaiveti prāptam&nbsp;| kutaḥ—
         </p>
         
         <div xmlns="" class="lg">
            <span class="line">svaravarṇānupūrvyādiviśiṣṭe hi prayujyate&nbsp;|</span>
            <span class="line">mantraśabdastato 'nyatve na tasyārthaḥ pratīyate&nbsp;||</span>
            
         </div><span xmlns="" class="pageinfo">[438]</span>
         
         <p xmlns="">saṃpradāyakālāvagatarūpānyatvaṃ cetkenacidapyaṃśena jātaṃ na śakyate mantratvaṃ pratyabhijñātum&nbsp;|</p>
         
         <p xmlns="">athaikadeśe 'pi tatsadbhāvābhyupagamaḥ&nbsp;| tataḥ sarvatraiva mantrapadāviśeṣānmantratvaprasaṅga&nbsp;|
            tasmādekavarṇāpāye 'pi mantratvābhāvātsamastatatkāryanivṛttiḥ&nbsp;| tataśca yathaiva tadvināśe
            sarvāvayavavartini prāyaścittābhāvaṃ evaṃ mantracchandoviṣayatvena yāvantaḥ śabdaviśeṣāḥ
            smaryante tairna bhavitavyamityekapadatadavayavohe tanmantragatasarvacchāndasopoddhāreṇa
            laukikaśabdaprayogaḥ kartavya iti&nbsp;| atra brūmaḥ&nbsp;| tāvanmātramevāmantra iti&nbsp;| kutaḥ&nbsp;|
         </p>
         
         <div xmlns="" class="lg">
            <span class="line">ākṛtīnāmabhivyaktiryā kathaṃcinnirūpitā&nbsp;|</span>
            <span class="line">nāsāvavayavādhikyavināśeṣu vinaśyati&nbsp;||</span>
            
         </div>
         
         <p xmlns="">na hi gorgaḍuni jāte viṣāṇe vā bhagne gotvaṃ tirodhīyate,tadabhivyaktisamarthāvayavāntarasadbhāvāt&nbsp;|
            kiyatyapi saṃsthāne dhriyamāṇe sarvā vijñāyante&nbsp;| sā ceyaṃ mantrākutirviśiṣṭasvaravarṇānupūrvyādyābhivyaktā
            na kiṃcidvikāradarśane naśyatīti pratyakṣamupalabhāmahe&nbsp;| tathā hi—
         </p>
         
         <div xmlns="" class="lg">
            <span class="line">yatra varṇavikāro vā varṇalopo 'pi vā smṛtaḥ&nbsp;|</span>
            <span class="line">svarāntaraniyogo vā na mantrastatra neṣyate&nbsp;||</span>
            
         </div>
         
         <p xmlns="">yatra vacanādvarṇalopaṃ vikāraṃ vā kṛtvā prayogaḥ, ‘airaṃ kṛtvodgeyam’ ityādau, yatra
            ca svādhyāyakāladṛṣṭatraisvaryādiparityāgenaikaśrutyaṃ niyujyate na tatra kasyacinmantrabuddhirapaiti&nbsp;|
            syādetat, vacanasāmarthyādiha nāpaitīti&nbsp;|
         </p>
         
         <p xmlns="">tadayuktam&nbsp;| vacanena hi prayoktavyametaducyate na mantratvaṃ na naśyatīti na hi vacanaviniyuktānāṃ
            vrīhyādināṃ mantratvaṃ bhavati, ataścāmantrāṇāmeva satāṃ vacanādviniyoga ityāpadyate&nbsp;|
         </p>
         
         <p xmlns="">na cārhati bhavitumamantratvaṃ, mantratvapratyabhijñānāt&nbsp;| ataścātrāpi kāmamirāpadādīnāmevāmantratvaṃ
            bhavatu na sakalasya vākyasya&nbsp;|
         </p>
         
         <p xmlns="">na ca teṣāmapi samastavedālocanena mantratvanirūpaṇādiha girāpadavānmantra iherāpadavāniha
            traisvaryavānihaikaśrutimāniti hyādita evāvadhāryate&nbsp;| yadyevamūhādīnāmapi mantra
            tvaprasaṅgaḥ&nbsp;| tatrāpi hi prakṛtivikṛtyālocanena śakyamevaṃ nirūpayitum&nbsp;| ihāgnipadavānnirvāpamantra
            iha sūryādipadavāniti&nbsp;| naitatsamānam&nbsp;| kutaḥ—
         </p>
         
         <div xmlns="" class="lg">
            <span class="line">yatra vaidikamanyatvaṃ tatra mantratvamiṣyate&nbsp;|</span>
            <span class="line">nyāyena kalpyamāne tu na śakyaṃ tannirūpaṇam&nbsp;||</span>
            
         </div><span xmlns="" class="pageinfo">[439]</span>
         
         <p xmlns="">vaidikaṃ hyālocyaivamavadhāraṇā bhavati, ihedṛśo mantra ihedṛśa iti&nbsp;| sūryādipadaprayogastu
            kāryavaśena nyāyātkalpyate, na ca mantratvaṃ nyāyagamyamiti vaiṣamyam&nbsp;|
         </p>
         
         <p xmlns="">nanu cātideśo 'pi vedaprakāra eveti sarvamūhādikaṃ vaidikam, itarathā hyapramāṇakameva
            syāt&nbsp;| na hyaṅgāṅgibhāvaḥ pratyakṣānumānādigamyaḥ&nbsp;| tasmātsūryerāpadayoraviśeṣa iti&nbsp;|
            atrocyate&nbsp;|
         </p>
         
         <p xmlns="">satyamūhasyāpi nāvaidikatvam&nbsp;| ata eva ‘anām‍nāteṣvamantratvam’ ityucyate&nbsp;| vedabhāgo
            hi kaścitpratyakṣaḥ śrūyate, kaścidanumānādigamyaḥ&nbsp;| pratyakṣaśrutaścā ' 'm‍nāta ityucyate&nbsp;|
            tatra yatherāpadādīnāṃ viniyogaḥ śrūyate naivaṃ sūryapadādīnām&nbsp;|
         </p>
         
         <p xmlns="">nanu ‘sauryaṃ caruma’ ityetadeva śrutisamavāyitvāddevatāyāḥ sūryapadasya viniyojakaṃ
            śrūyate&nbsp;| naitanmantre sūryapadasya prakṣepaṃ bravīti&nbsp;| haviṣastyāgadakālamātre taduccākaṇābhidhānāt&nbsp;|
            yastuṃ mantreṣu tatprakṣepaḥ so 'tideśakṛto bhaviṣyati&nbsp;| na cātideśavacananyāyalabhyatvādevā
            ' 'm‍nāyate&nbsp;| tasmādanām‍nātaviniyojakatvādamantratvaṃ sūryapadādīnām&nbsp;|
         </p>
         
         <p xmlns="">nanvevaṃ sati pravaranāmadheyayoḥ pratyakṣopadeśānmantratvaprasaṅgaḥ&nbsp;| syādeva yadi
            tatsvarūpamām‍nāyeta, vacanārthaṃ, tu jñātvā 'nām‍nātayoreva pravaranām‍noḥ prayogānna
            mantratvanirūpaṇāyāmantargatiḥ&nbsp;| evaṃ tarhi yatrāpi sarvanāmayuktamantrām‍nāne sati
            tasya sthāne 'nyapadaprakṣepaḥ kriyate tatrāpyamantratā syāt&nbsp;| tathā nāmeti kecit&nbsp;|
         </p>
         
         <p xmlns="">atha vā viśeṣāṇāmānantyādayugapatkālatvāccā ' 'mnātumaśakteḥ svarūpasya sarvanāmaprakāreṇā
            ' 'mnānamastyevetyaśūnyasthānatvānmantrasya śakyamevaṃ nirūpaṇaṃ kartuṃ yadatra padaṃ
            nivekṣyate tadvānayaṃ mantra iti&nbsp;| itarayā hi sarvanāmnāmaprayogārhatvādyadi viśeṣāmnānamevaitattenopāyeneti
            na gṛhyate, tatastadaṃśanyūnatvānmantrasvarūpasya vyarthameva sarvanāmāmnānaṃ syāt&nbsp;|
            pravaranāmadheyavadeva tu vidhānāttadavakāśasthapadaprayogaḥ kalpyate&nbsp;| tasmādevamādī
            nyāmnātānyeveti mantradharmaiḥ saṃbadhyeran&nbsp;| na tu pravarādīnāṃ mantrapāṭhakāle kaścidapi
            saṃsparśaḥ&nbsp;|
         </p>
         
         <p xmlns="">na ca brāhmaṇena rūpaṃ darśitaṃ yena pravacanalakṣaṇatvānmantratvādhyavasānaṃ bhavet&nbsp;|
            ataśca vikṛtiṣvabhidhānārṣacodakābhyāṃ sakale mantre prāpite yāvanmātramarthābhāvādva‍yāvartyānyatprakṣipyate
            tāvanmātrameva laukikam&nbsp;| avaśiṣṭaṃ tu tathā prāptameva kratvākāṅkṣitapratyabhijñāyamānamantratvaṃ
            ceti na prāyaścittacchāndasaprayogairvarjanīyamiti siddham&nbsp;|| 34&nbsp;||
         </p>
          
         <span xmlns="" class="trailer">(iti ūhādīnāmamantratādhikaraṇam&nbsp;|| 9&nbsp;||)</span>
          
         
         
         <span xmlns="" class="pageinfo">[440]</span><p xmlns="">prasaktānuprasaktyāpatitamṛgādilakṣaṇābhidhānam&nbsp;| śabdārthasya vṛddhavyavahāragamyatvātkṛte
            'pi tallakṣaṇe tanmūlamabhiyuktopadeśameva darśayati&nbsp;| kriyāpadānupādānāt ‘agniḥ pūrvebhiḥ’
            ityaparyavasite 'rthe vṛttavaśena pādavyavasthā&nbsp;| nanu ca ‘agnimīḷe’ ityapi samastāyā
            ṛca evārthavattvānnaiva pratipādamarthaḥ paryavasyatīti na vācyam ‘arthavaśena pādavyavasthā’
            iti&nbsp;|
         </p>
         
         <p xmlns="">kathaṃ na vācyam ‘agnimīḷe purohitam’ iti tāvatpratyakṣaṃ samāpto 'rtho dṛśyate&nbsp;|
            parayoḥ pādayorasamāpta iti cenna&nbsp;| ākhyātānuṣaṅgeṇa samāpteḥ siddhatvāt&nbsp;| tasmātsādhūktamihārthavaśeneti&nbsp;|
            etasya tu pradarśanārthatvānna vṛttavaśavyāvṛttirityaniṣiddhamṛktvam&nbsp;|| 35&nbsp;||
         </p>
          
         <span xmlns="" class="trailer">(iti ṛglakṣaṇādhikaraṇ&nbsp;|| 10&nbsp;||)</span>
          
         
         <span xmlns="" class="pageinfo">[440]</span>
         
         
         <p xmlns="">teṣāmityanuvartate&nbsp;| atrāpi sa evābhiyuktopadeśopanyāsaḥ&nbsp;| prāthamyāt, <b>yathā 'mlaṃ dadhīti</b>&nbsp;| pūrvatraiva vācyaṃ sadanādarādihodāhṛtam&nbsp;| atha vā yathā 'nekadharmasamāhāre sati
            dadhiguḍavo rasaviśeṣamātramamlamadhuraśabdāvupādadāte&nbsp;| tathā sāmaśabdo gītimātramityatrodāharaṇam&nbsp;|
         </p><span xmlns="" class="pageinfo">[441]</span>
         
         <p xmlns="">nanu ca pratyakṣagamyatvādrasaviśeṣasyābhiyuktopadeśo 'nuvādatvānnaiva pramāṇam&nbsp;|</p>
         
         <p xmlns="">naiṣa doṣaḥ&nbsp;| pratyakṣamevātra itikaraṇāvacchinnaṃ nidarśanam&nbsp;| etaduktaṃ bhavati&nbsp;|
            yathā 'mlaṃ dadhi madhuro guḍa ityetadvijñānaṃ pramāṇamevamabhiyuktopadeśa iti&nbsp;| gīterviṃśeṣaṇatvātpūrvatarapratyāyane
            satyākṛtivadabhidheyatvaṃ nirṇetavyam&nbsp;| āha ca—
         </p>
         
         <div xmlns="" class="lg">
            <span class="line">ekakhaṇḍena śabdena viśiṣṭo yatra gamyate&nbsp;|</span>
            <span class="line">viśeṣaṇasya vācyatvaṃ tatra sarvatra jāyate&nbsp;|| 36&nbsp;||</span>
            
         </div>
          
         <span xmlns="" class="trailer">(iti sāmalakṣaṇādhikaraṇam&nbsp;|| 11&nbsp;||)</span>
          
         
         
         <span xmlns="" class="pageinfo">[441]</span>
         
         
         <p xmlns="">śeṣe brāhmaṇaśabda itivatsamastaṃ vyākhyeyam&nbsp;|| 37&nbsp;||</p>
          
         <span xmlns="" class="trailer">(iti yajurlakṣaṇādhikaraṇam&nbsp;|| 12&nbsp;||)</span>
          
         
         <span xmlns="" class="pageinfo">[441]</span>
         
         
         <p xmlns="">śeṣe yajuḥśabda ityetavdyāvartanārtho vāśabdaḥ&nbsp;| caturthaṃ mantrajātaṃ nigadaḥ syāt&nbsp;|
            dharmānyatvāt&nbsp;| yadi tāvat ‘uccairnigadena’ iti vidhistato yajurdharmabādho mā bhūdityarthāntaratvam&nbsp;|
            athānuvādaḥ sa naiva prāpnoti vyatirekeṇa vineti bhedaḥ<a id="N226" href="#n226"><sup>226</sup></a>&nbsp;|| 38&nbsp;|| 39&nbsp;||
         </p>
          
         <span xmlns="" class="pageinfo">[442]</span>
         
         
         <p xmlns="">‘ahe budhniya mantraṃ me gopāya’ iti triṣveva mantratvasyopasaṃhārāt&nbsp;| vede ca mantrasāmānādhikaraṇyena
            nigaśabdaprayogādyajuṣṭa‍vāparityāgenaiva ca dharmaviśeṣavyapadeśabhedasiddheḥ pariśeṣasiddhayajurlakṣaṇayogācca
            yajūṃṣyeva nigadāḥ&nbsp;|| 40&nbsp;||
         </p>
          
         
         
         <p xmlns="">nyāyaprāptoccairdharmānuvādatvajñānānna vidhānāditi vyākhyātam&nbsp;| yaṃ tvete 'rthaṃ
            vadanti tamupāṃśutvena śak‍nuyurvaktumiti vacanādityucyate&nbsp;|| 41&nbsp;||
         </p>
          
         
         
         <p xmlns="">asti ca ‘agnīdagnīnvihara’ ityādivacanenārtho 'nyathā 'nuṣṭhānānupapatteriti dharmaviśeṣaprāptiḥ&nbsp;|
            tathā ca nigadaśabdāvayavavyutpattisiddhiḥ&nbsp;| vācanikamapi caupāṃśutvamanupakāratvenānaṅgatvānnigadavyatiriktayajurviṣayaṃ
            vijñāyate&nbsp;|| 42&nbsp;||
         </p>
          
         
         
         <p xmlns="">brāhmaṇaparivrājakavadga‍uṇena vyapadeśabhedaḥ&nbsp;|| 43&nbsp;||</p>
          
         <span xmlns="" class="pageinfo">[443]</span>
         
         
         <p xmlns="">atiprasaṅgadvāreṇa guṇasya vyapadeśanimittatāṃ vyabhicārayati&nbsp;|| 44&nbsp;||</p>
         
         
         <p xmlns="">na tāvadatiprasaṅgo 'sti nigadaṃ ninditvā ṛco vidhānāt&nbsp;| na hi tameva ninditvā tasyaiva
            vidhiravakalpate&nbsp;| na ca vyabhicāritvam&nbsp;| gadativaśena yajuṣṭa‍ve sati dharmaviśeṣasya
            vyapadeśabhedanimittatvāt&nbsp;|| 45&nbsp;||
         </p>
          
         <span xmlns="" class="trailer">(iti nigadādhikaraṇam&nbsp;|| 13&nbsp;||)</span>
          
         
         <span xmlns="" class="pageinfo">[443]</span>
         
         
         <p xmlns="">kecidetatsūtraṃ vākyalakṣaṇaparatvena vyācakṣate&nbsp;| tatrāpi kila laukikavaidikavākyalakṣaṇasaṃbhave
            hetuprasiddhivaśena laukikānāmevaitallakṣaṇam&nbsp;| kutaḥ—
         </p>
         
         <div xmlns="" class="lg">
            <span class="line">anyato 'vagate 'rthe hi loke vākyaṃ pravartate&nbsp;|</span>
            <span class="line">tatraikārthatvavijñānātsukhabodhaikavākyatā&nbsp;||</span>
            
         </div>
         
         <p xmlns="">laukikānāṃ hi vākyānāṃ pramāṇāntareṇārthastadekatvaṃ cāvadhāryate&nbsp;| tatra prasiddhena
            hetunā śakyamekavākyatvamavagantum&nbsp;| vaidikānāṃ punarananyapramāṇagamyatvātprāgvākyāttadekatvājñānādajñāte
            'rthe tadekatvasiddhirnāstītyetallakṣaṇānupapatterarthāpattyā viparītaṃ lakṣaṇaṃ draṣṭavyam&nbsp;|
         </p>
         
         <p xmlns="">vākyaikatvādarthaikatvamiti&nbsp;| yathaiva hi dharmiṇā vākyena dharmyantaramarthaḥ pratipādyate
            tathaikavākyadharmeṇaikatvenārthaikatvam&nbsp;| āha ca—
         </p>
         
         <div xmlns="" class="lg">
            <span class="line">nityavākyādhigamyatvādyathāvākyaṃ pravartate&nbsp;|</span>
            <span class="line">vedārthastadasiddhestu na vākyasyārthavaśyatā&nbsp;||</span>
            
         </div>
         
         <p xmlns="">atrābhidhīyate&nbsp;| vedavyākhyānapravṛttasya jaimineḥ kaḥ prasaṅgo laukikavākyalakṣaṇābhidhāne&nbsp;|
            vaidikavākyalakṣaṇasyāpi bhedalakṣaṇe<a id="N227" href="#n227"><sup>227</sup></a> kaḥ prastāvaḥ&nbsp;| kimarthaṃ <a id="N228" href="#n228"><sup>228</sup></a>pramāṇalakṣaṇa eva noktam&nbsp;| ekaśabdaśca na vaktavyaḥ, arthaikatvādvākyamityetāvataiva
            siddhatvāt&nbsp;| kathaṃ ca <span class="pageinfo">[444]</span>
            mantrādhikāre tadasaṃbaddho 'rtho 'bhidhīyate&nbsp;| bhāṣyakṛtaśca <b>praśliṣṭapaṭhiteṣu yajuḥṣvityupa</b>nyāsaḥ pramāṇavānapi vinā kāraṇenātikrāntaḥ&nbsp;| kiṃ ca—
         </p>
         
         <div xmlns="" class="lg">
            <span class="line">yajurbhedaṃ ca muktvaitadvākyaikatvasya lakṣaṇam&nbsp;|</span>
            <span class="line">mantrabrāhmaṇalokeṣu vaktavyaṃ kvopayujyate&nbsp;||</span>
            
         </div>
         
         <p xmlns="">ṛksāmayostāvatparimāṇaṃ prayogasamarthaṃ prasiddhamiti na kaścidvākyalakṣaṇādekavākyatālakṣaṇādvopakāro
            bhavati&nbsp;|
         </p>
         
         <p xmlns="">tathā brāhmaṇe 'gnihotrādivākyaiḥ sādhyasādhanetikartavyatāvatyāṃ bhāvanāyāṃ niyukteṣu
            puruṣeṣvekānekavākyajñānaṃ kvopayujyate&nbsp;| nanvayamupayoga ekavākyatālakṣaṇajño vākyabhedaṃ
            parihariṣyati&nbsp;| nāyamupayogaḥ&nbsp;| kutaḥ—
         </p>
         
         <div xmlns="" class="lg">
            <span class="line">vākyabhedo hyasāmarthyaṃ śabdāvṛttyādi doṣataḥ&nbsp;|</span>
            <span class="line">ekanānātvavijñānanirapekṣo 'vadhāryate&nbsp;||</span>
            
         </div>
         
         <p xmlns="">padatadekadeśatatsamūhāvṛttiprasaṅgātmakastadvibhāgalakṣaṇo vā vākyaikatvanānātvajñānanirapekṣaireva
            doṣatvenāvadhāryate&nbsp;| vibhāgalakṣaṇe gamyamānasaṃbandhaparityāgo 'nekādṛṣṭakalpanā
            ca doṣaḥ&nbsp;| itaratrā ' 'vṛtteravedatvādaprāmāṇyamiti naikavākyalakṣaṇenārthaḥ&nbsp;| pauruṣeyavākye
            tu lakṣaṇanirapekṣasya lokasya vyavahārasiddheratyantānaupayikatvam&nbsp;|
         </p>
         
         <p xmlns="">yadi cārthaikatvena vākyaikatvamavadhāryate vākyasyārthapratyāyanārthatvāttatsvarūpaikatvajñānottarakālabhāvinā
            kiṃ vākyaikatvajñānena&nbsp;| vaktṝṇāṃ ca parapratyāyanārtho vākyaprayoga iti nā ' 'tmārthaṃ
            lakṣaṇajñānāpekṣā&nbsp;| śrotṝṇāṃ punaratyantānavagate 'rthe pravartamānaṃ puruṣavākyamapi
            na vedavākyādbhidyate&nbsp;| avagatārthaṃ tvanuvādatvādanādṛtyameveti naikānekajñānamapekṣyate&nbsp;|
         </p>
         
         <p xmlns="">kimarthaṃ na vaidikānāṃ lakṣaṇaṃ noktam&nbsp;| yadi tvarthāpattyoktameveti&nbsp;| tanna&nbsp;| śrutyā
            tallakṣaṇamabhidhāyārthāpattyā laukikavākyasiddhirāśrayitavyā&nbsp;| na cārthāpattiḥ saṃbhavati&nbsp;|
            na hyetallaukikavākyalakṣaṇajñānamīdṛśena vaidikavākyalakṣaṇajñānena vinā nopapadyate&nbsp;|
         </p>
         
         <p xmlns="">na caitasyāpi vākyalakṣaṇatā siddhā, vākyaikatvavaśenārthaikatvalakṣaṇārthāpattyupanyāsāt&nbsp;|
            api ca kadācidvaidikavākyānāmapyetallakṣaṇam&nbsp;| atyantaviprakṛṣṭaṃ vā kiṃcidbhavedityāśaṅi‍katatvānna
            niyogato 'rthāpattiḥ&nbsp;| na ca parisaṃkhyā, sāmānyaviśeṣabhedānupādānāt&nbsp;|
         </p>
         
         <p xmlns="">yahi hi sāmānyenedaṃ lakṣaṇaṃ kvacidabhidhāya punaḥ kevalapauruṣeyasaṃbaddhamucyeta
            tataḥ parisaṃkhyāvaśena vaidikānāmidaṃ tāvanna bhavatītyetāvanmātraṃ gamyeta&nbsp;| na
            tu lakṣaṇaviśeṣo 'nekopaplavāt&nbsp;| evamapi hi viparyayakalpanaṃ saṃbhavati, arthānekatvādekaṃ
            vākyaṃ nirākāṅa‍kṣaṃ cedvibhāge syāditi&nbsp;|
         </p><span xmlns="" class="pageinfo">[445]</span>
         
         <p xmlns="">atha vā 'rthaikatvānnānāvākyatvamiti&nbsp;| tasmādakalpaneyam&nbsp;| kiṃ ca—</p>
         
         <div xmlns="" class="lg">
            <span class="line">kathaṃ cārthānapekṣatve vākyaikatvaṃ prasidhyati&nbsp;|</span>
            <span class="line">na hi varṇasvarūpeṇa jñātenaitannirūpyate&nbsp;||</span>
            
         </div>
         
         <p xmlns="">vākyaikatvāccārthaikatve 'vadhāryamāṇe 'vaśyamarthanirapekṣaṃ vākyaikatvamavagantavyam&nbsp;|
            na ca tasyāvadhitvena kiṃcitpaśyāmo varṇaśataṃ varṇasahastraṃ vā&nbsp;| tathā hi—
         </p>
         
         <div xmlns="" class="lg">
            <span class="line">ajñātārtheṣu varṇeṣu bahuvākyaikavartiṣu&nbsp;|</span>
            <span class="line">na kadācinmatirdṛṣṭā vākyeyattvāvadhāraṇe&nbsp;||</span>
            
         </div>
         
         <div xmlns="" class="lg">
            <span class="line">tasmātpadeṣu yāvatsu śrūyamāṇeṣu dṛśyate&nbsp;|</span>
            <span class="line">vispaṣṭamaikyamarthasya tāvatāmekavākyatā&nbsp;||</span>
            
         </div>
         
         <p xmlns="">lokamantrabrāhmaṇeṣvavyabhicāryetadeva vākyalakṣaṇamiti sthitam&nbsp;| yattu na prāgvākyādarthatadekatvāvadhāraṇamastīti&nbsp;|
            atra brūmaḥ—
         </p>
         
         <div xmlns="" class="lg">
            <span class="line">padārthaiḥ padavijñātairvākyārthaḥ pratipādyate&nbsp;|</span>
            <span class="line">lokasiddhairna tatrāsti vākyaikatvanimittatā&nbsp;||</span>
            
         </div>
         
         <p xmlns="">yadi hi vākyaṃ padavadvācakaṃ bhavettatastadekatvānekatvānuvartitā vākyārthasyābhyupagamyeta
            kadācit&nbsp;|
         </p>
         
         <p xmlns="">yadā tu pṛthagbhūtaireva padairitaretaranirapekṣaiḥ sveṣu padārtheṣūkteṣu tatsaṃsargādeva
            padavyāpārānapekṣo vākyārthapratyayo bhavati, tadvaśena ca tāvanti padānyekaṃ vākyamityavadhāryate,
            na tadā vākyatadekatvayorvyāpāraṃ paśyāmaḥ&nbsp;| tasmādavirodhaḥ&nbsp;|
         </p>
         
         <div xmlns="" class="lg">
            <span class="line">bhāvanaiva ca vākyārthaḥ svakārakaviśeṣitā&nbsp;|</span>
            <span class="line">tasyāśca jñāyate nityaṃ bhedaḥ śabdāntarādibhiḥ&nbsp;||</span>
            
         </div>
         
         <p xmlns="">yasminpadasamūhe śabdāntarādibhirna bhāvanāntaraṃ pratipādyate tasyaikavākyatvaṃ bhāvanāntarāpekṣayā
            tu nānātvam&nbsp;| taccaitadubhayamapyanyata eva jñāyata ityanimittaṃ vākyaikatvamarthaikatvasya&nbsp;|
            tasmādyathābhāṣyameva vyākhyātavyam&nbsp;|
         </p>
         
         <p xmlns="">bhedalakṣaṇe mantraprastāve ca tadbhedastāvadṛg‌yajuḥsāmātmako 'bhihitaḥ&nbsp;| tadavāntarabhedākāṅkṣāyāmṛk‌sāmānāmadhyetṛsiddhe
            bhede lakṣaṇaṃ na kriyate&nbsp;| yajuṣāṃ tu praśliṣṭapaṭhitatvānna lakṣaṇādvinā bhedajñānamityāramyate&nbsp;|
         </p>
         
         <p xmlns="">nanu bhinnapratīkaviniyogāttadbhedaḥ set‌syatīti&nbsp;| na tāvatsarveṣāmeva brāhmaṇe viniyogo
            'sti&nbsp;| na ca ‘uttarādiḥ pūrvāntalakṣaṇam’ ityetadvedavacanam&nbsp;| nyāyena tu sūtrakārairevā
            ' 'tmīyabrāhmaṇaviniyogeṣvetaduktamiti nyāyasya lakṣaṇamucyate&nbsp;|
         </p>
         <span xmlns="" class="pageinfo">[446]</span>
         
         <p xmlns="">tatrāvayavavyutpattibalenā ' 'ha—<b>yāvatejyata</b> iti&nbsp;| sarvamantrāṇāmanena yajeteti hi prathamaṃ prakaraṇāmnānānumitavākyaviniyogo
            bhavati&nbsp;| tataḥ sākṣādyāgasaṃbandhāsaṃbhavāttadupakāriprakāśanena tairiṣṭaṃ bhavatīti
            kalpyate&nbsp;| tenocyate—
         </p>
         
         <div xmlns="" class="lg">
            <span class="line">yāvatā padasaṃghena smāryate yāgasādhanam&nbsp;|</span>
            <span class="line">tāvadyajuśca vākyaṃ ca vaktavyatvānnirūpyate&nbsp;||</span>
            
         </div>
         
         <p xmlns="">vacanārhaṃ hi vākyaṃ kārye samarthaṃ ca tadarhaṃ bhavati na nyūnamadhikaṃ vā, tāvataiva
            cejyate&nbsp;| tattu kīdṛśamityekārthaṃ sākāṅkṣāvayavaṃ ceti lakṣaṇam&nbsp;| īdṛśaṃ cedekaṃ
            yajuryattato 'dhikaṃ tadvākyāntaraṃ yajurantaraṃ cetyuktaṃ bhavati&nbsp;|
         </p>
         
         <p xmlns="">evaṃ sarvatra purastātparastādvaikārthatvasamarthapadaparigrahaṇādasamarthapadavimokena
            ca bhinnāni yajūṃṣi kalpyante&nbsp;| tenaikavākyalakṣaṇoktau cārthādyajurbhedavākyabhedalakṣaṇayoḥ
            siddhiriti, <b>etasmāc‍cetkāraṇādityāha</b>&nbsp;| <b>kimudāharaṇamiti</b>&nbsp;| abhidheyavācinamarthaśabdaṃ gṛhītvā lakṣaṇadvayasamāveśāsaṃbhāvanayā pṛcchati&nbsp;|
            tathā hi—
         </p>
         
         <div xmlns="" class="lg">
            <span class="line">ekārthatvaṃ padasya syātsākāṅkṣāvayavaṃ na tat&nbsp;|</span>
            <span class="line">sākāṅkṣāvayavaḥ saṃghastasyaiko 'rtho na vidyate&nbsp;||</span>
            
         </div>
         
         <p xmlns="">padasya hyākṛtirnāmaiko 'rtho bhavenna tu tadavayavānāṃ varṇānāṃ prakṛtipratyayayorvā
            vibhāge sākāṅkṣatvam, arthapratyāyanaśaktyabhāvāt, samūhāvayavāstu padāvi vibhāge
            parasparamākāṅa‍kṣanti, na tveṣāmekārthatvaṃ, pratipadamarthabhedāt, samūhasya ca
            pṛthagarthāntarāprasiddheḥ&nbsp;| ato lakṣyābhāvādalakṣaṇametaditi&nbsp;|
         </p>
         
         <p xmlns="">prayojanavācyabhiprāyeṇa <b>devasya tvetyu</b>dāhṛtam&nbsp;| <b>nanvi</b>ti paraḥ svābhiprāyaṃ prakaṭayati&nbsp;| yadā padārthavyatiriktaḥ kaścideko nirbhāgo vākyārtho
            nāsti tadā tattatpadārtha<span class="pageinfo">[447]</span>
            dharmāveva sāmīpyavaśātteṣāṃ gamyamānau bhedasaṃsargau syātām&nbsp;| ata āha—<b>tathā 'pyekārthatā na syāt</b>&nbsp;| katham—
         </p>
         
         <div xmlns="" class="lg">
            <span class="line">bhedo nāma padārthānāṃ vyavacchedaḥ parasparam&nbsp;|</span>
            <span class="line">sa ca pratipadārthatvānnaikatvaṃ pratipadyate&nbsp;||</span>
            
         </div>
         
         <p xmlns="">vyaktipadārthapakṣe sarvavyaktīnāṃ gavādipadenaivopāttatvādviṣayaśabdaiḥ śuklādibhiḥ
            kṛṣṇādivyavacchedamātraṃ vaktavyam&nbsp;| tatsaṃsargaḥ padārthāntargatatvānna vākyārtho
            bhavatīti tadupasarjanasteṣāṃ bhedo gṛhyate&nbsp;|
         </p>
         
         <p xmlns="">sa ca yathā śuklaśabdena gośabdasya kṛṣṇādibhyo bhidyamānatvādbhavati, evaṃ śukla
            śabdasyāpi gośabdenāśvādibhyo nivartitasya bhavati, vyavacchedyanānātvācca nāstyekatve
            pramāṇam&nbsp;| bhedasāmānyagrahaṇe vā sarvavākyārthaikatvaprasaṅgaḥ&nbsp;| yadā tu bhedavantaḥ
            padārthā eva vākyārthastadā siddhameva nānātvam&nbsp;| tathā—
         </p>
         
         <div xmlns="" class="lg">
            <span class="line">saṃsargo 'pi padārthānāmanyonyenānurañjanam&nbsp;|</span>
            <span class="line">ekaikatra tadapyastītyekatvaṃ na pratīyate&nbsp;||</span>
            
         </div>
         
         <p xmlns="">ākṛtipadārthapakṣe śuklatvagotvayoḥ svarūpeṇābhihitayoḥ saṃnidhānāditaretarānurañjanamarthasiddhabhedaṃ
            vākyārthaḥ&nbsp;| sa ca gotve śuklatvasaṃsargaḥ śuklatve vā gotvasaṃsargaḥ sāmastyenaikaikavyaktyupasaṃhārādupalabhyata
            iti nānā&nbsp;|
         </p>
         
         <p xmlns="">yadyapi ca kathaṃcid‌dvipade sa evobhayatrāpi saṃsarga ityekatvaṃ gamyeta, tathā 'pi
            bahupade yena yena pradeśena padadvayaṃ saṃsṛjyate tena tena saṃsargarūpeṇopalabdheranekatvam&nbsp;|
            kiṃ ca—
         </p>
         
         <div xmlns="" class="lg">
            <span class="line">svaprādhānyātpadārthānāṃ dharmāvetāvubhāvapi&nbsp;|</span>
            <span class="line">dharmibhedena bhidyete na hyekatvamupāśritam&nbsp;||</span>
            
         </div>
         
         <p xmlns="">yāvaddhi prayojanaikatvaṃ nā ' 'śrīyate tāvatsvatantrāḥ padārthā naikatāmāpādayituṃ
            śakyanta iti pṛthageva bhedasaṃsargāvanubhavanti&nbsp;| tasmādapi nānā&nbsp;| yadyapi cāsmākamākṛtipadārthakatvānnaiva
            bhedo vākyārthatvenābhipretastathā 'pi pūrvapakṣavādinā vikalpamātreṇopanyastaḥ&nbsp;|
            siddhāntābhiprāyavivaraṇaṃ prayojanavācitvādarthaśabdasyopapannam&nbsp;|
         </p>
         
         <p xmlns="">evaṃ satyeka eva kaścitpadārthaḥ pradhānabhūtastadviśeṣaṇatvenetaropādānamiti sarveṣāṃ
            ca <span class="pageinfo">[448]</span>tadbhedāttatsaṃsargāccaiko bhedaḥ saṃsargo vetyapi śakyaṃ vaditum&nbsp;| tasmātkarmasamavāyitvena
            dṛṣṭārthatvādaśeṣasavitrādipadārthaviśiṣṭanirvāpaprakāśanaṃ samastasya padasamūhasyaikaṃ
            prayojanamiti siddhamudāharaṇam&nbsp;| parastu nirvāpaprādhānyamajñātvā pṛcchati—<b>nanvatra devasyeti</b>&nbsp;| siddhāntavādyāha—<b>yadi nirvapāmītyanuṣaṅga</b>stata evaṃ, sa cānuṣaṅgastadga‍uṇabhāvena bhavet, na cāsya guṇabhāvaḥ prayojanavattvāt&nbsp;|
            savitrādīnāṃ cākarmasamavāyādityekārthatvam&nbsp;|
         </p>
         
         <p xmlns=""><b>atha kimarthamubhayaṃ sūtritāmiti</b>&nbsp;| yeṣāṃ saṃhatānāmekaprayojanatvaṃ teṣāṃ tadaśaktervyastānāmekāntenaiva sākāṅa‍kṣatvaṃ
            bhavatītyavācyaṃ tat&nbsp;| atha vā vibhajyamānasākāṅa‍kṣatvaṃ saṃhataikaprayojanatvena
            vinā na bhavati pratyekakāryeṣu nirapekṣapravṛttisiddheḥ&nbsp;| ataḥ sākāṅa‍kṣavibhāgenaivetarākṣepāttanmātramevābhidhātavyamiti&nbsp;|
         </p>
         
         <p xmlns="">pratyudāharaṇe darśayati—ucyata iti&nbsp;| puroḍāśa vibhāgaprakāśanamekaṃ prayojanaṃ nirapekṣāṇāṃ
            dṛṣṭam&nbsp;| nirvāpe dattottarā 'pi vibhāganānātvaparicodanā saṃhatya viśeṣaṇānupādānātpunaḥ
            punaḥ prayuktasyānuṣaṅgadoṣābhāvādupanyasyate&nbsp;| tatrottaraṃ na tāvannirapekṣasādhanabhedādapi
            kriyānānātvamiti vakṣyā2maḥ&nbsp;| sādhanaprādhānyaṃ tu pratyuktameva&nbsp;| etatkṛto <span class="pageinfo">[449]</span>viśeṣaḥ karmānaṅgatvādanādaraṇīya iti sāmānyaprakāśanādekārthatvam&nbsp;| ‘tasminsīda’
            ityasya pūrvāpekṣitve satyapi prayojanabhedādvākyāntaratvam&nbsp;| tasmātsaṃhatayoreva
            lakṣaṇatvam&nbsp;|| 46&nbsp;||
         </p>
          
         <span xmlns="" class="trailer">(iti yajuḥparimāṇādhikaraṇam&nbsp;|| 14&nbsp;||)</span>
          
         
         <span xmlns="" class="pageinfo">[449]</span>
         
         
         <p xmlns="">yeṣāmadṛśyamānakarmasamavetārthatvena laiṅgikaviniyogābhāvena vacanādviniyogasteṣāṃ
            prāgdṛṣṭārthamantrāvadherekamantratvaṃ yuktam&nbsp;| tathā hi—
         </p>
         
         <div xmlns="" class="lg">
            <span class="line">kalpyasteṣāmadṛṣṭo 'rthaḥ sa cālpaḥ syātpramāṇavān&nbsp;|</span>
            <span class="line">kalpite ca tadekatve sākāṅkṣāḥ syurviyojitāḥ&nbsp;||</span>
            
         </div>
         
         <p xmlns="">yadā hi bah‌vadṛṣṭakalpanā niṣpramāṇiketyekamadṛṣṭaṃ sarvebhyaḥ kalpitaṃ bhavati tadā
            pratyekaṃ tatsādhanaśaktyabhāvādvibhajyamānasākāṅkṣatvamapyastītyekavākyatā&nbsp;| kathaṃ
            punarasminpakṣe pratīkabhedena viniyogaḥ “iṣeṃ tveti śākhāṃ chinatti” “ūrje tvetyanumārṣṭi”
            ityevamādiḥ&nbsp;| kathaṃ ca ‘klaptīrvācayati’ iti bahutvanirdeśaḥ&nbsp;| taducyate—
         </p>
         
         <div xmlns="" class="lg">
            <span class="line">eko 'pi bahubhirmantraḥ pratīkairviniyujyate&nbsp;|</span>
            <span class="line">punaḥ punaḥ prayogācca klṛptīrityabhidhīyate&nbsp;||</span>
            
         </div>
         
         <p xmlns="">ādimadhyāvasānagrahaṇenaiko 'pi mantrastatra tatra viniyujyamāno 'pi na pīḍyate&nbsp;|
            <span class="pageinfo">[450]</span>yāvadviniyogaṃ hi sakala āvartiṣyate khaṇḍasyāprayojanatvāt&nbsp;| kalpatāṃ kalpatāmiti
            ca punaḥ punaḥ prayogādekavākyatve 'pi bahuvacanāvirodhaḥ&nbsp;| ucyate&nbsp;| naitadevam&nbsp;|
         </p>
         
         <div xmlns="" class="lg">
            <span class="line">rūpāduttarakāle hi viniyogaprayojane&nbsp;|</span>
            <span class="line">tasmātprāgeva tat‌klṛpterbhedābhedaparīkṣaṇam&nbsp;||</span>
            
         </div>
         
         <p xmlns="">tiṣṭhatu tāvatprayojanakalpanaṃ viniyogavākyaṃ vā&nbsp;| na hi taduttarakālaṃ svarūpanirūpaṇaṃ
            yuktam&nbsp;| ajñātarūpasya viniyogāśakteraviniyuktasya ca prayojanakalpanānupapatteḥ&nbsp;|
            tattannirapekṣaṃ tu rūpaṃ pāṭhādevāvadhāryate&nbsp;| tatkālāvadhṛtabhedābhedānuvartitvaṃ
            tu prayojanaviniyogayoḥ&nbsp;| pramāṇavac‍cānekamapi kalpanīyamityuktam&nbsp;| rūpopalabdhivelāyāṃ
            ceṣetvādinā na parasparasākāṅkṣatvamekaprayojanatvaṃ copalakṣyate&nbsp;| tataśca niṣpratidvaṃdve
            'vadhārite bhede paścānna kiṃcidekatvāpādane kāraṇaṃ saṃbhavati&nbsp;| na ca prāganupalabdhaṃ
            sākāṅkṣatvaṃ kalpayituṃ śakyam&nbsp;| tena ca vinā yadyapyekaprayojanatvaṃ bhavettathā
            'pyekāṅgavaikalyādekavākyatvābhāvaḥ, kimuta yadā rūpabhedādviniyogabhedastadbhedāc‍cādṛṣṭārthatve
            'pi prayojanabhedaḥ&nbsp;| tvatpakṣe 'pi cāvaśyaṃ yāvadviniyogaṃ tena tena bhavitavyam&nbsp;|
            iyāṃstu viśeṣaḥ&nbsp;| tava samastānmantrānmama vyastebhyaḥ&nbsp;| na caiṣāmadṛṣṭārthatvaṃ,
            brāhmaṇopadiṣṭadṛṣṭārthasādhanatvāt&nbsp;| tadbalena caiṣāṃ yāvatā vinā coditakaraṇasāmarthyaṃ
            nāsti tāvadanāmnātamapi kalpanīyaṃ cchinadmītyādi&nbsp;| yadvā yathaiva "rathaghoṣeṇa māhendrasya
            stotramupākaroti" iti vacanādavācakaḥ syāpi viniyogamātrānusaṃghānena stotrābhimukhyacih‌natvaṃ
            bhavati, evamiṣetvādīnāṃ chedanādismaraṇahetutvam&nbsp;| ubhayamapi caitatpramāṇavaditi
            sūtrakāraiḥ kaiścitkathaṃ cidāśritam&nbsp;| sarvathā 'traivamadhyavasātavyam&nbsp;| vikalavākyaprayogāsaṃbhavādavācakaprayogānupapatteścādhyāhāraḥ&nbsp;|
            atha vā yathām‍nātaviniyogānusārāttādṛśenaiva smartuṃ saṃskārādhāne yatitavyam&nbsp;| tatrānuṣṭhātrabhiprāyādhīno
            'nyataraparigraha iti dṛṣṭaprayojanabhedādapi siddho vākyabhedaḥ&nbsp;| kiṃ ca—
         </p>
         
         <div xmlns="" class="lg">
            <span class="line">anyonyanirapekṣāṇāṃ kāryānyatve niyogataḥ&nbsp;|</span>
            <span class="line">pratyekaṃ yāgahetutvādyajuṣṭa‍vvamavakalpate&nbsp;||</span>
            
         </div>
         
         <p xmlns="">tathā ‘āyuryajñena kalpatām’ ityevamādīnāṃ nirākāṅkṣabhinnarūpopalabdhernaikatvā<span class="pageinfo">[451]</span>pattiḥ satyapyekāryatve&nbsp;| na ca tadasti&nbsp;| āyuḥkalpanādīnāṃ bhinnatvāt&nbsp;| nirvāpavadabheda
            iti cenna&nbsp;| klṛptīriti mantrabahutvacodanāyāḥ pratyakṣatvāt&nbsp;| iha tāvadarthānāmakarmāṅgāpavādavivakṣāyāṃ
            satyāṃ mantroc‍cāraṇamātraṃ prayojanam&nbsp;| tatra ca bavhyaḥ klṛptayaḥ śrūyante&nbsp;| tadbhedaścārthabhedamantareṇa
            na bhavatītyakṣaropasarjanabhūto 'rtho nānātvenā ' 'śrīyate&nbsp;| klṛptiviśeṣavacanaṃ
            ca dṛṣṭārthamiti mantrabahutvāpādanārthatvāt&nbsp;| <b>yathā vibhāga</b> iti&nbsp;| sakṛcchrutanirvāpavailakṣaṇyāt‌klaptīnām&nbsp;| punaḥ punaruccāritaśabdo 'pi yathā
            vibhāgaḥ sādhanabhede satyapi na bhidyate, tathā klṛptibhedo 'pi na bhaviṣyatīti manyate&nbsp;|
            <b>naitadeva</b>mityuttaram&nbsp;| iha sāmānyavivakṣānupayogāt&nbsp;| atha vā siddhāntavādyeva <b>yathā vibhāge naitadevamiti</b>
            svayamevaikavākyabhūtamuttaraṃ dadāti&nbsp;| nanu ca vibhāgavākyānāmapi bhedo 'styeveti
            nopanyasanīyam&nbsp;| evaṃ tarhi naivedaṃ prabhedapratipattyarthaṃ, kiṃ tarhi dṛṣṭāntena
            sahaikatvāpādanaparatvāttadīyavikalpāpādanāyopanyasyati&nbsp;| yathā vibhāge tathā 'tra
            vikalpaḥ kasmānna bhavatīti&nbsp;| <b>naitadevamiti</b>&nbsp;| samānaviṣayatve hi vikalpo bhavati, na ceha sāmānyavivakṣā yena vibhāgavadaikārthyaṃ
            bhavet&nbsp;| klṛptiviśiṣṭāyurādyāśāsanaparatvāt&nbsp;| vibhāge hi sādhanānāmaprayojanatvātsāmānyabhūtakriyāmātraprakāśanaparatvam&nbsp;|
            iha punarāyurādīnāmāśāsyatvena prādhānyāttadviśeṣaṇatvena klṛp‍t‍yupādānaṃ na tvāyurādiviśiṣṭā
            sā prakāśyate, niṣprayojanatvāt&nbsp;| athāpi kriyāprādhānyaṃ tathā 'pi tadbhedaparatvānnānārthatvam&nbsp;|
            bhedaparatve ca pūrvoktameva dṛṣṭārthatvamucyate&nbsp;| atha<a id="N229" href="#n229"><sup>229</sup></a> vā ‘klṛptīrvācayati’ iti naiva mantraparaḥ klṛptiśabdaḥ, <span class="pageinfo">[452]</span>kathaṃ tarhi, kriyābahutvābhidhāna eva, śabdānāmarthatantratvāt&nbsp;| ataśca bahutvasaṃkhyayā
            karmabhedādviśeṣaṇakṛtabhedāśrayaṇācca mantrāṇāṃ tatparatve coditārthanirvṛttyā dṛṣṭārthatvātsiddhā
            bhinnārthatā&nbsp;| kathaṃ punarasminpakṣe vācayatītyucyate, śabdapadārthako hyayaṃ prayujyate&nbsp;|
            naiṣa doṣaḥ&nbsp;| ubhayatra prayogāt&nbsp;| yathaiva hi śabdaṃ bruvantaṃ prayuñjāno vācayatītyucyate
            tathaiva ca yaḥ śabdenārthaṃ bravīti tasyāpi prayojako vācayatīti&nbsp;| tasmātklṛptikriyāśabdairyajamānaṃ
            vaktuṃ pravṛttamadhvaryurvācayatītyayamartho vijñāyate, tatprakāśanena ca bhinnā eva
            santo mantrā dṛṣṭārthā bhavantīti vākyabhedaḥ&nbsp;|| 47&nbsp;||
         </p>
          
         <span xmlns="" class="trailer">( iti vākyabhedādhikaraṇam&nbsp;|| 15&nbsp;|| )</span>
          
         
         <span xmlns="" class="pageinfo">[452]</span>
         
         
         <p xmlns="">jyotiṣṭome <a id="N230" href="#n230"><sup>230</sup></a>tisṛṇāmapyupasadāmādāvāgneṃyī vihitā “agnimanīkaṃ” iti&nbsp;| tatra prathamāyāḥ krame “yā
            te agne 'yāśayā” iti nirākāṅa‍kṣo mantra āmnāyate&nbsp;| uttarayostu, sākāṅa‍kṣau “yā te
            agne rajāśayā” “yā te agne harāśayā” iti&nbsp;| tatra strīliṅgayacchabdanirdeśasya strīpadārthena
            kenacidvinā paripūrṇatā nāsti&nbsp;| na cāparipūrṇenavyavahāro 'vakalpate tatra tadanyathānupapapattyā
            'vaśyaṃ paripūraṇasamartho vākyaśeṣaḥ kalpanīyaḥ&nbsp;| kutaḥ&nbsp;|
         </p>
         
         <div xmlns="" class="lg">
            <span class="line">nyūnavākyaprayogo hi vede naiva samāśritaḥ&nbsp;|</span>
            <span class="line">kaścitk‍vāpi sthitaḥ śeṣaḥ so 'nveṣṭavyaḥ prayat‍nataḥ&nbsp;||</span>
            
         </div>
         
         <p xmlns="">na hi vaidikavākyānāṃ pratyakṣamevaikaṃ pramāṇaṃ, tadvadeva hyanumānādīnyapi pramāṇāni&nbsp;|
            sarvapramāṇapratyastamaye ca ṣaṣṭhenābhāvaḥ paricchidyate&nbsp;| tadiha pratyakṣānupalabdhe
            vākyaśeṣe na tāvatyevoparantavyam&nbsp;| yadyanumānādīnyapi nivartiṣyante tata etāvānevāyaṃ
            mantra iti kalpayiṣyāmaḥ&nbsp;| atha tu taiḥ kaścidavagamyate tatastattatsahito 'yaṃ mantraḥ
            sakalaḥ prāktasmādūna ityadhyavasyāmaḥ&nbsp;| tadihārthāpattyā tāvatsāmānyataḥ kaścidasti
            śeṣa ityadhyavaseyam&nbsp;| tataścābhāvasyānavasarādūnamidaṃ vākyaṃ na prayogārham&nbsp;| tatra
            viśeṣākāṅkṣāyāṃ <span class="pageinfo">[453]</span>laukikaḥ kalpanīya uta vaidika eva pūrvamantrasthastanūrvarṣiṣṭhetyādiranuṣaktavya
            iti saṃśaye laukika ityāha&nbsp;| tathā hi—
         </p>
         
         <div xmlns="" class="lg">
            <span class="line">nānyatrotsahate gantuṃ vaidikaṃ sannibandhanam&nbsp;|</span>
            <span class="line">yatheṣṭaviniyogaṃ tu sarvārthaṃ vastu laukikam&nbsp;||</span>
            
         </div>
         
         <p xmlns="">yathaivā ' 'havanīyādayo vaidikāstannirdiṣṭakāryavyatirekeṇa na pravartante tathaiva
            vaidikaḥ śeṣo yatra vākye samāmnāyena viniyuktaḥ sa tannibaddhatvānnānyatra prayogaṃ
            kṣamate laukikaḥ punaranibaddhatvātsarvārthaḥ sarvākāṅkṣāpūraṇāyāpi niyujyamāno na
            virudhyate&nbsp;| tasmāllaukikaḥ&nbsp;| tatra yadi vaidikamapi racitatvāllaghutaraprayogaṃ racayitavyādavaidikāllaukikātmanā
            manvānaḥ prayuṅkte na kena cidvāryate&nbsp;| vaidikatvabuddhistu tatra na kartavyā&nbsp;| tathā
            hi—
         </p>
         
         <div xmlns="" class="lg">
            <span class="line">tāneva vaidikānvarṇān bhāratādiniveśitān&nbsp;|</span>
            <span class="line">svādhyāyaniyamaṃ hitvā lokabudhyā prayuñjate&nbsp;||</span>
            
         </div>
         
         <p xmlns="">yadi tvānantaryāviśeṣādrajāśayetyanenāpi saṃbandho 'bhyupagamyeta tato yathāniveśaṃ
            prayogātpurastādevāsya prayogaḥ prāpnoti&nbsp;| tasmādapi na vaidikaḥ śeṣa iti prāpte&nbsp;|
            ucyate—
         </p>
         
         <div xmlns="" class="lg">
            <span class="line">vimuktavyāpṛtau vede laukikāvasarasthitiḥ&nbsp;|</span>
            <span class="line">tad‌vyāpāravimokaśca sakalānveṣaṇakṣaye&nbsp;||</span>
            
         </div>
         
         <p xmlns="">vaidikasya vākyasya vaidika eva śeṣaḥ pūraṇakṣamo na laukikaḥ&nbsp;| codanālakṣaṇadharmaniyamāt&nbsp;|
            yadā tu vedaḥ sarvātmanā 'nviṣyamāṇo 'pi tyaktavyāpāro dṛśyate tadā laukikamapyanujānāti&nbsp;|
            sā vā 'nveṣaṇā yathāsaṃnikarṣaṃ pravartate&nbsp;| tatra&nbsp;|
         </p>
         
         <div xmlns="" class="lg">
            <span class="line">adṛṣṭaḥ prakṛtāvarthaḥ pratyaye 'nviṣyate punaḥ&nbsp;|</span>
            <span class="line">pade svasminnalabdhastu prārthanīyaḥ padāntare&nbsp;||</span>
            
         </div>
         
         <div xmlns="" class="lg">
            <span class="line">svasminvākye 'pi na syāccenmṛgyo vākyāntare tataḥ&nbsp;|</span>
            <span class="line">vākyāntare 'pi na syāccenmṛgyaḥ prakaraṇāntare&nbsp;||</span>
            
         </div>
         
         <p xmlns="">ekasminnarthe sākāṅkṣe 'bhihite prakṛtyā pratyayena vā tatsaṃbandhasamarthamarthāntaraṃ
            yadi vā tatraiva dṛśyate tato ramaṇīyam&nbsp;| atha na dṛśyate tataḥ pramādālasye parityajya
            prakṛtau pratyaye cānveṣṭavyaḥ&nbsp;| tayorapi cenna dṛśyate tataḥ purastātparastādvā 'nantaroccarite
            padāntare&nbsp;| na cedanantare labhyetaikāntaravdyantarādivyavahite&nbsp;| yadi tu svavākye
            na labhyeta tatastenaiva krameṇa prakṛte vākyāntare&nbsp;| vākyāntare 'pi tvalabhyamāno
            yathopasthāpyamānānusāreṇa <span class="pageinfo">[454]</span>prakaraṇāntare&nbsp;| yadā tu tatrāpi na labhyate tadā loke&nbsp;| loke 'pi cennopalabhyeta
            tato nāstītyevamavadhāryā ' 'kāṅkṣābuddhiṃ bhrāntitvena parikalpya nirākāṅkṣīkartavyam&nbsp;|
            sarvatra ca&nbsp;|
         </p>
         
         <div xmlns="" class="lg">
            <span class="line">saṃnikṛṣṭo na labdhaścedviprakṛṣṭo 'pi vaidikaḥ&nbsp;|</span>
            <span class="line">sa evāvaidikastu syātprāptaḥ saṃnihito yadā&nbsp;||</span>
            
         </div>
         
         <p xmlns="">tadiha rajāśayāharāśayāvākyayoḥ śeṣaḥ svapadasvavākyayoralabhyamānatvādvākyāntare
            nūnamityupasaṃhriyate&nbsp;| sa ca yādṛgākāṅ‌kṣitastādṛgevaikānantaraṃ purastādupalabhyate
            'nyasya vyavahitaḥ&nbsp;| yadyapi cāsau prathamamantre kṛtārthatvānna tāvākāṅkṣati tau
            tu tena vinā 'nupapadyamānāvātmasamīpe 'nyasyānām‍nānādevaṃ puruṣaṃ prayuñjāte&nbsp;| sarvasamīpe
            sakṛtpaṭhitumaśakyaḥ pramāṇāntaralabhyatvācca punaḥ punaraśrāvito 'yamāvayorapyarthenā
            ' 'm‍nātaḥ śeṣo naikasyaiva saṃnidhiviśeṣanimittabhrāntyā kalpayitavya iti&nbsp;| yadyapi
            ca purastādāmnāyate, tathā 'pi yatpradeśavarttitvena tābhyāṃ kāṅ‌kṣitastatraiva viniyujyate&nbsp;|
            kutaḥ&nbsp;|
         </p>
         
         <div xmlns="" class="lg">
            <span class="line">pratītimātralābhārthaṃ tatpradeśe sa paṭhyate&nbsp;|</span>
            <span class="line">yogyatvātsaṃniveśastu pūrvamantravadiṣyate&nbsp;||</span>
            
         </div>
         
         <p xmlns="">sa hi sakṛdām‍nāyamānaḥ sarveṣāmīpsite pradeśe na śakya ām‍nātumityekasya yathākramamām‍nāta
            itarayośca yāvatā buddhiviṣayatāmāpadyate, tataśca gṛhītaḥ san svayamapi pradeśāntare
            sthātumasamarthastābhyāmapi cānyavṛttitvenānākāṅ‌kṣitaḥ pūrvatra ca parastādbhāvitayā
            dṛṣṭasāmarthyaḥ parastādeva nivekṣyate&nbsp;| bhāṣyakāreṇa tu prathamadvitīyayormadhye
            pāṭhādaguhyamāṇaviśeṣaḥ śeṣa ubhayorapyānantaryeṇaiva saṃbandhītyutkvā tṛtīyasya vyavadhānādasaṃbandhamāśaṅkyārthitvāviśeṣādubhayoḥ
            samudāyāpādanenāvyavadhāne sādhite samudāyaśeṣatvameva tarhi prāpnotītyāśaṅkya tasyāprayogārhatvātprayogārhasamudāyisaṃbandhaḥ,
            tatrāpi tayoḥ prādhānyādanyathā ca nairākāṅkṣyānupapatteḥ pratyekaṃ sakalaśeṣasaṃbandhasiddhirityabhidhāya
            punarvyākhyānāntaramārabdham—<b>api ca sākāṅkṣasya saṃnidhāviti</b>&nbsp;| tatra kaiści<span class="pageinfo">[455]</span>vdyākhyānavikalpa evetyāśritam&nbsp;| apare tu vadanti pūrvatrāparitoṣāduttaraṃ kṛtam&nbsp;|
            kiṃ kāraṇam&nbsp;|
         </p>
         
         <div xmlns="" class="lg">
            <span class="line">na tāvatsamudāyatvaṃ kenacinnirmitaṃ tayoḥ&nbsp;|</span>
            <span class="line">punaḥ pratyekanirmāṇe na ca hetuḥ pratīyate&nbsp;||</span>
            
         </div>
         
         <p xmlns="">samudāyatvaṃ hyekakāryatvenaikaśabdopādānena vā bhavet, na cātraikamapyasti&nbsp;| nanvidamekakāryatvamekavākyaśeṣagrahaṇaṃ
            nāma&nbsp;| aho nu khalu mantrāṇāṃ kāryaṃ<a id="N231" href="#n231"><sup>231</sup></a> vijñātam&nbsp;| apekṣā hi tatrobhayoḥ syāt&nbsp;| kathaṃ tatkāryamityucyate&nbsp;| śeṣaścāsau tayorna
            tadvaśena samudāyatvāpattiryuktā&nbsp;| paścādapi vā samudāyibhyāmeva tasya saṃgatiriṣṭetyādita
            eva samudāyatvaṃ na labhyate&nbsp;| yadi ca samudāyatvamāpannau tataḥ punaḥ pratyekaṃ saṃbandha
            iti rājaikaputrakrīḍā<a id="N232" href="#n232"><sup>232</sup></a> ' 'padyate&nbsp;| purastādeva ca prayogaḥ prāpnoti&nbsp;| tathābhūtena samudāyānantaryāt&nbsp;|
            na vā 'gṛhyamāṇaviśeṣatvaṃ, deśabhedanimittatantrabhedāt&nbsp;| prathamasya hyasau yathākāṅ‌kṣite
            deśe sthito nottarayoḥ&nbsp;| tasmādidameva vyākhyānam&nbsp;|
         </p>
         
         <div xmlns="" class="lg">
            <span class="line">ākāṅkṣā saṃnidhānaṃ ca yogyatā ceti ca trayam&nbsp;|</span>
            <span class="line">saṃbandhakāraṇatvena klṛptaṃ nānantaraśrutiḥ&nbsp;||</span>
            
         </div>
         
         <p xmlns="">yo hi bahūnāṃ saṃbandhitvena sakṛdām‍nāyate tasyāvaśyaṃbhāvyekenā ' 'nantaryamiti
            na tadeva tadā saṃbandhakāraṇatvenā ' 'śrīyate&nbsp;| tatrāpyasmādeva kāraṇatrayātsaṃbandhasiddheḥ&nbsp;|
            saṃnidhiviśeṣāttu tadāśrayapratipattyā bhavati bhrāntiḥ&nbsp;| sā tu sākāṅkṣayogyasaṃnihitasaṃbandhyantaradarśanānnivartate&nbsp;|
            yathā dhātvarthādiṣu vidhibuddhirguṇādyupādānasāmarthyāt&nbsp;| evaṃ hi tatra jñāyate&nbsp;|
            sarvārtho 'yamām‍nāyamānaḥ sarvasādhāraṇānantaryāsaṃbhavādvākyaikatvācca kasyacidekasya
            samīpe paṭhyate&nbsp;| tasmādakāraṇamānantaryamiti&nbsp;| <b>saṃnidhiriti</b>—buddhau viparivṛttiḥ&nbsp;| sā cā ' 'nantarye saṃbaddhapadavyavāye ca bhavati&nbsp;| saṃbaddhapadavyavadhirapyānantaryaprakāra
            eva&nbsp;| katham&nbsp;|
         </p>
         
         <div xmlns="" class="lg">
            <span class="line">anantareṇa saṃbaddhaḥ syātparasyāpyanantaraḥ&nbsp;|</span>
            <span class="line">tataḥ punastadārūḍhaḥ parānantaryamaś‍nute&nbsp;||</span>
            
         </div>
         
         <p xmlns="">‘yā te agne rajāśayā’ ityanenāpekṣitaḥ śeṣaḥ parastādalabhyamānaḥ purastātparāvṛ<span class="pageinfo">[456]</span>ttyā ' 'locyamāno labhyate tanūrvarṣiṣṭheti&nbsp;| yadā ca tatrā ' 'rūḍhastadā harāśayetyasyānantarībhūtaḥ
            punarevameva tṛtīyenāpi saha saṃbadhyate&nbsp;| tataḥ paraṃ tvanyasyānām‍nānāttāvatyevopakṣīyate&nbsp;|
            sarvatraivamapekṣā purastātparastācca prasṛtaikatrā ' 'ruhyetareṣāmanantarībhavantī
            tāvadapekṣyamāṇā nigṛhṇāti yāvatkiṃcinna yogyamastyayogyaṃ copalabdham&nbsp;| tataḥ sarvamālocitamupasaṃhṛtya
            nivartate&nbsp;| yadyapi ca krameṇoccāraṇātsaṃnikarṣaviprakarṣau pratīyete tathā 'pi nityatvādvedasyānantare
            dūrasthe ca yugapadapekṣā saṃbandhaśceti paścādavagamānna prāmāṇye kaścidviśeṣaḥ&nbsp;|
            evaṃ vākye padānāṃ prakaraṇe ca vākyānāṃ saṃbandho yāvatsākāṅkṣeṇa tatsaṃbandhārheṇa
            parasyāpyanantarīkartuṃ samarthena vyavadhānam&nbsp;| <b>avyavadhāne vicchede 'pīti</b>&nbsp;| virodhinā padenāvyavadhāne viprakṛṣṭatve bhavati saṃbandhaṃ ityarthaḥ&nbsp;| tasmādanuṣaṅgaḥ
            samāptiḥ&nbsp;| anuṣajyata ityanuṣaṅgaḥ&nbsp;| sa eva samāpyate teneti samāptiḥ&nbsp;|
         </p>
         
         <p xmlns="">yatra tāvaccheṣiṇaḥ sākāṅkṣāstatraivamatha yatra nairākāṅkṣyaṃ sarveṣu śeṣiṣvekaḥ
            śeṣaḥ<a id="N233" href="#n233"><sup>233</sup></a> <span class="pageinfo">[457]</span>sākāṅa‍kṣaḥ paṭha‍yate&nbsp;| yathā ‘citpatistvā punātu’ ityeteṣāmante “acchidreṇa” ityādistatra
            kathamiti&nbsp;| kiṃ prāptam&nbsp;|
         </p>
         
         <div xmlns="" class="lg">
            <span class="line">anantareṇa saṃbadhya śeṣasyeṣṭā kṛtārthatā&nbsp;|</span>
            <span class="line">śeṣiṇaśca nirākāṅkṣāḥ kiṃnimittā 'nuṣaṅgadhīḥ&nbsp;||</span>
            
         </div>
         
         <p xmlns="">ucyate&nbsp;|</p>
         
         <div xmlns="" class="lg">
            <span class="line">anantarasya vākyasya yadi śeṣo bhavedayam&nbsp;|</span>
            <span class="line">tata evaṃ bhavedeṣa tvākhyātārthena sarvabhāk&nbsp;||</span>
            
         </div>
         
         <p xmlns="">ānantaryaviśeṣeṇa hyayaṃ punātvityetena saṃbadhyate&nbsp;| sa caika eva triṣvapi vākyeṣu,
            tadekatvārccāthasyāpyekatvam&nbsp;| na ca kārakabhedāttasya bhedo bhavati&nbsp;| yena citpatyādisaṃbaddhādasyānanyatvaṃ
            vijñāyate&nbsp;| na cācchidreṇetyevamarthā kriyā, yena sakṛtsaṃbandhena saṃtuṣyet&nbsp;|
         </p>
         
         <div xmlns="" class="lg">
            <span class="line">tasmādasya kriyārthatvādyāvadeṣā prayujyate&nbsp;|</span>
            <span class="line">tāvadeva prayogitvaṃ kāṣṭhānāṃ pacane yathā&nbsp;||</span>
            
         </div>
         
         <p xmlns="">athocyata ekatve 'pyasyā yatkartṛviśiṣṭābhyāsādyaḥ karaṇasaṃbandhaḥ śrūyate tadviśiṣṭaiva
            tena yojayitavyā&nbsp;| yathaikasyāpi jyotiṣṭomasya maitrāvaruṇagrahābhyāsaviśiṣṭasya payasā
            <span class="pageinfo">[458]</span>śrayaṇaṃ coditaṃ nātiprasajyate, yathā cātraiva citpatyādayo, na sarve sarvatra bhavanti&nbsp;|
            ucyate&nbsp;|
         </p>
         
         <div xmlns="" class="lg">
            <span class="line">śrayaṇānāṃ vyavasthā hi bhinnā 'pūrvaprayuktitaḥ&nbsp;|</span>
            <span class="line">kartrantarāvarodhācca citpatyāderasaṃkaraḥ&nbsp;||</span>
            
         </div>
         
         <p xmlns="">aindravāyavādigrahābhyāsānāmadṛṣṭārthatvāttadbhedena śrayaṇavyavasthā yuktā&nbsp;| na hi
            tathā kiṃcitkāraṇamasti&nbsp;| karaṇasya kriyāṃ pratyupayuktatvāt&nbsp;| karaṇaprakāśanadvāreṇa
            saiva kriyā punaḥ prakāśyate&nbsp;| sā ca sarvatrāviśiṣṭatvātprakāśanamapekṣate&nbsp;| yathā
            ca vākpatyupādānāttatsamānavyāpāraścitpatirnivartate, naivamacchidrapavitrapratiyogikaraṇāntaraśravaṇamasti
            yenaitannivarteta, na ca kartṛprayuktaṃ karaṇam&nbsp;| yatastadbhedādva‍yavatiṣṭheta, kārakāṇāṃ
            kriyākṣiptatvena parasparasaṃbandhābhāvāt&nbsp;| nanvevamapi mantrāntaramatenāpi punātuśabdenāsya
            saṃbandhaḥ syāt&nbsp;| naiṣa doṣaḥ&nbsp;| darśapūrṇamāsabarhirdharmavadva‍yavasthāsiddhiḥ&nbsp;|
            iha prakramya punātuśabdasya yatkāryaṃ tatprayuktamacchidrādiviśeṣaṇaṃ mantratraye
            'pi tadekamiti pratyakṣamavagacchāmaḥ&nbsp;| na mantrāntare, karmāntaragatadravyāntarasaṃskārārthatvāt&nbsp;|
            nanvevaṃ satyekakāryatvānmantravikalpaḥ prasajyeta&nbsp;| <a id="N234" href="#n234"><sup>234</sup></a>kuto vaivamādīnāṃ saṃkhyāyuktāvidhānādante samuccayaḥ&nbsp;| sarveṣu viparivṛttibhaṅgāsaṃnidhiḥ
            saṃbhāvyeta na mantrāntareṣviti viśeṣaḥ&nbsp;||
         </p>
         
         <div xmlns="" class="lg">
            <span class="line">tasmātpunātuśabdo 'yaṃ sarvamantragato 'pi san&nbsp;|</span>
            <span class="line">acchidrāpahṛtaḥ sarvaiḥ punastadvānapekṣate&nbsp;||</span>
            
         </div>
         
         <p xmlns="">sarvābhyāsāntābhihitenācchidreṇetyādinā 'nanyagatikatvādyadā punātuśabdaḥ svīkṛtaḥ,
            tadā punātvacchidreṇetyevaṃ kalpite saṃbandhe ya evānantaraḥ punātuśabdaḥ sa eva pūrvayorapīti
            karaṇasaṃbandhapradarśanavelāyāmanveti&nbsp;| kriyāḥ padārthāḥ santastāmapekṣamāṇāḥ sakaraṇikāmevā
            ' 'sādayantīti sarvatrānuṣaṅgaḥ&nbsp;| evaṃ vā 'nuṣaṅgeṇa prayoktavye ye tantreṇa prayuñjate
            teṣāṃ tadālasyamātraṃ purastātparastādvā vākyaśeṣasyānuṣaṅgatvāviśeṣe sati yatpurastādanuṣaṅge
            'nvīyata iti kaiściducyate tadviśeṣaprasiddhimātramiti draṣṭavyam&nbsp;|| 48&nbsp;||
         </p>
          
         <span xmlns="" class="trailer">( ityanuṣaṅgādhikaraṇam&nbsp;|| 16&nbsp;|| )</span>
          
         
         <span xmlns="" class="pageinfo">[459]</span>
         
         
         <div xmlns="" class="lg">
            <span class="line">pratyudāharaṇatvena saṃnidherevamucyate&nbsp;|</span>
            <span class="line">asaṃbandhātirodhāne vaiṣamyānnānuṣajyate&nbsp;||</span>
            
         </div>
         
         <p xmlns="">‘saṃ te vāyurvātena gacchatām’ ityasya sākāṅkṣasyānantaratvādavadhāritaḥ śeṣo bahuvacanāntenāyogyenāsaṃbaddhastulyayogitvābhāvādyogyenāpi
            yajñapatinā nānuṣajyate&nbsp;| ataśca vaidikaśeṣāsaṃbhavādasti laukikasyāvakāśa ityubhayatrādhyāhāraḥ
            kartavyaḥ&nbsp;| tatra tu yadyapi noccāryate gacchatāmiti tathā 'pyavaśyamanusaṃdhātavyaḥ,
            anyathā 'rthāparisamāpteḥ&nbsp;| tasmānnānuṣaṅga iti&nbsp;| prayojanaṃ tu, anuṣaṅge mantratvātprāyaścittam&nbsp;|
            laukikatve cāmantratvamiti&nbsp;| <a id="N235" href="#n235"><sup>235</sup></a>āha ca—
         </p>
         
         <div xmlns="" class="lg">
            <span class="line">āmnāyamānaṃ hyanuṣajyamānamantargataṃ mantranirūpaṇāyām&nbsp;|</span>
            <span class="line">ūhādisāmye nanu laukikānāmamantrarūpapratipattisiddhiḥ&nbsp;|| 49&nbsp;||</span>
            
         </div>
          
         <span xmlns="" class="trailer">( iti vyavetānanuṣaṅgādhikaraṇam&nbsp;|| 17&nbsp;|| )</span>
          
         <span xmlns="" class="trailer">iti śrībhaṭṭakumārilavicaritamīmāṃsābhāṣyavyākhyāne tantravārtike dvitīyasyādhyāyasya
            prathamaḥ pādaḥ&nbsp;||</span>
          
          
         <a xmlns="" class="linebefore" name="body"></a><div xmlns="" type="notes"><a id="Notes"></a><h3>Notes</h3>
            <p><a id="n1" href="#N1"><sup>1</sup></a>( a. 1. pā. 8 aṃ. 1 )
            </p>
            <p><a id="n2" href="#N2"><sup>2</sup></a>dharmādīnāṃ sādhyānāṃ sādhanapratipattiriti vigrahaḥ&nbsp;| dharmādicatuṣṭayasādhanapratipattirupādānāṅgabhūtā&nbsp;|
               adharmādicatuṣṭayasādhanapratipattiḥ parityāgāṅgabhūtetyarthaḥ&nbsp;|
            </p>
            <p><a id="n3" href="#N3"><sup>3</sup></a>nāyamabhisaṃbandho vivakṣita ityādi, bhidyetetyantabhādhyasyāyamarthaḥ—bhūtikāma ālaṃbheta
               kasmādyato vāyuḥ kṣepiṣṭhetyanena yaḥ sārthavādakasya vidhyuddeśasya vidhistutisaṃbandharūpo
               viśiṣṭo 'rtho darśitaḥ, nāyaṃ vidhyuddeśamātreṇa vivakṣitaḥ kiṃ tu sārthavādakeneti&nbsp;|
               tarhītyayaṃ bhidyetetyanenānveti&nbsp;| ālabheteti madhyapratīkena vidhyudeśopalakṣaṇam&nbsp;|
               yatastato bhūtirityarthavādasyopalakṣaṇam&nbsp;| tathāca viśeṣyaviśeṣaṇarūpabhinnāvibhāvarthau
               vidhyuddeśārthavādābhyāṃ pratipādyamānau yadyekena vidhyuddeśena pratipipādayiṣitau
               tarhi gauravalakṣaṇo vākyabheda iti&nbsp;| 
            </p>
            <p><a id="n4" href="#N4"><sup>4</sup></a>yato vākyaśeṣo 'to vidheḥ—vidhisaṃbandhino 'smādvākyaśeṣādvidheyasya stutimavagacchāma
               ityarthaḥ&nbsp;| natvanena bhāṣyeṇa vidhireva stutipratipādaka ityupasaṃhriyate&nbsp;| pūrvagranthavirodhāpatteriti&nbsp;|
            </p>
            <p><a id="n5" href="#N5"><sup>5</sup></a>ṇaivaitairiti ‘ga.’ pustake&nbsp;|
            </p>
            <p><a id="n6" href="#N6"><sup>6</sup></a>jai. (10&nbsp;| 8&nbsp;| 4)
            </p>
            <p><a id="n7" href="#N7"><sup>7</sup></a>jai. (1&nbsp;| 4&nbsp;| 20)
            </p>
            <p><a id="n8" href="#N8"><sup>8</sup></a>jai. 4&nbsp;| 3&nbsp;| 1
            </p>
            <p><a id="n9" href="#N9"><sup>9</sup></a>jai. 3-1-8&nbsp;|
            </p>
            <p><a id="n10" href="#N10"><sup>10</sup></a>jai. 3-3-4&nbsp;|
            </p>
            <p><a id="n11" href="#N11"><sup>11</sup></a>tai. saṃ. 5-4-4&nbsp;|
            </p>
            <p><a id="n12" href="#N12"><sup>12</sup></a>jai. sū. ( 3-8-8 )&nbsp;|
            </p>
            <p><a id="n13" href="#N13"><sup>13</sup></a>gavāmayanāntargata ekāho viṣuvāniti&nbsp;|
            </p>
            <p><a id="n14" href="#N14"><sup>14</sup></a>arthaparatve 'vakalpata ityanuṣaṅgaḥ&nbsp;|
            </p>
            <p><a id="n15" href="#N15"><sup>15</sup></a>yaducyate dvijātīnāṃ śūdrāddāropasaṃgrahaḥ&nbsp;| na tanmamaṃmataṃ yasmāttatrā ' 'tmā jāyate
               svayam&nbsp;|| ityādinā vigānadarśanāditi bhāvaḥ&nbsp;|
            </p>
            <p><a id="n16" href="#N16"><sup>16</sup></a>tai. saṃ. ( 2-5-1 )&nbsp;|
            </p>
            <p><a id="n17" href="#N17"><sup>17</sup></a>tai. saṃ ( 2-6-10 )&nbsp;|
            </p>
            <p><a id="n18" href="#N18"><sup>18</sup></a>jai. sū. ( 6-2-10 )
            </p>
            <p><a id="n19" href="#N19"><sup>19</sup></a>bahuśākhāśca khilāḥ prakaraṇādayaśca ye teṣāṃ ye bhedāstairbhinneṣu vedeṣu&nbsp;| śrutiliṃṅgādyātmakopadeśo
               yaśca nāmādidvāro 'tideśastadātmakā ye vicitrapramāṇabhāgāsteṣviti vigrahaḥ&nbsp;|
            </p>
            <p><a id="n20" href="#N20"><sup>20</sup></a>jai. sū. ( 2-4-2 )&nbsp;|
            </p>
            <p><a id="n21" href="#N21"><sup>21</sup></a>ekasyāṃ dharmasaṃhitāyāmardhasyārdhāntareṇa vaiśasaṃ—virodha ityarthaḥ&nbsp;|
            </p>
            <p><a id="n22" href="#N22"><sup>22</sup></a>ucitāṃ kriyāmartikramya kriyā atikriyetyarthaḥ&nbsp;|
            </p>
            <p><a id="n23" href="#N23"><sup>23</sup></a>kenacitpāśupatena sarvajaratyā yoṣito 'nupabhogyatvena sarvataruṇyāśca vṛddhe 'ruciprasaṅgādardhajaratyā
               ' 'nayane dūtaḥ preṣita iti lokapravādo 'trārdhajaratīyaśabdenopamānatvenokta iti&nbsp;|
            </p>
            <p><a id="n24" href="#N24"><sup>24</sup></a>ṛtvijāṃ yajamānasya ca parasparamavyabhicārārthaṃ karmārambhe śapathakarma tānūnaptraṃ
               nāma&nbsp;|
            </p>
            <p><a id="n25" href="#N25"><sup>25</sup></a>khalagatadhānyavibhāgavyāpṛtabhṛtakavāditi pāṭho bhavituṃ yukta iti bhāti&nbsp;|
            </p>
            <p><a id="n26" href="#N26"><sup>26</sup></a>hiṃsārahitaḥ&nbsp;|
            </p>
            <p><a id="n27" href="#N27"><sup>27</sup></a>tai. saṃ. ( 2—5—11 )&nbsp;|
            </p>
            <p><a id="n28" href="#N28"><sup>28</sup></a>tai. ā. ( 2—2)&nbsp;|
            </p>
            <p><a id="n29" href="#N29"><sup>29</sup></a>upavedāḥ—āyurvedadhanurvedagarndhavevadāḥ&nbsp;| aṅgāni—śikṣādīni&nbsp;| upāṅgaṃ—pūrvottaramīmāṃsādvayam&nbsp;|
               daṇḍanītiḥ—arthaśāstramityarthaḥ&nbsp;|
            </p>
            <p><a id="n30" href="#N30"><sup>30</sup></a>gautamadharmapatnyahilyāgamanarūpo dharmavyatikramo bodhyaḥ&nbsp;|
            </p>
            <p><a id="n31" href="#N31"><sup>31</sup></a>ubhau madhvāsavakṣīvau dṛṣṭau me keśavārjunau&nbsp;|
            </p>
            <p><a id="n32" href="#N32"><sup>32</sup></a>jai. sū. ( 6&nbsp;| 2&nbsp;| 4 )
            </p>
            <p><a id="n33" href="#N33"><sup>33</sup></a>‘śaṇasūtramayaṃ rājño vaiśyasyā ' 'vikameva ca’ ityuttarārdham&nbsp;| manu. 2 a. ślo. 44&nbsp;|
            </p>
            <p><a id="n34" href="#N34"><sup>34</sup></a>muñjālābhe tu kartavyāḥ kuśāśmantakabalvajaiḥ&nbsp;| trivṛtā granthinaikena tribhiḥ pañcabhireva
               vā manu. a. 2 ślo. 43&nbsp;|
            </p>
            <p><a id="n35" href="#N35"><sup>35</sup></a>jai. sa. 1—9—19&nbsp;|
            </p>
            <p><a id="n36" href="#N36"><sup>36</sup></a>cor—atar—pāp—māl—bair—ityeteṣāṃ śabdānāṃ krameṇa odana—mārga—sarpa—satya—udararūpeṣvartheṣu
               drāviḍānāmadyatve 'pi prayogo vartate&nbsp;|
            </p>
            <p><a id="n37" href="#N37"><sup>37</sup></a>patrorṇaṃ dhautakauśeyaṃ bahumūlyaṃ mahādhanamityamaraḥ&nbsp;|
            </p>
            <p><a id="n38" href="#N38"><sup>38</sup></a>kaña‌cuko vārabāṇo 'strītyamaraḥ&nbsp;|
            </p>
            <p><a id="n39" href="#N39"><sup>39</sup></a>vedakauśalajijñāsārthaṃ tattadvedabhāgacihanalekhyāni ghaṭikāyāṃ kumbhākhyāyāṃ nikṣipya
               tattadveda bhāgaparīkṣākāle tānyākṛṣya ākṛṣṭalekhyacihanitaṃ paṭhantyadhyetāro na
               yuñjata iti ghaṭikāmārthavartino 'nuyogāḥ iti&nbsp;|
            </p>
            <p><a id="n40" href="#N40"><sup>40</sup></a>mamāpi bhikṣavaḥ karma vartata evā ' 'śarīrapātāt&nbsp;|
            </p>
            <p><a id="n41" href="#N41"><sup>41</sup></a>tathā, utkṣipte loṣṭe utkṣepe 'sti kāraṇaṃ patane nāsti kāraṇam&nbsp;|
            </p>
            <p><a id="n42" href="#N42"><sup>42</sup></a>astyudbhave kāraṇāmime saṃskṛtā dharmāḥ saṃbhavanti sakāraṇā akāraṇā vinaśyanti&nbsp;|
               utpattimanukāraṇamapekṣante&nbsp;|
            </p>
            <p><a id="n43" href="#N43"><sup>43</sup></a>vidhiḥ—brāhmaṇam&nbsp;| vidheyo—mantraḥ&nbsp;| tarko—mīmāṃseti darśanārthaḥ&nbsp;|
            </p>
            <p><a id="n44" href="#N44"><sup>44</sup></a>yadveti—yalloke 'dhyāpayitṛvacanaṃ siddhapramāṇaṃ, tadapekṣaṃ śrutivākyaṃ tadanuvādakamityarthaḥ&nbsp;|
            </p>
            <p><a id="n45" href="#N45"><sup>45</sup></a>jai. sū. 6&nbsp;| 1&nbsp;| 8&nbsp;|
            </p>
            <p><a id="n46" href="#N46"><sup>46</sup></a>jai. sū. 1&nbsp;| 3&nbsp;| 19&nbsp;|
            </p>
            <p><a id="n47" href="#N47"><sup>47</sup></a>pā. sū. ( 4—3—89 )&nbsp;|
            </p>
            <p><a id="n48" href="#N48"><sup>48</sup></a>pā. sū. ( 4—3—53 )&nbsp;|
            </p>
            <p><a id="n49" href="#N49"><sup>49</sup></a>pā. sū. (4—3–25 )&nbsp;|
            </p>
            <p><a id="n50" href="#N50"><sup>50</sup></a>pā. sū. ( 4—3—74 )&nbsp;|
            </p>
            <p><a id="n51" href="#N51"><sup>51</sup></a>pā. sū. 4—3—5&nbsp;|
            </p>
            <p><a id="n52" href="#N52"><sup>52</sup></a>pañca pañcanakhā bhakṣyā brahmakṣattreṇa rāghava&nbsp;| śalyakaḥ śvāvidho godhā śaśaḥ kūrmaśca
               pañcamaḥ&nbsp;| vā. rā. ki. kā. sarga 17&nbsp;|| ślo. 37&nbsp;|
            </p>
            <p><a id="n53" href="#N53"><sup>53</sup></a>āpastambaparibhāpāsūtram&nbsp;| 1&nbsp;| 1
            </p>
            <p><a id="n54" href="#N54"><sup>54</sup></a>jai. sū. ( 4—3—1 )&nbsp;|
            </p>
            <p><a id="n55" href="#N55"><sup>55</sup></a>jai. sū. ( 1—1—8 )
            </p>
            <p><a id="n56" href="#N56"><sup>56</sup></a>ma. bhā. paspaśāhnike&nbsp;|
            </p>
            <p><a id="n57" href="#N57"><sup>57</sup></a>tai. saṃ. ( 6—4—7 )&nbsp;|
            </p>
            <p><a id="n58" href="#N58"><sup>58</sup></a>ma. bhā. ( 66—1—84 )&nbsp;|
            </p>
            <p><a id="n59" href="#N59"><sup>59</sup></a>chāndogyasūtrakāreṇetyarthaḥ&nbsp;|
            </p>
            <p><a id="n60" href="#N60"><sup>60</sup></a>a. 8 pā. 2 sū. 18&nbsp;|
            </p>
            <p><a id="n61" href="#N61"><sup>61</sup></a>jai. sū. ( 9—5 )
            </p>
            <p><a id="n62" href="#N62"><sup>62</sup></a>ṛ. saṃ. ( 4—4—30 )&nbsp;|
            </p>
            <p><a id="n63" href="#N63"><sup>63</sup></a>pā. sū. ( 1—4—30 )&nbsp;|
            </p>
            <p><a id="n64" href="#N64"><sup>64</sup></a>pā. sū. ( 2—2—10 )&nbsp;|
            </p>
            <p><a id="n65" href="#N65"><sup>65</sup></a>pā. sū. (1—7—55 )&nbsp;|
            </p>
            <p><a id="n66" href="#N66"><sup>66</sup></a>pā. sū. ( 5—1—1—24 )
            </p>
            <p><a id="n67" href="#N67"><sup>67</sup></a>pā. sū. ( 2—4—11 )&nbsp;|
            </p>
            <p><a id="n68" href="#N68"><sup>68</sup></a>pā. sū. ( 6—4—27 )&nbsp;|
            </p>
            <p><a id="n69" href="#N69"><sup>69</sup></a>ma. bhā. (1—1—1 ā. 3)&nbsp;|
            </p>
            <p><a id="n70" href="#N70"><sup>70</sup></a>ma. bhā. paspa.&nbsp;|
            </p>
            <p><a id="n71" href="#N71"><sup>71</sup></a>siddhe śabdārthasaṃbandhe, lokato 'rthaprayukte śabdaprayoge śāstreṇa dharmaniyamo
               yathā laukikavaidikeṣu iti mahāvārtike&nbsp;|
            </p>
            <p><a id="n72" href="#N72"><sup>72</sup></a>(10 4 23)&nbsp;|
            </p>
            <p><a id="n73" href="#N73"><sup>73</sup></a>daivyāḥ śamitāra ārabhadhvamityādiḥ paśuviśasanaprapamantro 'dhriguśabdavattvenādhrigurityucyate&nbsp;|
            </p>
            <p><a id="n74" href="#N74"><sup>74</sup></a>ma. bhā. paspaśāhnike&nbsp;|
            </p>
            <p><a id="n75" href="#N75"><sup>75</sup></a>uṇādisū. 235&nbsp;|
            </p>
            <p><a id="n76" href="#N76"><sup>76</sup></a>pā. sū. (4—2—8)
            </p>
            <p><a id="n77" href="#N77"><sup>77</sup></a>pā. sū. (4—2—9)&nbsp;|
            </p>
            <p><a id="n78" href="#N78"><sup>78</sup></a>ma. bhā. (pratyāhārāhanike laṇsūtre)
            </p>
            <p><a id="n79" href="#N79"><sup>79</sup></a>anagnāviva śuṣkaidho na tajjvalati karhiciditi śeṣaḥ&nbsp;|
            </p>
            <p><a id="n80" href="#N80"><sup>80</sup></a>yastu prayuṅkte kuśalo śabdānyathāvavdyavahārakāle&nbsp;| so 'nantamāpnoti jayaṃ paratra
               vāgyogavidduṣyati cāpaśabdaiḥ&nbsp;| ma. bhā.&nbsp;|
            </p>
            <p><a id="n81" href="#N81"><sup>81</sup></a>avidvāṃsaḥ pratyabhivāde nāmno ye na plutiṃ vidaḥ&nbsp;| kāmaṃ teṣu tu viproṣya strīṣvivāyamahaṃ
               vadet&nbsp;| iti mahābhāṣye vyākaraṇasya strīsāmyaparihāraprayojanatvakathanārthamupanyastaḥ
               ślokaḥ&nbsp;|
            </p>
            <p><a id="n82" href="#N82"><sup>82</sup></a>ṛ. saṃ. (2—3—22)&nbsp;|
            </p>
            <p><a id="n83" href="#N83"><sup>83</sup></a>ṛ. saṃ. (3&nbsp;|8&nbsp;| 10)&nbsp;|
            </p>
            <p><a id="n84" href="#N84"><sup>84</sup></a>ṛ. saṃ. (8&nbsp;|2 23)&nbsp;|
            </p>
            <p><a id="n85" href="#N85"><sup>85</sup></a>ṛ. saṃ. (8&nbsp;| 2&nbsp;| 22)&nbsp;|
            </p>
            <p><a id="n86" href="#N86"><sup>86</sup></a>ma. bhā. paspaśāhnike&nbsp;|
            </p>
            <p><a id="n87" href="#N87"><sup>87</sup></a>avṛddhaṃ tripuruṣānūkamanaripratiṣṭitaṃ taddhi pratiṣṭhitatamaṃ bhavati iti śeṣaḥ
               ma. bhā. paspa.&nbsp;|
            </p>
            <p><a id="n88" href="#N88"><sup>88</sup></a>ṛ. saṃ. (6&nbsp;| 5&nbsp;| 7)&nbsp;|
            </p>
            <p><a id="n89" href="#N89"><sup>89</sup></a>jai. sū. ( 3—1—10 )&nbsp;|
            </p>
            <p><a id="n90" href="#N90"><sup>90</sup></a>ādiśabdena nipātopasargayoḥ parigrahaḥ&nbsp;|
            </p>
            <p><a id="n91" href="#N91"><sup>91</sup></a>jai. sū. ( 2—2—8 )&nbsp;|
            </p>
            <p><a id="n92" href="#N92"><sup>92</sup></a>jai. sū. ( 1—3—8 )&nbsp;|
            </p>
            <p><a id="n93" href="#N93"><sup>93</sup></a>tai. saṃ. ( 6—4—7 )
            </p>
            <p><a id="n94" href="#N94"><sup>94</sup></a>jai0 sū0 ( 1—3—4 )
            </p>
            <p><a id="n95" href="#N95"><sup>95</sup></a>jai. sū. ( 6—2—4 )&nbsp;|
            </p>
            <p><a id="n96" href="#N96"><sup>96</sup></a>jai. sū. ( 4—2—9 )&nbsp;|
            </p>
            <p><a id="n97" href="#N97"><sup>97</sup></a>viprakarṣābhidhāyikālaśabdoktānāmapaśabdānāṃ, rūḍhapadaparāmṛṣṭo yo 'smaryamāṇāvadhidīrghakālaprayogo
               yaśca rūpaśabdoktamlecchabhāṣaṇavilakṣaṇasādhuśabdasādṛśyātmako 'rthaḥ, tadubhayātmakakāraṇajanyayā
               bhrāntyā ' 'dhunikairvācakatvena gṛhītānāmityarthaḥ&nbsp;|
            </p>
            <p><a id="n98" href="#N98"><sup>98</sup></a>pā. dhā. ( 205 )&nbsp;|
            </p>
            <p><a id="n99" href="#N99"><sup>99</sup></a>jai. sū. ( 4—3—3 )&nbsp;|
            </p>
            <p><a id="n100" href="#N100"><sup>100</sup></a>jai. sū. ( 4—3—6 )&nbsp;|
            </p>
            <p><a id="n101" href="#N101"><sup>101</sup></a>jai. sū. ( 3—4—9 )&nbsp;|
            </p>
            <p><a id="n102" href="#N102"><sup>102</sup></a>jai. sū. ( 3—8—2 )&nbsp;|
            </p>
            <p><a id="n103" href="#N103"><sup>103</sup></a>śuklavacanamiti—niṣṭhuravacanamityarthaḥ&nbsp;|
            </p>
            <p><a id="n104" href="#N104"><sup>104</sup></a>lokato 'rthaprayukte śabdaprayoge śāstreṇa dharmaniyamaḥ&nbsp;|
            </p>
            <p><a id="n105" href="#N105"><sup>105</sup></a>ma. bhā. paspaśāhnike&nbsp;|
            </p>
            <p><a id="n106" href="#N106"><sup>106</sup></a>śāstrapūrvake prayoge 'bhyudayastattulyaṃ vedaśabdena&nbsp;|
            </p>
            <p><a id="n107" href="#N107"><sup>107</sup></a>ma. bhā. paspa.&nbsp;|
            </p>
            <p><a id="n108" href="#N108"><sup>108</sup></a>devo varṣati taṇḍulān ityatra yathā taṇḍulaśabdo vṛṣṭāvupacaryate iti dṛṣṭāntārthaḥ&nbsp;|
            </p>
            <p><a id="n109" href="#N109"><sup>109</sup></a>jai. sū. ( 4—3—1 )&nbsp;|
            </p>
            <p><a id="n110" href="#N110"><sup>110</sup></a>yaśca vyākurute vācaṃ yaśca mīmāṃsate 'dhvaram&nbsp;| tāvubhau puṇyakarmāṇau paṅ‌ktipāvanapāvanau&nbsp;|
            </p>
            <p><a id="n111" href="#N111"><sup>111</sup></a>atraca vārtikakāraiḥ ‘tadaśaktiścānurūpatvāt’ iti sūtraṃ prasaṅgātpūrvameva ‘anyāyaścānekaśabdbatvam’
               iti sūtravyākhyānānte yathā ‘prakṛti sārūpyadvāreṇāpabhraṃśā’ ityādigranthena vyākhyātatvānna
               vyākhyātam&nbsp;| evaṃ ‘ekadeśatvācca vibhaktivyatyaye syāt’ iti sūtraṃ ca bhāṣyakāraiḥ
               suspaṣṭaṃ vyākhyātatvādupekṣitamiti veditavyam&nbsp;|
            </p>
            <p><a id="n112" href="#N112"><sup>112</sup></a>jai. sū. ( 11—1—4 )&nbsp;|
            </p>
            <p><a id="n113" href="#N113"><sup>113</sup></a>jai. sū. ( 6—3—4 ) ityetreti śeṣaḥ&nbsp;|
            </p>
            <p><a id="n114" href="#N114"><sup>114</sup></a>kakṣyāśabdaḥ koṣṭhavācī, dravyatvaguṇatvakarmatvānyekasyāṃ sattāvāṃntarasāmānyakakṣyāyāṃ,
               pṛthivītvādīni dravyatvāvāntarasāmānyakakṣyāyāṃ, rūpatvādīni guṇatvāvāntarasāmānyakakṣyāyāṃ
               ca vartanta iti kakṣyāvibhāgo jñeyaḥ&nbsp;|
            </p>
            <p><a id="n115" href="#N115"><sup>115</sup></a>jai. sū. ( 6—3—4 ) ityetreti śeṣaḥ&nbsp;|
            </p>
            <p><a id="n116" href="#N116"><sup>116</sup></a>tadukteti—yāvadyāvadvivādāya muktakaṃ dīyate manaḥ&nbsp;| anavasthādidoṣeṇa tāvattāvadvihanyate&nbsp;|
               ityanena nyāyena ciranikhātataḍāgādigataśaivālavacchuṣkatarkasyāpratiṣṭhitatvena nirākṛtasyāpi
               punaḥ punarudravena samāpayitumaśakyatvāttārkikoktasyānta gamane—samāpane, anādarādabhiyuktairupekṣitatvātprasiddhaṃ
               sadimāṃ—yuktāyuktavicārāvasthāṃ prāptamityarthaḥ&nbsp;|
            </p>
            <p><a id="n117" href="#N117"><sup>117</sup></a>dharmāntareti—jātyākhyāddharmāddharmāntaratbena—dvitīyabhāvavikāratvena vartamānatvādityarthaḥ&nbsp;|
            </p>
            <p><a id="n118" href="#N118"><sup>118</sup></a>jai. ( 1-1-7 )&nbsp;|
            </p>
            <p><a id="n119" href="#N119"><sup>119</sup></a>tatrasthasyeti tasminnevārthe vartamānasya śabdasyetyarthaḥ&nbsp;|
            </p>
            <p><a id="n120" href="#N120"><sup>120</sup></a>‘anyadarśanācca’ iti pūrvapakṣasūtragataṃ bhāṣyaṃ spaṣṭatvādupekṣya, ‘ākṛtistu kriyārthatvāt’
               iti siddhāntasūtragataṃ ‘śyenacitaṃ cinvīta’ iti vacanamākṛtau saṃbhavatīti bhāṣyaṃ
               yathāśrutārthamasaṃgatabhiva manvāno duṣṭatvena buddhisthaṃ dūṣayitumupakramate—kiṃcetyādinā&nbsp;|
            </p>
            <p><a id="n121" href="#N121"><sup>121</sup></a>pā. sū. ( 3&nbsp;| 2&nbsp;| 92 )&nbsp;|
            </p>
            <p><a id="n122" href="#N122"><sup>122</sup></a>asādhāraṇetyārabhyetaratrā ' 'kṛtirityanto vārtikagranthaḥ yathā ākṛtiḥśabdārtha ityārambha—śakyata
               āśrayitumityantabhāṣyagranthavyākhyānārthastathānyāyasadhāyā vistaraḥ&nbsp;|
            </p>
            <p><a id="n123" href="#N123"><sup>123</sup></a>nāmākhyātopasarganipātarūpa ityarthaḥ&nbsp;|
            </p>
            <p><a id="n124" href="#N124"><sup>124</sup></a>jai. sū. 2-1-1 ityatra bhāṣyakāreṇa&nbsp;|
            </p>
            <p><a id="n125" href="#N125"><sup>125</sup></a>jai sū. ( 1-1-5 ) ityatra vṛttikāramatānuvāde śabdārthasaṃbandhākṣepaparihāragranthe
               bhāṣyakārairiti śeṣaḥ&nbsp;|
            </p>
            <p><a id="n126" href="#N126"><sup>126</sup></a>jai. sū. ( 1-1-6 )&nbsp;|
            </p>
            <p><a id="n127" href="#N127"><sup>127</sup></a>lokavedayoḥ śabdārthānāmananyatvanirūpaṇāvasare bhāṣyakāra iti śeṣaḥ&nbsp;|
            </p>
            <p><a id="n128" href="#N128"><sup>128</sup></a>jai. sū. ( 3-2-2 ) ityatra&nbsp;|
            </p>
            <p><a id="n129" href="#N129"><sup>129</sup></a>nityadravyavṛttayo viśeṣā iti smṛtiḥ&nbsp;|
            </p>
            <p><a id="n130" href="#N130"><sup>130</sup></a>pā. sū. ( 3—2—92 )&nbsp;|
            </p>
            <p><a id="n131" href="#N131"><sup>131</sup></a>naca śyenaśabdo dvitīyānta ityarthaḥ&nbsp;|
            </p>
            <p><a id="n132" href="#N132"><sup>132</sup></a>jai. sū. ( 1-2-1 )&nbsp;|
            </p>
            <p><a id="n133" href="#N133"><sup>133</sup></a>sarvapārārthyeti—viśiṣṭavidhāne 'pi viśiṣṭasyāpadārdhattvena sarveṣāṃ nāmadhātvākhyātānāṃ
               viśiṣṭasamarpaṇātpārārthyamityarthaḥ&nbsp;|
            </p>
            <p><a id="n134" href="#N134"><sup>134</sup></a>abhyupagamāditi—‘iha hi guṇamaruṇimānamamūrtaṃ santaṃ kriyāyāḥ karaṇamiti śabda upadiśati
               yatkaraṇābhidhāyinyā tṛtīyāvibhaktyā saṃyujya nirdiśati—aruṇayeti,&nbsp;| ityādyaruṇādhikaraṇasthabhāṣyaviruddhamidaṃ
               bhāṣyamityāśayaḥ&nbsp;|
            </p>
            <p><a id="n135" href="#N135"><sup>135</sup></a>jai. sū. ( 2-1-1 ) bhāvārthādhikaraṇe iti śeṣaḥ&nbsp;|
            </p>
            <p><a id="n136" href="#N136"><sup>136</sup></a>apṛthakśrutīti—sāmānādhikaraṇyanirdiṣṭaṃ sadityarthaḥ&nbsp;|
            </p>
            <p><a id="n137" href="#N137"><sup>137</sup></a>pā. sū. ( 1&nbsp;| 1&nbsp;| 1&nbsp;|
            </p>
            <p><a id="n138" href="#N138"><sup>138</sup></a>
               
               <p>nāmadheyasya bhāṣyakāroktaṃ guṇaphalopabandhenārthavattvaṃ prayojanāntaropalaṇārthamityāha—aśeṣeti&nbsp;|
                  kāni prayojanāntarāṇīti cet&nbsp;|
               </p>
               
               <p>saṃjñāyāḥ karmabhettṛtvaṃ dvitīye yadvadiṣyate&nbsp;| yacceṣṭau yāgaṣaṭ‌kasya phalavattvaṃ
                  vadiṣyate&nbsp;| somayāgasya ca jyotiṣṭome 'dhyāye caturthake&nbsp;| yaścāgnihotradharmāṇāṃ
                  praveśaḥ kauṇḍapāyine&nbsp;|| saptame vakṣyate sarvaṃ tannāmnāṃ phalamiṣyate&nbsp;| vākyāntarotpādite
                  ca karmaṇyaṅgaṃ vidhīyate&nbsp;|| phalaṃ vā yatra tatrāsmānnarte karma viśeṣadhīḥ&nbsp;| dravyadaivataśūnyāyāṃ
                  yāgotpattau ca nāmataḥ&nbsp;|| vinā nirdhāraṇābhāvādviśeṣasyāvidheyatā&nbsp;| dharmapramopayogittvamapyasyetthaṃ
                  ca sidhyati&nbsp;|| yāgenānena yakṣye 'haṃ tena yājaya māmiti&nbsp;| nāmnā vinaivamādiśca vyavahāro
                  na sidhyati&nbsp;|| mīmāṃsāvidhivākyārthajñānānuṣṭhānalakṣaṇe&nbsp;| trividhe vyavahāre 'smin
                  sarvasminnāma kāraṇam&nbsp;| ityevaṃ pradarśitānyanusaṃdheyāni&nbsp;|
               </p>
            </p>
            <p><a id="n139" href="#N139"><sup>139</sup></a>citro guṇo vidhīyamāna ityādi siddhāntabhāṣyeṇāgnīṣomīye guṇavidhyabhiprāyasya prakaṭīkaraṇādityarthaḥ&nbsp;|
            </p>
            <p><a id="n140" href="#N140"><sup>140</sup></a>jai. sū. ( 3-6-1 )&nbsp;|
            </p>
            <p><a id="n141" href="#N141"><sup>141</sup></a>jai. sū. ( 2-1-1 ) ityatra bhāṣyakāra iti śeṣaḥ&nbsp;|
            </p>
            <p><a id="n142" href="#N142"><sup>142</sup></a>prathamapuruṣo 'prayujyamāno 'pyasti iti śeṣapūraṇamiti pā sū ( 2-3-1 ) atratyaṃ kātyāyanasmaraṇam&nbsp;|
            </p>
            <p><a id="n143" href="#N143"><sup>143</sup></a>pā sū ( 5-1-5 ) atratyaṃ vārtikam&nbsp;|
            </p>
            <p><a id="n144" href="#N144"><sup>144</sup></a>jai. sū. ( 6-1-1 )&nbsp;|
            </p>
            <p><a id="n145" href="#N145"><sup>145</sup></a>jai. sū. ( 4-1-5 )&nbsp;|
            </p>
            <p><a id="n146" href="#N146"><sup>146</sup></a>śrutirhi nāmadheyatve, lakṣaṇā guṇavidhau iti bhāṣyaṃ yathāśrutārthamanupapannamiti
               matvā 'nyathā vyācaṣṭe nāmadheyatve tvityādinā—gauravamityantena&nbsp;|
            </p>
            <p><a id="n147" href="#N147"><sup>147</sup></a>jai. sū. ( 2—1—1 ) ityatra bhāṣyakāra iti śeṣaḥ&nbsp;|
            </p>
            <p><a id="n148" href="#N148"><sup>148</sup></a>jai. sū. ( 1&nbsp;| 4&nbsp;| 3 )
            </p>
            <p><a id="n149" href="#N149"><sup>149</sup></a>tai. saṃ. ( 2&nbsp;| 6&nbsp;| 8 )&nbsp;|
            </p>
            <p><a id="n150" href="#N150"><sup>150</sup></a>jai. sū. ( 1—3—4 )
            </p>
            <p><a id="n151" href="#N151"><sup>151</sup></a>lokavedādhikaraṇa iti śeṣaḥ&nbsp;|
            </p>
            <p><a id="n152" href="#N152"><sup>152</sup></a>jai. sū. ( 11-1-3 )
            </p>
            <p><a id="n153" href="#N153"><sup>153</sup></a>jai. sū. ( 11-2-1 ) ityatreti śeṣaḥ&nbsp;|
            </p>
            <p><a id="n154" href="#N154"><sup>154</sup></a>jai. sū. ( 1-4-1 )&nbsp;|
            </p>
            <p><a id="n155" href="#N155"><sup>155</sup></a>tatsiddhītyārabhya, iti guṇāśrayā ityantasyaikasūtratve 'pi bhāṣye pratyekaṃ prathamāntasūtropanyāso
               vyāravyāsaukaryārtha iti na virudhyate&nbsp;|
            </p>
            <p><a id="n156" href="#N156"><sup>156</sup></a>jai. sū. (1-2-1)
            </p>
            <p><a id="n157" href="#N157"><sup>157</sup></a>jai. sū. (12-2-8)
            </p>
            <p><a id="n158" href="#N158"><sup>158</sup></a>kimarthaṃ ceti praśrottarabhāṣyaṃ vidhyarthavādacintopakrameṇa saṃvādasya stutyarthatvāvasāyādayuktamiva
               mattvā stutiprakārapraśnaviṣayatayā vyācaṣṭe—kimākāretyādinā&nbsp;|
            </p>
            <p><a id="n159" href="#N159"><sup>159</sup></a>ajahatsvārthā hati. na jahāti śabdaḥ svamarthaṃ yāsu vṛttiṣviti vigrahaḥ&nbsp;| idaṃ ca
               ‘sarva evaite gauṇāḥ’ ityādibhāṣyasya, prasiddhārthaparityāgenāprasiddhaguṇavācitvarūpaparoktagauṇīlakṣaṇanirākaraṇaparasya
               vyākhyānārthaṃ veditavyam&nbsp;|
            </p>
            <p><a id="n160" href="#N160"><sup>160</sup></a>yadaparaṃ, samudāyavācinaḥ padasya lakṣaṇayaikadeśavṛttitvarūpaparoktalakṣaṇadūṣaṇārthaṃ,
               ‘na ca sarve guṇasamudāyavacanaḥ’ iti bhāṣyaṃ tadvayākhyāṃtumārabhate—anyeṣāṃ tvityādinā&nbsp;|
            </p>
            <p><a id="n161" href="#N161"><sup>161</sup></a>adhyāropitārthavṛttitvarūpaparoktalakṣaṇadūṣaṇārthamanyadbhāṣyaṃ, ‘nacāsati siṃha’
               iti, tadvayākhyāsyati—kaścitpunarityādinā&nbsp;|
            </p>
            <p><a id="n162" href="#N162"><sup>162</sup></a>(a. 1 pā. 1 sū. 4) atratyavṛttikāramatānuvāde bhāṣya iti śeṣaḥ&nbsp;|
            </p>
            <p><a id="n163" href="#N163"><sup>163</sup></a>paraparikalpitānāṃ gauṇīvṛttilakṣaṇānāṃ vedāprāmāṇyāpratipādakatve 'pi nāsmadabhimatasyeti
               niṣkṛṣṭaṃ lakṣaṇamāha—tasmādityādinā&nbsp;| tasmāt—guṇayoganimittāyāḥ śabdapravṛttergauṇatveneṣṭatvāt&nbsp;|
               guṇānāṃ svaśakyasiṃhādivṛttidharmāṇāṃ, devadattādirūpārthāntare, pravṛttiḥ—yogaḥ,
               prayojanaṃ—śabdapravṛttau nimittaṃ yasya śabdasya sa gauṇa ityarthaḥ&nbsp;| tattvaṃ tu,
               svasamānajātīyadharmavattvādhyāropitatvānyatarasaṃbandhena svaṃśakyavṛttidharmavattvaṃ
               gauṇīlakṣaṇaṃ vijñeyam&nbsp;|
            </p>
            <p><a id="n164" href="#N164"><sup>164</sup></a>sadrūpatvena yā prasiddhistato 'nyena prakāreṇa—asadrūpatvenāvasthānaṃ yasyetyathaṃ:&nbsp;|
            </p>
            <p><a id="n165" href="#N165"><sup>165</sup></a>jai. sū. 6-3-14)&nbsp;|
            </p>
            <p><a id="n166" href="#N166"><sup>166</sup></a>( a. 5 pā. 4 a. 6 sū. 19 ) ityatra bhāṣyakāra iti śeṣaḥ&nbsp;|
            </p>
            <p><a id="n167" href="#N167"><sup>167</sup></a>jai. sū. ( 1-2-1 )
            </p>
            <p><a id="n168" href="#N168"><sup>168</sup></a>( a. 6 pā. 8 a. 10 sū. 30 )
            </p>
            <p><a id="n169" href="#N169"><sup>169</sup></a>asminnadhikaraṇe vṛttyantarodāhṛtamantravarṇopekṣaṇe bhāṣyakṛto 'bhiprāyamāha—vṛtyantare
               tviti&nbsp;| bhinnavākyatayā 'vagatapramāṇabhāvānāṃ mantrāṇāmapyatraiva saṃdigdhārthanirṇāyakatve
               vyavasthāpite ṣaṣṭhāntye paśucchāgādhikaraṇe nirṇeyārthābhāvena tadadhikaraṇamanarthakamāpadyeteti
               bhāvaḥ&nbsp;|
            </p>
            <p><a id="n170" href="#N170"><sup>170</sup></a>( a. 2 pā. 2 a. 2 sū. 2 )&nbsp;|
            </p>
            <p><a id="n171" href="#N171"><sup>171</sup></a>( a. 3 pā. 1 a. 3 sū. 3 )&nbsp;|
            </p>
            <p><a id="n172" href="#N172"><sup>172</sup></a>dvyantaritaṃ tryantaritaṃ cādhikaraṇadvayamityarthaḥ&nbsp;|
            </p>
            <p><a id="n173" href="#N173"><sup>173</sup></a>( a. 1 pā. 4 a. 5 )&nbsp;|
            </p>
            <p><a id="n174" href="#N174"><sup>174</sup></a>anena ca adṛṣṭānumānasya prasaṅgo yasyāṃ kalpanāyāṃ sā 'lpīyasī bhaviṣyatīti bhāṣyārthaḥ&nbsp;|
               sūcitaḥ&nbsp;|
            </p>
            <p><a id="n175" href="#N175"><sup>175</sup></a>kaḥ punarbhāva ityanenaiva bhāṣyeṇa bhāvanākṣepadvārā tadvāciśabdākṣepasiddheḥ ke
               punarbhāvaśabdā iti punarākṣepo 'yukta iti matvā tadabhiprāyamāha॔satyāmapītyādinā&nbsp;|
               ayamāśayaḥ&nbsp;| yadikaścidbhāvotpannalyuḍādipratyāntadhātuvācyasya bhāvatvābhyupagamenārthaparyanuyogaṃ
               pariharettaṃ prati śyenena yajetetyādyetadadhikaraṇaviṣayabhūteṣu vākyeṣu tādṛgbhāvaśabdā
               bhāvādanya eva bhāvo bhāvaśabdāścābhibhatā iti pratyuttarasūcanāyobhayapraśna iti&nbsp;|
               na kevalaṃ bhāva evālaukikaḥ kiṃ tu bhāvaśabdā apītyapiśabdārtho jñeyaḥ&nbsp;|
            </p>
            <p><a id="n176" href="#N176"><sup>176</sup></a>pā. sū. ( 3-3-56 )&nbsp;|
            </p>
            <p><a id="n177" href="#N177"><sup>177</sup></a>anena pratipadādhikaraṇapūrvottarapakṣayossūtratvamuktaṃ bhavati&nbsp;|
            </p>
            <p><a id="n178" href="#N178"><sup>178</sup></a>ghaṭaṃ karotītyādau dvitīyābhihitayā karmākhyayā, śakyā, ākṣiptaḥ prayojyasya ghaṭasya,
               bhavanākhyo vyāpāro yasya dhātorityarthaḥ&nbsp;| karotimātraprayoge kathamākṣepa ityāśaṅkāyāmāha॔svayameveti&nbsp;|
               ghaṭo bhavatītyādau prathamābhihitakartṛśaktyākṣiptaḥ prayojyavyāpāro yasminnityarthaḥ&nbsp;|
               tathā ca prayojyaprayojakavyāpārayoranyataravācidhātuṣvitarapratītirākṣepeṇaiveti
               na tasminnapi śabdavyāpārakalpanāvasara iti bhāvaḥ&nbsp;|
            </p>
            <p><a id="n179" href="#N179"><sup>179</sup></a>tai. saṃ. ( 2-6-1 )
            </p>
            <p><a id="n180" href="#N180"><sup>180</sup></a>sarvadhātūnāṃ karotyarthavācittve vṛddhasaṃmatimāha॔tathā cā ' 'huriti&nbsp;| vibhajya
               senāṃ paramārthakarmā senāpatīścāpi puraṃdarotthaḥ&nbsp;| niyojayāmāsa sa śatrusainye karotirartheṣviva
               sarvadhātūn&nbsp;|| iti&nbsp;|
            </p>
            <p><a id="n181" href="#N181"><sup>181</sup></a>( a. 1 pā. 1 a. 7 ) atreti śeṣaḥ&nbsp;|
            </p>
            <p><a id="n182" href="#N182"><sup>182</sup></a>yasya yenārthasaṃbandho dūrasthasyāpi tena saḥ&nbsp;| arthato hyasamarthānāmānantaryamakāraṇam&nbsp;|
               ityādinā viśvajidadhikaraṇe pūrvācāryo vakṣyatītyevaṃ vṛddhasaṃmatimāha॔tathā cetyādinā&nbsp;|
            </p>
            <p><a id="n183" href="#N183"><sup>183</sup></a>niṣpādyatvena pradhānasya sato yā sādhanākāṅkṣā sā na vidyate niṣpādyatvābhāvādityarthaḥ&nbsp;|
            </p>
            <p><a id="n184" href="#N184"><sup>184</sup></a>sattā ca nānumānena kasyaccitsapraṃtīyate ityanena pratyakṣasūtre ślokavārtike uktamityarthaḥ&nbsp;|
            </p>
            <p><a id="n185" href="#N185"><sup>185</sup></a>sādhyasādhanabhāvarahitākārāntareṇa nāpūrvaṃ nirūpayituṃ śakyamityarthaḥ&nbsp;|
            </p>
            <p><a id="n186" href="#N186"><sup>186</sup></a>yacceti-yacca-phalaṃ, yat-vinaṣṭaṃ. karma, pratītya-adhigamya, prāpyetyarthaḥ&nbsp;|
            </p>
            <p><a id="n187" href="#N187"><sup>187</sup></a>yalloke tṛptyādiphalotpattinimittasya bhojanādeḥ kriyātvaṃ dharmo dṛṣṭastadatikrametyarthaḥ&nbsp;|
            </p>
            <p><a id="n188" href="#N188"><sup>188</sup></a>( a. 3 pā. 8 a. 8 sū. 18 )&nbsp;|
            </p>
            <p><a id="n189" href="#N189"><sup>189</sup></a>sarveṣu padārtheṣu bahavaḥ kartārasteṣu madhye, kvacitpadārthe kasyacitkarturaśakteraparihāryatvādityarthaḥ&nbsp;|
            </p>
            <p><a id="n190" href="#N190"><sup>190</sup></a>svarganarakayorapyauhikatvena paścāderaviśeṣa ityarthaḥ&nbsp;|
            </p>
            <p><a id="n191" href="#N191"><sup>191</sup></a>yadā ca sthāyyapūrvaṃ śaktyātmakatvātkarmaphalābhyāmanatyantabhinnaṃ tadā phalaṃ bhāvayedanenetthamiti
               trayāṇāmapi bhāvanāṃśānāṃ yaugapadyābhidhānamapi karmaphalakālayoravicchedādupapannaṃ
               bhavatītyāha॔ etāvānityādinā&nbsp;|
            </p>
            <p><a id="n192" href="#N192"><sup>192</sup></a>na saṃbhāvitaṃ sāmarthyarūpeṇa sthāyitvaṃ yasyeti vigrahaḥ&nbsp;|
            </p>
            <p><a id="n193" href="#N193"><sup>193</sup></a>( a. 12 pā. 1 a. 1 sū. 4 )
            </p>
            <p><a id="n194" href="#N194"><sup>194</sup></a>( a. 1-pā. 1-sū. 5 ) ityatra vṛttikāramatānuvāde pratyakṣavisaṃvādaparihāragranthe
               bhāṣya iti śeṣaḥ&nbsp;|
            </p>
            <p><a id="n195" href="#N195"><sup>195</sup></a>pañca prayājāstrayo 'nūyājā dvāvājyabhāgau sviṣṭakṛdityekādaśa&nbsp;| sāṃnāyyasya saṃpratipannadevatākatvena
               saha prakṣepādāgneyena saha pradhānāhutidvayamiti trayodaśatvaṃ jñeyam&nbsp;|
            </p>
            <p><a id="n196" href="#N196"><sup>196</sup></a> ( a. 6 pā. 3 a. 3 sū. 12 )
            </p>
            <p><a id="n197" href="#N197"><sup>197</sup></a>bhārate iti śeṣaḥ&nbsp;|
            </p>
            <p><a id="n198" href="#N198"><sup>198</sup></a>( a. 4 pā.1 a. 10 sū. 25 ) atratyanyāyānusāreṇetyarthaḥ |
            </p>
            <p><a id="n199" href="#N199"><sup>199</sup></a>( a. 9 pā. 1 a. 5 sū. 19 ) |
            </p>
            <p><a id="n200" href="#N200"><sup>200</sup></a>( a. 3 pā. 1 a. 1 sū. 2 ) atreti śeṣaḥ&nbsp;|
            </p>
            <p><a id="n201" href="#N201"><sup>201</sup></a>( a. 3 bā. 7 a. sū. 2 )&nbsp;|
            </p>
            <p><a id="n202" href="#N202"><sup>202</sup></a>( a. 3 pā. 8 a. 19 sū. 35 )&nbsp;|
            </p>
            <p><a id="n203" href="#N203"><sup>203</sup></a>( a. 3 pā. 8 a. 19 sū. 34 ) ityatreti śeṣaḥ&nbsp;|
            </p>
            <p><a id="n204" href="#N204"><sup>204</sup></a>( a. 4 pā. 1 a. 11 sū. 26 )&nbsp;|
            </p>
            <p><a id="n205" href="#N205"><sup>205</sup></a>( a. 3 pā. 8 a. 22 sū. 42 )&nbsp;|
            </p>
            <p><a id="n206" href="#N206"><sup>206</sup></a>ayaṃ cātra nyāyaḥ&nbsp;| gururaniyata pātrabhojī śiṣyastu niyatakāṃsyapatrabhojo gurucchiṣṭabhojī
               ca, tayorekapātrabhojane prasakte guṇabhūśiṣyānurodhena pradhānabhūtasyāpi guroḥ kāṃsyapātrabhojanameva
               nyāyyamavirodhāt iti&nbsp;|
            </p>
            <p><a id="n207" href="#N207"><sup>207</sup></a>( a. 4 pā. 1 a. 5 ) atratyanyāyenotyarthaḥ&nbsp;|
            </p>
            <p><a id="n208" href="#N208"><sup>208</sup></a>( a. 7 pā. 3 a. 12 sū. 30)&nbsp;|
            </p>
            <p><a id="n209" href="#N209"><sup>209</sup></a>pā. sū. ( 2-1-1 )&nbsp;|
            </p>
            <p><a id="n210" href="#N210"><sup>210</sup></a>pā. sū. ( 4-1-82 )
            </p>
            <p><a id="n211" href="#N211"><sup>211</sup></a>( a. 1 pā. 4 a. 5 sū. 8 )
            </p>
            <p><a id="n212" href="#N212"><sup>212</sup></a>( a. 3 pā. 1 a. 15 )&nbsp;|
            </p>
            <p><a id="n213" href="#N213"><sup>213</sup></a>( a. 3 pā. 2 a. 18 )&nbsp;|
            </p>
            <p><a id="n214" href="#N214"><sup>214</sup></a>( a. 3 pā. 3 a. 15 ) eṣvadhikaraṇeṣvityarthaḥ&nbsp;|
            </p>
            <p><a id="n215" href="#N215"><sup>215</sup></a>( a. 8 pā. 1 a. 7 ) atreti śeṣaḥ&nbsp;|
            </p>
            <p><a id="n216" href="#N216"><sup>216</sup></a>( a. 9 pā. 3 a. 12 sū. 35 )&nbsp;|
            </p>
            <p><a id="n217" href="#N217"><sup>217</sup></a>( a. 10 pā. 4 a. 22 sū. 42 ) atra bhāṣyakāra iti śeṣaḥ&nbsp;|
            </p>
            <p><a id="n218" href="#N218"><sup>218</sup></a>īdagneḥ somavaruṇayoḥ, agnestutstomasobhāḥ iti sūtrābhyāṃ iti śeṣaḥ&nbsp;|
            </p>
            <p><a id="n219" href="#N219"><sup>219</sup></a>ma. bhā. ( 2—1—1 )&nbsp;|
            </p>
            <p><a id="n220" href="#N220"><sup>220</sup></a>ś‍lokasyāyamarthaḥ&nbsp;| subaṃtatve mahadindraśadbayoḥ, ‘apratyayaḥ prātipadika’ ityanenāprātipādikatayā
               taddhitavṛtyayogādasubantatve ca samāsāyogādvṛttidvayayaugapadyavādinaste yugapatsubantatvāsubantatvavirodha
               iti&nbsp;|
            </p>
            <p><a id="n221" href="#N221"><sup>221</sup></a>( a. 10 pā. 4 a. 13 sū. 23 )
            </p>
            <p><a id="n222" href="#N222"><sup>222</sup></a>( a. 2 pā. 2 a. 3 sū. 6 ) ityatra bhāṣyakāra iti śeṣaḥ&nbsp;|
            </p>
            <p><a id="n223" href="#N223"><sup>223</sup></a>( a. 1 pā. 4 a. 5 sū. 8 )
            </p>
            <p><a id="n224" href="#N224"><sup>224</sup></a>(a. 2 pā. 2 a. 2) atreti śeṣaḥ&nbsp;|
            </p>
            <p><a id="n225" href="#N225"><sup>225</sup></a>(a. 5 pā. 1 a. 9 sū. 16)&nbsp;|
            </p>
            <p><a id="n226" href="#N226"><sup>226</sup></a>vyapadeśāca iti sūtrasya bhāvyaṃ spaṣṭhatvānna vyākhyātam&nbsp;|
            </p>
            <p><a id="n227" href="#N227"><sup>227</sup></a>dvitīyādhyāya ithyarthaḥ&nbsp;|
            </p>
            <p><a id="n228" href="#N228"><sup>228</sup></a>prathamādhyāya evetyarthaḥ&nbsp;|
            </p>
            <p><a id="n229" href="#N229"><sup>229</sup></a>api cetyādi bhāṣyam, iha klṛptīriti pūrvabhāṣyeṇa punaruktamiva bhāsamānaṃ klṛptiśabdasya
               pūrvābhipretamantraparatvapakṣāpekṣayā 'rthaparatvarūpapakṣāntarābhidhānārthatvena
               vyākaroti—athavetyādinā&nbsp;|
            </p>
            <p><a id="n230" href="#N230"><sup>230</sup></a>tisṛṇāmiti—pūrvāhṇāparāhṇayorabhyasyamānamāgneya saumyavaiṣṇavayāgatrayamekopasat&nbsp;|
               tathāvidhānāṃ dvitīyatṛtīyacaturthāheṣu kartavyatayā vihitānāṃ tisṛṇāmupa sadāmityarthaḥ&nbsp;|
            </p>
            <p><a id="n231" href="#N231"><sup>231</sup></a>mantrāṇāṃ kratvaṅgaprakāśanamevakāryaṃ nattvekaśeṇagrahaṇamityarthaḥ&nbsp;|
            </p>
            <p><a id="n232" href="#N232"><sup>232</sup></a>ekapusyātyaṃta priyattvena pitṛbhyāmanivāraṇādrājaputrattvena cānyairapyanivāraṇādatyantānyāyyā
               yathā tatheyamapīti dṛṣṭānta bhāgāśayaḥ&nbsp;|
            </p>
            <p><a id="n233" href="#N233"><sup>233</sup></a>dvayorapyasaṃbaddhaiṃriti bhāṣyaṃ pūrvabhāṣyeṇagatārthamiva bhāsamānaṃ, vyavahitasyāpyanuṣaṃgābhyupagame
               sarvatra tatsaṃbhavānnādhyāhāraḥ kvacitsyādityāśaṅkānirāsārthattvenāsaṃbaddhapadāvyavāya
               evā ' 'kāṅkṣāvatva eva cānuṣaṅgo bhavati nānyatheti parisaṃkhyārtha draṣṭavyam&nbsp;|
            </p>
            <p><a id="n234" href="#N234"><sup>234</sup></a>vibhāgamantravadiṣṭāpattyā ' 'śaṅkāṃ pariharati kuto vetyādinā&nbsp;| samuccayaprāhakapramāṇābhāvādyukta
               eva vikalpa ityāśayaḥ&nbsp;| idantu ‘tribhiryajamānaṃ pāvayati’ iti vacanena dṛṣṭārthatve
               'pi mantrāṇāṃ samuccayāvagateryājñikācārasatvācca praụdhīvādamātraṃ vijñeyam&nbsp;|
            </p>
            <p><a id="n235" href="#N235"><sup>235</sup></a>prayojanaviṣaye vṛddhasaṃmatiṃ darśayati—āha cetyādinā&nbsp;|
            </p>
         </div>
         
         
      </div>
      <div xmlns="" class="respStmt">
         <h3>Acknowledgments</h3><span class="resp">prepared for SARIT by Andrew Ollett</span>; <span class="resp">data entry by SWIFT Information Technologies, Mumbai</span>; <span class="resp">under the direction of Sheldon Pollock</span><span class="resp"> with funding from The Andrew Mellon Foundation</span></div><script type="text/javascript" src="jquery-2.0.3.min.js"></script><script type="text/javascript" src="jquery-ui-1.10.3.custom.js"></script><script>
    $(function(){
        $('.app').hover(function(){
          var b = $(this).find('div').html();
          if(b){
            $('<p class="tooltip"></p>').html(b).appendTo('body').fadeIn('slow');
          }
        }, function() {
          $('.tooltip').remove();
        }).mousemove(function(e) {
          var mousex = e.pageX + 20; //Get X coordinates
          var mousey = e.pageY + 10; //Get Y coordinates
          $('.tooltip')
          .css({ top: mousey, left: mousex })
        });
    });
  </script></body>
</html>
