<!DOCTYPE html
  PUBLIC "-//W3C//DTD HTML 4.01//EN" "http://www.w3.org/TR/html4/strict.dtd">
<html xmlns="http://www.w3.org/1999/xhtml" xmlns:fn="http://www.w3.org/2005/xpath-functions" xml:lang="en">
   <head>
      <meta http-equiv="Content-type" content="text/html;charset=UTF-8"></meta>
      <link rel="stylesheet" type="text/css" href="../kavyadarsa/cssstylesheet.css"></link>
      <link rel="stylesheet" type="text/css" href="jquery-ui-1.10.3.custom.css"></link>
      <title>Tantravārttika</title>
   </head>
   <body>
      <div id="container" class="hyphenate">
         <h2 xmlns=""><span class="title">Tantravārttika of <span class="author">Kumārilabhaṭṭa</span></span></h2>
         <p xmlns="" id="switcher">This file is in devanāgarī. View in <a href="TSS-TV-part1-roman.html">transliteration</a>.
         </p>
         
         <div xmlns="" class="teiHeader">
            <h2>TEI Header</h2>
            
            
            
            <div class="headerSection"><input id="publication" name="publication" type="checkbox"><label for="publication">Publication statement</label><article class="ac-large">
                  <p><b>2014-01-05</b>: SARIT: Search and Retrieval of Indic Texts
                  </p>
                  
                  
                  
                  
                  <p>Copyright Notice</p>
                  
                  <p>Copyright (C) SARIT</p>
                  
                  <p>
                     <a href="http://creativecommons.org/licenses/by-sa/3.0/">Distributed by <a href="http://sarit.indology.info">SARIT</a> under a Creative Commons Attribution-ShareAlike 3.0
                        Unported License. </a>
                     
                  </p>
                  
                  <p>Under this licence, you are free
                     
                     <ul>
                        
                        <li>to Share — to copy, distribute and transmit the work</li>
                        
                        <li>to Remix — to adapt the work </li>
                        
                     </ul>
                     
                  </p>
                  
                  <p>Under the following conditions:</p>
                  
                  <p>
                     
                     <ul>
                        
                        <li>Attribution — You must attribute the work in the manner specified by the author or
                           licensor (but not in any way that suggests that they endorse you or your use of the
                           work).
                        </li>
                        
                        <li>Share Alike — If you alter, transform, or build upon this work, you may distribute
                           the resulting work only under the same or similar license to this one.
                        </li>
                        
                     </ul>
                     
                  </p>
                  
                  <p>More information and fuller details of this license are given on the Creative Commons
                     website.
                  </p>
                  
                  <p>SARIT assumes no responsibility for unauthorised use that infringes the rights of
                     any copyright owners, known or unknown.
                  </p>
                  
                  2013
                  
               </article>
            </div>
            
            
            
            
            <div class="headerSection"><input id="source" name="sourc" type="checkbox"><label for="source">Source description</label><article class="ac-small">
                  tīrthahaḷḷīgrāmābhijanasubbāśāstribhiḥ (ed.). <em>Śrīmajjaiminipraṇite Mīmāṃsādarśane</em>. puṇyākhyapattane: ānandāśramamudraṇālaye, 1929. ānandāśramasaṃskṛtagranthāvaliḥ 17. 
                  
               </article>
            </div>
            
            
            <div class="headerSection"><input id="encoding" name="encoding" type="checkbox"><label for="encoding">Encoding description</label><article class="ac-large">
                  
                  <p>The printed edition that forms of the basis of this electronic edition is in the Devanāgarī
                     script. The Devanāgarī version of this electronic edition was produced by double-keyboarding.
                     The Romanized version was produced by automatic transliteration of the Devanāgarī
                     version, using the standard IAST scheme of transliteration.
                  </p>
                  
                  <p>The structure of Kumārila's <span class="mentioned">Tantravārttika</span> generally follows that of the <span class="mentioned">Śābarabhāṣya</span> and ultimately that of Jaimini's <span class="mentioned">Mīmāṃsāsūtra</span>. The structural divisions of this text are therefore the ADHYĀYA, the PĀDA, the ADHIKARAṆA,
                     and the SŪTRA, all of which are strictly hierarchical in that order, and encoded using
                     TEI's div tags. All divisions that have "canonical" status have been assigned a label
                     with the n attribute. Some have not: Śabara has occasionally added adhikaraṇas, and
                     Kumārila's comments sometimes go beyond the scope of Jaimini's and Śabara's divisions.
                     In such cases, I have eschewed the use of a label (giving only the headings and trailers
                     supplied in the Ānandāśrama edition) and, where necessary, used "dummy" divisions.
                     I have marked these in the XML document with comments.
                  </p>
                  
               </article>
            </div>
            
            <div class="headerSection"><input id="revision" name="revision" type="checkbox"><label for="revision">Revision description</label><article class="ac-small">
                  <ul>
                     <li>[2014-01-05, AO]: 
                        Initial conversion and validation of first volume (1.2-2.1).
                        
                     </li>
                  </ul>
               </article>
            </div>
            
         </div>
         
         
         <a xmlns="" class="linebefore" name="body"></a><h2 xmlns="">Text</h2>
         <div xmlns="" class="toc">
            <h2>Table of Contents</h2>
            <p class="divhead"><a href="#"></a></p>
            <p class="divhead"><a href="#"></a></p>
         </div><a xmlns="" class="linebefore" name="body"></a>
         
         
         
         <span xmlns="" class="pageinfo">[105]</span>
         
         
         <div xmlns="" class="lg">
            <span class="line">सिद्धप्रमाणभावस्य धर्मे वेदस्य सर्वशः&nbsp;।</span>
            <span class="line">विध्यर्थवादमन्त्राणामुपयोगोऽधुनोच्यते&nbsp;॥</span>
            
         </div>
         
         <p xmlns="">सामान्यतः प्रामाण्ये सिद्धेऽधुना विभज्य विनियोगः प्रतिपाद्यते&nbsp;। अवधृतप्रामाण्यस्य
            वा वेदस्येदानीं समस्तस्य विध्यर्थवादमन्त्रनामधेयात्मकस्य यथाविभागं धर्मं प्रत्युपयोगः
            प्रतिपाद्यते&nbsp;। तत्र पूर्वपक्षवाद्यभिप्रायः&nbsp;। चोदनालक्षणोऽर्थो धर्म इत्युपक्रमात्तस्य
            ज्ञानमुपदेश इति परामर्शात्तत्कृतानां क्रियार्थेन समाम्नाय इत्युपसंहाराद्विधिप्रतिषेधयोरेव
            प्रामाण्यं प्रतिपादितं, न च तद्वयतिरिक्तशब्दगम्यत्वं धर्माधर्मयोः, नाप्यनधिगतार्थबोधनं
            मुक्त्वाऽन्यः शब्दस्य व्यापारोऽस्तीत्युक्तमेव&nbsp;। अतश्च यावन्त्येव साध्यसाधनेतिकर्तव्यतावाचित्वेन
            विधिप्रतिषेधान्तर्गतानि तेषां भवतु प्रामाण्यं यानि त्वतिरिक्तर्थान्यर्थवादमन्त्रनामधेयानुपातीनि
            सोऽरोदीदिषे त्वोर्जे त्वोद्भिदेत्येवमादीनि तानि सत्यप्यपौरुषेयत्वेऽर्थाभिधानसामर्थ्ये
            च धर्माधर्मयोरप्रमाणमतदर्थत्वात्&nbsp;। यथाश्रुतगृहीतानां तावत्प्रतीत्यनुंपलब्धेः प्रसिद्धमेवातदर्थत्वम्&nbsp;।
            अथ कयाचिच्छब्दवृत्त्या तादर्थ्यं कल्प्येत, एवमपि व्यवस्थाहेत्वभावान्न धर्माधर्मयोरवधारणं
            स्यात्&nbsp;। यदेव हि वाक्यं गृहीतं तदेवाध्याहारविपरिणामादिभिर्यथेष्टं कल्पयितुं शक्यते&nbsp;।
            तद्यथा सोऽरोदीदित्येवमेव तावद्वाक्यं विशिष्टपुरुषाचरितोपन्यासद्वारा रोदनकर्तव्यतापरम्&nbsp;।
            अथ वा महता<span class="pageinfo">[106]</span>
            मप्येवंविधाः प्रमादाः संभवन्ति, तस्मात्प्रयत्नेन वर्जयितव्यमिति&nbsp;। अतो विधिप्रतिषेधयोरस्फुटत्वाद्धर्माधर्मत्वेन
            निर्णये शक्त्यभावः&nbsp;। शास्त्रदृष्टविरोधादयश्च स्थिता एव&nbsp;। यत्तु भूतान्वाख्यानमात्रं
            यथावस्थितैः प्रतिपाद्यते तत्र यद्यपि सत्यत्वमस्त्येव तथाऽपि न तेन प्रयोजनमित्यानर्थक्यम्&nbsp;।
            अपि च&nbsp;। धूम एवाग्नेर्दिवेत्यादीनां स्वार्थेऽप्यप्रामाण्यं वक्ष्यते&nbsp;। विध्येकवाक्यत्ववशेनैव
            तेषां रूपभङ्गः क्रियते&nbsp;। न च तस्यापि किंचित्प्रमाणमस्ति&nbsp;। भिन्नैरपि हि तैः किंचित्प्रतिपादयितुं
            शक्यमेव&nbsp;। न च तत्प्रतिपादयतां निष्प्रयोजनतेत्यविज्ञायमानप्रयोजनवदर्थान्तरकल्पना शक्या&nbsp;।
            न हि लोष्टं पश्यतस्तद्दर्शनं निष्प्रयोजनमिति सुवर्णदर्शनता कल्प्यते&nbsp;। सर्वाण्येव च
            प्रमाणान्युपयुज्यमानमनुपयुज्यमानं वाऽर्थमात्मगोचरतापन्नं गमयन्ति&nbsp;। तेनैव चैषां हानोपादानोपेक्षाबुद्धयः
            फलत्वेन वर्ण्यन्ते&nbsp;। अन्यथा ह्युपादानमेवैकं फलं स्यात्&nbsp;। अपि च प्रमाणोत्पत्त्युत्तरकालं
            प्रयोजनवत्त्वमप्रयोजनवत्त्वं वा विज्ञायते न तु तद्वशेन प्रमाणोद्भूतिः&nbsp;। तस्माद्यो
            यद्रूपोऽर्थः प्रतीयते स तथैव प्रयोजनवत्त्वमप्रयोजनवत्त्वं वा प्रतिपद्यते&nbsp;। न हि प्रयोजनवदेव
            प्रमातव्यमिति कश्चिन्नियमहेतुरस्ति&nbsp;। यत्रापि तावत्स्वाधीनः प्रमाणविनियोगस्तत्राप्येतद्दुर्लभं
            किमुताबुद्धिपूर्वनित्यावस्थितवेदोत्थापितज्ञानग्राह्ये&nbsp;। न च वेदस्य प्रयोजनवदर्थाभिधानशक्तिः
            प्रथममवधृता&nbsp;। अयमेव हि परीक्षाकालो वर्तते कीदृशं पुनर्ब्रवीतीति&nbsp;। तच्च विदित्वा यथानुरूपमनुष्ठातुं
            क्षमा वयं न तु वेदं पर्यनुयोक्तुं किमयं निष्प्रयोजनमभिदधाति तद्वाऽभिदधत्किमर्थं प्रयत्नेन
            धार्यत इति&nbsp;। सर्वपुरुषाणां केवलं प्रतिपत्तृत्वेन पारतन्व्याद्वेदग्रहणोत्तरकालं च परीक्षावसरात्&nbsp;।
            न ह्यनधीतवेद एवाऽऽदौ परीक्षितुं क्षमः&nbsp;। पश्चात्परीक्षमाणस्य तु नाबुद्धिपूर्वनिर्वृत्तमध्ययनं
            प्रकरणगतन्यायेन निश्चयहेतुर्भवति&nbsp;। तस्माद्यथैवाग्निहोत्रादिवाक्यानां गम्यमानप्रयोजनवत्त्वादानर्थक्यं
            निष्प्रमाणकमिति नाऽऽश्रीयते तथैवैषां प्रयोजनवत्त्वं नाऽऽश्रयितव्यम्&nbsp;। न हि यथावगताम्युपगमादन्यत्किचि<span class="pageinfo">[107]</span>त्साधीयः परीक्षकाणाम्&nbsp;। योऽपि च क्लेशेन स्तुतिनिन्दात्मकोऽर्थः कल्प्येत स भावनयांऽशत्रयानन्तःपातित्वान्न
            गृह्यते&nbsp;। तया चागृहीतं न विधिप्रतिषेधावाश्रयतः&nbsp;। तदनाश्रितं च दूरे पुरुषार्थाद्भवतीति&nbsp;।
            अपि चैवंविधेषु स्तुतिनिन्दाकल्पनायामितरेतराश्रयप्रसङ्गः&nbsp;। स्तुतिनिन्दात्मकत्वेनैव
            ह्येकवाक्यता तया चानुन्मीलितस्तुतिनिन्दोत्प्रेक्षाश्रयणम्&nbsp;। न चान्यतरमूलप्रसिद्धिरस्तिं
            यतो व्यवतिष्ठेत&nbsp;। तस्मात्पृथगवस्थितानां दृष्टत्वादानर्थक्यमेवोपपन्नतरमिति&nbsp;। <b>स एष वाक्यैकदेशस्येति</b>&nbsp;। विध्युद्देशातिरिक्तस्य सिद्धान्ताभिप्रायेणैकदेशत्वं न तु पूर्वपक्षे, भिन्नवाक्यत्वाभ्युपगमात्&nbsp;।
            अथ वा वाक्यानां मध्य एकदेशाक्षेपः कतिपयानामित्यर्थः&nbsp;। तत्र यानि तावत्केवलविधियुक्तानि
            तेषु नैवाऽऽशङ्का&nbsp;। यान्यपि लिङादिमन्ति प्रागर्थवादेभ्यो विधिसमर्थानि तैः संयुज्यार्थान्तरे
            स्तुतिस्तुत्यसंबन्धे वर्तन्ते तेषामर्थवादाभावे तन्मात्रमेव हीयते न तु विधित्वेन पुरुषार्थताऽपि&nbsp;।
            यानि तु वर्तमानापदेशयुक्तानि स्तुतिनिरपेक्षविध्यसमर्थानि यथा “<b>यस्य खादिरः स्रुवो भवति स च्छन्दसामेव रसेनावद्यति</b>” इत्येवमादीनि तान्येकदेशद्वारेण समस्तान्याक्षिप्यन्ते&nbsp;॥ १&nbsp;॥
         </p>
         
         
         
         <p xmlns="">वाङ्मनसयोर्विद्यमानमविद्यमानं वा स्तेयानृतवदनमुच्यमानं धर्मे स्वार्थेऽपि वा न प्रामाण्यं
            प्रतिपद्यते&nbsp;। अथ त्वध्याहारादिभिरेवं कल्प्येत वाङ्मनसयोः सर्वशरीरेषु चेष्टाः प्रति
            प्राधान्यादितरभूतेन्द्रियैरपि तच्चरितमनुवर्तितव्यमिति&nbsp;। ततः शास्त्रविरोधः&nbsp;। तत्रैतत्स्यात्&nbsp;।
            विहितप्रतिषिद्धत्वात्षोडश्यादिवद्विकल्प इति&nbsp;। इतरस्तु कल्पनीयक्लृप्तत्वेन वैषम्यमाह&nbsp;।
            ननु चात्यन्तदुर्बलोऽपि विधिस्तदधीनात्मलाभेन प्रतिषेधेन तुल्यबलो भवतीति “प्रतिषेधः
            प्रदेशेऽनारभ्य विधाने च<a id="N1" href="#n1"><sup>1</sup></a>” इत्यत्र वक्ष्यते&nbsp;। सत्यम्&nbsp;। यस्य शास्त्रमन्तरेणाप्राप्तिरस्ति तत्रैतदेवम्&nbsp;। यत्पुनरर्थप्राप्तं
            निषिध्यते तत्र विध्यनभ्यनुज्ञयैव लब्धात्मानः प्रतिषेधा बलीयांसो भवन्तीति तत्रैव वक्ष्यतेऽ<b>र्थप्राप्तवदिति चेदिति</b>&nbsp;। स्तेयानृतवादयोश्च विनैव शास्त्रेण प्रवृत्तयोर्विधिनिरपेक्षोऽवस्थितः प्रतिषेध इति
            कल्प्यं विधिं बाधते&nbsp;।<span class="pageinfo">[108]</span> तस्मादानर्थक्यम्&nbsp;। अतः परं स्वार्थे नैवाऽऽनर्थक्यं प्रतिपादयति&nbsp;। रात्रिंदिवं धूमार्चिषोरपि
            दर्शनात् “धूम एवार्चिरेवेति” चैतदद्वयमपि प्रत्यक्षविरोधादवधारणं न संभवति&nbsp;। अथ वा यदनेन
            प्रतिपाद्यते दिवाऽग्निरादित्यमनुप्रविशति रात्रावादित्यमिति तदवधारणं नोपपद्यते&nbsp;। पूर्वोक्तस्य
            हेतोरसिद्धत्वात्&nbsp;। ततश्चाग्निसूर्ययोर्नक्तंदिवं व्यवस्थितज्योतिष्टवप्रतिपादनाय स्तुतिरप्यसत्यत्वान्नावकल्पत
            इत्येषा वाऽनवधारणा&nbsp;। अथ वा सूर्यो ज्योतिरिति प्रातरयं मन्त्रोऽग्निर्ज्योतिरित्येष
            सायमित्येषा मन्त्रयोरवधारणा न सिध्यति&nbsp;। अथ वा समस्तो वेदः प्रमाणमित्येषाऽवधारणा न
            सिध्यतीत्यभिप्रायः&nbsp;। शास्त्रविरोधो दृष्टविरोधद्वयं पुनः शास्त्रदृष्टविरोध इति यत्,
            सदृशन्यायानि सन्ति क्रमभेदेन चोद्यते तत्परिहारसूत्रक्रमभेदानुरोधेन&nbsp;। न चैतद्विद्म
            इत्यार्षेयवरणशेषोऽभिमतः&nbsp;। स चायं क्रियातत्संबन्ध्यनभिधानात्तद्विषयत्वेनाप्रमाणम्&nbsp;।
            न हि ब्राह्मणत्वाज्ञानसंदेहविपर्ययाः केनचिदंशेन कर्मण्युपयुज्यन्ते&nbsp;। न च प्रत्यक्षविरुद्धा
            स्तुतिः संभवति&nbsp;। न च स्वतन्त्रब्राह्मणत्वाज्ञानप्रतिपादनेन प्रामाण्यम्&nbsp;। कथं पुनरयं
            दृष्टविरोधो यदा समानाकारेषु पिण्डेषु ब्राह्मणत्वादिविभागः शास्त्रेणैव निश्चीयते&nbsp;।
            नायं शास्त्रविषयो लोकप्रसिद्धत्वादवृक्षत्वादिवत्&nbsp;। कथं पुनरिदं लोकस्य प्रसिद्धम्&nbsp;।
            प्रत्यक्षेणेति ब्रूमः&nbsp;। कस्मात्पुनर्मातापितृसंबन्धानभिज्ञाश्चक्षुःसंनिकृष्टेषु मनुष्येष्वनाख्यातं
            न प्रतिपद्यन्ते&nbsp;। शक्तयभावात्&nbsp;। यथा वृक्षत्वं प्रागभिधानव्युत्पत्तेः&nbsp;। नैतत्तुल्यं
            वृक्षत्वं प्रागभिधायकव्यापाराज्जात्यन्तरव्यवच्छिन्नं स्वव्यक्तिष्वनुगतं शाखादिमद्रूपेण
            दृश्यते&nbsp;। न तु ब्राह्मणत्वम्&nbsp;। अपि च व्युत्पन्नशब्दोऽपि निमित्तान्तरादृते नैव प्रतिपद्यते&nbsp;।
            न चोपवीताध्ययनादि निमित्तम्&nbsp;। वर्णत्रयसाधारणत्वात्&nbsp;। अध्यापनाद्यपि भिन्नाचारक्षत्रियवैश्यप्रतियोगित्वात्संदिग्धम्&nbsp;।
            सर्वं च दुष्टशूद्रेषु सभाव्यमान<span class="pageinfo">[109]</span>त्वादनिश्चितम्&nbsp;। यस्त्वविचारितसिद्धमेव प्रतिपद्येत स शुक्तिकामपि रजतं मन्यमानः क्रीणीयात्&nbsp;।
            नैष दोषः&nbsp;। क्वचिद्धि काचिज्जातिग्रहण इतिकर्तव्यता भवतीति वर्णितमेतत्&nbsp;। तेन यथैवाऽऽलोकेन्द्रियानेकपिण्डानुस्यूतिशब्दस्मरणव्यक्तिमहत्त्वसंनिकर्षाकारविशेषादयोऽन्यजातिग्रहणे
            कारणं तथैवात्रोत्पादकजातिस्मरणम्&nbsp;। अयं चोत्पाद्योत्पादकसंबधो मातुरेव प्रत्यक्षोऽन्येषां
            त्वनुमानाप्तोपदेशाद्यवगतः कारणं भवति&nbsp;। न चावश्यं प्रत्यक्षावगतमेव प्रत्यक्षनिमित्तं
            भवति चक्षुरादरेनवगतस्यापि निमित्तत्वदर्शनात्&nbsp;। आन्तरालिकस्मृतिव्यवहितमपि चेन्द्रियसंबन्धानुसारि
            प्रत्यक्षमित्येतत्साधितम्&nbsp;। न च यत्सहसा सर्वस्य प्रत्यक्षं न भवति तन्निपुणतोऽपि पश्यतां
            न प्रत्यक्षमित्येतदप्युक्तमेव&nbsp;। स्त्र्यपराधात्तु दुर्ज्ञानोऽयं संबन्ध इति स्वयमेव
            वक्ष्यति&nbsp;। न च तावन्मात्रेण प्रत्यक्षता हीयते&nbsp;। न हि यद्गिरिशृङ्गमारुह्य गृह्यते तदप्रत्यक्षम्&nbsp;।
            न च स्त्रीणां क्वचिद्वयभिचारदर्शनात्सर्वत्रैव कल्पना युक्ता&nbsp;। लोकविरुद्धानुमानासंभवात्&nbsp;।
            विशिष्टेन हि प्रयत्नेन महाकुलीनाः परिरक्षन्त्यात्मानमनेनैव हेतुना राजभिर्ब्राह्मणैश्च
            स्वपितृपितामहादिपारम्पर्याविस्मरणार्थं समूहलेख्यानि प्रवर्तितानि&nbsp;। तथा च प्रतिकुलं
            गुणदोषस्मरणात्तदनुरूपाः प्रवृत्तिनिवृत्तयो दृश्यन्ते&nbsp;। न च भर्तृव्यतिरेककृतेन वर्णसंकरोऽपराधेन
            जायते&nbsp;। दृश्यते ह्यपराधिनीमामपि स्वभर्तृनिमित्तः प्रसवः&nbsp;। तदपराधनिमित्तस्तु तासामशुभफलोपभोगो
            भवेन्नत्वपत्यानां वर्णसंकरः&nbsp;। न च नियोगतो वर्णान्तरैरेव सह प्रमादः&nbsp;। सवर्णेन चोत्पादितस्य
            नैव वर्णान्तरत्वापत्तिः&nbsp;। संकरजातानामपि च पुनरुत्कर्षापकर्षाभ्यां सप्तमे पञ्चमे वाऽन्यतरवर्णापत्तिः
            स्मर्यते&nbsp;। तत्र त्वेतावन्मात्रमागमिकं प्रत्येतव्यम्&nbsp;। न ह्ययं पुरुषेयत्तानियमो लौकिकप्रमाणगम्यः&nbsp;।
            तस्मात्सत्यपि सारूप्ये यथा केनचिन्निमित्तेन स्त्रीपुंस्कोकिलादिविभागज्ञानं तथैव दर्शनस्मरणपारम्पर्यानुगृहीतप्रत्यक्षगम्यानि
            ब्राह्मणत्वादीनीति भवत्यज्ञानवचनस्य प्रत्यक्षविरोधः&nbsp;। येषामप्याचारनिमित्ता ब्राह्मणत्वादयस्तेषामपि
            दृष्टविरोधस्तावदस्त्येव न त्वाचारनिमित्तवर्णविभागे प्रमाणं किंचित्&nbsp;। सिद्धानां हि
            ब्राह्मणादीनामाचारा विधीयन्ते, तत्रेतरेतराश्रयता भवेत्&nbsp;। ब्राह्मणादीनामाचारस्तद्वशेन
            ब्राह्मणादय इति&nbsp;। स एव शुभाचारकाले ब्राह्मणः पुनरशुभाचारकाले शूद्र इत्यनवस्थितत्वम्&nbsp;।
            तथैकेनैव प्रयत्नेन परपीडानुग्रहादि कुर्वतां युगपद्ब्राह्मणत्वाब्राह्मणत्वविरोधः&nbsp;।
            एताभिरुपपत्तिभिस्त्वयं प्रतिपाद्यते&nbsp;। न तपआदीनां<span class="pageinfo">[110]</span> समुदायो ब्राह्मण्यम्&nbsp;। न तज्जनितः संस्कारः&nbsp;। न तदभिवयङ्ग्या जातिः&nbsp;। किं तर्हि मातापितृजातिज्ञानामिव्यङ्ग्या
            प्रत्यक्षसमधिगम्या&nbsp;। तस्मात्पूर्वेणैव न्यायेन वर्णविभागे व्यवस्थिते मासेन शूद्रीभवतीत्येवमादीनि
            कर्मनिन्दावचनान्यथ वा वर्णत्रयकर्महानिप्रतिपादनार्थानीति वक्तव्यम्&nbsp;। पूर्ववच्चात्रापि
            क्लृप्तत्वात्प्रत्यक्षस्य कल्प्येनाज्ञानविधिना सह विकल्पो न संभवति&nbsp;। अपि च तत्रानुष्ठानात्मकत्वाद्भवेदपि
            न त्वत्र वस्तुरूपाणामैकात्म्येनाविकल्प्यत्वात्&nbsp;। को हि तद्वेदेति पूर्ववदेवाज्ञानसंशयविपर्ययाणामनौपयिकत्वादानर्थक्यम्&nbsp;।
            निश्चितवेदप्रामाण्यैश्च त्रैविद्यवृद्धैर्विज्ञायमानत्वात्स्वार्थेऽप्यानर्थक्यम्&nbsp;।
            विकल्पाभावश्चानन्तरोक्तवत्&nbsp;॥ २&nbsp;॥
         </p>
         
         
         
         <p xmlns="">यदि तावद्गर्गत्रिरात्रब्राह्मणवेदानुमन्त्रणज्ञानकाले विद्यमानयोरेव मुखशोभावाजिजन्मनोः
            संकीर्तनं न धर्मं प्रति प्रमाणम्&nbsp;। अथ त्वविद्यमानयोस्ततः स्वार्थेऽपि&nbsp;। वर्तमानापदेशाच्च
            प्रत्यक्षानुपलब्धिविरोधः, कर्मानुष्ठानयोग्यपुरुषकरणाद्विद्यासंस्कारस्य दीक्षिततीर्थस्नानादिवन्निराकाङ्क्षत्वात्फलविधित्वं
            निराकरिष्यते&nbsp;। पौनरुक्त्यात्तर्ह्यत्र न विचारयितव्यमत आह तेन फलविधित्वान्निराकृतस्येहाऽऽनर्थक्यार्थवादत्वविचार
            इति&nbsp;। स्तुत्यर्थताऽपि चासत्यस्य नास्तीति व्यवस्थितमेव&nbsp;॥ ३&nbsp;॥
         </p>
         
         
         
         <p xmlns="">अनन्तरेणैव पूर्णाहुत्यादिफलवचनानि व्याख्यातानि विधित्वाभ्युपेत्यवादेन तु दोषा<span class="pageinfo">[111]</span>न्तरमभिधीयते&nbsp;। पूर्णाहुतेरग्निसंस्कारत्वात्पशुबन्धस्य च ज्योतिष्टोमोपकारकत्वादश्वमेधज्ञानस्य
            च संस्कारत्वान्न तावत्फलविधित्वावसरः&nbsp;। यदि पुनरिष्यते ततोऽन्यानर्थक्यम्&nbsp;। समानफलान्यपि
            कर्माणि यानि परस्परानपेक्षाणि क्रियन्ते तेषां यथारुच्यनुष्ठानान्नान्यानर्थक्यकरत्वम्&nbsp;।
            पूर्णाहुतिपशुबन्धयोस्त्वकृतयोरितरकर्मानधिकारात्&nbsp;। प्रथमं वा नियम्येतेत्यनेन न्यायेनावाप्तं
            फले नोत्तरकर्मानुष्ठानप्रयोजनमस्तीति तद्विध्यानर्थक्यम्&nbsp;। तथा च दृष्टान्तोऽपि तेनैव
            पथा मध्वर्थिन इति यत्रान्यः पन्थाः पर्वतस्य तत्र गच्छेयुरपि न तु तेनैव गच्छन्ति&nbsp;।
            तस्माद्भूयसां क्लृप्तानां विधीनामनुग्रहाय वरं कल्प्यानामेवानर्थकत्वम्&nbsp;। न च फलविशेषार्थिनः
            पराणि कर्माण्यविशेषश्रवणात्&nbsp;। न हि समानायां श्रुतावप्रत्यक्षः सन् फलविशेषः कर्मविशेषेभ्यः
            शक्यः कल्पयितुम्&nbsp;। न च स्तुति रसत्यत्वादिति स्थितमेव&nbsp;॥ ४&nbsp;॥
         </p>
         
         
         
         <p xmlns="">त्रीण्यपि पृथिव्यादिवचनान्यप्रतिषेधभागिनमर्थं प्रतिषेधन्ति&nbsp;। अन्तरिक्षे दिवि च तावदप्राप्तत्वात्प्रतिषेधविषयत्वम्&nbsp;।
            अतश्च पर्युदसितव्याभावान्न पर्युदासः&nbsp;। अनन्तरिक्षे ह्यदिवि च पृथिव्यां नित्यं चयनं
            प्राप्तमिति तद्विधिरनर्थकः&nbsp;। अथापि नित्यानुवादस्तथाऽप्याक्रियार्थत्वमेव&nbsp;। पृथिवीचयनप्रतिषेधपर्युदासौ
            तु चयनविध्यबाधेनाशक्यौ&nbsp;। बाधे च विध्यानर्थक्यम्&nbsp;। विकल्पेऽपि पक्षे बाधः&nbsp;। कामसंयोगाच्चाग्नेरस्त्येव
            पाक्षिकत्वम्&nbsp;। दुर्बलश्च प्रतिषेधः&nbsp;। पृथिवीपरत्वे सति चयने कल्प्यत्वात्&nbsp;। एतदेवास्य
            स्वयमाकुलत्वम्&nbsp;। विध्य<span class="pageinfo">[112]</span>नन्तरमेव हिरण्यं निधाय चेतव्यामिष्टकाभिरग्निं चिनुत एतच्चाऽऽकुलयेत्&nbsp;। प्ररोचनाबुद्विस्तु
            नैवोत्पद्यते&nbsp;॥ ५&nbsp;॥
         </p>
         
         
         
         <p xmlns="">सर्वोपाख्यानेष्वन्यपरत्वासंभवात्स्वरूपप्रतिपादनादनित्यसंयोगः&nbsp;। स च समस्तवेदप्रामाण्ये
            सति कथंचिदन्यथा नीयेत&nbsp;। यदा तु यथैव प्रमाणानां मध्ये शब्दस्तन्नापि च वेदः प्रमाणं
            तथैव वेदेऽपि विधिमात्रं युक्तया कल्प्यते तदेतरैकदेशवदनित्यार्थैकदेशाप्रामाण्यं यथाश्रुतार्थग्रहणादापन्नं
            किं निवार्यते&nbsp;। तस्मादेवमादीनामनपेक्ष्यार्थमध्ययनमात्रादेव फलं कल्प्यम्&nbsp;। अथ वा यथैतान्युपेक्षाफलानि
            तथा तद्विषयं प्रत्यक्षमपि प्रतिपत्तव्यम्&nbsp;। अथ कस्मान्मन्त्रवद्यथाप्रकरणं प्रयोगकाले
            न प्रयुज्यते&nbsp;। प्रयोगरूपसामर्थ्याभावात्&nbsp;। न हि मन्त्राणां पाठमात्रेण विनयोगः किं तर्हि
            तत्सामर्थ्यात्&nbsp;। न चात्र तदस्ति&nbsp;। अथ वा यथा तेषां पूर्वपक्षे कार्यान्तरामावाद्रूपमात्रं
            ग्रहीष्यते तथाऽत्राप्यस्तु&nbsp;। यत्तु सूत्रकारेणानित्यत्वमुक्तं तत्प्रामाण्यापेक्षया
            नाप्रयोज्यतया&nbsp;॥ ६&nbsp;॥
         </p>
         
         
         
         <p xmlns="">पूर्वपक्षोदाहृतेष्वेव वाक्येषु सिद्धान्तेऽभिधातव्ये किमर्थं वायव्यवाक्यमुपन्यस्यते&nbsp;।
            केचिदाहुः&nbsp;। समानन्यायत्वादिदमपि तत्र तान्यपि चेहोदाहृतानि द्रष्टव्यानीति&nbsp;। यद्यप्येवं
            तथाऽप्यपूर्वोदाहरणमभिप्रायान्तरमाकाङ्‌क्षति&nbsp;। तदभिधीयते&nbsp;। पूर्वोदाहृतेषु सर्वत्र स्वार्थासत्यत्वमप्याशङ्क्यते&nbsp;।
            तत्र कः प्रथममेव तत्प्रतिपादनक्लेशमङ्गीकुर्यादिति प्रासिद्धस्वार्थसत्यत्वानां स्तुतिद्वारैकवाक्यभावेन
            धर्मप्रमाणशेषत्वमात्रप्रतिपत्तिसौकर्यार्थं वायव्यवाक्योपन्यासः&nbsp;। तत्र भाष्यकाराः प्रसिद्धेनैवैकवाक्यत्वेन
            स्तुत्यर्थोपयोगं वदन्ति&nbsp;। एतावत्त्वत्र प्रथमं वक्तव्यम्&nbsp;। किमर्थं रूपभङ्गो न बलादेकवाक्यता
            पुरुषार्थत्वं वा वेदस्योच्यत इति&nbsp;। लौकिकवाक्ये तु दृष्टत्वादिति यद्युच्येत तत्राभिधीयते&nbsp;।
            युक्तं लोके वाक्यार्थस्य प्रमाणान्तरगम्यत्वादन्यथाऽपि कल्पनम्&nbsp;। इह त्वत्यन्तातीन्द्रियत्वाद्यथाश्रुतादीषदप्यन्यथात्वे
            पौरुषेयत्वमापद्येत&nbsp;। लोकेऽपि च यानि प्रमाणान्तरानवगतार्थानि <span class="pageinfo">[113]</span>आप्तप्रत्ययमात्रेण श्रोतॄणां प्रमाणानि भवन्ति तेषां नैवान्यथात्वकल्पनं लभ्यते&nbsp;। तत्र
            केचिद्वदन्ति&nbsp;। “तुल्यं च सांप्रदायिकम्” इति यद्वक्ष्याति तेन समस्तो वेदः पुरुषार्थ
            इति साध्यते&nbsp;। न ह्यात्मानुपकारिणं सन्तमेनं बुद्धिपूर्वकारिणः पुरुषाः प्रयत्नेन धारयेयुः&nbsp;।
            यद्यपि च केषांचिदज्ञानं भवेत्तथाऽप्यस्मत्पूर्वातिक्रान्ताऽनेकपरीक्षकप्रमादकल्पना निष्प्रमाणिका&nbsp;।
            तस्माद्यथा यथा पुरुषार्थता भवति तथा तथा भङ्क्त्वाऽपि रूपं व्याख्यायत इति&nbsp;। न त्वेतद्युक्तमिव&nbsp;।
            कुतः, पुरुषधीनप्रामाण्यप्रसङ्गात्&nbsp;। यदि ह्यक्षरानुपात्तोऽप्यर्थोऽस्मदादिभिरेवं कल्प्यते&nbsp;।
            यस्माद्वयं प्रयत्नेन धारयामस्तस्मादस्य पुरुषर्थतेति&nbsp;। तथा सत्यात्मचेष्टितवशेन प्रामाण्यमभ्युपगतं
            स्यात्&nbsp;। अथ पुरुषान्तरधारणमुच्येत&nbsp;। एवमपि तद्वशेन तैरप्येवमन्यवशेनेत्यनादित्वेऽपि
            सत्यन्धपरम्परान्यायेन सर्वेषां परप्रत्ययान्न क्वचित्प्रामाण्यावस्थानम्&nbsp;। सर्वत्र ह्येवमयं
            पुरुषो वेदेति प्रत्ययो नैवमयमर्थ इति&nbsp;। तेन यद्यपि तेषु तेष्वध्येतृषु नूनं पुरुषार्थं
            वेदं मन्यन्त इत्यभिप्रायोऽनुमीयते&nbsp;। तथाऽपि निर्मूलत्वात्तन्मात्रेणासिद्धिः&nbsp;। अतो यावद्वेद
            एव पुरुषार्थतया सकलमात्मानं न प्रतिपादयति तावदप्रमाणम्&nbsp;। तदुच्यते&nbsp;। सकलस्य तावद्वेदस्य
            स्वाध्यायोऽध्येतव्य इत्यध्ययनभावनाविधीयते&nbsp;। तत्र किं भावयेदित्यपेक्षायामध्ययनमित्यागतमपि
            पुरुषप्रवर्तनाशक्तियुक्तेन विधायकेनापुरुषार्थसाध्यायां भावनायां प्रवर्तनाशक्तिप्रसक्तेस्तदंशान्निराक्रियते&nbsp;।
            ततश्चाध्ययनेनेत्यविरोधात्संनिधेश्च करणांशे निविशते&nbsp;। तेन किमित्यपेक्षिते यच्छक्यत
            इत्युपबन्धादक्षरग्रहणमित्यापतति&nbsp;। तस्याप्यपुरुषार्थत्वात्तेन किमिति पदावधारणमित्युपतिष्ठते
            तेनापि पदार्थज्ञानं तेन वाक्यार्थज्ञानं तेन चानुष्ठानमनुष्ठानेन स्वर्गादिफलप्राप्तिरित्येतावति
            प्राप्ते निराकाङ्क्षी भवति&nbsp;। एवं सर्वविधीनां प्राक् पुरुषार्थलाभादपर्यवसानम्&nbsp;। न च
            सहसैव विधिदर्शनात्स्वर्गाद्येव फलं कल्प्यते&nbsp;। योग्यतया हि यस्य यत्रानन्तरभाविनि व्यापारो
            लक्ष्यते तदेव तस्य कार्यमित्यवधार्यते&nbsp;। तत्र यदि तावत्तदनुसारेणैव कियत्यप्यध्वनि फलमासाद्यते
            ततो नान्तरा कल्पनमर्हति&nbsp;। पारम्पर्यप्रयोजनेनापि श्रुतविध्युपपत्त्याऽन्यथानुपपत्तिलक्षणार्थापत्त्यनुत्पादात्&nbsp;।
            यत्र त्वनन्तरं दृष्टं कार्यं न स्वयं पुरुषार्थो नापि पारम्पर्येण तमाप्नोति यथा होमस्याऽऽहवनीयप्राप्तिर्भस्मसाद्भावो
            वा तत्र तदतिक्रमेण साक्षात्कर्मण एवादृष्टकल्पना&nbsp;। सर्वत्र चैतल्लक्षयितव्यम्&nbsp;। यत्र
            तु विहिते फलाकाङ्‌क्षिणि तदनात्मककार्यपरम्परायां सत्यामान्तरालिकं किंचित्क्रतवे पुरुषार्थाय
            वा चोद्यते तत्र तदेव तत्साधनं पूर्वस्य तु विधेस्तदुपकारार्थतया पर्यवसानम्&nbsp;। यानि तत्तरविधेः
            कार्याणि प्राक्तानि साध्यसाधनभावेनाचोदितत्वान्नान्तरीयकत्वेन काष्ठादीनामिव ज्वलनादीनि
            पूर्वविहितकर्मस्वव्यापारमात्रतया मन्यव्यानि&nbsp;। यत्र तु पारम्पर्यजन्यं न किंचिदन्तरा
            विधीयते तत्र सर्वाणि स्वव्यापारीकृत्य विधेयस्यैव स्वयं फल<span class="pageinfo">[114]</span>साधनता&nbsp;। तत्र यानि तावत्क्लृप्तकल्पयिष्यमाणपुरुषार्थसाधनविधिवाक्यानि तानि तत्प्रतिपादंन
            यावत्स्वाध्यायाध्ययनविधिना नीयन्ते परतस्तु फलवत्त्वं ज्ञातमेवेति न तद्यावत्प्राप्यन्ते&nbsp;।
            यानि तु तत्प्रकरणे पठ्यन्ते तान्यपि तथैवाक्षरग्रहणादिक्रमेण स्वार्थावबोधनं यावद्गतानि
            न साक्षात्क्रत्वङ्गं भवन्ति&nbsp;। कुतः&nbsp;। कथमित्यदृष्टोपायापेक्षेण क्रतुना दृष्टार्थत्वादक्षरादिष्वनवसजता
            तद्विहितं कर्ममात्रमेव हि प्रयोजनद्वारेणोपादीयते नान्यत्&nbsp;। अतः प्रधानवाक्यतुल्यान्यङ्गानि
            भवन्ति&nbsp;। तद्वाक्यानि तु बाह्यतराण्यध्ययनादिवत्&nbsp;। एवं प्रोक्षणादिवाक्यानां व्रीह्यादिसंस्कारमात्रफलावसितानां
            तण्डुलपिष्टपुरोडाशद्वयवदानादिभिर्व्यवहिततरः प्रधानसंबन्धः&nbsp;। एवमेवानारभ्याधीतारादुपकारकसामवायिकाङ्गवाक्यानि
            योजयितव्यानि&nbsp;। तत्र त्वेतावान्विशेषः&nbsp;। यदप्रकरणस्थत्वादक्षराण्यस्पृशत्प्रधानमर्थैरेव
            संबध्यते यानि त्वाधानादिवाक्यानि तान्यपि फलवत्क्रत्वङ्गाहवनीयादिसंस्कारप्रतिपादनावसायीनि
            दूरस्थेनैव फलेन निराकाङ्क्षी क्रियन्ते&nbsp;। एतेन क्रत्वर्थकर्तृप्रतिपादनद्वारेणोपनिषदां
            नैराकाङ्क्ष्यं व्याख्यातम्&nbsp;। मन्त्रनामधेययोस्तु स्वाधिकारे योजना वक्ष्यते&nbsp;। तेन सर्वेषां
            भावनान्तर्गतिरुपपन्ना&nbsp;। यत्त्वर्थवादानां भावनांशत्रयानन्तःपातित्वादग्रहणमिति&nbsp;। तत्राभिधीयते&nbsp;।
            सत्यमतिरिक्तं न गृह्यते&nbsp;। अस्ति त्वन्तर्गतिः&nbsp;। कथम्&nbsp;। इह हि लिङादियुक्तेषु वाक्येषु
            द्वे भावने गम्येते&nbsp;। शब्दात्मिका चार्थात्मिका च&nbsp;। तत्रार्थात्मिकयाऽर्थवादा नापेक्ष्यन्ते
            शब्दात्मिकया तु ग्रहीष्यन्ते&nbsp;। सा ह्येवं प्रवर्तते&nbsp;। स्वाध्यायाध्ययनविधिनेतरे सर्वे
            विधायकाः स्वाध्यायपदोपात्तश्चाऽऽत्मा नियुज्यते भावयेदिति&nbsp;। तत्र लिङादीनां प्रयोजककर्तृत्वं
            पुरुषः प्रयोज्यस्तेन किमित्यपेक्षायां पुरुषप्रवर्तनमिति संबध्यते&nbsp;। अथ तु योग्यतयैव
            लिङादिविषया क्रियोच्यते प्रवर्तयेदिति ततः किमित्यपेक्षिते पुरुषमित्येव संबध्यते&nbsp;।
            यद्यपि चाचेतनत्वाल्लिङादिष्वेवंविधं प्रयोजकत्वं न संभवति तताऽपि पुरुषस्य प्रयोज्यस्य
            प्रयोजकत्वानुपपत्तेस्तद्गतचैतन्यद्वारेण विधायकानां प्रयोजकता&nbsp;। यदि चैवं न कल्प्येत
            नैवैषां विधायकत्वव्यपदेशो भवेत्&nbsp;। अथ केनेत्यपेक्षिते पूर्वसंबन्धानुभवापेक्षेण विधिविज्ञानेनेति
            संबध्यते&nbsp;। कथमिति प्राशस्त्यज्ञानानुगृहीतेनेति&nbsp;। कुत एतत्&nbsp;। बुद्धिपूर्वकारिणो हि षुरुषा
            यावत्प्रशस्तोऽयमिति नावबुध्यन्ते तावन्न प्रवर्तन्ते&nbsp;। तत्र विधिविभक्तिरवसीदति तां
            प्राशस्त्यज्ञानमुत्तभ्नाति&nbsp;। तच्च पुरुषार्थात्मके फलांशे सर्वस्य स्वयमेवानुष्ठानं
            भवतीति प्रसिद्धत्वान्न वेदादुत्पद्यमानमपेक्ष्यते&nbsp;। साधनेतिकर्तव्यतयोस्त्वप्रवृत्तपुरुषनियोगाच्छास्त्रमेव
            प्राशस्त्यप्रतिपादनायाऽऽकाङ्क्ष्यते&nbsp;। तत्पुनः केन क्रियेतेति साधनापेक्षायां यदि वि
            फलपदेन निवर्त्येत प्रशस्तोऽयं भूतिफलत्वात्&nbsp;। अथ वा विधिनैव सर्वदोषाशङ्काविनिर्मुक्तवेदविहितत्वादिति&nbsp;।
            अथ वा विशिष्टद्रव्यदेवतेतिकर्तव्यतायुक्तत्वादिति&nbsp;। तत्र फलपदादीनामर्थान्तरोपयोगात्पुनरन्यत्राप्युपयोगो
            न युज्यते&nbsp;।<span class="pageinfo">[115]</span> विध्युत्तरकाला चेयमाकाङ्क्षा पूर्वं च फलपदादिनिवेशः&nbsp;। तस्मादपि न तैर्निवर्त्यते&nbsp;।
            लक्षणा चैतेभ्यः कल्प्यते&nbsp;। न च श्रौतार्थसंभवे सा युक्ता&nbsp;। युगपच्चोभयवृत्तिविरोधात्प्राशस्त्यपरत्वे
            फलादीनि न स्युः&nbsp;। न ह्यन्यशास्त्रे सत्युपायमात्रत्वेनोपात्तानामेकान्तेन पारमार्थिकत्वमिति
            वक्ष्यते&nbsp;। अत एव चार्थाद्गम्यमानमन्यपरत्वाच्छब्दानां न प्राशस्त्यं प्रयोजनं भवति&nbsp;।
            न हि यद्यत्प्रतीयते तत्तच्छास्त्रफलमवसीयते&nbsp;। यथा पूर्वो धावतीत्युक्ते यद्यप्यपरो गम्यते
            तथाऽपि न कार्येण युज्यते तद्वत्प्ररोचना गम्यमानाऽपि न कार्यान्तरोपयुक्तशास्त्रार्थत्वेनावतिष्ठते&nbsp;।
            अन्यथानुपपत्त्या चेयं तेभ्यः कल्प्येत&nbsp;। सर्वप्रमाणप्रत्यस्तमये चान्यथानुपपत्तिर्भवति&nbsp;।
            प्रमाणाभावश्च यःसर्वप्रकारं प्रयतमानस्य स प्रमाणम्&nbsp;। तद्यदि केनचिदुपदेशेन वाऽतिदेशेन
            वा न लप्स्यामहे ततो दर्विहोमन्यायेन विध्युद्देशस्यैव द्वे शक्ती कल्पयिष्यामः&nbsp;। अथ
            तु केनचिद्‌दूरस्थेनापि सेत्स्यति ततस्तदनुसारस्तावत्कर्तव्य इत्येवं साकाङ्क्षो विधिरास्ते&nbsp;।
            <b>तथा वायुर्वै क्षेपिष्ठा</b> देवतेत्येवमाद्यपि स्वाध्यायाध्ययनविधिना पुरुषार्थतयोपनीतं यच्छक्यते तत्कुर्यादित्युपबन्धाच्च
            सहसैव तेनासंबध्यमानमपुरुषार्थत्वेन च पूर्ववदक्षरादिष्वपर्यवस्यद्भूतान्वाख्यानवाक्यार्थं
            यावद्भूतम्&nbsp;। तत्रापि तु साकाङ्क्षमेवेति यस्तेन लक्ष्यमाणः साधनानुरूपसाध्योत्पत्तिद्वारेण
            क्षिप्रदेवतासाध्यं कर्म क्षिप्रमेव फलं दास्यतीति प्राशस्त्यरूपोऽर्थः सोऽनन्तरप्रवृत्तविध्युद्देशाकाङ्क्षितत्वात्पुरुषार्थे
            द्वारतां शक्नोति प्रतिपत्तुमिति परिगृह्यते&nbsp;। सोऽयं नष्टाश्वदग्धरथवत्संप्रयोगः&nbsp;। एवं
            च न प्ररोचनाऽन्यकृता कर्माङ्गम्&nbsp;। न चार्थवादपदैः प्रयोजनान्तरं साधनीयमित्याम्नानसामर्थ्यादुभयोर्नियमः&nbsp;।
            एतेन प्रतिषेधापेक्षितद्वेषसिद्धयंर्थ निन्दापदसंगतिर्व्याख्याता&nbsp;। तत्रापि हि न द्वेषादृते
            विद्वान्निवर्त्तते&nbsp;। द्वेषश्चाप्रशस्तप्रत्ययाधीनोत्पत्तिः&nbsp;। न चाप्रशस्तज्ञानं नाकारादिभिः
            पदैः प्रशस्ताप्रशस्तानभिधानेन निषेधतत्फलेतिकर्तव्यतामात्रपर्यवसितैः शक्यमवलम्बितुमित्यनन्यप्रयोजननिन्दावाक्यगम्यमेव
            भवति&nbsp;। अतश्चैकवाक्यत्वसिद्धिः&nbsp;। नित्यं च विधिप्रतिषेधयोः क्रमेण वाक्यशेषाः स्तुतिनिन्दानिर्णयहेतवो
            भवन्ति&nbsp;। न हि स्तुतिनिन्दे नाम व्यवस्थिते निन्दारूपासु स्तुतिषु स्तुतिरूपास्वपि च
            निन्दासु विपर्ययदर्शनात्&nbsp;। यथा वक्ष्यति नहि निन्दा निन्द्यं निन्दितुं प्रवर्तते अपि
            तु विधेयं स्तोतुमिति&nbsp;। तथा त्रैयम्बकवाक्येषु <b>“यदभिघारयेत्तद्रुद्रायाऽऽस्ये पशून्निदध्यात्”</b> इति स्तुतमप्यभिधारणं नाऽऽश्रयिष्यते निन्दितमपि चान्ते विधिदर्शनादभिघारणमेव प्रशस्तं
            भविष्यति&nbsp;। संदिग्धस्तुतिनिन्दानामपि च प्रक्रमादेव निर्णयो यथा वक्ष्यति न वयं निन्दिताननिन्दितान्वाऽसुरान्विद्मः&nbsp;।
            कदाचिद्धि यस्मादसुरानप्येषा वशीकृत्याऽऽनयति क्रिया तस्मान्नूनं प्रशस्तेति स्तुतिः
            स्यात्&nbsp;। अथ वा विध्वंसकासुरागमननिमित्तत्वादशोभनेति निन्दा&nbsp;। तत्रान्ते सामविधानात्तत्प्रशंसार्थमृचां
            निन्देति गम्यते&nbsp;। सर्वत्र <span class="pageinfo">[116]</span>च किंचित्पदं स्तौति निन्दति चेतराणि त्वेकवाक्यतया तादर्थ्यं प्रतिपद्यन्ते&nbsp;। यत्रापि
            तादृशं पदं न स्यात्तत्रापि लक्षणा लक्षितलक्षणा वाऽन्यथानुपपत्तेराश्रयणीया&nbsp;। विधिप्रतिषेधयोश्च
            स्तुतिनिन्दाभ्यामविनाभावादन्यतरदर्शनेनेतरदनुमाय वाक्यं पूरयितव्यम्&nbsp;। एवं भारतादिवाक्यानि
            व्याख्येयानि&nbsp;। तेषामपि हि श्रावयेच्चतुरो वर्णानित्येवमादिविध्यनुसारेण पुरुषार्थत्वान्वेषणादक्षरादि
            व्यतिक्रम्य धर्मार्थकाममोक्षाधर्मानर्थदुःखसंसारसाध्यसाधनप्रतिपत्तिरुपादानपरित्यागाङ्गभूता
            फलम्<a id="N2" href="#n2"><sup>2</sup></a>&nbsp;। तत्रापि तु दानराजमोक्षधर्मादिषु केचित्साक्षाद्विधयः केचित्पुनः परकृतिपुराकल्परूपेणार्थवादाः&nbsp;।
            सर्वोपाख्यानेषु च तात्पर्ये सति श्रावयेदिति विधेरानर्थक्यात्कथंचिद्गम्यमानस्तुतिनिन्दापरिग्रहः&nbsp;।
            तत्परत्वाच्च नातीवोपाख्यानेषु तत्त्वाभिनिवेशः कार्यः&nbsp;। वेदप्रस्थानाभ्यासेन हि वाल्मीकिद्वैपायनप्रभृति
            भिस्तथैव स्ववाक्यानि प्रणीतानि&nbsp;। प्रतिपाद्यानां च विचित्रबुद्धित्वाद्युक्तमेवैतत्&nbsp;।
            इह केचिद्विधिमात्रेण प्रतिपद्यन्ते&nbsp;। अपरे सार्थवादेनापरेऽल्पेनार्थवादेनापरे महता&nbsp;।
            सर्वेषां च चित्तं ग्रहीतव्यमित्येवमारम्भः&nbsp;। तत्र तु केचिद्विधिप्रतिषेधाः श्रुतिमूलाः
            केचिदर्थसुखादिषु लोकमूलास्तथाऽर्थवादाः केचिद्वैदिका एव केचिल्लौकिका एव केचित्तु स्वयमेव
            काव्यन्यायेन रचिताः&nbsp;। सर्वे च स्तुत्यर्थेन प्रमाणम्&nbsp;। ये तु वाक्यशेषत्वं न प्रतिपद्यन्ते
            तेऽपि केचित्स्वयमेव श्रूयमाणगन्धमादनादिवर्णकप्रभृतयः प्रीतिं जनयन्ति&nbsp;। ये तु युद्धवर्णकास्ते
            सर्वेषां शूराणां भीरूणां चोत्साहकराः पार्थिवानामुपयुज्यन्ते&nbsp;। यत्र तु न किंचिद्दृष्टमुपलभ्यते
            तत्र विशिष्टदेवतादिस्तुतिद्वारमदृष्टं कल्पनीयमित्येषा दिक्&nbsp;। <b>विध्युद्देशेनैकवाक्यत्वादिति</b>&nbsp;। केचिदाहुः&nbsp;। <b>किमर्था स्तुतिरिति चेत्कथं रोचेत नोऽनुष्ठीयेते</b>त्येवं स्तुतिनिन्दाभ्यां प्रवृत्तिनिवृत्तिप्रतिपादनं लिङादिभिश्चाभिधानमतस्तुल्यार्थत्वम्&nbsp;।
            न च तुल्यार्थानां समुच्चयः&nbsp;। तत्र ये तावदर्थवादरहिता लिङादयस्तद्रहिताश्चार्थवादास्तेषां
            यथाविषयं व्यवस्थितं निवर्तकत्वं प्रवर्तकत्वमविरुद्धम्&nbsp;। यत्र तु द्वयसंनिपातस्तत्रान्यतरेण
            कृतार्थत्वादवश्यावहेयेऽन्यतरस्मिन्भूयसामनुग्रहो युक्तः&nbsp;। त्यजेदेकं कुलस्यार्थ इतिवद्विधिप्रत्ययः
            परित्यज्यते&nbsp;। केवलप्रकृतिप्रयोगाभावात्तदनुग्रहार्थप्ररोचनालब्धविधित्वानुवादेन प्रवर्तते&nbsp;।
            यथा <b>सत्रादुदवसाय पृष्ठशमनीयेन यजेरन्निति</b> क्त्वाप्रत्ययसिद्धप्रवृत्त्यनुवादकत्वं वक्ष्यते&nbsp;। तस्माद्वायव्यश्वेतालम्भ इत्येतावन्मात्रं
            विव<span class="pageinfo">[117]</span>क्षितम्&nbsp;। स एव च विध्युद्देशः फलादिसंबन्धोत्तरकालं स्तूयत इत्येत<b>द्भूतिकाम इत्येवमन्तो विध्युद्देश</b> इत्यनेन कथ्यते&nbsp;। अन्यथा पुनरुद्देशग्रहणमनर्थकमेव स्यात्&nbsp;। सूत्रोक्तेन तु विधिनैकवाक्यत्वं
            न संभवतीत्यतिक्रम्य तद्विषयः परिगृह्यते&nbsp;। तथा चाऽऽह—<b>नायमभिसंबन्ध</b> इति&nbsp;। विधिविधेयसंबन्धनिषेधेन स्तुतिस्तुत्यसंबन्धं विवक्षितं वदति <b>यतस्ततो भूतिरिति</b>&nbsp;। सैव च भूतिनिमित्तस्य योजना&nbsp;। <b>भिन्नाविमाविति</b> पूर्वोक्तौ संबन्धावभिधत्ते&nbsp;। <b>किमर्था स्तुतिरिति चेदिति</b>&nbsp;। प्रत्ययश्चेदुत्खातस्तेनाविधीयमानस्य किं स्तुत्येति&nbsp;। अथ वा यदनया साध्यते तत्प्रत्ययेनैव
            सेत्स्यतीति मनसि कृत्वा वदति&nbsp;। आचार्यस्तूत्खातेऽपि प्रत्ययेऽर्थवादादेव तदर्थावाप्तिमुभयसंभवे
            चार्थवादानुग्रहं मत्वाऽऽह—<b>कथं रोचेतेति</b>&nbsp;। इतरः प्रश्नाभिप्रायं विवृणोति&nbsp;। प्रागेव सिद्धेः <b>स्तुतिवचनमनर्थकमिति</b>&nbsp;। <b>नहीति</b> ग्रन्थच्छेदः&nbsp;। सर्वत्रावान्तरवाक्यानि महावाक्येष्वप्रमाणं महासंख्यास्विवावान्तरसंख्या
            भवन्ति&nbsp;। तान्येव तु यदा केवलानि प्रयुज्यन्ते तदा निरपेक्षत्वाद्भवन्ति प्रमाणम्&nbsp;। यथा
            पटो भवतीति&nbsp;। न च कदा<b>चिदेतावन्मात्रेण</b> समाप्तेर्नैराकाङ्क्ष्यदर्शनात्सर्वत्र नैराकाङ्क्ष्यम्&nbsp;। योग्यपदान्तरानुच्चारणेन हि
            सर्ववाक्यानि पर्यवस्यन्ति&nbsp;। इतरथा पुनः श्रुतपदातिरेकेणापि निपुणदृशां भवत्येवापेक्षा&nbsp;।
            सा चानुपलब्ध्या निवर्तते&nbsp;। तथा च यत्रोपलप्स्यन्ते तत्रैकवाक्यतां गमयिष्यन्ते&nbsp;। अन्यथा
            ह्यसौ तदुच्चारणेऽपि न स्यात्&nbsp;। तदिह महावाक्येन विनाऽवान्तरवाक्यं प्रमाणं तत्सद्भावे
            तु नेत्येतदाह—<b>यदा न स्तुतिपदानीति&nbsp;। नन्वेवं सतीति</b>&nbsp;। यत्र महावा<span class="pageinfo">[118]</span>क्यावान्तरवाक्ययोः फलं भिद्यते यथा पटभवनरागभवने, तत्रेवं युक्तमिह त्वनतिरिक्तार्थस्य
            सतः किमवान्तरवाक्यनिराकरणमेव महावाक्यस्य युक्तं फलम्&nbsp;। तदेतदाह— <b>यस्मिन् सत्यविधायकमवान्तरवाक्यं भवति मा भूत्तन्महावाक्यमिति&nbsp;। सत्यं विनाऽपि तेनेति</b>&nbsp;। यो नाम वेदस्य कर्ता स्यात्स एवं पर्यनुयुज्येत लघुनोपायेन सिद्धे किं महावाक्यमाश्रयसीति&nbsp;।
            तदभावान्न पर्यनुयोगः&nbsp;। परिहारपथग्रामगमनवच्च श्रमातिरेकमात्रं स्यान्नार्थानवाप्तिः&nbsp;।
            दृष्टं चैवंजातीयकेषु गौरवाश्रयणम्&nbsp;। यथा तमेवार्थं खमित्येतावता सिध्यन्तमाकाशप्रभृतिभिरभिपलन्ति
            न च जाड्यं लभन्ते तथाऽत्र लिङादिभिरपि सिध्यन्तमर्थवादेभ्यो गृह्णत इति&nbsp;। शक्यते चेदमिह
            वक्तुं यथैवानेकोपायप्रसङ्गे मन्त्रेण स्मृतं क्रियमाणमभ्युदयकारि भवति तथाऽन्येनापि
            विधिसिद्धावर्थवादप्रतिपादिताविधिविहितमिति&nbsp;। <b>ननु सत्स्वपि स्तुतिपदेष्विति</b>&nbsp;। यत्र लघुमुपायमनुपादाय गुरूपाय आश्रीयते तत्र तथाऽपि भवेदत्र तु पूर्वमेव लघुतर आश्रितः
            समर्थतरश्च तस्माद्यथैव प्रयुक्ते खशब्दे नाऽऽकाशादयस्तदानीमेव प्रयुज्यन्ते तथाऽत्र
            विधौ सति स्तुतिर्नाऽऽश्रयितव्येति&nbsp;। तत्रोत्तरसाकाङ्क्षत्वात्स्तुतिपदान्यनर्थकानि स्युरिति&nbsp;।
            भवन्त्विति चेत्&nbsp;। नोक्तेन न्यायेनार्थवत्त्वादविवक्षितार्थता युक्तेति&nbsp;। द्वयसंभवे हि
            प्रत्यक्षादेकवाक्यत्वादर्थवादानुग्रहो युक्त इति&nbsp;। <b>ननु सत्स्वपी</b>त्यनेन गतार्थत्वान्ननु <b>निरपेक्षा</b>दित्यवक्तव्यम्&nbsp;। तदुच्यते&nbsp;। तत्रार्थवादपरित्यागायोक्तमिदानीं तु भवतु नाभ स्तुतिसंबन्धः
            समस्तस्य पूर्वस्यापि तु स्वरूपावगतो विधिसंबन्धो न बाधितव्यः&nbsp;। अथास्य क्व चिदपि शक्तिरपह्रियते
            ततः प्रतिप्रसवहेत्वभावात्सर्वत्राशक्तत्वप्रसङ्ग इति&nbsp;। तदभिधीयते&nbsp;। भवतु पूर्वस्य विधिशक्तिर्न
            त्वियं क्वचिद्बाधितेत्यन्यत्रापि बाध्यते&nbsp;। कदा<span class="pageinfo">[119]</span>चिदाविर्भूतेति सर्वत्राऽऽविर्भवति&nbsp;। यत्र त्वर्थान्तरस्तुत्यादि नोपादीयते तत्राऽऽविर्भूता
            शक्तिः कार्यमारभते&nbsp;। यत्र त्वपवादभूतशक्त्यन्तराभिव्यक्तिस्तत्र वाक्यभेदप्रसङ्गात्पूर्वा
            तिरोधीयते&nbsp;। प्रश्नोत्तरत्वेनायं पूर्वोक्त एव वाक्यभेदः परामृश्यते&nbsp;। तस्मादैकार्थ्यात्प्ररोचनयैवात्र
            विधिरिति&nbsp;। <b>प्ररोचयमाना अनुष्ठातॄणामिति</b>&nbsp;। “रुच्यर्थानां प्रीयमाणः” इति संप्रदानत्वं कस्मान्न भवति&nbsp;। प्ररोचयतेः प्रकृत्यन्तरत्वादिति
            चेन्न&nbsp;। तत्रापि रुचिसंबन्धानपह्रवात्&nbsp;। अथ सामान्यविवक्षया षष्ठ्युच्यते&nbsp;। साऽप्युपात्ते
            विशेषे दुर्लभा&nbsp;। तस्मादनुष्ठातॄणां क्रियाया इति संबन्धः केभ्यः प्ररोचयमाना इत्यपेक्षितेऽर्थात्तेभ्य
            एवेति गम्यते&nbsp;। अथ चानुष्ठातॄणामुपकरिष्यन्तीति संबन्धः&nbsp;। <b>क्रियाया</b> इति पञ्चमी क्रियातोऽपि हि त एव प्ररोचका इति&nbsp;। अथ वा क्रियार्थमिति षष्ठ्यर्थः कल्प्यः&nbsp;।
            <b>कंचिदर्थं स्तुवन्तीति</b> शत्रन्तं कंचिदिति विधेयं तत्संबन्धिनं वा कंचिद्वा विदधति क्रियां तत्संबन्धिनं वा
            तच्च स्तुतिद्वारेणेत्युपपन्नं प्रत्ययोद्धारेणार्थवादप्रामाण्यम्&nbsp;। इदं तु व्याख्यानं
            नानुमन्यन्ते&nbsp;। यदि हि प्रत्ययोत्खातिः स्यात्ततः केन स्तुतिराकाङ्क्ष्येत न तावच्छब्दभावनाकथंभावोऽस्ति&nbsp;।
            याऽपि कस्मादित्यपेक्षा कल्प्येत साऽपि विधीतिकर्तव्यताविषयैव तदनुग्रहार्थत्वात्&nbsp;। शब्दान्तरव्यपदेशमात्रं
            तु भिद्यते&nbsp;। साऽपि च नियुज्यमानस्यैव पुरुषस्य भवति न क्रियामात्रश्रवणात्&nbsp;। न हि वायव्यश्वेतालम्भ
            इत्युक्ते कर्तव्यताऽकर्तव्यतोक्तेः प्राक् प्रशस्तोऽप्रशस्त इति वाऽपेक्ष्यते&nbsp;। तदनपेक्षितं
            च श्रुतिमात्रेणैव वदन्तो नार्थवादाः प्रतिपादयन्ति&nbsp;। न च धात्वर्थेन सह कस्यचित्संबन्धोऽपेक्षा
            वा विद्यते&nbsp;। सर्वस्य भावनागामित्वात्&nbsp;। भावना तु प्रत्ययोद्धारेणापनीता किमपेक्षेत&nbsp;।
            तस्मात्तद्गतांशत्रयोच्छेदान्न भूतिः फलं न यागः करणं न वेतिकर्तव्यता काचित्स्यात्&nbsp;।
            उक्तेऽपि च प्राशस्त्ये कस्मादित्यनपेक्षितत्वात्प्रशस्तोऽयमित्येतावन्मात्रेऽवधृते प्रशस्तत्वादित्यनुच्यमाने
            कर्तव्यताबुद्धिर्नैव स्यात्&nbsp;। भवन्ती वा तन्निष्ठा भवेत्प्रशस्तोऽयं कर्तव्यः पटो रक्तः
            कर्तव्य इतिवत्&nbsp;। अकल्पिते विधावानर्थक्यमेव स्यात्&nbsp;। प्रत्यक्षं च विधिमुत्सृज्य पारम्पर्यलक्षणयाऽर्थवादेभ्यः
            परिगृह्यत इत्यपूर्वा वाचोयुक्तिः&nbsp;। न<span class="pageinfo">[120]</span> चैतत्कल्पनावसरोऽस्त्यन्यतः सिद्धत्वात्&nbsp;। अनुक्तो हि सन्नर्थवादादेव विधिः कल्प्येत
            यद्यन्यथा नोपपद्येत&nbsp;। प्रत्यक्षप्रत्ययोपपन्नत्वान्नान्यथानुपपत्तिस्तथाऽर्थवादोऽपि
            यद्युपाख्यानादिष्विव प्ररोचनायां निष्प्रयोजनः स्यात्ततो दूरं नीयेत&nbsp;। यथोक्तेन तु न्यायेन
            प्ररोचनोपयोगान्नान्यत्र गच्छतीत्यवश्यकर्तव्या च प्ररोचना यद्यन्यतः सिध्येत्ततोऽर्थवादान्नापेक्षेत&nbsp;।
            साऽपि त्वनन्यगतिकत्वात्तमेवाऽऽश्रयति&nbsp;। सर्वत्र च वैदिकेऽर्थेऽर्थापत्त्या शब्दः कल्प्येत
            ततोऽर्थसिद्धिस्तेन प्ररोचनया विधिशब्दः कल्प्येत नार्थः, तत्कल्पनावेलायां च यथैन्द्रवायवादिवाक्येषु
            सोमेन यजेतेत्यस्मिन्नुपतिष्ठमाने नान्ययजिकल्पना तथैवाऽऽलभेतेत्यनेनान्यानुमानप्रतिबन्धः&nbsp;।
            तुल्यार्थयोश्च बाधविकल्पौ भवतः प्रत्ययार्थवादयोः पुनरत्यन्तभिन्नानुग्राह्यानुग्राहकार्थविषयत्वेनार्थभेदात्समुच्चय
            इत्येकवाक्यता&nbsp;। यदि च प्रत्ययोत्खातिः स्यात्ततः कर्तृसंख्योपग्रहविशेषावगतक्रियाफलस्वार्थपरार्थत्वाद्युच्छेदप्रसङ्गः&nbsp;।
            स्यादेतत्&nbsp;। विधित्वमात्रमविवक्षयित्वा शेषविवक्षया कर्तृसंख्यादिलाभ इति&nbsp;। एतच्चाशक्यं
            यतस्तदर्थमप्युपात्तः प्रत्ययः सामर्थ्यादिधित्वं वदत्येव&nbsp;। प्रतीतस्य च द्वय्येवाविवक्षा
            विध्यसंस्पर्शो वा ग्रहैकत्ववदनुवादकत्वं वेन्द्रियकामहोमवत्&nbsp;। न तावद्विधेरविधित्वं
            नाम किंचित्&nbsp;। नाप्यनुवादस्तस्यामवस्थायामप्राप्तेः&nbsp;। न ह्येवं संभवति योऽयं वायव्यश्वेतालम्भः
            कर्तव्यः स प्रशस्त इति&nbsp;। भवति त्वेवं कर्तव्यः प्रशस्तत्वादिति&nbsp;। यत्तूदवसानीयवदिति
            तत्रापि क्त्वावशेन विधिप्रतिषेधावनपेक्ष्य क्रियामात्राक्षेपाद् विधित्वमाश्रितमेवेत्यदृष्टान्तता&nbsp;।
            यदि च विध्यविवक्षा स्यात्ततः प्रत्यासत्तेर्धात्वर्थ एव साध्यांशे निपतेदिति निष्फलत्वं
            स्यात्&nbsp;। तस्मात्सूत्राविनाशेनैव विधिनैकवाक्यत्वम्&nbsp;। तथा च भाष्यकारः&nbsp;। सविधिकमेव <b>भूतिकाम इत्येवमन्तो</b> विध्युद्देश इत्याह&nbsp;। अन्यथा धात्वर्थ इत्येवावक्ष्यत्&nbsp;। तत्रास्य क्रियामात्रतया विध्युद्देशत्वं
            शक्यते वक्तुम्&nbsp;। तस्मात्प्रत्यय एव विध्यविधायित्वाद्विध्युद्देशः&nbsp;। विध्यर्थेन त्वेकवाक्यत्वासंभवात्सूत्रातिरेकेणोद्देशग्रहणम्&nbsp;।
            <b>भूतिकाम इत्येवमन्त</b> इति च फलादिसंगत्युत्तरकालं स्तुत्यवसरप्रदर्शनार्थम्&nbsp;। नन्वेवं सति वर्तमानापदेशेष्वनाकाङ्क्षणादर्थवादा
            न संबध्येरन्&nbsp;। एवमेवैतत् तथाऽपि तु प्रमाणान्तरप्राप्त्यभावात्क्वचित्प्रयोगवचनेन क्वचित्पञ्चमलकारेण&nbsp;।
            अथवा श्रुतवर्तमानान्यथानुपपत्त्या कल्पिते विधित्वेऽर्थवादसंगतिः&nbsp;। यत्रापि केवलार्थवाददर्शनादेव
            विधित्वं तत्राप्यन्यथानुपपत्तिमात्रं शरणम्&nbsp;। संभवन्त्यां तु गतौ नातिगौरवं युक्तमिति&nbsp;।
            यस्त्वस्मिन्पक्षे वाक्यभेदः संबन्धद्वयाश्रयणादिति स आलभेत प्रशस्तत्वादित्येकप्रसरोपपत्तेः
            परिहृतः&nbsp;। विधीयमानस्यैव हि स्तुत्याकाङ्क्षेत्यवैरूप्यादुपपन्नं तन्त्रत्वम्&nbsp;। यदि चैवंविधैः
            संबन्धभेदैर्वाक्यं भिद्येत ततः साध्यसाधनेतिकर्तव्यतासंबन्धैरपि भिद्येत&nbsp;।<span class="pageinfo">[121]</span>तस्मा<b>न्नायमाभिसंबन्धो<a id="N3" href="#n3"><sup>3</sup></a> विवक्षित</b> इत्यादिभाष्यमेवं नेतव्यम्&nbsp;। न पूर्वत्रैव साङ्गविधिपर्यवसानं विवक्षितम्&nbsp;। विधित्वादिद्वारप्ररोचनाकल्पनायामतिगौरवनिमित्ताद्वाक्यभेदात्&nbsp;।
            <b>किमर्था स्तुतिरिति</b>&nbsp;। पूर्वेणैव प्ररोचनाऽपि सिद्धेत्याभिमानात्&nbsp;। <b>कथं रोचेतेति</b>—विध्यनुग्रहकथनम्&nbsp;। <b>ननु प्रागिति</b>—पूर्वाभिप्रायविवरणम्&nbsp;। <b>न</b> हीति&nbsp;। स्तुत्यभावे तस्य शक्तिद्वयमगत्याऽऽश्रीयते न संभवन्त्यामपीत्येतन्न तदा भूतिकामस्य
            विधिः समाप्यत इत्याह—<b>यथा पट</b> इति&nbsp;। गतार्थम्&nbsp;। <b>विधिशब्देन तदा प्ररोचनेति</b> विवृतं कार्यनानात्वं विधिस्तुत्योः&nbsp;। <b>नन्वेवमिति</b>&nbsp;। अस्ति चेत्प्ररोचयितुमपि शक्तिः कस्मादन्यदपेक्ष्यत इति&nbsp;। <b>सत्यमिति</b>&nbsp;। तस्माद्विद्यमाने तस्मिन्नाविद्यमाने योऽर्थः स गम्यते&nbsp;। कश्चासौ&nbsp;। <b>स्तुतिः प्रयोजनं तयोः</b>&nbsp;। न तस्यैव पूर्वस्यापीत्यर्थः&nbsp;। स्तुतिविषयोपकल्पनाच्च विधेरपि स्तुतिप्रयोजनव्यपदेशः&nbsp;।
            न हि निर्विषया स्तुतिरुपपद्यते&nbsp;। अर्थवादाभावे त्वगत्या केवलोऽपि गौरवमङ्गीकरिष्यति&nbsp;।
            <b>ननु सत्स्वपीति</b>&nbsp;। पूर्ववदेव व्याख्येयम्&nbsp;। <b>अतोऽस्माद्विधेरिति<a id="N4" href="#n4"><sup>4</sup></a></b>&nbsp;। इदानीं षष्ठी, वाक्यशेषसंबन्धादित एवास्य स्तुतिमवगच्छामो न स्वत इत्यर्थः&nbsp;। <b>ननु निरपेक्षादपीति</b>&nbsp;। यदि क्वचिदनितिकर्तव्यताकस्य विधेः प्रवर्तनशक्तिः कस्मादन्यदपेक्षते तेन सत्स्वप्यनादरः
            स्यात्&nbsp;। आचार्यस्तु सोपहासमाह यत्रासौ केवलः प्रयुज्यमानो निरपेक्षस्तत्रं भवतु न कश्चिद्विरोधः&nbsp;।
            इह तु न तत्संभवः साकाङ्क्षैः पदान्तरैराक्षिप्तत्वात्&nbsp;। वाक्यं ह्येकमेकस्यैव संबन्धस्य
            विधायकं तत्र यदि द्वौ विध्युद्देश एव कुर्यात्तथा सति भिद्येत&nbsp;। विध्युद्देशोत्थापितानामेवैष
            हि गुणो भवतीति प्ररोचनां दर्शयति&nbsp;। तस्माद्विधिनैकवाक्यत्वात्तदनुग्रहेणार्थवन्तोऽर्थवादा
            इति&nbsp;॥ ७&nbsp;॥
         </p>
         
         
         
         <p xmlns="">चशब्दव्याख्यानार्थं परिचोदनोपन्यस्ता&nbsp;। आनर्थक्यमेवास्त्विति तन्नैव&nbsp;। कुतः&nbsp;। पूर्वोक्तेन
            न्यायेनार्थस्यावगम्यमानत्वात्&nbsp;। अथ वा तन्नेत्यवच्छिद्यैवमर्थावगमादित्युक्त<span class="pageinfo">[122]</span>प्रकारपरामर्थः&nbsp;। किं च तुल्यं चेति योजना&nbsp;। संप्रदायानुग्रहार्थं धर्मजातम्&nbsp;। तत्संबन्धस्मरणात्&nbsp;।
            स्वर्गाद्यसंयोगाच्च&nbsp;। न चास्य प्रयोजनवत्संनिहिताध्ययनपरित्यागेनान्यार्थत्वे प्रमाणमस्ति&nbsp;।
            संप्रदायाङ्गत्वेऽपि चाविघ्नस्याऽऽकाङ्‌क्षितत्वात्&nbsp;। तादर्थ्यस्मरणाच्चाविघ्नार्थत्वम्&nbsp;।
            न ह्यन्यत्कल्प्यमानं स्वाध्यायेतिकर्तव्यतानुगुणं भवति&nbsp;। यदि तावत्स्वर्गः कल्प्येत
            ततः पुरुषार्थत्वमेवाऽऽपद्यते&nbsp;। अथ पुनः क्रतुफलसिद्धिरेवं पठिते वेदे भवतीति&nbsp;। एवमपि
            दूरस्थोपकारितैव&nbsp;। तस्मात्संप्रदायस्याक्षरग्रहणं साधयतो नियमजातमनुग्राहकम्&nbsp;। न च निष्प्रयोजनस्याविघ्नेन
            कार्यं वरं तादृशस्य विघ्नमेवोत्पन्नं येन क्लेशोऽपि तावन्न स्यात्&nbsp;। यतस्ते सप्रयोजनैर्विधिवाक्यैस्तुल्यमेवाऽऽद्रियन्ते&nbsp;।
            तेनावश्यं तद्वदेव प्रयोजनवन्त्यपीति&nbsp;। नियमस्मृतेश्च वेदमूलत्वाद्वेदकृत एवायमादरः&nbsp;।
            स च प्रयोजनवत्त्वादृते नोपपद्यत इति प्रयोजनवत्त्वमपि सामान्येनानुमाया<b>र्थाद्वा कल्पनैकदेशत्वा</b>दिति&nbsp;। सामर्थ्यतोऽर्थवादानां स्तुतिर्नाम प्रयोजनविशेषो लभ्यते&nbsp;। <b>स्मरणं च दृढमित्ये</b>तदेवाऽऽह&nbsp;। अथ वा यदेवेदं ग्रन्थस्मरणं परिपालनात्मकं तेनाध्येतृपुरुषप्रयोजनवत्त्वाभिप्रायप्रतिपत्तिपूर्वकं
            प्रयोजनवत्त्वानुमानम्&nbsp;। संभाव्यते च कुतश्चिद्वाक्यादियं प्रतिपत्तिरिति नाप्रमाणम्&nbsp;।
            अन्यथा हि निष्प्रयोजनान्येतानीति केचित्परित्यज्यार्थवादान्विधिमात्रं प्रतिपद्येरन्&nbsp;।
            तत्र दृढस्मरणमेतेषु न स्यात्&nbsp;। अस्ति तु तत्&nbsp;। तस्मान्न प्रमादपाठः&nbsp;। ततश्चार्थवन्त
            इति&nbsp;। तुल्यं च सांप्रदायिकमित्यस्यापरा व्याख्या&nbsp;। संप्रदायः प्रयोजनं यस्य वाक्यस्य
            येन प्रवर्तितः संप्रदायस्तस्मात्स्वाध्यायोऽध्येतव्य इत्येतत्स्वाध्यायत्वाविशेषाद्विध्यर्थवादयोस्तुल्यमतः
            प्रागुक्तेन न्यायेन प्राक् पुरुषार्थासिद्धेरवस्थातुं न लभ्यत इति शक्त्यनुसारेण स्थितमर्थवादानां
            स्तुत्यर्थत्वमिति&nbsp;॥ ८&nbsp;॥
         </p>
         
         
         
         <p xmlns="">उक्तदोषपरिहारोऽतः परम्&nbsp;। शास्त्रदृष्टविरोधिका याऽत्रानुपपत्तिर्विधिकल्पनायामुक्ता<span class="pageinfo">[123]</span>तामस्मत्पक्षमप्राप्तां मन्यामहे&nbsp;। अथवेदं स्तुतिव्याख्यानं तामनुपपत्तिमप्राप्तमिति
            व्याख्येयं येषां ह्रस्वः पाठः&nbsp;। प्रयोगे ह्यनुष्ठांने रोदनवपोत्खननदिङ्मोहस्तेयानृतवादादीनां
            कल्प्यमाने विरोधः स्यात्&nbsp;। अस्माकं तु पुनर्य एषां शब्दानां श्रौतोऽर्थः स नैव विवक्षितः&nbsp;।
            न चाध्याहारादिभिर्विधिः किं तर्हि स्तुतिमात्रं विवक्षितम्&nbsp;। न च तद्विरुध्यते तस्मादुपपद्येत&nbsp;।
            अथ वा <b>शब्दार्थस्त्विति</b> विधायकशब्दानुग्रहार्थः सन्नयमर्थवादो न स्वार्थानुष्ठानेन संबध्यते प्रयोगमप्राप्तोऽप्रयोगभूतस्तस्मादुपपद्येत&nbsp;।
            त्रयोऽत्र पाठाः&nbsp;। अप्राप्तां चानुपपत्तिमित्यत्र मन्यामह इति वाक्यशेषः&nbsp;। अप्राप्तं
            चानुपपत्तिमित्यपरस्तत्रास्मद्वयाख्यानमित्यध्याहारः&nbsp;। अप्राप्ता चानुपपत्तिरित्यपरस्तत्रास्मत्पक्षे
            विज्ञेयेति&nbsp;॥ ९&nbsp;॥
         </p>
         
         
         
         <p xmlns="">यत्र तावद्विधिस्तुत्योरेकविषयता तत्रोपपद्यतां नाम, संबन्धे विषयनानात्वे तु कथमिति&nbsp;।
            गुणादित्याह&nbsp;। यत्क्रियायाः संबन्धिनि स्तोतव्ये तत्संबन्ध्यन्तरं स्तूयते अथ वा यद्विकारे
            प्रकृतिसंबन्धिनि विधानार्थं स्तोतव्ये तत्संबन्ध्यन्तरं प्रकृतिः स्तूयते तत्र तद्‌द्वारेणापि
            लोके वेदे च स्तुतिसिद्धेः प्रकारान्तरता&nbsp;। तस्माददोषः&nbsp;। एतस्यास्तु स्तुतेरर्थमुपरिष्टाद्वक्ष्यति&nbsp;।
            शान्ताभिरद्भिः संबद्धो विकारः शान्तिहेतुर्भवन्यजमानस्य कष्टं शमयतीति&nbsp;। गुणवादसूत्रेण
            शुद्धेनैव तावद्रोदनाद्युदाहरणत्रयपरिहारः&nbsp;। शेषसुत्राण्यप्येतदुक्तोपपादनार्थतया संभन्त्स्यन्ते&nbsp;।
            तत्रोदाहृतानां गौणतानिमितं किंचिदिहैव वक्ष्यते परं<span class="pageinfo">[124]</span> तु तत्सिद्धिसूत्रे&nbsp;। सोऽरोदीदिति साकाङ्क्षत्वेनैकवाक्यता विधिस्तुत्योः प्रत्यवयवं
            कथ्यते&nbsp;। स इति प्रकृतापेक्षः&nbsp;। कुतः&nbsp;। तत्प्रत्ययात्&nbsp;। तद्धि प्रकृतं प्रतीयते&nbsp;। अथ
            वा तच्छब्दस्य प्रकृतग्राहित्वं प्रसिद्धम्&nbsp;। स इत्युक्ते तच्छब्दप्रत्ययात्स एवार्थः&nbsp;।
            एवं तस्य यदश्रु तद्रजतमिति संबन्धः&nbsp;। सर्वा चेयमुपरितनस्य निन्दाग्रन्थस्योपपत्तिरिति
            तदनन्तरं तदभिधानमुपपद्यते&nbsp;। कोऽसौ ग्रन्थस्तं दर्शयति&nbsp;। यो बर्हिषि रजतं दद्यात्पुराऽस्य
            संवत्सराद्गृहे रोदनं भवेदिति&nbsp;। केन हेतुना तदेवं भवतीति तदुपपाद्यते कारणानुरूपत्वात्कार्यस्य
            रोदनप्रभवरजतदानाद्रोदनोत्पत्तिस्तस्मान्न देयमिति सकलमदानस्योपपत्तिरिति&nbsp;। निन्दया तच्छेषत्वमर्थवत्&nbsp;।
            गुणवादस्तु शब्दालम्बनं रुद्रशब्दोत्थापिताविज्ञानवशेन रोदनसामान्यतोऽदृष्टकल्पना&nbsp;। अश्रुणश्च
            शौक्ल्याद्यदि नामैतत्कठिनं भवेत्ततो रजतसदृशं भवेदित्युत्प्रेक्ष्य तत्प्रभवनिन्दा&nbsp;।
            धनत्यागेनात्यन्तोदारस्यापि गृहजनः पीड्यत इति तत्सामान्याद्वा रोदनोपन्यासः&nbsp;। एवं येन
            केनचिदालम्बनेन निन्दाविज्ञानोत्पत्तिः प्रतिषेधोपकारिणीति मुख्यार्थाभावेऽप्यदोषः&nbsp;।
            एवं वपोत्खननादिवाक्ययोजना&nbsp;। स्वात्मवपोत्कर्तनेनापि हि विशिष्टप्रयोजनार्थं कर्माणि<span class="pageinfo">[125]</span> क्रियन्ते किमुत बाह्यधनत्यागेनेति स्तुतिः&nbsp;। यथा नेत्रमप्युद्धृत्यायं ददातीति लोकेऽपि
            त्यागिनं स्तुवन्तीति&nbsp;। वृत्तान्तपर्यवसायी च वेदस्तत्र प्रामाण्यमप्रतिपद्यमानः स्तुतौ
            सत्यत्वान्नान्यत्रान्वेषणमर्हतीति निष्प्रयोजनोपाख्यानसत्यतथा नार्थः&nbsp;। शब्दभावनाङ्गं
            वाऽर्थवादाः&nbsp;। सा च प्रवृत्तिर्विज्ञानमात्रेणैवोपयुज्यते नार्थेन&nbsp;। अर्थात्मिकार्या
            तु सर्वत्राविसंवादः सिद्ध एव&nbsp;। अथोच्येत, असदन्वाख्यानेन स्तुतिनिन्दात्वमिति सुतरां
            तत्र प्रतीयते&nbsp;। कामं परमार्थे वक्तारो भवन्ति काऽत्र स्तुतिर्निन्दा वा सत्यमेवैतदिति&nbsp;।
            असत्ये तु यस्मादन्यत्र दुष्टमप्यवधृतमिह गुणवन्तमिति ब्रवीत्यतो नूनं मे प्ररोचयति तथा
            गुणवन्तं सन्तं निन्दति निवर्तयितुमिति&nbsp;। ततश्चैवं विदित्वा यो यस्यानतिक्रमणीयस्तदनुरोधेन
            स तथा प्रवर्तते&nbsp;। वेदश्च प्रमाणमिति स्थितम्&nbsp;। तेन प्रवृत्तिनिवृत्त्यनुग्रहणीये स्वसंवेद्येऽर्थे
            पुंसः प्रशस्ताप्रशस्तज्ञाने भवतः&nbsp;। इह ते वेदेनोत्पादिते&nbsp;। तस्मात्तदनुरूपं व्यवहर्तव्यमिति
            लोकेऽपि यां क्रियां फलान्तरयुक्तां मेधादिहेतुत्वेनाऽऽप्तां मन्यन्ते तस्यां कंचित्प्रवर्तयन्तस्तदभिप्रेतं
            सौभाग्यादिफलमसत्यमप्युपन्यस्य नियुञ्जते&nbsp;। तत्प्रवृत्तश्चेतरोऽपि क्रियाश्रयं फलं प्राप्नोति&nbsp;।
            यद्यपि च प्रतिपत्ता जानाति नैतदत्र पारमार्थिकं फलं मदभिप्रायानुसारेणैतै<a id="N5" href="#n5"><sup>5</sup></a>रुपन्यस्तं सर्वथा त्वपुरुषार्थे मां न प्रवर्तयन्ति तदसत्यं नामैतत्किमप्यन्यदवाप्स्यामीति
            ज्ञात्वाऽनुतिष्ठति&nbsp;। एवं वेदेऽपि विधिना तावत्फलमवगमितमर्थवादास्त्वसत्येन नाम प्ररोचयन्तु
            न तद्गते सत्यासत्यत्वे किंचिद्दूषयतः प्रवर्तनमात्रोपकारित्वात्&nbsp;। यत्तु परस्ताद्भविष्यति
            तद्विधेरुपरिगतमिति निश्चित्य नैव विद्वांसो न प्रवर्तन्ते&nbsp;। तस्मादुपाख्यानासत्यत्वमतन्त्रम्&nbsp;।
            न हि शुक्तिकादृष्टसत्यरजतो यदि रजतान्तरं तद्देशे लभते ततोऽभिसंधीयते&nbsp;। शुक्तिकावत्तु
            किंचिदालम्बनं श्रुतिसामान्यमात्रेण सर्वत्र योजनीयम्&nbsp;। यथेह महाभूतानि प्रजाः<span class="pageinfo">[126]</span> पान्तीति प्रजापतित्वेनोच्यन्ते&nbsp;। वाय्वादीनां यथासंख्येन मध्यवर्तिनः सारावृष्ट्यादयो
            वपास्तामग्नाविति तेनैव क्रमेण वैद्युते वृष्टिमार्बीसे शरीरान्तर्वर्तिनि वायुमन्तश्चरत्वसामान्याद्रश्मिं
            लौकिके तदाप्यायनात्तस्य&nbsp;। ततोऽज इति बीजादीनां सामान्येनानादित्वादजत्वप्रसिद्धेः&nbsp;।
            तमालभ्य प्राप्य प्रजाः पशूनाप्नोति&nbsp;। सर्वप्रजानां व्रीह्यादिपरिणामप्रभवत्वादित्यालम्बनम्&nbsp;।
            एतस्मिंस्तु प्रक्रमे सत्यं सालम्बनता किं तु स्तुतित्वमेव हीयते&nbsp;। अतः स्तुतित्वात्यागेनैव
            स्वार्थसत्यतां वर्णयामः&nbsp;। मन्त्रार्थवादेतिहासप्रामाण्यात्सृष्टिप्रलयाविष्येते तत्र
            सृष्ट्यादौ प्रजापतिरेव योगी तस्मिन्काले पुण्यकर्मोद्भवाभ्युपगमेन पशूनामभावात्स्वमाहात्म्येनाऽऽत्मन
            एव पशुरूपमभिनिर्माय वपोत्खननादि कृतवांस्ततोऽसमाप्त एव कर्मणि तूपरः पशुरुत्थित इतीदृशमिदं
            कर्म प्रत्यासन्नफलम्&nbsp;। एवं च महता यत्नेन प्रजापतिना चरितमिति सर्वं सत्यमेव&nbsp;। प्रतिसृष्टि
            चर्तुलिङ्गन्यायेन तुल्यनामप्रभावव्यापारवस्तूत्पत्तेर्नानित्यताप्रसङ्ग इति&nbsp;। कर्मसु
            कौशलेन दीव्यन्तीति देवा ऋत्विजः, ते देवयजनाध्यवसानानन्तरं दर्शपूर्णमासयोरनभ्यस्तं
            सौमिकं कर्मराशिमालोक्य कथमविदितं करिष्याम इत्याकुलीभावसामान्याद्दिङ्मोहाभिधानम्&nbsp;।
            तथा च लोके कर्तव्यतासु दिशो मे परिभ्रमन्तीति वक्तारो भवन्ति&nbsp;। तत्र तद्व्युदासेनादितियागः
            प्रशस्यते कथं तु तद्द्रव्युदसनम्&nbsp;। अवधारणावकाशदानात्&nbsp;। यावद्धि प्रायणीयायां प्राकृतानि
            समभ्यस्तानि कर्माणि क्रियन्ते तावदितरेषु भविष्यत्सु प्रणिधानं भवति अन्यथा सर्वस्मिन्नप्राकृते
            निरवकाशत्वादनवधारणं स्यात्&nbsp;। तेनाऽऽदित्येनैवैतज्ज्ञापितमिति मोहापनयेन स्तुतिः&nbsp;॥ १०&nbsp;॥
         </p><span xmlns="" class="pageinfo">[127]</span>
         
         
         
         <p xmlns="">इह सर्वं क्रियमाणं मनसा संकल्प्य वाचा चाभिधाय क्रियते तदत्यन्तान्तरङ्गभूतयोरप्यनयोर्दूरेण
            हिरण्यादूनत्वं स्तेयानृतवादयोगादिति&nbsp;। या निन्दा तन्मात्रपर्यवसायिनी सा निषेधफला भवति&nbsp;।
            विधिपरा तु स्तुत्यर्था जायते&nbsp;। तदुपपादनस्य दृष्टार्थत्वात्&nbsp;। यथा वक्ष्यति न चेदन्यं
            प्रकल्पयेत्प्रक्लृप्तावर्थवादः<a id="N6" href="#n6"><sup>6</sup></a> स्यादिति&nbsp;॥ ११&nbsp;॥
         </p>
         
         
         
         <p xmlns="">तस्माद्धूम एवेति दिवाऽग्निरादित्यं गच्छतीत्यस्योपपत्तित्वेन&nbsp;। तदिदं किमर्थमुच्यते&nbsp;।
            मिश्रलिङ्गाग्निहोत्रमन्त्रविधिस्तुत्यर्थम्&nbsp;। कथं पुनरग्निर्ज्योतिर्ज्योतिरग्निः स्वाहा
            सूर्यो ज्योतिर्ज्योतिः सूर्यः स्वाहेत्यनयोर्मिश्रलिङ्गत्वम्&nbsp;। यदा विविक्तावेवाग्निसूर्यौ
            देवतात्वेनोपलभ्येते&nbsp;। के चिदाहुः&nbsp;। अग्निर्ज्योतिरित्यत्र ज्योतिःशब्दः सूर्यवाची सूर्यो
            ज्योतिरिति पुनरग्निवाची तेनोभौ मिश्रलिङ्गाविति&nbsp;। तदयुक्तम्&nbsp;। ज्योतिःश्रुतेस्तेजः सामान्यवाचित्वेनोभयत्र
            सामानाधिकरण्येनोपपत्तेः&nbsp;। अन्यतरपर्यायश्च सन्नितरत्र न प्रयुज्येत&nbsp;। न हि यो यत्पर्यायः
            स तेनैव सह प्रयुज्यते&nbsp;। सूर्यवाची सन्प्रातर्मन्त्रे न प्राप्नोति&nbsp;। अग्निवाची सायंमन्त्रे&nbsp;।
            तस्मादुदाहरणं भ्रान्तिलिखितमितीमावुदाहर्तव्यावग्निर्ज्योतिर्ज्योतिः सूर्यः स्वाहा
            सूर्यो ज्योतिर्ज्योतिरग्निः स्वाहेति&nbsp;। तद्विधेश्च स्तुतिः प्रथमविहितकेवलदेवत्यमन्त्रपर्युदासेन
            मिश्रलिङ्गविधानोपपत्तिरियमुच्यते&nbsp;। यदनयोर्मिश्रत्वं दिवाऽग्नेरनुप्रवेशान्नक्तं चाऽऽदित्यस्येति
            केवलेज्या न युक्तेति&nbsp;। अस्मिन्नपि तु व्याख्याने पर्युदसनीयत्वेनैव पूर्वमन्त्रोदाहरणम्&nbsp;।
            इतरौतु स्तुतिभागिनौ मिश्रलिङ्गाभिधानादेव ज्ञास्येते इति नोच्चारिताविति भाष्यं नेयम्&nbsp;।
            अथ वोभयोः केवलमिश्रलिङ्गयोर्मध्ये पठितोऽयमर्थवादः&nbsp;।<span class="pageinfo">[128]</span> तत्र उभयदेवत्ययोरन्या प्रशंसा, इतरयोः पुनरियं, यस्माद्दिवाऽग्निरादित्यं गच्छति तस्मात्सूर्य
            एव तदा ज्योतिः&nbsp;। एवं नक्तमग्निरतस्तौ व्यवस्थितावेव यष्टव्याविति स्तुतिः&nbsp;। कथं तु धूम
            एवेत्यवधारणा&nbsp;। दूरस्थैर्भूम्ना दिवा धूम एव गृह्यते रात्रावर्चिरिति केनचिदंशेन स्तुत्यालम्बनम्&nbsp;॥
            १२&nbsp;॥
         </p>
         
         
         
         <p xmlns="">प्रवरे प्रव्रियमाणे यजमानो <b>वदेद्देवाः पितर</b> इत्यादि&nbsp;। तत्प्रशंसार्थमुक्तमब्राह्मणोऽपि बाह्मणो भवति प्रवरानुमन्त्रणेनेति&nbsp;। तत्र
            प्रसिद्धब्राह्मणत्वानामेव ब्राह्मण्यलाभो निष्प्रयोजन इति तदुपपत्त्यर्थमुक्तं न चैताद्विद्म
            इति&nbsp;। ज्ञायमाने त्वज्ञानवचनं दुर्ज्ञानत्वात्&nbsp;। यत्सुस्वेनाज्ञानं तदज्ञानमेव&nbsp;। तच्च
            स्त्र्यपराधनिमित्तम्&nbsp;। सत्यपि च स्त्र्यपराधे यदि मातुरेव क्षेत्रिणो वा पुत्रः स्यात्ततस्तयोः
            प्रसिद्धजातित्वान्नैव दुर्ज्ञानता भवेत्&nbsp;। तयोरप्येवमेवं तत्पूर्वजयोरित्यनादिन्यायेन
            जातिरधार्येतैव&nbsp;। यतस्तु माता भस्त्रा पितुः पुत्र इति स्मर्तॄणां दर्शनं जनयितुश्च नानाजातित्वोपपत्तिस्तेन
            वर्णसंकरः&nbsp;। वेदेऽपि चाप्रमत्ता रक्षत तन्तुमेनमिति जातिविच्छेददर्शनं स्त्र्यपराधकर्तृपुत्रनिमित्तमेवोपपद्यते&nbsp;।
            अन्यथा ह्यपरिरक्ष्यमाणेऽपि नैव स्वजातितन्तुविच्छेदो भवेत्&nbsp;। तेनास्ति प्रशंसावकाश इति&nbsp;।
            निरूढब्राह्मण्यप्रवरसंकीर्तनात्तत्प्रभवोऽयमिति ज्ञानाद्ब्राह्मणः कृतो भवतीति स्तुतिः&nbsp;॥
            १३&nbsp;॥
         </p>
         
         
         
         <p xmlns="">यत्तदानीमेवोत्पद्यते तदाकालिकम्&nbsp;। तच्च सर्वलोकस्याभिमतं न यच्चिरभावि&nbsp;। तस्मात्प्रवर्ग्यकाले
            दिक्ष्वतीकाशकरणं प्राग्वंशस्य प्रशस्यते&nbsp;। तद्धि सद्यःफलं धूमक्लेशाननुभवात्&nbsp;। इतरत्तु
            कर्मजन्यं सत्कदाचिद्भविष्यति&nbsp;। कस्तद्वेद शास्त्रमात्रगम्यं हि<span class="pageinfo">[129]</span> तत्, इदं तु सर्वप्रत्यक्षम्&nbsp;। तदपेक्षया च ज्ञायमानेऽप्यज्ञायमानवचनमितरप्रशंसार्थम्-&nbsp;।
            पाठान्तरमाकालिकडाद्यन्तवचन इति&nbsp;। अकालिकमिति वा पाठः&nbsp;। काल इति लोके विप्रकर्ष उच्यते&nbsp;।
            तत्र भवं कालाठ्ठञिति ठञि कालिकं न कालिकमकालिकम्&nbsp;॥ १४&nbsp;॥
         </p>
         
         
         
         <p xmlns="">अध्ययनविधिशेषत्वादफलविधिः सन्यथाविज्ञातमुखशोभावाजिमत्त्वानुवादो विज्ञायते&nbsp;। न चैक
            एव प्रकारो मुखशोभायाः संस्थानं रमणीयता लावण्यं चेति&nbsp;। स्त्रीविषयं ह्येतत्&nbsp;। विदुषां
            पुनः पदवाक्यन्यायोद्गारि मुखं शोभते तेनाऽऽत्मना मुख्ययैव वृत्त्या शोभते&nbsp;। पुत्रश्च
            वाजवान्व्रह्मवर्चसद्वारेण&nbsp;। अथापि गौणता तथाऽपि स्तुतिपरत्वाददोषः&nbsp;॥ १५&nbsp;॥
         </p>
         
         
         
         <p xmlns="">संस्कारकर्मत्वान्न फलविधिः&nbsp;। स्तुतेस्त्वालम्बनं निमित्ते नैमित्तिकवदुपचारात्&nbsp;। सर्वकामनिमित्तानां
            कर्मणां सामान्यसाधनभूतानग्नीनवाप्नोतीत्यर्थः&nbsp;। सूत्रं चैवं योज्यते&nbsp;। सर्वकामनिमित्तैः
            कर्मभिराहिताग्नित्वादिदानीमधिकृत इति वक्तव्ये सत्याधिकारिकं सर्वत्वं स्तोतुमवाप्तावुपचरितम्&nbsp;।
            ननु चाऽऽकाशगमनसुरकन्यालाभादयोऽत्यन्तासन्तः सर्वशब्देन वैदिकेषु कर्मसु निमित्तद्वारेणापि
            न शक्यन्तेऽनुवदितुमतः पुनः सूत्रमुच्यते&nbsp;। यथैवौदनादिषु सर्वशब्दोऽधिकृतापेक्षत्वान्न
            त्रैलोक्यं गृह्णाति तथाऽत्राग्निकर्माधिकृतफलग्राही भविष्यतीत्यदोषः&nbsp;॥ १६&nbsp;॥
         </p><span xmlns="" class="pageinfo">[130]</span>
         
         
         
         <p xmlns="">तच्चैतत्समानस्वर्गादिफलेष्वग्निहोत्रादिषूपयोक्ष्यत इत्युपन्यस्तं साधनानुरूपत्वात्साध्यानाम्&nbsp;।
            सर्वे हि कामाः पूर्णाहुत्याऽवाप्यमानाः स्तोकस्तोकाः प्राप्यन्ते&nbsp;। तत्र फलभूमार्थिनः
            कर्मान्तरविधिरर्थवान्भविष्यतीति स्थिते चोद्यते&nbsp;। युक्तं लोके कृष्यादिफलानां प्रत्यक्षावगतत्वात्साधनानुरूपं
            जन्म&nbsp;। पूर्णाहुत्यादिषु त्वत्यन्तशास्त्राधीनत्वादविशेषश्रुते फले किंमूला विशेषकल्पना&nbsp;।
            न ह्यग्निहोत्रज्योतिष्टोमस्वर्गयोः कश्चिद्विशेषः श्रूयते&nbsp;। न चानुमानमीदृशे विषये समर्थम्&nbsp;।
            तदभिधीयते&nbsp;। विधिसामर्थ्यादेवेदं सिद्धम्&nbsp;। कथम्&nbsp;। यदि ह्यल्पान्महतश्च कर्मणः समं फलं
            जायेत ततोऽर्के चेन्मधु विन्देतेत्यनेनैव न्यायेनाल्पेन सिद्धे महति न कश्चित्प्रवर्तेत&nbsp;।
            तत्र विधिशक्तिबाधः स्यात्&nbsp;। अविहतशक्तिस्तु सन् अर्थाद्वा कल्पनैकदेशत्वादिति<a id="N7" href="#n7"><sup>7</sup></a> विधिरेव फलाधिक्यमङ्गीकरोति&nbsp;। अतो यथा विश्वजिदादौ फलसद्भावः प्रमाणवानेवमिह तद्विशेष
            इति&nbsp;। किं च
         </p>
         
         <div xmlns="" class="lg">
            <span class="line">कर्मणामल्पमहतां फलानां च स्वगोचरः&nbsp;।</span>
            <span class="line">विभागः स्थानसामान्यादविशेषेऽपि चोदिते&nbsp;॥</span>
            
         </div>
         
         <p xmlns="">यथैव क्रमाम्नातानामङ्गाङ्गिनां प्रथमस्य प्रथमं द्वितीयस्य द्वितीयमिति विनियोगव्यवस्था
            तथैव कर्मगोचरेऽल्पस्य कर्मणः परिमाणसामान्येन फलगोचरेऽल्पमेवोपतिष्ठते&nbsp;। मध्यमस्य मध्यमं
            महतो महदिति स्थानमेव विनियोजकम्&nbsp;। स्मरणमप्येवमेव&nbsp;। चातुर्मास्यसोमेषु च फलार्थवादो
            <b>यदाऽग्निहोत्रं जुहोत्यथ दश गृहमेधिन आप्नोत्येकया</b> रात्रियेत्यारभ्य न्यूनाग्निहोत्रदशसंवत्सरप्रयोगादिभिरेकदर्शपूर्णमासादिप्रयोगावाप्तिवचनं
            कर्माल्पत्वमहत्त्वकृतं फलभेदं दर्शयति&nbsp;॥ १७&nbsp;॥
         </p>
         
         
         
         <p xmlns="">यथैव वाङ्मनसयोर्निन्दा हिरण्यस्तुत्यर्था तथा शुद्धपृथिवीनिषेधः प्रक्लृप्तावर्थवादः
            स्यादित्येवं हिरण्यनिधानस्तुत्यर्थो न प्रतिषेधमात्रफलः&nbsp;। नान्तरिक्षे न दिवीत्यौचित्येन
            शुद्धपृथिवीनिषेधसमर्थनायैव यथाऽन्तरिक्षे दिवि वा चयनं न प्रसिद्धं तथा हिरण्यरहितायां
            पृथिव्यामिति स्तवनम्&nbsp;। अनित्यसंयोगो गतार्थः परं तु श्रुतिसामान्य<span class="pageinfo">[131]</span>मिति&nbsp;। प्रयोजनं रात्रिसत्रे पूर्वपक्षे स्वर्गः फलं स्यादिति सिद्धान्ते त्वर्थवादस्थमेव
            फलम्&nbsp;॥ १८&nbsp;॥
         </p>
         
         <span xmlns="" class="trailer">इत्यर्थवादाधिकरणम्&nbsp;।</span>
         
         
         <span xmlns="" class="pageinfo">[131]</span>
         
         
         <p xmlns="">एवमानर्थक्योपाख्यानादिप्रतियोगिष्वर्थवादेषु व्याख्यातेष्विदानीं विधिप्रतियोगिनो विचार्यन्ते&nbsp;।
            कुतः संशयः&nbsp;। पूर्वत्र हि स्वार्थानुपयोगित्वेन दूरलक्षितस्तुतिग्रहणमङ्गीकृतम्&nbsp;। तत्संभवे
            तु स्तुतिरप्यनर्थकतुल्याऽऽपद्यते&nbsp;। विध्यंशश्च न कथंचनान्यस्मात्सिध्यति&nbsp;। प्ररोचना
            पुनः कथं चिद्विध्युद्देशादप्युपपद्यत इत्युक्तं पुरस्तात्&nbsp;। अपि च प्रधानं विधिरङ्गं
            स्तुतिस्तत्र प्रधानविशेषणसंभविनस्तद्गामित्वमेव युक्तम्&nbsp;। समाप्ते च विध्युद्देशेऽर्थवादः
            प्रवर्तते तत्प्रक्रमावस्थायामेव तु भावनांशाः संनिपतन्ति&nbsp;। विशेषेण तु फलं प्राथम्यप्राधान्याभ्यामित्यादि
            मन्वानोऽपूर्वत्वादिति वदति&nbsp;। तदपेक्षया च स्तुतिमात्रमनर्थकं मन्यते&nbsp;। ननु चैवंजातीयकः
            फलविधिरुतार्थवाद इति विचारश्चतुर्थेऽपि <b>द्रव्यसंस्कारकर्मस्विति<a id="N8" href="#n8"><sup>8</sup></a></b> भविष्यति&nbsp;। अतो नेह प्रस्तोतव्यः&nbsp;। तत्र केचिदाहुः&nbsp;। अनेन गतार्थत्वात्तत्रैवैष पर्यनुयोगो
            युज्यते न त्विदं पुनरुक्तमिति&nbsp;। सत्यमेवं यदि तु तत्कालप्रतीक्षणात्किंचित्परिहारान्तरं
            लभ्यतेऽतस्तत्रान्विच्छेम&nbsp;। अथ पुनरिहैव शक्यते वक्तुं तथा सतीदानीमप्युच्यमाने मन्दो
            दोष इति&nbsp;। अत्रापरे वदन्ति तेन फलविधित्वनिराकरणमात्रमिह त्वर्थवत्त्वाय त्वर्थवादः स्यादिति
            तत्र वक्ष्यति तद्विधित्वनिराकरणमात्रपरमेव प्रष्टव्यम्&nbsp;। तदयुक्तम्&nbsp;। यतस्तेन फलविधित्वात्प्रच्यावितानामानर्थक्यप्रसक्तौ
            पूर्वाधिकरणेनैव स्तुत्यर्थता साधिता&nbsp;। तथा च दर्शितं शोभतेऽस्य मुखमित्यादिषु&nbsp;। केचित्पुनराहुः&nbsp;।
            युक्तं वायुर्वै क्षेपिष्ठेत्यादीनां स्तुतित्वम्&nbsp;। ऊर्जोऽवरुद्ध्या इति पुनर्यथा फलविधित्वात्प्रच्याव्यते
            तथैव विसंवादेन स्तुतित्वादपीति कामं विधिर्भवतु येन कालान्तरभावित्वेन कथं चिद्विसंवादो
            निवर्तत इत्यारम्भः&nbsp;। तदप्ययुक्तम्&nbsp;। अपि च वेदे व्यक्तमसंवाद इति ह्यभ्युच्चयहेतुरपुनरुक्तः
            स्यात्&nbsp;। अधिकरणशरीरं तु तदेव&nbsp;। विसंवादोऽपि च गुणवादस्त्वित्यनेन न कश्चिदपरिहृतः&nbsp;।
            पुनरपि च तावन्मात्रमेवोत्तरं भविष्यति&nbsp;। तस्माद्विधिर्वा स्यादित्यविशेषोपादानाच्चतुर्थे
            च फलश्रुतिग्रहणादिहाशेषद्रव्यगुणक्रियादिविधिसरूपास्तत्र फलविधिसरूपा एवोदाहरणमित्यपरे&nbsp;।
            तथा च <span class="pageinfo">[132]</span>विधिश्चानर्थकः क्वचित्प्रकरणे च संभवन्निति चाप्सुयोनिर्वा अश्वोऽप्सुजो वेतसो यो विदग्ध
            इति चोदाह्रियते&nbsp;। अन्यथा फलविधिमात्रोपन्यासे तदसंबद्धमेव स्यात्&nbsp;। इहापि तस्य तावद्विशेषविषयत्वादिदमगतार्थं
            भवेत्&nbsp;। अनेन तु सामान्यतः सर्वविषयावरोधिना तत्पुनरुक्तमेवेति व्यवस्थया केचिदुदाहरन्ति&nbsp;।
            अत्र द्रव्यादिविधीनेव तत्र फलविधीनेव भाष्यकारोदाहरणमतन्त्रीकृत्योदाहरणान्तरं दातव्यमिति&nbsp;।
            अत्र वदामः&nbsp;। किमधिकरणद्वयमवश्यारब्धव्यं येनैवमुदाहरणव्यवस्थाऽऽश्रीयते न ह्युदाहरणभेदादधिकरणं
            भिद्यते&nbsp;। मा
            भूद्यथाव्यवस्थितेऽपि खादिरौदुम्बरत्वभेदादपौनरुक्त्यम्&nbsp;। न्यायविषयत्वेन त्वधिकरणानां
            तद्भेद एवापौनरुक्त्ये हेतुः&nbsp;।
         </p>
         
         <p xmlns="">द्रव्यादिविधयोऽपि न सर्वे विचारिताः&nbsp;। केचित्तत्सिद्धिसूत्रे&nbsp;। केचिन्निवीताद्यधिकरणेषु&nbsp;।
            परकृतिपुराकल्पद्वारेणान्ये षष्ठे&nbsp;। यदृचा स्तुवत इत्यादयोऽर्थैकत्वाद्विकल्प इति
            नवमे&nbsp;। जर्तिलगवीधुकविधिसरूपा दशमे&nbsp;। अतश्च न पुनरुक्तता महान्दोष इत्येव वक्तव्यम्&nbsp;।
            अथ वैकस्यैव न्यायस्य क्वचित्कश्चिदंशः शोध्यत इति पुनरारम्भः&nbsp;। स्पष्टं वा विषयनानात्वमेवं
            वर्णनीयम्&nbsp;। सर्वविधिसरूपाणां केवलविधित्वनिराकरणेनार्थवादत्वमिह सिद्धम्&nbsp;। यस्तु चतुर्थे
            पुनरारम्भः सोऽर्थवादकल्पिते विधौ फलाकाङ्क्षावेलायामन्यार्थोपात्तमपि क्रतुप्रयोगवचनात्तदेव
            संनिहिततरं क्लृप्तसंबन्धस्य च विशेषमात्रं सुकरम्&nbsp;। इतरथा संबन्धस्तद्विशेषश्चोपकारकत्वं
            कल्पनीयमिति रात्रिसत्रप्रतिष्ठादिवत्फलविधित्वमपीति पूर्वपक्षाभिप्रायः&nbsp;। कथं चित्प्रयोजनान्तरे
            लभ्यमाने नैकस्यानेकार्थता युक्ता तस्मादर्थवादत्वमेवेति सिद्धान्तः&nbsp;। एतेन निवीताद्यधिकरणानि
            व्याख्यातानि&nbsp;। अथ वौदुम्बराधिकरणपूर्वपक्षं कृत्वा चिन्तास्ताः प्रत्येतव्याः&nbsp;। विधित्वाभ्युपगमेन
            हि कस्य
            शेषः क्रतोः पुरुषस्य वेत्यादि विचार्येह सिद्धेनार्थवादत्वेनोपसंहारः&nbsp;। तथा परकृतिपुराकल्पयोः
            किं तद्गोत्राणामुत सर्वपुंसामिति चिन्तितम्&nbsp;। एवमूहबाधप्रसङ्गेन नवमदशमगता चिन्ता, तत्सिद्धिसूत्रे
            तु गुणवादनिमित्तमात्रकथनम्&nbsp;। अथ वा फलविधावेव यत्र भेदेन स्तुतिफलपदानि भवन्ति तदिहोदाहरणम्&nbsp;।
            यथाऽत्रैवोर्गुदुम्बर ऊर्क्‌पशव इत्येतैरेव स्तुतिः&nbsp;। ऊर्जोऽवरुद्धया इत्यनेन फलमिति&nbsp;।
            यत्र पुनस्तावन्मात्रेणैव फलं वा स्तुतिर्वा वक्तव्येति भवति ते चतुर्थ इति&nbsp;। अथवा तत्र
            परार्थत्वादिति हेतुव्यपदेशात्प्रसिद्धेन च हेतुना व्यवहाराद्ये विज्ञातपारार्थ्यास्त
            उदाहरणं यथा यस्य पर्णमयी जुहूरिति&nbsp;।
            अत्र ह्यवश्यं जुह्वनुवादेन पर्णमयीत्वं बिधातव्यं स्वातन्त्र्येण फलसंबन्धाशक्तेः&nbsp;।
            सर्वत्र <span class="pageinfo">[133]</span>हि गुणः फलाय चोद्यमानः कंचिदाश्रयमपेक्षते&nbsp;। न च प्रकरणमन्तरेणाऽऽश्रयप्राप्तिः&nbsp;।
            तदिह यदि पर्णमयीत्वेन फलं भावयेदिति वचनं व्यज्येत किमाश्रितेनेत्यपेक्षायां किं संबध्यताम्&nbsp;।
            जुहूरिति चेन्न&nbsp;। वाक्यभेदप्रसङ्गात्&nbsp;। साऽपि च प्राक्क्रियालाभान्नैव निराकाङ्क्षी भवति&nbsp;।
            न च क्रियासंबन्धे प्रमाणमस्ति&nbsp;। तस्मादनिर्वहणादेतद्वचनव्यक्तिपरित्यागेनेतराश्रयणम्&nbsp;।
            तत्र च जुह्वा जुहोतीत्यस्याः प्रकरणे निर्ज्ञातप्रयोजनात्वादविहितजातिविशेषायास्तदाकाङ्क्षायां
            सत्यां यावदेव पर्णत्वजातिरुपनीता तावदविज्ञातप्रयोजनावस्थत्वादङ्गतां प्रतिपद्यते&nbsp;।
            ततश्च निराकाङ्क्षीभूतायास्तस्मिन्नेव वाक्ये फलकल्पनानिमित्तं नास्तीति युक्तमर्थवादत्वम्&nbsp;।
            इह पुनर्वैकृतपशुप्रकरणे श्रूयमाणमौदुम्बरत्वमुदाह्रियते&nbsp;। न च तस्य प्रसिद्धं पारार्थ्यं
            येन चतुर्थाधिकरणविषयता भवेत्&nbsp;। कथम्&nbsp;। अत्र हि न तावदप्राप्ते यूपे जातिविधानं शक्यम्&nbsp;।
            तत्प्राप्तिश्चेदवश्यं क्लृप्तोपकारप्रकृतखादिरत्वादिनैव निराकाङ्क्षेण भवितव्यम्&nbsp;। तत्कुतो
            जात्यन्तरस्य तादर्थ्येन विधिरतः फले विधानम्&nbsp;। याऽपि चाऽऽश्रयापेक्षा साऽपि प्राकृतकर्मसंबन्धिचोदकप्राप्तयूपग्रहणान्निवर्तत
            इत्यविघातः&nbsp;। तेन प्रागेव पारार्थ्यात्फलसंबन्धप्रसक्तिरवश्यं न्यायान्तरेण निराकर्तव्येत्येतदधिकरणारम्भः&nbsp;।
            इदमपरं मतम्&nbsp;। औदुम्बरवाक्यं जुह्वादिवाक्यं चोभयमुभयत्रोदाहरणम्&nbsp;। कथं, भावनांशान्तरविचारादपौनरुक्त्यम्&nbsp;।
            साध्यसाधनसंबन्धस्तावद्द्वयोरपि योग्यत्वेनोपात्तयोरवकल्पते नान्यथा&nbsp;। तत्र चतुर्थे साधनांशयोग्यविचारमनादृत्याभ्युपेत्य
            वा केवलसाध्यांशविचारः किमीदृशेन कामशब्दोपवन्धरहितेन वर्तमानफलसंबन्धाभिधायिना फलत्वं
            शक्यते गमयितुं न वेति विचारः&nbsp;। इह पुनः साध्यांशमनादृत्याभ्युपेत्य वा केवलसाधनांशविचारः&nbsp;।
            किमीदृशेन विधिविभक्तिरहितेन द्रव्यगुणक्रियाः कंचित्प्रति साधनत्वेन प्रतिपाद्यन्ते
            नेति&nbsp;। यच्च यदात्मना प्रतिपादितं भवति तत्प्रतियोगिविशेषापेक्षं सत्पदान्तराद्युपात्तेन
            तेन संबध्यते&nbsp;। तत्र साध्यमित्यवधृते परिशेषादवशिष्टं साधनं गम्यते&nbsp;। एवं साधनावधारणेऽपीति
            द्वावप्यंशौ स्वरूपेण निरूपयितव्यौ&nbsp;। तदिह साधनांशे विचार्यमाणे यो नाम फलांशस्य संस्पर्शः
            स चतुर्थे सिद्धः प्रसङ्गाद्धेतुत्वेनेति मन्तव्यः&nbsp;। तथा यस्तत्र साधनांशपरामर्शः स इह
            सिद्धस्तत्र प्रसङ्गादित्यपुनरुक्तम्&nbsp;। नन्वेवं सति विध्युद्देशचिन्तेयमित्यर्थवादाधिकरणेन
            न संबध्यते&nbsp;। नैष दोषः&nbsp;। तद्वशेनैवार्थपरिच्छेदात्&nbsp;। यदि ह्यसौ विधीयमानतया पूर्वेणावगतस्ततो
            नार्थवादत्वमथ स्तुत्यर्थतया ततोऽर्थवादत्वमिति&nbsp;। तत्र पूर्वपक्षाभिप्रायः&nbsp;। सर्वथा साध्यसंनिधाने
            यदु<span class="pageinfo">[134]</span>च्चरितं तदाकाङ्क्षावशेन ताद्रूप्येणानुपात्तमपि साधनं भवति यथैव यागेनेत्यनुदितं संबध्यते
            तथैवौदुम्बरेणेति&nbsp;। तत्र विधिः किं कुर्यात्पुरुषं प्रवर्तयेत्&nbsp;। स च फलार्थितयैव प्रवृत्त
            इति किं विधिना&nbsp;। अथ वा प्रयोगवचनविहितस्य फलसंबन्धमात्रमनेन
            क्रियते&nbsp;। पञ्चमो वा लकारो विधास्यति&nbsp;। अर्थवादैकदेशो वेत्युक्तमेव&nbsp;। तस्मादूर्जोऽवरुद्ध्या
            इति तादर्थ्यचतुर्थ्यैवैवं कामशब्दादपि स्फुटतरं फलमुपात्तमिति तस्मिन्नौदुम्बरताविधिः&nbsp;।
            न तु फलस्य विधानमिति ग्रहीतव्यं भावार्थाधिकरणे फलविधिनिषेधात्&nbsp;। ऊर्गुदुम्बर इत्यतः
            स्तुतिरित्यविरोधः&nbsp;। तस्मान्मुख्यविधिसंभवे लक्षणया न स्तुतिः
            प्रतिपत्तव्येति&nbsp;॥ १९&nbsp;॥
         </p>
         
         
         
         <p xmlns="">लोके तावद्बुद्धिपूर्वकारिणः पुरुषा मात्रामपि न निष्प्रयोजनां प्रयुञ्जते, तत्र च क्रेतव्येति
            विहिते बहुक्षीरादिभिर्गुणैः स्तुतिः प्रवृत्तिविशेषनिमित्तत्वेनाऽऽश्रीयते&nbsp;। न च क्षीरादयः
            फलविधयः प्रत्यक्षविषयत्वादतः स्तुतिः&nbsp;। एवं वेदेऽपि&nbsp;। श्रुत्यसंभवाच्च लक्षणापरिग्रह
            इत्यदोषः&nbsp;॥ २०&nbsp;॥
         </p>
         
         
         
         <p xmlns="">नायं दृष्टान्तः स्तुतेः प्रमाणान्तरावगत्यपेक्षत्वाल्लोके तत्संभवादुपपत्तिः&nbsp;। वेदे
            त्वविदितवादत्वान्न श्रद्दधीरन्&nbsp;। अथ वा लोक एव यद्यविदितं कश्चिद्वदेत्तदा नैव श्रद्दधीरन्&nbsp;।
            पूर्ववचनादिवेति&nbsp;। विध्युद्देशादिव&nbsp;। अथ वा वैधर्म्योपमा&nbsp;। यथाऽधिगतपूर्ववचने श्रद्दधते
            नैवमविदितवादे&nbsp;। न चोक्तिमात्रेणैते बहुक्षीरादयः प्ररोचयन्ते किं तर्हि विदितत्वादेव&nbsp;।
            वेदे त्वर्थवादासत्यत्वेन विधौ जाताशङ्को न प्रवर्तेत&nbsp;। अथ वा यो विध<span class="pageinfo">[135]</span>मुत्क्रम्यार्थवादं प्रार्थयते नूनमस्य विधावविश्रम्भः&nbsp;। तत्र चेदनाश्वासोऽर्थवादे कुतः
            प्रत्यय इति&nbsp;। अपि च वेदे व्यक्तमसंवादो वंर्तमानेनोर्जोऽवरोधनेनेयं स्तुतिर्न च तदस्ति&nbsp;।
            तत्राविद्यमानबहुक्षीरसंकीर्तनवदेतत्स्यात्&nbsp;। स्वरूपतस्तावदुदुम्बरेऽन्नत्वं पक्षधर्मेणाप्रसिद्धम्&nbsp;।
            अन्वयाप्रसिद्धेश्च हेतुत्वाप्रसिद्धिः&nbsp;। न हि यद्यदन्नं स स यूप इति लोके वेदे वा प्रसिद्धमित्यसंबद्धम्&nbsp;।
            तस्मादसंवादाद्वरं विधिरेव किं स्तुत्या संवादापेक्षिण्येति&nbsp;॥ २१&nbsp;॥
         </p>
         
         
         
         <p xmlns="">ऊर्गुदुम्बर इत्यादि तावदूर्जोऽवरुद्ध्या इत्यस्योपपत्तितयैकवाक्यभूतं न विच्छिन्नं स्तावकम्&nbsp;।
            न ह्यन्नमुदुम्बर इत्युक्ते पुरुषं प्रति प्रशस्तता गम्यते&nbsp;। ऊर्जोऽवरुद्ध्या इति तु
            प्ररोचयति&nbsp;। तदुपपत्तिरितरेति संगच्छते&nbsp;। तस्मात्कृत्स्नेन फलं प्ररोचना वा&nbsp;। तत्र यद्यपि
            तावल्लिङादिः स्यात्तथाऽपि सुतरामर्थवादतया गृह्णीयात्&nbsp;। किमुत वर्तमानापदेशो यो विधिसिद्धयर्थमेव&nbsp;।
            प्रकरणाच्च यागोपकारे प्रयोजने लभ्यमाने किमित्यवाचकांत्फलं कल्पयिष्यामः&nbsp;। प्रकरणं वाक्येन
            बाध्यत इति चेन्न&nbsp;। अविरोधात्&nbsp;। यदि ह्येकांशग्राहित्वेन वाक्यप्रकरणे संनिपतेतां तथा
            सति बाधः स्यात्&nbsp;। इह तु प्रकरणमौदुम्बरताविधिं गुह्णाति सोऽप्यूर्गुदुम्बर इत्यादिलभ्यां
            प्ररोचनाम्&nbsp;। तत्र तद्विशिष्टौदुम्बरत्वग्राहिणः प्रकरणस्य को विरोधः&nbsp;। तस्मात्फलविधिसामर्थ्याभावात्प्रकरणाबाधेन
            निवेशसंभवो नातिक्रमितव्यः&nbsp;। प्ररोचनाऽपि च वाक्यशेषादुपपद्यमाना नार्थापत्त्या विध्युद्देशादेव
            कल्पिता भविष्यति&nbsp;। अन्यत्र विधिरपि हि तावत्तां कल्पयेत&nbsp;। इह तु स स्वयमेव दुःस्थितः
            किं प्ररोचनया करिष्यतीति&nbsp;। न च स्तुत्युपयुक्तस्य पुनः फलेऽपि प्रतिष्ठादाविव व्यापारो
            युज्यते&nbsp;। रात्रिस<span class="pageinfo">[136]</span>त्राणां ह्यनन्यपरत्वाद्गुर्व्यपि कल्पनाऽऽश्रीयते&nbsp;। अत्र तु प्रकरणादस्ति प्रयोजनसिद्धिरित्युक्तम्&nbsp;।
            जातिविशेषस्य च योग्यतयैव काष्ठाङ्गत्वं प्रसिद्धं न फलार्थता&nbsp;। यूपशब्दोऽपि च कर्माविष्टकाष्ठवचन
            इत्युपनीतमात्रमेव गृह्णाति&nbsp;। अतश्च प्रसिद्धे पारार्थ्येऽर्थवादता&nbsp;। यत्तु यूपे निराकाङ्क्षो
            जातिं प्रतीति शरवद्बाधो भविष्यति&nbsp;। न चाबाधप्रकारोऽस्ति&nbsp;। काम्यपक्षेऽपि तदभ्युपगमात्&nbsp;।
            एतावांस्तु विशेषः&nbsp;। तव पुरुषार्थत्वाद्भिन्नविषयेण सता कथंचित्प्रसङ्गलभ्यसमानाश्रयत्वेन,
            मम तूभयोः क्रत्वर्थत्वात्समानविषयेणेति&nbsp;। न चात्र जातौ फलाय विधीयमानायां दध्न इव होम
            आश्रयो मनसि विपरिवर्तते&nbsp;। यो हि पशुयागः प्रकृतः स तावदयोग्यः&nbsp;। पशुनियोजनं च यूपद्वारेण
            योग्यं तदपि सह यूपेनाप्रकृतम्&nbsp;। <b>न चानर्थक्यात्तदङ्गेषु इति<a id="N9" href="#n9"><sup>9</sup></a></b> प्रधानादवतीर्य तदङ्गमाश्रीयते&nbsp;। यो हि प्रधानोपकारित्वेन श्रूयते स तदङ्गेऽपि स्थित
            उपकरोतीत्येवं कल्प्यते न त्विह तथा&nbsp;। अत्र हि प्राधान्यांशभाजा गुणेनाऽऽश्रयः प्रार्थ्यते&nbsp;।
            तत्र प्रधानं संनिहितं तद्यदि न योग्यं ततो वचनव्यक्त्यन्तरमाश्रयिताम्&nbsp;। न चावतरणं संभवति&nbsp;।
            न चानेनैव वाक्येनाऽऽश्रयो दीयते&nbsp;। वाक्यभेदप्रसङ्गात्&nbsp;। द्वौ हि संबन्धौ तदा स्यातां
            गुणफलसंबन्धस्तदाश्रयसबंन्धश्चेति&nbsp;। युगपच्चौदुम्बरताफलयूपौ प्रत्युपादीयमानोद्दिश्यमाना
            विरूपा स्यात्&nbsp;। अथोभयोद्देशेन विधीयते तथाऽपि फलाननुरक्ता यूपेन संबध्येत यूपाननुरक्ता
            च फलेन&nbsp;। यत्तु विनैव विधायकात्स्वेच्छयैव प्रवर्तिष्यामह इति स्वच्छन्देन सह नास्ति
            विधिवादः&nbsp;। पुरुषार्थफलत्वं तु न प्राग्विधेः सिध्यति संनिहिततरौदुम्बरत्वादिसाध्यांशावरोधात्&nbsp;।
            यत्तु प्रयोगवचनो विधास्यतीति न पुरुषार्थेषु तस्य शक्तिः&nbsp;। <b>असंयुक्तं प्रकरणादिति<a id="N10" href="#n10"><sup>10</sup></a></b> वक्ष्यति&nbsp;। यदि तु तेन विधीयते सिद्धं कर्मार्थत्वम्&nbsp;। पञ्चमलकाररूपं तु वर्तमानापदेशेन
            संदिग्धम्&nbsp;। तस्माद्वर्तमानफलाभिधायित्वाच्चतुर्थे चैवंकामशब्दरहितस्य फलविधित्वनिराकरणात्प्रधानफलमेवेदं
            प्ररोचमायै संकीर्त्यत इति युक्तम्&nbsp;। सर्वत्र च स्तुतिपरत्वात्तदुपा येषु सत्यासत्यान्वेषणं
            व्यर्थम्&nbsp;। ज्ञानमात्रौपयिकत्वात्&nbsp;। गुणवादेन च संवादात् साधनत्वेऽपि च प्रीतिसाधनत्वेन
            तृप्तिहेतुत्वेन वा संवादः&nbsp;॥ २२&nbsp;॥
         </p>
         
         <span xmlns="" class="pageinfo">[137]</span>
         
         
         <p xmlns="">यदि चैवंजातीयका विधयो भवेयुस्ततः पूर्वोदाहृताः सर्व एव द्रव्यगुणक्रियाविधयो भवेयुः&nbsp;।
            वायुः क्षेपिष्ठा देवता कर्तव्या, अप्सुयोनिरश्वः कर्तव्यः, अप्सुजो वेतसोऽवकाश्च कर्तव्याः,
            आपः शान्ताः ऊर्गुदुम्बर इत्यादि&nbsp;। तत्र यद्यपि के चित्क्रियादिविधयः शक्यन्ते कर्तुम्&nbsp;।
            एते त्वशक्याः स्वभावसिद्धेः प्रयत्नेनापि चानिष्पत्तेः&nbsp;। वायुवेतसावकादिषु स्वभावसिद्धिः&nbsp;।
            अश्वौदुम्बरादीनामशक्यता&nbsp;। कीदृशी स्तुतिस्तां दर्शयति&nbsp;। <b>शमयित्रीभिरद्भिरित्यादि</b>&nbsp;। तत्रासंगतेरग्रन्थ इति व्याख्यातारः समर्थयन्ते&nbsp;। यस्मादिहावकातत्संबन्धयोः शमयितृत्वस्य
            च नैवोपन्यासः कृतो वेतस उपन्यस्तः सोऽपि स्तुतिवेलायां न प्रदर्शित इति&nbsp;। तत्र त्वियं
            गमनिका&nbsp;। वेतसोदाहरणेनैव तुल्यत्वादवकादीन्यप्युदाहृतानि&nbsp;। न चायमश्वावकयोः परस्परेण
            संबन्धः कथ्यते&nbsp;। केन तर्ह्यद्भिः&nbsp;। तावता तु न स्तुतिः का चिदुन्मीलितेत्यर्थवादान्तरापेक्षाप्रवृत्तां
            तां दर्शयति—<b>आपो वै शान्ता इति<a id="N11" href="#n11"><sup>11</sup></a></b>&nbsp;। अनेन हि विधित्वात्प्रच्युतेनापां प्राशस्त्यमुच्यते तत्र कस्य चित्प्रसिद्धाप्संबन्धस्य
            तन्मात्रसंकीर्तनादेव स्तुतिर्भवति&nbsp;। अन्येषां तु संबन्धिसंबन्धात्संबन्धः कीर्त्यते&nbsp;।
            प्रसिद्धशान्तत्वसंबन्धाभिरद्भिः संबन्धादश्वादिरपि शान्तात्मकस्तत्संवद्धेन च कर्मणा
            यजमानस्य कष्टं शाम्यतीत्येवंविधप्राशस्त्यज्ञापनार्थम्&nbsp;। एवं क्षिप्रदैवतेन शीघ्रं फलप्राप्तिरन्नमयेन
            च यूपेनान्नप्राप्तिरिति स्तुतित्वे सिद्धे तत्समानन्यायानामप्येवमात्मकत्वम्&nbsp;॥ २३&nbsp;॥
         </p>
         
         
         
         <p xmlns="">विधिपक्षे चायमपरो दोषो यदि तावद्यथावस्थितवाक्यग्रहणं ततः प्रकरणगतविदग्धोद्देशेन देवतान्तरविधानादुत्पत्तिवाक्यशिष्टदेवतापकर्षणं
            स्यात्, इयं वा तामप्यपकर्षतीत्यपकर्षः&nbsp;। तत्र नैमित्तिकत्वादभ्युदितेष्टिवद्बाधोऽपि
            कल्प्येत यद्यन्यथा न संभवेत्, सति तु संभवे न युक्तमेतत्&nbsp;।
         </p>
         <span xmlns="" class="pageinfo">[138]</span>
         
         <p xmlns="">अथैतद्दोषभीतैरर्थलभ्यवचनव्यक्त्यन्तरं व्यवहितकल्पनयाऽऽश्रीयेत यो नैर्ऋतः स विदग्धः
            कर्तव्य इति&nbsp;। ततः प्रकरणे नैर्ऋताभावाद्यत्रासौ विहितस्तत्र विदग्धता नीयेत&nbsp;। तत्र प्रकरणं
            बाध्येत&nbsp;। न चाबाधसंभवे तद्युक्तमतोऽर्थवादत्वादनपकर्ष इति&nbsp;॥ २४&nbsp;॥
         </p>
         
         
         
         <p xmlns="">स्तुतित्वेन विधिविभक्तिमुपजनय्य पुनस्तेनैव फलकल्पनायां वाक्यभेदस्तस्मादर्थवाद एवेति&nbsp;॥
            २५&nbsp;॥
         </p>
         
         <span xmlns="" class="trailer">(इत्यौदुम्बराधिकरणम्&nbsp;॥ २&nbsp;॥)</span>
          
         
         <span xmlns="" class="pageinfo">[138]</span>
         
         
         <p xmlns="">इह ये हेतुवन्निगद्यन्ते हिशब्दादिभिर्न च परमार्थहेतवस्त उदाहरणम्&nbsp;। तत्र यदि तावद्धेतुत्वं
            विधीयते ततः पूर्वेणैव गतम्&nbsp;। यदिह हेतुत्वं तच्छूर्पहोमसंबन्धं प्रति न चाविहितोऽसावस्तीति
            कस्य हेतुरुच्यते&nbsp;। अथ भूतानुवादमात्रं तत्तु वायुक्षेपिष्ठत्ववद्गतमित्यनारब्धव्यमेतत्&nbsp;।
            उच्यते&nbsp;। न तावदनेनैव वाक्येन हेतुत्वं विधीयते&nbsp;। न च भूतानुवादमात्रं किं तर्हि हेतोः
            प्रसिद्धिपूर्वकत्वात्सिद्धवदुपदिष्टस्य यावत्यसिद्धयाशङ्का तत्रार्थापत्तिलभ्याद्वचनात्सिद्धिः&nbsp;।
            याऽपि चार्थवादाकाङ्क्षा कस्मादिति साऽप्यनेनैव हेतुना निवर्त्यत इति मन्यते&nbsp;। अथाप्यर्थवादत्वं
            तथाऽपि तदन्तनिर्णीतहेतुत्वमेवेति सर्वान्नकर<span class="pageinfo">[139]</span>मेव हेतुत्वं होमस्येति वदति&nbsp;। <b>नन्वप्रसिद्धे कार्यकारणभाव इति</b>&nbsp;। केचिदाहुः&nbsp;। कार्यकारणयोरेवानुमानम्&nbsp;। तथा च दध्नेन्द्रियकामस्येत्यत्रापि वक्ष्यति&nbsp;।
            तत्त्वयुक्तम्&nbsp;। अकार्यकारणभूतानामपि कृत्तिकादीनामचिरोद्गतरोहिण्यादिप्रतिपत्तिहेतुत्वदर्शनात्&nbsp;।
            अतो गम्यगमकत्वमेव कार्यकारणभावं मन्यते&nbsp;। ननु सोऽप्यनुमानोत्तरकालीनत्वादनङ्गम्&nbsp;। सत्यम्&nbsp;।
            अन्यस्मिन्नेव तु संबन्धे सति पश्चात्प्रसिद्धयन्तमेनमनुमानव्यवहारोपलक्षणत्वेनोपन्यस्यति&nbsp;।
            यद्वा शक्त्यभिप्रायं ययोरेव हि व्याप्तिग्रहणकाले गम्यगमकसामर्थ्यात्मना कार्यकारणभावित्वेन
            साऽवधृता तत्रैव हेतुता&nbsp;। अथ वोदाहृतविषयहेतुलक्षणमेतत्&nbsp;। 
         </p>
         
         <p xmlns="">अविनाभावो ह्यनेककार्यकारणस्वस्वमिसहचरभावादिप्रभेदभिन्नः, तत्रान्नकरणता होमे हेतुत्वेनोच्यमाना
            संबन्धान्तराभावात्कारणत्वेन स्यात्&nbsp;। तच्चाप्रसिद्धं तस्मान्न हेत्वपदेशः&nbsp;। सत्यं लोके
            हेतुव्यवहारकालात्प्रथमं प्रमाणान्तरेण संबन्धप्रसिद्धिरपेक्ष्यते वेदे तु हिशब्दप्रतिपादितहेतुत्वान्यथानुपपत्त्या
            संबन्धाभिधायि दृष्टान्तवचनं कल्प्येत यद्यदन्नकरणं तेन तेन जुहोतीति, तेन चोपपन्नं हेतुत्वम्&nbsp;।
            <b>किं प्रयोजनमिति</b>&nbsp;। यदि च हेतुरवतिष्ठेतेत्यनेनाभिप्रायेण&nbsp;। अपरस्त्वाह व्याप्तौ सिद्धायां सर्वान्नसाधनसाधनको
            होमः सिद्धो भवति&nbsp;। <b>कुत इति</b>&nbsp;। स एव सिद्धान्ताभिप्रायः&nbsp;। अथ वा कुतो दर्विपिठरादेः साधकतमत्वम्&nbsp;। इतरस्त्वाहान्नक्रियायां
            तावत्तस्यार्थवत्ताऽस्ति तावन्मात्रं वाऽऽश्रयिष्यते&nbsp;। <b>शक्यते च तेनापीति</b>&nbsp;। उपपत्तिशब्दस्यार्थः&nbsp;। पूर्वेण तु समानार्थता गम्यते&nbsp;। तेन विवक्षा&nbsp;। शक्त्यभिप्रायमेतत्&nbsp;।
            यदेव हि तदुपयोगिमात्रं तदेव शक्यते कथं चित्साधकतमत्वेन विवक्षितुम्&nbsp;। अथवाऽर्थवत्त्वं
            करणविभक्तिर्निर्देशालम्बनमुपपत्त्या पुनर्वर्तमानान्नक्रियस्य हेतुत्वाभिधानात्तादृशस्य
            होमं प्रत्यनुपपत्त्याशङ्कयोपपत्तिं वदति&nbsp;। <b>शक्यते च तेनेति</b>&nbsp;। तत्र चोदयति&nbsp;। एतद्धि क्रियत इत्युच्यते तत्कथं शक्यत इत्यभिधीयते&nbsp;। वर्तमानक्रियस्यासंभवादित्युत्तरम्&nbsp;।
            यद्वा स्वयमेवाऽऽशङ्क्य परिहरति&nbsp;। <b>यदि च न दर्विपिठरादीति</b>&nbsp;। उभयोः परामर्शः&nbsp;। साध<span class="pageinfo">[140]</span> कतमत्ववर्तमानत्वे चेत्तत्र न विद्येते शूर्पेऽपि तथैवेति स्तुतिर्न स्यात् तेन यथा
            तव स्तुत्यर्थः कथं चिद्विद्यते तथा मम हेत्वर्थ इत्यविशेषः&nbsp;। हेतौ च श्रुतिरित्यादि,
            असंबद्धवाक्यसंबन्धिदोषादन्ते द्रष्टव्यम्&nbsp;। <b>स्तुतौ लक्षणेति</b>&nbsp;। अन्नकरणत्वेन सर्वजनाभिमतेन प्राशस्त्यं लक्ष्यते&nbsp;। <b>शूर्पेणेति</b> चास्मिन्पक्षे नित्यानुवादोऽन्नकरणसामान्येनैव प्राप्तस्य&nbsp;। इत्थं वा सूत्रगमनिका&nbsp;।
            तत्रार्थवत्त्वं तावदर्थवादात्प्रयोजनवत्तरत्वमुपपत्तिरित्यप्रसिद्धं, संबन्धोऽपिकाल्पनिकवाक्याश्रयणात्&nbsp;।
            तस्माद्धेतुः&nbsp;॥ २६&nbsp;॥ 
         </p>
         
         <p xmlns="">शूर्पेणेति तावत्करणविभक्तिश्रुत्यैवावरुद्धो होमो नानुमानिकैर्दर्विपिठरादिभिः सह बाधविकल्पसमुच्चयान्प्रतिपद्यते&nbsp;।
            
         </p>
         
         <p xmlns="">होमश्च तेन निराकाङ्क्षीभूतो नान्यत्प्रार्थयते&nbsp;। अनुत्थितायामेव च दर्विपिठरादिश्रुतौ
            शूर्पं प्राप्नुवच्छ्रुत्यनुमानं प्रतिबध्नाति&nbsp;। तेन ब्रवीति—अचोदना च <b>तस्येति</b>&nbsp;। हेत्वपदेशश्च स्तुत्यैवोपपद्यमानः सन्नश्रुतदृष्टान्तकल्पनायै प्रभवति&nbsp;। शूर्पश्रुतिश्च
            विध्युद्देशपातिन्यनन्यप्रयोजना विस्पष्टा च सती परित्यक्तुं न युज्यते&nbsp;। तस्माद्यद्वाऽन्नकरणत्वादित्येष
            कर्तव्य इत्यनेनापेक्षितत्वाल्लक्षणयैतत्प्रतिपादयति प्रशस्तत्वादिति&nbsp;। अथ वाऽन्नकरणत्वादिति
            श्रुतिवृत्तमेव&nbsp;। तत्र यथाश्रुतं विध्युद्देशे हेतुतामप्रतिपद्यमानं तदनन्तराकाङिक्षतार्थोपप्लुतहेत्वपेक्षप्राशस्त्यहेतुरवधार्यते,
            अन्नकरणत्वात्प्रशस्त इति&nbsp;। कल्पनाद्वयेऽपि च लोकप्रसिद्धदृष्टान्तलाभान्नाश्रुततद्वाक्यानुमानप्रसङ्गो
            भविष्यति&nbsp;। सिद्धं हि प्रशस्तानां कर्तव्यत्वमन्नकरणानां च प्रशस्तत्वमिति&nbsp;। अचोदना च
            तस्येति व्याख्यान्तरम्&nbsp;। तव हि यद्यदन्नकरणं तच्चोद्यते न च दर्विपिठरादीनां करणता साधकतमस्य
            पाकादेः करणत्वात्&nbsp;। एवं चोत्तरसूत्रमापतति&nbsp;॥ २७&nbsp;॥ 
         </p>
          
         
         <p xmlns="">यत्पुनः शूर्पेऽप्यन्नकरणत्वानुपपत्तेः स्तुतिर्न प्राप्नोतीत्युक्तं किं तत्राभिधीयते&nbsp;॥
            २८&nbsp;॥ 
         </p>
          <span xmlns="" class="pageinfo">[141]</span> 
         
         <p xmlns="">अस्मत्पक्षेऽर्थोऽस्ति स्तुत्यालम्बनकरणत्वं नाम, वाक्यशेषो हि भवन्पारतन्त्र्याद्गौणत्वाद्यपि
            प्रतिपद्यते तदा च विधेयान्तरवशादवश्यमनुवादेन भवितव्यमनुवादश्च यथाविज्ञातस्य भवति&nbsp;।
            अतः शब्देनैवाभ्यनुज्ञातं यादृशं वयमन्नकरणत्वं शूर्पे पश्यामस्तादृशमिदं संकीर्त्यत
            इति&nbsp;। अनेन वर्तमानापदेशो व्याख्यातः&nbsp;। तत्रापि हि कृतं वा करिष्यमाणं वा स्तोतुं क्रियत
            इत्युच्यते&nbsp;। कथं स्तुतिः, सर्वलोकस्य भूतभविष्यदनादरेण वर्तमानोपकारानुरागाद्वर्तमानालोचनेनैव
            च कालान्तरेऽपि तत्र प्रीतिरिति क्रियत एवानेनान्नमित्युच्यते&nbsp;। अथ वाऽन्नक्रियाशक्तेर्वर्तमानतामन्नक्रियायामेवोपचर्य
            स्तौति&nbsp;। तत्रापि जनानां शक्त्यतिक्रमेणाभिव्यक्तिप्रियत्वात्क्रियत इत्युक्ते स्तुतिर्भवति&nbsp;।
            न शक्त्यभिधानात्&nbsp;। तव तु विधिवादित्वान्मुख्यान्नकरणत्ववर्तमानत्वयोरग्रहणे दोषः&nbsp;। किं
            कारणम्&nbsp;। विधानं ह्यत्यन्तानवगतार्थविषयम्&nbsp;। तत्र यथाश्रुतादन्यथाग्रहणं निष्प्रमाणकम्&nbsp;।
            एतदेवाऽऽह—<b>विधौ हि न परशब्दार्थः प्रयोजनमिति</b>&nbsp;। परशब्दार्थो हि लक्षमासु प्रयोजनम्&nbsp;। तदिह भूतभविष्यत्क्रियावाचिनः शक्तिवर्तमानतावाचिनो
            वा स्वार्थे वर्तमानान्नक्रियावाची शब्दः कल्पनीयः&nbsp;। 
         </p>
         
         <p xmlns="">तन्निमित्तमात्रे शब्दार्थे साधकतमत्ववाचिनी तृतीया&nbsp;। नचैवंभूतत्वं कुतश्चित्सिद्धमित्यप्रमाणकम्&nbsp;।
            अथ मुख्यार्थपरिग्रहः&nbsp;। तत्रोच्यते&nbsp;। न च वर्तमानं साधकतमं वोपदिशन्वेदः शक्यमर्थं विदध्यात्&nbsp;।
            न हि वर्तमानान्नक्रियेण शूर्पादिना साधकतमेन वा पाकेन होतुं शक्यते तस्मादुभयथाऽपि विप्रतिषिद्धम्&nbsp;।
            अस्मत्पक्षे त्वनुवादत्वात्परशब्दार्थग्रहणम्&nbsp;। <b>यथा लोके बलवान्देवदत्त</b> इति भूम्न्यतिशायने वा मतुप्प्रवृत्तिर्न च विशेष उपात्तोऽमुष्मात्प्रकृष्टबल इति&nbsp;।
            तत्र सर्वसत्त्वेभ्यः प्रकर्षे मुख्यः शब्दो न च तथा संभवति सिंहादीनां बलवत्तरत्वादिति
            देवदत्तान्न्यूनतरबलानपेक्ष्यैवमभिधीयते तथाऽत्र विप्रकृष्ट<span class="pageinfo">[142]</span> तरान्नसाधनलाङ्गलाद्यपेक्षया शूर्पं साधकतममित्युच्यते&nbsp;। नन्वेवमापेक्षिकप्रवृत्तेर्मुख्यत्वमेव
            स्यात्, तथा च देवदत्ते बलवच्छब्दप्रवृत्तिं नैव गौणीं मन्यते&nbsp;। सत्यमेवं, यदा तावन्न्यूनमात्रापेक्षयैव
            प्रयुज्यते यदा त्वविशेषप्रवृत्तेस्तदधिकबलेष्वपि बलवद्बुद्धिर्जाता तदा स एव शब्दः कुतश्चिदपि
            न्यूनबले वर्तमानो गौणः संपद्यते&nbsp;। तथा यदि विध्युद्देशोपात्ते शूर्पेऽन्नकरणत्वमनूद्यते
            ततस्तन्न्यूनमात्रापेक्षया वा मुख्यत्वं न्यूनानुपादानाद्वा सामान्यतः प्रवृत्तस्य सर्वप्रकृष्टगामित्वबुद्धौ
            सत्यां गौणता&nbsp;। भवतस्त्वपूर्वविधानादत्यन्तसाधकतमत्ववर्तमानत्वयोः क्रियां प्रत्युपादानान्न्यूनापेक्षागौणत्वयोर्निमित्तं
            नास्तीत्यतिक्लेशः स्यादित्यसमानम्&nbsp;॥ २९&nbsp;॥ 
         </p>
          
         
         <p xmlns="">अभ्युपेत्यवादोऽयम्&nbsp;। यद्यपि हेतुविधानं तथाऽपि न दर्विपिठरादेः प्रसङ्गः&nbsp;। कुतः&nbsp;। शूर्पं
            हि विधायान्नकरणं हेतुरुच्यते&nbsp;। सोऽपि च न लोके प्रसिद्धः, शब्दमेव दृष्टान्तवाचिनमनुमाय
            साधयितव्यः&nbsp;। तदनुमाने च श्रुतहेतुत्वान्यथानुपपत्तिः प्रमाणं, सा च यावत्येव हेतुत्वमुपपन्नं
            ततोऽधिककल्पनायै न प्रभवति&nbsp;। शूर्पे च होमसंबन्धित्वेन प्रतिज्ञातेऽन्यधर्मस्याहेतुत्वादवश्यं
            तद्गतमेवान्नकरणत्वं वक्तव्यम्&nbsp;। संनिधेश्च तदवच्छिन्नमेव तद्गम्यते&nbsp;। लोकेऽपि च यं धर्मिणं
            प्रतिज्ञाय यो हेतुरुपदिश्यते स प्रथमं तावत्तद्गतविशेषात्मनैव प्रतीयते&nbsp;। तदात्मकस्य
            तु साध्यांशानुगमाभावात्सामान्यमात्रं विवक्षितमिति दृष्टान्तप्रयोगवेलायामेवावधार्यते,
            वेदहेतूनां पुनर्न सामान्यात्मना साध्यसंबन्धोऽवगतो न विशेषात्मना सोऽधुनैवार्थापत्त्या
            कल्पनीयः&nbsp;। 
         </p>
         
         <p xmlns="">तत्र विशेषस्योपादानात्सामान्याप्रसिद्धेश्च तत्परित्यागनिमित्तस्यासंभवादुपात्तविशेषमात्रोपसंहृतान्यथानुपपत्तिस्तद्गतमेव
            दृष्टान्तवचनं कल्पयति&nbsp;। तदकल्पने हि हेतुनिर्देशः श्रुतो विरुध्यते&nbsp;। यदि तु दर्विपिठरादिगतान्नकरणत्वहोमसंबन्धाविनाभावो
            न कल्प्यते&nbsp;। न किं चिच्छ्रुतं दृंष्टं वा नावकल्पते&nbsp;। तस्मादीदृशं दृष्टान्तवचनं कल्प्यं
            <span class="pageinfo">[143]</span> यद्यच्छूर्पमन्नकरणं तेन तेन जुहोतीति&nbsp;। तदेतद्विशेषदृष्टमनुमानम्&nbsp;। लोकेऽपि तृणधूमदर्शनात्तृणाग्निरेवानुमीयते
            नाग्निमात्रम्&nbsp;। यथा च गमनं गोशब्दव्युत्पत्तिनिमित्तत्वेनोपादीयमानं सास्नादिमत्सामान्यप्रत्ययोत्तरकालं
            तद्गतमेव निमित्तत्वं प्रतिपद्यते न गन्तृमात्रविषयमिति गोशब्दव्यवस्था तथा शूर्पगतान्नकरणहेत्वपदेशान्नान्यगतहेतुत्वप्रसङ्गः&nbsp;।
            तत्रैतावानर्थः स्यात्&nbsp;। यद्यदन्नकरणसमर्थं शूर्पं तेन तेन होतव्यं न दर्विपिठरादिग्रहणम्&nbsp;।
            यथा बलवदुपध्मातेऽग्नौ दहनहेतुत्वेनोक्ते स एवानुपध्मातो न दहेन्न तु शङ्खादयो बलवदुपध्माता
            दहन्ति&nbsp;। तस्माद्व्यवस्था&nbsp;। यदि पुनः शूर्पगतान्नकरणव्यतिरेकेण महासामान्यं विवक्ष्यते
            ततो यद्यदगृहीतं तस्य तस्य का चिदन्ननिमित्तता विद्यत इत्यव्यवस्थितत्वाद्धोमाक्षिप्तद्रव्यमात्रानुवादः
            सन्ननर्थकोऽन्नकरणशब्दः&nbsp;। तस्मादन्नहेतुत्वेन स्तुतित्वमेव वरमिति&nbsp;॥ ३०&nbsp;॥ 
         </p>
         
         <span xmlns="" class="trailer">इति हेतुवन्निगदाधिकरणम्&nbsp;॥ ३&nbsp;॥</span>
          
         
         
         
         <p xmlns="">इहाऽऽनर्थक्यश्रवणात्केचिदेवं संदेहमुपन्यस्यन्ति किमर्थवन्तो मन्त्रा उतानर्थका इति&nbsp;।
            तत्त्वयुक्तम्&nbsp;। <b>स्पष्टे शब्दात्प्रतीतेऽर्थे नानर्थक्यं हि शङ्क्यते&nbsp;। अग्नौ दहति दृष्टे वा दग्धृत्वं
               किं विचार्यते</b>&nbsp;॥ सर्वत्र हि कार्यदर्शनाच्छब्दानां शक्तयः कल्प्यन्ते&nbsp;। तच्चार्थप्रत्यायनं मन्त्रेष्वप्युच्चार्यमाणेषूपलभ्यते&nbsp;।
            न <b>चाविशिष्टस्तु वाक्यार्थ</b> इत्येवमादिप्रतिज्ञामात्रसाध्योत्तराः पूर्वपक्षा भवन्ति&nbsp;। तस्मादयुक्तोऽयमुपन्यास इति
            मत्वाऽऽह—<b>किं विवक्षितवचना मन्त्रा उताविवक्षितवचना इति</b>&nbsp;। नन्वनेनैव हेतुनेदमपि न विचारणीयम्&nbsp;। नैष दोषः&nbsp;। अर्थवतामपि वाक्यानां द्वैविध्यदर्शनात्&nbsp;।
            उच्चारणार्थप्रत्यायने ह्यविनाभूते तन्नान्यतरविवक्षया प्रयुज्यमानेऽपि किंचिन्नान्तरीयकं
            भवति&nbsp;। यद्यर्थप्रत्यायनं <span class="pageinfo">[144]</span> विवक्ष्यते तदोच्चारणमर्थात्, अथोच्चारणविवक्षां ततोऽर्थप्रत्यायनमनुषङ्गात्&nbsp;। यथा जपेषु
            विषविद्यासु चेत्यस्ति विचारावसरः&nbsp;। कथं पुनरस्य प्रमाणलक्षणेन संबन्धः&nbsp;। पूर्वमेवोक्तमेतत्&nbsp;।
            यथाऽऽम्नायस्य क्रियार्थत्वादित्ययमेवात्र पूर्वपक्ष इति तदुत्तरेणैव च निराकाङ्क्षत्वान्न
            पुनरभिहितम्&nbsp;। एवं हि मन्यते यत्र सोऽरोदीदित्येवमादेः कथं चित्संबन्धापादनं, तत्र मन्त्रेषु
            कः संदेहस्तस्मादुपयोगविशेष एव चिन्तनीय इति&nbsp;। तत्र विधिस्तुतित्वे तावत्स्वयमेव निराकरिष्यति,
            अविधिसरूपत्वात्&nbsp;। प्रदेशान्तरविहितस्तुत्यसंभवाच्च&nbsp;। परिशेषात्स्वरूपप्रयोगे सत्यर्थोच्चारणयोः
            किं विवक्षितमिति विचार्यते&nbsp;। सामसु तु वाचकत्वाभावादात्मप्रयोगमात्राक्षराभिव्यक्तिपरत्वगतसंदेहः&nbsp;।
            कथं पुनः पूर्वपक्षवादिनः श्रुत्यसंयुक्तानां केषां चिन्मन्त्राणां प्रयोगसिद्धिः&nbsp;। केचिदाहुः&nbsp;।
            अप्रयोगार्थमेवासावविवक्षितार्थत्वे यतते&nbsp;। न ह्यनाश्रितार्थान्मन्त्रान्कश्चिदपि प्रयुङ्क्ते&nbsp;।
            अतो यच्च किमुच्चारणमात्रेणोपकुर्वन्तीति सिद्धवत्प्रयोगाभिधानं नैतदञ्जसैव द्रष्टव्यम्&nbsp;।
            अयं हि तत्र दुष्टोऽभिप्रायः&nbsp;। यदि नामोच्चारणमात्रोपकारं वक्ष्यति&nbsp;। तत्र शक्ष्याम्यस्याप्रयोगं
            वक्तुमिति&nbsp;। यदपि प्रयोजनकथने बर्हिर्देवसदनं दामीत्ययं बर्हिर्लवनात्प्रच्यव्यिते तदनेन
            प्रकारेण प्रयोगप्रच्यावनमेव द्रष्टव्यम्&nbsp;। अथ वा याज्ञिकदर्शनेनाविगानात्प्रयोगसिद्धिमविचार्येतरो
            विचारः&nbsp;। किमर्थं तु याज्ञिकप्रसिद्धिरुपेक्षिता यतः सैव तावद्युक्तायुक्तत्वेन न विचार्यते&nbsp;।
            तत्रायमभिप्रायः&nbsp;। सर्वथा तावद्‌दृढमेषां स्मृतिन्यायेन प्रयोगित्वमवस्थितं तत्र शक्यं
            बाधितुं तस्यैव त्विदं मूलं निरूप्यते&nbsp;। तद्यदि पूर्वपक्षो भविष्यति ततोऽन्यप्रमाणाभावाद्विनियोजकश्रुत्यनुमानेन
            मूलं कल्पयिष्यामः&nbsp;। सिद्धान्ते तु लिङ्गप्रकरणयोरेव मूलत्वाध्यवसानम्&nbsp;। अथ वैवं पूर्वपक्षेऽपि
            प्रयोगः&nbsp;। स्वाध्यायाध्ययनविधिनैव मन्त्राः पुरुषर्थाय नीयन्ते&nbsp;। तथा हि&nbsp;। दर्शपूर्णमासादिभिः
            क्रमप्रकरणाभ्यां यावत्संस्पृश्यते तत्सर्वमुपकारकत्वेन स्वीक्रियते&nbsp;। प्रयाजादिवाक्यानि
            मन्त्ररूपमपि च&nbsp;।
         </p>
         
         <p xmlns="">तत्र प्रयाजादिवाक्यार्न्यंथ समर्प्य चरितार्थानि स्वरूपसंस्पर्शे सत्यपि प्रयोज्यतां
            न प्रतिपद्यन्ते&nbsp;। मन्त्राः पुनः कर्मानौपयिकार्थाभिधायित्वात्तेनांशेनानपेक्षिताः&nbsp;।
            स्तुतिविधिस्मृतीनां तु प्रकारान्तरेण सिद्धिरिति प्रयोगवचनेनैषां रूपमेवाङ्गीक्रियते&nbsp;।
            स्वाध्यायाध्ययनचोदनाऽपि प्रत्यासन्नतरमन्त्रस्वरूपमेव समर्प्य चरितार्थत्वान्न विप्रकृष्टमर्थाभिधानं
            यावद्गच्छति&nbsp;। प्रयाजादिबाक्येष्वपि तावद्रूपग्रहणमेव प्रसक्तपार्सात्तत्त्वभिप्रेतार्थदानेन
            <span class="pageinfo">[145]</span> युक्तं न त्विह तथा किंचित्&nbsp;। शब्दे च कार्यस्यासंभवादर्थे कार्यं विज्ञायते&nbsp;। मन्त्राणां
            तु शब्द एव संभवति&nbsp;। अवश्यं ह्यर्थप्राधान्यपक्षेऽपि पुरुषः शब्दे नियोक्तव्यः&nbsp;। तद्वयापारोत्तरकालत्वादर्थाभिधानस्य&nbsp;।
            तस्माद्रूपमेवाङ्गम्&nbsp;। तथा च तदर्थशास्त्रादीन्युच्यन्ते&nbsp;। परिहारसूत्रक्रमानुरोधेन विपर्यस्तान्युदाहरणान्यभ्र्यादानात्प्रभृति
            दातव्यानि&nbsp;। भाष्यकारस्तु यथातथोदाहृतैरपि कार्यसिद्धिं मत्वैवमुपन्यस्तवानुरुप्रथा उरुप्रथस्वेत्यादि&nbsp;।
            <b>यथासाक्ष इति</b>&nbsp;। नीलीरोगाद्युपहतेन्द्रियस्य चक्षुरस्त्येवेति परैर्दृश्यते, परेण तु नीयमानमुपलभ्य
            न पश्यतीति ज्ञायते, तथा मन्त्ररूपमालोचयतामर्थप्रकाशनशक्तिबुद्धिर्यद्यपि भवति तथाऽपि
            परेण विनियोगं दृष्टवा स्वयं विनियोजकशक्तिर्नास्तीति गम्यते&nbsp;। ततश्चार्थातन्त्रत्वम्&nbsp;।
            अन्यथा स्वयमेव विनियुज्येत&nbsp;। <b>नन्वर्थवादार्थमिति</b>&nbsp;। लिङ्गप्रकरणानुमितमन्त्रविधिस्तुत्यभिप्रायम्&nbsp;। <b>न हीतिच्छेदः</b>&nbsp;। विधिनैकवाक्यतयाऽर्थवादाः स्तुत्यर्था, कल्पिताः&nbsp;। प्रदेशान्तरस्थस्य तु प्रत्यक्षस्याऽऽनुमानिकस्य
            वा विधेरात्मनः समीपेऽर्थवादमपश्यतः स्वयं प्ररोचनाशक्त्याविर्भावेन व्यावृत्तापेक्षत्वान्न
            दूरस्थया स्तुत्या कार्यम्&nbsp;। तथाऽभ्र्यादाने रूपादेव प्राप्तत्वान्मन्त्राणां तां चतुर्भिरादत्त
            इत्यनर्थकं वचनम्&nbsp;। चतुःसंख्यामपि ब्रुवदेतन्मन्त्रगतामेव ब्रूयान्न क्रियागताम्&nbsp;। न
            ह्यन्यगुणोऽन्यगामी भवति&nbsp;। न च निष्क्रियत्वात्कर्माङ्गत्वेनोपदेष्टुं शक्यते&nbsp;। तेनैवं
            वाक्यं भदेद्य एते चत्वारस्तैरभ्र्यादानं कुर्यात्ते च प्रागेव वचनाच्चत्वार इत्यानर्थक्यम्&nbsp;।
            क्रियानङ्गत्वादेव च संख्यायाः समुच्चयशब्दाभावाच्च प्रत्येकं च सामर्थ्याद्विकल्पः प्रसज्यमानो
            न शक्यो वारयितुम्&nbsp;। अस्मत्पक्षे पुनर्वचनगम्यत्वाददृष्टस्य न चतुर्भ्यः प्रागस्तित्वे
            प्रमाणमिति युक्तः समुच्चयः&nbsp;। <span class="pageinfo">[146]</span> उभयोरपि तावद्रशनयोरश्वगर्दभबन्धनार्थमादानमर्थप्राप्तत्वान्न विधीयते&nbsp;। यदि मन्त्रोऽपि
            रूपात्प्राप्तोऽनर्थकं वचनम्&nbsp;। परिसंख्येति परेर्वर्जनार्थत्वात्तद्विषया बुद्धिरभिधीयते&nbsp;।
            साऽपि गर्दभरशनाया आदाने वा स्यान्मन्त्रे वा&nbsp;। उभयथा च त्रिदोषी&nbsp;। विधिपरः सन्न गृह्यत
            इति स्वार्थं जह्यात्&nbsp;। परस्य च वाक्यस्य गर्दभरशनां नेत्यस्यार्थे कल्पेत&nbsp;। प्राप्तं
            च रूपादर्थाद्वा मन्त्रमादानं वा बाधेत&nbsp;। अदृष्टार्थत्वे त्वन्धन्यायेन यत्रैव नीयते
            तत्रैव वर्तिष्यते&nbsp;। यदि चाश्वाभिधानीमिति संबन्धः स्यात्ततः परिसंचक्षीतापि न त्वसावस्ति&nbsp;।
            कारकाणां क्रियापरिहारेणान्योन्यसंबन्धाभावात्&nbsp;। तेन वाक्यमपि क्रिययैव संबध्नीयात्&nbsp;।
            एका च सा&nbsp;। प्रकरणापूर्वसंयोगश्चाविशिष्टस्तस्मान्न परिसंख्याप्रयोजनं कथयति&nbsp;। <b>अतो न प्रमाणं बर्हिरित्यादि</b>&nbsp;। तदा हि महाप्रयोगवचनेन सर्वे मन्त्राः केवलप्रधानार्थास्तत्प्रयोगाबहिर्भाववृत्तयो
            नाङ्गैः संबध्येरन्&nbsp;। पाठक्रमानुरोधात्तु तदाऽपि नैव व्युत्क्रमेण प्रयोगः कर्माण्यनादृत्य
            सकृदेवानुवाकमध्यायं वा पठित्वाऽनुष्ठीयते&nbsp;।
         </p>
         
         <p xmlns="">अग्निर्मूर्धेति योऽर्थः प्रतीयते स मूर्धाग्निरित्यनेनापीत्यनर्थको नियमः&nbsp;। यस्य त्वदृष्टार्थता
            तस्य क्रमान्यत्वे तदुच्चारणजन्यादृष्टप्रमाणाभावात्क्रमान्यत्वं न युक्तमिति नियमार्थवत्ता&nbsp;।
            अय नियतप्रत्यायनाददृष्टं कल्प्येत तदुच्चारणादेवोपपद्यते तदधीनत्वान्नियतप्रतीतेः&nbsp;।
            यस्तु दृष्टार्थेषु प्रकृतिप्रत्ययसमासेषु नियमो दृश्यते यथेन्द्राग्नी नीलोत्पलं राजपुरुषश्चित्रगुर्निष्कौशाम्ब्रिरिति&nbsp;।
            युक्तं तत्र विपर्ययेऽपशब्दार्थान्यत्वानर्थक्यप्रसङ्गात्&nbsp;। अजाद्यदन्तविशेषणत्वादिनिमित्तो
            हि तत्र नियतः पूर्वनिपातः स्मर्यते तेनाग्नी<span class="pageinfo">[147]</span> न्द्रावित्यसाधुत्वं पुरुषराज इत्यर्थान्यत्वं कौशाम्बिनिरित्यनर्थकत्वम्&nbsp;। यस्त्वग्नीन्द्राविति
            क्वचित्प्रयोगः स च्छान्दसोऽग्नेर्वाऽभ्यर्हितत्वस्य विवक्षयेति मन्तव्यम्&nbsp;। तुल्यकक्षार्थप्रतीताविन्द्राग्नीपदमेव
            व्यवस्थितम्&nbsp;। नन्विहापि क्रमान्यत्वादमन्त्रत्वं स्यात्&nbsp;। तदेवार्थपरत्वे सति तदविनाशे
            तु किं निमित्तमिति न विद्मः&nbsp;। तेन मन्त्रप्रसिद्धौ वाक्यनियमादित्यपि सूत्रम्&nbsp;। अथ वाऽस्त्वप्रकरणाधीतवाक्यनियमात्&nbsp;।
            न ह्यर्थाभिधाने ऽन्यदीयस्याऽऽत्मीयस्य च विशेषः&nbsp;।
         </p>
         
         <p xmlns="">अथ वा मन्त्रपौरुषेयवाक्ययोस्तुल्येऽर्थाभिधानसामर्थ्ये मन्त्रवाक्यनियमोऽदृष्टार्थः&nbsp;।
            अथ वाऽनेकध्यानादिस्मरणोपायप्रसङ्गे वाक्यनियमात्&nbsp;। न हि दृष्टेऽर्थे मन्त्रस्य ध्यानादेर्वा
            कश्चिद्विशेष इत्यदृष्टार्थता&nbsp;।
         </p>
         
         <p xmlns="">न <a id="N12" href="#n12"><sup>12</sup></a>ह्यविद्वान्विहितोऽस्तीत्यवश्यं तावदग्नीधाऽऽत्मीयाः पदार्थाः प्रागेव कर्मप्रक्रमादवगन्तव्याः&nbsp;।
            तत्र प्रैषः पिष्टपेषणन्यायेनार्थं ज्ञापयितुमशक्नुवन्नदृष्टार्थो भवति&nbsp;। अथ स्मारको
            मन्त्र इत्युच्यते&nbsp;। तदपि नास्ति&nbsp;। ब्राह्मणज्ञानाम्यासपाटवनिमित्तसंस्कारादेव तत्सिद्धेः&nbsp;।
            संस्काराभिव्यक्तिहेतुरपि पूर्वपदार्थसमाप्तिर्ब्राह्मणमेव वा भविष्यति नार्थो मन्त्रैः&nbsp;।
            तत्र यदुच्यते संस्कारविशेषो भविष्यतीति नासावदृष्टादन्यः संभवत्यतः पूर्वपक्षापत्तिः&nbsp;।
            यदि हि प्रतीतोऽप्यर्थो नैव दृष्टं साधयति ततो यत्तद्दूरमपि गत्वाऽवश्यं कल्पनीयं तदुच्चारणादेव
            वरमिति&nbsp;।
         </p>
         
         <p xmlns="">न चतुःशृङ्गादि किंचित्कर्म तत्संबन्धि वा प्रकृतौ विकृतौ वा विद्यते&nbsp;। यद्यपि च गुणवादेन
            किंचित्स्यात्तथाऽपि तदनुष्ठानाभावान्न तत्स्मृत्या कार्यम्&nbsp;। न च ज्ञायते <span class="pageinfo">[148]</span> क्व प्रदेशे प्रयुज्यतामिति&nbsp;। तत्र मन्त्रपाठक्रमानुरोधेनोच्चारणमापततीति सिद्धः पूर्वः
            पक्षः&nbsp;। मा मा हिंसीर्मा मा संताप्तमित्यादीनि वेदिहविर्धानादिविषयत्वादचेतनेऽर्थबन्धनादित्यत्राप्युदाहरणम्&nbsp;।
            इह त्वप्रसक्तायां हिंसायां प्रतिषेधानर्थक्यम्&nbsp;।
         </p>
         
         <p xmlns="">ओषधे त्रायस्व, शृणोत ग्रावाण इति च संबोधनं कार्यनियोगाभिमुख्यकरणार्थम्&nbsp;। न चाचेतनस्याऽऽभिमुख्यं
            संभवति&nbsp;। न च पशुत्राणे प्रातरनुवाकश्रवणे वा प्रैषेण प्रवृत्तिरुपपद्यत इत्यानर्थक्यमर्थविवक्षायाम्&nbsp;।
         </p>
         
         <p xmlns="">द्युत्वमन्तरिक्षत्वं चादितेरेकानेकत्वं च रुद्रस्य विप्रतिषिद्धम्&nbsp;। न चैष विप्रतिषिद्धोऽर्थः
            कर्मौपयिकः&nbsp;। कथं वाऽदितिर्देवताऽन्तरिक्षं द्यौर्वा भवेत्&nbsp;। न च स्तुत्यर्थतयाऽपि हेतुद्वयं
            परिहर्तुं शक्यं ब्राह्मणे हि विधिशेषभूताः स्तुतयोऽर्थवन्त्यो भवन्ति&nbsp;। मन्त्रस्तुतिस्त्वप्रयोजनत्वान्नाऽऽदर्तव्या&nbsp;।
         </p>
         
         <p xmlns="">स्वाध्यायाध्ययनस्य कर्मार्थत्वाद्यत्कर्मण्युपयोक्ष्यते तदभ्यसितव्यं तच्चैवं विद्वांसः
            सन्तो वृद्धाः शिष्यानक्षरावधारण एव प्रवर्तयन्ति संनिहितेऽप्यर्थे न तद्वचनाभ्यासे&nbsp;।
            <span class="pageinfo">[149]</span> तेनावश्यं तेषामुच्चारणमेवाङ्गत्वेनाभिप्रेतमिति&nbsp;।
         </p>
         
         <p xmlns="">केचित्पदार्था ज्ञानेनाविज्ञेयाः&nbsp;। केषां चित्तु वाक्यार्थ एव न ज्ञायते&nbsp;। न च मन्त्रार्थः
            सत्तामात्रेणोपकरोति क्रियावेलायामस्मर्यमाण इति यदेकान्तेन शक्ये कर्तुमुच्चारणं तदेव
            कार्यमित्यवधार्यते&nbsp;।
         </p>
         
         <p xmlns="">अर्थप्रकाशनपक्षे यस्य योऽर्थः स एव तेन प्रकाशयितव्यः&nbsp;। केचिच्चानित्यैरकर्माङ्गभूतैश्चार्थैरर्थवन्तो
            मन्त्रा लक्ष्यन्ते यथा किं ते कृण्वन्ति कीकटेषु गाव इति&nbsp;। अयं हि दृढेनाध्येतॄणां स्मरणेन
            विश्वामित्रस्याऽऽर्षं गम्यते&nbsp;। तेन किल कर्मार्थं धनं प्रार्थयमानेनेन्द्रोऽभिहितः&nbsp;।
            त्रैलोक्याधिपते याः कीकटेषु जनपदेषु गावस्तास्तव किं कुर्वन्ति&nbsp;। ते हि नास्तिकाः किं
            क्रतुनेति वदन्तो न किंचित्कर्मानुतिष्ठन्ति&nbsp;। अतश्च ता नाऽऽशिरं सोमसंस्कारार्थं दुहते
            न धर्मं तपन्ति&nbsp;। न धर्मतपने पयोदानेन साधनीभवन्ति&nbsp;। तस्मात्प्रमगन्दस्य कीकटाधिपतेर्यद्वेदोधनं
            तदस्माकं नैचाशाखं नगरमाभर&nbsp;। <b>हग्रहोर्भश्छन्दसीति</b> भकारः&nbsp;। अथ वाऽस्मान्प्रति तद्बिभृहि धारय पोषय चेत्येतन्नो मघवन्रन्धया साधयास्माकमिति&nbsp;।
            छान्दसं दीर्घत्वम्&nbsp;। यद्येतद्विवक्षितं तथा सत्यादिमदर्थाभिधानाद्वेदस्य कृत्रिमत्वेनाप्रामाण्यं
            प्रसज्यते&nbsp;। न चान्यो मन्त्रार्थः शक्यते वक्तुमप्रतीतेः&nbsp;। अतोऽर्थसदसद्भावावनादृत्याक्षरोच्चारणं
            फलवदाश्रयणीयमिति&nbsp;॥ ३१&nbsp;॥
         </p> <span xmlns="" class="pageinfo">[150]</span>
         
         
         <p xmlns="">मन्त्रोच्चारणं तावदक्षरग्रहणेन निराकाङ्क्षीकृतं न साक्षात्क्रत्वङ्गत्वं प्रतिपद्यते&nbsp;।
            अक्षराणां च द्रव्यवदनितिकर्तव्यतात्मकत्वात्प्रकरणेनाग्रहणम्&nbsp;। एवं पदार्थज्ञानस्य वाक्यार्थप्रत्ययेन
            नैराकाङ्क्ष्यादग्रहणम्&nbsp;। वाक्यार्थप्रत्ययस्त्वकृतार्थः प्रकरणे विपरिवर्तमानः क्रियात्मकत्वात्प्रयोगवचनाकाङ्‌क्षितः
            कर्मसमवेतानुष्ठास्यमानार्थरमृतिफलत्वेनेतिकर्तव्यता भवति&nbsp;। तत्रादृष्टकल्पनानिमित्ताभावः&nbsp;।
            समाम्नानान्यथानुपपत्त्या हि तत्कल्प्येत नोपपन्नेऽर्थवत्त्वे&nbsp;। यद्यपि च तत्कल्पनावसरो
            भवेत्तथाऽपि कामं वाक्यार्थप्रत्ययादेव न त्वौपयिऽकार्थप्रतीतिनिराकाङ्क्षाद्वाक्यात&nbsp;।
            अवश्यं च दृष्टादृष्टयोर्विनियुज्यमानस्य प्रमाणमुपन्यसितव्यम्&nbsp;। इह च प्रकरणाददृष्टार्थता
            लिङ्गाच्च दृष्टार्थता&nbsp;। न च प्रकरणमशक्येऽर्थे विनियोक्तुमर्हतीत्येकान्तेनैतदापतति
            यच्छक्नुयात्तन्मन्त्रेण कुर्यादिति&nbsp;। न चासावदृष्टं शक्नोतीति लौकिकं वैदिकं वा प्रमाणं
            विद्यते&nbsp;। तस्मादुभयोर्लिङ्गप्रकरणयोर्दृष्टार्थप्रयोगेणैकवाक्यता&nbsp;। एवं च सति याज्ञिकप्रयोगप्रसिद्धेर्न
            मूलान्तरकल्पनाक्लेशो भविष्यति&nbsp;। अतः स्वाभाविकमेवार्थप्राधान्यवास्थितम्&nbsp;। नैवमिति&nbsp;।
            न दृष्टोऽर्थो निर्वृत्त इत्येतावतैव तादर्थ्यमवसीयते&nbsp;। पुरुषार्थानुपयोगेन स्वाध्यायाध्यनविधेरानर्थक्यात्&nbsp;।
            न च बुद्धशास्त्राविद्यमानवचनाचेतनार्थबन्धनान्मन्त्रार्थोपयोगः&nbsp;। तत्र यदि दूरेऽप्यदृष्टकल्पनातो
            न मुच्यामहे ततोऽतिक्रमकारणाभावादुच्चारणादेव कल्पनीयम्&nbsp;।
         </p>
         
         <p xmlns="">उभयवादिसिद्धत्वादुच्चारणकर्तव्यतायास्तत्प्रभवत्वाच्चादृष्टकल्पनस्य&nbsp;। तत्रोच्यते यज्ञे
            <b>यज्ञाङ्गप्रकाशनमेव प्रयोजनमिति</b>&nbsp;। यद्यपि लोकवत्तैर्न संव्यवहारस्तथाऽपि तत्स्व<span class="pageinfo">[151]</span> रूपप्रकाशनमात्रमेवानुष्ठातॄणामुपकरिष्यति&nbsp;। अतश्च यावन्मात्रमेवानौपयिकं संबोधनादि
            कामं तन्न विवक्ष्येत न तु तद्वशेन सर्वमेव त्यक्तव्यं न ह्यैकरूप्यं नाम केनचिन्नियतम्&nbsp;।
            तस्माद्यथादर्शनाभ्युपगमाद्बर्हिर्देवसदनं दामीत्येवमादीनां तावदविहतमर्थप्राधान्यम्&nbsp;।
            तां चतुर्भिरादत्त इत्यत्रापि वदामः&nbsp;॥ ३२&nbsp;॥
         </p> 
         
         <p xmlns="">यद्यपि मन्त्राः प्राप्ताः सामर्थ्येन तथाऽपि चतुःसंख्यामादाने विधास्यति&nbsp;। तत्रारुणैकहायनीन्यायेन
            परस्परनियमे सति मन्त्रगतचतुःसंख्याविशिष्टमादानं चोदितं समुच्चयादृते कर्तुं न शक्यत
            इत्यर्थात्समुच्चयफलम्&nbsp;। अथ वा यावल्लिङ्गानुमिताः श्रुतयः प्रतिमन्त्रं कल्पयितुमारभ्यन्ते
            तावदनेन प्रत्यक्षवचनेन चतुःसंख्याविशिष्टास्ते विहितास्तेनाप्राप्तविधिरेव वचनम्&nbsp;। तत्र
            तु विनाऽप्येतेन मन्त्रेष्वर्थात्प्राप्तवत्सु तत्परत्वे मन्दं फलमित्यनन्यलभ्यचतुःसंख्यार्थं
            तस्योपदेशः&nbsp;॥ ३३&nbsp;॥
         </p> 
         
         <p xmlns="">यावद्धि मन्त्राम्नानमनवगतप्रयोजनं प्रकरणी चाकृतार्थस्तावद्यत्तत्सिद्धयर्थं कल्प्यते
            तत्सर्वं वैदिकं भवति&nbsp;। नैराकाङ्क्ष्योत्तरकालं तु कल्पितमपि पौरुषेयत्वादप्रमाणं स्यात्&nbsp;।
         </p>
         
         <p xmlns="">न च श्रुतिमकल्पयित्वा लिङ्गादेः स्वातन्त्र्येण प्रामाण्यमिति वक्ष्यते&nbsp;। तदेतदाह&nbsp;।
            <b>सति च वाक्ये लिङ्गं विनियोजकं तच्चास्य नास्तीति</b>&nbsp;। यदैव हि प्रकरणादनेन यजेत रशनां वा गृह्णीयादिति कल्पयितुमिष्यते तदैवाश्वाभिधानीमित्यनेनापहारो
            मन्त्रस्य&nbsp;। यदपि <b>नैवं संबन्ध इत्यादत्त इति कथं तर्हीत्यश्वाभिधानामिति&nbsp;।</b> तत्कारकसंबन्धासंभवात्क्रिययैव <span class="pageinfo">[152]</span> सह सामान्याभिप्रायेण द्रष्टव्यम्&nbsp;। तस्मान्नाऽऽदानमात्रे विधीयते किं तर्ह्यश्वाभिधानीविशिष्टे&nbsp;।
            अथ वा फलतः पश्चात्तनकारकसंबन्ध उपन्यस्यते&nbsp;। सर्वथा दर्शशास्त्रता नास्ति&nbsp;। यदि हि यदेव
            मन्त्रवचनात्प्राप्नुयात्तदेव प्रत्यक्षवचनेनोच्यते ततो वयमुपालभ्येमहि&nbsp;। नन्वेवमप्राप्तविधिरेवायं
            संजात इति न वक्तव्यं परिसंख्येति&nbsp;। फलेनैवमभिधानाददोषः&nbsp;। सर्वत्र हि परिसंख्याशब्दादेवकाराद्वा
            विना न श्रुत्या परिसंख्या नियमो वोच्यते विधिरेव त्वेवंजातीयकस्य फलेनैवं व्यपदेशः&nbsp;।
            कस्तर्हि विधिनियमपरिसंख्यानां भेदः&nbsp;। उच्यते&nbsp;। <b>विधिरत्यन्तमप्राप्ते नियमः पाक्षिके सति&nbsp;। तत्र चान्यत्र च प्राप्ते परिसंख्येति कीर्त्य</b>ते&nbsp;॥ विधिरेव हि केनचिद्विशेषेणैवं भिद्यते&nbsp;। तत्र योऽत्यन्तमप्राप्तो न च प्राप्स्यति
            प्राग्वचनादित्यवगम्यते तत्र नियोगः शुद्ध एव विधिर्यथा व्रीहीन्प्रोक्षतीति&nbsp;। यत्र तु
            प्राग्वचनात्पाक्षिकी प्राप्तिः संभाव्यते तत्राप्राप्तिपक्षं पूरयन्यो विधिः प्रवर्तते
            स नियन्तृत्वान्नियम इत्युच्यते यथा व्रीहीनवहन्तीति&nbsp;। तण्डुलनिष्पत्त्यर्थाक्षेपादेव
            तत्सिद्धेर्न तत्प्राप्तिमात्रं विधेः फलं किं तर्ह्यप्राप्तांशपूरणम्&nbsp;। तदप्राप्तिपक्षे
            च तण्डुलैरुपायान्तराण्याक्षिप्येरन्, पूरणे तु सति या तेषां निवृत्तिरसावर्थान्न वाक्यात्&nbsp;।
            न च तद्वारणं नियमः&nbsp;। परिसंख्या हि तथा स्यात्&nbsp;। प्रत्यासन्नां वाऽवहन्तिनियततामुत्सृज्य
            नान्यनिवृत्तिफलकल्पनावसरः&nbsp;। तत्प्रसक्तिद्वारा त्ववहन्तेरनियतिरासीदिति नियमान्तर्गतैवार्थान्निवृत्तिर्गम्यते&nbsp;।
            न च प्राप्ते सति विधिरयं प्रवृत्तो येनास्यान्यनिवृत्त्यर्थता कल्प्येत&nbsp;। प्रागेव तु
            प्रवर्तमानेनार्थस्य प्रापकशक्तिनिरोधादन्याप्राप्तिः कृता सा चार्थलभ्येति न तयैव व्यपदिश्यते&nbsp;।
            यः पुनः प्राङ्‌नियोगात्तत्र चान्यत्र च प्राप्नुयादिति संभाव्यते यत्र वा यच्चान्यच्च
            सा परिसंख्या यथाऽत्रैवोदाहृते यथा च गृहमेधीये पञ्चमे पक्षे&nbsp;। अत्रापि च न प्राप्ते
            सत्येषा प्रवर्तते प्रापकस्य शास्त्रस्याननुमितत्वात्&nbsp;। कथं तर्हि&nbsp;। यद्येतद्वाक्यं नाभविष्यत्तत
            एनं प्राप्स्यदिति&nbsp;। सर्वस्य प्रत्यक्षस्य वाक्यस्य नानुमानिकवाक्यप्रतिबन्धमात्रं फलमिष्यते&nbsp;।
            किं हि तेन पठितेन यस्यान्यतोऽप्यर्थः सिध्यति तदर्थं गर्दभरशनानिवृत्तिः फलं कल्प्यते&nbsp;।
            तेनैवं कल्प्यते कृत्वाचिन्तान्यायेन यदि नामैवं वाक्यं न भवेत्ततः कीदृशमनुष्ठानं स्यात्&nbsp;।
            तत्र मन्त्रप्राप्तिस्तावदेकान्तेन सिध्येदश्वाभिधान्यां तद्वदेव तु गर्दभरशनायामपि प्रसज्येत&nbsp;।
         </p> <span xmlns="" class="pageinfo">[153]</span> 
         <p xmlns="">यदा त्वनेन वाक्येन प्रत्यक्षेण नैराकाङ्क्ष्यादविशेषविनियोगसमर्थवाक्यानुमानं निषिद्धं
            तदा केवलाश्वाभिधानीविषयत्वसिद्धिरित्यपौनरुक्तयादर्थवद्वाक्यम्&nbsp;॥ ३४&nbsp;॥
         </p>
         
         <p xmlns="">यद्यपि प्रदेशान्तरस्थत्वान्मन्त्रविधानं न स्तूयते तथाऽपि प्रथनविधानात्तत्प्ररोचनया
            च सकलं वाक्यमर्थवत्&nbsp;। तस्य ह्येतदेवोत्पत्तिवाक्यम्&nbsp;। ननु च पुरोडाशान्यथानुपपत्तिप्राप्तत्वात्प्रथनं
            न विधातव्यम्&nbsp;। नैतन्नियोगतः प्राप्नोति&nbsp;। द्रुततरं हि पिष्टमप्रथितमपि प्रथेत&nbsp;। विधाने
            तु सति तादृशं कर्तव्यं येन प्रथयितव्यं भवति&nbsp;। एवं चाध्वर्युकर्तृकताऽपि सिध्यति&nbsp;। पठ्यमानं
            ह्याध्वर्यवसमाख्यां लब्ध्वा कर्तृविशेषं नियच्छति&nbsp;। अर्थप्राप्तं त्वसमाख्यातत्वान्न
            नियामकं स्यात्&nbsp;। एवमर्थं च यद्यप्येकान्ततोऽर्थात्प्राप्नुयात्तथाऽपि वाक्येनैव प्रापयितव्यम्&nbsp;।
            तस्मादुपपन्ना प्रथनस्तुतिः&nbsp;। एवमपि यज्ञपतिमेव तत्प्रथयतीत्यनेन स्तुतौ सिद्धायां मन्त्रग्रहणमनर्थकम्&nbsp;।
            न&nbsp;। मन्त्रस्यैव स्तुत्यर्थमुपादानात्, प्रथनं कर्तव्यं तस्य हि क्रियमाणस्यायं मन्त्रः
            साधनं भवति&nbsp;। तत्र चोरु ते यज्ञपतिः प्रथतामित्येतान्यक्षराणि प्रयुज्यन्ते तथा सति यज्ञपतिः
            प्रथितो भवतीति गुणो लभ्यते&nbsp;। <b>किमेतदेवास्य फलमिति नेत्याह</b>&nbsp;। स्तुत्यर्थमेव तद्‌द्रव्यसंस्कारकर्मस्विति न्यायात्&nbsp;। यद्यप्यत्र करणमन्त्राभिहितत्वात्फलं
            कल्प्यते तथाऽपि ब्राह्मणे तावत्तत्संकीर्तनमेकान्तेन स्तावकम्&nbsp;। मन्त्रोऽपि तु लिङ्गविनियोज्यो
            न फलकल्पनायै प्रभवति&nbsp;। करणविभक्तिविनियुक्तानां हि सकलोपयोगान्यथानुपपत्त्या फलसाधनता
            युक्ता लिङ्गानुमिता पुनः श्रुतिराकाङ्क्षावशेन क्रियाप्रकाशनमात्रविनियोगायैव ज्ञायते&nbsp;।
            तेनैवंजातीयको <span class="pageinfo">[154]</span> मन्त्रोऽपि प्रधानफलसंकीर्तनात्मिका स्तुतिरेवाभ्युपगन्तव्या&nbsp;। <b>कथमसति प्रथन इति</b> कस्यायं प्रश्नः किं विध्युद्देशवर्तिनः पुरोडाशप्रथनस्याथार्थवादगतस्य यज्ञपतिप्रथनस्येति&nbsp;।
            द्विधाऽपि चायुक्तं पुरोडाशप्रथनं तावद्‌विधीयमानत्वादेव न प्रष्टव्यम्&nbsp;। न च मन्त्राभिधानात्तस्यास्तित्वं
            किं तर्हि स्वरूपसद्भावादित्युत्तरमप्यसंबद्धम्&nbsp;। अथ पुनरितरार्थवादन्यायेन कथमरुदतीतिवत्प्रश्नः&nbsp;।
            तथाऽप्युत्तरमसंबद्धम्&nbsp;। <b>मन्त्रेणाध्वर्युः पुरोडाशमिति</b> पुरोडाशेन संबध्यते न यजमानेन&nbsp;। तस्मादग्रन्थ इति केचित्&nbsp;। उभयथाऽपि त्विदमदुष्टम्&nbsp;।
            अस्तु तावत्पुरोडाशप्रथने&nbsp;। तत्र हि याज्ञिकानां केषांचिदयं मन्त्रः कृत्वा प्रथनमभिमर्शने
            प्रयुज्यते सोऽयं स्वसिद्धान्तेन पृच्छति कथमसति—वृत्ते प्रथने प्रयुज्यमानेनानेन प्रथयतीति&nbsp;।
         </p>
         
         <p xmlns="">तत्राभ्युपेत्यवादेनोत्तरं <b>मन्त्राभिधानादिति</b>&nbsp;। यद्यपि प्रथनं प्रथमकृतत्वान्नास्ति मन्त्रेण नु सत्तयोच्यत इत्युपपन्नः शब्दार्थः&nbsp;।
            अथ वा सर्वप्रयोजकव्यापाराणां प्रयोज्यव्यापारपूर्वकत्वमर्थरूपेण स्थितमिति शब्दैरपि
            तथैव प्रवर्तितव्यम्&nbsp;। इह च स्तुतिविषयसिद्धयर्थं प्रथयतीत्येतद्विधीयत इत्युक्तम्&nbsp;।
            तत्राऽऽह नायं विधिः संभवति विषयानुपपत्तेः&nbsp;। प्रयोजकव्यापारो हि प्रतीयमानस्तद्गोचरः
            स्यात्&nbsp;। स चानुपात्तप्रयोज्यव्यापारत्वान्न प्रतीयते तेन यथा यजेतेत्यनुक्ते याजयतीति
            नोच्यते तथेह प्रथेतेत्यनुक्ते प्रथयतीति न वाच्यम्&nbsp;। न चेह पुरोडाशः प्रथेत तेन वा प्रथितव्यमित्युपादानमस्ति&nbsp;।
            तस्मिन्नसति प्रथयतीत्यनुपपन्नम्&nbsp;। तदुपपादयति <b>मन्त्राभिधानादिति</b> प्रतीकगृहीतमन्त्रोपात्तप्रयोज्यव्यापारं हि ब्राह्मणं प्रथयतीति विधत्ते&nbsp;। <b>यश्च प्रथस्वेति ब्रूत इत्यनेन</b> पुरोडाशकर्तृकां क्रियामध्वर्युः प्रेष्यतीत्येतद्दर्शयति&nbsp;। यद्यपि च संभाव्यमानक्रियाणां
            प्रयोज्यानामनुपादायापि व्यापारं शब्देन प्रयोजकव्यापारः सिध्यतीत्येतदप्युत्तरं संभवति
            तथाऽपि तूत्तरविभवादुपादानपूर्वकतैवोक्ता&nbsp;। अथ वाऽस्तु यजमानप्रथने <b>कथमसतीति</b> सर्वस्तुतीनां किंचिच्छब्दगतमर्थगतं वाऽऽलम्बनमुक्तम्&nbsp;। तदत्र किंनिबन्धना स्तुतिरिति&nbsp;।
            तदभिधीयते&nbsp;। मन्त्रोक्तमर्थमाश्रित्य स्तुतिः प्रवर्तिष्यते&nbsp;। <b>मन्त्रेणाध्वर्युः पुरोडाशं ब्रूत</b> इति न पुरोडाशप्रथनोपादानाभिप्रायं किं तर्हि पुरोडाशं ब्रवीति, उरु ते यज्ञपतिः प्रथतामिति&nbsp;।
            प्रथस्वेत्यपीतिकरणः प्रभृत्यर्थो न शब्दः पदार्थतायै&nbsp;। <b>यश्च प्रथस्वेति ब्रूत इत्यपि</b> तदाद्यर्थ एव&nbsp;। प्रथतामिति ब्रूत इत्यर्थः&nbsp;। यश्चैवं ब्रूते स प्रथयत्यनेनैव&nbsp;। गुणवादात्&nbsp;।
            अथ वा तदाचष्ट इत्येवं मुख्यमेव प्रथयतीत्यर्थमाश्रित्य प्रथमबुद्धया सिद्धा स्तुतिः&nbsp;॥
            ३५&nbsp;॥
         </p> <span xmlns="" class="pageinfo">[155]</span> 
         
         <p xmlns="">अदृष्टार्थोच्चारणवादिनोऽपि तन्नियमादपरमवश्यं कल्पनीयमदृष्टं तन्ममापि प्रत्यायननियमाद्भविष्यतीत्यविरोधः&nbsp;।
            एतेन मन्त्रत्वादिनियमः प्रत्युक्तः&nbsp;। सत्स्वप्युपायान्तरेषु विशिष्टानुपूर्वीकमन्त्रविशेषाम्नानादुपायान्तरनिवृत्तौ
            नियमादृष्टमात्रकल्पनया सिद्धमर्थाभिधानम्&nbsp;॥ ३६&nbsp;॥
         </p> 
         
         <p xmlns="">येयं संप्रैषे अग्नीदग्नीनित्यत्र बुद्धबोधनासंभवादभिधानकर्मगर्हाऽभिहिता साऽप्यनुपालम्भः&nbsp;।
            स्मरणसंस्कारार्थत्वात्&nbsp;। बुद्धीनां हि क्षणिकत्वात्स्वाध्यायकालोत्पन्नानां न प्रयोगकालं
            यावदवस्थानं तत्रावश्यं केन चिद्धयानादिनाऽनुसंधाने कर्तव्ये मन्त्रो नियम्यते&nbsp;।
         </p>
         
         <p xmlns="">अथ वा <b>संस्कारत्वादिति</b>&nbsp;। यदि हि बोध एवावतिष्ठते ततोऽनवकाशत्वं भवेदिह तु तदीयसंस्कारमात्रावस्थानात्तदभिव्यक्तिद्वारेणास्ति
            ज्ञानोत्पत्त्यवसर इति न मन्त्रानर्थक्यम्&nbsp;॥ ३७&nbsp;॥
         </p> 
         
         <p xmlns="">चत्वारि शृङ्गेति रूपकद्वारेण यागस्तुतिः कर्मकाल उत्साहं करोति&nbsp;। हौत्रे त्वयं विषु१वति
            होतुराज्ये विनियुक्तः&nbsp;। तस्य चाऽऽग्नेयत्वादह्नश्चाऽऽदित्यदैवतत्वसंस्तवादादित्यरू<a id="N13" href="#n13"><sup>13</sup></a> <span class="pageinfo">[156]</span> पेणाग्निस्तुतिरुपवर्ण्यते&nbsp;। तत्र चत्वारि शृङ्गेति दिवसयामानां ग्रहणम्&nbsp;। त्रयो अस्य
            पादा इति शीतोष्णवर्षाकालाः&nbsp;। द्वे शीर्षे इत्ययनाभिप्रायम्&nbsp;। सप्त हस्ता इत्यश्वस्तुतिः&nbsp;।
            त्रिधा बद्ध इति सवनाभिप्रायेण&nbsp;। वृषभ इति वृष्टिहेतुत्वेन स्तुतिः&nbsp;। रोरवीति स्तनयित्नुना&nbsp;।
            सर्वलोकप्रसिद्धेर्महान्देवो मर्त्यानाविवेशेत्युत्साहकरणोपकारेण सर्वपुरुषहृदयानुप्रवेशात्&nbsp;।
            एवमनेन मार्गेणास्ति तावद्धर्मसाधनस्मृतिः&nbsp;॥ ३८&nbsp;॥
         </p> 
         
         <p xmlns=""><b>अदितिर्द्यौरदितिरिति</b>&nbsp;। नात्र द्युत्वादीनि विवक्षितानि किं तर्ह्यदितौ प्रकाशयियितव्यायामविद्यमानविप्रतिषिद्धधर्मोपादानं
            स्तुत्यर्थम्&nbsp;। गुणवादेन त्वौदुम्बराधिकरणवत्संवादो योजयितव्यः&nbsp;॥ ३९&nbsp;॥
         </p> 
         
         <p xmlns="">यद्यपि पूर्वपक्षेऽयमभिप्रायो नोपन्यस्तस्तथाऽपि संभवादुपन्यस्यते&nbsp;। यदि हि स्वाध्यायकालेऽर्थवचनमुपयुज्येत
            ततस्तदाश्रीयेत न त्वेवमस्ति कर्मभिरसंयोगात्&nbsp;। तदनभ्यासस्तु प्रोक्षणादिवत्सौकर्यात्&nbsp;॥
            ४०&nbsp;॥
         </p> 
         
         <p xmlns="">यत्तु परं कारणमविज्ञेयत्वमुक्तं तदयुक्तम्&nbsp;। सत एवार्थस्य पुरुषापराधेनाविज्ञानात्&nbsp;।
            तत्र चार्थप्रकरणसूक्तदेवतार्षनिगमनिरुक्तव्याकरणज्ञानान्यधिगमोपायाः&nbsp;। तेषां ह्येवमर्थमेव
            परिपालनम्&nbsp;। यथैव च व्याकरणेन नित्यपदान्वाख्याने क्रियमाणे लोपविकारादीनामुपायत्वेनोपादानमव्युत्पन्नाश्च
            तैरेव पदोत्पादनमिव मन्यन्ते&nbsp;। तथाऽत्र नित्यवाक्यार्थ<span class="pageinfo">[157]</span> प्रतिपत्तावार्षोपाख्यानमनित्यवदाभासमानमुपायत्वं प्रतिपद्यते&nbsp;। तत्र यथा कश्चिद्‌व्याचक्षाणः
            पदतदवयवादीनां चेतनत्वमिवाध्यस्य विशेषबाधादिव्यापारं निरूपयत्येतेनैवमुक्तोऽयमेवं प्रत्याहेति&nbsp;।
            यथा च पूर्वपक्षोत्तरपक्षवादिनौ व्यवहारार्थं कल्पितावेवमृष्यार्षेयविविषया कल्पना&nbsp;।
            अथ वा परमार्थेनैवेदमृषिभिस्तथोक्तं न तु स मन्त्रस्तैरेव कृतस्तदानीं वा पुरुषान्तरेष्वसन्नेव
            तेषामाविर्भूतः&nbsp;। किं तर्हि यथाऽद्यत्वेऽपि कश्चित्प्रकृतार्थविवक्षायां तदर्थं वाक्यमुपादित्समानस्तदर्थसरूपं
            मन्त्रं श्लोकं वाऽन्यदीयं स्मृत्वा स्ववाक्यस्थाने प्रयुङ्क्ते तत्प्रत्ययेन चान्ये
            तदर्थमवधारयन्त्येवमिहापि वेदार्थविद्भिस्तद्वासितान्तःकरणैर्मृग्वादिभिरात्मीयव्यवहारेषु
            श्रुतिसामान्यरूपेण विशिष्टार्थप्रत्यायनार्थं मन्त्राः प्रयुक्तास्तद्बलेन चास्मदादीनां
            तदनुरूपाऽनित्यार्थप्रतिपत्तिर्मवति&nbsp;। प्रत्ययदृढत्वार्थमेव चाऽऽर्षस्मरणम्&nbsp;। तत्रैवमुपाख्यानं
            स्मरन्ति&nbsp;। यथा किल भूतांशो नाम कश्चिदृषिर्जरामरणनिराकरणार्थी सृण्येवेत्येवमादिना सूक्तेनाश्चिनौ
            स्तुतवान्&nbsp;। भूतांशो अश्विनोः काममप्राइति चान्ते संकीर्तनात्तस्याऽऽर्षमाश्विनं सूक्तमिति
            च द्योतितम्&nbsp;। तत्र सृणिरङ्कुशः सरणसाधनत्वात्तमर्हन्तौ तत्र वा साधू इति सृण्यावर्थात्कुञ्जरौ&nbsp;।
            आकारश्छन्दसि द्विवचनादेशः&nbsp;। ताविवात्यर्थं जृम्भमाणावष्टाङ्गप्रहरणव्यापृतौ जर्भरी&nbsp;।
            तुर्फरीतू हिंसन्तौ&nbsp;। नितोशतिर्वधकर्मा तत्कारिणौ नैतोशौ—योद्धारौ ताविव तुर्फरी—त्वरमाणा
            हिंसकाविति वा&nbsp;। पर्फरीकाशोभायुक्तौ&nbsp;। उदन्यतिः पिपासार्थः, तत्र जातौ, उदन्यजौ प्रावृषिजौ
            चातकौ जेमना—उदकवन्तौ जेमशब्दात्पामादिविहितो मत्वर्थीयो नप्रत्ययः&nbsp;। तौ यथोदकलाभेन मत्तौ
            भवतस्तथा यौ मदेरू तौ मे जरायुमरायु जरामरणधर्मकमर्थाच्छरीरमजरममरं च कुरुतमिति वाक्यशेषः&nbsp;।
            तेनैवं वाक्यार्थो यावङ्कुशचोदिताविव कुञ्जरौ सर्वतो जृम्ममाणौ शत्रूणां निहन्तारौ भवतो
            हिंस्राविव च हिंसनव्यापृतौ दाक्ष्येण च शोभेते चातकाविव चोदकलाभेन मदात्प्रीयेते तावुभावपि
            जरामरणयोः कुपिताविवाजरत्वस्यामरत्वस्य वा प्रीतावजरममरं मे शरीरं विधत्तामिति&nbsp;। “अम्यक्‌सा
            त” इत्यगस्त्यार्षं तेन किलेन्द्रोऽमरत्वं धनं प्रार्थितस्तथा चोपरितन्यामृचि “त्वं तू
            न इन्द्र तं रयिं दा” इति श्रूयते&nbsp;। तदेवास्यामृच्यनुषङ्गेण द्रष्टव्यम्&nbsp;। इयं च च्छन्दोमद्वितीयेऽहनि
            मरुत्वतीये शस्त्रे विनियुक्ता&nbsp;। तत्राम्यगित्यमाशब्दोऽव्ययं साहित्यवाची यतोऽमात्य इति
            भवति सहाञ्चतीत्यम्यक्सा त इन्द्र, ऋष्टिरायुधविशेषः पाणिक्षेप्यः, अस्मे इति—अस्माकं
            सनेमि—पुराणम्&nbsp;। अम्वं—तोयं मरुतो जुनन्ति—क्षिपन्ति&nbsp;। अग्निश्चिदित्युपमार्थो हि स्म,
            अतसे—शुष्कतृणे शुशुक्वान्—दीप्त<span class="pageinfo">[158]</span> वान् आप इव द्वीपं दधति प्रयांसि—अन्नाद्यानि&nbsp;। वाक्यार्थे तु प्रथमतृतीययोर्द्वितीयचतुर्थयोश्च
            पदानां संबन्धः&nbsp;। तत्र सेत्येतदाक्षिप्तो यच्छब्दस्तृतीयपादे कल्प्यते&nbsp;। शुष्कतृणे दीप्तोऽग्निरिव
            या लक्ष्यते तव सहचारिणी नित्यमृष्टिस्तव वल्लभा सा तावत्त्वत्प्रसादेनास्माकमेव&nbsp;। येऽप्यमी
            पुराणं जलं वृष्टिरूपेण विक्षिपन्त आप इव द्वीपमन्नाद्यानि धारयन्ति तव प्रियसखास्तेऽप्यस्माकमेव
            स त्वमेवं साधारणद्रव्यः सन्नमरत्वं न केवलं देहि&nbsp;। एकया प्रतिधाऽपिवदितीन्द्रस्यैव स्तुतिः&nbsp;।
            एकेन प्रयत्नेनापिबत्साकं—यौगपद्येन, सरांसि—पात्राणि सोमस्य पूर्णानि इन्द्रः काणुका—कामयमानःकामुकशब्दस्य
            च्छान्दसो वर्णव्यत्ययः&nbsp;। आकारस्तु विभक्त्यादेशः&nbsp;। अथ वा कान्तकानीत्यादयो निरुक्तोक्ताः
            काणुकाशब्दविकल्पा योजनीयाः&nbsp;। तदेवं सर्वत्र केनचित्प्रकारेणाभियुक्तानामर्थोत्प्रेक्षोपपत्तेः
            प्रसिद्धतरार्थाभावेऽपि वेदस्य तदभ्युपगमात्सिद्धमर्थवत्त्वम्&nbsp;॥ ४१&nbsp;॥
         </p> 
         
         <p xmlns=""><b>परं तु श्रुतिसामान्यमात्रमिति</b>&nbsp;। यजमानस्तावत्प्रार्थयिता इन्द्रश्च प्रार्थ्यमानः सर्वदाऽस्ति&nbsp;। कीकटा नाम यद्यपि
            जनपदास्तथाऽपि नित्याः&nbsp;। अथ वा सर्वलोकस्थाः कृषणाः कीकटाः&nbsp;। प्रमगन्दः—कुसीदवृत्तिः
            स हि प्रभूततरमागमिष्यतीत्येवं ददाति&nbsp;। नीचाशाखः—षण्ढस्तदीयं धनं नैचाशाखम्&nbsp;। तच्च सर्वमयज्ञाङ्गभूतं
            तेषां कर्मण्यप्रवृत्तेस्तदस्माकमाहरेति&nbsp;। शेषं गतार्थम्&nbsp;॥ ४२&nbsp;॥
         </p> 
         
         <p xmlns="">आग्नेय्येत्यग्निना देवतया लिङ्गेन तदभिधानसामर्थ्येन वा य उपदेशः स तदर्थार्हतां मन्त्रस्य
            द्योतयति&nbsp;। देवतातद्धितो ह्येष स्मर्यते यं चार्थप्राधान्येन मन्त्रः प्रकाशयति सा तस्य
            देवता नाभिधानमात्रेण&nbsp;। एकदेवत्येऽपि मन्त्रेऽनेकदेवतान्तरपदप्रयोगे सति तद्देवत्यव्यपदेशाभावात्&nbsp;।
            प्राधान्याभिधानं च नार्थपरत्वेन विनोपपद्यते&nbsp;॥ ४३&nbsp;॥
         </p> 
         
         <p xmlns="">ऊहदर्शनं न माता वर्घत इति&nbsp;। अर्थे च पुष्ट्यादिवृद्धेः प्रत्यक्षत्वात्प्रतिषेधासंभवा<span class="pageinfo">[159]</span> दानर्थक्यात्तदङ्गेष्विति शब्दे विज्ञायते&nbsp;। तत्रापि स्थौल्यादिवृद्धयसंभवादधिकार्थवाचित्वेन
            द्विवचनबहुवचनयोः प्रतिषेधः&nbsp;। स चार्थपरत्वे सर्वपशुविशेषणमात्राद्युपादित्सायां सत्यामवकल्पते&nbsp;।
            या चान्यपदवृद्धिसद्भावप्रतीतिरियं च<a id="N14" href="#n14"><sup>14</sup></a>&nbsp;। यद्यपि मातृप्रभृतीनां पारार्थ्यात्संबन्धिभेदादेव च भेदसिद्धेरनूह्यत्वं सदेवानुवदति
            तथाऽपि न्यायावगतानूहसंकीर्तनान्न्यायरहितेषूहसंप्रत्ययात्प्रकृतौ विवक्षितार्थता विज्ञायते&nbsp;।
            अन्यथा तु तददृष्टमविकृतैरेव साध्येत&nbsp;। तथा <b>यद्यप्यन्यदेवत्यः पशुराग्नेय्येवमनोता</b> कार्येत्यूहप्राप्तिदर्शनं, एव<b>मुस्राणां वपानामित्येवमादी</b>नां यथार्थमूहितानामेवाऽऽम्नानमपि विवक्षितार्थं भविष्यति&nbsp;। इतरथा प्राकृतपदत्यागेऽन्यकल्पने
            चादृष्टद्वयं कल्प्येत&nbsp;॥ ४४&nbsp;॥
         </p> 
         
         <p xmlns="">विधिरेव च ब्राह्मणाभिधस्तत्र तत्र पर्यायैरवयवान्वाख्याननिर्वचनादिभिश्चार्थप्रकाशनपरत्वं
            दर्शयति&nbsp;। अर्थानाश्रयणे हि सर्वं तदनर्थकं स्यात्&nbsp;। तस्माद्विवक्षितवचना मन्त्रा इति
            सिद्धम्&nbsp;॥ ४५&nbsp;॥
         </p> <span xmlns="" class="trailer">( इति मन्त्राधिकरणम् )&nbsp;॥ ४&nbsp;॥</span>
          
          
         
         
         
         
         <p xmlns="">एवं तावद्विध्यर्थवादमन्त्रनामधेयात्मकस्य वेदस्य धर्मं प्रत्युपयोगः साधित इदानीं पौरुषेयीषु
            स्मर्यमाणार्थावधिषु मन्वादिप्रणीतनिबन्धनासु स्मृतिष्वनिबद्धेषु चाऽऽचारेषु चिन्ता&nbsp;।
            तत्र किंचिदुदाहृत्य विचारः कर्तव्य इत्यष्टकादिस्मरणानि मन्वादिस्थानि <span class="pageinfo">[160]</span> तद्ग्रन्थसमर्पितानि प्रमाणाप्रमाणविचारविषयत्वेनोदाह्रियन्ते&nbsp;। संदेहहेतुश्चाभिधीयते&nbsp;।
         </p>
         
         <div xmlns="" class="lg">
            <span class="line">पारतन्त्र्यात्स्वतो नैषां प्रमाणत्वावधारणा&nbsp;।</span>
            <span class="line">अप्रामाण्यविकल्पस्तु द्रढिम्नैव विहन्यते&nbsp;॥</span>
            
         </div>
         
         <p xmlns="">मन्वादिवचनं स्मृत्यपेक्षं स्मृतिश्च मूलप्रमाणापेक्षिणीति नैकस्यापि वेदवन्निरपेक्षप्रामाण्यनिश्चयः&nbsp;।
            यतस्तु वेदवादिनामेवाविभागेनाविच्छिन्नपारम्पर्यपरिग्रहादार्ढ्यमतो नाप्रामाण्याध्यवसानमिति
            युक्तः संदेहः&nbsp;। तत्र पूर्वपक्षवादी वदति नैषां प्रामाण्यमेवापेक्षितव्यमिति&nbsp;। कुतः&nbsp;।
         </p>
         
         <div xmlns="" class="lg">
            <span class="line">पूर्वविज्ञानविषयं विज्ञानं स्मृतिरुच्यते&nbsp;।</span>
            <span class="line">पूर्वज्ञानाद्विना तस्याः प्रामाण्यं नावधार्यते&nbsp;।</span>
            
         </div>
         
         <p xmlns="">सर्वस्मरणानि हि प्रत्यक्षाद्यवगतेऽर्थे तदानुरूप्येणोपजायमानान्यर्थं समर्थयन्ति&nbsp;। तदिहाष्टकादीनां
            स्वर्गादिसाध्यसाधनभावं प्रत्यक्षादीनि तावन्न गृह्णन्तीति साधितम्&nbsp;। शब्दोऽपि यथाऽग्निहोत्रादिषु
            प्रत्यक्षेणोपलभ्यते नैवं मन्त्राः&nbsp;।
         </p>
         
         <div xmlns="" class="lg">
            <span class="line">प्रत्यक्षानुपलब्धे न शब्दे सद्भावकल्पना&nbsp;।</span>
            <span class="line">धर्मास्तित्वप्रमाणाद्धि विप्रकृष्टतरा भवेत्&nbsp;॥</span>
            
         </div>
         
         <p xmlns="">शब्दस्य तावदेकमेव प्रत्यक्षं प्रमाणम्&nbsp;। स चेत्तेनानवगम्यमानोऽप्यम्तीत्युच्यते ततो
            वरं धर्मास्तित्वमेव निष्प्रमाणकमभ्युपगतमिति&nbsp;।
         </p>
         
         <div xmlns="" class="lg">
            <span class="line">न वाऽऽनुमानमप्यस्मिन्नष्टकाश्रुतिकल्पने&nbsp;।</span>
            <span class="line">न हि स्मृतिस्तया व्याप्ता दृष्टाऽन्थद्वाऽनुमापकम्&nbsp;॥</span>
            
         </div>
         
         <p xmlns="">यथैव धर्मे संबन्धादर्शनान्न किंचिल्लिङ्गं क्रमते तथाऽष्टकादिश्रुतावपि&nbsp;।</p>
         
         <div xmlns="" class="lg">
            <span class="line">न वाऽऽगमेन तद्बोधो नित्येन कृतकेन वा&nbsp;।</span>
            <span class="line">विस्रम्भः कृतके नास्ति नित्यो नैवोपपद्यते&nbsp;॥</span>
            
         </div>
         
         <p xmlns="">यद्यप्यैन्द्रियकत्वादष्टकादिस्मृतीनां पौरुषेयागमगम्यत्वं संभवति&nbsp;। तथाऽपि विप्रलम्भभूयिष्ठत्वादश्रद्धेयवचनेषु
            पुरुषेष्वनध्यवसानम्&nbsp;। दृश्यन्ते ह्यनागमिकानप्यर्थानागमिकत्वाध्यारोपेण केचिदद्यत्वेऽप्यभिदधानाः&nbsp;।
            तेन मन्वादिभिरपि किमष्टकाश्रुतीरुपलभ्य वेदमूलत्वं स्वनिबन्धनानां प्रतिज्ञातमुतानुपलभ्यैव
            श्रद्धेयवाक्यत्वार्थमिति दुष्टपुरुषाकुलितचेतसां भवति संदेहः&nbsp;। तावता च प्रामाण्यविघातः&nbsp;।
            नित्यस्य वचनस्याऽऽदिमत्स्मरणमूलप्रतिपादने व्यापार एव नास्ति&nbsp;। न च मन्त्रलिङ्गानि स्वयं
            मूलत्वं प्रतिपद्यन्ते&nbsp;। <span class="pageinfo">[161]</span> विधिशून्यत्वात्&nbsp;। न च मूलान्तरं न्यायागतं सूचय&nbsp;। अन्यपरत्वात्&nbsp;। न च सर्वेषां स्मृतिप्रणयिनामविगानम्<a id="N15" href="#n15"><sup>15</sup></a>&nbsp;। येन पौरुषेयागमबलादुपलब्धपूर्वश्रुतिमूलत्वं स्यात्&nbsp;।
         </p>
         
         <div xmlns="" class="lg">
            <span class="line">न च विज्ञायते वाक्यं कीदृशं तैर्निरूपितम्&nbsp;।</span>
            <span class="line">अर्थवादादिरूपाद्धि पश्यामो भ्राम्यतो बहून्&nbsp;।</span>
            
         </div>
         
         <p xmlns="">यदि ह्येतदेकान्तेन गम्येत यथाविधि वाक्यान्येव मन्वादिभिरुपलब्धानीति&nbsp;। ततः काऽपि कल्पना
            स्यादद्यत्वेऽप्यन्यपरार्थवादादिवचनेभ्योऽपि भ्राम्यन्तः पुरुषा दृश्यन्ते&nbsp;। तेन तेष्वप्याशङ्का
            भवति&nbsp;। मृतसाक्षिकव्यवहारवच्च प्रलीनशाखामूलत्वकल्पनायां यस्मै यद्रोचते स तत्प्रमाणीकुर्यात्&nbsp;।
            तस्मान्नाऽऽगमेनापि मूलोपलब्धिः&nbsp;॥
         </p>
         
         <div xmlns="" class="lg">
            <span class="line">उपमानं त्वदृष्टेऽर्थे सदृशे चानिरुपिते&nbsp;।</span>
            <span class="line">नैवेष्टमिति तेनापि न मूलश्रुतिसाधनम्&nbsp;॥</span>
            
         </div> 
         <div xmlns="" class="lg">
            <span class="line">अर्थापत्त्याऽपि यत्किं चिन्मूलमित्यवगम्यते&nbsp;।</span>
            <span class="line">तच्चाप्रमाणपक्षेऽपि भ्रान्त्यादि न विरुध्यते&nbsp;॥</span>
            
         </div>
         
         <p xmlns="">यदि हि श्रुतिकल्पनेन विना स्मृतिर्नोपपद्यते ततः सम्यङ्‌मूला स्यात्&nbsp;। संभवति तु स्वप्नमूलत्वेन
            तेनानैकान्त्यादर्थापत्तेः सामान्यतो दृष्टस्य वाऽनवकाशः&nbsp;। तस्मादनुपलब्धिगोचरापन्नायां
            श्रुतौ सत्स्वपि मूलान्तरेष्वभिप्रेतमूलाभावान्निर्मूलत्वाभिधानम्&nbsp;। <b>ननु ये विदुरेवमितिकर्तव्यताक एवंफलकश्चासौ पदार्थः कर्तव्य इति</b>&nbsp;। अथ वा ये कर्तव्योऽसावितीत्थं विदुस्ते तथा विजानन्तस्तादृशाः कथमिवास्मान्विप्रलब्धुं
            न कर्तव्योऽसाविति वदेयुः&nbsp;। नन्वन्य एवं वदन्ति कर्तव्य इत्यन्ये न वा कर्तव्य इत्याहुः&nbsp;।
            कथमन्यत्वं यदा तेषामप्येवमयं स्मर्यत इति कथिते भवत्येवं प्रतिपत्तिः&nbsp;। अथ वा ये मन्वादयो
            विदुरकर्तव्योऽयं पदार्थ इति कथमिव ते विनाऽपराधेन लोकं वञ्चयितुं वदिष्यन्ति कर्तव्य
            एवायमिति&nbsp;। <b>स्मरणानुपपत्त्येति</b>&nbsp;। ये तावन्मन्वादिभ्योऽर्वाञ्चः पुरुषास्तेषां यज्ज्ञानं तत्तावदनवगतपूर्वार्थत्वान्न
            स्मृतिः&nbsp;। मन्वादीनामपि यदि प्रथमं किं चित्प्रमाणं संभाव्यते ततः स्मरणं भवेन्नान्यथा&nbsp;।
            कस्मात्पुनः पुत्रं दुहितरं वाऽतिक्रम्य वन्ध्यादौहित्रोदाहरणं कृतम्&nbsp;। स्थानतुल्यत्वात्&nbsp;।
            पुत्रादिस्थानीयं हि मन्वादेः पूर्वविज्ञानं <span class="pageinfo">[162]</span> दौहित्रस्थानीयं स्मरणमतश्च यथा दुहितुरभावं परामृश्य दौहित्रस्मृतिं भ्रान्तिं मन्यते
            तथा मन्वादिभिः प्रत्यक्षाद्यसंभवपरामर्शादष्टकादिस्मरणं मिथ्येति मन्तव्यम्&nbsp;। <b>यथैव पारम्पर्येणाविच्छेदादयं वेद इति</b>—वाक्यानुमानाभिप्रायेणोक्तम्&nbsp;।
         </p>
         
         <p xmlns="">इतरस्त्वर्थस्यैवाविच्छेदस्मरणमयमाहेति मत्वा पुनर्निर्मूलत्वमाह&nbsp;। वेदः पुनः सविशेषः
            प्रत्यक्षगम्यस्तत्र घटादिवदेव पुरुषान्तरस्थमुपलभ्य स्मरन्ति&nbsp;। तैरपि स्मृतमुपलभ्यान्येऽपि
            स्मरन्तोऽन्येभ्यस्तथैव समर्पयन्तीत्यनादिता&nbsp;। सर्वस्य चाऽऽत्मीयस्मरणात्पूर्वमुपलब्धिः
            संभवतीति न निर्म्मूलता&nbsp;। शब्दसंबन्धव्युप्तत्तिमात्रमेव चेह वृद्धव्यवहाराधीनम्&nbsp;। प्रागपि
            हि वेदशब्दादन्यवस्तु विलक्षणं वेदान्तरविलक्षणं वाऽध्येतृस्थमृग्वेदादिरूपं मन्त्रब्राह्मणादिरूपाणि
            चान्यविलक्षणान्युपलभ्यन्ते&nbsp;। सर्वेषां चानादयः संज्ञा इति तद्‌द्वारेणोत्तरकालमपि गम्यमानानां
            प्रत्यक्षत्वं साधितम्&nbsp;। नन्वष्टकादिषु पुरुषान्तरस्थेष्वपि कुम्भकारक्रियास्विव किं
            चिद्विज्ञानमूलमस्ति&nbsp;। यदि हि कर्मस्वरूपमात्रं स्मर्येत ततः पाकादि तदिन्द्रियैरन्याननुष्ठतो
            दृष्टवा परे स्मरेयुः&nbsp;। यतस्त्विह स्वर्गादिसाध्यसाधनसंबन्धःस्मर्यते&nbsp;। नासौ पुरुषान्तरेषूत्पद्यमानः
            कश्चिद्‌दृश्यत इत्यन्धपरम्परान्यायेनाप्रमाणता&nbsp;। सर्वस्यानादिव्यवहारोपन्यासेन वेदवत्प्रसिद्ध्यभिमानो
            भवत्यतोऽन्धपरम्परानिदर्शनम्&nbsp;। वेदे हि प्रामाण्यस्यानादित्वमिहाप्रामाण्यस्य&nbsp;। कथम्—
         </p>
         
         <div xmlns="" class="lg">
            <span class="line">यो यो ग्रहीता जात्यन्धः स स्वयं नोपलब्धवान्&nbsp;।</span>
            <span class="line">स्वातन्त्र्येणागृहीते च प्रामाण्यं नावतिष्ठते&nbsp;॥</span>
            
         </div>
         
         <p xmlns="">तादृशं वाऽष्टकादिस्मरणम्&nbsp;। न च चोदना मूलभूतोपलभ्यते&nbsp;। न चाननुभूतसंबन्धाऽनुमांतु शक्यते&nbsp;।
            यदि च वेदादुपलभ्य स्मृतयः प्रवर्तिताः स्युस्ततोऽर्थस्मरणवदित उपलभ्यायं मन्वादिभिः
            प्रणीत इत्यपि पारम्पर्येण स्मर्येत&nbsp;। स्यादेतद्&nbsp;। अर्थस्मरणेन कृतार्थानां निष्प्रयोजनं
            मूलस्मरणमनादराद्भ्रष्टमिति&nbsp;। तदयुक्तम्&nbsp;। न हि यत्कृतं प्रामाण्यं तदेव विस्मर्तुं युज्यते&nbsp;।
            अर्थस्भृतेः स्वतः प्रामाण्याभावात्&nbsp;। सर्वे पुरुषास्तावदेतज्जानन्ति यथा वेदमूलज्ञानाद्विना
            प्रामाण्यं न निश्चीयत इति ते कथमिव तत्रानादरं कुर्युः&nbsp;। अपि च—
         </p> <span xmlns="" class="pageinfo">[163]</span>
         
         <div xmlns="" class="lg">
            <span class="line">येन यत्नेन मन्वाद्यैरात्मवाक्यं प्रपाठितम्&nbsp;।</span>
            <span class="line">कस्मात्तेनैव तन्मूलं न समर्पिता&nbsp;॥</span>
            
         </div>
         
         <p xmlns="">यदि हि तैरप्यर्थमात्रमेवान्येभ्योऽधिगतं न वेदो दृष्ट इति ततस्तत्पूर्वकेष्वप्ययमेव
            पर्यनुयोग इति निर्मूलसंप्रदायत्वप्रसङ्गान्निर्मूलत्वान्न मुच्यसे&nbsp;। यदि तु प्रलीनशाखामूलता
            कल्प्येत ततः सर्वासां बुद्धादिस्सृतीनामपि तद्‌द्वारं प्रामाण्यं प्रसज्यते&nbsp;। यस्यैव
            च यदभिप्रेतं स एव तत्प्रलीनशाखामस्तके निक्षिप्य प्रमाणीकुर्यात्&nbsp;। अथ विद्यमानशारवागता
            एवैतेऽर्थास्तथाऽपि मन्वादय इति सर्वे पुरुषास्तत एवोपलप्स्यन्ते&nbsp;। युक्ततरा च स्वाध्यायाध्ययनविधेः
            साक्षाद्वेदादेव प्रतीतिरिति स्मृतिप्रणयनवैयर्थ्यं स्यात्&nbsp;। न च तद्विज्ञायते&nbsp;। कीदृशाद्वाक्यादिदं
            मन्वादिभिः प्रतिषन्नं किं विधिपरादुतार्थवादरूपादिति&nbsp;। पश्य—
         </p>
         
         <div xmlns="" class="lg">
            <span class="line">महताऽपि प्रयत्नेन तमिस्रायां परामृशन्&nbsp;।</span>
            <span class="line">कृष्णशुक्लविवेकं हि न कश्चिदधिगच्छति&nbsp;॥</span>
            
         </div>
         
         <p xmlns="">न च मन्वादिवचनाद्वेदमूलत्वं निश्चिनुमः&nbsp;। ते हि निर्मूलमपि विप्रलम्भादिहेतोरुक्त्या
            लोकं वञ्चयितुमेवं वदेयुः&nbsp;। तस्मादप्रमाणम्&nbsp;॥ १&nbsp;॥
         </p>
          
         
         
         <p xmlns="">सर्वथा तावन्मन्वादिप्रणीताः सन्निबन्धनाः स्मृतयः शेषाणि च विद्यास्थानानि स्वार्थं
            प्रतिपादयन्त्युपलभ्यन्ते&nbsp;। मन्वादीनां चाप्रत्यक्षत्वात्तद्विज्ञानमूलमदृष्टं किं चिदवश्यं
            कल्पनीयम्&nbsp;। तत्र च—
         </p>
         
         <div xmlns="" class="lg">
            <span class="line">भ्रान्तेरनुभवाद्वाऽपि पुंवाक्याद्विप्रलम्भनात्&nbsp;।</span>
            <span class="line">दृष्टानुगुण्यसाध्यत्वाच्चोदनैव लघीयसी&nbsp;॥</span>
            
         </div>
         
         <p xmlns="">सर्वत्रैव चादृष्टकल्पनायां तादृशं कल्पयितव्यं यद्दृष्टं न विरुणाद्वि न वाऽदृष्टान्तरमासञ्जयति&nbsp;।
            तत्र भ्रान्तौ तावत्सम्यङ्‌निबद्धशास्त्रदर्शनविरोधापत्तिः सर्वलोकाभ्युपगतदृढप्रामाण्यबाधश्च&nbsp;।
            इदानींतनैश्च पुरुषैरपि भ्रान्तिर्मन्वादीनामनुवर्तिता&nbsp;। तत्परिहारोपन्यासश्च मन्वादीनामित्यनेकादृष्टकल्पना&nbsp;।
            अनुभवेऽपि स एव तावदनुभवः कल्पयितव्यः&nbsp;। पुनश्चेदानींतनसर्वपुरुषजातिविपरीतसामर्थ्यकल्पना,
            मन्वादेस्तच्चैतंत्सर्वज्ञवादे निराकृतम्&nbsp;। पुरुषवाक्यपराऽप्यन्धपरम्परया निराकृता&nbsp;।
            न हि निष्प्रतिष्ठप्रमाणात्मलाभो दृश्यते&nbsp;। तथा विप्रलम्भेऽपि तत्कल्पना&nbsp;। विप्रलिप्सा
            प्रयोजनं लोकस्य च तत्र भ्रान्तिस्तस्याश्चेयन्तं कालमनुवृत्तिरित्याद्याश्रयणीयम्&nbsp;।
            उत्पन्नस्य च दृढस्य प्रत्ययस्यप्रामाण्य <span class="pageinfo">[164]</span> निराकरणाद्‌दृष्टविरोधः&nbsp;। तस्मात्सर्वेभ्यश्चोदनाकल्पनैव ज्यायसी&nbsp;। तत्र हि तन्मात्रादृष्टाभ्युपगमः&nbsp;।
            शेषास्तु महाजनपरिग्रहादयः सर्वेऽनुविधीयन्ते&nbsp;। संभाव्यते च मन्वादीनां चोदंनापूर्वविज्ञानकारणत्वेन&nbsp;।
            तदर्थमेवाऽऽह—<b>तेनोपपन्नो वेदसंयोगस्त्रैवर्णिकानामिति</b>&nbsp;। यानि पुनरनुपपन्नवेदसंभावनानां म्लेच्छादीनामतीन्द्रियार्थस्मरणानि तेषां मूलकल्पनावेलायामेव
            चोदना संभावनापदं नाऽऽरूढेति मिथ्यात्वहेतुभूतचतुष्टयपारिशेष्यादप्रमाणत्वम्&nbsp;। संभावितायां
            पुनश्चोदनायां कारणान्तंरनिषेधे कृते निर्मूलत्वासंभवात्परिशेषसिद्धं चोदनामूलत्वम्&nbsp;।
            यत्तु किमर्थं चोदना नोपलभ्यन्त इति&nbsp;। तत्र के चिदाहुः&nbsp;। नित्यानुमेयास्ता न कदा चिदुच्चार्यन्ते&nbsp;।
            यथालिङ्गादिकल्पिताः&nbsp;। कथमनुच्चारितानां मूलत्वोपपत्तिरिति चेत्&nbsp;। नैष दोषः&nbsp;। पाठाविच्छेदवत्पारम्पर्येण
            स्मरणात्तत्सिद्धेः&nbsp;। यथैव हि ग्रन्थः संप्रदायादविच्छिन्नोऽस्तित्वं भजते तथैव प्रतिज्ञया
            नित्यानुमेयश्रुतिसंप्रदायाविच्छेदसिद्धिः&nbsp;। तत्त्वयुक्तम्&nbsp;। अन्धपरम्परान्यायादेव&nbsp;।
            या हि चोदना न कदाचिदुच्चार्यते तस्याः सर्वपुरुषप्रत्यक्षादिप्रसराभावाद्‌दुर्लभतरमस्तित्वम्&nbsp;।
            तथा च स्मृतेरपि सैव वन्ध्यादौहित्रतुल्यता&nbsp;। लिङ्गादीनां तु नित्यत्वान्नित्यमनुच्चरितश्रुत्यनुमानकारणत्वमविरुद्धम्&nbsp;।
            तेन वरं प्रलीनश्रुत्यनुमानमेव&nbsp;। न च प्रलयो न संभाव्यते&nbsp;। दृश्यते हि प्रमादालस्यादिभिः
            पुरुषक्षयाच्चाल्पविषयत्वम्&nbsp;। न चैवं सति यत्किं चित्प्रमाणमापत्स्यते&nbsp;। शिष्टत्रैवर्णिकदृढस्मरणान्यथानुपपत्तिलभ्यत्वाच्छ्रुत्यनुमानस्य&nbsp;।
            यद्वा विद्यमानशाखागतश्रुतिमूलत्वमेवास्तु&nbsp;। कथमनुपलब्धिरिति चेदुच्यते—
         </p>
         
         <div xmlns="" class="lg">
            <span class="line">शाखानां विप्रकीर्णत्वात्पुरुषाणां प्रमादतः&nbsp;।</span>
            <span class="line">नानाप्रकरणस्थत्वात्स्मृतेर्मूलं न दृश्यते&nbsp;॥</span>
            
         </div>
         
         <p xmlns="">यत्तु किमर्थं वेदवाक्यान्येव नोपसंगृहीतानीति&nbsp;। संप्रदायविनाशभीतेः&nbsp;। विशिष्टानुपूर्व्या
            व्यवस्थितो हि स्वाध्यायोऽध्येतव्यः श्रूयते&nbsp;। स्मार्ताश्चाऽऽचाराः के चित्कचित्क्वस्यां
            चिच्छाखायाम्&nbsp;। तत्रापि तु केचित्पुरुषमेवाधिकृत्याऽऽम्नायन्ते&nbsp;। येन क्रतुप्रकरणाम्नाताः
            केनचिन्नित्तेनोत्कृष्यमाणाः पुरुषधर्मतां भजन्ते&nbsp;। यथा ‘<b>मलवद्वाससा सह न संव देत्<a id="N16" href="#n16"><sup>16</sup></a></b>’ ‘<b>तस्मान्न ब्राह्मणायावगुरेत्<a id="N17" href="#n17"><sup>17</sup></a></b>‘ <b>इत्येवमादयः</b>&nbsp;। तत्र यदि तावत्तान्येव वाक्यान्युद्धृत्याध्यापयेयुस्ततः क्रमान्यत्वात्स्वाध्यायविधिविरोधः
            स्यात्&nbsp;। अनेन च निर्देशेनान्येऽप्यर्थवादोद्धारेण विधिमात्रमधीयीरन्कर्मौपयिकमात्रं
            वा&nbsp;। तत्र वेदप्रलयः प्रसज्येत&nbsp;। न चावश्यं मन्वादयः सर्वशाखाध्यायिनः&nbsp;।
         </p>
         
         <p xmlns="">ते हि प्रयत्नेन शाखान्तराध्यायिभ्यः श्रुत्वाऽर्थमात्रं स्ववाक्यैरविस्मरणार्थं निबध्नीयुः&nbsp;।
            न च वाक्यविशेषो ज्ञायते&nbsp;। यथैव हि स्मृतेर्दृढत्वाद्भ्रान्तिमूलत्वं नास्त्येवमर्थवादमूलत्वमपि&nbsp;।
            शक्नुवन्ति हि ते विध्यर्थवादौ विवेक्तुम्&nbsp;। तत्र स्मृतेर्विध्यात्मकत्वात्प्रकृतिता<span class="pageinfo">[165]</span> दात्म्यानुमानलब्धास्पदेऽर्थवादपूर्वकत्वं निष्प्रमाणकम्&nbsp;। अपि च वेदोऽखिलो धर्ममूलं
            ससर्वोऽभिहितो वेद इति च स्वयमेव स्मृर्तृभिरात्मा बध्वा समर्पितस्तच्चैतन्नियोगतस्तत्कालैः
            कर्तृभिर्बुद्धिकारित्वादुपलब्धमतः सिद्धं वेदद्वारं प्रामाण्यम्&nbsp;। यस्तु कर्तृसामान्यात्स्वतन्त्रमेव
            प्रामाण्यं वेदमूलत्वं वाऽनुमानेन साधयति तस्यार्थकामानुसारिभिर्दृष्टार्थैराचारैरनेकान्तः&nbsp;।
            श्रूयमाणश्रुत्यधीनप्रामाण्यापत्तेश्च विरुद्धता तस्मादर्थापत्तिरेवात्राव्यभिचारादुपचारात्पश्चान्मानादनुमानत्वेनोक्ता&nbsp;।
            <b>अस्या एव स्मृतेर्द्रढिम्न इति</b>&nbsp;। दृढत्वात्कारणानुमानमथ वा दृढत्वस्य&nbsp;। <b>न हि मनुष्या इहैवेति</b>&nbsp;। निःशेषसंस्कारच्छिदा मरणेनान्तरित्वात्कर्मफलसंबन्धानुसंधानासंभवेनोच्यते&nbsp;। <b>स्मृतिवैदिकपदार्थयोः कर्तृसामान्यादुपपन्नो वेदसंयोगस्त्रैवर्णिकानामिति</b>&nbsp;। चोदनामूलसंभावनापदलाभार्यम्&nbsp;। <b>विस्मरणमप्युपपद्यत इति</b>&nbsp;। दृश्यते ह्यद्यत्वेऽप्यर्थस्मरणं ग्रन्थनाशश्च&nbsp;। यदा तु शाखान्तरेषु विद्यन्त एव ताः
            श्रुतयस्तदाऽपि कस्यां शाखायां काः पठयन्तइत्यस्यांशस्य विस्मरणम्&nbsp;। वैदिकत्वमात्रं तु
            प्रामाण्यसिद्धये परिपालयन्ति&nbsp;। तद्विशेषज्ञानं पुनरनौपयिकत्वादनादर्तव्यमेव&nbsp;। <b>तथा प्रत्युपस्थितनियमानामिति</b>&nbsp;। आगतमागतं निमित्तं प्रति ये नियम्यन्ते वृद्धवयःप्रत्युत्थानादयस्तेषाम्&nbsp;। <b>दृष्टार्थत्वादेव प्रामाण्यमिति</b>&nbsp;। एतदयुक्तम्&nbsp;। कुतः—
         </p>
         
         <div xmlns="" class="lg">
            <span class="line">धर्मं प्रति यतोऽत्रेदं प्रामाण्यं प्रस्तुतं स्मृतेः&nbsp;।</span>
            <span class="line">तस्मात्कृष्यादिवत्तेषामुपन्यासो न युज्यते&nbsp;।</span>
            
         </div>
         
         <p xmlns="">न हि यावत्किं चिदाचरणं तस्य सर्वस्य मूलमिह प्रमाणी क्रियते&nbsp;। धर्मजिज्ञासाधिकारात्&nbsp;।
            यदि च गुर्वनुगमादीनां केवलं दृष्टार्थत्वमेव स्यात्ततः कृष्यादिवद्धर्मं प्रत्य<span class="pageinfo">[166]</span> प्रामाण्यमेवेति नोपन्यसितव्याः&nbsp;। स्यादेतदप्रमाणत्वेनैषामुपन्यास इति&nbsp;। न&nbsp;। तथा सति
            “हेतुदर्शनाच्च” इत्यत्रोदाहर्तव्या भवेयुः&nbsp;। तस्माच्छ्रेयांप्तमिति च दर्शनं निष्फलम्&nbsp;।
            न च नियोगतः शास्त्रादृते प्राप्तिः&nbsp;। शक्यते ह्युपायान्तरेणापि सामदानादिना गुरुरध्यापनादीनि
            कारयितुम्&nbsp;। तत्रास्ति नियमविधेरवकाशः&nbsp;। सर्वत्र च यथा कथं चिल्लोकपङ्‌क्तिसहायोपादानात्मरक्षणप्रीत्युत्पादादिका
            दृष्टार्थता भाष्यकारोक्ता शक्या वक्तुम्&nbsp;। न चावघातादीनां वृष्टिकामयागादीनां च दृष्टार्थानामवैदिकत्वम्&nbsp;।
            तस्मात्सत्यपि दृष्टार्थत्वे संभाव्यते वेदमूलत्वं नियमादृष्टसिद्धेरनन्यप्रमाणकत्वात्&nbsp;।
            अतश्च गुर्वनुगमनादेर्नैमित्तिकत्वादक्रियायां प्रत्यवायः करणे च न भवति&nbsp;। दृष्टं च प्रीतो
            गुरुरध्याययिष्यतीत्येवमादि निष्पद्यते&nbsp;। नियमाच्चाविघ्नसमाप्त्यर्थापूर्वसिद्धिः&nbsp;। एवं
            च “आचाराद्गृह्यमाणेषु तथा <a id="N18" href="#n18"><sup>18</sup></a>स्यादित्यत्र सकृदसकृद्वाऽनुष्ठानमिति विचारो युक्तः&nbsp;। इतरथा तु दृष्टार्थत्ववशेनैवोदकपानादिवदवधारणं
            स्यात्&nbsp;। यत्तु भाष्यकारेण दृष्टार्थत्वादेव प्रामाण्यमित्युक्तं तत्पूर्वपक्षवाद्यतिशयार्थम्&nbsp;।
            एतदुक्तं भवति&nbsp;। यास्तावददृष्टार्थाः स्मृतयस्ताः कथं चिदप्रमाणी कुर्याद्भवान्, इमाः
            पुनर्गुर्वनुगमनादिविषयाः कथमिवाप्रमाणं भविष्यन्तीति&nbsp;। सभाप्रपादीनां यद्यपि विशेषश्रुतिर्नैव
            कल्प्यते तथाऽपि परोपकारश्रुत्यैव समस्तानामुपादानात्प्रामाण्यम्&nbsp;। तस्माच्छ्रेयांसमित्यश्वे
            गर्दभेनानुगन्तव्ये सिद्धवच्छ्रेयसामूनैरनुगमनं दर्शयति&nbsp;। यथा धन्वनि निरुदके कृताः प्रपाः
            परेषामुपकुर्वन्त्येवं त्वमिति देवतास्तुतिपरे वाक्ये सिद्धवत्प्रपासद्भाव&nbsp;। स्तस्याश्च
            पारार्थ्यं दृश्यते&nbsp;। गोत्रचिह्नं शिखाकर्म तत्राप्याचारनियमस्यादृष्टार्थत्वान्नैव तावन्मात्रमेव
            प्रयोजनम्&nbsp;। शक्यं ह्यपायान्तरेणापि गोत्रं स्मर्तुं तेनान्य एवाभिप्रायः&nbsp;। कर्माङ्गभूतं
            तावच्चतुरवत्तपञ्चावत्तादिविभागसिद्धयर्थमवश्यं स्मर्तव्यं गोत्रम्&nbsp;। अतश्च तच्चिह्‌नार्थमपि
            तावच्छिखाकल्पस्मृतेः प्रामाण्यमस्तु&nbsp;। तन्नियमादृष्टस्य त्वेकान्तेनैवानन्यगतित्वात्पुरुषार्थता
            सेत्स्यतीति&nbsp;। तेन सर्वस्मृतीनां प्रयोजनवती प्रामाण्यसिद्धिः&nbsp;। तत्र यावद्धर्ममोक्षसंबन्धि
            तद्वेदप्रभवम्&nbsp;। यत्त्वर्थसुखविषयं तल्लोकव्यवहारपूर्वकमिति विवेक्तव्यम्&nbsp;। एषैवेतिहासपुराणयोरप्युपदेशवाक्यानां
            गतिः&nbsp;। उपाख्यानानि त्वर्थवादेषु व्याख्यातानि&nbsp;। यत्तु पृथिवीविभागकथनं तद्धर्माधर्मसाधनफलोपभोगप्रदेशविवेकाय
            किंचिद्दर्शनपूर्वकं किंचिद्वेदमूलम्&nbsp;। <span class="pageinfo">[167]</span> वंशानुक्रमणमपि ब्राह्मणक्षंत्रियजातिगोत्रज्ञानार्थं दर्शनस्मरणमूलम्&nbsp;। देशकालपरिमाणमपि
            लोकज्योतिःशास्त्रव्यवहारसिद्धयर्थं दर्शनगणितसंप्रदायानुमानपूर्वकम्&nbsp;। भाविकथनमपि त्वनादिकालप्रवृत्तयुगस्वभावधर्माधर्मानुष्ठानफलविपाकवैचित्र्यज्ञानद्वारेण
            वेदमूलम्&nbsp;। अङ्गविद्यानामपि क्रत्वर्थपुरुषार्थप्रतिपादनं लोकवेदपूर्वकत्वेन विवेक्तव्यम्&nbsp;।
            तत्र शिक्षायां तावद्यद्वर्णकरणस्वरकालादिप्रविभागकथनं तत्प्रत्यक्षपूर्वकम्&nbsp;। यत्तु
            तथाविज्ञानात्प्रयोगे फलविशेषस्मरणम्&nbsp;। मन्त्रो हीनः स्वरतो वर्णतो वेति च प्रत्यवायस्मृतिस्तद्वेदमूलम्&nbsp;।
            एवं कल्पसूत्रेष्वर्थवादादिमिश्रशाखान्तरविप्रकीर्णन्यायलभ्यविध्युपसंहारफलमर्थनिरूपणं
            तत्तत्प्रमाणमङ्गीकृतम्&nbsp;। लोकव्यवहारपूर्वकाश्च केचिदृत्विगादिव्यवहाराः सुखार्थहेतुत्वेनाऽऽश्रिताः&nbsp;।
            व्याकरणेऽपि शब्दापशब्दविभागज्ञानं साक्षाद्वृक्षादिविभागवत्प्रत्यक्षनिमित्तम्&nbsp;। साधुशब्दप्रयोगात्फलसिद्धिरपशब्देन
            तु फलवैगुण्यं भवतीति वैदिकम्&nbsp;। छन्दोविचित्यामपि गायत्र्यादिविवेको लोकवेदयोः पूर्ववदेव
            प्रत्यक्षः&nbsp;। तज्ज्ञानपूर्वकप्रयोगात्तु फलमिति श्रौतम्&nbsp;। तथा चानिष्टं श्रूयते&nbsp;। यो
            ह वाऽविदितार्षेयच्छन्दोदैवतब्राह्मणेन मन्त्रेण यजति याजयति वेत्यादि&nbsp;। ज्योतिःशास्त्रेऽपि
            युगपरिवर्तपरिमाणद्वारेण चन्द्रादित्यादिगतिविभागेन तिथिनक्षत्रज्ञानमविच्छिन्नसंप्रदायगणितानुमानगूलं
            ग्रहसौस्थ्यदौस्थ्यनिमित्तपूर्वकृतशुभाशुभकर्मफलविपाकसूचनं तद्गतशान्त्यादिविधानद्वारेण
            वेदमूलम्&nbsp;। एतेन सामुद्रवास्तु विद्यादि व्याख्यातम्&nbsp;। ईदृशा वा विधयः सर्वत्रानुमातव्याः&nbsp;।
            ईदृशे गृहशरीरादिसंनिवेशे सत्येतदेतच्च प्रतिपत्तव्यमिति&nbsp;। मीमांसा तु लोकादेव प्रत्याक्षानुमानादिभिरविच्छिन्नसंप्रदायपण्डितव्यवहारैः
            प्रवृत्ता&nbsp;। न हि कश्चिदपि प्रथममेतावन्तं युक्तिकलापमुपसंहर्तुं क्षमः&nbsp;। एतेन न्यायविस्तरं
            व्याचक्षीत&nbsp;॥
         </p>
         
         <div xmlns="" class="lg">
            <span class="line">विषयो वेदवाक्यानां पदार्थैः प्रतिपाद्यते&nbsp;।</span>
            <span class="line">ते च जात्यादिभेदेन संकीर्णौ लोकवर्त्मनि&nbsp;॥</span>
            
         </div> 
         <div xmlns="" class="lg">
            <span class="line">स्वलक्षणविविक्तैस्तैः प्रत्यक्षादिभिरञ्जसा&nbsp;।</span>
            <span class="line">परीक्षकार्पितैः शक्याः प्रविवेक्तुं न तु स्वतः&nbsp;॥</span>
            
         </div> 
         <div xmlns="" class="lg">
            <span class="line">वेदोऽपि विप्रकीर्णात्मा प्रत्यक्षाद्यवधारितः&nbsp;।</span>
            <span class="line">स्वार्थं साधयतीत्येवं ज्ञेयास्ते न्यायविस्तरात्&nbsp;॥</span>
            
         </div>
         
         <p xmlns="">तथा च मानवेऽप्यभिहितम—</p>
         
         <div xmlns="" class="lg">
            <span class="line">प्रत्यक्षमनुमानं च शाब्दं च विविधागमम्&nbsp;।</span>
            <span class="line">त्रयं सुविदितं कार्यं धर्मशुद्धिमभीस्मता&nbsp;॥</span>
            
         </div>
         
         <p xmlns="">तथा—यस्तर्केणानुसंधत्ते स धर्मं वेद नेतरः&nbsp;॥</p>
         
         <p xmlns="">इत्यादिभिस्तर्कविशुद्धिराश्रिता&nbsp;। प्रायेण च मनुष्याणामधर्मभूयिष्ठत्वात्तज्ज्ञानप्रतिबद्धाः
            प्रतिभास्तेषु तेषु कुमार्गेषु प्रवर्तन्ते&nbsp;। तत्र लोकार्थवादोपनिषत्प्रसूतैस्तर्कशास्त्रैः
            सर्वविप्र<span class="pageinfo">[168]</span> तिपत्तिमुखप्रदर्शनम्&nbsp;। तदुपपत्तयस्तद्बलाबलपूर्वकं च निश्चयद्वारं कथ्यते&nbsp;। अन्यथा
            पुनः—
         </p>
         
         <div xmlns="" class="lg">
            <span class="line">प्रतिमान्त्यः स्वयं पुंसामपूर्वा ह्युपपत्तयः&nbsp;।</span>
            <span class="line">भ्रान्तिं बहुमताः सत्यः कुर्युरज्ञानबोधनात्&nbsp;॥</span>
            
         </div>
         
         <p xmlns="">सर्वासु तु प्रदर्शितासु स्वातन्त्र्येण बिशोधयन्तः काश्चिदुत्सृज्यान्याः प्रमाणी करिष्यन्ति&nbsp;।
            यदपि च नित्यानित्यपृथक्त्वैकत्वसामान्यविशेषव्यतिरेकाद्येकान्तप्रतिपादनं तदपि पक्षपातादृतेऽन्यतरांशनिरूपणाशक्तेः&nbsp;।
            अवश्यं च सर्वात्मकवस्तुयुगपद्ग्रहणासम्भवात्तद्भागोपनिपातिपदविषयविवेकार्थमेकैकनिरूपणमादरेण
            कर्तव्यम्&nbsp;। अन्यथा येऽनवाप्तसामान्यविशेषाद्युपपतयः पुरुषास्ते पदप्रतिपाद्यं निष्कृष्टं
            वस्तुभागं लोकमात्रालोचनेन नैवाध्यवस्येयुः&nbsp;। मन्त्रार्थवादोपात्ताश्च स्तुतिनिन्दास्तत्तन्नित्यानित्यैकपृथक्त्वैकान्तमाश्रित्य
            तत्र तत्र विधिप्रतिषेधाङ्गत्वेन प्रवर्तमानाः पक्षपातप्रतिपादितवस्तुधर्मवैचित्र्यादृते
            निरालम्बना स्युः&nbsp;। याश्चैताः प्रधानपुरुषेश्वरपरमाणुकारणादिप्रक्रियाः सृष्टिप्रलयादिरूपेण
            प्रतीतास्ताः सर्वा मन्त्रार्थवादज्ञानादेव दृश्यमानसूक्ष्मस्थूलद्रव्यप्रकृतिविकारभावदर्शनेन
            च द्रष्टव्याः&nbsp;। प्रयोजनं च स्वर्गयागाद्युत्पाद्योत्पादकविभागज्ञानम्&nbsp;। सर्गप्रलयोपवर्णनमपि
            दैवपुरुषकारप्रभावप्रविभागदर्शनार्थम्&nbsp;। सर्वत्र हि तद्बलेन प्रवर्तते तदुपरमे चोपरमतीति
            विज्ञानमात्रक्षणभङ्गनैरात्म्यादिवादानामप्युपनिषदर्थवादप्रभवत्वं विषयेष्वात्यन्तिकं
            रागं निवर्तयितुमित्युपपन्नं सर्वेषां प्रामाण्यम्&nbsp;। सर्वत्र च यत्र कालान्तरफलत्वादिदानीमनुभवासंभवस्तत्र
            श्रुतिमूलता&nbsp;। सांदृष्टिकफले तु वृश्चिकविद्यादौ पुरुषान्तरे व्यवहारदर्शनादेव प्रामाण्यमिति
            विवेकसिद्धिः&nbsp;॥ २&nbsp;॥
         </p>
          
         <span xmlns="" class="trailer">( इति स्मृत्याचारप्रामाण्याधिकरणम्&nbsp;॥ १&nbsp;॥ )</span>
          
         
         
         
         
         <div xmlns="" class="lg">
            <span class="line">स्मृतिप्रामाण्यमुत्सृष्टं प्रसक्तं सर्वगोचरम्&nbsp;।</span>
            <span class="line">सति वेदविरुद्धत्वे तदिदानीमपोद्यते&nbsp;॥</span>
            
         </div>
         
         <div xmlns="" class="lg">
            <span class="line">विरोधे त्वनपेक्षं स्यादसति ह्यनुमीयते&nbsp;।</span>
            <span class="line">विरोधे वेदवाक्येन तेन चार्थेऽनधिष्ठिते&nbsp;॥</span>
            
         </div>
         
         <p xmlns="">यावती स्मृतिः प्रत्यक्षवेदवाक्यविरुद्धा तां सर्वामुदाहृत्य संप्रधार्यते&nbsp;। किं पुनस्तादृश्यपि
            धर्मप्रमाणत्वेनावधार्यते&nbsp;। किं वा पर्युदस्यत इति&nbsp;। कुतः संशय इति चेदुच्यते&nbsp;।
         </p><span xmlns="" class="pageinfo">[169]</span>
         
         <div xmlns="" class="lg">
            <span class="line">विरोधपरिहाराद्वा सति वा तुल्यमूलतः&nbsp;।</span>
            <span class="line">अबाधो वा भवेदस्या बाधो वा तद्विपर्ययात्&nbsp;॥</span>
            
         </div>
         
         <p xmlns="">एकविषये विरुद्धार्थोपसंहारिणी विज्ञाने विरुध्येते बलवदबलवत्त्वनिर्णयाच्च बाध्यबाधकभावं
            प्रतिपद्येते&nbsp;। तद्यदि शङ्कितविरोधयोरपि श्रुतिस्मृत्योः केनचित्प्रकारेण भिन्नविषयत्वेन
            व्यवस्था सिध्येत्&nbsp;। विधेयप्रतिषेध्ययोर्वा विरोधाभावादेकस्मिन्नपि विषये समुच्चयसंभवादेकप्रयोगगतत्वासंभवाद्वोभयोः
            प्रामाण्याङ्गीकरणेन प्रयोगान्तरे चोभयानुग्रहः स्यादित्येवं विकल्पाश्रयणेऽप्यत्यन्तविरोधाभावात्प्रत्यक्षानुमितश्रुतिजनितज्ञानयोश्च
            वैदिकत्वाविशेषे तुल्यबलत्वकल्पनादुभयप्रामाण्यमुपपत्स्यते&nbsp;। ततो यथोपन्यस्तविषयेऽपि
            स्मृतिप्रामाण्यमपेक्षितव्यम्&nbsp;। अथ तु प्रयत्नेनान्विष्यमाणेऽपि न विषयान्तरकृता व्यवस्था
            नापि प्रमेयाविरोधात्समुच्चयो नापि विकल्पेनोभयानुग्रहः किं तर्ह्युभयपीडनादत्यन्तविरोध
            एव&nbsp;। प्रत्यक्षानुमेयश्रुत्योश्च लौकिकप्रत्यक्षानुमानवन्महान्बलविशेषस्तदा गत्यन्तराभावादभयानुग्रहासंभवे
            श्रुतिबलीयस्त्वेन स्मृतिप्राभाण्यमुपेक्षणीयं भविष्यतीति&nbsp;।
         </p>
         
         <div xmlns="" class="lg">
            <span class="line">किं तावत्प्राप्नुयादत्र विरोधेऽपि प्रमाणता&nbsp;।</span>
            <span class="line">अप्रामाण्यप्रसङ्गे हि मर्यादातिक्रमो भवेत्&nbsp;॥</span>
            
         </div>
         
         <p xmlns="">अनाशङ्कितविप्रलम्भभ्रान्त्यादिमूला ह्यव्याहतवेदमूलत्वावधारणाः स्मृतयो निर्व्याजप्रामाण्याः
            शक्यन्ते धर्मव्यवहाराङ्गत्वेन स्थापयितुम्&nbsp;। यदा तु वेदविरुद्धत्वहेतुदर्शनपरस्परविगानादिना
            केनचिदपि च्छलेनाऽऽसामप्रामाण्यं कल्प्यते तदा बहुशाखाखिलप्रकरणादिभेदभिन्नेषु वेदेषु
            श्रुतिलिङ्गाद्यात्मकोपदेशनामादिद्वारातिदेशात्मकविचित्रप्रमाणभागेषु<a id="N19" href="#n19"><sup>19</sup></a> को जानाति का स्मृतिः कीदृशेन वेदभागेन विरुध्यमाना कदाऽनुमास्यत इति&nbsp;। अतश्चैवं जाताशङ्कैर्नैव
            क्वचिदपि विश्वस्येत&nbsp;। अविश्वासाच्चात्यन्तमेव प्रामाण्यं प्रतिहन्येत&nbsp;। तथा हि—
         </p>
         
         <div xmlns="" class="lg">
            <span class="line">कदाचिच्छ्रुतिमूलत्वमुक्वा भ्रान्त्यादिमूलता&nbsp;।</span>
            <span class="line">स्मृतिभिः प्रतिपन्ना चेत्कस्तामिन्द्रोऽपि वारयेत्&nbsp;॥</span>
            
         </div><span xmlns="" class="pageinfo">[170]</span>
         
         <div xmlns="" class="lg">
            <span class="line">एकमूलव्यवस्थायां मूलान्तरनिराक्रिया&nbsp;।</span>
            <span class="line">अप्रमाण्यनिवृत्त्यर्थं शक्या न तदुपेक्षणे&nbsp;॥</span>
            
         </div>
         
         <p xmlns="">किं च—</p>
         
         <div xmlns="" class="lg">
            <span class="line">परस्परविरुद्धत्वं श्रुतीनां न भवेद्यदि&nbsp;।</span>
            <span class="line">स्मृतेः श्रुतिविरुद्धायास्ततो मूलान्तरं भवेत्&nbsp;॥</span>
            
         </div>
         
         <p xmlns="">यदा तूदितानुदिताग्निहोत्रहोमविधिवदतिरात्रगतषोङशिग्रहणवच्च सहस्रशः श्रुतयोऽप्यसंभवद्युगपदनुष्ठानार्थतया
            परस्परविरुद्धा दृश्यन्ते तदा यदि नाम कासां चित्स्मृतीनां स्ववेदशाखागतवचनविपरीतार्थशाखान्तरवचनमूलानामधीतवाक्यविरोधो
            दृश्यतेऽतस्तावतैव सर्वशाखाप्रत्ययकर्मव्यवहारिणां स्वयमश्रुतानधीतत्वमात्रेण दृढस्मरणोपस्थापितपुरुषान्तरस्थ
            श्रुतिनिराकरणं न शोभते न चैकं <a id="N20" href="#n20"><sup>20</sup></a> प्रतिशिष्यत इति हि सर्वश्रुतीनां सर्वपुरुषान्प्रति प्रामाण्यादध्ययनवच्च स्मृतेरपि
            श्रुतिधारणसामर्थ्यात्&nbsp;।
         </p>
         
         <div xmlns="" class="lg">
            <span class="line">तस्माद्यथा विरोधेऽपि पठयमानप्रमाणता&nbsp;।</span>
            <span class="line">पठितस्मर्यमाणानां तथैवेत्यवधार्यताम्&nbsp;॥</span>
            
         </div>
         
         <p xmlns="">किं च&nbsp;।</p>
         
         <div xmlns="" class="lg">
            <span class="line">अविरोधे श्रुतिर्मूलं न मूलान्तरसंभवः&nbsp;।</span>
            <span class="line">विरोधे त्वन्यमूलत्वमिति स्यादर्धवैशसम्<a id="N21" href="#n21"><sup>21</sup></a>&nbsp;।</span>
            
         </div>
         
         <div xmlns="" class="lg">
            <span class="line">मूलान्तरं निरस्तं च सामान्येनैव यत्पुरा&nbsp;।</span>
            <span class="line">तदनुप्राण्यते पश्चाद्विरोधे नेत्यतिक्रिया<a id="N22" href="#n22"><sup>22</sup></a>&nbsp;।</span>
            
         </div>
         
         <div xmlns="" class="lg">
            <span class="line">तेनाऽऽसां श्रुतिमूलत्वं सर्वदैव व्यवस्थितम्&nbsp;।</span>
            <span class="line">मूलान्तरप्रवेशे वा किं तत्प्रामाण्यतृष्णया&nbsp;॥</span>
            
         </div>
         
         <div xmlns="" class="lg">
            <span class="line">किं च भ्रान्त्यादिमूलानां संभवासंभवाश्रयः&nbsp;।</span>
            <span class="line">स्मृतीः प्रतिविरुद्धोऽयं बाधपक्षो न युज्यते&nbsp;॥</span>
            
         </div>
         
         <div xmlns="" class="lg">
            <span class="line">तेनाऽऽसां यदि वा नैव क्वचिदस्ति प्रमाणता&nbsp;।</span>
            <span class="line">सर्वत्राव्याहता वा स्यान्न त्वर्धजरतीयता<a id="N23" href="#n23"><sup>23</sup></a>&nbsp;॥</span>
            
         </div>
         
         <div xmlns="" class="lg">
            <span class="line">विरुद्धत्वं च जानन्ति स्मर्तारस्ताः स्मरन्ति यत्&nbsp;।</span>
            <span class="line">वेदमूलबलं त्यक्त्वा किमन्यत्तत्र कारणम्&nbsp;॥</span>
            
         </div><span xmlns="" class="pageinfo">[171]</span>
         
         <div xmlns="" class="lg">
            <span class="line">गृह्यमाणनिमित्तत्वाद्यद्युच्येताप्रमाणता&nbsp;।</span>
            <span class="line">उत्प्रेक्षणीयहेतुत्वात्सा सर्वत्र प्रसज्यते&nbsp;॥</span>
            
         </div>
         
         <div xmlns="" class="lg">
            <span class="line">रागद्वेषमदोन्मादप्रमादालस्यलुब्धताः&nbsp;।</span>
            <span class="line">क्व वा नोत्प्रेक्षितुं शक्याः स्मृत्यप्रामाण्यहेतवः&nbsp;॥</span>
            
         </div>
         
         <div xmlns="" class="lg">
            <span class="line">अदुष्टेन हि चित्तेन सुलभा साधुमूलता&nbsp;।</span>
            <span class="line">दुष्टमूलात्वलाभस्तु भवत्याशयदोषतः&nbsp;॥</span>
            
         </div>
         
         <div xmlns="" class="lg">
            <span class="line">का वा धर्मक्रिया यस्यां दृष्टो हेतुर्न युज्यते&nbsp;।</span>
            <span class="line">कथंचिद्वा विरुद्धत्वं प्रत्यक्षश्रुतिभिः सह&nbsp;॥</span>
            
         </div>
         
         <div xmlns="" class="lg">
            <span class="line">लौकायतिकमूर्खाणां नैवान्यत्कर्म विद्यते&nbsp;।</span>
            <span class="line">यावत्किंचिददृष्टार्थें तद्दृष्टार्थं हि कुर्वते&nbsp;॥</span>
            
         </div>
         
         <div xmlns="" class="lg">
            <span class="line">वैदिकान्यपि कर्माणि दृष्टार्थान्येव ते विदुः&nbsp;।</span>
            <span class="line">अल्पेनापि निमित्तेन विरोधं योजयन्ति च&nbsp;॥</span>
            
         </div>
         
         <div xmlns="" class="lg">
            <span class="line">तेम्यश्चेत्प्रसरो नाम दत्तो मीमांसकैः क्वचित्&nbsp;।</span>
            <span class="line">न च कंचन मुञ्चेयुर्धर्ममार्गं हि ते तदा&nbsp;॥</span>
            
         </div>
         
         <div xmlns="" class="lg">
            <span class="line">प्रसरं न लभन्ते हि यावत्क्वचन मर्कटाः&nbsp;।</span>
            <span class="line">नाभिद्रवन्ति ते तावत्पिशाचा वा स्वगोचरे&nbsp;॥</span>
            
         </div>
         
         <div xmlns="" class="lg">
            <span class="line">क्वचिद्दत्तेऽवकाशे हि स्वोत्प्रेक्षालब्धधामभिः&nbsp;।</span>
            <span class="line">जीवितुं लभते कस्तैस्तन्मार्गपतितः स्वयम्&nbsp;॥</span>
            
         </div>
         
         <div xmlns="" class="lg">
            <span class="line">तस्माल्लोकायतस्थानां धर्मनाशनशालिनाम्&nbsp;।</span>
            <span class="line">एवं मीमांसकैः कार्यं न मनोरथपूरणम्&nbsp;॥</span>
            
         </div>
         
         <div xmlns="" class="lg">
            <span class="line">यच्चाऽऽदौ श्रद्धया सिद्धं पुनर्न्यायेन साधितम्&nbsp;।</span>
            <span class="line">आज्ञासिद्धप्रमाणत्वं पुराणादिचतुष्टयम्&nbsp;॥</span>
            
         </div>
         
         <div xmlns="" class="lg">
            <span class="line">तत्तथैवानुमन्तव्यं कर्तव्यं नान्तरा श्लथम्&nbsp;।</span>
            <span class="line">सर्वं श्लथयतः सीदेद्दुर्नद्धशकटादिवत्&nbsp;॥</span>
            
         </div>
         
         <div xmlns="" class="lg">
            <span class="line">पक्षो योऽङ्गीकृतो येन तमत्रस्यन्स निर्वहेत्&nbsp;।</span>
            <span class="line">हारयेदन्तरा त्रस्यन्मीतोपद्रवकारिभिः&nbsp;॥</span>
            
         </div>
         
         <div xmlns="" class="lg">
            <span class="line">वेदश्च यदि दृष्टार्थं श्रूयमाणविरोधि वा&nbsp;।</span>
            <span class="line">न विदध्यात्ततस्तादृक्स्मृतिस्तन्मूलतां त्यजेत्&nbsp;॥</span>
            
         </div>
         
         <div xmlns="" class="lg">
            <span class="line">यदा तु हन्तिपिष्यादिकर्म दृष्टं सहस्त्रशः&nbsp;।</span>
            <span class="line">दृष्टार्थं विहितं वेदे तदा किं हेतुदर्शनैः&nbsp;॥</span>
            
         </div><span xmlns="" class="pageinfo">[172]</span>
         
         <div xmlns="" class="lg">
            <span class="line">ऋत्विग्म्यो दक्षिणादानं तानूनप्त्रादिकर्म च<a id="N24" href="#n24"><sup>24</sup></a>&nbsp;।</span>
            <span class="line">यदृत्विग्यजमानानां दृष्टार्थं सर्वमिष्यते&nbsp;॥</span>
            
         </div>
         
         <div xmlns="" class="lg">
            <span class="line">तद्यद्यवैदिकं तादृक्स्यात्ततोऽन्यदवैदिकम्&nbsp;।</span>
            <span class="line">यदा चैवंविधान्येव वेदे कर्माणि सन्ति नः&nbsp;॥</span>
            
         </div>
         
         <div xmlns="" class="lg">
            <span class="line">तदा किं नाम दृष्टार्थं बुद्ध्या सिध्येदवैदिकम्&nbsp;।</span>
            <span class="line">तेनाऽऽदावेव या क्लृप्ता स्मार्तानां वेदमूलता&nbsp;॥</span>
            
         </div>
         
         <div xmlns="" class="lg">
            <span class="line">निर्वोढव्येह सैकान्तात्किमिदं खिद्यतेऽधुना&nbsp;॥</span>
            
         </div>
         
         <div xmlns="" class="lg">
            <span class="line">तस्माद्वेदविरुद्धानां दृष्टार्थानां च हेतुभिः&nbsp;।</span>
            <span class="line">स्मृतीनां न प्रमाणत्वं विहन्तव्यं मनागपि&nbsp;॥</span>
            
         </div> 
         
         <div xmlns="" class="lg">
            <span class="line">अविशिष्टं प्रमाणत्वं सर्वासां प्राप्तमीदृशम्&nbsp;।</span>
            <span class="line">विरोधेऽप्यधुना युक्तमेवं प्राप्तेऽभिधीयते&nbsp;॥</span>
            
         </div>
         
         <div xmlns="" class="lg">
            <span class="line">विरोधे त्वनपेक्षं स्यात्प्रामाण्यं स्मृतिबन्धनम्&nbsp;।</span>
            <span class="line">अविरोधे हि वेदेन तन्मूलमनुमीयते&nbsp;॥</span>
            
         </div>
         
         <div xmlns="" class="lg">
            <span class="line">या तु वेदविरुद्धेह स्मृतिः काचन दृश्यते&nbsp;।</span>
            <span class="line">सा तु स्याद्भान्तिमूलैव न स्पष्टश्रुतिमूलिका&nbsp;॥</span>
            
         </div>
         
         <div xmlns="" class="lg">
            <span class="line">स्वातन्ञ्येण प्रमाणत्वं स्मृतेस्तावन्न संमतम्&nbsp;।</span>
            <span class="line">वेदमूलानुमानं च प्रत्यक्षेण विरुध्यते&nbsp;॥</span>
            
         </div>
         
         <div xmlns="" class="lg">
            <span class="line">वेदवाक्यानुमानं च तावदेव प्रवर्तते&nbsp;।</span>
            <span class="line">तदर्थविषयं यावत्प्रत्यक्षं नोपलभ्यते&nbsp;॥</span>
            
         </div>
         
         <div xmlns="" class="lg">
            <span class="line">प्रत्यक्षे श्रूयमाणे तु न विद्येतानुमानिकम्&nbsp;।</span>
            <span class="line">न हि हस्तिनि दृष्टेऽपि तत्पदेनानुमेष्यते&nbsp;॥</span>
            
         </div>
         
         <div xmlns="" class="lg">
            <span class="line">स्मृतीनां श्रुतिलिङ्गत्वमस्ति हस्तिपदादिवत्&nbsp;।</span>
            <span class="line">तत्प्रत्यक्षविरुद्धत्वे तद्वदेव निवार्यते&nbsp;॥</span>
            
         </div>
         
         <div xmlns="" class="lg">
            <span class="line">तावदेव स्फुरन्त्यर्थाः पुरस्तादानुमानिकाः&nbsp;।</span>
            <span class="line">यावत्प्रत्यक्षशास्त्रेण मूलमेषां न कृत्यते&nbsp;॥</span>
            
         </div>
         
         <div xmlns="" class="lg">
            <span class="line">कृत्तमूलाः स्फुरन्त्योऽपि स्मृतयो न चिरायुषः&nbsp;।</span>
            <span class="line">निराधारत्वदोषेण शाखा इव वनस्पतेः&nbsp;॥</span>
            
         </div>
         
         <div xmlns="" class="lg">
            <span class="line">न हि साक्षात्प्रमाणत्वं स्मृतीनामुपपद्यते&nbsp;।</span>
            <span class="line">नान्यमूलं यतस्तत्स्यात्तत्तु मूलं न विद्यते&nbsp;॥</span>
            
         </div><span xmlns="" class="pageinfo">[173]</span>
         
         <div xmlns="" class="lg">
            <span class="line">प्रत्यक्षप्रतिबद्धा हि श्रुतिर्नास्त्यानुमानिकी&nbsp;।</span>
            <span class="line">नैराकाङ्क्ष्यात्प्रमातॄणामनुमानं न लभ्यते&nbsp;॥</span>
            
         </div>
         
         <div xmlns="" class="lg">
            <span class="line">प्रमेयं यत्परिच्छेद्यं भवेत्केनचिदान्मना&nbsp;।</span>
            <span class="line">तस्य स्यात्तत्परिच्छेदात्सावकाशप्रमाणता&nbsp;॥</span>
            
         </div>
         
         <div xmlns="" class="lg">
            <span class="line">ताद्रूप्येण परिच्छिन्ने तद्विपर्ययतोऽपि वा&nbsp;।</span>
            <span class="line">भूयस्तास्मिन्प्रमेये हि न प्रमाणं प्रवर्तते&nbsp;॥</span>
            
         </div>
         
         <div xmlns="" class="lg">
            <span class="line">भिन्नकक्षागते ये च प्रमाणे तत्र धावतः&nbsp;।</span>
            <span class="line">तयोः शीघ्रेण निर्णीते मन्थरं न प्रवर्तते&nbsp;॥</span>
            
         </div>
         
         <div xmlns="" class="lg">
            <span class="line">तद्धि दूरमपि प्राप्तमेकमप्यगतं पदम्&nbsp;।</span>
            <span class="line">इतरेण गतेनाऽऽदावेकान्तेनैव जीयते&nbsp;॥</span>
            
         </div>
         
         <div xmlns="" class="lg">
            <span class="line">यत्र शीघ्रतरं नास्ति तस्यार्थस्यापहारकम्&nbsp;।</span>
            <span class="line">चिरेणापि व्रजेत्तत्र दुर्बलं न निवार्यते&nbsp;॥</span>
            
         </div>
         
         <div xmlns="" class="lg">
            <span class="line">न हि येन प्रमाणत्वं लब्धपूर्वं कदाचन&nbsp;।</span>
            <span class="line">तेन तत्सर्वदा लभ्यमित्याज्ञापयतीश्वरः&nbsp;॥</span>
            
         </div>
         
         <div xmlns="" class="lg">
            <span class="line">सर्वमुत्पद्यमानं हि यद्यन्येन विरोधिना&nbsp;।</span>
            <span class="line">न रुध्यते ततस्तस्य सिद्धिः कालेन लभ्यते&nbsp;॥</span>
            
         </div>
         
         <div xmlns="" class="lg">
            <span class="line">यस्य तूत्पद्यमानस्य मूलमेव निकृत्यते&nbsp;।</span>
            <span class="line">मुखं वा रुध्यते तस्य नाऽऽत्मलाभः कदाचन&nbsp;॥</span>
            
         </div>
         
         <div xmlns="" class="lg">
            <span class="line">न च यद्बलवद्रुद्धमात्मानं नैव विन्दति&nbsp;।</span>
            <span class="line">अविरोधेऽपि तेनाऽऽत्मा न लब्धव्यः कथंचन&nbsp;॥</span>
            
         </div>
         
         <div xmlns="" class="lg">
            <span class="line">न चापि बाधकाभावाल्लब्ध आत्मेति संर्वदा&nbsp;।</span>
            <span class="line">लब्धव्यः स विरोधेऽपि पूर्वसामान्यदर्शनात्&nbsp;॥</span>
            
         </div>
         
         <div xmlns="" class="lg">
            <span class="line">उत्सर्गश्चापवादश्च सर्वत्रैवोपलभ्यते&nbsp;।</span>
            <span class="line">तत्र नोत्सर्गमात्रेण सर्वमेवावरुध्यते&nbsp;॥</span>
            
         </div>
         
         <div xmlns="" class="lg">
            <span class="line">अपवादेन वा यस्मादुत्सर्गो बाधितः क्वचित्&nbsp;।</span>
            <span class="line">तस्मात्सर्वत्र बाध्योऽसावित्येतदपि नेष्यते&nbsp;॥</span>
            
         </div>
         
         <div xmlns="" class="lg">
            <span class="line">विषयाविषयौ ज्ञात्वा तेनोत्सर्गापवादयोः&nbsp;।</span>
            <span class="line">बाधाबाधौ विवेक्तव्यौ न तु सामान्यदर्शनात्&nbsp;॥</span>
            
         </div><span xmlns="" class="pageinfo">[174]</span>
         
         <div xmlns="" class="lg">
            <span class="line">यो हि सामान्यदृष्टेन व्यवहारं निनीषति&nbsp;।</span>
            <span class="line">तृष्णाच्छेदो भवेत्तस्य मृगतृष्णाजलैरपि&nbsp;॥</span>
            
         </div>
         
         <div xmlns="" class="lg">
            <span class="line">बाधितां मृगतृष्णां वा दृष्ट्वा ह्रदगतोऽप्यसौ&nbsp;।</span>
            <span class="line">विप्रलम्भभयादेव न स्नानादि समाचरेत्&nbsp;॥</span>
            
         </div>
         
         <div xmlns="" class="lg">
            <span class="line">तावदेव हि तोयादिज्ञानस्येष्टा प्रमाणता&nbsp;।</span>
            <span class="line">न तोयं मृगतृष्णेयमिति यावन्न बुध्यते&nbsp;॥</span>
            
         </div>
         
         <div xmlns="" class="lg">
            <span class="line">अनुमानं प्रमाणं च तावदर्थेषु जायते&nbsp;।</span>
            <span class="line">रुध्यते विषयो यावन्नास्य प्रत्यक्षजन्मना&nbsp;॥</span>
            
         </div>
         
         <div xmlns="" class="lg">
            <span class="line">एवं स्मृतिप्रमाणत्वे तावच्छुत्यनुमानजम्&nbsp;।</span>
            <span class="line">यावत्प्रत्यक्षया श्रुत्या विषयो नावरुध्यते&nbsp;॥</span>
            
         </div>
         
         <div xmlns="" class="lg">
            <span class="line">अतः क्वचित्प्रमाणत्वं क्वचिदप्यप्रमाणताम्&nbsp;।</span>
            <span class="line">व्यवस्थापयता न्यायैर्न भवेदर्धवैशसम्&nbsp;॥</span>
            
         </div>
         
         <div xmlns="" class="lg">
            <span class="line">प्रमाणत्वाप्रमाणत्वे प्रत्यक्षमृगतृष्णयोः&nbsp;।</span>
            <span class="line">यथा तथैव ते स्मृत्योरविरुद्धविरुद्धयोः&nbsp;॥</span>
            
         </div>
         
         <div xmlns="" class="lg">
            <span class="line">तस्मादेवं न वक्तव्यं सर्वासां वा प्रमाणता&nbsp;।</span>
            <span class="line">अथ वा सा न कस्याश्चिद्यदि क्वचिदनाश्रिता&nbsp;॥</span>
            
         </div>
         
         <div xmlns="" class="lg">
            <span class="line">तेन वेदविरुद्धानां स्मृतीनामप्रमाणता&nbsp;।</span>
            <span class="line">रुद्धश्रुत्यनुमानत्वादन्यमूला हि ता यतः&nbsp;॥</span>
            
         </div>
         
         <div xmlns="" class="lg">
            <span class="line">विकल्पः&nbsp;। किं पुनस्तासां नेष्यते श्रुतिभिः सह&nbsp;।</span>
            
         </div>
         
         <p xmlns="">उच्यते&nbsp;॥</p>
         
         <div xmlns="" class="lg">
            <span class="line">विकल्पस्याष्टदोषत्वान्न तावत्स्वभ्युपेयता&nbsp;।</span>
            <span class="line">पाक्षिके चाप्रमाणत्वे स्मृतयः सुनिराकराः&nbsp;॥</span>
            
         </div>
         
         <p xmlns="">तुल्यबलविकल्पो हि तावदष्टदोषत्वादगतिकगतिन्यायेन क्वचिदेवाऽऽश्रीयते&nbsp;। किमुत कक्षान्तरितप्रामाण्याविषमशिष्टविकल्पः&nbsp;।
            तथा हि&nbsp;।
         </p>
         
         <div xmlns="" class="lg">
            <span class="line">प्रमाणपदवीं यावन्नाऽऽरोहत्येव हि स्मृतिः&nbsp;।</span>
            <span class="line">बाध्यते तावदत्यन्तं श्रुत्याऽन्यनिरपेक्षया&nbsp;॥</span>
            
         </div><span xmlns="" class="pageinfo">[175]</span>
         
         <div xmlns="" class="lg">
            <span class="line">स्मृतेर्धर्मप्रमाणत्वं न तावत्स्वत इष्यते&nbsp;।</span>
            <span class="line">तुल्यकक्षतया येन विकल्पपदवी व्रजेत्&nbsp;॥</span>
            
         </div>
         
         <div xmlns="" class="lg">
            <span class="line">पराधीनप्रमाणत्वान्न प्रमाणपदे स्थिता&nbsp;।</span>
            <span class="line">श्रुत्या बाधितमात्राऽसौ पुनर्न्नोज्जीवितुं क्षमा&nbsp;॥</span>
            
         </div>
         
         <div xmlns="" class="lg">
            <span class="line">तुल्यकक्षविकल्पोऽपि नाप्रामाण्येऽस्त्यकल्पिते&nbsp;।</span>
            <span class="line">प्रमाणस्याप्रमाणत्वकल्पना च द्विदोषभाक्&nbsp;॥</span>
            
         </div>
         
         <div xmlns="" class="lg">
            <span class="line">प्रमाणत्वं प्रतीतं यदुज्ज्वलत्तदपह्नुतम्&nbsp;।</span>
            <span class="line">एकस्तावदयं दोषः स्यात्प्रतीतिविपर्ययात्&nbsp;॥</span>
            
         </div>
         
         <div xmlns="" class="lg">
            <span class="line">तथा तदप्रमाणत्वं यदभावप्रमाणकम्&nbsp;।</span>
            <span class="line">भावे सत्यथ भावेन विनैव परिकल्प्यते&nbsp;॥</span>
            
         </div>
         
         <div xmlns="" class="lg">
            <span class="line">सोऽपि स्यादपरो दोषः प्रमाणार्थविपर्ययात्&nbsp;।</span>
            <span class="line">अङ्गीकृत्यापि तौ दोषौ पूर्वं केनापि हेतुना&nbsp;॥</span>
            
         </div>
         
         <div xmlns="" class="lg">
            <span class="line">प्रयोगान्तरकाले तु पुनर्दोषद्वयं भवेत्&nbsp;।</span>
            <span class="line">यदभावप्रमाणत्वं पूर्वमेतस्य कल्पितम्&nbsp;॥</span>
            
         </div>
         
         <div xmlns="" class="lg">
            <span class="line">संप्रत्यपह‌्नुवानस्य दोष एको हि जायते&nbsp;।</span>
            <span class="line">प्रत्यक्षं दृढरूपं च यत्पुरस्तान्निराकृतम्&nbsp;॥</span>
            
         </div>
         
         <div xmlns="" class="lg">
            <span class="line">एष जायेत दोषोऽन्यस्तदुज्जीवयतः पुनः&nbsp;।</span>
            <span class="line">एवमेकत्र चत्वारो दोषा वाक्ये प्रदर्शिताः&nbsp;॥</span>
            
         </div>
         
         <div xmlns="" class="lg">
            <span class="line">एत एव प्रसज्येरन्द्वितीयेऽपि प्रकल्पिते&nbsp;।</span>
            <span class="line">एवमेषोऽष्टदोषोऽपि यद्वीहियववाक्ययोः&nbsp;॥</span>
            
         </div>
         
         <div xmlns="" class="lg">
            <span class="line">विकल्प आश्रितस्तत्र गतिरन्या न विद्यते&nbsp;।</span>
            <span class="line">व्रीहिशास्त्रप्रवृत्तौ हि यवशास्त्रेण कृष्यते&nbsp;॥</span>
            
         </div>
         
         <div xmlns="" class="lg">
            <span class="line">श्रोता तत्र प्रवृत्तोऽपि व्रीहिशास्त्रेण कृष्यते&nbsp;।</span>
            <span class="line">द्वाभ्यामश्वमुखीवच्च श्रुतिभ्यामभितः समम्&nbsp;॥</span>
            
         </div>
         
         <div xmlns="" class="lg">
            <span class="line">श्रोतुराकृष्यमाणस्य बलाबलमपश्यतः&nbsp;।</span>
            <span class="line">एकस्मिन्नुपसंहर्तुं बुद्धिं युक्त्या न पश्यतः&nbsp;॥</span>
            
         </div>
         
         <div xmlns="" class="lg">
            <span class="line">उभयोरप्रमाणत्वं प्रतिघातात्प्रसज्यते&nbsp;।</span>
            <span class="line">तत्र प्रामाण्ययोग्यस्य यदप्रामाण्यकल्पनम्&nbsp;॥</span>
            
         </div>
         
         <div xmlns="" class="lg">
            <span class="line">तदनन्यगतित्वेन तथाऽप्यभ्युपगम्यते&nbsp;।</span>
            <span class="line">सति गत्यन्तरे त्वेतन्नैव कल्पनमर्हति&nbsp;॥</span>
            
         </div><span xmlns="" class="pageinfo">[176]</span>
         
         <div xmlns="" class="lg">
            <span class="line">एकस्य वा प्रमाणत्वं परिहर्तुं न शक्यते&nbsp;।</span>
            <span class="line">तदप्रामाण्यमात्रे तु न द्वयोरप्रमाणता&nbsp;॥</span>
            
         </div>
         
         <div xmlns="" class="lg">
            <span class="line">सिद्धो लोकप्रवादोऽयमेकानेकाविनाशिनाम्&nbsp;।</span>
            <span class="line">सर्वनाशे समुत्पन्ने ह्यर्धं त्यजति पण्डितः&nbsp;॥</span>
            
         </div>
         
         <div xmlns="" class="lg">
            <span class="line">स चायमुभयोर्नाश उभयार्थापरिग्रहात्&nbsp;।</span>
            <span class="line">मिश्रैर्वा यजमानस्य मिश्राणां विध्यदर्शनात्&nbsp;॥</span>
            
         </div>
         
         <div xmlns="" class="lg">
            <span class="line">नियमार्थे ह्युभे शास्त्रे यवव्रीह्योर्विधातृणी&nbsp;।</span>
            <span class="line">प्राप्ते चान्यनिवृत्त्यंशः फलमर्थात्प्रतीयते&nbsp;॥</span>
            
         </div>
         
         <div xmlns="" class="lg">
            <span class="line">व्रीहयो निरपेक्षा हि ज्ञायन्ते यागसाधनम्&nbsp;।</span>
            <span class="line">यवाश्चैवमतस्तेषां मिश्रत्वं नावकल्पते&nbsp;॥</span>
            
         </div>
         
         <div xmlns="" class="lg">
            <span class="line">नैव व्रीहिभिरिष्टं स्याद्यवैर्न च यथाश्रुतैः&nbsp;।</span>
            <span class="line">मिश्रैरिज्येत चेत्तत्र भवेदुभयबाधनम्&nbsp;॥</span>
            
         </div>
         
         <div xmlns="" class="lg">
            <span class="line">एवमप्रतिपत्त्यैव तुल्यैषा मिश्रतामतिः&nbsp;।</span>
            <span class="line">तेनोभयाप्रमाणत्वाद्युक्तैकैकाप्रमाणता&nbsp;॥</span>
            
         </div>
         
         <div xmlns="" class="lg">
            <span class="line">सेयमत्यन्तमन्याय्या द्वयोरप्यनवस्थितिः&nbsp;।</span>
            <span class="line">अव्यवस्था न युक्ता हि व्यवस्था यत्र लभ्यते&nbsp;॥</span>
            
         </div>
         
         <div xmlns="" class="lg">
            <span class="line">सर्वत्रैव ह्येकरूपत्वावधारणेन निरूपितरूपं व्यवहर्तुं शक्यम्&nbsp;॥</span>
            
         </div>
         
         <div xmlns="" class="lg">
            <span class="line">तेन यस्य प्रमाणत्वं प्रमाणं सर्वदाऽस्तु तत्&nbsp;।</span>
            <span class="line">यस्यापि त्वप्रमाणत्वमप्रमाणं तदुच्यताम्&nbsp;॥</span>
            
         </div>
         
         <p xmlns="">तदेव तु कदाचित्प्रमाणं कदाचिदप्रमाणमिति न कथं चिदपि विश्रम्भः स्यात्तदेतद्द्रीहियवश्रुत्योरत्यन्तापरिहार्यत्वादवश्यमापतितम्&nbsp;।</p>
         
         <div xmlns="" class="lg">
            <span class="line">न हि तत्रैकरूपत्वे चिह‌्नं किंचिव्द्यवस्थितम्&nbsp;।</span>
            <span class="line">येनैकत्र प्रमाणत्वं स्यादन्यत्राप्रमाणता&nbsp;॥</span>
            
         </div>
         
         <div xmlns="" class="lg">
            <span class="line">श्रुतिस्मृत्योः पुनः स्पष्टं व्यवस्थाकारणद्वयम्&nbsp;।</span>
            <span class="line">येन श्रुतेः प्रमाणत्वं स्यात्स्मृतेश्चाप्रमाणता&nbsp;॥</span>
            
         </div>
         
         <div xmlns="" class="lg">
            <span class="line">स्वरूपेण तयोस्तावत्प्रमाणत्वाप्रमाणते&nbsp;।</span>
            <span class="line">ततोऽन्यापेक्षया स्यातामप्रामाण्यप्रमाणते&nbsp;॥</span>
            
         </div>
         
         <p xmlns="">यो यस्य स्वरूपाश्रयो धर्मः प्राप्तः स बलवता कारणान्तरेण विपर्ययं प्रतिपद्यते&nbsp;।</p>
         
         <p xmlns="">न च श्रुतिजनितप्रत्ययस्य स्मृतिजनितो बाधकत्वं प्रतिपद्यते&nbsp;।</p><span xmlns="" class="pageinfo">[177]</span>
         
         <div xmlns="" class="lg">
            <span class="line">स्मार्तस्य बाधकः श्रौतो बलवत्त्वात्प्रतीयते&nbsp;।</span>
            <span class="line">प्रत्यक्षे चानुमाने च प्रागेतद्धयवधारितम्&nbsp;॥</span>
            
         </div>
         
         <div xmlns="" class="lg">
            <span class="line">श्रुतिलिङ्गे यथा चेष्टे व्यवस्थितबलाबले&nbsp;।</span>
            <span class="line">संनिकृष्टविकृष्टार्थे तथैवेह श्रुतिस्मृती&nbsp;॥</span>
            
         </div>
         
         <div xmlns="" class="lg">
            <span class="line">स्मृत्या प्रतीयते यावच्छ्रुत्या तावत्प्रमीयते&nbsp;।</span>
            <span class="line">विरुद्धधर्मतामेको न च धर्मः प्रतीच्छति&nbsp;॥</span>
            
         </div>
         
         <div xmlns="" class="lg">
            <span class="line">न च शीघ्रहृतेऽर्थेऽस्ति चिरादागच्छतो गतिः&nbsp;।</span>
            <span class="line">अश्वैरपहृतं को हि गर्दभैः प्राप्तुमर्हति&nbsp;।</span>
            
         </div>
         
         <div xmlns="" class="lg">
            <span class="line">स्मृत्या चार्थं परामृश्य यावत्तद्विषयां श्रुतिम्&nbsp;।</span>
            <span class="line">अनुमातुं प्रवर्तेत तावत्सोऽर्थोऽन्यतो गतः&nbsp;॥</span>
            
         </div>
         
         <div xmlns="" class="lg">
            <span class="line">किं कर्तव्यमितीदं च कर्ता यावदपेक्षते&nbsp;।</span>
            <span class="line">प्रमाणं क्रमते तावत्प्रमिते तन्न जायते&nbsp;॥</span>
            
         </div>
         
         <div xmlns="" class="lg">
            <span class="line">युगपत्प्रमिमीयातां यदि चार्थं श्रुतिस्मृती </span>
            <span class="line">अगृहीतविशेषत्वात्स्यातां तुल्यबले ततः&nbsp;॥</span>
            
         </div>
         
         <div xmlns="" class="lg">
            <span class="line">यद्वा यावच्छ्रुतेरर्थः साक्षादेव प्रतीयते&nbsp;।</span>
            <span class="line">तस्मिन्नेव क्षणे मूलं कल्पयेत्स्वं स्मृतिः श्रुतिम्&nbsp;॥</span>
            
         </div>
         
         <div xmlns="" class="lg">
            <span class="line">ततोऽर्थविप्रकर्षेऽपि प्रमाणत्वेन तुल्यता&nbsp;।</span>
            <span class="line">भवेदेव श्रुतिस्मृत्योरर्थः श्रुतिपरिग्रहात्&nbsp;॥</span>
            
         </div>
         
         <div xmlns="" class="lg">
            <span class="line">यतः स्मृत्या गृहीतेऽपि चिरेण श्रुतिकल्पना&nbsp;।</span>
            <span class="line">जायते क्लृप्तया तस्मात्सा बाध्येताप्रतिष्ठिता&nbsp;।</span>
            
         </div>
         
         <div xmlns="" class="lg">
            <span class="line">स्मृतिमूलानपेक्षा हि स्मृतित्वादेव हीयते&nbsp;।</span>
            <span class="line">तदपेक्षा पुनः श्रुत्या बाध्यते मूलवर्जिता&nbsp;॥</span>
            
         </div>
         
         <p xmlns="">एष तावद्विकल्पपदमनारूढाया एव स्मृतेरेको बाधप्रकारः&nbsp;।</p>
         
         <div xmlns="" class="lg">
            <span class="line">द्वितीयेन प्रकारेण विकल्पपदवीं गता&nbsp;।</span>
            <span class="line">आपन्ना पाक्षिकं बाधमत्यन्तं बाध्यते स्मृतिः&nbsp;॥</span>
            
         </div>
         
         <p xmlns="">तद्दर्शयति&nbsp;। विकल्पं तु वदन्पक्षे तावच्छ्रुतिप्रामाण्यमभ्युपैतीति&nbsp;। तदा च स्मृत्यप्रामाण्यमवश्यंभावि
            तस्याश्चाप्रामाण्यकल्पनायां न श्रुतेरिव तदध्यारोपः&nbsp;।
         </p>
         
         <div xmlns="" class="lg">
            <span class="line">किं तु तस्याः प्रमाणत्वं श्रुतिमूलत्वकारितम्&nbsp;।</span>
            <span class="line">यतस्तस्मादतन्मूला तदानीं साऽवधार्यते&nbsp;॥</span>
            
         </div>
         
         <p xmlns="">श्रुतिमूलत्वविच्छेदोत्तरकालं च प्राङ्निराकृतमूलान्तरोपप्लवादविगानस्मृतपुरुषप्रणीत<span class="pageinfo">[178]</span>त्वनिर्णयाच्च नित्यत्वद्वारनिर्मूलत्वासंभवादवश्यंभावि विप्रलम्भाभिप्रायादि किंचिदेकं
            मूलमापद्यते&nbsp;।
         </p>
         
         <div xmlns="" class="lg">
            <span class="line">श्रुतिं मुक्त्वा च यन्मूलं स्मृतेरन्यत्प्रकल्प्यते&nbsp;।</span>
            <span class="line">तेनैवास्याः प्रमाणत्वमत्यन्तं प्रतिहन्यते&nbsp;॥</span>
            
         </div>
         
         <p xmlns="">व्रीहिश्रुतिपरिग्रहकाले हि यवश्रुतेरभूतमेवाप्रामाण्यमध्यारोपितम्&nbsp;। तत्प्रयोगान्तरवेलायां
            तुल्यसांप्रदायिकाम्नायमानत्वेन संनिकृष्टविप्रकृष्टार्थत्वादिविशेषाभावेन च पुनः सहजेन
            प्रामाण्येनाभिभूयते&nbsp;।
         </p>
         
         <div xmlns="" class="lg">
            <span class="line">न तु स्मृतेः प्रमाणत्वं पुनरुज्जीवितुं क्षमम्&nbsp;।</span>
            <span class="line">विच्छिन्नश्रुतिमूलत्वाद्ग्रस्तं भ्रान्त्यादिहेतुभिः&nbsp;॥</span>
            
         </div>
         
         <p xmlns="">न ह्येकस्या एव स्मृतेः प्रत्यक्षश्रुत्यर्थापरिग्रहकालेऽनुमितश्रुतिमूलत्वं तत्परिग्रहाश्रयणे
            तु भ्रान्त्यादिमूलत्वमिति विरुद्धावधारणाऽवकल्पते&nbsp;। आह&nbsp;। सत्यं यदि प्रथममेव विकल्पकारी
            श्रुत्यर्थं परिगृह्य द्वितीयादिप्रयोगे स्मृत्यर्थपरिग्रहणायोपतिष्ठेत&nbsp;।
         </p>
         
         <div xmlns="" class="lg">
            <span class="line">ततस्त्वदुक्तमार्गेण प्रतिहन्येत सर्वदा&nbsp;।</span>
            <span class="line">न त्वेतस्य प्रसङ्गोऽस्ति स्मृतेः पूर्वपरिग्रहे&nbsp;॥</span>
            
         </div>
         
         <p xmlns="">यो हि श्रुतिं प्रथममश्रुत्वा श्रुतिमेवैकां पश्यति तस्याप्रतिहतश्रुत्यनुमाने वृत्ते&nbsp;।</p>
         
         <div xmlns="" class="lg">
            <span class="line">न पश्चाच्छ्रूयमाणाऽपि श्रुतिः स्यात्प्रतिबन्धिका&nbsp;।</span>
            <span class="line">गर्दभेनापनीतं हि हरेन्नाश्वश्चिराद्गतः&nbsp;॥</span>
            
         </div>
         
         <p xmlns="">न चैष नियमोऽस्ति जिज्ञासुभिः स्मृतिविरुद्धा श्रुतिरेव प्रथमं श्रोतव्येति&nbsp;।</p>
         
         <div xmlns="" class="lg">
            <span class="line">बहुजिज्ञासमानानां कदाचित्किंचिदापतेत्&nbsp;।</span>
            <span class="line">पूर्वपश्चाद्विभागेन न तद्धेतुबलाबलम्&nbsp;॥</span>
            
         </div>
         
         <div xmlns="" class="lg">
            <span class="line">आद्ये प्रपाठके येन व्रीहिशास्त्रं प्रतीयते&nbsp;।</span>
            <span class="line">द्वितीये यवशास्त्रं च न तत्तत्प्रति दुर्बलम्&nbsp;॥</span>
            
         </div>
         
         <div xmlns="" class="lg">
            <span class="line">स्वशाखाविहितैश्चापि शाखान्तरगतान्विधीन्&nbsp;।</span>
            <span class="line">कल्पकारा निबध्नन्ति सर्व एव विकल्पितान्&nbsp;॥</span>
            
         </div>
         
         <div xmlns="" class="lg">
            <span class="line">सर्वशाखोपसंहारो जैमिनेश्चापि संमतः&nbsp;।</span>
            <span class="line">न तु पूर्वावबद्धोऽर्थो बाधेतैवोत्तरं विधिम्&nbsp;॥</span>
            
         </div>
         
         <p xmlns="">तस्मात्पौर्वापर्यश्रवणमनाश्रित्य ‘न चैकं प्रति शिष्यत’ इत्यनेन न्यायेन सर्वपुरुषान्प्रति
            नित्यावस्थितसमस्तपठ्यमानस्मर्यमाणवेदशाखायत्तज्ञानैर्जिज्ञासुभिरात्मीयशक्तिमात्रकारितपूर्वापरग्रहणविभागैरेकवाक्यगतपूर्वो
            तरवर्णपदवद्बलाबलपनपेक्ष्य मातापितृप्रणीतोपदेशवन्निर्विचिकित्समेव प्रामाण्यमभ्युपगन्तव्यम्&nbsp;।
            अन्यथा हि—
         </p><span xmlns="" class="pageinfo">[179]</span>
         
         <div xmlns="" class="lg">
            <span class="line">पूर्वप्राप्तौ प्रमाणत्वं परत्वेनाप्रमाणताम्&nbsp;।</span>
            <span class="line">प्रसज्यमानिकामेवं कोऽध्यवस्येत्सचेतनः&nbsp;॥</span>
            
         </div>
         
         <div xmlns="" class="lg">
            <span class="line">इत्थं च भ्रान्तिमूलत्वप्रसङ्गे कल्पिते स्मृतेः&nbsp;।</span>
            <span class="line">अविरोधेऽपि हि श्रुत्या प्रामाण्यं दुर्लभं भवेत्&nbsp;॥</span>
            
         </div>
         
         <div xmlns="" class="lg">
            <span class="line">सर्वैव श्रुतिमूलाऽतः सर्वा वा भ्रान्तिमूलिका&nbsp;।</span>
            <span class="line">स्मृतिरेवं निरूप्येत न तु स्यान्मूलसंकरः&nbsp;॥</span>
            
         </div>
         
         <p xmlns="">उच्यते&nbsp;। यद्यपि पूर्वपलब्धया स्मृत्या श्रुतिमनुपलभमानस्य प्रतिबन्धरहितश्रुत्यनुमानं
            क्रियेत तथाऽपि कालान्तरे श्रुतिं श्रुत्वा तत्प्रतिपक्षस्मृतेर्बाधाध्यवसानादवश्यंभाविश्रुतिमूलत्वविच्छेदवशेन
            मूलान्तरसंचरणम्&nbsp;।
         </p>
         
         <div xmlns="" class="lg">
            <span class="line">ततश्च पूर्वविज्ञानं मिथ्यैतदिति चिन्तयन्&nbsp;।</span>
            <span class="line">आदावेवाप्रमाणत्वं स्मृतेरित्यध्यवस्यति&nbsp;॥</span>
            
         </div>
         
         <p xmlns="">यो हि कूटकार्षापणेन कंचित्कालमज्ञो लोकमध्ये व्यवहरति न तेन विवेकज्ञानजनितव्युत्पत्तिनाऽपि
            तथैव व्यवहर्तव्यम्&nbsp;। न चास्य तदानीतनज्ञानमात्रबाधबुद्धिर्भवति&nbsp;।
         </p>
         
         <div xmlns="" class="lg">
            <span class="line">समानविषयत्वाद्धि पूर्वेषामपि बाधनम्&nbsp;।</span>
            <span class="line">न हि तेषाममिथ्यात्वे मिथ्येदानींतनं भवेत्&nbsp;॥</span>
            
         </div>
         
         <div xmlns="" class="lg">
            <span class="line">ननु च प्रागवस्थायां श्रुतिर्यैवानुमीयते&nbsp;।</span>
            <span class="line">सैवेदानीं विरुद्धेति गम्यते न पुनः स्मृतिः&nbsp;॥</span>
            
         </div>
         
         <p xmlns="">नैतदेवम्&nbsp;। प्रतिप्रयोगं प्रमाणपर्यालोचनात्&nbsp;। यदि ह्येकप्रयोगमात्रालोचनेनैव प्रयोगान्तराण्यप्यनुतिष्ठेयुस्ततो
            येन व्रीहिशास्त्रमप्रमाणीकृत्य यवाः परिगृह्येरन्स यावज्जीवं तैरेव यजेतेति नैव प्रतिपुरुषमुभाभ्यां
            विकल्प्यमानाभ्यां व्यवहारः सिध्येत्&nbsp;। तेन यावत्प्रयोगभाविप्रमाणालोचनवशात्पूर्वानुमितां
            श्रुतिं क्वचिदप्यशृण्वन्पुनरपि स्मृतिमेवोपलभ्य कर्तृसामान्यलिङ्गेनैव श्रुतिमनुमिमानः
            प्रत्यक्षया श्रुत्याऽऽक्षिप्तचित्ततया तत्प्रामाण्येनान्यथानुपपद्यमानेन स्मृत्यप्रामाण्यं
            कल्पयन्पूर्वावधारितमूलव्यत्ययमेव प्रतिपद्यते न पूर्वक्लृप्तमूलस्याप्रामाण्याध्यारोपम्&nbsp;।
            अपठयमानतयैवास्य सुलभावज्ञानत्वात्&nbsp;।
         </p>
         
         <div xmlns="" class="lg">
            <span class="line">यच्चैतदनवस्थानं त्वया मां प्रति चोद्यते&nbsp;।</span>
            <span class="line">भवतोऽपि तदस्त्येव तेनाचोद्यत्वमेकतः&nbsp;॥</span>
            
         </div>
         
         <div xmlns="" class="lg">
            <span class="line">यदा ह्यादौ श्रुतिं श्रुत्वा स्मृतेर्न्नान्याऽनुमीयते&nbsp;।</span>
            <span class="line">तदाऽन्यमूलतापत्तेरेकान्तेनैव बाध्यते&nbsp;॥</span>
            
         </div>
         
         <div xmlns="" class="lg">
            <span class="line">कालान्तरेऽपि यो बाधः स्फुटत्वेनावधार्यते&nbsp;।</span>
            <span class="line">यत्तेनाप्यप्रमाणत्वं कृतं तन्न निवर्त्यते&nbsp;॥</span>
            
         </div><span xmlns="" class="pageinfo">[180]</span>
         
         <p xmlns="">पूर्वस्मृतिग्राहिणां च स्वयं बाधमचेतयमानानामपि पुरुषान्तरस्य श्रुतिश्रवणप्राथम्यबलेन
            बाधसंतानौऽनुवर्तत एव&nbsp;।
         </p>
         
         <div xmlns="" class="lg">
            <span class="line">पुरुषान्तरबाधोऽपि नैवाल्पं भ्रान्तिकारणम्&nbsp;।</span>
            <span class="line">न हि द्विचन्द्रदिङ्‌मोहौ न बाध्येते नरान्तरैः&nbsp;॥</span>
            
         </div>
         
         <p xmlns="">ननु यवश्रुतेरपि तर्हि प्रमाणत्वेन परिगृह्यमाणायाः पुरुषान्तरबाधस्तदानीमस्तीति मिथ्यात्वप्रसङ्गः&nbsp;।</p>
         
         <div xmlns="" class="lg">
            <span class="line">उच्यते पठ्यमानत्वादुन्मज्जननिमज्जने&nbsp;।</span>
            <span class="line">सर्वान्प्रति तयोस्तुल्ये विशेषोऽन्यो न गृह्यते&nbsp;॥</span>
            
         </div>
         
         <div xmlns="" class="lg">
            <span class="line">स्मृतिस्तु यावतां पुंसां प्रथमं गोचरीभवेत्&nbsp;।</span>
            <span class="line">तावतां सर्वदाऽभावान्नाप्रामाण्येनं मुच्यते&nbsp;॥</span>
            
         </div>
         
         <div xmlns="" class="lg">
            <span class="line">अप्रमाण्यपदं चैकमस्त्येवं प्रथमं स्मृतेः&nbsp;।</span>
            <span class="line">तावता लब्धमिथ्यात्वान्न श्रुतिं बाधितुं क्षमा&nbsp;॥</span>
            
         </div>
         
         <div xmlns="" class="lg">
            <span class="line">अध्यारोप्येत मिथ्यात्वमुज्ज्वलायाः श्रुतेः पुनः&nbsp;।</span>
            <span class="line">लब्धमेव स्मृतौ तच्चेत्किमर्थं कल्प्यते श्रुतेः&nbsp;॥</span>
            
         </div>
         
         <p xmlns="">विरुद्धयोर्हि श्रुतिस्मृत्योर्विकल्पप्रसङ्गेनावश्यं कल्पनीयेऽन्यतरत्राप्रमाणत्वे यावच्छ्रुतौ
            पटाच्छादनन्यायेन कल्पयितुमारभ्यते तावत्स्मृतौ स्वरूपाश्रयं क्लृप्तमेवोपलभ्य संशयच्छेदे
            जाते न कदाचिदप्यभूताप्रामाण्याध्यारोपकल्पनोपपत्तिः&nbsp;।
         </p>
         
         <div xmlns="" class="lg">
            <span class="line">ननु श्रुत्यविरुद्धायाः श्रुतिमूलत्वनिश्चयः&nbsp;।</span>
            <span class="line">अनुमानादपि प्राप्स्यन् केनचित्प्रतिबध्यते&nbsp;॥</span>
            
         </div>
         
         <div xmlns="" class="lg">
            <span class="line">तस्मात्कारणवैषम्यान्नोभयत्रैकरूपता </span>
            <span class="line">सिध्येन्मूलव्यवस्था हि प्रतिपक्षानुसारिणी&nbsp;॥</span>
            
         </div>
         
         <p xmlns="">ततश्चार्धवैशसप्रसङ्गनिवृत्तिः&nbsp;।</p>
         
         <p xmlns="">यथा&nbsp;।</p>
         
         <div xmlns="" class="lg">
            <span class="line">प्रमाणत्वाप्रमाणत्वे लिङ्गादीनां व्यवस्थिते&nbsp;।</span>
            <span class="line">पूर्वैः सह विरुद्धत्वाविरुद्धत्वनिबन्धने&nbsp;॥</span>
            
         </div>
         
         <div xmlns="" class="lg">
            <span class="line">तथेहापि व्यवस्थेष्टा न परस्परसंकरः&nbsp;।</span>
            <span class="line">प्रतिबन्धाभ्यनुज्ञाभ्यां श्रुत्या नास्त्येकरूपता&nbsp;॥</span>
            
         </div>
         
         <p xmlns="">यद्यप्यौदुम्बरीसर्ववेष्टनं धर्मशास्त्राध्येतृस्मृतिविलक्षणप्रत्यक्षश्रुत्यर्थोपसंहारपरसूत्रकासेपनिबद्धं
            तथाऽप्युपरिष्टाद्वक्ष्यमाणालान्तरत्वाभिप्रायेण पुरुषोपदिष्टत्वाविशेषाच्च<span class="pageinfo">[181]</span> स्मृतिवदेवोदाहृतम्&nbsp;। क्रीतराजकभोज्यान्नत्ववचनं यद्यप्यथर्ववेदेऽस्ति तथाऽपि तस्याऽऽहवनीयसंबद्धयज्ञकर्मोपकाराभावात्तदधिकृतत्रयीप्रतिपादिताग्नीषोमीयसंस्थावधिभोजनप्रतिषेधविरोधात्
            “प्रकरणविशेषाद्विकृतौ विरोधि स्यात्” इत्यनेन न्यायेनाधिकृतानधिकृतबलाबलविशेषाभिप्रायेण
            स्मृतिपक्षनिःक्षेपाद्भाप्यकारेणोदाह्नियते&nbsp;। कृष्णकेशत्वं च यद्यप्यनवस्थितवयोवस्थाकालविशेषं
            जातपुत्रत्वपक्षे संदिग्धसमावेशं च तथाऽपि युवैव धर्ममन्विच्छेदित्येवमादिस्मरणप्रकाशितार्थं
            यौवनावस्थापरिग्रहादन्ततो वा वयोर्धानतिक्रमाश्रयणादष्टाचत्वारिंशद्वर्षब्रह्मचर्यप्रागुपनयनसंबद्धकालस्य
            च वयसः सातिरेकद्विपञ्चाशच्चतुष्पञ्चाशन्मात्रसंवत्सरपरिमितत्वेनापरिहार्यवयोर्धातिक्रमावश्यंभावित्वाद्व्यक्त
            एव विरोधो दृश्यते&nbsp;। ननु च पूर्वकृतसर्ववेष्टनोत्तरकालविहितवेष्टिताया एव स्पर्शनं संभवतीत्यविरोधः&nbsp;।
            कथमविरोधो यदा स्पर्शनं नाम त्वगिन्द्रियद्वारं स्पृश्यसंवेदनम्&nbsp;। न च वस्त्रान्तरिताया
            औदुम्बर्याः स्पर्शो गृह्यते&nbsp;। न च वस्त्रे स्पृश्यमान औदुम्बरी स्पृष्टा भवति&nbsp;। वस्त्रौदुम्बरीजातिव्यक्तिस्पर्शानामत्यन्तभेदात्&nbsp;।
         </p>
         
         <div xmlns="" class="lg">
            <span class="line">अथ संबन्धिसंस्पर्शात्स्पृष्टैवेत्यभिधीयते&nbsp;।</span>
            <span class="line">भूमिस्पर्शेन तत्सिद्धेर्वृथा स्पर्शविधिर्भवेत्&nbsp;॥</span>
            
         </div>
         
         <p xmlns="">ननु भूमावौदुम्बरीबुद्ध्यभावाद्वस्त्रान्तरितायां च तद्रबुद्धयव्यतिरेकाद्‌दृष्टान्तवैषम्यम्&nbsp;।
            तथा हि&nbsp;।
         </p>
         
         <div xmlns="" class="lg">
            <span class="line">वस्त्रान्तरितचण्डालस्पर्शेऽप्यापतिते क्वचित्&nbsp;।</span>
            <span class="line">साक्षात्स्पृष्टवदेवेष्टा सचेलस्नानशुद्धता&nbsp;॥</span>
            
         </div>
         
         <div xmlns="" class="lg">
            <span class="line">सत्यं तत्रेष्यते स्नानं तद्वस्त्रस्पर्शकारितम्&nbsp;।</span>
            <span class="line">अशुद्धकारणं तद्धि चण्डालस्पर्शवन्मतम्&nbsp;॥</span>
            
         </div>
         
         <div xmlns="" class="lg">
            <span class="line">तथा च तद्वियुक्तेऽपि वस्त्रे तत्स्पर्शदूषिते&nbsp;।</span>
            <span class="line">स्पृश्यमाने भवत्येव दोषः संयुक्तवस्त्रवंत्&nbsp;॥</span>
            
         </div>
         
         <p xmlns="">कथं पुनरयं धर्मशास्त्रेष्वनुपनिबद्धोऽपि चण्डालस्पृष्टवस्त्रस्पर्शननिमित्तो दोषोऽध्यवसीयते&nbsp;।</p>
         
         <div xmlns="" class="lg">
            <span class="line">कथं वा नेष्यते दोषः काष्ठलोष्टतृणादिषु&nbsp;।</span>
            <span class="line">तत्स्पृष्टस्पृश्यमानेषु न क्रमन्तेऽत्र युक्तयः&nbsp;॥</span>
            
         </div>
         
         <p xmlns="">तदुच्यते—</p>
         
         <div xmlns="" class="lg">
            <span class="line">यथा काष्ठतृणादीनां मारुतादेव शुद्धता&nbsp;।</span>
            <span class="line">स्मर्यते वाससो नैवं तोयप्रक्षालनाद्विना&nbsp;॥</span>
            
         </div><span xmlns="" class="pageinfo">[182]</span>
         
         <div xmlns="" class="lg">
            <span class="line">नन्वमेंध्येन लिप्तस्य सा शुद्धिरभिधीयते&nbsp;।</span>
            <span class="line">न लिप्तग्रहणं तत्र पाठेऽस्ति तु चिरंतने&nbsp;॥</span>
            
         </div>
         
         <p xmlns="">अमेध्यस्यैवं यस्मात्पठन्ति&nbsp;। चण्डालस्पृष्टवाससश्चास्त्येवामेध्यता&nbsp;। तस्मादस्ति सलिलादिशुद्धिः&nbsp;।
            ननु च मनुष्यस्यैव चण्डालस्पर्शनिमित्तप्रायश्चित्तविधानादशुद्धिरूपममेध्यत्वं गम्यते
            न द्रव्यान्तरस्य गवाश्वादेः&nbsp;। ततश्च वस्त्रं किं गवाश्वादिवददुष्टमुत पुरुषवद्‌दुष्टमिति
            संदेहे गवाश्वादितुल्यमेवावधारयितुं युक्तम्&nbsp;।
         </p>
         
         <p xmlns="">उच्यते—</p>
         
         <div xmlns="" class="lg">
            <span class="line">पुरुषस्य सचेलस्य स्नानं यस्माद्विधीयते&nbsp;।</span>
            <span class="line">तस्मात्पुरुषवद्वस्त्रं न गवाश्वादिवन्मतम्&nbsp;॥</span>
            
         </div>
         
         <p xmlns="">यदाऽपि हि शुद्धेनैव हस्तादिना चण्डालः स्पृश्यते गवादीनां तु चण्डालादिस्पृष्टानां स्नानप्रक्षालनविध्यभावाच्छुद्धिर्विज्ञायत
            इति न तन्मध्यपातित्वम्&nbsp;। अतश्च नानेन प्रकारेणौदुम्बरीसंबद्धवस्त्रस्पर्शनात्तत्स्पर्शनज्ञानोपपत्तिः&nbsp;।
            यदा तु तयैवोद्गाता स्पृष्ट उद्गाथेदिति विधिस्तदाऽवश्यमेवौदुम्वरीत्वचोद्गातुशरीरं प्राप्तव्यम्&nbsp;।
            अपाश्रयणाभ्युपगमपक्षोऽपि च स्पृष्टत्वापरित्यागेनैव स्थित इति न समस्ताच्छादितायामवकल्पते&nbsp;।
            पराश्रितमपि च वस्त्रमुद्गातुराश्रयत्वं प्रतिपद्यते&nbsp;। तेनैवौदुम्बर्याश्रितेनोद्नायेत्&nbsp;।
            तस्मादस्ति सर्ववेष्टनस्पर्शनयोर्विरोध इति युक्तं बाध्यबाधकव्यवस्थापनम्&nbsp;। <b>अथ किमर्थं नेमौ विधी विकल्प्येते इति</b>&nbsp;। स्मृतेरविधायकत्वात्स्वयमतुल्यबलत्वाच्च तदनुमितशाखान्तरपठितविधिपरिग्रहाभिप्रायेणोक्तम्&nbsp;।
            <b>नासति व्यामोहविज्ञान इति</b>&nbsp;।
         </p>
         
         <div xmlns="" class="lg">
            <span class="line">पूर्वोक्तेनैव मार्गेण व्यामोहैकान्तकल्पनाम्&nbsp;।</span>
            <span class="line">विकल्पेऽवश्यमापन्नां स्मृतावेव नियच्छति&nbsp;॥</span>
            
         </div>
         
         <p xmlns="">व्यामोहविज्ञानं च ज्ञानान्तरगतव्यामोहत्वावधारणं तद्विज्ञानगतव्यामोहरूपं वा विवक्ष्यते&nbsp;।
            तेन षष्ठीसमासः कर्मधारयो वा योज्यः&nbsp;। <b>विकल्पं तु वदन्निति</b>&nbsp;। कदा चित्स्मृतिमूलश्रुतिविच्छेदाद्भ्रान्त्यादिमूलत्वमापादयति&nbsp;। तादृश्या च सकृदपि
            श्रौतं विज्ञानमनुज्ञातमध्यारोप्यमाणव्यामोहाविषयत्वान्न कदाचित्प्रामाण्यं त्यजतीत्यपाक्षिकत्वाभिधानम्&nbsp;।
            एवं केवलाप्रमाणत्वपक्षग्रहस्तस्य पुनर्जीवनासंभवादपाक्षिकं च सर्ववेष्टन<span class="pageinfo">[183]</span> स्मरणमित्याह—<b>पाक्षिकं चेति वा</b>&nbsp;। विकल्पवादिसंमतपाक्षिकत्ववशादेव श्रुतिप्रामाण्यपक्षे स्मार्तश्रुतिकल्पनायामकृतायां
            मूलान्तरसंक्रान्तेः सर्वकालाप्रमाणत्वप्रसङ्गः&nbsp;। एकदाऽपि च लब्धप्रामाण्यावकाशा श्रुतिदुर्बलप्रतिपक्षतया
            न कदाचिदपि व्यामोही भविष्यतीति समर्थयमानो <b>यदेव हि तस्यैकस्मिन्पक्षे मूलमित्याह</b>&nbsp;।
         </p>
         
         <div xmlns="" class="lg">
            <span class="line">नहि प्रमादपाठत्वं शक्यं कल्पयितुं श्रुतेः&nbsp;।</span>
            <span class="line">दुःश्रुतस्वप्नविज्ञानमूला त्वापद्यते स्मृतिः&nbsp;॥</span>
            
         </div>
         
         <p xmlns=""><b>तेन नैतत्पक्षे विज्ञानमिति</b>—प्रमाणविज्ञानमभिप्रेत्योक्तम्&nbsp;। <b>व्यामोहात्पक्षान्तरंमिति</b>&nbsp;। व्यामोहकल्पनातः प्रमाणाभावपक्षान्तरसंक्रमणं प्रतिषेधति&nbsp;। यद्वा स्मार्तज्ञानमेव
            पूर्वावधारितव्यामोहात्प्रामाण्यपक्षान्तरं न संक्रान्तमिति&nbsp;। दुःश्रुतस्वप्नादिमूलत्वेन
            श्रुतिविरोधं दर्शयति—<b>तुल्यकारणत्वादिति</b>&nbsp;। बलीयः प्रतिपक्षनिराकृतत्वात्सर्वदैव श्रुत्यनुमानप्रतिबन्धान्न स्मृतेः प्रामाण्यपक्षसंक्रान्तिः&nbsp;।
            <b>अपि चेतरेतराश्रयेऽन्यतः परिच्छेदादिति</b>&nbsp;। उपरिष्टादितरेतरविरोधविवरणाद्विरोधमेवेतरेतराश्रयमाह—
         </p>
         
         <div xmlns="" class="lg">
            <span class="line">परस्परविरुद्धे हि विरुद्धाव्यभिचारिवत्&nbsp;।</span>
            <span class="line">प्रमाणे यत्र दृश्येते तत्रान्येनैव निर्णयः&nbsp;॥</span>
            
         </div>
         
         <p xmlns="">प्रमाणशब्दस्य ज्ञानसमानाधिकरणत्वेन भावोत्पन्नल्युडन्तत्वेन वा नपुंसकलिङ्गत्वाद्वेदाः
            प्रमाणं स्मृतयः प्रमाणमितिवत्प्रमाणे स्मृतौ स्पर्शनं व्यामोह इति भवितव्यम्&nbsp;।<span class="pageinfo">[184]</span> करणविशेषविवक्षायां वाऽभिधेयलिङ्गवचनानुवृत्तौ ल्युडन्ताट्टिढ्ढाणञिति ङीपि प्राप्ते
            प्रामाण्यं स्मृताविति प्रयोक्तव्यम्&nbsp;। तमिममुभयभ्रष्टं भाष्यकारप्रयोगं समर्थयमानैरेवमनुगमः
            कर्तव्यः&nbsp;।
         </p>
         
         <div xmlns="" class="lg">
            <span class="line">प्रमाणमयते याति मूलभूतां श्रुतिं यतः&nbsp;।</span>
            <span class="line">क्विबन्तादयतेस्तस्मात्प्रमाणा स्मृतिरुच्यते&nbsp;॥</span>
            
         </div>
         
         <div xmlns="" class="lg">
            <span class="line">तत्र यद्यपि नित्यत्वाक्विब्लोपः प्रथमं भवेत्&nbsp;।</span>
            <span class="line">यलोपोऽपि भवेदेव वलादिप्रत्ययाश्रयः&nbsp;॥</span>
            
         </div>
         
         <div xmlns="" class="lg">
            <span class="line">न च वर्णाश्रयत्वेन यलोपो न भविष्यति&nbsp;।</span>
            <span class="line">व्योर्वलीति यलोपो हि वलादिप्रत्ययाश्रयः&nbsp;॥</span>
            
         </div>
         
         <div xmlns="" class="lg">
            <span class="line">यद्वा योगविभागेन वेर्व्यवस्य च लुप्यते&nbsp;।</span>
            <span class="line">वकारश्च यकारश्चेत्येवं लोपो भविष्यति&nbsp;॥</span>
            
         </div>
         
         <div xmlns="" class="lg">
            <span class="line">यलोपे च कृतेऽकारो यः शुद्धः परिशिष्यते&nbsp;।</span>
            <span class="line">तदन्तावधिकात्पश्चादतष्टाप्क्रियते स्त्रियाम्&nbsp;॥</span>
            
         </div>
         
         <div xmlns="" class="lg">
            <span class="line">अकः सवर्णदीर्घत्वं परयोरन्तरङ्गतः&nbsp;।</span>
            <span class="line">सर्वेणापि ततः कृत्वा प्रमाणेत्यनुगम्यते&nbsp;॥</span>
            
         </div>
         
         <p xmlns="">तदेतदितराश्रयं भवतीत्युक्तम्&nbsp;।</p>
         
         <div xmlns="" class="lg">
            <span class="line">यद्वा श्रुत्यप्रमाणत्वात्स्मृतेः प्रामाण्यमिष्यते&nbsp;।</span>
            <span class="line">सिद्धाच्च तत्प्रमाणत्वाच्छ्रुत्यप्रामाण्यकल्पना&nbsp;॥</span>
            
         </div>
         
         <div xmlns="" class="lg">
            <span class="line">तथा श्रुतिप्रमाणत्वात्स्मृत्यप्रामाण्यकल्पनम्&nbsp;।</span>
            <span class="line">तदप्रामाण्यसिद्धया च श्रुतिप्रामाण्यनिश्चयः&nbsp;॥</span>
            
         </div>
         
         <p xmlns="">तदिदं विकल्पवादिन उभयत्रेतरेतराश्रयत्वमेकान्तवादिनस्त्वन्यतरत्र&nbsp;।</p>
         
         <div xmlns="" class="lg">
            <span class="line">तत्रान्यतः परिच्छेदाद्वाच्यं हेत्वन्तरं स्फुटम्&nbsp;।</span>
            <span class="line">भाष्यकारस्त्विहोक्त्वैवं तयोरेकैकमुक्तवान्&nbsp;॥</span>
            
         </div>
         
         <div xmlns="" class="lg">
            <span class="line"><b>तत्र स्पर्शनस्य कृप्तं मूलं कल्प्यं स्मृतेरिति&nbsp;।</b></span>
            
         </div>
         
         <p xmlns="">नैवात्यन्ताप्रकृतहेत्वन्तराभिप्रायेणान्यतः परिच्छेदोऽभिहितः&nbsp;। प्रकृतयोरपि च यत्कृतमितरेतराश्रयत्वं
            तव्द्यतिरिक्तधर्मदर्शनान्निश्चीयमाने भवत्येवान्यतः परिच्छेदः&nbsp;।
         </p>
         
         <div xmlns="" class="lg">
            <span class="line">स्वतः स्थितात्प्रमाणत्वाच्छ्रुतेः स्यात् क्लृप्तमूलता&nbsp;।</span>
            
         </div>
         
         <p xmlns="">स्मृतेः श्रुत्यनुमापकप्रामाण्यात्कल्प्यमूलता ततश्च प्रत्यक्षश्रुत्यप्रामाण्यकल्पनायत्तं<span class="pageinfo">[185]</span> स्मृतेः प्रामाण्यं तद्बलेन च श्रुत्यप्रामाण्यं कल्पयत इतरेतराश्रयत्वमपरिहार्यम्&nbsp;।
         </p>
         
         <div xmlns="" class="lg">
            <span class="line">न चाध्यारोप्यमाणाऽपि श्रुतेः स्यादप्रमाणता&nbsp;।</span>
            <span class="line">न च तस्यामसिद्धायां स्मृतिप्रामाण्यसंभवः&nbsp;॥</span>
            
         </div>
         
         <div xmlns="" class="lg">
            <span class="line">बलवन्तं पराजित्य यः प्रतिष्ठातुमिच्छति&nbsp;।</span>
            <span class="line">हस्तिना पादयोधीव संतिष्ठेताचिरादसौ&nbsp;॥</span>
            
         </div>
         
         <p xmlns="">एवं तावत्स्मृतिप्रामाण्यं कल्पयन्नेव तद्वादी पराजीयते&nbsp;। यदा तु श्रुतिप्रामाण्यगतमितरेतराश्रयत्वमालोच्यते
            तदा तत्रापि प्रतिपक्षभूतस्मृत्यप्रामाण्यापेक्षया निरपवादप्रामाण्यावधारणसिद्धेः पराधीनत्वात्पूर्वसिद्धस्मृत्यप्रामाण्यलिप्सायाम्
         </p>
         
         <div xmlns="" class="lg">
            <span class="line">सिद्धमेवाप्रमाणत्वं स्वरूपाश्रयमादितः&nbsp;।</span>
            <span class="line">क्षणमात्रमपि प्राप्य श्रुतिः प्रामाण्यमश्नुते&nbsp;॥</span>
            
         </div>
         
         <p xmlns="">तेन यत्तदाद्ये पदकेऽननुमितावस्थायां श्रुतावापातक्षणमात्रे स्मृतेरप्रामाण्यं दृश्यते
            तावतैव लब्धप्रमाणत्वा श्रुतिः सर्वदा निरपवादप्रामाण्या भवतीत्यन्यतः परिच्छेदः&nbsp;।
         </p>
         
         <div xmlns="" class="lg">
            <span class="line">तेनैकत्र श्रुतेराद्यात्प्रामाण्यादवसीयते&nbsp;।</span>
            <span class="line">स्मृत्यप्रामाण्यतोऽन्यत्र क्षणमात्रावधारितात्&nbsp;॥</span>
            
         </div>
         
         <div xmlns="" class="lg">
            <span class="line">कृत्वैकमवधिं तस्मात्सिद्धमाद्ये क्षणे दृढम्&nbsp;।</span>
            <span class="line">आनुपूर्व्या व्रजेत्तावद्यावत्सिद्धोऽपरः स्फुटः&nbsp;॥</span>
            
         </div>
         
         <p xmlns="">तदेकेन मार्गेण दर्शयति—<b>कल्प्यमूलत्वात्स्मृतिप्रामाण्यमनवक्लृप्तमित्यादि यावत्स्मार्तश्रुतिकल्पनमनुपपन्नं
               प्रमाणाभावादिति</b>&nbsp;।
         </p>
         
         <p xmlns="">द्वितीयमार्गेऽपि श्रुतिप्रामाण्यदर्शनादारभ्य तावन्नेतव्यं यावत्तदेव निरपवादं सिद्धमिति&nbsp;।
            व्रीहियवबृहद्रथंतरविधीनां त्वनन्यगतिकत्वात्कक्षान्तरितपदका इव स्थानभेदाभावात्तुल्यबलतयाऽनवस्थितविकल्पाश्रयणं
            प्रागुपदिष्टमेव योज्यम्&nbsp;। अतो नापेक्ष्यं प्रत्यक्षश्रुतिविरुद्धस्मृतिप्रामाण्यमिति&nbsp;॥
            ३&nbsp;॥
         </p>
          
         <span xmlns="" class="pageinfo">[186]</span>
         
         
         <div xmlns="" class="lg">
            <span class="line">इतश्च न प्रमाणत्वं मूलहेत्वन्तरेक्षणात्&nbsp;।</span>
            <span class="line">व्यभिचारे हि नोत्पत्तिरर्थापत्त्यनुमानयोः&nbsp;॥</span>
            
         </div>
         
         <p xmlns="">श्रुतिविरोधभग्नप्रसरायां हि स्मृतौ पूर्वोक्तेन न्यायेन श्रुत्यनुमानप्रतिबन्धादाकाङ्क्षितमूलान्तरावश्यकल्पयितव्यत्वाच्च&nbsp;।</p>
         
         <div xmlns="" class="lg">
            <span class="line">क्वचिद्भ्रान्तिः क्वचिल्लोभः क्वचिद्युक्तिविकल्पनम्&nbsp;।</span>
            <span class="line">प्रतिभाकारणत्वेन निराकर्तुं न शक्यते&nbsp;॥</span>
            
         </div>
         
         <div xmlns="" class="lg">
            <span class="line">स्मृतेश्च श्रुतिभग्नायाः कारणान्तरसंभवः&nbsp;।</span>
            <span class="line">न तु श्रुतेरतः सैव तद्विरोधे हि बाध्यते&nbsp;॥</span>
            
         </div>
         
         <div xmlns="" class="lg">
            <span class="line">यथैव वेदमूलत्वमनेकान्तान्न लभ्यते&nbsp;।</span>
            <span class="line">तथाऽन्यमूलताऽपीति तदाशङ्क्येदमुच्यते&nbsp;॥</span>
            
         </div>
         
         <div xmlns="" class="lg">
            <span class="line">उपपन्नतरं चैतद्वेदवाक्यानुमानतः&nbsp;।</span>
            <span class="line">दृष्टे हि सत्यदृष्टस्य कल्पना निष्प्रमाणिका&nbsp;॥</span>
            
         </div>
          
         <span xmlns="" class="trailer">( श्रुतिविरुद्धस्मृतीनामप्रामाण्याधिकरणम्&nbsp;। )</span>
          
          
          
         
         <p xmlns=""><b>अधिकरणान्तरं वेति</b>&nbsp;।
         </p>
         
         <div xmlns="" class="lg">
            <span class="line">सर्वव्याख्याविकल्पानां द्वयमेव प्रयोजनम्&nbsp;।</span>
            <span class="line">पूर्वत्रापरितोषो वा विषयव्याप्तिरेव वा&nbsp;॥</span>
            
         </div>
         
         <p xmlns="">अपरितोषस्तावत्प्रथमेनैव श्रुतिविरुद्धत्वहेतुना बलवता सिद्धे बाधे नान्वाचयहेतुरतीव
            प्रयोजनवान्&nbsp;। अधिकरणान्तरे पुनः पूर्वोक्तहेतुनिरपेक्षः पर्याप्त एवैकः स्मृतिबाधनायेति
            स्वतन्त्रत्वेन प्रदर्शनम्&nbsp;। विरोधेन च न व्याप्तायाः स्मृतेरप्रमाणतद्वयाप्तौ नापवादान्तरोद्भवः&nbsp;।
            वैसर्जनहोमीयं वासोऽध्वर्युर्गृह्‌णाति इत्यग्नीषोमप्रणयनार्थं विसर्जनहोमकालसंबन्धियजमानाच्छादनं
            वासोऽध्यवयुर्हरति मुक्तकमेवैतदावरणानुमितं स्मरणम्&nbsp;। एवं <b>युपहस्तिनो दानमाचरन्तीति</b> यूपपरिव्याणशाटकं यूपहास्तिशब्देन निर्दिश्याध्वर्युहर्तव्यतयाऽऽचारानुमितयैव स्मृत्या
            प्रतिपादयन्ति&nbsp;।
         </p><span xmlns="" class="pageinfo">[187]</span>
         
         <div xmlns="" class="lg">
            <span class="line">तत्रापि वेदमूलत्वकल्पना नोपपद्यते&nbsp;।</span>
            <span class="line">कर्तृसामान्यतः प्राप्ता लोभसंभवपूर्वकात्&nbsp;॥</span>
            
         </div>
         
         <p xmlns="">ऋत्विजो हि प्रयोगमध्यपतितं यजमानं प्रक्रान्तकर्मावश्यसमापनीयत्वनिबद्धसमाप्त्युत्तरकालभावि
            स्वाच्छन्द्यं च विदित्वा कार्यवत्तावेलायामेव खलगतप्राधान्य<a id="N25" href="#n25"><sup>25</sup></a>विभागव्यावृत्तभृतकवत्स्वयमुत्पाद्योत्पाद्य तानि तान्यादेयकानि श्रद्धाजनकार्थवादपुरःसरं
            याचन्ते&nbsp;। प्रत्यक्षश्रुतिविहितदेयान्तरनिदर्शनव्यामोहितश्च यजमानः श्रद्दधानतया तथैव
            प्रतिपद्य तेभ्यः प्रयच्छतीति तैरेषा स्मृतिः प्रवर्तिता स्यादित्याशङ्कायां वेदमूलत्वं
            नानुमीयते&nbsp;। पूर्ववच्च लोभपूर्वकत्वकल्पनभेवोपपन्नमिति निर्णयात्संदेहनिवृत्तिः&nbsp;। इदं
            च भाष्यकारेण प्रदर्शयता तुल्यकारणत्वात्पूर्वत्रापि प्रदर्शितमेवेति योजयितव्यम्&nbsp;।
         </p>
          
         <span xmlns="" class="trailer">( भाष्यकारीयाधिकरणाक्षेपः&nbsp;। )</span>
          
          
         
         <p xmlns="">एतावत्त्विहाधिकरणद्वयेऽपि वक्तव्यम्&nbsp;।</p>
         
         <div xmlns="" class="lg">
            <span class="line">स्मृतीनां श्रुतिमूलत्वे दृढे पूर्वं निरूपिते&nbsp;।</span>
            <span class="line">विरोधे सत्यपि ज्ञातुं शक्यं मूलान्तरं कथम्&nbsp;॥</span>
            
         </div>
         
         <p xmlns="">शाखान्तरविप्रकीर्णानि हि पुरुषान्तरप्रत्यक्षाण्येव वेदवाक्यानि पुरुषधर्मानुष्ठानक्रमेणापठितानि
            वेदसमाम्नायविनाशभयात्स्वरूपेणानुपन्यस्यार्थोपनिबन्धनद्वारलभ्यानि विशिष्टध्वनिस्थानीयेन
            तेनैव परोक्षाण्यपि व्यज्यमानानि पिण्डीकृत्य स्मर्यन्ते&nbsp;। तत्र यथैवाऽऽप्तप्रत्ययादिदमिह
            पठ्यत इति कथितमुच्चारितमनुच्चारितं वा शिष्याः प्रतिपद्यन्ते तथैव सूत्रकारवचनान्यध्यापकवचनस्थानीयानि
            स्वानुरूपवेदवाक्यसमर्पणमात्रं कृत्वा निवृत्तव्यापाराणीति न ताल्वादिध्वनिप्रेरणवत्पौरुषेयत्वेन
            परिभवितव्यानि&nbsp;।
         </p>
         
         <div xmlns="" class="lg">
            <span class="line">वेदो हीदृश एवायं षुरुषैर्यः प्रकाश्यते&nbsp;।</span>
            <span class="line">स पठद्भिः प्रकाश्येत स्मरद्भिर्वेति तुल्यभाक्&nbsp;॥</span>
            
         </div>
         
         <div xmlns="" class="lg">
            <span class="line">अनुच्चारणकाले च संस्कारैरेव केवलैः&nbsp;।</span>
            <span class="line">तत्कृतस्मरणैर्वाऽयं वेदोऽध्येतृषु तिष्ठति&nbsp;॥</span>
            
         </div>
         
         <div xmlns="" class="lg">
            <span class="line">तेनार्थं कथयद्भिर्या स्मृतार्था कथ्यते श्रुतिः&nbsp;।</span>
            <span class="line">पठिताभिः समानाऽसौ केन न्यायेन बाध्यते&nbsp;॥</span>
            
         </div>
         
         <div xmlns="" class="lg">
            <span class="line">स्मृतिशास्त्रं च यद्येकं भवेत्कृत्स्नमवैदिकम्&nbsp;।</span>
            <span class="line">तन्मुक्त्वैकं ततोऽन्यानि व्यवहाराङ्गतामियुः&nbsp;॥</span>
            
         </div><span xmlns="" class="pageinfo">[188]</span>
         
         <div xmlns="" class="lg">
            <span class="line">कठमैत्रायणीयादिपठितश्रुतिमूलिकाः&nbsp;।</span>
            <span class="line">दृश्यन्ते स्मृतयः सर्वा भद्रोपनयनादिषु&nbsp;॥</span>
            
         </div>
         
         <div xmlns="" class="lg">
            <span class="line">तदा तन्मध्यपात्येकं वाक्यं किंचिदपस्मृतिः&nbsp;।</span>
            <span class="line">मूलान्तरोद्भवं वक्तुं जिह्वा नो न प्रवर्त्तते&nbsp;॥</span>
            
         </div>
         
         <div xmlns="" class="lg">
            <span class="line">बाधिता च स्मृतिर्भूत्वा काचिन्न्यायविदा यदा&nbsp;।</span>
            <span class="line">श्रूयते न चिरादेव शाखान्तरगता श्रुतिः&nbsp;॥</span>
            
         </div>
         
         <div xmlns="" class="lg">
            <span class="line">तदा का ते मुखच्छाया स्यान्नैयायिकमानिनः&nbsp;।</span>
            <span class="line">बाधाबाधानवस्थानं ध्रुवमेवं प्रसज्यते&nbsp;॥</span>
            
         </div>
         
         <p xmlns="">यच्चैतत्सर्ववेष्टनस्मरणं स्पर्शनश्रुतिविरुद्धत्वेनोदाह्रियते&nbsp;। एतज्जैमिनिनैव च्छान्दोग्यानुवादे
            शाट्यायनिब्राह्मणगतश्रुतिमूलत्वेनौदुम्बरीप्रकरणे च शाट्यायनिनां तामूर्ध्वदशेनोभयत्र
            वाससी दर्शयतीति ‘वैष्टुतं वै वासः श्रीर्वै वासः श्रीः सामे’ इति दर्शिते तत्प्रसङ्गेनौदुम्बरीवेष्टनवाससोऽपि
            प्रकाशश्रुतिमूलत्वमेवान्वाख्यातम्&nbsp;।
         </p>
         
         <div xmlns="" class="lg">
            <span class="line">ततश्च श्रुतिमूलत्वाद्बाध्योदाहरणं न तत्&nbsp;।</span>
            <span class="line">विकल्प एव हि न्याय्यस्तुल्यकक्षप्रमाणतः&nbsp;॥</span>
            
         </div>
         
         <div xmlns="" class="lg">
            <span class="line">विरुद्धत्वे च बाधः स्यान्न चेहास्ति विरुद्धता&nbsp;।</span>
            <span class="line">न हि वेष्टनमात्रं नः स्पर्शश्रुत्या विरुध्यते&nbsp;॥</span>
            
         </div>
         
         <div xmlns="" class="lg">
            <span class="line">यदि द्वित्राङ्गुलं मध्ये विमुच्योत्तरभागतः&nbsp;।</span>
            <span class="line">वेष्ट्येतौदुम्बरी तत्र किं नाम न कृतं भवेत्&nbsp;॥</span>
            
         </div>
         
         <div xmlns="" class="lg">
            <span class="line">सर्वा वेष्टयितव्येति न ह्येवं सूत्रकृद्वचः&nbsp;।</span>
            <span class="line">न ह्यस्याः क्रियते कैश्चित्कर्णमूलेषु वेष्टनम्&nbsp;॥</span>
            
         </div>
         
         <div xmlns="" class="lg">
            <span class="line">परिशब्दोऽपि यस्तत्र सर्वतो वेष्टनं वदेत्&nbsp;।</span>
            <span class="line">तद्वर्जितसमन्तत्वे सोऽर्थवानेव जायते&nbsp;॥</span>
            
         </div>
         
         <div xmlns="" class="lg">
            <span class="line">लोभमूलं च यत्तस्याः कल्प्यते सर्ववेष्टनम्&nbsp;।</span>
            <span class="line">तल्लोभः सुतरां सिध्येन्मूलाग्रपरिधानयोः&nbsp;॥</span>
            
         </div>
         
         <div xmlns="" class="lg">
            <span class="line">अन्तरीयोत्तरीये हि योषितामिव वाससी&nbsp;।</span>
            <span class="line">स्मरेत्कौशेयजातीये नोद्नातैकं गुणैर्विना&nbsp;॥</span>
            
         </div>
         
         <div xmlns="" class="lg">
            <span class="line">प्राक् च लोभादिह स्पर्शः कुशैरेवान्तरीयते&nbsp;।</span>
            <span class="line">वेष्टितैषा कुशैः पूर्वं वाससा परिवेष्ट्यते&nbsp;॥</span>
            
         </div>
         
         <div xmlns="" class="lg">
            <span class="line">कुशवेष्टनवाक्ये च न किंचिद्धेतुदर्शनम्&nbsp;।</span>
            <span class="line">नियमेऽपि च तद्‌दृष्टं नैवोर्ध्वदशवाससः&nbsp;॥</span>
            
         </div><span xmlns="" class="pageinfo">[189]</span>
         
         <div xmlns="" class="lg">
            <span class="line">क्रीतराजकभोज्यान्नवाक्यं चाथर्ववैदिकम्&nbsp;।</span>
            <span class="line">न च तस्याप्रमाणत्वे किंचिदप्यस्ति कारणम्&nbsp;॥</span>
            
         </div>
         
         <div xmlns="" class="lg">
            <span class="line">यदि यज्ञोपयोगित्वं नेहास्त्याथर्वणश्रुतेः&nbsp;।</span>
            <span class="line">अर्थान्तरप्रमाणत्वं केनास्याः प्रतिहन्यते&nbsp;॥</span>
            
         </div>
         
         <div xmlns="" class="lg">
            <span class="line">शान्तिपुष्ट्याभिचारार्था ह्येकब्रह्मर्त्विगाश्रिताः&nbsp;।</span>
            <span class="line">क्रियास्तया प्रभीयन्तेऽत्राप्येवाऽऽत्मीयगोचराः&nbsp;॥</span>
            
         </div>
         
         <div xmlns="" class="lg">
            <span class="line">न चायमपि यज्ञाङ्गविधिः शान्त्यादिशास्त्रवत्&nbsp;।</span>
            <span class="line">अतोऽस्यापि प्रमाणत्वं पुरुषार्थेन वार्यते&nbsp;॥</span>
            
         </div>
         
         <div xmlns="" class="lg">
            <span class="line">न ह्येतद्यजमानस्य नर्त्विजामुपदिश्यते&nbsp;।</span>
            <span class="line">सर्वेभ्यः पुरुषेभ्यो हि भोज्यान्नत्वमिदं श्रुतम्&nbsp;॥</span>
            
         </div>
         
         <div xmlns="" class="lg">
            <span class="line">वाक्यान्तरैर्निषिद्धं यद्दीक्षितान्नस्य भोजनम्&nbsp;।</span>
            <span class="line">तस्यैव श्रूयते पश्चादभ्यनुज्ञाविधिद्वयम्&nbsp;॥</span>
            
         </div>
         
         <div xmlns="" class="lg">
            <span class="line">अग्नीषोमीयसंस्थायां क्रीते वा सति राजनि&nbsp;।</span>
            <span class="line">सोऽयं कालविकल्पः स्यादाशौचच्छेदकालवत्&nbsp;॥</span>
            
         </div>
         
         <div xmlns="" class="lg">
            <span class="line">ननु चाशौचकालोऽपि धर्मपीडाद्यपेक्षया&nbsp;।</span>
            <span class="line">अतः समविकल्पत्वं नैव तस्यापि संमतम्&nbsp;॥</span>
            
         </div>
         
         <div xmlns="" class="lg">
            <span class="line">यस्य ह्यल्पेन कालेन शुद्धिर्भोज्यान्नताऽपि वा&nbsp;।</span>
            <span class="line">स कस्मात्तावता शुद्धो दीर्घकालत्वमाश्रयेत्&nbsp;॥</span>
            
         </div>
         
         <div xmlns="" class="lg">
            <span class="line">एकरात्रे त्रिरात्रे वा शुद्धस्य ब्राह्मणस्य च&nbsp;।</span>
            <span class="line">अशुद्धिरनुवर्तेत दशरात्रं कथं पुनः&nbsp;॥</span>
            
         </div>
         
         <div xmlns="" class="lg">
            <span class="line">पापक्षयो हि शुद्धत्वं धर्मयोग्यत्वमेव वा&nbsp;।</span>
            <span class="line">प्राग्दशाहात्कथं तस्य सदसद्भावकल्पना&nbsp;॥</span>
            
         </div>
         
         <div xmlns="" class="lg">
            <span class="line">एवं प्राक् पशुसंस्थानाद्दीक्षितान्नविशुद्धता&nbsp;।</span>
            <span class="line">अस्ति नास्तीति चेत्येवं सहते नावधारणम्&nbsp;॥</span>
            
         </div>
         
         <div xmlns="" class="lg">
            <span class="line">स्यादेतद्येन यः कालः पुरस्तात्परिगृह्यते&nbsp;।</span>
            <span class="line">तस्यासावेव होंमस्य प्रागूर्ध्वोदयकालवत्&nbsp;॥</span>
            
         </div>
         
         <div xmlns="" class="lg">
            <span class="line">युक्तं समविकल्पत्वमुदितानुदितत्वयोः&nbsp;।</span>
            <span class="line">न काचिदत्र पूर्वोक्ता सदसत्त्वविरोधिता&nbsp;॥</span>
            
         </div>
         
         <div xmlns="" class="lg">
            <span class="line">न चानुदितहोमोक्तावुदितोक्तिरनर्थिका&nbsp;।</span>
            <span class="line">क्लेशक्षयव्ययादीनां नातिरेकोऽत्र कश्चन&nbsp;॥</span>
            
         </div><span xmlns="" class="pageinfo">[190]</span>
         
         <div xmlns="" class="lg">
            <span class="line">इह त्वल्पेन कालेन शुद्धेर्या दीर्घकालता&nbsp;।</span>
            <span class="line">न वर्धयेदघाहानि साऽनेनापि निवार्यते&nbsp;॥</span>
            
         </div>
         
         <div xmlns="" class="lg">
            <span class="line">क्लेशप्रायं च तं पक्षं नाऽऽश्रयेतैव कश्चन&nbsp;।</span>
            <span class="line">ततोऽनङ्गीकृते तस्मिन् स्यात्तद्वाक्यमनर्थकम्&nbsp;॥</span>
            
         </div>
         
         <div xmlns="" class="lg">
            <span class="line">तेनर्ते विषयान्यत्वान्न विकल्पोऽवकल्पते&nbsp;।</span>
            <span class="line">स चोक्तो धर्मपीडाख्यस्तत्र चाह्‌नामवर्धनम्&nbsp;॥</span>
            
         </div>
         
         <div xmlns="" class="lg">
            <span class="line">दन्तजातानुजातान्यकृतचूडेषु च क्रमात्&nbsp;।</span>
            <span class="line">चितिक्रिया व्यहैकाहास्तत्र चाह्नामवर्धनम्&nbsp;॥</span>
            
         </div>
         
         <p xmlns="">तथा गौतमेनाप्युक्तम्— राज्ञां च कार्याविघातार्थं ब्राह्मणानां च स्वाध्यायानिर्वृत्त्यर्थमिति&nbsp;।</p>
         
         <div xmlns="" class="lg">
            <span class="line">अथ वाऽन्तर्यदाऽऽशौचनिमित्तं किंचिदापतेत्&nbsp;।</span>
            <span class="line">तत्र शेषेण या शुद्धिस्तच्छेषोऽयं भविष्यति&nbsp;॥</span>
            
         </div>
         
         <div xmlns="" class="lg">
            <span class="line">न वर्धयेदघाहानि निमित्तादागतान्यपि&nbsp;।</span>
            <span class="line">पूर्वस्यैव हि कालस्य प्रसङ्गेन तदङ्गता&nbsp;॥</span>
            
         </div>
         
         <div xmlns="" class="lg">
            <span class="line">प्रवृत्तोऽनपवृक्तश्च दशरात्रादिकोऽवधिः&nbsp;।</span>
            <span class="line">अन्तः पतितमाशौचं स व्याप्नोति स्वसंख्यया&nbsp;॥</span>
            
         </div>
         
         <div xmlns="" class="lg">
            <span class="line">वितत्य दश संख्या हि तान्यहानि व्यवस्थिता&nbsp;।</span>
            <span class="line">शक्नोत्येव परिच्छेत्तुमन्तराशौचमागतम्&nbsp;॥</span>
            
         </div>
         
         <div xmlns="" class="lg">
            <span class="line">शुद्धयशुद्धी ह्यदृष्टत्वाद्विज्ञायेते यथाश्रुति&nbsp;।</span>
            <span class="line">नन्वेवं भोजनस्यास्ति विषयावधिकारणम्&nbsp;॥</span>
            
         </div>
         
         <div xmlns="" class="lg">
            <span class="line">तत्र दीर्घावधिर्व्यर्थः स्यादल्पावध्यनुज्ञया&nbsp;।</span>
            <span class="line">तस्मादिहापि वैषम्यहेतुर्वाच्योऽवधिद्वये&nbsp;॥</span>
            
         </div>
         
         <div xmlns="" class="lg">
            <span class="line">अत्राप्यसंभवे तस्य दीक्षिते वा ददत्यपि&nbsp;।</span>
            <span class="line">तन्नियुक्तकदत्तान्नं भोज्यं सोमक्रये कृते&nbsp;॥</span>
            
         </div>
         
         <div xmlns="" class="lg">
            <span class="line">आपद्धर्मा यथैवान्ये मुख्यासंभवहेतुकाः&nbsp;।</span>
            <span class="line">तथैव प्राणपीडायां क्रीतराजकभोजनम्&nbsp;॥</span>
            
         </div>
         
         <div xmlns="" class="lg">
            <span class="line">हन्तैवमप्रमाणत्वमुक्तमन्यप्रकारकम्&nbsp;।</span>
            <span class="line">जग्धवानापदि ह्यार्तो विश्वामित्रः श्वजाघनीम्&nbsp;॥</span>
            
         </div>
         
         <p xmlns="">उच्यते—</p>
         
         <div xmlns="" class="lg">
            <span class="line">एकं विनाऽप्यनुज्ञानात् क्रियते गत्यसंभवात्&nbsp;।</span>
            <span class="line">क्रियतेऽनुज्ञया त्वन्यद्विशेषश्च तयोर्महान्&nbsp;॥</span>
            
         </div><span xmlns="" class="pageinfo">[191]</span>
         
         <div xmlns="" class="lg">
            <span class="line">सामान्येनाम्यनुज्ञानाद्विशेषश्च विशिष्यते&nbsp;।</span>
            <span class="line">विशेषोऽत्यन्तनिर्दोषः स्तोकदोषेतरक्रिया&nbsp;॥</span>
            
         </div>
         
         <div xmlns="" class="lg">
            <span class="line">तथा च मनुनाऽप्युक्तमापद्धर्मगतं प्रति&nbsp;।</span>
            <span class="line">तत्रत्यपापशेषाणामन्ते शौचं भविष्यति&nbsp;॥</span>
            
         </div>
         
         <div xmlns="" class="lg">
            <span class="line">कर्मणा येन केनेह मृदुना दारुणेन वा&nbsp;।</span>
            <span class="line">उद्धरेद्दीनमात्मानं समर्थो धर्ममाचरेत्&nbsp;॥ इति&nbsp;।</span>
            
         </div>
         
         <div xmlns="" class="lg">
            <span class="line">धर्मश्च प्रथमं तावत्प्रायश्चित्तात्मको भवेत्&nbsp;।</span>
            <span class="line">ततस्तेन विशुद्धस्य फलार्थोऽन्यो भविष्यति&nbsp;॥</span>
            
         </div>
         
         <p xmlns="">यत्तु क्रीतराजकभोज्यान्नत्ववचनं तद्गत्यन्तरासंभवे निर्दोषत्वज्ञापनार्थमेव ज्ञायते&nbsp;।
            तत्रापि तु&nbsp;।
         </p>
         
         <div xmlns="" class="lg">
            <span class="line">प्रभुः प्रथमकल्पस्य योऽनुकल्पेन वर्तते&nbsp;।</span>
            <span class="line">स नाऽऽप्नोति फलं तस्य परत्रेति विचारितम्&nbsp;॥</span>
            
         </div>
         
         <p xmlns="">इति निन्दितत्वान्न संभवद्भोज्यान्तरेणापि लोकयात्रादिवशेन भोक्तव्यम्&nbsp;।</p>
         
         <div xmlns="" class="lg">
            <span class="line">यदि वा कालवैषम्यादसत्समविकल्पयोः&nbsp;।</span>
            <span class="line">अर्थभेदव्यवस्थानादविरोधोऽवधार्यते&nbsp;॥</span>
            
         </div>
         
         <div xmlns="" class="lg">
            <span class="line">दीक्षितान्नमभोज्यं स्यादक्रीते राजनि ध्रुवम्&nbsp;।</span>
            <span class="line">क्रीते त्वभोजनं नाम मनः कर्म नियम्यते&nbsp;॥</span>
            
         </div>
         
         <div xmlns="" class="lg">
            <span class="line">यथैवाश्राद्धभोजित्वं यथा वाऽमांसभक्षणम्&nbsp;।</span>
            <span class="line">श्रेयसे विहितं धर्म्यं न सर्वत्र निषिध्यते&nbsp;॥</span>
            
         </div>
         
         <div xmlns="" class="lg">
            <span class="line">श्राद्धमन्तर्दशाहं हि नियोगेन निषिध्यते&nbsp;।</span>
            <span class="line">एकोद्दिष्टं सदेकेषां न तु पित्र्यं कदाचन&nbsp;॥</span>
            
         </div>
         
         <p xmlns="">तत्राश्राद्धभोजित्वनियमः स्वर्गायेति विज्ञायते&nbsp;। तथा षष्ठयष्टमीचतुर्दशीपञ्चदशीषु मांसभक्षणमैथुनादिक्रियाप्रतिषेधाद्गृहस्थस्यान्यत्र
            कामचारे प्राप्ते तदकरणनियमः श्रेयसे विहितः&nbsp;। यथाऽऽह&nbsp;।
         </p>
         
         <div xmlns="" class="lg">
            <span class="line">न मांसभक्षणे दोषो न मद्ये न च मैथुने&nbsp;।</span>
            <span class="line">प्रवृत्तिरेषा भूतानां निवृत्तिस्तु महाफला&nbsp;॥ इति</span>
            
         </div>
         
         <p xmlns="">ननु च वाक्यद्वयदर्शनात्तत्र संयोगपृथक्त्वं युक्तमिह त्वेकमेव दीक्षितान्नभोजनप्रतिषेधवाक्यं
            कथं प्राक्‌क्रयात्प्रतिषेधति तदुत्तरकालं च प्रागग्नीषोमीयसमाप्तेर्निःश्रेयसेन नियच्छतीति&nbsp;।
         </p>
         
         <p xmlns="">तदुच्यते—</p><span xmlns="" class="pageinfo">[192]</span>
         
         <div xmlns="" class="lg">
            <span class="line">स्याद्वाक्यद्वयमेवैतदवधिद्वयकल्पितम्&nbsp;।</span>
            <span class="line">यः पूर्वः प्रतिषेधोऽत्र संस्थितः क्रीतराजके&nbsp;॥</span>
            
         </div>
         
         <div xmlns="" class="lg">
            <span class="line">परोऽवधिः पुनस्तस्य नैकत्वादवकल्पते&nbsp;।</span>
            <span class="line">द्वितीयान्नादनानुज्ञादर्शनात्तेन गम्यते&nbsp;॥</span>
            
         </div>
         
         <div xmlns="" class="lg">
            <span class="line">अभोजनविधिर्नूनमस्त्यन्योऽप्यान्तरालिकः&nbsp;।</span>
            <span class="line">न हि पूर्वमनुज्ञाते स्यादनुज्ञान्तरं पुनः&nbsp;॥</span>
            
         </div>
         
         <div xmlns="" class="lg">
            <span class="line">वरणादभ्यनुज्ञाते निर्वापे किमनुज्ञया&nbsp;॥</span>
            
         </div>
         
         <p xmlns="">यथाऽध्वर्योर्वरणवेलायामेव सर्वं यजमानेन यज्ञोपयोगि स्वयमनुज्ञातमेवेति निर्वापमन्त्रे
            प्रसवशब्देन तदानींतनयजमानानुज्ञाप्रकाशनं न क्रियते तथेह क्रीतराजकावस्थानुज्ञातभोजनानुज्ञावचनमग्नीषोमीयसमाप्तौ
            पुनरुक्तमित्यवश्यं नियमेन प्रतिषेधान्तरेण वा वारितस्यानुज्ञानार्थमित्यवगम्यते&nbsp;।
         </p>
         
         <div xmlns="" class="lg">
            <span class="line">प्रतिषिद्धाभ्यनुज्ञा च विकल्पेनैव दूष्यते&nbsp;।</span>
            <span class="line">पर्युदस्ताभ्यनुज्ञानं तस्मादिष्टं व्यवस्थया&nbsp;॥</span>
            
         </div>
         
         <p xmlns="">दीक्षितान्नविशिष्टाभोजननियमो हि श्रेयोर्थिभ्यो विधीयते&nbsp;।</p>
         
         <div xmlns="" class="lg">
            <span class="line">पाश्चात्यभोजनानुज्ञा नान्यथा ह्युपपद्यते&nbsp;।</span>
            <span class="line">अदृष्टार्थप्रसङ्गित्वान्न विधिश्चायमिष्यते&nbsp;॥</span>
            
         </div>
         
         <div xmlns="" class="lg">
            <span class="line">एवं विषयनानात्वादविरोधादबाधनम्&nbsp;।</span>
            
         </div>
         
         <p xmlns="">अष्टाचत्वारिंशद्वर्षं वेदब्रह्मचर्याचरणस्यापि स्मृतावेव पक्षान्तरविकल्पोपनिबन्धनादाश्रमान्तरविषयत्वसंभवाद्वा
            विरोधाभावः&nbsp;। तथा हि—
         </p>
         
         <div xmlns="" class="lg">
            <span class="line">वेदानधीत्य वेदौ वा वेदं वाऽपि यथाक्रमम्&nbsp;।</span>
            <span class="line">सामर्थ्याश्रमयोग्यत्वमङ्गीकृत्यैतदुच्यते&nbsp;॥</span>
            
         </div>
         
         <p xmlns="">गौतमेनापि द्वादशवर्षाण्येकवेदब्रह्मचर्यं चरेदिति प्रथमकल्पमाशु गार्हस्थ्यप्रतिपत्त्यर्थमुक्त्वा
            द्वितीयकल्पे द्वादश प्रतिवेदं वा सर्वेष्वित्यष्टाचत्वारिंशत्परिग्रहः कृतः&nbsp;।
         </p>
         
         <div xmlns="" class="lg">
            <span class="line">तत्रैवं शक्यते वक्तुं येऽन्धपङ्ग्वादयो नराः&nbsp;।</span>
            <span class="line">गृहस्थत्वं न शक्ष्यन्ति कर्तुं तेषामयं विधिः&nbsp;॥</span>
            
         </div>
         
         <div xmlns="" class="lg">
            <span class="line">नैष्ठिकब्रह्मचर्यं वा परिव्राजकताऽपि वा&nbsp;।</span>
            <span class="line">तैरवश्यं ग्रहीतव्या तेनाऽऽदावेतदुच्यते&nbsp;॥</span>
            
         </div>
         
         <div xmlns="" class="lg">
            <span class="line">उपकुर्वाणकेनैव याप्यः कालो बहुस्ततः&nbsp;।</span>
            <span class="line">संप्राप्य ज्ञानभूयस्त्वं पवित्रैः क्षीणकल्मषैः&nbsp;॥</span>
            
         </div>
         
         <div xmlns="" class="lg">
            <span class="line">सर्वाश्रमातिरिक्तेन स्वाध्यायेनैव शोधितः&nbsp;।</span>
            <span class="line">स्तोकैरप्याश्रमाचारैर्गतिमिष्टां गमिष्यति&nbsp;॥</span>
            
         </div>
         <span xmlns="" class="pageinfo">[193]</span>
         
         <p xmlns="">द्वैपायनादयश्चाऽऽहुः—</p>
         
         <div xmlns="" class="lg">
            <span class="line">परिनिष्ठितकार्यस्तु स्वाध्यायेनैव हि द्विजः&nbsp;।</span>
            <span class="line">कुर्यादन्यन्न वा कुर्यान्मैत्रो<a id="N26" href="#n26"><sup>26</sup></a> ब्राह्मण उच्यते&nbsp;॥</span>
            
         </div>
         
         <p xmlns="">यानि च प्रतिदिनप्रयुज्यमानऋक्सामयजुर्बाह्मणकल्पव्याख्यानादिब्रह्मयज्ञनिमित्तानि फलानि
            क्रत्वधिकृतपुरुषेभ्योऽन्यानर्थक्यप्रसङ्गाद्वयावृत्तानि जपध्यानमात्राधिकृतब्रह्मचारिपरिव्राजकविषयत्वेनावतिष्ठन्ते
            तान्यपि स्वाध्यायविज्ञानभूयस्त्वेन भूयिष्ठानि भविष्यन्तीति प्रतिवेदब्रह्मचर्योपदेशः&nbsp;।
            यो वा कश्चिन्मेधावितया शीघ्रमेव वेदचतुष्टयमप्यधीत्य यथोपपत्तिकालं तदर्थज्ञानाभियोगमपरित्यजन्ग्रहणान्तं
            वेत्येतत्पक्षाश्रयणेन गृहस्थो भवेत्तं प्रति द्वादशाष्टाचत्वारिंशद्वर्षपक्षावनेनैव
            स्मरणेन पूर्वपक्षीकृताविति नातीव श्रुतिविरुद्धत्वेनोदाहर्तव्यौ&nbsp;।
         </p>
         
         <div xmlns="" class="lg">
            <span class="line">तेन नैव श्रुतिस्मृत्योर्विरोधोऽतीव दृश्यते&nbsp;।</span>
            <span class="line">श्रुत्योरेव ह्यसौ दृष्टः क्व चिद्वा नैव विद्यते&nbsp;॥</span>
            
         </div>
         
         <div xmlns="" class="lg">
            <span class="line">तेनात्र यदि वा कर्मप्रयोगोऽयं निरूप्यते&nbsp;।</span>
            <span class="line">यदि वा बाध्यमानत्वमुक्तं बाह्यं स्मृतीः प्रति&nbsp;॥</span>
            
         </div>
         
         <p xmlns="">एतद्धि जैमिनिनाऽत्यन्तं हितोपदेशिना जिज्ञासुभ्यः प्रतिपाद्यते&nbsp;।</p>
         
         <div xmlns="" class="lg">
            <span class="line">यावदेकं श्रुतौ कर्म स्मृतौ वाऽन्यत्प्रतीयते&nbsp;।</span>
            <span class="line">तावत्तयोर्विरुद्धत्वे श्रौतानुष्ठानमिष्यते&nbsp;॥</span>
            
         </div>
         
         <p xmlns="">व्रीहियवादिष्वपि तावत्प्रत्यक्षश्रुतिविहितेषु यदि कश्चिद्यावज्जीवमप्येकमेव पक्षमाश्रित्य
            व्यवहरेन्न स कदाचिदप्युपालम्भास्पदं गच्छेत्&nbsp;।
         </p>
         
         <div xmlns="" class="lg">
            <span class="line">ततश्च तुल्यकक्षाऽपि यदि नाम स्मृतिर्भवेत्&nbsp;।</span>
            <span class="line">तथाऽपि नैव दोषोऽस्ति श्रुत्यर्थमनुतिष्ठताम्&nbsp;॥</span>
            
         </div>
         
         <p xmlns="">यानि स्मृतिवचनान्यर्थमात्रमेव प्रतिपाद्य मूलभूताः श्रुंतीरनुदाहृत्य निवृत्तव्यापाराणि
            तेषु श्रुत्यनुमानव्याजसापेक्षप्रामाण्येषु सत्सु वेदवचनमनपेक्षत्वात्प्रमाणतरत्वेन सतरां
            विश्रम्भणीयमिति श्रद्धाविशेषेण ग्राह्यतरार्थं विज्ञायते&nbsp;। सूत्रार्थोऽप्येवं योजयितत्र्यः&nbsp;।
            श्रौतस्मार्तविज्ञानविरोधे यदनपेक्षमपेक्षावर्जितं यस्य वाऽपेक्षणीयमन्यन्नास्तीत्येवं
            पाठद्वयेऽपि पूर्वसूत्रात्प्रमाणशब्दमनुषङ्गेण संबन्ध्य यदनपेक्षं तत्तावत्प्रमाणं स्यादिति
            तदानींतनव्यवहारमात्रप्रतिपत्त्यर्थमेवोच्यते&nbsp;।
         </p>
         
         <p xmlns="">ततश्च न तावच्छाखान्तरीयविद्यमानश्रुतिमूलत्वाशङ्कायां सत्यामेवात्यन्तनिराकरणपक्षः परिग्रहीष्यते&nbsp;।
            न च प्रत्यक्षश्रुत्यर्थानुष्ठानहानिः&nbsp;। यदा तु क्वचिच्छाखान्तरे <span class="pageinfo">[194]</span>स्मरणमूलं श्रुतिरपि प्रत्यक्षी भविष्यति तदोभयोस्तुल्यबलत्वाद्विकल्पो भविष्यत्येव&nbsp;।
            नन्वनेनैव न्यायेन स्वशाखाविहितविरुद्धं शाखान्तरगतमप्यग्राह्यं स्यात्&nbsp;। सत्यम्&nbsp;।
         </p>
         
         <div xmlns="" class="lg">
            <span class="line">वार्तामात्रेण तद्यावत्तावन्नैव ग्रहीष्यते&nbsp;।</span>
            <span class="line">यदा तु श्रवणं प्राप्तं तदाऽस्मान्न विशिष्यते&nbsp;॥</span>
            
         </div>
         
         <div xmlns="" class="lg">
            <span class="line">अतश्चैवं श्रुतिस्मृत्योर्विशेषोऽनेन दर्श्यते&nbsp;।</span>
            <span class="line">नात्यन्तमेव बाध्यत्वं न चाप्यत्यन्ततुल्यता&nbsp;॥</span>
            
         </div>
          
          
          
         <span xmlns="" class="head">( बाह्यग्रन्थानामप्रामाण्यनिरूपणम्&nbsp;। )</span>
         
         <p xmlns="">यद्वा यान्येतानि त्रयीविद्भिर्न परिगृहीतानि किंचित्तन्मिश्रधर्मकञ्चुकच्छायापतितानि
            लोकोपसंग्रहलाभपूजाख्यातिप्रयोजनपराणि त्रयीविपरीतासंबद्धदृष्टशोभादिप्रत्यक्षानुमानोपमानार्थापत्तिप्राययुक्तिमूलोपनिबद्धानि
            सांख्ययोगपाञ्चरात्रपाशुपतशाक्यग्रन्थपरिगृहीतधर्माधर्मनिबन्धनानि विषचिकित्सावशीकरणोच्चाटनोन्मादनादिसमर्थकतिपयमन्त्रौषधिकादाचित्कसिद्धिनिदर्शनबलेनाहिंसासत्यवचनदमदानदयादिश्रुतिस्मृतिसंवादिस्तोकार्थगन्धवासितजीविकाप्रायार्थान्तरोपदेशीनि
            यानि च बाह्यतराणि म्लेच्छाचारमिश्रकभोजनाचरणनिबन्धनानि तेषामेवैतच्छ्रुतिविरोधहेतुदर्शनाभ्यामनपेक्षणीयत्वं
            प्रतिपाद्यते&nbsp;। न चैतत्क्वचिदधिकरणान्तरे निरूपितं न चावक्तव्यमेव गाव्यादिशब्दवाचकत्वबुद्धिवदतिप्रसिद्धत्वात्&nbsp;।
         </p>
         
         <div xmlns="" class="lg">
            <span class="line">यदि ह्यनादरेणैषां न कल्प्येताप्रमाणता&nbsp;।</span>
            <span class="line">अशक्यैवेति मत्वाऽन्ये भवेयुः समदृष्टयः&nbsp;॥</span>
            
         </div>
         
         <div xmlns="" class="lg">
            <span class="line">शोभासौकर्यहेतूक्तिकलिकालवशेन वा&nbsp;।</span>
            <span class="line">यज्ञोक्तपशुहिंसादित्यागभ्रान्तिमवाप्नुयुः&nbsp;॥</span>
            
         </div>
         
         <p xmlns="">ब्राह्मणक्षत्रियप्रणीतत्वाविशेषेण वा मानवादिवदेव <b>श्रुतिमूलत्वमाश्रित्य सचेतसोऽपि श्रु</b>तिविहितैः सह विकल्पमेव प्रतिपद्येरन्&nbsp;।
         </p>
         
         <div xmlns="" class="lg">
            <span class="line">तेन यद्यपि लभ्येत स्मृतिः काचिद्विरोधिनी&nbsp;।</span>
            <span class="line">मन्वाद्युक्ता तथाऽप्यस्मिन्नेतदेवोपयुज्यते&nbsp;॥</span>
            
         </div>
         
         <div xmlns="" class="lg">
            <span class="line">त्रयीमार्गस्य सिद्धस्य ये ह्यत्यन्तविरोधिनः&nbsp;।</span>
            <span class="line">अनिराकृत्य तान्सर्वान्धर्मशुद्धिर्न लभ्यते&nbsp;॥</span>
            
         </div>
         
         <div xmlns="" class="lg">
            <span class="line">महाजनगृहीतत्वं पित्राद्यनुगमादि च&nbsp;।</span>
            <span class="line">तेऽपि द्वीपान्तरापेक्षं वदन्त्येव स्वदर्शने&nbsp;॥</span>
            
         </div>
         
         <p xmlns="">तत्र श्रद्धामात्रमेवैकं व्यवस्थानिमित्तं सर्वेषां स्वपितृपितामहादिचरितानुयायित्वात्&nbsp;।
            यैश्च मानवादिस्मृतीनामप्युत्सन्नवेदशाखामूलत्वमभ्युपगतं तान्प्रति सुतरां शाक्यादिभिरपि
            शक्यं तन्मूलत्वमेव वक्तुम्&nbsp;। को हि शक्नुयादुत्सन्नानां वाक्यविषयेयत्तानियमं <span class="pageinfo">[195]</span>कर्तुम्&nbsp;। ततश्च यावत्किंचित्कियन्तमपि कालं कैश्चिदाद्रियमाणं प्रसिद्धिं गतं तत्प्रत्यक्षशाखाविसंवादेऽप्युत्सन्नशाखामूलत्वावस्थानमनुभवतुल्यकक्षतया
            प्रतिमायात्&nbsp;। अत आह—<b>विरोधे त्वनपेक्ष्यं स्यादिति</b>&nbsp;। पारतन्त्र्यं तावदेषां स्मर्यमाणपुरुषविशेषप्रणीतत्वात्तैरेव प्रतिपन्नं शब्दकृतकत्वादिप्रतिपादनादराच्च
            पार्श्वस्थैरपि ज्ञायते&nbsp;।
         </p>
         
         <p xmlns="">वेदमूलत्वं पुनस्ते तुल्यकक्षमूलत्वाक्षमयैव लज्जया च मातापितृद्वेषिदुष्टपुत्रवन्नाभ्युपगच्छन्ति&nbsp;।
            अन्यच्च स्मृतिवाक्यमेकमेकेन श्रुतिवचनेन विरुध्येत&nbsp;। शाक्यादिवचनानि तु कतिपयदमदानादिवचनवर्जं
            सर्वाण्येव समस्तचतुर्दशविद्यास्थानविरुद्धानि त्रयीमार्गव्युत्थितविरुद्धाचरणैश्च बुद्धादिभिः
            प्रणीतानि&nbsp;। त्रयीबाह्येभ्यश्चतुर्थवर्णनिरवसितप्रायेम्यो व्यामूढेभ्यः समर्पितानीति
            न वेदमूलत्वेन संभाव्यन्ते&nbsp;। स्वधर्मातिक्रमेण च येन क्षत्रियेण सता प्रवक्तृत्वप्रतिग्रहौ
            प्रतिपन्नौ स धर्ममविप्लुतमुपदेक्ष्यतीति कः समाश्वासः&nbsp;। उक्तं च&nbsp;।
         </p>
         
         <div xmlns="" class="lg">
            <span class="line">परलोकविरुद्धानि कुर्वाणं दूरतस्त्यजेत्&nbsp;।</span>
            <span class="line">आत्मानं योऽतिसंधत्ते सोऽन्यस्मै स्यात्कथं हित इति&nbsp;॥</span>
            
         </div>
         
         <p xmlns="">बुद्धादेः पुनरयमेव व्यतिक्रमोऽलंकारबुद्धौ स्थितः&nbsp;। येनैवमाह&nbsp;।</p>
         
         <div xmlns="" class="lg">
            <span class="line">कलिकलुषकृतानि यानि लोके</span>
            <span class="line">मयि निपतन्तु विमुच्यतां तु लोकः, इति&nbsp;।</span>
            
         </div>
         
         <p xmlns="">स किल लोकहितार्थं क्षत्रियधर्ममतिक्रम्य ब्राह्मणवृत्तं प्रवृक्तृत्वं प्रतिपद्य प्रतिषेधातिक्रमासमर्थैर्ब्राह्मणैरननुशिष्टं
            धर्मं बाह्यजनाननुशासद्धर्मपीडामप्यात्मनोऽङ्गीकृत्य परानुग्रहं कृतवानित्येवंविधैरेव
            गुणैः स्तूयते तदनुशिष्टानुसारिणश्च सर्व एव श्रुतिस्मृतिविहितधर्मातिक्रमेण व्यवहरन्तो
            विरुद्धाचारत्वेन ज्ञायन्ते&nbsp;।
         </p>
         
         <div xmlns="" class="lg">
            <span class="line">तेन प्रत्यक्षया श्रुत्या विरोधे ग्रन्थकारिणाम्&nbsp;।</span>
            <span class="line">ग्रहीत्राचरितॄणां च ग्रन्थप्रामाण्यबाधनम्&nbsp;॥</span>
            
         </div>
         
         <p xmlns="">न ह्येषां पूर्वोक्तेन न्यायेन श्रुतिप्रतिबद्धानां स्वमूलश्रुत्यनुमानसामर्थ्यमस्ति&nbsp;।</p>
         
         <div xmlns="" class="lg">
            <span class="line">न च शाखान्तरोच्छेदः कदाचिदपि विद्यते&nbsp;।</span>
            <span class="line">प्रागुक्ताद्वेदनित्यत्वान्न चैषां दृष्टमूलता&nbsp;॥</span>
            
         </div>
         
         <p xmlns="">न हि यथोपनयनादिस्मृतीनां शाखान्तरदृष्टश्रुतिसंवादः&nbsp;। एवं चैत्यकरणतद्वन्दनशूद्रसंप्रदानकदानादीनां
            संवादः संभवति मूलान्तरकल्पनं च प्रागेव प्रत्याख्यातम्&nbsp;।
         </p>
         
         <div xmlns="" class="lg">
            <span class="line">लोभादिकारणं चात्र बह्‌वेवान्यत्प्रतीयते&nbsp;।</span>
            <span class="line">यस्मिन्संनिहिते दृष्टे नास्ति मूलान्तरानुमा&nbsp;॥</span>
            
         </div>
         
         <div xmlns="" class="lg">
            <span class="line">शाक्यादयश्च सर्वत्र कुर्वाणा धर्मदेशनाम्&nbsp;।</span>
            <span class="line">हेतुजालविनिर्मुक्तां न कदाचन कुर्वते&nbsp;॥</span>
            
         </div><span xmlns="" class="pageinfo">[196]</span>
         
         <div xmlns="" class="lg">
            <span class="line">न च तैर्वेदमूलत्वमुच्यते गौतमादिवत्&nbsp;।</span>
            <span class="line">हेतवश्चोभिधीयन्ते ये धर्मा दूरतः स्थिताः&nbsp;॥</span>
            
         </div>
         
         <div xmlns="" class="lg">
            <span class="line">एत एव च ते येषां वाङ्मात्रेणापि नार्चनम्&nbsp;।</span>
            <span class="line">पाखण्डिनो विकर्मस्था हैतुकाश्चैत एव हि&nbsp;॥</span>
            
         </div>
         
         <p xmlns="">एतदीया ग्रन्था एव च मन्वादिभिः परिहार्यत्वेनोक्ताः&nbsp;।</p>
         
         <div xmlns="" class="lg">
            <span class="line">या वेदबाह्याः स्मृतयो याश्च काश्चित्कुदृष्टयः&nbsp;।</span>
            <span class="line">सर्वास्ता निष्फलाः प्रोक्तास्तमोनिष्ठा हि ताः स्मृताः&nbsp;॥</span>
            
         </div>
         
         <p xmlns="">तस्माद्धर्मं प्रति त्रयीबाह्यमेवंजातीयकं प्रामाण्येनानपेक्ष्यं स्यादिति सिद्धम्&nbsp;॥
            ४&nbsp;॥
         </p>
          
          
         
         
         
         <p xmlns=""><b>शिष्टाकोपे</b>—एवं तावत्पुरुषार्थस्मृतीनामविरोधे विरोधे च प्रमाणत्वाप्रमाणत्वे निरूपिते संप्रति
            तु क्रत्वर्थानां यज्ञोपवीतोदकाचमनदक्षिणहस्ताचरणस्मृतीनां बहुश्रुत्यर्थमध्यपातिनीनां
            विरोधाविरोधमात्रमेव विचार्यते&nbsp;। तन्निर्णये तु कृते पूर्वाधिकरणाभ्यां प्रमाणत्वाप्रमाणत्वसिद्धिः&nbsp;।
         </p>
         
         <div xmlns="" class="lg">
            <span class="line">कथं पुनर्विरुद्धत्वं कथं वा न विरुद्धता&nbsp;।</span>
            <span class="line">श्रुत्यर्थविगुणत्वेन तदभावेन चेष्यते&nbsp;॥</span>
            
         </div>
         
         <p xmlns="">यदि यज्ञोपवीतादीनि क्रतुमनुप्रवेश्यमानानि चोदकप्रयोगवचनाभ्यां न परिगृह्यन्ते निराक्रियन्ते
            वा ततो विरोधः&nbsp;। यदि पुनरानुगुण्यात्प्रकरणादिपठितवत्स्मृत्यनुमितवाक्यसंयोगेन क्रतुमनुप्रविशन्ति
            न च पूर्वगृहीतं किंचिद्बाधन्ते ततो न विरुद्धानीति&nbsp;। अन्यत्तु दर्शनं सत्यपि विरोधे
            प्रमाणप्रमेयबलाबलविसंवादात्संदेहः&nbsp;। तथा हि&nbsp;।
         </p>
         
         <div xmlns="" class="lg">
            <span class="line">श्रुतिस्मृत्योर्विरुद्धत्वे ज्ञातमेव बलाबलम्&nbsp;।</span>
            <span class="line">धर्मधर्मिविरोधे च धर्मिणो बलवत्तराः&nbsp;॥</span>
            
         </div>
         
         <p xmlns="">वक्ष्यति हि “<b>अङ्गगुणविरोधे च तादर्थ्यादिति</b>”&nbsp;। न चेह स्मार्तः कस्यचिदपि श्रौतस्य पदार्थस्य बाध आशङ्क्यते क्रमकालपरिमाणानि तु
            समस्तपदार्थधर्मत्वेन निश्चितानि&nbsp;। तत्र यदि प्रमाणबलाबलं बलीयस्ततो बलवच्छ्रुतिप्रमेयत्वाद्दुर्बलस्वभावैरपि
            क्रमादिभिराचमनादीनां बाधः प्रमेयबलाबलबलीयस्त्वे तु पदार्थधर्मेभ्यः क्रमादिभ्यः पदार्थत्वेनाऽऽचमनादयो
            बलीयांस इति सत्यपि स्मृत्याख्यप्रमाणे दुर्बलत्वे बलवदाश्रया<span class="pageinfo">[197]</span>नपि स्वरूपेण दुर्बलान्क्रमादीनेव बाधिष्यन्ते&nbsp;।
         </p>
         
         <div xmlns="" class="lg">
            <span class="line">किं युक्तमविरुद्धत्वं क्रत्वर्थाङ्गस्मृतेरपि&nbsp;।</span>
            <span class="line">न तदर्थक्रियायां हि श्रुतं किंचन हीयते&nbsp;॥</span>
            
         </div>
         
         <p xmlns="">यथैव विज्ञातबलाबलैरपि श्रुत्यादिभिः समाख्यापर्यन्तैर्यावन्तः शेषाः प्रमीयन्ते ते सर्वे
            शेषिकथंभावेन प्रार्थिता इत्थंभावेन सहानारभ्यवादाधीतैर्गृह्यन्ते&nbsp;।
         </p>
         
         <div xmlns="" class="lg">
            <span class="line">स्मृत्या तथैव संतुष्ट्या शिष्टाचारेण चार्पिताः&nbsp;।</span>
            <span class="line">गृह्यन्ते भावनाभाव्यैरपूर्वैः साधनांशवत्&nbsp;॥</span>
            
         </div>
         
         <p xmlns="">कथंभावापेक्षितापूर्वोपकारस्याज्ञातपरिमाणाङ्गसाध्यत्वाद् यावत्किंचिद्येन केनचिदपि प्रमाणेन
            प्राप्नोति तत्सर्वमङ्गं भवति&nbsp;। तस्मादाचमनादीन्यपि यज्ञप्रयोगाङ्गानीत्युपन्यस्तेऽभिधीयते&nbsp;॥
            ५&nbsp;॥
         </p>
         
         
         
         <div xmlns="" class="lg">
            <span class="line">न शास्त्रपरिमाणत्वात्पदार्थोऽभ्यधिको भवेत्&nbsp;।</span>
            <span class="line">शास्त्रितं परिमाणं हि कोऽतिक्रमितुमर्हति&nbsp;॥</span>
            
         </div>
         
         <div xmlns="" class="lg">
            <span class="line">शास्त्रेण हि पदार्थानां परिमाणं त्रिधा गतम्&nbsp;।</span>
            <span class="line">क्रमेयत्ताशुनिर्माणरूपं तदिह बाध्यते&nbsp;॥</span>
            
         </div>
         
         <div xmlns="" class="lg">
            <span class="line">द्वाभ्यां श्रुत्यादिषट्काभ्यां कालेयत्ताक्रमात्स्थितान्&nbsp;।</span>
            <span class="line">पदार्थाः प्रविशन्तो हि बाधेरन्स्मार्तलौकिकाः&nbsp;॥</span>
            
         </div>
         
         <p xmlns="">सर्वे हि पदार्थाः प्रधानकालान्न विप्रक्रष्टव्या इति प्रयोगवचनेन प्रतिपादितं तत्र स्मार्तशिष्टलोकाचारप्रमाणकपदार्थानुष्ठानविक्षेपाद्दक्षिणैकहस्ताधीनविलम्बितानुष्ठानाच्च
            प्रधानप्रत्यासत्तिबाधप्रसङ्गः&nbsp;।
         </p>
         
         <p xmlns="">समस्तप्रयोगकालाश्च पूर्वाह्णमध्यंदिनादयोऽतिक्रम्येरन्&nbsp;। क्रमश्च यः श्रुत्यर्थपाठस्थानमुख्यप्रवृत्तिवत्क्रमैरवगतः
            स च वैदिकपदार्थारूढतया विज्ञाताश्रयप्रमाणपरिमाणः सन्नन्यथात्वं क्षुतादिनिमित्ताचमनव्यवधानात्प्रतिपाद्येत&nbsp;।
            एवमायासस्रस्तोपवीतपुनःकरणव्यवधानेऽपि योजनीयम्&nbsp;।
         </p>
         
         <div xmlns="" class="lg">
            <span class="line">योह्यसावन्तः स्मार्तः पदार्थः क्रियते तदा&nbsp;।</span>
            <span class="line">तस्य क्रमप्रमाणं हि न श्रुत्याद्यवगम्यते&nbsp;॥</span>
            
         </div><span xmlns="" class="pageinfo">[198]</span>
         
         <p xmlns="">उक्तपरिमाणस्य क्रमस्य नान्यदपि किंचित्प्रमाणमवकल्पते&nbsp;। तथा श्रुत्याद्यवगतप्रचयशिष्टपदार्थपरिमाणमवश्यमध्वर्य्वादिभिरविस्मृतसमस्तपदार्थनिर्माणायावधारणीयम्&nbsp;।
            ततश्च प्रथमापरिकल्पितपश्चादागतस्मार्तपदार्थानुष्ठाने पूर्वावधारणभ्रंशात्समस्तकृताकृतानिरूपणादनिवृत्तवैगुण्याशङ्कस्य
            सम्यक्कृतत्वदार्ढ्यनिमित्तसंस्कारपाटवाभावादपूर्वदौर्बल्येन न्यूनफललाभप्रसङ्गः&nbsp;।
         </p>
         
         <div xmlns="" class="lg">
            <span class="line">तच्चातिशयवत्सर्वं सार्थवादाद्विधेर्गतम्&nbsp;।</span>
            <span class="line">न्यूनत्वाक्षमयाऽवश्यं विरुद्धां बाधते स्मृतिम्&nbsp;॥</span>
            
         </div>
         
         <p xmlns="">परिमितश्रुत्याद्युपदेशातिदेशात्मकाङ्गशास्त्रपरिमाणत्वाद्वा न तद्वयतिरिक्ताङ्गशास्त्रावकाशः&nbsp;।
            सहकर्तव्यापगतेषु च पदार्थेषु सर्वात्मना त्वरमाणस्य यावानेवात्यन्ताशक्त्या कालविप्रकर्षो
            भवति तावन्मात्रमेव प्रयोगवचनोऽनुमन्यते&nbsp;। शक्तस्तु क्षणमात्रमपि यदि विक्षेपं कुर्यात्तदस्य
            प्रयोगवचनविधिर्न सहेत&nbsp;। तस्मात्रिविधस्यापि शास्त्रपरिमाणस्यान्यथाकरणान्नाऽऽचमनाद्यविरुद्धमिति&nbsp;।
            उच्यते&nbsp;॥ ६&nbsp;॥
         </p>
         
         
         
         <p xmlns="">तेष्वदर्शनाद्विरोधस्येति वा समाप्तिः&nbsp;। अनन्तरसूत्रे विप्रतिपत्त्युपात्तविरोधाभावोक्तेरनुपयुज्यमानत्वादिह
            च प्रक्रान्तविरोधाभावस्यावश्यवचनीयत्वात्&nbsp;। उपयोगसद्भावेऽपि च काकाक्षिवदनुषङ्गेण तन्त्रेण
            चोभयसंबन्धात्&nbsp;।
         </p>
         
         <div xmlns="" class="lg">
            <span class="line">अपिवा कारणं दृष्टं यस्मादेषु न गृह्यते&nbsp;।</span>
            <span class="line">तस्मान्नाऽऽचमनादीनां क्रतुश्रुतिविरुद्धता&nbsp;॥</span>
            
         </div>
         
         <p xmlns="">विरोधत्याजितश्रुतिविरुद्धता&nbsp;। विरोधत्याजितश्रुतिमूलस्य हि स्मरणस्य यस्य मूलान्तरमिदं
            नामेत्येवं संभवदुत्प्रेक्षामात्रेणोपप्लवते तत्राल्पेनैव प्रयासेन निराशङ्कमप्रमाणत्वं
            निश्चीयते&nbsp;।
         </p>
         
         <div xmlns="" class="lg">
            <span class="line">यत्र तूत्प्रेक्षयाऽप्यन्यत्कारणं नावलम्ब्यते&nbsp;।</span>
            <span class="line">अत्यन्तानन्यमूलत्वाच्छ्रुतितस्तत्प्रमाणता&nbsp;॥</span>
            
         </div>
         
         <p xmlns="">न वाऽऽचमनादिस्मृतेः कामक्रोधलोभद्वेषमानलज्जादिकारणं किंचित्संभाव्यते यन्मूलत्वेन श्रुतिमूलत्वमपह्‌नूयेत&nbsp;।</p>
         
         <div xmlns="" class="lg">
            <span class="line">अनन्यमूलिकायां च श्रुतौ मूलेऽवधारिते&nbsp;।</span>
            <span class="line">विरोधेऽपि प्रमाणत्वं स्मृतेः श्रुत्या न वार्यते&nbsp;॥</span>
            
         </div><span xmlns="" class="pageinfo">[199]</span>
         
         <div xmlns="" class="lg">
            <span class="line">इयत्ताक्रमकालाश्च श्रौतत्वाद्बलवत्तराः&nbsp;।</span>
            <span class="line">पदार्थधर्मभावात्तु दुर्बलत्वादबाधकाः&nbsp;॥</span>
            
         </div>
         
         <p xmlns="">ननु पूर्वभावित्वात्प्रमाणबलाबलमेव प्रमेयबलाबलाज्ज्यायस्त्वेन प्रतिभाति&nbsp;। उच्यते—</p>
         
         <div xmlns="" class="lg">
            <span class="line">नैव तावच्छ्रुतिस्मृत्योः स्वरूपेण विरुद्धता&nbsp;।</span>
            <span class="line">बलाबलपरीक्षा वा प्रमेयद्वारिका हि सा&nbsp;॥</span>
            
         </div>
         
         <p xmlns="">प्रमेयगतं हि विरोधमालोच्य प्रमाणविरोधबुद्धिर्भवति&nbsp;।</p>
         
         <div xmlns="" class="lg">
            <span class="line">तद्यस्यामेव वेलायां विरोधो दृश्यते तयोः&nbsp;।</span>
            <span class="line">प्रमेययोः स्वरूपस्थं तस्मादेव बलाबलम्&nbsp;॥</span>
            
         </div>
         
         <div xmlns="" class="lg">
            <span class="line">येषां पदार्थधर्मत्वाद्दौर्बल्यं पूर्वनिश्चितम्&nbsp;।</span>
            <span class="line">न तेषां श्रुत्यवष्टम्भात्तत्पश्चादपगच्छति&nbsp;॥</span>
            
         </div>
         
         <div xmlns="" class="lg">
            <span class="line">पदार्थत्वेन येषां च बलीयस्त्वं निरूपितम्&nbsp;।</span>
            <span class="line">न स्मृतेर्दुर्बलत्वेन पुनस्तदपनीयते&nbsp;॥</span>
            
         </div>
         
         <div xmlns="" class="lg">
            <span class="line">नित्यमेवाप्रमाणं यत्तदेवं बाधमर्हति&nbsp;।</span>
            <span class="line">आपेक्षिकाप्रमाणं तु स्यात्प्रमाणमपेक्षया&nbsp;॥</span>
            
         </div>
         
         <div xmlns="" class="lg">
            <span class="line">न च प्रमेयदौर्बल्यबलीयस्त्वनिबन्धनम्&nbsp;।</span>
            <span class="line">प्राप्तं स्मृतिप्रमाणत्वं प्रमाणस्थेन बाध्यते&nbsp;॥</span>
            
         </div>
         
         <div xmlns="" class="lg">
            <span class="line">न च प्रमेयदौर्बल्ये सत्यपि श्रुतिबाधनम्&nbsp;।</span>
            <span class="line">तावता मन्दतेजस्त्वात्स्मृतिस्तां नैव बाधते&nbsp;॥</span>
            
         </div>
         
         <div xmlns="" class="lg">
            <span class="line">एतदेव श्रुतेः पार्श्वाद्बहु यत्र स्मृतिर्वृथा&nbsp;।</span>
            <span class="line">महास्मृत्याऽपि या काचिन्न शक्या बाधितुं श्रुतिः&nbsp;॥</span>
            
         </div>
         
         <div xmlns="" class="lg">
            <span class="line">युगपत्प्राप्तिहेतुश्च विरोधस्तुल्यकार्ययोः&nbsp;।</span>
            <span class="line">इह तु द्वयमप्येतन्नास्ति तेनाविरुद्धता&nbsp;॥</span>
            
         </div>
         
         <div xmlns="" class="lg">
            <span class="line">कालेयत्ताक्रमाणां हि सर्वान्ते प्राप्तिरिष्यते&nbsp;।</span>
            <span class="line">सुजघन्यप्रमाणोऽपि पदार्थः पूर्वमश्नुते&nbsp;॥</span>
            
         </div>
         
         <div xmlns="" class="lg">
            <span class="line">प्राप्तेषु हि पदार्थेषु क्रमः पश्चादपेक्षते&nbsp;।</span>
            <span class="line">यदा प्राप्तेष्वसौ क्लृप्तः केन पश्चाद्विरुध्यते&nbsp;॥</span>
            
         </div><span xmlns="" class="pageinfo">[200]</span>
         
         <div xmlns="" class="lg">
            <span class="line">परिमाणमपि त्वार्थमविस्मरणसिद्धये&nbsp;।</span>
            <span class="line">स्वयमालोच्यते प्राज्ञैः स्मार्तैः सह तदिष्यते&nbsp;॥</span>
            
         </div>
         
         <p xmlns="">न केनचित्प्रमाणेन पदार्थेयत्ता परिच्छिद्यते&nbsp;। तत्र यदि तेन विनाऽन्ये समस्तपदार्थस्मृतिहेतवो
            न स्युस्तत एतदप्येकं कारणमिति परिमाणमपि स्थाप्येत&nbsp;। तस्यामपि त्ववस्थायां यथा श्रौतमात्रपरिमाणमसमाप्य
            समाख्यापर्यन्तप्रापितपदार्थगतपरिमाणावधारणमाश्रीयते तथा स्मृत्याचारपर्यन्तावगतपरिमाणमाश्रयिष्यत
            इति निर्दोषम्&nbsp;।
         </p>
         
         <div xmlns="" class="lg">
            <span class="line">कालोऽपि च प्रयोगाङ्गं सर्वान्ते सोऽपि गृह्यते&nbsp;।</span>
            <span class="line">स्मार्तैः सह ससाहित्यमाशुत्वं वा प्रपत्स्यते&nbsp;॥</span>
            
         </div>
         
         <div xmlns="" class="lg">
            <span class="line">कालो ह्ययं प्रधानस्य सर्वाङ्गसहितस्य यः&nbsp;।</span>
            <span class="line">अङ्गैरविप्रकृष्टत्वमीदृशस्यैव चोद्यते&nbsp;॥</span>
            
         </div>
         
         <p xmlns="">तस्माद्यत्किंचनप्रमाणकसर्वपदार्थप्राप्त्युत्तरकालापेक्षितसंबन्धः कालोऽपि नैव सर्वोपसंहारविरोधीति
            तेषु क्रमकालपरिमाणेष्वदर्शनाद्विरोधस्येत्युच्यते&nbsp;। यद्वा तेष्वाचमनादिषु क्रियमाणेष्वदर्शनाद्विरोधस्येति
            सूत्रार्थयोजना&nbsp;। अपि च—
         </p>
         
         <div xmlns="" class="lg">
            <span class="line">शौचयज्ञोपवीतादेर्न स्वतन्त्रपदार्थता&nbsp;।</span>
            <span class="line">सर्वं ह्यङ्गप्रधानार्थं तेन न व्यवधायकम्&nbsp;॥</span>
            
         </div>
         
         <p xmlns="">अतदङ्गेन हि तुल्यकक्षेण व्यवधानं भवति न सर्वपदार्थेन&nbsp;।</p>
         
         <div xmlns="" class="lg">
            <span class="line">वेदं कृत्वा यदा वेदिमकृत्वाऽऽचामति क्षुते&nbsp;।</span>
            <span class="line">वेदिमेव करोतिति स वक्तुं शक्यते तदा&nbsp;॥</span>
            
         </div>
         
         <div xmlns="" class="lg">
            <span class="line">वेदिरेव ह्यनाचम्य कुर्वतो विगुणी भवेत्&nbsp;।</span>
            <span class="line">तामेव सगुणां कर्तुं शुद्ध्या न व्यवधास्यते&nbsp;॥</span>
            
         </div>
         
         <p xmlns="">इममेवार्थमभिप्रेत्य भाष्यकारेणोक्तं न <b>चैवंजातीयका अर्थाः पदार्थानां व्यवधातारो भवन्तीति</b>&nbsp;। इतरथा ह्यङ्गप्रधानार्थत्वेऽनाश्रीयमाणे शून्यहृदयवचनमेवैततस्यात्&nbsp;।
         </p>
         
         <div xmlns="" class="lg">
            <span class="line">तस्मादाचमनादीनां क्रतुभिः संग्रहे सति&nbsp;।</span>
            <span class="line">पश्चात्प्राप्तक्रमेयत्ताकालशास्त्राविरोधिता&nbsp;॥</span>
            
         </div>
         <span xmlns="" class="pageinfo">[201]</span>
         
         
         
         <span xmlns="" class="head">( भाष्यकारोक्तोदाहरणाक्षेपः&nbsp;।)</span>
         
         <p xmlns="">नन्विदं यज्ञोपवीतमुदाहर्तव्यम्&nbsp;। दर्शपूर्णमासादिषु ‘<b>उपव्ययते देवलक्ष्ममेव तत्कुरुते<a id="N27" href="#n27"><sup>27</sup></a></b>’ इति क्रत्वङ्गत्प्रत्यक्षविधानात्&nbsp;। तथा काठके चानारभ्यवादविधिना सर्वयज्ञगतयजनयाजनसंबन्धोऽध्यापनाध्ययनसंबन्धश्च
            श्रूयते&nbsp;। <b>‘प्रसृतेन वै यज्ञेन देवा स्वर्गं लोकमायन्नपसृतेनासुरान्पराभावयन्&nbsp;। प्रसृतो ह वै यज्ञोपवीतिनो
               यज्ञोऽप्रसृतोऽनुपवीतिनो यद्वै किं च ब्राह्मणो यज्ञोपवीत्यधीते यजत एव तत्तस्माद्यज्ञोपवीत्येवाधीयीत
               याजयेद्यजेत वा यज्ञस्य प्रसृत्या<a id="N28" href="#n28"><sup>28</sup></a> इति’</b>&nbsp;। तथाऽऽचमनविधिरपि ‘दक्षिणत उपवीयोपविश्य हस्ताववनिज्य त्रिराचम्य द्विः परिमृज्य दर्माणां
            महदुपस्तीर्योपस्थं कृत्वा प्राङ्मुख उपविश्य स्वाध्यायमधीयीत’ इति यद्यपि ब्रह्मयज्ञप्रकरणे
            श्रूयते तथाऽपि वेदोच्चारणसंबन्धात्तदङ्गत्वेनापि तावज्ज्ञायमानं सर्वयज्ञानां मन्त्रवत्प्रयोगित्वात्तदङ्गं
            भवति&nbsp;। तथा च <b>“न सोमेनोच्छिष्टा भवन्ति”</b> इति प्राप्ताचमनप्रतिषेधार्थमेवावधार्यते&nbsp;। दक्षिणाचारत्वं तु—
         </p>
         
         <div xmlns="" class="lg">
            <span class="line">यत्राऽऽहत्य विधानेन स्यात्सव्याञ्जलिचोदना&nbsp;।</span>
            <span class="line">तस्मादेव निवर्तेत नान्यन्नाऽऽशङ्क्यतेऽपि तत्&nbsp;॥</span>
            
         </div>
         
         <p xmlns=""><b>“यथा वै दक्षिणः पाणिरेवं देवयजनम्”</b> इति प्रागुदक्प्रवणविधिपरे वाक्ये देवयजनवद्यज्ञाङ्गत्वौचित्यादुपमानमवकल्पते&nbsp;। तेन
            नात्रैकमपि विरोधबाधशङ्कायोग्यमित्यनुदाहरणानि&nbsp;। तस्मान्नैवैतदधिकरणान्तरम्&nbsp;।
         </p>
         
         <div xmlns="" class="lg">
            <span class="line">वेदाविरुद्धशाक्यादिवचसामप्रामाण्यनिरूपणम्&nbsp;।</span>
            
         </div>
         
         <p xmlns="">सूत्राणि तु पूर्वाधिकरणाक्षेपपरिहारसूत्रत्वेनैव व्याख्यातव्यानि&nbsp;। यत्तर्हि वेदविहितं
            न बाधते शिष्टान्वा वेदविदो न कोपयति&nbsp;। विहाराराममण्डलकरणवैराग्यध्यानाभ्यासाहिंसासत्यवचनदमदानदयादि,
            तद्‌बुद्धादिभाषितं प्रमाणेनाविरुद्धमिति चेत्&nbsp;। <b>न&nbsp;। शास्त्रपरिमाणत्वात्</b>&nbsp;।
         </p>
         
         <p xmlns="">परमितान्येव हि चतुर्दशाष्टादश वा विद्यास्थानानि धर्मप्रमाणत्वेनःशिष्टैः परिगृहीतानि
            <a id="N29" href="#n29"><sup>29</sup></a>वेदोपवेदाङ्गोपाङ्गाष्टादशधर्मसंहितापुराणशास्त्रशिक्षादण्डनीतिसंज्ञकानि, न च तेषां
            मध्ये बौद्धार्हतादिग्रन्थाः स्मृता गृहीता वा&nbsp;।
         </p>
         
         <div xmlns="" class="lg">
            <span class="line">प्रतिकञ्चुकरूपेण पूर्वशास्त्रार्थगोचरम्&nbsp;।</span>
            <span class="line">यदन्यत्क्रियते तस्य धर्मं प्रत्यप्रमाणता&nbsp;॥</span>
            
         </div><span xmlns="" class="pageinfo">[202]</span>
         
         <p xmlns="">तथा च प्रायश्चित्तादिदानकाले यो वाक्यमात्मीयमन्यकविकृतं वा श्लोकं सूत्रं वोच्चार्य
            मानवादिप्रायश्चित्तं दद्यान्न कश्चिदपि धर्मार्थं प्रतिपद्येत&nbsp;।
         </p>
         
         <div xmlns="" class="lg">
            <span class="line">वेदेनैवाभ्यनुज्ञाता येषामेव प्रवक्तृता&nbsp;।</span>
            <span class="line">नित्यानामभिधेयानां मन्वन्तरयुगादिषु&nbsp;॥</span>
            
         </div>
         
         <div xmlns="" class="lg">
            <span class="line">तेषां विपरिवर्तेषु कुर्वतां धर्मसंहिताः&nbsp;।</span>
            <span class="line">वचनानि प्रमाणानि नान्येषामिति निश्चयः&nbsp;॥</span>
            
         </div>
         
         <p xmlns="">तथा च <b>“मनोर्ऋचः सामिधेन्यो भवन्ति”</b> इत्यस्य विधेर्वाक्यशेषे श्रूयते <b>“मनुर्वै यत्किंचिदवदत्तद्भेषजं भेषजतायै”</b> इति प्रायश्चित्ताद्युपदेशवचनं पापव्याधेर्भेषजम्&nbsp;।
         </p>
         
         <div xmlns="" class="lg">
            <span class="line">न वैतच्छ्रुतिसामान्यमात्रं नित्येऽपि संभवात्&nbsp;।</span>
            <span class="line">यज्ञेऽध्वर्युरिव ह्यस्ति मनुर्मन्वन्तरे सदा&nbsp;॥</span>
            
         </div>
         
         <div xmlns="" class="lg">
            <span class="line">प्रतिमन्वन्तरं चैवं स्मृतिरन्या विधीयते&nbsp;।</span>
            <span class="line">स्थिताश्च मनवो नित्यं कल्पे कल्पे चतुर्दश&nbsp;॥</span>
            
         </div>
         
         <div xmlns="" class="lg">
            <span class="line">तेन तद्वाक्यचेष्टानां सर्वदैवास्ति संभवः&nbsp;।</span>
            <span class="line">तदुक्तिज्ञापनाद्वेदो नानित्योऽतो भविष्यति&nbsp;॥</span>
            
         </div>
         
         <div xmlns="" class="lg">
            <span class="line">प्रतियज्ञं भवन्त्यन्ये सर्वदा षोडशर्त्विजः&nbsp;।</span>
            <span class="line">आदिमत्त्वं च वेदस्य न तच्चरितबन्धनात्&nbsp;॥</span>
            
         </div>
         
         <p xmlns="">उक्तं च—</p>
         
         <div xmlns="" class="lg">
            <span class="line">यथर्तावृतुलिङ्गानि नानारूपाणि पर्यये&nbsp;।</span>
            <span class="line">दृश्यन्ते तानि तान्येव तथा भाति युगादिषु&nbsp;॥ इति&nbsp;।</span>
            
         </div>
         
         <div xmlns="" class="lg">
            <span class="line">इतिहासपुराणं च कृत्रिमत्वेन निश्चिते&nbsp;।</span>
            <span class="line">तथाऽप्यकृत्रिमे वेदे तद्विद्यात्वेन संमतम्&nbsp;॥</span>
            
         </div>
         
         <p xmlns="">एवं ह्यपनिषत्सूक्तम्&nbsp;। <b>‘ऋग्वेदं भगवोऽध्येमि यजुर्वेदं सामवेदमथर्ववेदं चतुर्थमितिहासं पुराणं पञ्चमम्’ इति</b>&nbsp;। तेन प्रतिकल्पमन्वन्तरयुगनियतनित्यऋषिनामाभिधेयकृत्रिमविद्यास्थानकारा ये वेदेऽपि
            मन्त्रार्थवादेषु श्रूयन्ते तत्प्रणीतान्येव विद्यास्थानानि धर्मज्ञानाङ्गत्वेन संमतानि&nbsp;।
            तथा च ऋग्वेदादिविहितयज्ञाङ्गभ्रेषप्रायश्चित्तविशेषानभिधाय <b>‘यद्यविज्ञात इति’</b> प्रायश्चित्तान्तरं विदधत् त्रैविद्यवृद्धस्मृतिविहितविनष्टोद्देशेनैवविदधातीति गम्यते&nbsp;।
            अन्यथा हि प्रत्यक्षवेदविहितं सर्वं विज्ञातमूलविशेषत्वादविज्ञातमूलत्वेनानभिधेयमेव स्यात्&nbsp;।
            यदि च स्मर्यमाणवेदमूलग्रन्थनिबन्धनानामविज्ञातृवेदविशे<span class="pageinfo">[203]</span>षपूर्वकत्वेनापि स्थितानां प्रामाण्यं नाऽऽश्रीयेत तथा सति नैवाविज्ञातमूलं किंचिद्यज्ञे
            क्रियत इति तद्विनष्टप्रायश्चित्तविधिर्नैवोपपद्येत&nbsp;।
         </p>
         
         <div xmlns="" class="lg">
            <span class="line">तस्माद्यान्येव शास्त्राणि वेदमूलानतिक्रमात्&nbsp;।</span>
            <span class="line">अवस्थितानि तैरेव ज्ञातो धर्मः फलप्रदः&nbsp;॥</span>
            
         </div>
         
         <div xmlns="" class="lg">
            <span class="line">यथैवान्यायविज्ञाताद्वेदाल्लेख्यादिपूर्वकात्&nbsp;।</span>
            <span class="line">शूद्रेणाधिगताद्वापि धर्मज्ञानं न संमतम्&nbsp;॥</span>
            
         </div>
         
         <div xmlns="" class="lg">
            <span class="line">तथाऽतिक्रान्तवेदोक्तमर्यादाव्यहारिणाम्&nbsp;।</span>
            <span class="line">संवादिष्वपि वाक्येषु नेष्यते धर्महेतुता&nbsp;॥</span>
            
         </div>
         
         <div xmlns="" class="lg">
            <span class="line">स्मर्यन्ते च पुराणेषु धर्मविप्लुतिहेतवः&nbsp;।</span>
            <span class="line">कलौ शाक्यादयस्तेषां को वाक्यं श्रोतुमर्हति&nbsp;॥</span>
            
         </div>
         
         <div xmlns="" class="lg">
            <span class="line">यथा कृतककर्पूरसुवर्णादिषु दीयते&nbsp;।</span>
            <span class="line">यद्बीजं तदपि व्यक्तमग्राह्यत्वात्प्रलीयते&nbsp;॥</span>
            
         </div>
         
         <p xmlns="">तेन कर्मानुरूप्यसामान्यतो दृष्टार्थापत्तिबलात्तदभिप्रायकल्पितधर्माभासमध्यपतितं सन्मूलमप्यहिंसादि
            श्वदृति निक्षिप्तक्षीरवदनुपयोग्यविश्रम्भणीयं च तन्मात्रोपलब्धं भवतीत्यवश्यं
            यावत्परिगणितधर्मशास्त्रेभ्यो नोपलभ्यते तावदग्राह्यं भवति&nbsp;।
         </p>
         
         <div xmlns="" class="lg">
            <span class="line">यदा शास्त्रान्तरेणैव सोऽर्थः स्पष्टोऽवधार्यते&nbsp;।</span>
            <span class="line">तदा तेनैव सिद्धत्वादितरत्स्यादनर्थकम्&nbsp;॥</span>
            
         </div>
         
         <p xmlns="">तस्माद्यावत्परिगणितवेदादिशास्त्रव्यतिरिक्तनिबन्धनं तद्धर्मप्रमाणत्वेन नापेक्षितव्यमिति&nbsp;।</p>
          
         
         
         <span xmlns="" class="head">( सदाचारप्रामाण्यनिरूपणम्&nbsp;। )</span>
         
         <p xmlns="">यत्त्वेतत्&nbsp;। <b>अपि वा कारणाग्रहणे प्रयुक्तानि प्रतीयेरन्, इति</b> सूत्रम्&nbsp;। अत्र सदाचारानुदाहृत्य त्रिवर्गसिद्धयर्थं विचार्यते&nbsp;। तद्विपरीतसंकीर्णव्यवहारिषु
            शिष्टेष्वपथ्यकारिवैद्यातुरवदविस्रम्भणीयचरितत्वात्संभाव्यमानवेदमूलत्वाच्च धर्मसंशयं
            दर्शयित्वा <b>“धर्मस्य शब्दमूलत्वादशब्दमनपेक्ष्यम्” इति</b> पूर्वः पक्षः क्व चिच्च <b>“विरोधे त्वनपेक्ष्यम्”</b> इत्येतन्न्यायानुसारेण&nbsp;। सदाचारेषु हि दृष्टो धर्मव्यतिक्रमः साहसं च महतां प्रजापतीन्द्रवसिष्ठविश्वामित्रयुधिष्ठिरकृष्णद्वैपायनभीष्मधृतराष्ट्रवासुदेवार्जुनप्रभृतीनां
            बहूनामद्यतनानां च&nbsp;। प्रजापतेस्तावत्प्रजापतिरुषसमभ्यैत्स्वां दुहितरम्&nbsp;। इत्यगम्यागमनरूपादधर्माचरणाद्धर्मव्यतिक्रमः&nbsp;।
            इन्द्रस्यापि<a id="N30" href="#n30"><sup>30</sup></a>&nbsp;। तत्पदस्थस्य च नहुषस्य परदाराभियोगाद्धर्मव्यतिक्रमः&nbsp;। तथा वसिष्ठस्य पुत्रशोकार्तस्य
            जलप्रवेशात्मत्यागसाहसम्&nbsp;। विश्वामित्रस्य चाण्डालयाजनम्&nbsp;। वसिष्ठवत्पुरूरवसः प्रयोगः&nbsp;।
            कृष्णद्वैपायनस्य गृहीतनैष्ठिकब्रह्मचर्यस्य विचित्रवीर्यदारेष्वपत्योत्पादनप्रसङ्गः&nbsp;।
            भीष्मस्य च <span class="pageinfo">[204]</span>सर्वाश्रमधर्मव्यतिरेकेणावस्थानम्&nbsp;। अपत्नीकस्य च रामवत्क्रतुप्रयोगः&nbsp;। तथाऽन्धस्य धृतराष्ट्रस्येज्या
            पाण्डवर्जितैर्धनैरित्यनधिकृतक्रिया&nbsp;। तथा युधिष्ठिरस्य कनीयोर्जितभ्रातृजायापरिणयनमाचार्यब्राह्मणवधार्थमनृतभाषणं
            च&nbsp;। वासुदेवार्जुनयोः प्रतिषिद्धमातुलदुहितृरुक्मिणी सुभद्रापरिणयनम्, उभौ <a id="N31" href="#n31"><sup>31</sup></a>भध्वासवक्षीबाविति सुरापानाचरणम्&nbsp;। अद्यत्वेऽप्यहिच्छत्रमथुरानिवासिब्राह्मणीनां सुरापानम्&nbsp;।
            केसर्यश्वाश्वतरखरोष्ट्रोभयतोदद्दानप्रतिग्रहविक्रयव्यवहारभार्यापत्यमित्रसहभोजनाद्युदीच्यानाम्&nbsp;।
            मातुलदुहित्रुद्वाहासन्दीस्थभोजनादीनि दाक्षिणात्यानाम्&nbsp;। मित्रस्वजनोच्छिष्टस्पृष्टभोजनं
            सर्ववर्णपरस्परस्पृष्टताम्बूलादनतदवसानानाचमननिर्णेजकधौतगर्दभारूढवस्त्रपरिधानब्रह्महत्यातिरिक्तमहापातककार्यपरिहरणादीन्युभयेषाम्&nbsp;।
            अतिस्थूलानि प्रतिपुरुषजातिकुलावस्थितसूक्ष्मस्वधर्मव्यतिक्रमणानि त्वनन्तभेदानि सर्वत्र
            विगानहेतुदर्शनानि च प्रायेणैव संभवन्तीति नैवंजातीयकमिश्रसदाचारधर्मत्वाध्यवसानसंभवः&nbsp;।
            किं च&nbsp;।
         </p>
         
         <div xmlns="" class="lg">
            <span class="line">के शिष्टा ये सदाचाराः सदाचाराश्च तत्कृताः&nbsp;।</span>
            <span class="line">इतीतरेतराधीननिर्णयत्वादनिर्णयः&nbsp;॥</span>
            
         </div>
         
         <p xmlns="">ननु&nbsp;।</p>
         
         <div xmlns="" class="lg">
            <span class="line">सदाचारप्रमाणत्वं मन्वादिभिरपि स्मृतम्&nbsp;।</span>
            <span class="line">आत्मतुष्टिः स्मृताऽन्या तैर्धर्मे सा चानवस्थिता&nbsp;॥</span>
            
         </div>
         
         <p xmlns="">यथाभ्यासं ह्याशयवैचित्र्येण शुभाशुभोभयहीनक्रियानुष्ठायिनामात्मतुष्टिरपि विचित्रैव
            भवति&nbsp;। तथा हि&nbsp;।
         </p>
         
         <div xmlns="" class="lg">
            <span class="line">कस्यचिज्जायते तुष्टिरशुभेऽपि हि कर्मणि&nbsp;।</span>
            <span class="line">शाक्यस्येव कुहेतूक्तिवेदब्राह्मणदूषणे&nbsp;॥</span>
            
         </div>
         
         <p xmlns="">तथा हि&nbsp;।</p>
         
         <div xmlns="" class="lg">
            <span class="line">पशुहिंसादिसंबन्धे यज्ञे तुष्यन्ति हि द्विजाः&nbsp;।</span>
            <span class="line">तेभ्य एव हि यज्ञेभ्यः शाक्याः क्रुध्यन्ति पीडिताः&nbsp;॥</span>
            
         </div>
         
         <p xmlns="">तथा&nbsp;।</p>
         
         <div xmlns="" class="lg">
            <span class="line">शुद्रान्नभोजनेनापि तुष्यन्त्यन्ये द्विजातयः&nbsp;।</span>
            <span class="line">स्वमातुलसुतां प्राप्य दाक्षिणात्यस्तु तुष्यति&nbsp;॥</span>
            
         </div>
         
         <div xmlns="" class="lg">
            <span class="line">अन्ये तु सव्यलीकेन मनसा तन्न कुर्वते&nbsp;।</span>
            
         </div>
         
         <p xmlns="">ततश्चानवस्थितत्वाद्यथैवाऽऽत्मनस्तुष्टिरेव चेत्येतन्मनुवचनं कथमप्यन्यथा नेतव्यम्&nbsp;।
            एवमाचारश्चैव साधूनामित्येतदपीति&nbsp;।
         </p><span xmlns="" class="pageinfo">[205]</span>
         
         <div xmlns="" class="lg">
            <span class="line">स्वयमज्ञातमूलाश्च शिष्टाचारप्रमाणताम्&nbsp;।</span>
            <span class="line">वदन्तोऽपि न शोभन्ते स्मृतिकारास्ततोऽधिकाः&nbsp;॥</span>
            
         </div>
         
         <p xmlns="">स्मृतिकारवचनार्थो हि शिष्टैराचरितव्यः शिष्टत्वाय&nbsp;। अन्यथा हि तदनपेक्षाः स्वातन्त्र्येण
            व्यवहरमाणा दुष्टा भवेयुर्न शिष्टाः&nbsp;।
         </p>
         
         <div xmlns="" class="lg">
            <span class="line">न च तेषां श्रुतिर्मूलं व्यवहारस्य दृश्यते&nbsp;।</span>
            <span class="line">यदि च स्यात्परोक्षाऽपि स्मर्येतैव ह्यसौ ध्रुवम्&nbsp;॥</span>
            
         </div>
         
         <p xmlns="">तस्मान्निर्मूलत्वादनपेक्षाणि शिष्टाचरणानीति प्राप्तेऽभिधीयते&nbsp;।</p>
         
         <p xmlns=""><b>“अपि वा कारणाग्रहणे प्रयुक्तानि प्रतीयेरन्”</b></p>
         
         <div xmlns="" class="lg">
            <span class="line">दृष्टकारणहीनानि यानि कर्माणि साधुभिः&nbsp;।</span>
            <span class="line">प्रयुक्तानि प्रतीयेरन्धर्मत्वेनेह तान्यपि&nbsp;॥</span>
            
         </div>
         
         <div xmlns="" class="lg">
            <span class="line">शरीरस्थितये यानि सुखार्थं वा प्रयुञ्जते&nbsp;।</span>
            <span class="line">अर्थार्थं वा न तेष्वस्ति शिष्टानामेव धर्मधीः&nbsp;॥</span>
            
         </div>
         
         <div xmlns="" class="lg">
            <span class="line">धर्मत्वेन प्रपन्नानि शिष्टैर्यानि तु कानिचित्&nbsp;।</span>
            <span class="line">वैदिकैः कर्तृसामान्यात्तेषां धर्मत्वमिष्यते&nbsp;॥</span>
            
         </div>
         
         <div xmlns="" class="lg">
            <span class="line">प्रदानानि जपो होमो मातृयज्ञादयस्तथा&nbsp;।</span>
            <span class="line">शक्रध्वजमहोयात्रा देवतायतनेषु च&nbsp;॥</span>
            
         </div>
         
         <div xmlns="" class="lg">
            <span class="line">कन्यकानां च सर्वासां चतुर्थ्याद्युपवासकाः&nbsp;।</span>
            <span class="line">प्रदीपप्रतिपद्दानमोदकापूपपायसाः&nbsp;॥</span>
            
         </div>
         
         <p xmlns="">अनग्निपक्वमाघसप्तमीपौर्णमासीफाल्गुनीप्रतिपद्वसन्तोत्सवादीनां नियमक्रियाप्रमाणं न शास्त्रादृते
            किंचिदस्ति&nbsp;। स्मृतिकाराश्चाऽऽचारश्चैव <b>‘साधूनां देशजातिकुलधर्माश्चाऽऽम्नायैरविरुद्धाः प्रमाणमिति’</b> वेदाविरुद्धानामाचाराणां सामान्यतः प्रामाण्यमनुमन्यन्ते&nbsp;। तथाऽनध्यायाधिकार ऊर्ध्वं
            भोजनादुत्सव इति देशनगरोत्सवप्रामाण्याश्रयणम्&nbsp;। वेदेऽपि च महाव्रते प्रेङ्खमारुह्य होता
            शंसतीत्येतद्वाक्यशेषे श्रूयते, <b>यदा वै प्रजा मह आविशन्ति प्रेङ्खं तर्ह्यारोहन्तीति</b>&nbsp;। महःशब्दवाच्योत्सवप्रसिद्धिरनूदिता&nbsp;। यत्तु परिमितशास्त्रप्रमेयत्वाद्धर्माधर्मयोरिह
            च तदसंभवादित्युक्तम् तद्वेदमूलत्वानुमानात्पूर्ववदेव प्रत्यास्वेयम्&nbsp;। न च स्मृतिर्निर्मूला&nbsp;।
            विस्तरवचनानामपि प्रपाठकमात्रेणोपसंहारात्किमुत संक्षेपवचनस्य&nbsp;। शक्यं च स्मृत्यनुरूपमेव
            वेदवचनमनुमातुम्&nbsp;। तथा हि&nbsp;।
         </p>
         
         <div xmlns="" class="lg">
            <span class="line">शिष्टैराचर्वमाणानां सतां गोदोहनादिवत्&nbsp;।</span>
            <span class="line">फलसंबन्धमप्राप्तं बोधयच्छास्त्रमर्थवत्&nbsp;॥</span>
            
         </div>
         
         <p xmlns="">न हि तदेवैकं शास्त्रप्रमाणकं यस्य स्वरूपमपि तत एवावगन्तव्यम्&nbsp;। अनेकाकारस्य <span class="pageinfo">[206]</span>हि प्रमेयस्य कश्चिदेवाऽऽकारः केनचित्प्रमाणेन प्रमीयते&nbsp;। तत्र प्रत्यक्षाद्यवगतेऽप्याचारस्वरूपे
            दधिगोदोहनादिवत्फलसंबन्धः शास्त्रेणावगम्यते&nbsp;। यागादिष्वपि च नैव स्वरूपज्ञानेन शास्त्रमपेक्षितम्&nbsp;।
            फलसंबन्धमात्रस्यैवातीन्द्रियत्वेन तदपेक्षितत्वात्&nbsp;। अतो न नामोपलक्षणान्तरेण शास्त्रं
            प्रवृत्तमुपलभ्य शिष्टाः प्रवृत्ताः सर्वकालं तु शिष्टव्यवहारशास्त्रयोरवियोगाद्व्यवहारादेवापोद्धृत्य
            केचित्स्वर्गादिसाधनत्वेन नियम्यमानाः कादाचित्कत्वपरित्यागेन नित्यप्रयोज्या विज्ञायन्ते&nbsp;।
            तेषां चाऽऽर्यावर्तनिवासिशिष्टप्रयोज्यत्वमेवोपलक्षणं वेदेनापि सरस्वतीविनशनप्लक्षप्रस्रवणादिवदुपात्तमिति
            शक्यमनुमातुम्&nbsp;।
         </p>
         
         <div xmlns="" class="lg">
            <span class="line">ननु शास्त्रार्थकारित्वाच्छिष्टत्वं गम्यते यदा&nbsp;।</span>
            <span class="line">शिष्टत्वेन च शास्त्रोक्तिरित्यन्योन्याश्रयं भवेत्&nbsp;॥</span>
            
         </div>
         
         <div xmlns="" class="lg">
            <span class="line">नैव तेषां सदाचारनिमित्ता शिष्टता मता&nbsp;।</span>
            <span class="line">साक्षाद्विहितकारित्वाच्छिष्टत्वे सति तद्वचः&nbsp;॥</span>
            
         </div>
         
         <p xmlns="">प्रत्यक्षवेदविहितधर्मक्रियया हि लब्धशिष्टत्वव्यपदेशा यत्परम्पराप्राप्तमन्यदपि धर्मबुद्धया
            कुर्वन्ति तदपि स्वर्ग्यत्वाद्धर्मरूपमेव&nbsp;।
         </p>
         
         <div xmlns="" class="lg">
            <span class="line">तद्यथा शुश्रुवान्विद्वाननूचानश्च वैदिकः&nbsp;।</span>
            <span class="line">पुनस्तल्लक्षितो वेदे तेनैवाध्ययनादिषु&nbsp;॥</span>
            
         </div>
         
         <p xmlns="">तेनाहोरात्रपौर्वापर्यवदनादित्वाद्वेदतदर्थानामितरेतराश्रयत्वाप्रसङ्गः&nbsp;। स्मृतिरप्याचारं
            वेदवचनं वोपलभ्याभ्यनुज्ञानायैव प्रवृत्तेत्यदोषः&nbsp;।
         </p>
         
         <div xmlns="" class="lg">
            <span class="line">यत्तु हेत्वन्तरं दृष्टवा वेदमूलनिवारणम्&nbsp;।</span>
            <span class="line">प्रत्यक्षवेदमूलेऽपि तद्‌दृष्टेस्तदकारणम्&nbsp;॥</span>
            
         </div>
         
         <p xmlns="">वेदेऽपि हि बहून्येव दृष्टार्थगन्धस्पृष्टानि विधीयन्त इति न तावता वेदमूलत्वाभावः&nbsp;।</p>
         
         <p xmlns="">यानि तु म्लेच्छादिसमानानि नियतानियतक्रियान्तराण्यर्थसुखसाधनकृषिसेवावाणि ज्यादीनि मृष्टान्नपानमृदुशयनासनरमणीयगृहोद्यानालेख्यगीतनृत्यगन्धपुष्पादिकर्माणि
            प्रसिद्धानि तेषु नैव कस्यचिद्धर्मत्वाशङ्काऽस्तीति न तत्सामान्यतो दृष्टेनेतरनिराक्रियोपपत्तिः
            केषांचिद्वा धर्मत्वाभ्युपगमान्न सर्वेषामेव तत्प्रसङ्गः&nbsp;। किं तु—
         </p>
         
         <div xmlns="" class="lg">
            <span class="line">देवब्राह्मणपूजादि यत्तेषामपि किंचन&nbsp;।</span>
            <span class="line">तत्रेष्टमेव धर्मत्वं चिष्टाचारमतं हि तत्&nbsp;॥</span>
            
         </div>
         
         <div xmlns="" class="lg">
            <span class="line">लोके हि कश्चिदाचारः शिष्टत्वेन विशिष्यते&nbsp;।</span>
            <span class="line">कश्चित्तु प्राणिसामान्यप्राप्तस्तैरपि संगतः&nbsp;॥</span>
            
         </div>
         
         <div xmlns="" class="lg">
            <span class="line">तत्र यः कार्यरूपेण शिष्टानेवानुवर्तते&nbsp;।</span>
            <span class="line">स एव केवलो धर्मो नेतरः प्राणिमात्रगः&nbsp;॥</span>
            
         </div><span xmlns="" class="pageinfo">[207]</span>
         
         <div xmlns="" class="lg">
            <span class="line">एतेन वैदिकानन्तधर्मधीसंस्कृतात्मनाम्&nbsp;।</span>
            <span class="line">आत्मतुष्टेः प्रमाणत्वं प्रसिद्धं धर्मशुद्धये&nbsp;॥</span>
            
         </div>
         
         <p xmlns="">तथैव बहुकालाभ्यस्तवेदतदर्थज्ञानाहितसंस्काराणां वेदनियतमार्गानुसारिप्रतिभानां नोन्मार्गेण
            प्रतिभानं संभवतीत्याश्रित्योच्यते&nbsp;। “यदेव किंचनानूचानोऽभ्यूहत्यार्षं तद्भवतीति”&nbsp;।
            वैदिकवासनाजनितत्वाद्वेद एव स भवति&nbsp;।
         </p>
         
         <p xmlns="">तथा हि—</p>
         
         <div xmlns="" class="lg">
            <span class="line">यथा रुमायां लवणाकरेषु मेरौ यथा वोज्ज्वलरुक्मभूमौ&nbsp;।</span>
            <span class="line">यज्जायते तन्मयमेव तत्स्यात्तथा भवेद्वेदविदात्मतुष्टिः&nbsp;॥</span>
            
         </div>
         
         <div xmlns="" class="lg">
            <span class="line">एवं च विद्वद्वचनाद्विनिर्गतं प्रसिद्धरूपं कविभिर्निरूपितम्&nbsp;।</span>
            <span class="line">सतां हि संदेहपदेषु वस्तुषु प्रमाणमन्तःकरणप्रवृत्तयः&nbsp;॥ इति&nbsp;।</span>
            
         </div>
         
         <p xmlns="">बहुदिनाभ्यस्तधर्मव्याप्तात्मनो हि न कथंचिद्धर्मकरणरूपात्मतुष्टिरन्यत्र संभवतीति धर्मत्वेनाभ्यनुज्ञायते&nbsp;।</p>
         
         <div xmlns="" class="lg">
            <span class="line">यद्वा शिष्टात्मतुष्टीनां वचनादेव धर्मता&nbsp;।</span>
            <span class="line">पुण्यकृद्धयानवत्तस्मादाचारेष्वपि सा तथा&nbsp;॥</span>
            
         </div>
         
         <div xmlns="" class="lg">
            <span class="line">यथा वा वरदानादौ देवताराधनोद्भवे&nbsp;।</span>
            <span class="line">यद्वक्ष्यसि स मन्त्रस्ते विषघ्न इति मन्त्रिते&nbsp;॥</span>
            
         </div>
         
         <div xmlns="" class="lg">
            <span class="line">लोकः स्मरति तं मन्त्रं विषापहरणादिषु&nbsp;।</span>
            <span class="line">यथा वा सर्पसिद्धान्ते नकुलो यां किलौषधिम्&nbsp;॥</span>
            
         </div>
         
         <div xmlns="" class="lg">
            <span class="line">दर्न्तैर्गृह्णाति तामाहुः समस्तविषहारिणीम्&nbsp;।</span>
            <span class="line">यथा वा यां भुवं कश्चिदध्यावसति पुण्यकृत्&nbsp;॥</span>
            
         </div>
         
         <div xmlns="" class="lg">
            <span class="line">तत्संपर्कपवित्रत्वात्सेष्यते पुण्यकारणम्&nbsp;।</span>
            <span class="line">तथाऽऽचारात्मतुष्टयादिधर्म्यं धर्ममयात्मनाम्&nbsp;॥</span>
            
         </div>
         
         <div xmlns="" class="lg">
            <span class="line">वेदोक्तमिति निश्चित्य ग्राह्यं धर्मबुभुत्सुभिः&nbsp;॥ इति&nbsp;।</span>
            
         </div>
         
         <p xmlns="">यत्तु प्रजापतिरुषसमभ्यैत्स्वां दुहितरमहल्यायां मैत्रेय्यामिन्द्रो जार आसीदित्येवमादिदर्शनादितिहासदर्शनाच्च
            शिष्टाचारेषु धर्मातिक्रमं पश्यद्भिः शिष्टाचारप्रामाण्यं दुरध्यवसानमिति&nbsp;। तत्रोच्यते—
         </p>
         
         <div xmlns="" class="lg">
            <span class="line">श्रुतिसामान्यमात्राद्वा न दोषोऽत्र भविष्यति&nbsp;।</span>
            <span class="line">मनुष्यप्रतिषेधाद्वा तेजोबलवशेन वा&nbsp;॥</span>
            
         </div>
         
         <div xmlns="" class="lg">
            <span class="line">यथा वा न विरुद्धत्वं तथा तद्गमयिष्यति&nbsp;॥</span>
            
         </div><span xmlns="" class="pageinfo">[208]</span>
         
         <p xmlns="">प्रजापतिस्तावत्प्रजापालनाधिकारादादित्य एवोच्यते&nbsp;। स चारुणोदयवेलायामुषसमुद्यन्नम्यैत,
            सा तदागमनादेवोपजायत इति तद्दुहितृत्वेन व्यपदिश्यते तस्यां चारुणकिरणाख्यबीजनिक्षेपात्स्त्रीपुरुषयोगवदुपचारः&nbsp;।
            एवं समस्ततेजाः परमैश्वर्यनिमित्तेन्द्रशब्दवाच्यः सवितैवाहनि लीयमानतया रात्रेरहल्याशब्दवाच्यायाः
            क्षयात्मकजरणहेतुत्वाज्जीर्यत्यस्मादनेनैवोदितेनेत्यादित्य एवाहल्याजार इत्युच्यते न
            तु परस्त्रीव्यभिचारात्&nbsp;। नहुषेण पुनः परस्त्रीप्रार्थननिमित्तानन्तरकालाजगरत्वप्राप्त्यैवाऽऽत्मनो
            दुराचारत्वं प्रख्यापितम्&nbsp;। शच्याश्च पतिभक्तिनिमित्तपुण्यातिशयजनिततन्निराकरणावाप्तप्रभावलाभः
            ख्यात एव&nbsp;।
         </p>
         
         <div xmlns="" class="lg">
            <span class="line">वसिष्ठस्यापि यत्पुत्रशोकव्यामोहचेष्टितम्&nbsp;।</span>
            <span class="line">तस्याप्यन्यनिमित्तत्वान्नैव धर्मत्वसंशयः&nbsp;॥</span>
            
         </div>
         
         <p xmlns="">यो हि सदाचारः पुण्यबुद्धया क्रियते स धर्मादर्शत्वं प्रतिपद्येत यस्तु कामक्रोधलोभमोहशोकादिहेतुत्वेनोपलभ्यते
            स यथाविधिप्रतिषेधं वर्तिष्यते&nbsp;। तेन विश्वामित्रस्यापि यद्रागद्वेषपूर्वकमपि तपोबलारूढस्य
            चरितं सत्सर्वं बलवतः पथ्यमित्यनेन न्यायेन महान्ति च तपांसि कृत्वा तानि क्षयं नयत उत्तरकालं
            वा पापविशुद्धिं प्रायश्चित्तैः प्रतिकुर्वाणस्य जीर्यत्यपि&nbsp;। मन्दतपसां गजैरिव महावटकाष्ठादिभक्षणमात्मविनाशायैव
            स्यात्&nbsp;। द्वैपायनस्यापि, <b>“गुरुनियोगादपतिरपत्यलिप्सुर्देवराद्गुरुप्रेरितादृतुमतीयात् ”</b>
            इत्येवमागमान्मातृसंबन्धभ्रातृजायापुत्रजननं, प्राक्कृतपश्चात्करिष्यमाणतपोबलेन नातिदुष्करम्&nbsp;।
            अन्योऽपि यस्तादृक्‌तपोवलो निर्वहेत्स कुर्यादेव&nbsp;। रामभीष्मयोस्तु स्रेहपितृभक्तिवशात्&nbsp;।
            विद्यमानधर्ममात्रार्थदारयोरेवं साक्षाव्द्यवहितापत्यकृतपित्रानृण्ययोर्यागसिद्धिः हिरण्मयसीताकरणं
            च लोकापवादभिया त्यक्तसीतागतानृशंस्याभावाशङ्कानिवृत्त्यर्थम्&nbsp;। भीष्मश्च&nbsp;।
         </p>
         
         <div xmlns="" class="lg">
            <span class="line">भ्रातॄणामेकजातानामेकश्चेत्पुत्रवान्भवेत्&nbsp;।</span>
            <span class="line">सर्वे तेनैव पुत्रेण पुत्रिणो मनुरब्रवीत्&nbsp;॥</span>
            
         </div>
         
         <p xmlns="">इत्येवं विचित्रवीर्यक्षेत्रजपुत्रलब्धपित्रनृणत्वः केवलयज्ञार्थपत्नीसंबन्ध आसीदित्यर्थापत्त्याऽनुक्तमपि
            गम्यते&nbsp;।
         </p>
         
         <div xmlns="" class="lg">
            <span class="line">यो वा पिण्डं पितुः पाणौ विज्ञातेऽपि न दत्तवान्&nbsp;।</span>
            <span class="line">शास्त्रार्थातिक्रमाद्भीतो यजेतैकाक्यसौ कथम्&nbsp;॥</span>
            
         </div>
         
         <p xmlns="">धृतराष्ट्रोऽपि व्यासानुग्रहादाश्चर्यपर्वणि पुत्रदर्शनवत्क्रतुकालेऽपि दृष्टवानेव&nbsp;।
            शापानुग्रहसमर्था महर्षयः श्रूयन्ते&nbsp;। तद्यथैव तद्वचनादसावन्धो जातो विज्ञायते तथा यज्ञानुष्ठानवचनात्तावति
            काले दृष्टवानित्यर्थापत्त्या सुज्ञानम्&nbsp;। यद्वा, “यजदेवपूजासंगति<span class="pageinfo">[209]</span>करणदानेषु” इति दानार्थ एवायं यजिर्भविष्यति क्रतुफलसमानि च दानतपश्चरणादीन्यपि श्रूयन्ते
            तत्कारणात्क्रतुक्रियोपचारः&nbsp;।
         </p>
         
         <div xmlns="" class="lg">
            <span class="line">या चोक्ता पाण्डुपुत्राणामेकपत्नीविरुद्धता&nbsp;।</span>
            <span class="line">साऽपि द्वैपायनेनैव व्युत्पाद्य प्रतिपादिता&nbsp;॥</span>
            
         </div>
         
         <div xmlns="" class="lg">
            <span class="line">यौवनस्थैव कृष्णा हि वेदिमध्यात्समुत्थिता&nbsp;।</span>
            <span class="line">सा च श्रीः श्रीश्च भूयोभिर्भुज्यमाना न दुष्यति&nbsp;॥</span>
            
         </div>
         
         <p xmlns="">अत एव चोक्तम्—</p>
         
         <div xmlns="" class="lg">
            <span class="line">
               <span class="a">इदं च तत्राद्भुतरूपमुत्तमं</span>
               <span class="b">जगाद विप्रर्षिरतीतमानुषः&nbsp;।</span>
               </span>
            <span class="line">
               <span class="c">महानुभावा किल सा सुमध्यमा</span>
               <span class="d">बभूव कन्यैव गते गतेऽहनि&nbsp;॥ इति&nbsp;।</span>
               </span>
            
         </div>
         
         <p xmlns="">न हि मानषीष्वेवमुपपद्यते&nbsp;। तेनातीतमानुषमित्युक्तम्&nbsp;। अत एव वासुदेवेन कर्ण उक्तः “षष्ठे
            च त्वामहनि द्रौपदी पर्युपस्थास्याति” इति&nbsp;। इतरथा हि कथं प्रमाणभूतः सन्नेवं वदेत्&nbsp;।
            अथ वा बह्‌व्य एव ताः सदृशरूपा द्रौपद्य एकत्वेनोपचरिता इति व्यवहारार्थापत्त्या गम्यते&nbsp;।
         </p>
         
         <div xmlns="" class="lg">
            <span class="line">यद्वा नार्यर्जुनस्यैव केवलस्य भविष्यति&nbsp;।</span>
            <span class="line">साधारणा प्रसिद्धिस्तु निश्छिद्रत्वाय दर्शिता&nbsp;॥</span>
            
         </div>
         
         <p xmlns="">यथा युधिष्ठिरोपदेशात्सभामध्यमानीयमाना सहसैव रजस्वलावेषं सपुत्रकस्य धृतराष्ट्रस्यायश
            उत्पादयितुमात्मानं प्रख्यापयितुं द्रौपदी कृतवती तथैव केवलार्जुनभार्याया एव सत्याः
            श्रीत्वं च जनेनाविदितं परस्परं संघाताविशयं च भेदप्रयोगानवकाशार्थं दर्शयितुं साधारण्यप्रख्यापनमित्येवमादिविकल्पैः
            सुपरिहरत्वाद्रागलोभकृतव्यवहारस्य च शिष्टैरेव धर्मत्वेनापरिग्रहस्योक्तत्वादनुपालम्भः&nbsp;।
         </p>
         
         <p xmlns="">तथा च द्रोणवधाङ्गभूतानृतवादे ‘प्रायश्चित्तं कामकृतेऽप्येके’ इत्येवमन्तेऽप्यश्वमेधः
            प्रायश्चित्तत्वेन कृत एवेति न तस्य सदाचारत्वाभ्युपगमः&nbsp;। यत्तु वासुदेवार्जुनयोर्मद्यपानमातुलदुहितृपरिणयनं
            स्मृतिविरुद्धमुपन्यस्तं तत्रान्नविकारसुरामात्रस्य त्रैवर्णिकानां प्रतिषेधः&nbsp;।
         </p>
         
         <div xmlns="" class="lg">
            <span class="line">सुरा वै मलमन्नानां पाप्मा च मलमुच्यते&nbsp;।</span>
            <span class="line">तस्माद्ब्राह्मणराजन्यौ वैश्यश्च न सुरां पिबेत्&nbsp;॥ इति&nbsp;।</span>
            
         </div>
         
         <p xmlns="">मधुसीध्वोस्तु क्षत्रियवैश्ययोर्नैव प्रतिषेधः केवलब्राह्मणविषयत्वात् “मद्यं ब्राह्मणस्य”
            इति वचनात्&nbsp;।
         </p>
         <span xmlns="" class="pageinfo">[210]</span>
         
         <p xmlns="">यदप्येतत्—</p>
         
         <div xmlns="" class="lg">
            <span class="line">गौडी पैष्टी च माध्वी च विज्ञेया त्रिविधा सुरा&nbsp;।</span>
            <span class="line">यथैवैका तथा सर्वा न पेया ब्रह्मवादिभिः&nbsp;॥ इति&nbsp;।</span>
            
         </div>
         
         <p xmlns="">एतदपि ब्रह्मवादिशब्दस्य तच्छीलतद्धर्मतत्साधुकारित्वनिमित्तत्वाप्रवचनाश्रयणेन ब्रूञ्‌वदत्योरेकार्थत्वात्प्रब्रूयाद्ब्रह्मणस्त्वेषामिति
            नियमाद्यस्यैव प्रवचनं स एव तच्छीलस्तद्धर्मस्तत्साधुकारी वा भवति तस्माद्ब्रह्मणा एव
            ब्रह्मवादिनः&nbsp;। तथा च मद्यसामान्यप्रतिषेधाङ्गनिन्दार्थवादेऽभिहितम्&nbsp;।
         </p>
         
         <div xmlns="" class="lg">
            <span class="line">अकार्यमन्यत्कुर्याद्धि ब्राह्मणो मदमोहितः&nbsp;॥ इति&nbsp;।</span>
            
         </div>
         
         <p xmlns="">तस्मादेतदुक्तं भवति यथैवैकान्नसुरा त्रयाणामप्यपेया तथा सर्वा ब्रह्मवादिभिरपेयेति&nbsp;।
            इतरथा यथैवैकेति च ब्रह्मवादिभिरिति चोभयमप्यनर्थकमेव स्यात्&nbsp;। श्लोकान्तरनिर्देशेनैव
            वर्णत्रयसंबन्धलाभात्&nbsp;। तेनोभौ मध्वासवक्षीबावित्यविरुद्धम्&nbsp;। तथा चान्यार्थदर्शनमभ्यनुज्ञानवचनम्
            <b>“यन्माल्यमासीत्तत्पश्चात्पर्यौहत सुरा वै माल्यं ततो राजन्यमसजत तस्माज्ज्यायांश्च स्नुषा
               च श्वशुरश्च सुरां पीत्वा विलपन्तश्चाऽऽसते पाप्मा वै माल्यं तस्माद्ब्राह्मणः सुरां
               न पिबेत्पाप्मना न संसृज्या इति तदेतदेतत्क्षत्रियो ब्राह्मणं ब्रूयान्नैनं सुरा पीता
               हिनस्ति य एवं विद्वान्सुरां पिबति” इति</b>&nbsp;। मधुसीधुविवक्षयैतत्&nbsp;। यत्तु मातुलदुहितृपरिणयनं तयोस्तन्मातृष्वस्रीयादिसंबन्धव्यवधानेऽपि
            भ्रात्रादिव्यवहारादविरुद्धम्&nbsp;। यद्यपि वासुदेवस्वसेति सुभद्रा ख्याता तथाऽप्युत्पत्तौ
            बलदेववासुदेवयोरेकानंशायाश्च निजत्वान्वाख्यानान्मातृष्वस्रीया सुभद्रा तस्य मातृपितृष्वस्रीया
            दुहिता वेति परिणयनाभ्यनुज्ञानाद्विज्ञायते&nbsp;।
         </p>
         
         <div xmlns="" class="lg">
            <span class="line">वसुदेवाङ्गजाता च कौन्तेयस्य विरुध्यते&nbsp;।</span>
            <span class="line">न तु व्यवेतसंबन्धप्रभवे तद्विरुद्धता&nbsp;॥</span>
            
         </div>
         
         <p xmlns="">येन ह्यन्यत्रैवमुक्तम्—</p>
         
         <div xmlns="" class="lg">
            <span class="line">मम वर्त्मानुवर्तेरन्मनुष्याः पार्थ सर्वशः&nbsp;।</span>
            <span class="line">यद्यदाचरति श्रेष्टस्तत्तदेवेतरो जनः&nbsp;॥</span>
            
         </div>
         
         <div xmlns="" class="lg">
            <span class="line">स यत्प्रमाणं कुरुते लोकस्तदनु वर्तते&nbsp;॥ इति&nbsp;।</span>
            
         </div>
         
         <p xmlns="">स कथं सर्वलोकादर्शभूतः सन् विरुद्धाचारं प्रवर्तयिष्यति&nbsp;। एतेन रुक्मिणीपरिणयनं व्याख्यातम्&nbsp;।
            यत्त्वद्यतनानामाहिच्छत्रकमाथुरब्राह्मणीनां सुरापानादि दाक्षिणात्यानां मातुलदुहितृविवाहादि
            स्मृतिविरुद्धमुपन्यस्तम्&nbsp;। तत्र केचित्तावदाहुः&nbsp;। स्मृत्याचारयोरितरेतरनिरपेक्षवेदमूलत्वेन
            तुल्यबलत्वाद्विहितप्रतिषिद्धविकल्पानुष्ठानाश्रयणाददोष इति&nbsp;। तत्तु वक्ष्यमाणबलाबलविभागादयुक्तम्&nbsp;।
            अन्ये त्वेवमाहुः—
         </p><span xmlns="" class="pageinfo">[211]</span>
         
         <div xmlns="" class="lg">
            <span class="line">सर्वेषांमेवमादीनां प्रतिदेशं व्यवस्थया&nbsp;।</span>
            <span class="line">आपस्तम्बेन संहृत्य दुष्टादुष्टत्वमाश्रितम्&nbsp;॥</span>
            
         </div>
         
         <div xmlns="" class="lg">
            <span class="line">येषां परम्पराप्राप्ताः पूर्वजैरप्यनुष्ठिताः&nbsp;।</span>
            <span class="line">त एव तैर्न दुष्येयुराचारैर्नेतरे जनाः&nbsp;॥</span>
            
         </div>
         
         <p xmlns="">तथा मनुनाऽप्युक्तम्—</p>
         
         <div xmlns="" class="lg">
            <span class="line">येनास्य पितरो याता येन याताः पितामहाः&nbsp;।</span>
            <span class="line">तेन यायात्सतां मार्गं तेन गच्छन्न दुष्यति&nbsp;॥</span>
            
         </div>
         
         <p xmlns="">येषां तु यः पित्रादिभिरेवार्थो नाऽऽचरितः स्मृत्यन्तरप्रतिषिद्धश्च ते तं परिहरन्त्येव&nbsp;।
            अपरिहरन्तो वा स्वजनादिभिः परिह्रियन्ते&nbsp;। ननु गौतमेनाऽऽम्नायविरुद्धानामाचाराणामप्रामाण्यमुक्तम्&nbsp;।
            आह—
         </p>
         
         <div xmlns="" class="lg">
            <span class="line">यदि वेदविरोधः स्यादिष्येतैवाप्रमाणता&nbsp;।</span>
            <span class="line">स्मृतिराम्नायशब्देन न तु वेदवदुच्यते&nbsp;॥</span>
            
         </div>
         
         <p xmlns="">न त्वेतदपि युक्तं स्मृतिग्रन्थेऽप्याम्नायशब्दप्रयोगात्&nbsp;। स्मार्तधर्माधिकारे हि शङ्खलिखिताभ्यामुक्तम्
            ‘आम्नायः स्मृतिधारकः’ इति&nbsp;। ग्रन्थकारगतायाः स्मृतेस्तत्कृतग्रन्थाम्नायः स्मृतिग्रन्थाध्यायिनां
            स्मृतिधारणार्थत्वेनोक्तः&nbsp;। ततश्च मन्वादिवाक्यप्रतिषिद्धाचाराणां प्रामाण्यमशक्यमभ्युपगन्तुम्&nbsp;।
            आपस्तम्बवचनं तु बौधायनेन स्मृतिविरुद्धदुष्टाचारोदाहरणान्येव प्रयच्छता निराकृतम्&nbsp;।
            स्पष्टकामादिहेत्वन्तरदर्शनान्न विरुद्धाचाराणामापस्तम्बवचनस्य वा श्रुतिमूलत्वोपपत्तिः&nbsp;।
            आह&nbsp;। केन वा ब्राह्मणीनां सुरापानं प्रतिषिद्धम्&nbsp;।
         </p>
         
         <p xmlns="">उच्यते—</p>
         
         <div xmlns="" class="lg">
            <span class="line">तस्माद्ब्राह्मणराजन्यौ वैश्यश्च न सुरां पिबेत्&nbsp;॥ इत्यनेन&nbsp;।</span>
            
         </div>
         
         <div xmlns="" class="lg">
            <span class="line">ननु पुंलिङ्गनिर्देशात्स्त्रीणां न प्रतिषिध्यते&nbsp;।</span>
            <span class="line">सुरापानमतो नात्र स्मृत्याचारविरुद्धता&nbsp;॥</span>
            
         </div>
         
         <p xmlns="">उच्यते—</p>
         
         <div xmlns="" class="lg">
            <span class="line">हननप्रतिषेधेऽपि भवेत्पुंस्त्वं विवक्षितम्&nbsp;।</span>
            <span class="line">तथा पुंस्त्ववदेकत्वविवक्षाऽपि प्रसज्यते&nbsp;॥</span>
            
         </div>
         
         <div xmlns="" class="lg">
            <span class="line">अहत्वा कंचिदेवैकं ततश्च स्यात्कृतार्थता&nbsp;।</span>
            <span class="line">एकेन च सुरापानेऽवर्जिते पूर्ववद्भवेत्&nbsp;॥</span>
            
         </div>
         
         <div xmlns="" class="lg">
            <span class="line">आह यत्तावदेकत्वविवक्षागतमुच्यते&nbsp;।</span>
            <span class="line">प्रत्येकव्यक्तिसंबन्धाज्जातेर्वा तन्न दुष्यति&nbsp;॥</span>
            
         </div><span xmlns="" class="pageinfo">[212]</span>
         
         <p xmlns="">एकैकस्या एव हि ब्राह्मणव्यक्तेर्यथाप्रसक्तवधपानयोः प्रतिषेधात्&nbsp;। विवक्ष्यमाणमपि तावदनूद्यमानत्वादन्नक्रियाविशेषणं
            वा संभवति किमुत यदा जातिगतैकत्वानुवाद एवायं विज्ञायते&nbsp;। आह&nbsp;। हननप्रतिषेधे कर्मभूतस्य
            ब्राह्मणस्योद्दिश्यमानत्वात्सुरापाने च कर्तृत्वेनोपादीयमानत्वात्स्वर्गकामौदुम्बरीसमानार्थयजमानवत्तुल्यविवक्षाविवक्षयोरप्रसङ्गादुदाहरणवैषम्यम्&nbsp;।
            तथा हि—
         </p>
         
         <div xmlns="" class="lg">
            <span class="line">यो ब्राह्मण इति ह्युक्ते हननप्रतिषेधतः&nbsp;।</span>
            <span class="line">ब्राह्मणे प्रतिषेधे वा लिङ्गं नान्यद्विधीयते&nbsp;॥</span>
            
         </div>
         
         <p xmlns="">प्रतिषेधविधिपरो हि विधायकः शुद्धवधप्रतिषेधासंभवाद्ब्राह्मणजातिमात्रविशिष्टवधप्रतिषेधं
            विधाय निवृत्तव्यापारो यदि लिङ्गमपरं ब्राह्मणे वधे प्रतिषेधं वा विदध्यात्ततः प्रत्ययावृत्तिलक्षणवाक्यभेदप्रसङ्गः&nbsp;।
            येषां तु विधिप्रतिषेधौ नामात्यन्तभिन्नौ वेदवाक्यार्थौ तेषां प्रत्ययसंबन्धानुगृहीतशक्तिरभावमात्राभिधानादभ्यधिकलब्धव्यापारो
            नञ्‌विध्यर्थमपि द्वेषाद्यर्थप्राप्तं पूर्वोक्तन्यायविवक्षितब्राह्मणविशिष्टहननाविशिष्टं
            चानूदितं प्रतिषिध्य चरितार्थो न लिङ्गमपरं ब्राह्मणवधविधिषु शक्नोत्यनावर्तमानः प्रतिषेद्धुमिति
            श्रूयमाणमपि लिङ्गप्रतिषेधं प्रत्यनुपयुज्यमानत्वादविवक्षितं भवति&nbsp;। एषा ह्यत्र वचनव्यक्तिर्यत्,
            क्रोधादिवशेन ब्राह्मणं हन्याद्ब्राह्मणो वा हन्तव्यस्तन्नेति&nbsp;। विध्येकत्वपक्षे पुनरीदृशी
            वाक्ययोजना यद् ब्राह्मणहननं तन्न कुर्यादिति यो वा ब्राह्मणस्तं न हन्यादिति ब्राह्मणविशिष्टहननप्रतिषेधविधिः
            शुद्धोद्दिष्टब्राह्मणविषयवधप्रतिषेधविधिर्वेति&nbsp;।
         </p>
         
         <div xmlns="" class="lg">
            <span class="line">सर्वथा ब्राह्मणोद्देशान्नेह मुच्यामहे वयम्&nbsp;।</span>
            <span class="line">न चोद्दिष्टस्य शक्येते लिङ्गसंख्ये विवक्षितुम्&nbsp;॥</span>
            
         </div>
         
         <p xmlns="">ब्राह्मणः सुरां न पिबेत्, न पेया ब्रह्मवादिभिरिति निमित्तदेशकालफलसंस्कार्यानुपादेयपञ्चकव्यतिरेकादेकत्राऽऽख्यातप्रत्ययोपात्तगुणीभूतोपादीयमानसंख्यापरिच्छेद्यत्वयोग्यसाधनांशविशेषणत्वेनोपादानादितरत्र
            च तृतीयाविभक्तिश्रुतिवचनं विवक्षितलिङ्गस्यैव प्रतिषेधकमिति दर्शयितव्यम्&nbsp;।
         </p>
         
         <div xmlns="" class="lg">
            <span class="line">अतश्चाप्रतिषिद्धत्वान्नैव स्त्रीणां विरुध्यते&nbsp;।</span>
            <span class="line">सुरापानमहिच्छत्रब्राह्मण्यस्तेन कुर्वते&nbsp;॥</span>
            
         </div>
         
         <div xmlns="" class="lg">
            <span class="line">नैतदेवमिहाप्येतत्पुंस्त्वं नैव विवक्ष्यते&nbsp;।</span>
            <span class="line">ब्राह्मणस्यानुवाद्यत्वात्तद्वधप्रतिषेधवत्&nbsp;॥</span>
            
         </div>
         
         <div xmlns="" class="lg">
            <span class="line">नोपादेयत्वमेवैकं कारणत्वेन संमतम्&nbsp;।</span>
            <span class="line">विशेषणविवक्षायाः कारणं हि महाद्विधिः&nbsp;॥</span>
            
         </div>
         <span xmlns="" class="pageinfo">[213]</span>
         
         <div xmlns="" class="lg">
            <span class="line">अनूद्यमानः सर्वो हि यथाप्राप्तमनूद्यते&nbsp;।</span>
            <span class="line">तत्रानाकाङ्‌क्षितं नान्यद्विधेयेभ्यो विधीयते&nbsp;॥</span>
            
         </div>
         
         <p xmlns="">यदि हि ब्राह्मणः सुरां पिबेदित्ययमवान्तरवाक्यार्थः प्राक्प्रतिषेधसंबन्धाद्विधिबुद्धिमवस्थापयेत्ततो
            गुणत्वोपादेयत्वविधिसमवायान्न ब्राह्मणपदे किंचिदविवक्षितं नाम स्यात्&nbsp;।
         </p>
         
         <div xmlns="" class="lg">
            <span class="line">यतस्तु रागमोहादेः सुरापानं प्रसज्यते&nbsp;।</span>
            <span class="line">ब्राह्मणादेरतस्तस्मिन्न कश्चिद्विधिसंभवः&nbsp;॥</span>
            
         </div>
         
         <div xmlns="" class="lg">
            <span class="line">प्रतिषेधोपसंहारिमहावाक्यातिरस्कृता&nbsp;।</span>
            <span class="line">नावान्तरविधेः शक्तिः प्रादुरस्ति कथंचन&nbsp;॥</span>
            
         </div>
         
         <p xmlns="">तेनेहापि यत्सुरां ब्राह्मणः पिबेत्तन्नेति वा वचनं व्यज्यते यो ब्राह्मणः स न सुरां
            पिबेदिति वा सुराविशिष्टपानप्रतिषेधेन प्रतिषेधविधिना वा प्रत्यवायव्यावृत्त्या ब्राह्मणोऽनुगृह्यत
            इति नास्य पानं प्रतिषेधं वा प्रतिविधेयत्वोपपत्तिः&nbsp;।
         </p>
         
         <div xmlns="" class="lg">
            <span class="line">लोके चैतद्यथाप्राप्तं पानं स्त्रीपुंसकर्तृकम्&nbsp;।</span>
            <span class="line">प्रतिषेधपरे वाक्ये तदवस्थमनूद्यते&nbsp;॥</span>
            
         </div>
         
         <p xmlns="">न च यो ब्राह्मणः पिबेदित्यनूदितं स च पुमानिति विधिव्यापाराद्विना लिङ्गविवक्षाऽवकल्पते&nbsp;।</p>
         
         <div xmlns="" class="lg">
            <span class="line">न चास्य लिङ्गसंबन्धः केवलः सन्विधीयते&nbsp;।</span>
            <span class="line">न पानप्रतिषेधाद्धि विधिरन्यत्र गच्छति&nbsp;॥</span>
            
         </div>
         
         <p xmlns="">ततश्चोभयत्राप्यविवक्षितलिङ्गसंख्यत्वं सिद्धम्&nbsp;। नन्वेवं सति ब्राह्मणस्त्रीवधेऽपि पुंब्राह्मणवधवद्ब्रह्महत्याऽस्तीति
            यदात्रेय्यामेव केवलायां भ्रूणहत्याप्रायश्चित्तविधानं तन्नोपपद्यते&nbsp;।
         </p>
         
         <p xmlns="">उच्यते—</p>
         
         <div xmlns="" class="lg">
            <span class="line">ब्राह्मणस्त्रीवधे को वा ब्रह्महत्यां निषेधति&nbsp;।</span>
            <span class="line">प्रायश्चित्तान्तरे तस्याः स्त्रीत्वमात्रनिबन्धनम्&nbsp;॥</span>
            
         </div>
         
         <p xmlns="">न च प्रायश्चित्ताल्पत्वेन निमित्तस्य ब्रह्महत्यात्वमपनीयते पुंवधेऽपि लघुतरप्रायश्चित्तविधिदर्शनेन
            ब्रह्महत्यादोषाभावप्रसङ्गात्तस्मान्न वाचनिकप्रायश्चित्ताल्पत्वेन ब्राह्मणीवधप्रतिषेध
            एव नास्तीत्याशङ्कितव्यम्&nbsp;। सुरापाने पुनः प्रायश्चित्तविशेषोऽपि न कश्चिदाम्नात इति
            दूरादपाकृतत्वादस्त्येवास्य स्मृत्या सह विरोधः&nbsp;। याऽपि चाऽऽपस्तम्बस्मृतिवचनात्तुल्यबलत्वाशङ्का
            भवेत्साऽपि “<b>तस्माद्बाह्मणः सुरां न पिबति</b>” इत्येतेन प्रत्यक्षश्रुतिविधिना निराकृतेति नैवंविधाचारप्रामाण्यमाशङ्कितव्यम्&nbsp;।
         </p><span xmlns="" class="pageinfo">[214]</span>
         
         <p xmlns="">अथवा सदाचारप्रमाणत्वप्रतिपादनार्थं सूत्रद्वयेनाप्येतदेकमधिकरणं व्याख्यातव्यम्&nbsp;। इह
            यावन्ति कृष्णमृगसंचरणोपलक्षितार्यावर्तनिवासिचातुर्वर्ण्याचरणानि तान्युदाहृत्य चिन्त्यते—
         </p>
         
         <div xmlns="" class="lg">
            <span class="line">धर्मबुद्धया यदार्याणां चरित्रमुपलभ्यते&nbsp;।</span>
            <span class="line">किं तथैव प्रमाणं तदथ वा निष्प्रमाणकम्&nbsp;॥ इति&nbsp;।</span>
            
         </div>
         
         <p xmlns="">कुतः संशयः&nbsp;।</p>
         
         <p xmlns="">उच्यते—</p>
         
         <div xmlns="" class="lg">
            <span class="line">स्मृतिवत्कर्तृसामान्यात्प्रमाणत्वेन गम्यते&nbsp;।</span>
            <span class="line">अनिबन्धनतायास्तु भवेदप्यप्रमाणकम्&nbsp;॥</span>
            
         </div>
         
         <p xmlns="">ननु च स्मृतिकारैरेवैतत्प्रामाण्यमभ्युपगतं “तद्विदां च स्मृतिशीले” “आचारश्चैव साधूनां”
            “यस्मिन्देशे य आचारः स सदाचार उच्यते”&nbsp;। अतश्च तत्प्रामाण्यादेव सिद्धम्&nbsp;। न&nbsp;। मूलाभावाहेतुदर्शनातिरेकात्&nbsp;।
            शाखान्तरगतवेदवाक्यदर्शनमूलानि हि स्मरणोपनिबन्धनानि प्रमाणत्वेनाधिगतानि&nbsp;। ननु सदाचारदर्शनात्तन्मूलमात्रप्रवृत्तस्मरणानां
            मूलान्तरानुमानसंभवः&nbsp;।
         </p>
         
         <div xmlns="" class="lg">
            <span class="line">यथैव च वयं तेषां द्रष्टारः केवलं तथा&nbsp;।</span>
            <span class="line">स्मृतिकारास्ततो नैषां गम्यते मूलदर्शनम्&nbsp;॥</span>
            
         </div>
         
         <p xmlns="">यदि हि तैर्मूलान्यश्रोष्यन्त ततो यथैवान्यानि स्मरणानि निबद्धानि तथैवैतान्यपि निबद्धान्येवाभविष्यन्यतस्तु
            स्वयमुपलब्धानुरूपमनिबध्य परप्रत्ययेनैव सदाचाराः प्रमाणमित्याहुः&nbsp;। अतो न दृष्टमूलत्वेनाध्यवसातुं
            शक्यमिति विचार्यते&nbsp;। तत्र पूर्वाधिकरण द्वयबलेन प्रामाण्यं प्रतिज्ञायते कर्तृसामान्याद्विधिस्मृतिविरोधरहितत्वाच्च&nbsp;।
         </p>
         
         <div xmlns="" class="lg">
            <span class="line">न हि केचित्सदाचाराः श्रौतस्मार्तविरोधिनः&nbsp;।</span>
            <span class="line">अतस्तत्तुल्यकारित्वात्प्रामाण्येनावधारिताः&nbsp;॥</span>
            
         </div>
         
         <div xmlns="" class="lg">
            <span class="line">स्मृतिकाराभ्यनुज्ञानं महदन्यच्च कारणम्&nbsp;।</span>
            <span class="line">तेषामज्ञातमूलानां न ह्यनुज्ञोपपद्यते&nbsp;॥ इति&nbsp;।</span>
            
         </div>
         
         <p xmlns="">तदपाकुर्वन्नाह—</p>
         
         <div xmlns="" class="lg">
            <span class="line">न शास्त्रपरिमाणत्वाद्धर्माधर्मस्थितेरमी&nbsp;।</span>
            <span class="line">शिष्टाचाराः प्रमाणत्वं लभन्ते शब्दवर्जिताः&nbsp;॥</span>
            
         </div>
         
         <p xmlns="">शास्त्रपरिमेयत्वं तावत्परिमाणशब्दवाच्यं धर्माधर्मयोरवस्थितं परिमितानि च शास्त्राणि
            वेदोपवेदादीनि न च तेषां मध्ये सदाचारशास्त्रं किंचिदस्ति&nbsp;। न च सदाचारः स्वयमेव शास्त्रं
            नापि तद्दर्शनमनुष्ठानं वाऽत्यन्तपरायत्तत्वात्प्रमेयत्वाच्च&nbsp;। स्मृतेस्त्वेतद्विषयाया
            निर्मूलत्वमुक्तमेव&nbsp;।
         </p><span xmlns="" class="pageinfo">[215]</span>
         
         <div xmlns="" class="lg">
            <span class="line">किं च मूलं भवेदेकमनेकमिति चिन्तिते&nbsp;।</span>
            <span class="line">नैव द्विविधमित्येतदनुमातुं हि शक्यते&nbsp;॥</span>
            
         </div>
         
         <p xmlns="">न तावद्देशजातिकुलभेदाद्भिन्नानामपरिमितस्वरूपाणामेकश्रुतिमूलत्वम्&nbsp;।</p>
         
         <div xmlns="" class="lg">
            <span class="line">न हीदृशी श्रुतिर्यैतान् सर्वाचारान् ग्रहीष्यति&nbsp;।</span>
            <span class="line">शब्दाभिधेययोस्तेषां व्यक्तयाकृत्योरसंभवात्&nbsp;॥</span>
            
         </div>
         
         <p xmlns="">यावदाचारं हि वेदवाक्यानि कल्पयतां वेद एवैकः कल्पयितव्यः&nbsp;। एकस्य तु वाक्यस्य नैव कस्यचिदपरिमिताचारविधायित्वमवकल्पते
            यत आचाराः प्रवर्त्तेरन्&nbsp;। न च धर्मसूत्रकारैस्तदेव दृष्टवाऽऽचारप्रामाण्यमुपनिबद्धम्&nbsp;।
            शेषधर्मस्मृतिवाक्यतुल्यनिबन्धनप्रसङ्गात्&nbsp;। न चाऽऽचारदर्शनोत्तरकालप्रवृत्ता स्मृतिस्तेषां
            मूलं भवति&nbsp;। मूलमूलिबलाबलविपर्ययप्रसङ्गात्&nbsp;।
         </p>
         
         <div xmlns="" class="lg">
            <span class="line">अतः परिमितं शास्त्रमनुमातुं यतोऽर्हति&nbsp;।</span>
            <span class="line">नाऽऽचाराणां च तन्मूलं बहुनामित्यमूलता&nbsp;॥</span>
            
         </div>
         
         <div xmlns="" class="lg">
            <span class="line">न च स्मृतिसरूपाऽपि श्रुतिरत्रानुमीयते&nbsp;।</span>
            <span class="line">आचाराणामतत्पूर्वप्रसङ्गात्सविपर्ययात्&nbsp;॥</span>
            
         </div>
         
         <p xmlns="">शिष्टाचारः प्रमाणमिति हि श्रुतावनुमीयमानायामाचारः प्रथमं सिद्धो भवेत्तत्पूर्विका श्रुतिः&nbsp;।</p>
         
         <div xmlns="" class="lg">
            <span class="line">न त्वाचारस्य सा मूलमिति निर्मूलता पुनः&nbsp;।</span>
            
         </div>
         
         <p xmlns="">शास्त्रपरिमाणत्वादिति वा परिमिते ह्यर्थे शास्त्रं प्रवर्त्तेत&nbsp;। अपरिमितत्वादाचाराणामुच्छास्त्रत्वमिति&nbsp;।
            परिमितार्थविषयत्वाद्वा शास्त्रस्य, <b>‘अप्राप्ते शास्त्रमर्थवत्’<a id="N32" href="#n32"><sup>32</sup></a> इति</b>&nbsp;।
         </p>
         
         <div xmlns="" class="lg">
            <span class="line">दृश्यमानान्यहेतुत्वान्नात्र शास्त्रप्रमाणता&nbsp;।</span>
            <span class="line">तस्मादर्थसुखाङ्गत्वान्नाऽऽचारेष्वस्ति धर्मता&nbsp;॥</span>
            
         </div>
         
         <div xmlns="" class="lg">
            <span class="line">वैश्यानां सेवकानां वा वैद्यानां नगरेषु वा&nbsp;।</span>
            <span class="line">चरित्राणां यथा चार्थसुखाङ्गत्वं तथाऽस्त्विह&nbsp;॥</span>
            
         </div>
         
         <div xmlns="" class="lg">
            <span class="line">तस्माच्छ्रुतिस्मृती एव प्रमाणे धर्मगोचरे&nbsp;।</span>
            <span class="line">शीलाचारात्मतुष्टीनां गोष्ठीहास्यादितुल्यता&nbsp;॥</span>
            
         </div>
         
         <p xmlns="">यद्वा सूत्रत्रयेणाप्येतदेवाधिकरणं व्याख्यातव्यम्&nbsp;। इहाऽऽर्यावर्तनिवासिशिष्टाचारानेवोदाहृत्य
            पूर्ववत्प्रामाण्याप्रामाण्यसंदेहे शिष्टाकोपेऽविरुद्धमिति सिद्धान्तस्तावदुपक्रम्यते&nbsp;।
            तथा हि—
         </p><span xmlns="" class="pageinfo">[216]</span>
         
         <div xmlns="" class="lg">
            <span class="line">शिष्टं यावच्छ्रुतिस्मृत्योस्तेन यन्न विरुध्यते&nbsp;।</span>
            <span class="line">तच्छिष्टाचरणं धर्मे प्रमाणत्वेन गम्यते&nbsp;॥</span>
            
         </div>
         
         <div xmlns="" class="lg">
            <span class="line">यदि शिष्टस्य कोपः स्याद्विरुध्येत प्रमाणता&nbsp;।</span>
            <span class="line">तदकोपात्तु नाऽऽचारप्रमाणत्वं विरुध्यते&nbsp;॥</span>
            
         </div>
          
          
         <span xmlns="" class="trailer">( इति शिष्टाकोपाधिकरणम्&nbsp;॥ ३&nbsp;॥ )</span>
          
         
         
         
         <p xmlns="">तेष्वदर्शनाद्विरोधस्येत्येवगुपक्रमं वा सूत्रम्&nbsp;। शब्दार्थविषयप्रयोगशिष्टाचारविप्रतिपत्तौ
            संदेहः&nbsp;।
         </p>
         
         <div xmlns="" class="lg">
            <span class="line">एकशब्दमनेकार्थं शिष्टैराचर्यते यदा&nbsp;।</span>
            <span class="line">विगानेन तदा तत्र कोऽर्थः स्यात्पारमार्थिकः&nbsp;॥</span>
            
         </div>
         
         <p xmlns="">यववराहवेतसशब्दाः प्रियङ्गुवायसजम्बूष्वपि किल क्वापि देशान्तरे प्रयुज्यन्ते&nbsp;।</p>
         
         <div xmlns="" class="lg">
            <span class="line">तेन तद्वचनत्वे हि संदेह उपजायते&nbsp;।</span>
            <span class="line">अनिरूपिततत्त्वानां यावद्दृष्टानुसारिणाम्&nbsp;॥</span>
            
         </div>
         
         <div xmlns="" class="lg">
            <span class="line">तत्राऽऽह नैव संदेहः कर्तव्योऽत्र मनागषि&nbsp;।</span>
            <span class="line">प्रयोगं प्रति तुल्यत्वात्सर्वलोकप्रयोगिणाम्&nbsp;॥</span>
            
         </div>
         
         <div xmlns="" class="lg">
            <span class="line">यत्र देशे हि यः शब्दो यस्मिन्नर्थे प्रयुज्यते&nbsp;।</span>
            <span class="line">शक्तिस्तद्गोचरा तस्य वाचिकाख्या प्रमीयते&nbsp;॥</span>
            
         </div>
         
         <div xmlns="" class="lg">
            <span class="line">तस्याश्च सर्वगामित्वं तन्न्यायत्वात्प्रमीयते&nbsp;।</span>
            <span class="line">नैकेषामेव सा ह्यस्ति केषांचिद्वा न विद्यते&nbsp;॥</span>
            
         </div>
         
         <div xmlns="" class="lg">
            <span class="line">ज्ञाताज्ञातविभागस्तु ज्ञातृभेदेऽवकल्पते&nbsp;।</span>
            <span class="line">तस्माद्यैरपि न ज्ञाता यच्छब्दार्थस्य वाच्यता&nbsp;॥</span>
            
         </div>
         
         <div xmlns="" class="lg">
            <span class="line">तैरप्यभ्युपगन्तव्या स्वप्रसिद्धिसमा हि सा&nbsp;॥</span>
            
         </div>
         
         <div xmlns="" class="lg">
            <span class="line">न चाल्पत्वबहुत्वाभ्यां प्रयोक्तॄणां विशिष्यते&nbsp;।</span>
            <span class="line">वाच्यवाचकभावोऽयमक्षपादादिशब्दवत्&nbsp;॥</span>
            
         </div><span xmlns="" class="pageinfo">[217]</span>
         
         <div xmlns="" class="lg">
            <span class="line">विभीतकेऽक्षशब्दो हि यद्यप्यल्पैः प्रयुज्यते&nbsp;।</span>
            <span class="line">तथाऽपि वाचकस्तस्य ज्ञायते शकटाक्षवत्&nbsp;॥</span>
            
         </div>
         
         <p xmlns="">तथा चोक्तं शवतिर्गतिकर्मा कम्बोजेष्वेव दृष्टो विकारापन्नमार्याः प्रयुञ्जते शवमिति
            मृतशरीराभिधानादित्यादि&nbsp;। वहव एव हि धातवो नामशब्दाश्च प्रतिदेशमर्थभेदेषु व्यवस्थिता
            दृश्यन्ते तस्मात्समेयमभिधाने विप्रतिपत्तिः स्यात्&nbsp;। एवं च विकृतिषु केषां चिदर्थानां
            साधारणशब्दवाच्यत्वात्प्रकृताविवाविकृतप्रयोगादार्षं चोदकोऽनुग्रहीष्यते&nbsp;। <b>‘तेष्वदर्शनाद्विरोधस्य’ इत्य</b>त्रैव चैतद्व्याख्येयम्&nbsp;। इतरत्र विप्रतिपत्त्यविरोधयोरघटमानत्वात्&nbsp;। तस्मादाचारविप्रतिपत्तेः
            समत्वाद्विकल्प इति प्राप्तेऽभिधीयते&nbsp;॥ ८&nbsp;॥
         </p>
         
         
         
         <div xmlns="" class="lg">
            <span class="line">शास्त्रस्था तन्निमित्तत्वात्प्रतिपत्तिर्बलीयसी&nbsp;।</span>
            <span class="line">लौकिकी प्रतिपत्तिर्हि गौणत्वेनापि नीयते&nbsp;॥</span>
            
         </div>
         
         <div xmlns="" class="lg">
            <span class="line">नानाविप्रतिपत्तौ हि न लोकस्येह सत्यता&nbsp;।</span>
            <span class="line">या शास्त्रानुगुणा सैव प्रामाण्येमावधार्यते&nbsp;॥</span>
            
         </div>
         
         <div xmlns="" class="lg">
            <span class="line">लौकिकत्वे समानेऽपि शास्त्रेणाभ्यधिका हि सा&nbsp;।</span>
            <span class="line">शास्त्रस्थाः पुरुषा ये वा प्रतिपत्तिस्तदाश्रया&nbsp;॥</span>
            
         </div>
         
         <div xmlns="" class="lg">
            <span class="line">प्रमाणत्वेन मन्तव्या सप्रत्ययतरा हि ते&nbsp;।</span>
            <span class="line">शास्त्रार्थेष्वभियुक्तानां पुरुषाणां हि सर्वदा&nbsp;॥</span>
            
         </div>
         
         <div xmlns="" class="lg">
            <span class="line">स्तोकेनाप्यन्यथात्वेन शास्त्रार्थो निष्फलो भवेत्&nbsp;।</span>
            <span class="line">लौकिकस्त्वन्यथात्वेऽपि नार्थोऽतीव विरुध्यते&nbsp;॥</span>
            
         </div>
         
         <div xmlns="" class="lg">
            <span class="line">रसवीर्यविपाकानां भेदाद्वैद्यैर्यवादयः&nbsp;।</span>
            <span class="line">निर्धार्याः स्वार्थतत्त्वेन धर्मसिद्धयैव याज्ञिकैः&nbsp;॥</span>
            
         </div>
         
         <div xmlns="" class="lg">
            <span class="line">तस्माद्ये याज्ञिकैर्येषां वैद्यैर्वाऽर्था निरूपिताः&nbsp;।</span>
            <span class="line">तेषां त एव शब्दानामर्था मुख्या हि नेतरे&nbsp;॥</span>
            
         </div>
         
         <div xmlns="" class="lg">
            <span class="line">अनवस्थितशब्दार्थसंबन्धः सति संभवे&nbsp;।</span><span class="pageinfo">[218]</span>
            <span class="line">विकल्पश्चाष्टदोषत्वान्न कथंचन युज्यते&nbsp;॥</span>
            
         </div>
         
         <div xmlns="" class="lg">
            <span class="line">अविप्लुतश्च शब्दार्थो यो वेदेषूपलभ्यते&nbsp;।</span>
            <span class="line">तत्रत्यनिर्णयात्तस्माल्लोके भवति निर्णयः&nbsp;॥</span>
            
         </div>
         
         <p xmlns="">यवमतीभिरद्भिरौदुम्बर्याः प्रोक्षणे विधीयमाने वाक्यशेषोऽयं ‘<b>यत्रान्या ओषधयो म्लायन्तेऽथैते मोदमानास्तिष्ठन्ति</b>’ इति बह्वीषु शाखासु श्रूयते भाष्यकारेण वारुणप्राघासिकयवमयकरम्भपात्रवाक्यशेषत्वेनोपलब्धो
            यः स मन्दप्रयोजनत्वात्तथा नामास्तु&nbsp;।
         </p>
         
         <div xmlns="" class="lg">
            <span class="line">फाल्गुनेऽन्यौषधीनां तु जायते पत्रशातनम्&nbsp;।</span>
            <span class="line">मोदमानास्तु तिष्ठन्ति यवाः कणिशशालिनः&nbsp;॥</span>
            
         </div>
         
         <div xmlns="" class="lg">
            <span class="line">प्रियंगवः शरत्पक्वास्तावद्गच्छन्ति हि क्षयम्&nbsp;।</span>
            <span class="line">यदा वर्षासु मोदन्ते सम्यग्जाताः प्रियंगवः&nbsp;॥</span>
            
         </div>
         
         <div xmlns="" class="lg">
            <span class="line">तदा नान्यौषधिम्लानिः सर्वासामेव मोदनात्&nbsp;।</span>
            
         </div>
         
         <p xmlns="">एवं वराहवेतसशब्दा अपि शास्त्रस्थप्रयोगादेव निश्चीयन्ते&nbsp;।</p>
         
         
         <span xmlns="" class="head">( भाष्यकारोक्तोदाहरणाद्याक्षेपः )</span>
         
         <p xmlns="">नत्वेतान्युदाहरणानि लोकप्रसिद्धेरेव व्यवस्थितत्वाद्युक्तानि&nbsp;। तथा हि&nbsp;।</p>
         
         <div xmlns="" class="lg">
            <span class="line">नैवोच्यन्ते क्वचिद्देशे यवश्रुत्या प्रियंगवः&nbsp;।</span>
            <span class="line">जम्बूं न वेतसं प्राहुर्वराहं नापि वायसम्&nbsp;॥</span>
            
         </div>
         
         <div xmlns="" class="lg">
            <span class="line">अध्यारोप्य विचारेण किं मुधा खिद्यते मनः&nbsp;।</span>
            <span class="line">संदिग्धेषु च सर्वेषु वाक्यशेषेण निर्णयम्&nbsp;॥</span>
            
         </div>
         
         <div xmlns="" class="lg">
            <span class="line">वक्ष्यत्येव न तेनापि पृथक्कार्या विचारणा&nbsp;।</span>
            
         </div>
         
         <p xmlns="">यद्यपि तत्राभिधेयसंदेहमनुदाहृत्योपादानसंदेहनिर्णयोपायव्याख्यानं करिष्यति&nbsp;। याव<span class="pageinfo">[219]</span>द्वाक्यशेषमेव स निर्णयो नान्यत्र&nbsp;। अयं त्वमिधेयनिर्णय एकत्र च कृतः सर्वत्र च कृत एव
            भविष्यतीत्येवमपुनरुक्तत्वमापद्यते&nbsp;।
         </p>
         
         <div xmlns="" class="lg">
            <span class="line">तथाऽपि न्यायतुल्यत्वाद्यथा धृतपरिग्रहः&nbsp;।</span>
            <span class="line">वाक्यशेषात्तथैव स्याद्यवाद्यर्थविनिर्णयः&nbsp;॥</span>
            
         </div>
         
         <p xmlns="">तत्सिद्धिसूत्रे च सारूप्यादीनां गौणवृत्तिनिमित्तानामनुक्रमणाद्वेतससदृशजम्बूप्रत्ययसिद्धिरशब्दार्थत्वेऽपि
            विज्ञायत एवेति नेहोदाहृतेन कार्यम्&nbsp;।
         </p>
          
         
         <span xmlns="" class="head">( आर्यम्लेच्छप्रयोगविप्रतिपत्तिबलाबलचिन्तनम्&nbsp;। )</span>
         
         <div xmlns="" class="lg">
            <span class="line">तस्मादन्यदुदाहृत्य विचार्यमिदमीदृशम्&nbsp;।</span>
            <span class="line">यत्र विप्रतिपत्तिः स्यादार्यम्लेच्छप्रयोगजा&nbsp;॥</span>
            
         </div>
         
         <div xmlns="" class="lg">
            <span class="line">तत्र किं तुल्यता युक्ता किमेकैव बलीयसी&nbsp;।</span>
            <span class="line">समा विप्रतिपत्तिः स्याद्दृष्टार्थव्यवहारिणाम्&nbsp;॥</span>
            
         </div>
         
         <div xmlns="" class="lg">
            <span class="line">आर्यास्तावद्विशिष्येरन्नदृष्टार्थेषु कर्मसु&nbsp;।</span>
            <span class="line">दृष्टार्थेषु तु तुल्यत्वमार्यम्लेच्छप्रयोगिणाम्&nbsp;॥</span>
            
         </div>
         
         <p xmlns="">सर्वो हि शब्दोऽर्थप्रत्यायनार्थं प्रयुज्यते&nbsp;। अर्थश्च संव्यवहारप्रसिद्धयर्थमभिधीयते&nbsp;।</p>
         
         <div xmlns="" class="lg">
            <span class="line">तत्र यस्य विशिष्टस्य म्लेच्छेष्वर्थान्तराभिधा&nbsp;।</span>
            <span class="line">तत्रापि तस्य सामर्थ्यमनाद्येव प्रतीयते&nbsp;॥</span>
            
         </div>
         
         <div xmlns="" class="lg">
            <span class="line">यथैव ह्यार्यगम्येऽर्थे संबन्धानादिता मतिः&nbsp;।</span>
            <span class="line">म्लेच्छगम्ये तथैव स्यादाविशिष्टं हि कारणम्&nbsp;॥</span>
            
         </div>
         
         <div xmlns="" class="lg">
            <span class="line">न प्रयोगावधिस्तस्य म्लेच्छेष्वपि हि दृश्यते&nbsp;।</span>
            <span class="line">अनाद्यारेर्थशक्त्योश्च विशेषो गम्यतां कथम्&nbsp;॥</span>
            
         </div>
         
         <div xmlns="" class="lg">
            <span class="line">यथा च म्लेच्छदेशेऽपि धूमोऽग्नेरवबोधकः&nbsp;।</span>
            <span class="line">एवं स्वार्थे प्रयोगात्तैरिष्टः शब्दोऽपि वाचकः&nbsp;॥</span>
            
         </div>
         
         <div xmlns="" class="lg">
            <span class="line">तस्मात्पील्वादिशब्दानां वृक्षहस्त्यादिबोधने&nbsp;।</span>
            <span class="line">समा विप्रतिपत्तिः स्यादार्यम्लेच्छप्रयोगतः&nbsp;॥</span>
            
         </div>
         
         <p xmlns="">इति प्राप्तेऽभिधीयते&nbsp;। शास्त्रस्था वेति पूर्ववदेव सकलसूत्रव्याख्या योजनीया&nbsp;। किं च&nbsp;।</p>
         
         <div xmlns="" class="lg">
            <span class="line">यथा साध्वनुरूपत्वात्प्रमादाशक्तिजेष्वपि&nbsp;।</span>
            <span class="line">जायते वाचकभ्रान्तिस्तथैव म्लेच्छभाषिते&nbsp;॥</span>
            
         </div>
         
         <p xmlns="">शब्दापभ्रंशवदेव गौणभ्रान्त्यादिप्रयोगनिमित्ता अर्थापभ्रंशा भवन्ति ते शास्त्रस्थैरेवा<span class="pageinfo">[220]</span>विप्लुतार्थक्रियानिमित्तपुण्यार्थिभिः शक्यन्ते साध्वसाधुकार्षापणमध्यादिवतत्परीक्षिभिर्विवेक्तुम्&nbsp;।
            अभियुक्तानभियुक्तज्ञानयोश्चाभियुक्तज्ञानं बलवदितरस्य सुलभापवादत्वात्&nbsp;।
         </p>
         
         <div xmlns="" class="lg">
            <span class="line">अतः शास्त्राभियुक्तत्वादार्यावर्तनिवासिनाम्&nbsp;।</span>
            <span class="line">या मतिः सैव धर्माङ्गशब्दार्थत्वप्रमा मता&nbsp;॥</span>
            
         </div>
         
         <p xmlns="">एतेनाऽऽर्थावर्तनिवासिमध्येऽपि—</p>
         
         <div xmlns="" class="lg">
            <span class="line">अभियुक्ततरा ये ये बहुशास्त्रार्थवेदिनः&nbsp;।</span>
            <span class="line">ते ते यत्र प्रयुञ्जीरन् स सोऽर्थस्तत्त्वतो भवेत्&nbsp;॥</span>
            
         </div>
          
         
         <span xmlns="" class="head">( स्मृत्याचारविरोधे बलाबलविचिन्तनम्&nbsp;। )</span>
         
         <div xmlns="" class="lg">
            <span class="line">स्मृत्याचारविरोधे वा साप्यवैषम्यसंशये&nbsp;।</span>
            <span class="line">समा विप्रतिपत्तिः स्यान्मूलसाम्याद्द्बयोरपि&nbsp;॥</span>
            
         </div>
         
         <div xmlns="" class="lg">
            <span class="line">यथैव श्रुतिमूलत्वात्स्मरणानां प्रमाणता&nbsp;।</span>
            <span class="line">आचारणां तथैवेति न विशेषो बलाबले&nbsp;॥</span>
            
         </div>
         
         <div xmlns="" class="lg">
            <span class="line">यद्वाऽऽचारबलीयस्त्वं फलस्थत्वात्प्रतीयते&nbsp;।</span>
            <span class="line">फलाद्वियुज्यमानं हि प्रमाणं दुर्बली भवेत्&nbsp;॥</span>
            
         </div>
         
         <div xmlns="" class="lg">
            <span class="line">श्रुतिराचारमूलं या फलस्था सोपलभ्यते&nbsp;।</span>
            <span class="line">यावद्धि स्मरणं दृष्टवा श्रुतिरन्याऽनुमास्यते&nbsp;॥</span>
            
         </div>
         
         <div xmlns="" class="lg">
            <span class="line">तावल्लब्धात्मकः पूर्वमाचारः प्रतितिष्ठति&nbsp;।</span>
            <span class="line">प्रतिष्ठितस्य बाधश्च कीदृशः परिकल्प्यताम्&nbsp;॥</span>
            
         </div>
         
         <div xmlns="" class="lg">
            <span class="line">तेनाऽऽचारबलीयस्त्वं समत्वं वेह युज्यते&nbsp;।</span>
            <span class="line">स्मृतीनां वा बलीयस्त्वं शास्त्रास्था वेति वर्ण्यते&nbsp;॥</span>
            
         </div>
         
         <div xmlns="" class="lg">
            <span class="line">उभयोः श्रुतिमूलत्वं न स्मृत्याचारयोः समम्&nbsp;।</span>
            <span class="line">सप्रत्ययप्रणीता हि स्मृतिः सोपनिबन्धना&nbsp;॥</span>
            
         </div>
         
         <div xmlns="" class="lg">
            <span class="line">तथा श्रुत्यनुमानं हि निर्विघ्नमुपजायते&nbsp;।</span>
            <span class="line">आचारात्तु स्मृतिं ज्ञात्वा श्रुतिर्विज्ञायते ततः&nbsp;॥</span>
            
         </div>
         
         <div xmlns="" class="lg">
            <span class="line">तेन द्वयन्तरितं तस्य प्रामाण्यं विप्रकृष्यते&nbsp;।</span>
            <span class="line">न ह्यैकैव श्रुतिः काचिदाचाराणां प्रवर्तिका&nbsp;॥</span>
            
         </div>
         
         <div xmlns="" class="lg">
            <span class="line">भिन्नाभिर्विप्रकीर्णत्वान्नास्मृताभिः प्रवर्तनम्&nbsp;।</span>
            <span class="line">नैकप्रपाठकेनैव ह्याचाराणां विधिस्थितिः&nbsp;॥</span>
            
         </div>
         
         <div xmlns="" class="lg">
            <span class="line">क्वचित्प्रकरणे कश्चित् कथं चिदुपलभ्यते&nbsp;।</span>
            
         </div><span xmlns="" class="pageinfo">[221]</span>
         
         <p xmlns="">तद्यथाऽग्निप्रकरणे <b>‘यत्सप्तदशवतीमुपदधात्यन्नमेवोभयतो दधाति तस्मादुभाभ्यां हस्ताभ्यां परिगृह्य पुरुषोऽन्नमत्ति’</b> इति&nbsp;। सत्यपि हेतुवन्निगदत्वे प्रसिद्धिरहिते हेत्वसंभवात्&nbsp;। विधायिष्यते तु वेदे वचनेनेत्यनेन
            न्यायेन विध्यनुमानम्&nbsp;। न चैतन्नियोगतोऽर्थतः प्राप्तं येन ‘तस्मात्प्रजा दश मासांन्गर्भं
            धृत्वा एकादशमनु प्रजायन्ते तस्मादश्वतर्यः प्रजा’ इतिवत् स्वभावप्राप्तत्वेनार्थप्राप्तत्वेन
            वा ‘तस्मादुत्तरे वयसि पुत्रान्पितोपजीवति’ इतिवदनूद्येतेत्यतो न्यायात्पुरुषधर्मविधिः&nbsp;।
            एवम् <b>‘अन्नमेव तद्दक्षिणतो दधाति तस्माद्दक्षिणेन हस्तेन पुरुषोऽन्नमत्ति’ इति&nbsp;।</b> तथा <b>दीक्षितो नयनं दक्षिणं प्रथममङ्क्ते सव्यं हि मनुष्याः पूर्वमञ्जते बिधृत्यै’ इति&nbsp;।</b> तथा यूपैकादशिन्यां ‘द्वे द्वे रशने यूपमृच्छतः <b>तस्मात्स्त्रियः पुंसोऽतिरिक्तास्तस्मादुतैको बह्रीर्जाया विन्दते नैका बहून् पतीन्’</b> इति&nbsp;। तथा दर्शपूर्णमासप्रकरणेऽग्नीषोमीयविधिसंबन्धलङ्घनेन त्वाष्ट्रवधनिमित्तेन्द्रगतब्रह्महत्यातुरीयविभागप्रतिग्रहप्रस्तावागतरजस्वलाव्रतानां
            भूमिशयनास्त्रानामांसभक्षणानभ्य, ङ्गानञ्जनाविलेखनाकर्तनादन्तधावनानस्वच्छेदनारज्जुसंसर्जनादीनां
            त्रिरात्रविषयाणां प्रकरणातिरिक्तस्त्रीधर्मत्वावधारणम्&nbsp;।
         </p>
         
         <div xmlns="" class="lg">
            <span class="line">एवं च विप्रकीर्णानामशक्यैकत्र संहृतिः&nbsp;।</span>
            <span class="line">स्मृतिमेव दृढां मुक्त्वा तस्मादस्त्यन्तरा स्मृतिः&nbsp;॥</span>
            
         </div>
         
         <div xmlns="" class="lg">
            <span class="line">तेनाऽऽचारः स्मृतिं यावदनुमातुं प्रवर्तते&nbsp;।</span>
            <span class="line">स्मृतिर्लब्धश्रुतिस्तावद्धर्ममेवावधारयेत्&nbsp;॥</span>
            
         </div>
         
         <p xmlns="">तस्मादाचारेभ्यः स्मृतिर्बलीयसी सन्निबन्धनेति&nbsp;।</p>
          
         
         <span xmlns="" class="head">(लोकवाक्यशेषयोर्विरोधे बलाबलचिन्तनम्&nbsp;।)</span>
         
         <div xmlns="" class="lg">
            <span class="line">त्रिवृच्चर्वश्ववालादेर्लोकेऽन्योऽर्थः प्रतीयते&nbsp;।</span>
            <span class="line">वेदे तदभियुक्तैश्च तस्मादन्यो विलक्षणः&nbsp;॥</span>
            
         </div>
         
         <div xmlns="" class="lg">
            <span class="line">तत्र किं तुल्यकल्पत्वात्पदार्थे लोकवेदयोः&nbsp;।</span>
            <span class="line">समा विप्रतिपत्तिः स्यादथ वैका बलीयसी&nbsp;॥</span>
            
         </div>
         
         <div xmlns="" class="lg">
            <span class="line">लोके तावत्त्रिवृच्छब्दास्त्रिगुणत्वस्य वाचकः&nbsp;।</span>
            <span class="line">त्रिवृद्रज्जुस्त्रिवृद्ग्रन्यिर्वेदे तु नवके स्थितः&nbsp;॥</span>
            
         </div>
         
         <p xmlns="">त्रिवृद्बहिष्पवमानमित्युक्त्वा तृचत्रयमनुक्रान्तमिति स्तोत्रीयर्ङ्नवकवचन एव त्रिबृच्छब्दो
            विज्ञायते&nbsp;।
         </p>
         
         <div xmlns="" class="lg">
            <span class="line">तथाऽयं चरुशब्दोऽपि लोके स्थालीनिबन्धनः&nbsp;।</span>
            <span class="line">याज्ञिकानां च वेदे च प्रसिद्धस्त्वोदनं प्रति&nbsp;॥</span>
            
         </div><span xmlns="" class="pageinfo">[222]</span>
         
         <p xmlns="">अनवस्त्रावितान्तरूष्मपक्वौदनवचनो हि याज्ञिकानां चरुशब्दः प्रसिद्धस्तथा वेदेऽपि ‘आदित्यः
            प्रायणीयः पयसि चरुः’ इति विहिते पश्चादुक्तम<b>दितिमोदनेनेति</b>वचनाच्चौदनवचनत्वं ज्ञातम्&nbsp;। एवमाश्ववालः प्रस्तर इत्यश्वजातीयवालमयः प्रस्तरो लोकप्रसिद्धया
            विज्ञायते&nbsp;। वैदिकवाक्यशेषात्तु काशेष्वश्ववालप्रसिद्धिः&nbsp;। एवं हि श्रूयते “यज्ञो वै
            देवेभ्योऽश्वो <b>भूत्वाऽपाक्रामत्सोऽपः प्राविशत्&nbsp;। स वालधौ गृहीतः स वालान्मुक्त्वा विवेश ह&nbsp;। ते वालाः
               काशतां प्राप्ताः”</b> कार्योऽतः प्रस्तरस्तु तैः&nbsp;।
         </p>
         
         <div xmlns="" class="lg">
            <span class="line">ऐक्षव्यौ विधृती ये च ते इक्ष्ववयवात्मिके&nbsp;।</span>
            <span class="line">लोके सिद्धे तथा वेदे काशानामेव मूलके&nbsp;॥</span>
            
         </div>
         
         <div xmlns="" class="lg">
            <span class="line">एवमादिषु सर्वेषु प्रतिपत्तिविपर्यये&nbsp;।</span>
            <span class="line">प्रतिपत्तेः समानत्वाद्विकल्पो हि प्रसज्यते&nbsp;॥</span>
            
         </div>
         
         <p xmlns="">ननु च लोकप्रसिद्धेर्धर्मं प्रत्यनङ्गत्वाद्वेदप्रसिद्धिरेव ज्यायसी&nbsp;॥</p>
         
         <div xmlns="" class="lg">
            <span class="line">नैतदेवं पदार्थेषु न हि वेदो विशिष्यते&nbsp;।</span>
            <span class="line">अदृष्टहेतुवाक्यार्थे लोकात्स ह्यतिरिच्यते&nbsp;॥</span>
            
         </div>
         
         <div xmlns="" class="lg">
            <span class="line">तस्मादुमय्यापि त्वेषा प्रतिपत्तिः समा भवेत्&nbsp;।</span>
            <span class="line">यदि वा पूर्वभावित्वाल्लौकिक्येव बलीयसी&nbsp;॥</span>
            
         </div>
         
         <p xmlns="">वेदनिरपेक्षा हि लोकप्रसिद्धिरात्मानं लभते वैदिकी पुनर्लोकप्रसिद्धपदान्तरसामानाधिकरण्येन
            सिध्येत्&nbsp;।
         </p>
         
         <div xmlns="" class="lg">
            <span class="line">तत्र लोकाविरुद्धा या वैदिकी सैव गृह्यते&nbsp;।</span>
            <span class="line">लोकसिद्धिं व्यतिक्रम्य साऽऽत्मानं नैव विन्दति&nbsp;॥</span>
            
         </div>
         
         <p xmlns="">‘तेष्वदर्शनाद्विरोधस्य’ इति च तेषु लौकिकेषु पदार्थेष्वदर्शनाद्विरोधस्यार्थवादानां
            चान्यपरत्वेन गुणवादप्रायत्वात्&nbsp;। आदित्ययूपयजनमानप्रस्तरस्वर्गाहवनीयादिवचनवत्कथमपि
            प्ररोचनाशेषत्वात् संज्ञासंज्ञिसंबन्धकरणव्युत्पादनव्यापाररहितत्वाच्च न पदार्थप्रतिपत्त्यङ्गत्वमध्यवसीयते
            तदाश्रयणे च विधिविरोधप्रसङ्गातेष्वेव वा दर्शनाद्विरोधस्येत्यभिप्रायः&nbsp;। तथा शास्त्रस्थमन्वादिप्रसिद्धिरप्यस्मत्पक्षानुगुणैव&nbsp;।
            यथाऽऽह—
         </p>
         
         <div xmlns="" class="lg">
            <span class="line">कार्पासमुपवीतं स्याद्विप्रस्योर्ध्ववृतं त्रिवृत्<a id="N33" href="#n33"><sup>33</sup></a>&nbsp;।</span>
            <span class="line">त्रिवृता ग्रन्थिनैकेनेति<a id="N34" href="#n34"><sup>34</sup></a>&nbsp;॥</span>
            
         </div><span xmlns="" class="pageinfo">[223]</span>
         
         <p xmlns="">तस्मात्समाऽपि तावद्भत्विति प्राप्तेऽभिधीयते—</p>
         
         <div xmlns="" class="lg">
            <span class="line">शास्त्रस्था प्रतिपत्तिर्या सैवात्र ज्यायसी भवेत्&nbsp;।</span>
            <span class="line">धर्मस्य तन्निमित्तत्वात्ससाधनफलात्मनः&nbsp;॥</span>
            
         </div>
         
         <div xmlns="" class="lg">
            <span class="line">अर्थवादकृताऽप्यर्थप्रतिपत्तिर्बलीयसी&nbsp;।</span>
            <span class="line">तद्ग्राह्यत्वादृते नान्यत्तस्या ह्यस्ति प्रयोजनम्&nbsp;॥</span>
            
         </div>
         
         <div xmlns="" class="lg">
            <span class="line">गौणो वा यदि वा मुख्यो वेदेनाऽऽश्रीयते हि यः&nbsp;।</span>
            <span class="line">स धर्मसाधनत्वेन पदार्थोऽध्यवसीयते&nbsp;॥</span>
            
         </div>
         
         <div xmlns="" class="lg">
            <span class="line">त्रिवृच्छब्दः प्रयुक्तो यस्तोत्रीयानवकं प्रति&nbsp;।</span>
            <span class="line">कस्तं शक्तस्तोऽन्यत्र नेतुं जन्मशतैरपि&nbsp;॥</span>
            
         </div>
         
         <p xmlns="">तेन यत्र त्रिवृदग्निष्टोम इति श्रूयते तत्र तेनैवार्थेन भवितव्यम्&nbsp;। एवं स्तोमशब्दो
            यद्यपि ब्राह्मणस्तोम इत्यादिषु समुदायमात्रवचनत्वेनप्रसिद्धस्तथाऽपि ‘त्रिवृदेव स्तोमो
            भवति पञ्चदश स्तोमो भवति’ इति वेदे श्रवणात् स्तुतेश्च मानं स्तोम इति याज्ञिकस्मरणात्तथा
            स्तोमे डविधिः पञ्चदशाद्यर्थ इति व्याकरणशास्त्रप्रसिद्धेरवश्यमेव त्रिवृदादिषु लोकप्रसिद्धिरतिक्रमणीया&nbsp;।
            यत्तु मनुवचनं तदुभयाश्रयत्वात् समत्वेनापि युज्यते&nbsp;। यद्वा तत्रापि नवतन्तुकमेव त्रिवृच्छब्दात्प्रत्येष्यते
            तथा रशनात्रिवृत्त्वमपीति&nbsp;। यद्वा यथैवायं नवके दृष्टस्तथाऽयं स्तोत्रीयागतेऽपीति यत्रैव
            तत्संभवस्तत्रैव तत्प्रसिद्धयनुपाती भवति&nbsp;। यत्र तु संख्येयान्तरविषयत्वं तत्र वैदिकोऽर्थो
            गौणो गृह्यतां लौकिको वा मुख्य इति तादृशे विषये मुख्यार्थत्वाल्लोकिकप्रसिद्धिरेव ग्रहीतव्येत्युत्तरसूत्रे
            वक्ष्यामः&nbsp;। “चोदितं तु प्रतीयेताविरोधात्” इति तथा चरुशब्दोऽप्यन्याय्यानेकार्थाभिधानप्रतिबद्धशक्तित्वादेकत्र
            नियम्यमानो याज्ञिकवेदप्रसिद्धिभ्यामोदनविषय एव भवति&nbsp;। आश्ववालैक्षवीशब्दौ तु यदि तावद्वैदिकप्रयोगलब्धसमुदायप्रसिद्धित्वेन
            लौकिकीमवयवप्रसिद्धिं जहीतस्ततः सिद्धमेव शास्त्रस्थप्रतिपत्तिबलीयस्त्वम्&nbsp;। अथापि श्येनजात्युपमितप्रसिद्धश्येनयागे
            गौणत्वद्वारा वाऽऽप्तप्रसिद्धिः <b>‘समानामितरच्छयेनेन’ इत्यादि</b>ष्विवाऽऽश्रीयते&nbsp;। तथाऽपि शास्त्रकल्पितत्वाद्धर्मं प्रति बलीयस्त्वम्&nbsp;।
         </p>
         
         <div xmlns="" class="lg">
            <span class="line">अथापि शब्दगौणत्वं तथाऽपि बलवत्तरम्&nbsp;।</span>
            <span class="line">स्वतन्त्रस्य हि वेदस्य दृष्टं चेन्न निवार्यते&nbsp;॥</span>
            
         </div>
         
         <div xmlns="" class="lg">
            <span class="line">गौणं लाक्षणिकं वाऽपि वाक्यभेदेन वा स्वयम्&nbsp;।</span>
            <span class="line">वेदो यमाश्रयत्यर्थं को नु तं प्रतिकूलयेत्&nbsp;॥</span>
            
         </div>
         
         <p xmlns="">न चात्र ‘संदिग्धेषु वाक्यशेषात्<a id="N35" href="#n35"><sup>35</sup></a>’ इत्येतेन तुल्यार्थत्वं प्रतिपत्तिद्वयस्याप्यसंदिग्धत्वात्&nbsp;।
         </p><span xmlns="" class="pageinfo">[224]</span>
         
         <div xmlns="" class="lg">
            <span class="line">लौकिकी प्रतिपत्तिर्हि स्वार्थे निःसंशया स्थिता&nbsp;।</span>
            <span class="line">बैदिक्यपि तथा स्वार्थे बाधतेऽतो विपर्ययात्&nbsp;॥</span>
            
         </div>
         
         <div xmlns="" class="lg">
            <span class="line">तस्माच्छास्त्रास्थितैवैका प्रतिपत्तिर्बलीयसी&nbsp;।</span>
            <span class="line">न स्मा मुक्तकाचारैर्विप्रकृष्टैः ससंकरैः&nbsp;॥ इति&nbsp;॥ ९&nbsp;॥</span>
            
         </div>
          
          
         <span xmlns="" class="trailer">(इति यववराहाधिकरणम्&nbsp;॥ ४&nbsp;॥)</span>
          
         
         <span xmlns="" class="pageinfo">[224]</span>
         
         
         <div xmlns="" class="lg">
            <span class="line">ये शब्दा न प्रसिद्धाः स्युरार्यावर्तनिवासिनाम्&nbsp;।</span>
            <span class="line">तेषां म्लेच्छप्रसिद्धोऽर्थो ग्राह्यो नेति विचिन्त्यते&nbsp;॥</span>
            
         </div>
         
         <p xmlns="">तथा—</p>
         
         <div xmlns="" class="lg">
            <span class="line">निरुक्तव्याक्रियाद्वारा प्रसिद्धिः किं बलीयसी&nbsp;।</span>
            <span class="line">समुदायप्रसिद्धिर्वा म्लेच्छस्यैवाथ वा भवेत्&nbsp;॥</span>
            
         </div>
         
         <p xmlns="">म्लेच्छप्रसिद्धिव्यवहर्तृदौर्बल्येऽपि समुदायरूढिबलेन स्वरूपगतेन ज्यायसी प्रतिभाति&nbsp;।</p>
         
         <div xmlns="" class="lg">
            <span class="line">तत्र प्रयोक्तृदौर्बल्यस्वरूपबलवत्तयोः&nbsp;।</span>
            <span class="line">किं तु न्याय्यतरं युक्तं ज्ञातुमित्यत्र चिन्त्यते&nbsp;॥</span>
            
         </div>
         
         <p xmlns="">तथा—</p>
         
         <div xmlns="" class="lg">
            <span class="line">निरुक्तव्याक्रियाद्वारा किं शास्त्रस्था वलीयसी&nbsp;।</span>
            <span class="line">किं वाऽवयवविक्षेपजननात्सैव दुर्बला&nbsp;॥</span>
            
         </div>
         
         <div xmlns="" class="lg">
            <span class="line">एवं नानोपपत्तित्वात्संदेहे तावदुच्यते&nbsp;।</span>
            <span class="line">निरुक्तव्याक्रियाद्वारा प्रतिपत्तिर्बलीयसी&nbsp;॥</span>
            
         </div>
         
         <div xmlns="" class="lg">
            <span class="line">शास्त्रस्था वेत्यनेनासौ कल्प्याऽपि हि बलीयसी&nbsp;।</span>
            <span class="line">सन्मूलस्य प्रमाणत्वं साध्यस्यापि वरं श्रितम्&nbsp;॥</span>
            
         </div>
         
         <div xmlns="" class="lg">
            <span class="line">न सिद्धमप्यसन्मूलमाश्रयेण हि दूषितम्&nbsp;।</span>
            <span class="line">कथं वेदगतैः शब्दैर्म्लेच्छस्थोऽर्थः प्रतीयते&nbsp;॥</span>
            
         </div>
         
         <div xmlns="" class="lg">
            <span class="line">येषां दर्शनमात्रेऽपि वेद एव न पठ्यते&nbsp;।</span>
            <span class="line">संभाषाऽपि च न म्लेच्छैः सहाऽऽर्यावर्तवासिनाम्&nbsp;॥</span>
            
         </div>
         <span xmlns="" class="pageinfo">[225]</span>
         
         <div xmlns="" class="lg">
            <span class="line">तत्र तेषु प्रसिद्धोऽर्थः कथमार्यैः प्रतीयताम्&nbsp;।</span>
            <span class="line">एवं च सति यस्यापि प्रसिद्धिर्नोपलभ्यते&nbsp;॥</span>
            
         </div>
         
         <div xmlns="" class="lg">
            <span class="line">तस्यापि म्लेच्छदेशेषु सर्वेष्वन्वेष्यतां व्रजेत्&nbsp;।</span>
            <span class="line">ततश्च निगमादीनां न कश्चिद्विषयो भवेत्&nbsp;॥</span>
            
         </div>
         
         <div xmlns="" class="lg">
            <span class="line">अनन्तम्लेच्छदेशांश्च कः सर्वोऽनुपलप्स्यते&nbsp;।</span>
            <span class="line">य एव स्यादनन्विष्टस्तत्र शङ्का प्रसज्यते&nbsp;॥</span>
            
         </div>
         
         <div xmlns="" class="lg">
            <span class="line">अनन्तेषु हि देशेषु कः सिद्धः क्वेति गम्यताम्&nbsp;।</span>
            <span class="line">निगमादिवशाच्चाद्य धातुतोऽर्थः प्रकल्पितः&nbsp;॥</span>
            
         </div>
         
         <div xmlns="" class="lg">
            <span class="line">द्वित्रेष्वहःसु बाध्येत प्रयोगान्म्लेच्छचोदितात्&nbsp;।</span>
            <span class="line">म्लेच्छाचाराप्रमाणत्वमथ त्वध्यवसीयते&nbsp;॥</span>
            
         </div>
         
         <div xmlns="" class="lg">
            <span class="line">आर्यावर्ते ततः शक्या प्रसिद्ध्यन्वेषणक्रिया&nbsp;।</span>
            <span class="line">तस्याश्चाल्पेन कालेन सदसद्भावनिर्णयः&nbsp;॥</span>
            
         </div>
         
         <div xmlns="" class="lg">
            <span class="line">ततश्च निगमादीनां सुज्ञातः स्वार्थगोचरः&nbsp;।</span>
            <span class="line">तस्मात्तदर्थवत्त्वाय म्लेच्छाचाराप्रमाणता&nbsp;॥</span>
            
         </div>
         
         <div xmlns="" class="lg">
            <span class="line">धर्मे चानादरात्तेषां भ्रश्येतार्थोऽपि शब्दवत्&nbsp;।</span>
            <span class="line">न चास्ति संस्कृतः शब्दः कश्चिन्म्लेच्छापभाषणें&nbsp;॥</span>
            
         </div>
         
         <div xmlns="" class="lg">
            <span class="line">संस्कृतप्रतिरूपा हि तद्भाषार्थान्तरे स्थिता&nbsp;।</span>
            <span class="line">न चावाचकरूपाणां वाचकत्वं कथंचन&nbsp;॥</span>
            
         </div>
         
         <div xmlns="" class="lg">
            <span class="line">आर्याश्च म्लेच्छभाषाभ्यः कल्प्यन्तः स्वकं पदम्&nbsp;।</span>
            <span class="line">पदान्तराक्षरोपेतं कल्पयन्ति कदाचन&nbsp;॥</span>
            
         </div>
         
         <div xmlns="" class="lg">
            <span class="line">न्यूनाक्षरं कदाचिञ्च प्रक्षिपन्त्यधिकाक्षरम्&nbsp;।</span>
            
         </div>
         
         <p xmlns="">तद्यथा <a id="N36" href="#n36"><sup>36</sup></a>द्राविडादिभाषायामेव तावद्वयञ्जनान्तभाषापदेषु स्वरान्तविभक्तिस्त्रीप्रत्ययादिकल्पनाभिः
            स्वभाषानुरूपानर्थान्प्रतिपद्यमाना दृश्यन्ते&nbsp;। तद्यथौदनं चोरित्युक्ते चोरपदवाच्यं कल्पयन्तिं
            पन्थानमतरित्युक्तेऽतर इति कल्पयित्वाऽऽहुः&nbsp;। सत्यं दुस्तरत्वादतर <span class="pageinfo">[226]</span>एव पन्था इति&nbsp;। तथा पापशब्दं पकारान्तं सर्पवचनमकारान्तं कल्पयित्वा सत्यं पाप एवासाविति
            वदन्ति&nbsp;। एवं मालशब्दं स्त्रीवचनं मालेति कल्पयित्वा सत्यमित्याहुः&nbsp;। वैरशब्दं च रेफान्तेमुदरवचनं
            वैरिशब्देन प्रत्याम्नायं वदन्ति&nbsp;। सत्यं सर्वस्य क्षुधितस्याकार्ये प्रवर्तनादुदरं वैरिकार्ये
            प्रवर्तत इति&nbsp;। तद्यदा द्राविडादिभाषायामीदृशी स्वच्छन्दकल्पना तदा पारसीबर्बरयवनरौमकादिभाषासु
            किं विकल्प्य किं प्रतिपत्स्यन्त इति न विद्मः&nbsp;।
         </p>
         
         <div xmlns="" class="lg">
            <span class="line">तस्मान्म्लेच्छप्रसिद्धं यत्पदमार्यैर्विकल्प्यते&nbsp;।</span>
            <span class="line">न कश्चित्तत्र विश्वासो युक्तः पदपदार्थयोः&nbsp;॥</span>
            
         </div>
         
         <div xmlns="" class="lg">
            <span class="line">निरुक्तव्याक्रियाद्वारा यस्त्वर्थः परिगम्यते&nbsp;।</span>
            <span class="line">पिकनेमादिशब्दानां स एवार्थो भविष्यति&nbsp;॥ इति प्राप्तम्&nbsp;।</span>
            
         </div>
         
         <div xmlns="" class="lg">
            <span class="line">एवं प्राप्ते वदामोऽत्र पदं निपुणदृष्टिभिः&nbsp;।</span>
            <span class="line">विज्ञायेताविनष्टं यत्तत्तदर्थं भविष्यति&nbsp;॥</span>
            
         </div>
         
         <p xmlns="">देशभाषापभ्रंशपदानि हि विप्लुतिभूयिष्ठानि न शक्यन्ते विवेक्तुम्&nbsp;।</p>
         
         <div xmlns="" class="lg">
            <span class="line">यत्तु वेदतदङ्गेषु पदं दृष्टमविप्लुतम्&nbsp;।</span>
            <span class="line">म्लेच्छभाषासु तद्रूपमर्थे क्वचन चोदितम्&nbsp;॥</span>
            
         </div>
         
         <div xmlns="" class="lg">
            <span class="line">तत्तथैव प्रतीयेत प्रमाणेनाविरोधतः&nbsp;।</span>
            <span class="line">पिकनेमादि तद्धयेवं निपुणैरवधारितम्&nbsp;॥</span>
            
         </div>
         
         <div xmlns="" class="lg">
            <span class="line">चोदितं ह्युपदिष्टं वा प्रयुक्तं वा क्रियागतम्&nbsp;।</span>
            <span class="line">म्लेच्छैरवधृतं पश्चादार्यैर्द्वैभाषिकैः क्वचित्&nbsp;॥</span>
            
         </div>
         
         <div xmlns="" class="lg">
            <span class="line">तादृशं तु प्रतीयेत प्रामाण्येनेति निश्चितम्&nbsp;।</span>
            <span class="line">न तद्धर्मप्रमाणेन वेदाख्येन विरुध्यते&nbsp;॥</span>
            
         </div>
         
         <p xmlns="">अपि च—</p>
         
         <div xmlns="" class="lg">
            <span class="line">पदार्थपदसंबन्धज्ञानापेक्षप्रवर्तनात्&nbsp;।</span>
            <span class="line">प्रसिद्धिर्यत्र तत्रस्था वाक्यार्थायानुगम्यते&nbsp;॥</span>
            
         </div>
         
         <div xmlns="" class="lg">
            <span class="line">पिकादिशब्दवाच्यं वा म्लेच्छैर्यदवधारितम्&nbsp;।</span>
            <span class="line">अविरोधात्प्रमाणेन तद्विद्यावेदनोदितम्&nbsp;॥</span>
            
         </div>
         <span xmlns="" class="pageinfo">[227]</span>
         
         <div xmlns="" class="lg">
            <span class="line">चोदितं वा प्रमाणेन वेदेनेत्यस्य संगतिः&nbsp;।</span>
            <span class="line">आर्यैः सहाविरुद्धत्वात् तस्य तैरप्यपेक्षणात्&nbsp;॥</span>
            
         </div>
         
         <p xmlns="">यथैव क्लोमादयः पश्ववयवा वेदे चोदिताः सन्तोऽध्वर्य्वादिभिः स्वयमज्ञायमानार्थत्वाद्ये
            नित्यं प्राणिवधाभियुक्तास्तेभ्य एवावधार्य विनियुज्यन्ते&nbsp;। यथा च निषादेष्ट्यां कूटं
            दक्षिणेति विहिते य एवैतेन व्यवहरन्ति तेम्य एवार्थतत्त्वं ज्ञात्वा दीयते&nbsp;। तथेह पिकनेमतामरसादिचोदितं
            सद्वेदादार्यावर्तनिवांसिभ्यश्चाप्रतीयमानं म्लेच्छेभ्योऽपि प्रतीयेत लोकावगम्यनित्यशब्दार्थाभ्युपगमाविरोधात्
            स्वेनैव प्रमाणेन प्रतीयेतेति&nbsp;। यत्तु शास्त्रबलीयस्त्वादेतदग्रहणमिति&nbsp;। तन्न&nbsp;। अविरोधे
            दुर्बलस्यापि ग्राह्यत्वाद्यदेवात्यन्तं प्रमाणाभासमेव मृगतृष्णाज्ञानवद्भवति तत्सर्वदैव
            परिहर्तव्यं, यत्पुनर्बलवद्विरोधापेक्षमप्रमाणं भवति तद्विरोधाभावात्प्रमाणमेवेत्यवधारणीयम्&nbsp;।
            न चैवमादि विरुध्यते&nbsp;। विपरीतार्थप्रसिद्धयन्तराभावात्&nbsp;। अत एव वैदिकवाक्यार्थस्वविषयप्रयुक्तपदार्थमात्राभियुक्ततरार्यप्रसिद्धिबलीयस्त्वाश्रयणम्&nbsp;।
         </p>
         
         <div xmlns="" class="lg">
            <span class="line">प्रसिद्धौ विद्यमानायां तद्बलीयस्त्वमिष्यते&nbsp;।</span>
            <span class="line">असत्यां तु बलीयस्त्वं वन्ध्यासुतबलोपमम्&nbsp;॥</span>
            
         </div>
         
         <p xmlns="">अष्टकादिषु ह्यदृष्टार्थेषु समूलकेषु स्मर्यमाणेषु गवादिपदस्वरूपतदर्थज्ञानेषु च सत्यमार्याणामाप्ततरत्वाभियुक्तातरत्वे
            विद्येते&nbsp;। पिकादिषु त्वार्यबलेनैवावगतस्वरूपमात्रवाचकत्वेषु वाच्यविशेषज्ञानरहितत्वेनाऽऽर्येषु
            निर्व्यापारीभूतेषु पदवद्दृष्टार्थप्रतिपत्त्यर्थानादिशब्दप्रयोगलब्धसंबन्धप्रसिद्धिम्लेच्छप्रयोगेभ्योऽर्थनिर्णये
            सति न किंचिद्विरुद्धमाकाङ्क्षितपदार्थज्ञानं च सेत्स्यति&nbsp;। निगमनिरुक्तव्याकरणैरपि न
            चैवमादीनामर्थान्तरं किंचिदुदात्दृतं, यत्प्राप्य कृतार्थाः सन्त इतरेषां प्रसिद्धिं
            परित्यजेम&nbsp;।
         </p>
         
         <div xmlns="" class="lg">
            <span class="line">काल्पनिक्याः प्रसिद्धेश्च या क्लृप्ता सा बलीयसी </span>
            <span class="line">तस्यां सत्यं हि नाऽऽत्मानमितरा लब्धुमर्हति&nbsp;।</span>
            
         </div>
         
         <div xmlns="" class="lg">
            <span class="line">आश्रयाणां च दौर्बल्यं धर्मं प्रति निरूपितम्&nbsp;।</span>
            <span class="line">दृष्टार्थव्यवहारेषु कृष्यादाविव तुल्यताम्&nbsp;॥</span>
            
         </div>
         
         <div xmlns="" class="lg">
            <span class="line">तस्माद्यथैव सेवादौ गृहादिषु च कौशलम्&nbsp;।</span>
            <span class="line">म्लेच्छानामधिकं तद्वदभिधेयार्थनिर्णये&nbsp;॥</span>
            
         </div>
         
         <p xmlns="">शब्दस्वरूपं तावत्तेनाभियुक्तत्वाच्चिरविनष्टाविनष्टत्वेन न विविञ्चीरन्&nbsp;। यस्तु कथ<span class="pageinfo">[228]</span>मप्यविनष्ट एव शब्दस्तेषामपि प्रयोगविषयमापन्नस्तस्य चाऽऽर्यवदेवानादिवृद्धव्यवहारपरम्परयाऽर्थं
            जानन्ति तत्किं तेषां निराकर्तुं शक्यते&nbsp;।
         </p>
         
         <div xmlns="" class="lg">
            <span class="line"><a id="N37" href="#n37"><sup>37</sup></a>पत्रोर्णवारबाणादि<a id="N38" href="#n38"><sup>38</sup></a> यच्च तद्देशसंभवम्&nbsp;।</span>
            <span class="line">तैरेवाकथितं नाम तच्च को वेदितुं क्षमः&nbsp;॥</span>
            
         </div>
         
         <p xmlns="">तस्मान्न तेषां व्यवहारप्रसिद्धौ दौर्बल्यम्&nbsp;।</p>
         
         <div xmlns="" class="lg">
            <span class="line">निरुक्तादेश्च सिद्धेऽर्थे तन्निमित्तादिमात्रके&nbsp;।</span>
            <span class="line">व्यापारो न च पूर्वर्धप्रतिपत्तौ स्वरूपतः&nbsp;॥</span>
            
         </div>
         
         <p xmlns="">निरुक्ते न तावल्लोकव्यवहारप्रसिद्धान्येव पदानि तद्गतक्रियानिमित्तशब्दप्रयोगभाक्त्वेन
            निरुच्यते&nbsp;। व्याकरणेनापि प्रसिद्धार्थानामेवाविनष्टस्वरूपान्वाख्यानमात्रं क्रियते तत्र
            प्रासङ्गिकमेव कियदप्यर्थनिरूपणम्&nbsp;। तानि स्वविषयादन्यत्र दुर्बलानामपि न बाधकानि&nbsp;।
         </p>
         
         <div xmlns="" class="lg">
            <span class="line">यस्य चान्विष्यमाणाऽपि प्रसिद्धिर्न भविष्यति&nbsp;।</span>
            <span class="line">कामं प्रदर्शितद्वारा तत्र कल्प्याऽऽश्रयिष्यते&nbsp;॥</span>
            
         </div>
         
         <div xmlns="" class="lg">
            <span class="line">विक्षिप्ता बहुरूपा च या संदेहप्रदायिनी&nbsp;।</span>
            <span class="line">अनन्योपायतामात्रे क्वचिदेव ग्रहीष्यते&nbsp;॥</span>
            
         </div>
         
         <div xmlns="" class="lg">
            <span class="line">न चार्थप्रत्ययानङ्गनिरुक्ताद्यप्यनर्थकम्&nbsp;।</span>
            <span class="line">षडङ्गवेदविज्ञानपूर्वकर्मक्रियाफलात्&nbsp;॥</span>
            
         </div>
         
         <p xmlns="">यथा महाभारतनिर्वचनान्वाख्याने द्वैषायनेनोक्तम्&nbsp;।</p>
         
         <div xmlns="" class="lg">
            <span class="line">महत्त्वाद्भारतत्वाच्च महाभारतमुच्यते&nbsp;।</span>
            <span class="line">निरुक्तमस्य यो वेद सर्वपापैः प्रमुच्यते&nbsp;॥</span>
            
         </div>
         
         <p xmlns="">इत्येवं निरुक्तव्याकरणाद्यङ्गानुगृहीतवेदाध्ययनजनितकर्मावबोधपूर्वकानुष्ठानायत्तत्वात्
            स्वर्गादिसिद्ध्यर्थापूर्वसिद्धेरव्युत्पन्नरूपे च ज्ञातेऽपि निरुक्तावगतधात्वर्थपूर्वकनामार्थज्ञान<span class="pageinfo">[229]</span>द्वारवाक्यार्थप्रतिपत्तिपूर्वकानुष्ठानादेवादृष्टसिद्धिरिति म्लेच्छसिद्धपिकाद्यर्थग्रहणेऽपि
            निरुक्तादीनामर्थवत्ता सिद्धेति&nbsp;॥ १०&nbsp;॥
         </p>
          
         <span xmlns="" class="trailer">(इति पिकनेमाधिकरणम्&nbsp;॥ ५&nbsp;॥)</span>
          
         
         <span xmlns="" class="pageinfo">[229]</span>
         
         
         <div xmlns="" class="lg">
            <span class="line">कल्पसूत्राण्युदाहृत्य संप्रत्येतद्विचार्यते&nbsp;।</span>
            <span class="line">किमेतेषां स्वतन्त्राणां प्रामाण्यं वेदवद्भवेत्&nbsp;॥</span>
            
         </div>
         
         <div xmlns="" class="lg">
            <span class="line">किं वा वेदत्वमेवैषां मन्त्रब्राह्मणवन्मतम्&nbsp;।</span>
            <span class="line">वैदिकार्थप्रबन्धाद्धि नैतेषां स्मृतितुल्यता&nbsp;॥</span>
            
         </div>
         
         <p xmlns="">आह&nbsp;। के पुनः कल्पाः कानि सूत्राणीति&nbsp;। उच्यते&nbsp;।</p>
         
         <div xmlns="" class="lg">
            <span class="line">सिद्धरूपः प्रयोगो यैः कर्मणामनुगम्यते&nbsp;॥</span>
            
         </div>
         
         <div xmlns="" class="lg">
            <span class="line">ते कल्पा लक्षणार्थानि सूत्राणीति प्रचक्षते&nbsp;।</span>
            <span class="line">कल्पनाद्धि प्रयोगाणां कल्पोऽनुष्ठानसाधनम्&nbsp;॥</span>
            
         </div>
         
         <div xmlns="" class="lg">
            <span class="line">सूत्रं तु सूचनात्तेषां स्वयं कल्प्यप्रयोगकम्&nbsp;।</span>
            <span class="line">कल्पाः पठितसिद्धा हि प्रयोगाणां प्रतिक्रतु&nbsp;॥</span>
            
         </div>
         
         <div xmlns="" class="lg">
            <span class="line">बौधायनीयवाराहमाशकादिप्रबन्धवत्&nbsp;।</span>
            <span class="line">स्वसंज्ञापरिभाषाभिर्यदुत्सर्गापवादनम्&nbsp;॥</span>
            
         </div>
         
         <div xmlns="" class="lg">
            <span class="line">हेतुदृष्टान्तवत्सूत्रं तल्लक्ष्यव्यापि लक्षणम्&nbsp;।</span>
            <span class="line">आश्वलायनकं सूत्रं बैजावापिकृतं तथा&nbsp;॥</span>
            
         </div>
         
         <div xmlns="" class="lg">
            <span class="line">द्राह्यायणीयलाटीयकात्यायनकृतानि च&nbsp;।</span>
            
         </div>
         
         <p xmlns="">तत्र सकलप्रत्यक्षवदप्रतिपाद्यक्रतुप्रयोगोपनिबन्धनादन्तर्हितविप्रकीर्णानुमेयप्रायश्रुतिमूलस्मृतिबन्धनेभ्यो
            महानेव कल्पसूत्राणां विशेषोऽस्तीति न तत्तद्गतन्यायं व्यवस्थाप्य प्रामाण्यानि विज्ञायन्ते&nbsp;।
         </p>
         
         <div xmlns="" class="lg">
            <span class="line">अप्रामाण्यं स्मृतीनां च यदशब्दतयोदितम्&nbsp;।</span>
            <span class="line">पूर्वपक्षे न तद्वक्तुं कल्पसूत्रेषु शक्यते&nbsp;॥</span>
            
         </div>
         
         <div xmlns="" class="lg">
            <span class="line">प्रत्यक्षवेदशब्दत्वात्तदुक्ता नापशब्दता&nbsp;।</span>
            
         </div>
         
         <div xmlns="" class="lg">
            <span class="line">न ह्यत्यन्तानृतं वक्तुं शक्यते पूर्वपक्षिणा&nbsp;।</span>
            
         </div>
         
         <p xmlns="">स्मृत्यधिकरणे चाप्रमाणत्वं मूलानुपपत्त्या पूर्वपक्षेऽभिधाय सिद्धान्तेऽनुमितश्रुतिमूलत्वेन
            प्रामाण्यं स्थापितम्&nbsp;। एतानि च न तत्रोदाहृतानि पूर्वपक्षहेत्वसंभवात्&nbsp;। न चैषा<span class="pageinfo">[230]</span>मिह प्रामाण्यप्रतिपादनम्&nbsp;। अतिरिक्तप्रामाण्यापवादप्रतिपादनार्हत्वादधिकरणस्य&nbsp;।
         </p>
         
         <div xmlns="" class="lg">
            <span class="line">यद्वा भवतु नामैषां तस्मिन्नपि विचारणा&nbsp;।</span>
            <span class="line">तेषां चात्रापि सर्वेषामिति प्रामाण्यवारणा&nbsp;॥</span>
            
         </div>
         
         <p xmlns="">यदि धर्मं प्रति स्मृतीनां प्रामाण्यमभ्युपगम्यते&nbsp;। तथा सति&nbsp;।</p>
         
         <div xmlns="" class="lg">
            <span class="line">तासामपि हि वेदत्वे तैर्वा तुल्यप्रमाणता&nbsp;।</span>
            <span class="line">स्वातन्त्र्याच्छक्यते वक्तुं न तु मूलानुमानतः&nbsp;॥</span>
            
         </div>
         
         <div xmlns="" class="lg">
            <span class="line">यद्वा प्रयोगशास्त्रत्वमङ्गानामभिधीयते&nbsp;।</span>
            <span class="line">वेदत्वं वा षडङ्गेऽपि वेदत्वस्मृतिरस्ति हि&nbsp;॥</span>
            
         </div>
         
         <p xmlns="">‘मन्त्रब्राह्मणयोर्वेद इति नामधेयं षडङ्गमेके’ इत्यङ्गान्यपि वेदशब्दवाच्यानि स्मर्यन्ते&nbsp;।</p>
         
         <div xmlns="" class="lg">
            <span class="line">तस्मात्तान्यपि वेदां वा प्रमाणानि स्वतोऽथ वा&nbsp;।</span>
            <span class="line">प्रतिभान्तीति कर्तव्यमन्यथा प्रतिपादनम्&nbsp;॥</span>
            
         </div>
         
         <div xmlns="" class="lg">
            <span class="line">यद्वा शाक्यादिशास्त्राणां स्मृतिशास्त्रत्ववारणात्&nbsp;।</span>
            <span class="line">वेदशाखासमानत्वमाशङ्क्येह निवार्यते&nbsp;॥</span>
            
         </div>
         
         <p xmlns="">शाक्यादयोऽपि ह्येवं वदन्त्येव&nbsp;। यथा ‘उत्पादाद्वा तथागतानामनुत्पादाद्वा स्थितैवेयं
            धर्मनित्यता’ इति&nbsp;।
         </p>
         
         <div xmlns="" class="lg">
            <span class="line">ततश्च वेदवन्नित्यास्तेऽपि चेदागमा मताः&nbsp;।</span>
            <span class="line">चोदनालक्षणो धर्मस्तदुक्तोऽपि प्रसज्यते&nbsp;॥</span>
            
         </div>
         
         <div xmlns="" class="lg">
            <span class="line">कामं न प्रविशेद्ग्रामं वारितो दण्डपाणिभिः&nbsp;।</span>
            <span class="line">स्पष्टं महापथेनैव संप्रति प्रविविक्षति&nbsp;॥</span>
            
         </div>
         
         <p xmlns="">एवमेतानि चत्वार्यपि विचारस्थानान्येकमार्गपतितानि कल्पसूत्रविचारेणैव गतप्रायाणि भविष्यन्तीति
            मन्वानेन तदुपन्यासमात्रमेव क्रियते&nbsp;।
         </p>
         
         <div xmlns="" class="lg">
            <span class="line">का गतिः कल्पसूत्राणामित्यस्मिन् संशये सति&nbsp;।</span>
            <span class="line">प्रयोगशास्त्रातां तावत् प्राह स्म त्यक्तसंशयम्&nbsp;॥</span>
            
         </div>
         
         <div xmlns="" class="lg">
            <span class="line">वेदत्वं कल्पसूत्राणां न मोक्तव्यं मनागपि&nbsp;।</span>
            <span class="line">यदि वा वेदतुल्यत्वं स्वतन्त्राणां प्रतीयताम्&nbsp;॥</span>
            
         </div>
         
         <div xmlns="" class="lg">
            <span class="line">वेदेनैवाभ्यनुज्ञाता धर्मे तेषां प्रमाणता&nbsp;।</span>
            <span class="line">वेदत्वमेव वा सिद्धं संवादादिप्रमाणकम्&nbsp;॥</span>
            
         </div>
         
         <p xmlns="">ननु च पौरुषेयत्वादेषामेतदुभयमप्यनुपपन्नम्&nbsp;।</p>
         
         <div xmlns="" class="lg">
            <span class="line">नैतेषां पौरुषेयत्वं भविष्यति हि वेदवत्&nbsp;।</span>
            <span class="line">माशकादिसमाख्या हि प्रोक्तत्वात्काठकादिवत्&nbsp;॥</span>
            
         </div>
         <span xmlns="" class="pageinfo">[231]</span>
         
         <p xmlns="">यथैव कठादिप्रोक्ताः शाखाः काठकादिसमाख्ययाऽभिधीयन्त इत्यकृत्रिमाः स्थापितास्तथैव वेदसमाम्नातमशकादिसमाख्यातग्रन्थनियताऽपि
            प्रत्येतव्या&nbsp;। यथा सामसूक्तानामिदमस्याऽऽर्षमिदमस्येति सत्यामपि तन्निमित्तायां समाख्यायां
            न नित्यत्वप्रतिघातः&nbsp;। एवं प्रख्यातर्षिप्रकल्पसूत्रग्रन्थानामपि&nbsp;। तथा हि—
         </p>
         
         <div xmlns="" class="lg">
            <span class="line">न तावदनृषिः कश्चित्स्मर्यते कल्पसूत्रकृत्&nbsp;।</span>
            <span class="line">कर्तृत्वं यदृषीणां तु तत्सर्वं मन्त्रकृत्समम्&nbsp;॥</span>
            
         </div>
         
         <p xmlns="">यथा <b>शैशवं भवति शिशुर्वा अङ्गिरसो मन्त्रकृतां मन्त्रकृदासीदित्यत्र मन्त्र</b>कृच्छब्दः प्रयोक्तरि प्रयुक्त एवं तस्य तस्य कल्पस्य सूत्रस्य वा प्रयोक्तारस्तत्कारित्वेन
            व्यपदेक्ष्यन्ते&nbsp;। ब्रह्मयज्ञविधाने च ‘एवं विद्वान् स्वाध्यायमधीयीत’ इत्युक्त्वा तत्प्रपञ्चे
            ‘यदृचोऽधीते यद्यजूंषि यत्सामानि यद्ब्राह्मणानि यदितिहासपुराणानि यत्कल्पान्’ इति तज्जप्यमानत्वेन
            विधानादार्षत्वमेव विज्ञायते&nbsp;। पुरुषकृतानां जपनिमित्तधर्महेतुत्वेन नित्यविधिविषयत्वासंभवात्&nbsp;।
            अरुणपराशरशाखाब्राह्मणस्य च कल्परूपत्वात्सर्वयाज्ञिकैश्च स्वशाखाधीतव्यतिरिक्तकल्पसूत्रकारोपन्यस्तपक्षतुल्यबलत्वाध्यवसानात्कल्वजमन्त्राणां
            चेतरसमाम्नायाधीतवत्क्रतुविनियोगाश्रयणात् तुल्यत्वम्&nbsp;।
         </p>
         
         <div xmlns="" class="lg">
            <span class="line">आर्षेयवचनं नित्यपर्यायत्वेन गम्यते&nbsp;।</span>
            <span class="line">आर्षेयत्वप्रसिद्धिश्च कल्पसूत्रेष्ववस्थिता&nbsp;॥</span>
            
         </div>
         
         <p xmlns="">लाटद्राह्यायणसूत्रकाराभ्यामपि च दृढकल्पप्रामाण्यापेक्षयेदं माशकमपेक्ष्य ‘<b>तत्प्रत्यक्षविहितं चाऽऽर्षकल्पेन तत्रानुमानं न विद्यते</b>’ इति ब्राह्मणविहितादप्यार्षकल्पविहितगरीयस्त्वमङ्गीकृत्योक्तम्&nbsp;। कात्यायनेन च कृताक्षणसूत्रप्रणयनप्रक्रमेऽभिहितं
            यज्ञविषयब्राह्मणगतस्तोत्रविधिवाक्यशेषे यथा माशकं तत्प्रामाण्यात्करिष्यते न तन्निरपेक्षशुद्धब्राह्मणप्रामाण्यादिति&nbsp;।
            तथा च प्रायणीयाग्निष्टोमसाम्नि यज्ञायज्ञीयेन सह वैकल्पिकं जरायबोधीयमग्निष्टोमसाम कार्यमिति
            पञ्चविंशब्राह्मणेऽभिहितमपि माशकानुवृत्त्या का-
            त्यायनेनाऽऽर्भवीयगायत्रतृतीयत्वेनजरासादिति लक्षितम्&nbsp;। आर्भवीयगायत्रीगतगायत्रानन्तरसाम्नो
            हि तेन समिति संज्ञा कृता&nbsp;। तस्माच्च परत्वेन पदैकदेशप्रयोगेण जराबोधीयमुक्तं देशब्देन
            च ज्यौतिष्टोमिकाग्रिष्टोमसामसंज्ञाभूतेन यज्ञायज्ञीयमेवाग्निष्टोमसामत्वेन नियतम्&nbsp;।
            यदि च कल्पाद्ब्रह्मणमतिरिक्तं कात्यायनोऽमंस्यत ततः प्रत्यक्षब्राह्मणदृष्टं विकल्पमेवावक्ष्यत्&nbsp;।
         </p>
         
         <div xmlns="" class="lg">
            <span class="line">बहुवेदगतन्यायविवेकज्ञो यदब्रवीत्&nbsp;।</span>
            <span class="line">कात्यायनो न तद्वाच्यमन्याय्यमिति मादृशैः&nbsp;॥</span>
            
         </div>
         <span xmlns="" class="pageinfo">[232]</span>
         
         <div xmlns="" class="lg">
            <span class="line">आचार्यवचनानां च प्रामाण्यं श्रूयते श्रुतौ&nbsp;।</span>
            <span class="line">अङ्गानां च प्रणेतार आचार्या ऋषयो मताः&nbsp;॥</span>
            
         </div>
         
         <div xmlns="" class="lg">
            <span class="line">यथा च सर्वशाखानां संवादात्तुल्यकल्पता&nbsp;।</span>
            <span class="line">तथैव कल्पसूत्राणामिति प्रामाण्यतुल्यता&nbsp;॥</span>
            
         </div>
         
         <p xmlns="">यान्यप्यप्रत्ययितपुरुषवचनानि प्रमाणान्तरसंगतार्थानि भवन्ति तान्यपि सत्यत्वेनावधार्यन्ते
            किमङ्ग पुनः सत्यवाचां वचनानि&nbsp;।
         </p>
         
         <div xmlns="" class="lg">
            <span class="line">सत्यवाचां च वाक्यानि वैदिकैः संगतानि च&nbsp;।</span>
            <span class="line">ज्ञातसत्यानि तान्येवं कोऽन्यथा कल्पयिष्यति&nbsp;॥</span>
            
         </div>
         
         <p xmlns="">अपि च—</p>
         
         <div xmlns="" class="lg">
            <span class="line">वेदादृतेऽपि कुर्वन्ति कल्पैः कर्माणि याज्ञिकाः&nbsp;।</span>
            <span class="line">न तु कल्पैर्विना केचिन्मन्त्रब्राह्मणमात्रकात्&nbsp;॥</span>
            
         </div>
         
         <p xmlns="">तुल्यं च सांप्रदायिकं स्वाध्यायाध्ययनविधिवचनं प्राग्दर्शितं कल्पग्रहणात्&nbsp;।</p>
         
         <div xmlns="" class="lg">
            <span class="line">अथ वा संप्रदातॄणामध्येतॄणां च यादृशः&nbsp;।</span>
            <span class="line">मन्त्रब्राह्मणयोर्यत्नः कल्पसूत्रेषु तादृशः&nbsp;॥</span>
            
         </div>
         
         <div xmlns="" class="lg">
            <span class="line"><a id="N39" href="#n39"><sup>39</sup></a>अनुयोगेषु वेदानां घटिकामार्गवृत्तिषु&nbsp;।</span>
            <span class="line">न कल्पसूत्रहीनानां लभ्यते कृत्स्नवेदता&nbsp;॥</span>
            
         </div>
         
         <div xmlns="" class="lg">
            <span class="line">तस्मात्कर्मप्रयोगाणां शास्त्रमेतदतिस्फुटम्&nbsp;।</span>
            <span class="line">वेदो वा वेदतुल्यं वा कल्पसूत्राद्यसंशयम्&nbsp;॥</span>
            
         </div>
         
         <div xmlns="" class="lg">
            <span class="line">एतेन धर्मस्त्राणामङ्गानां चापि वेदता&nbsp;।</span>
            <span class="line">तत्तुल्यताऽपि वा वाच्या सर्वेषां सर्वहेतुभिः&nbsp;॥</span>
            
         </div>
         
         <div xmlns="" class="lg">
            <span class="line">धर्मशास्त्रपदं येषु सर्वकालं प्रयुज्यते&nbsp;।</span>
            <span class="line">प्रयोगशास्त्रतां तेषां वेदज्ञः को हरिष्यति&nbsp;॥</span>
            
         </div>
         
         <div xmlns="" class="lg">
            <span class="line">अपि चाङ्गानि वेदाश्च धर्मशास्त्रं च तुल्यवत्&nbsp;।</span>
            <span class="line">विद्यास्थानानि गण्यन्ते सर्वदा वेदवादिभिः&nbsp;॥</span>
            
         </div>
         <span xmlns="" class="pageinfo">[233]</span>
         
         <p xmlns=""><b>किं</b> च—
         </p>
         
         <div xmlns="" class="lg">
            <span class="line">कर्मणां ब्राह्मणोक्तानां यथा मन्त्राः प्रकाशकाः&nbsp;।</span>
            <span class="line">अष्टकापार्वणादीनां दृश्यन्ते ते तथैव हि&nbsp;॥</span>
            
         </div>
         
         <div xmlns="" class="lg">
            <span class="line">तथाऽवकीर्णियागादि कृच्छ्रचान्द्रायणादि वा&nbsp;।</span>
            <span class="line">वेदमन्त्रप्रकाश्यं सत्स्वयं कथमवैदिकम्&nbsp;॥</span>
            
         </div>
         
         <div xmlns="" class="lg">
            <span class="line">सिद्धवह्‌निशिखत्वादि यच्च मन्त्रैरनूद्यते&nbsp;।</span>
            <span class="line">चौलोपनयनप्राप्तं तत्स्यात्कथमवैदिकम्&nbsp;॥</span>
            
         </div>
         
         <div xmlns="" class="lg">
            <span class="line">एवं च वेदमूलत्वं किमेषामनुमीयते&nbsp;।</span>
            <span class="line">संभवत्येव वेदत्वे नित्यत्वे चापि तत्समे&nbsp;॥</span>
            
         </div>
         
         <div xmlns="" class="lg">
            <span class="line">वेदं हि कल्पयित्वैभ्यः पुनस्तस्यापि नित्यता&nbsp;।</span>
            <span class="line">वक्तव्यैव वरं तेन सा तेष्वेवावधारिता&nbsp;॥</span>
            
         </div>
         
         <div xmlns="" class="lg">
            <span class="line">सिद्धानां नित्यतैवैका सुबोधा वेदताऽपि वा&nbsp;।</span>
            <span class="line">असंशयितवेदार्थविषयत्वात्प्रकल्प्यते&nbsp;॥</span>
            
         </div>
         
         <div xmlns="" class="lg">
            <span class="line">तस्माद्वर्षसहस्रेऽपि यस्य न ज्ञायतेऽवधिः&nbsp;।</span>
            <span class="line">न तत्कृतकतां लब्ध्वा लभते नित्यमूलताम्&nbsp;॥</span>
            
         </div>
         
         <div xmlns="" class="lg">
            <span class="line">यान्येव धर्मशास्त्राणां मूलवाक्यानि मन्यसे&nbsp;।</span>
            <span class="line">तान्येवैतानि पठ्यन्त इत्येतत्कल्पितं वरम्&nbsp;॥</span>
            
         </div>
         
         <div xmlns="" class="lg">
            <span class="line">मन्वादिभिरवश्यं च स्वग्रन्थप्रतिपादने&nbsp;।</span>
            <span class="line">तान्युपन्यसनीयानि शिष्याणां वेदवादिनाम्&nbsp;॥</span>
            
         </div>
         
         <div xmlns="" class="lg">
            <span class="line">तेन तान्येव तैरेभ्यः संप्रत्तानीति गम्यते&nbsp;।</span>
            <span class="line">के हि तेषूपलब्धेषु गृह्णीयुः प्रतिकञ्चुकान्&nbsp;॥</span>
            
         </div>
         
         <div xmlns="" class="lg">
            <span class="line">यथा च धर्मशास्त्राणां नाद्यत्वे प्रतिकञ्चुकाः&nbsp;।</span>
            <span class="line">ग्राह्यास्तथा पुराऽप्यासन्न वेदप्रतिकञ्चुकाः&nbsp;॥</span>
            
         </div>
         
         <div xmlns="" class="lg">
            <span class="line">संप्रदायविनाशाच्चेद्भीतेस्तदसमर्पणम्&nbsp;।</span>
            <span class="line">मन्वादिष्वनुमीयेत स्वग्रन्थाकरणं तथा&nbsp;॥</span>
            
         </div>
         <span xmlns="" class="pageinfo">[234]</span>
         
         <div xmlns="" class="lg">
            <span class="line">वेदवाक्यार्पणं येषां खण्डशो नाभिसंमतम्&nbsp;।</span>
            <span class="line">स्वग्रन्थकरणं तेषां वेदस्थाने कथं भवेत्&nbsp;॥</span>
            
         </div>
         
         <div xmlns="" class="lg">
            <span class="line">वेदादेव च विज्ञातो वेदार्थः साधयेत्फलम्&nbsp;।</span>
            <span class="line">नान्यस्मात्पुरुषग्रन्थान्मन्त्राभासात्स्मृतो यथा&nbsp;॥</span>
            
         </div>
         
         <div xmlns="" class="lg">
            <span class="line">कृता मन्वादिभिर्यद्वन्न मन्त्रप्रतिकञ्चुकाः&nbsp;।</span>
            <span class="line">न ह्येतेन स्मृतं कर्म सिध्यतीत्यवधारणात्&nbsp;॥</span>
            
         </div>
         
         <div xmlns="" class="lg">
            <span class="line">तथैव तैर्न कर्तव्या ब्राह्मणप्रतिकञ्चुकाः&nbsp;।</span>
            <span class="line">नावेदविहितं कर्म फलतीति हि निश्चितम्&nbsp;॥</span>
            
         </div>
         
         <div xmlns="" class="lg">
            <span class="line">न चैभिर्भिन्नदेशस्थवेदवाक्यसमुच्चयः&nbsp;।</span>
            <span class="line">कृत इत्यवगन्तव्यमीदृक् ग्रन्थावधारणात्&nbsp;॥</span>
            
         </div>
         
         <div xmlns="" class="lg">
            <span class="line">ईदृगेवं क्रमश्चायं वेदग्रन्थ इतीदृशी&nbsp;।</span>
            <span class="line">युज्यते हि मतिः कर्तुं न मूलान्तरकल्पना&nbsp;॥</span>
            
         </div>
         
         <div xmlns="" class="lg">
            <span class="line">तेन प्रयोगशास्त्रत्वं तदैवाऽऽपतितं बलात्&nbsp;।</span>
            <span class="line">धर्मं प्रत्यप्रमाणत्वं यदैवैषां न संमतम्&nbsp;॥</span>
            
         </div>
         
         <div xmlns="" class="lg">
            <span class="line">चोदनालक्षणे धर्मे पूर्वमेवावधारिते&nbsp;।</span>
            <span class="line">अवेदस्य प्रमाणत्वं ब्राह्मणस्यापि नेष्यते&nbsp;॥</span>
            
         </div>
         
         <div xmlns="" class="lg">
            <span class="line">तेनैषां धर्मशास्त्राणां न वा धर्मोपयोगिता&nbsp;।</span>
            <span class="line">वेदता वाऽभ्युपेतव्या गतिर्नास्त्यान्तरालिकी&nbsp;॥</span>
            
         </div>
         
         <div xmlns="" class="lg">
            <span class="line">वदन्ति धर्ममेतानि चोदनां गमयन्ति च&nbsp;।</span>
            <span class="line">अशक्यमीदृशं वक्तुं यावदुक्तप्रमाणकैः&nbsp;॥</span>
            
         </div>
         
         <div xmlns="" class="lg">
            <span class="line">उक्तमर्थं परित्यज्य यदनुक्तं प्रतीयते&nbsp;।</span>
            <span class="line">अनुक्तेन च सोऽप्यर्थ इति किं नोपपद्यते&nbsp;॥</span>
            
         </div>
         
         <div xmlns="" class="lg">
            <span class="line">तस्माद्धर्मप्रयोगस्य साक्षादुक्तस्य तत्स्वयम्&nbsp;।</span>
            <span class="line">प्रमाणं धर्मशास्त्रं स्यान्न वेदव्यवधानवतः (?)&nbsp;॥</span>
            
         </div>
         
         <div xmlns="" class="lg">
            <span class="line">शाक्यादिनिर्मिते धर्मशास्त्राभासे निराकृते&nbsp;।</span>
            <span class="line">धर्मप्रयोगशास्त्रत्वं तस्य वेदमिहोच्यते&nbsp;॥</span>
            
         </div>
         
         <div xmlns="" class="lg">
            <span class="line">येनैवाकृतकत्वं हि वेदस्य प्रतिपाद्यते&nbsp;।</span>
            <span class="line">न्यायेन तेन शाक्यादिग्रन्थस्यापि भविष्यति&nbsp;॥</span>
            
         </div>
         <span xmlns="" class="pageinfo">[235]</span>
         
         <div xmlns="" class="lg">
            <span class="line">बोधकत्वात्प्रमाणत्वं स्वतस्तस्यापि लभ्यते&nbsp;।</span>
            <span class="line">न च संदिह्यते बुद्धिर्न विपर्ययते क्वचित्&nbsp;॥</span>
            
         </div>
         
         <div xmlns="" class="lg">
            <span class="line">अकर्तृकतया नापि कर्तृदोषेण दुष्यति&nbsp;।</span>
            <span class="line">वेदवद्बुद्धवाक्यादिकर्तृस्मरणवर्जनात्&nbsp;॥</span>
            
         </div>
         
         <div xmlns="" class="lg">
            <span class="line">बुद्धवाक्यसमाख्याऽपि प्रवक्तृत्वनिबन्धना&nbsp;।</span>
            <span class="line">तद्दृष्टृत्वनिमित्ता वा काठकाङ्गिरसादिवत्&nbsp;॥</span>
            
         </div>
         
         <div xmlns="" class="lg">
            <span class="line">यावदेवोदितं किंचिद्वेदप्रामाण्यसिद्धये&nbsp;।</span>
            <span class="line">तत्सर्वं बुद्धवाक्यनामतिदेशेन गम्यते&nbsp;॥</span>
            
         </div>
         
         <div xmlns="" class="lg">
            <span class="line">तेन प्रयोगशास्त्रत्वं यथा वेदस्य संमतम्&nbsp;।</span>
            <span class="line">तथैव बुद्धशास्त्रादेर्वक्तुं मीमांसकोऽर्हति&nbsp;॥ इति&nbsp;॥ ११&nbsp;॥</span>
            
         </div>
          
         
         
         
         <div xmlns="" class="lg">
            <span class="line">एवं प्राप्ते वदामोऽत्र तत्रा<b>सन्नियमादिति</b>&nbsp;।</span>
            <span class="line">असन्निबन्धनं ह्येतत्पूर्वोक्तं सर्वमीक्ष्यते&nbsp;॥</span>
            
         </div>
         
         <div xmlns="" class="lg">
            <span class="line">इहैका परमार्थेन बुद्धिरर्थेषु जायते&nbsp;।</span>
            <span class="line">अन्या भ्रान्तिरजाताऽपि त्वन्या जाताऽपि दुष्यति&nbsp;॥</span>
            
         </div>
         
         <div xmlns="" class="lg">
            <span class="line">परेण सह केषांचिद्वा को वाक्यानि जल्पताम्&nbsp;।</span>
            <span class="line">उक्तयः प्रातिभासिक्यो जायन्ते परवाक्यतः&nbsp;॥</span>
            
         </div>
         
         <div xmlns="" class="lg">
            <span class="line">स्वसंवेद्यं च सिद्धान्तमात्मीयमपि जानताम्&nbsp;।</span>
            <span class="line">छायां तथाऽपि रक्षन्तो जल्पन्ति प्रतिशब्दकैः&nbsp;॥</span>
            
         </div>
         
         <div xmlns="" class="lg">
            <span class="line">यथा मीमांसकत्रस्ताः शाक्यवैशेषिकादयः&nbsp;।</span>
            <span class="line">नित्य एवाऽऽगमोऽस्माकमित्याहुः शून्यचेतनम्&nbsp;॥</span>
            
         </div>
         
         <div xmlns="" class="lg">
            <span class="line">प्रद्वेषाद्वेदपूर्वत्वमनिच्छन्तः कथंचन&nbsp;।</span>
            <span class="line">तन्मात्रेऽपि च भूयिष्ठामिच्छन्तः सत्यवादिताम्&nbsp;॥</span>
            
         </div>
         
         <div xmlns="" class="lg">
            <span class="line">भूयसां वेदबाह्यत्वाद्बुद्धादिवचसाममी&nbsp;।</span>
            <span class="line">अहिंसाद्यप्यतत्पूर्वमित्याहुस्तर्कमानिनः&nbsp;॥</span>
            
         </div>
         
         <div xmlns="" class="lg">
            <span class="line">ततश्च पौरुषेयत्वादप्रामाण्यमतीन्द्रिये&nbsp;।</span>
            <span class="line">प्रागुक्तैर्वेदनित्यत्ववागाभासैर्विमोह्यते&nbsp;॥</span>
            
         </div>
         <span xmlns="" class="pageinfo">[236]</span>
         
         <p xmlns="">यादृशतादृशमीमांसकैरप्यतीन्द्रियविषयपुरुषवचनप्रामाण्यनिराकरणादपौरुषेयत्वाध्यवसायनिराकृतकारणदोषाशङ्कनिरपवादप्रामाण्यसिद्धिं
            प्रतिहन्तुमशक्यां मन्यमाना निरुत्तरीभूता बालानुकरणवाक्यसदृशैः स्ववाक्यैर्व्यवलिख्यमानहृदयाः
            सन्तोऽपि प्रक्षीणकुहेतुवचनजालाः कन्यावरणार्थागतमूर्खवरगोत्रप्रश्नोत्तरवत्&nbsp;।
         </p>
         
         <div xmlns="" class="lg">
            <span class="line">यदेव भवतां गोत्रं तदस्माकमपीतिवत्&nbsp;।</span>
            <span class="line">आहुः स्वागमनित्यत्वं परवाक्यानुकारिणः&nbsp;॥</span>
            
         </div>
         
         <div xmlns="" class="lg">
            <span class="line">अस्मदीयमिदं वाक्यं भवतामिति चोदिताः&nbsp;।</span>
            <span class="line">जल्पन्त्यस्माकमेवैतच्छ्रुत्वा मीमांसकैर्हृतम्&nbsp;॥</span>
            
         </div>
         
         <div xmlns="" class="lg">
            <span class="line">त्यक्तलज्जं ब्रुवाणो हि वाचोयुक्तिमनर्थिकाम्&nbsp;।</span>
            <span class="line">कुर्वन् परातिसंधानमश्रान्तः कोऽवसीदति&nbsp;॥</span>
            
         </div>
         
         <div xmlns="" class="lg">
            <span class="line">तत्र शाक्यैः प्रसिद्धाऽपि सर्वक्षणिकवादिता&nbsp;।</span>
            <span class="line">त्यज्यते वेदसिद्धान्ताज्जल्पद्भिर्नित्यमागमम्&nbsp;॥</span>
            
         </div>
         
         <div xmlns="" class="lg">
            <span class="line">धर्मस्तेनोपदिष्टोऽयमनित्यं सर्वसंस्कृतम्&nbsp;।</span>
            <span class="line">क्षणिकाः सर्वसंस्कारा अस्थिराणां कुतः क्रिया&nbsp;॥</span>
            
         </div>
         
         <div xmlns="" class="lg">
            <span class="line">बुद्धिबोध्यं त्रयादन्यत्संस्कृते क्षणिकं च तत्&nbsp;।</span>
            
         </div>
         
         <p xmlns="">तथा शब्देऽपि बुद्धेर्नियमान्नाभिव्यक्तिर्द्वेधाऽपि दोषादित्येवमादिभिः सर्वदा पदार्थसंबन्धानित्यत्वप्रतिपादनात्तद्विपरीतमागमनित्यत्वमभ्युपगम्यमानं
            लोकोपहासास्पदमात्रमेव भवेत्&nbsp;।
         </p>
         
         <p xmlns="">तथा हि—</p>
         
         <div xmlns="" class="lg">
            <span class="line">यस्तन्तूननुपादाय तुरीमात्रपरिग्रहात्&nbsp;।</span>
            <span class="line">पटं कर्तुं समीहेत स हन्याद्व्योम मुष्टिभिः&nbsp;॥</span>
            
         </div>
         
         <div xmlns="" class="lg">
            <span class="line">यावदागमनित्यत्ववेश्मदारूपकल्पिते&nbsp;।</span>
            <span class="line">हेत्वाभासाग्निनिर्दग्धे तस्मिंस्तद्वेश्म दुष्करम्&nbsp;॥</span>
            
         </div>
         
         <p xmlns="">व्यवहारनित्यताशब्दश्च क्रियानित्यत्वपर्यायः तद्यस्य शब्दार्थसंबन्धानामनित्यत्वं तस्य
            तदाश्रयव्यवहारनित्यत्वं किमाधारं भविष्यतीत्यतिदुःसंपादम्&nbsp;।
         </p>
         
         <div xmlns="" class="lg">
            <span class="line">न च शब्दार्थसंबन्धकूटस्थत्वमनिच्छताम्&nbsp;।</span>
            <span class="line">नित्यता व्यवहारस्य निराधाराऽवकल्पते&nbsp;॥</span>
            
         </div>
         
         <div xmlns="" class="lg">
            <span class="line">शब्दादिषु विनश्यत्सु व्यवहारः क्व वर्तताम्&nbsp;।</span>
            <span class="line">स्थितैषा धर्मतेत्येतदर्थशून्यमतो वचः&nbsp;॥</span>
            
         </div>
         
         <div xmlns="" class="lg">
            <span class="line">एषेत्यपि न निर्देष्टुं शक्या क्षणविनाशिनी&nbsp;।</span>
            <span class="line">किमुत स्थितया साकं एषेत्यस्यैकवाक्यता&nbsp;॥</span>
            
         </div>
         <span xmlns="" class="pageinfo">[237]</span>
         
         <p xmlns="">तेनानित्यशब्दवादिनामागमनित्यत्वानुपपत्तेरतीन्द्रियविषयस्य च वाक्यस्य प्रयोगशास्त्रत्वाभावान्नासन्नियमादित्युच्यते&nbsp;।</p>
         
         <div xmlns="" class="lg">
            <span class="line">असाधुशब्दभूयिष्ठाः शाक्यजैनागमादयः&nbsp;।</span>
            <span class="line">असन्निबन्धनत्वाच्च शास्त्रत्वं न प्रतीयते&nbsp;॥</span>
            
         </div>
         
         <p xmlns="">मागधदाक्षिणात्यतदपभ्रंशप्रायासाधुशब्दनिबन्धना हि ते&nbsp;। <a id="N40" href="#n40"><sup>40</sup></a>भम विहि भिक्खवे कम्मवच्च इसी सवे&nbsp;। <a id="N41" href="#n41"><sup>41</sup></a>तथा उकखित्ते लोडम्मि उव्‌वे अत्थि कारणम्&nbsp;। पडणे णत्थि कारणम्&nbsp;। <a id="N42" href="#n42"><sup>42</sup></a>अणुभवे कारणं इमे संकडाधर्म्मा संभवन्ति सकारणा अकारणा विणसन्ति&nbsp;। अणुप्यत्तिकारणमित्येवमादयः&nbsp;।
         </p>
         
         <div xmlns="" class="lg">
            <span class="line">ततश्चासत्यशब्देषु कुतस्तेष्वर्थसत्यता&nbsp;।</span>
            <span class="line">दृष्टापभ्रष्टरूपेषु कथं वा स्यादनादिता&nbsp;॥</span>
            
         </div>
         
         <p xmlns="">वेदेषु हि तावदेव पदवाक्यसंघातात्मकत्वादिहेत्वाभासैः कृतकत्वभ्रान्तिर्भवति&nbsp;।</p>
         
         <div xmlns="" class="lg">
            <span class="line">या तद्बहिरवस्थानाद्वेदरूपं न दृश्यते&nbsp;।</span>
            <span class="line">ऋक्सामादिस्वरूपे तु दृष्टे भ्रान्तिर्निवर्तते&nbsp;॥</span>
            
         </div>
         
         <div xmlns="" class="lg">
            <span class="line">आदिमात्रमपि श्रुत्वा वेदानां पौरुषेयता&nbsp;।</span>
            <span class="line">न शक्याऽध्यवसातुं हि मनागपि सचेतनैः&nbsp;॥</span>
            
         </div>
         
         <div xmlns="" class="lg">
            <span class="line">दृष्टार्थव्यवहारेषु वाक्यैर्लोकानुसारिभिः&nbsp;।</span>
            <span class="line">पदैश्च तद्विधैरेव नराः काख्यानि कुर्वते&nbsp;॥</span>
            
         </div>
         
         <div xmlns="" class="lg">
            <span class="line">प्रपाठकचतुःषष्टिनियतस्वरकैः पदैः&nbsp;।</span>
            <span class="line">लोकेष्वप्यश्रुतप्रायैऋग्वेदं कः करिष्यति&nbsp;॥</span>
            
         </div>
         
         <div xmlns="" class="lg">
            <span class="line">अग्निमीळे पुरोहितं यज्ञस्य देवमृत्विजम्&nbsp;।</span>
            <span class="line">होतारं रत्नधातममित्येतन्नृवचः कथम्&nbsp;॥</span>
            
         </div>
         
         <div xmlns="" class="lg">
            <span class="line">किमालोच्य क्व वा दृष्टवा वोक्‌प्रतिच्छन्दमीदृशम्&nbsp;।</span>
            <span class="line">रचयेत्पुरुषो वाक्यं किं चोद्दिश्य प्रयोजनम्&nbsp;॥</span>
            
         </div>
         
         <div xmlns="" class="lg">
            <span class="line">अग्नेः पुरोहित्वं च क्व दृष्टं येन कीर्त्यते&nbsp;।</span>
            <span class="line">ईळेशब्दप्रयोगश्च क्व दृष्टस्तोत्रगोचरः&nbsp;॥</span>
            
         </div>
         
         <div xmlns="" class="lg">
            <span class="line">देवत्वं चास्य यज्ञस्य विहितं क्वोपलक्षितम्&nbsp;।</span>
            <span class="line">विधिनैव हि देवत्वं प्रतिकर्मावधार्यते&nbsp;॥</span>
            
         </div>
         
         <div xmlns="" class="lg">
            <span class="line">न जात्या देवतात्वं हि क्वचिदस्ति व्यवस्थितम्&nbsp;।</span>
            <span class="pageinfo">[238]</span>
            <span class="line">होतृत्वमपि यत्तस्य देवताह्वानहेतुकम्&nbsp;॥</span>
            
         </div>
         
         <div xmlns="" class="lg">
            <span class="line">रत्नधायितमत्वं च तन्नरैर्ज्ञायते कथम्&nbsp;।</span>
            <span class="line">अविज्ञातगुणानां च कल्पते स्तवनं न तु&nbsp;॥</span>
            
         </div>
         
         <div xmlns="" class="lg">
            <span class="line">स्वतन्त्रो वेद एवैतत्केवलो वक्तुमर्हति&nbsp;।</span>
            <span class="line">इषे त्वेत्ययमष्यर्थः पुरुषेणोच्यतां कथम्&nbsp;॥</span>
            
         </div>
         
         <div xmlns="" class="lg">
            <span class="line">शाखाच्छेदोपयोगश्च पुंभिरुत्प्रेक्ष्यतां कुतः&nbsp;।</span>
            <span class="line">एवमूर्जेत्ययं मन्त्रः केन शाखानुमार्जने&nbsp;॥</span>
            
         </div>
         
         <div xmlns="" class="lg">
            <span class="line">वक्तुं शक्यो नियोक्तुं वा बुद्धिपूर्वककारिणाम्&nbsp;।</span>
            <span class="line">वायवः स्थेत्ययं मन्त्रो वत्सापाकरणं प्रति&nbsp;॥</span>
            
         </div>
         
         <div xmlns="" class="lg">
            <span class="line">एकशो विनियोक्तव्य इति कः कथयिष्यति&nbsp;।</span>
            
         </div>
         
         <p xmlns="">वायुशब्देन बहुवचनान्तेन मातुर्वियोज्यमान एकैको वत्सोऽभिधीयत इति नैतद्‌बुद्धिपूर्वकारिणा
            चिन्तितुं शक्यम्&nbsp;।
         </p>
         
         <div xmlns="" class="lg">
            <span class="line">सामवेदे यदोग्नाईप्रभृतीनां प्रयुज्यते&nbsp;।</span>
            <span class="line">रूपं तत्रापि पौंस्नत्वं नाभिप्रायोऽस्ति कश्चन&nbsp;॥</span>
            
         </div>
         
         <p xmlns="">को नाम बुद्धिपूर्वकारी पुरुषोऽर्थाभिधानपराणामृगक्षराणां लोकव्याकरणादिष्वनवगत पूर्वमग्न
            इत्यस्य पदस्याकारमोकारेण प्लुतेन विकुर्यात्&nbsp;।
         </p>
         
         <div xmlns="" class="lg">
            <span class="line">तथा वीतय इत्यस्मिन्नीकारस्यापि विक्रियाम्&nbsp;।</span>
            <span class="line">तशब्दस्य च तोशब्दं येशब्दस्यापि रूपताम्&nbsp;॥</span>
            
         </div>
         
         <div xmlns="" class="lg">
            <span class="line">को मूढो बुद्धिपूर्वो वा नियमात्कल्पयिष्यति&nbsp;।</span>
            <span class="line">तेन वेदस्वतन्त्रत्वं रूपादेवावगम्यते&nbsp;॥</span>
            
         </div>
         
         <div xmlns="" class="lg">
            <span class="line">किंचिदेव तु तद्वाक्यं सदृशं लौकिकेन यत्&nbsp;।</span>
            <span class="line">तत्रापि च्छान्दसी मुद्रा दृश्यते सूक्ष्मदर्शिभिः&nbsp;॥</span>
            
         </div>
         
         <p xmlns="">एवं च यदाध्येतारोऽध्यापयितारः पार्श्वस्था वा वेदपदवाक्यतदर्थरूपाण्यालोचयन्ति तदा स्वसंवेद्यमेवापौरुषेयत्वमध्यवस्यन्ति&nbsp;।</p>
         
         <p xmlns="">तावता तु बाह्यतार्किकाणां प्रतीतिभावना नोत्पद्यत इति तत्तत्प्रतिपादनक्षमवेदोत्थापितन्यायोपनिबन्धनान्मीमांसकैः
            केवलं यश एव पीतम्&nbsp;।
         </p>
         
         <p xmlns="">शाक्यादिग्रन्थेषु पुनर्यदपि किंचित्साधुशब्दाभिप्रायेणाविनष्टबुद्धया प्रयुक्तं तत्रापि
            प्रज्ञप्तिविज्ञप्तिपश्यतातिष्ठतादिप्रायप्रयोगात्किंचिदेवाविप्लुतं लभ्यते&nbsp;।
         </p><span xmlns="" class="pageinfo">[239]</span>
         
         <p xmlns="">किमुत यानि प्रसिद्धापभ्रष्टदेशभाषाभ्योऽप्यपभ्रष्टतराणि भिक्खवे इत्येवमादीनि द्वितीयाबहुवचनस्थाने
            ह्येकारान्तं प्राकृतं पदं दृष्टं न प्रथमाबहुवचने संबोधनेऽपि&nbsp;। संस्कृतशब्दस्थाने च
            ककारद्वयसंयोगोऽनुस्वारलोपः, ऋवर्णाकारापत्तिमात्रमेव प्राकृतापभ्रंशेषु दृष्टं न डकारापत्तिरपि&nbsp;।
            सोऽयं संस्कृता धर्मा इत्यस्य सर्वकालं स्वयमेव प्रतिषिद्धोऽपि विनाशः कृत इत्यसाधुशब्दनिबन्धनत्वादित्यन्तेन
            हेतुना वेदत्वाकृतकशास्त्रान्तरशङ्कानिवृत्तिः&nbsp;। यावांश्चाकृतको विनष्टः शब्दराशिस्तस्य
            व्याकरणमेवैकमुपलक्षणं तदुपलक्षितरूपाणि च&nbsp;।
         </p>
         
         <div xmlns="" class="lg">
            <span class="line">वेदे यथोपलभ्यन्ते नैवं शाक्यादिभाषिते&nbsp;।</span>
            <span class="line">प्रयोगनियमाभावादतोऽप्यस्य न शास्त्रता&nbsp;॥</span>
            
         </div>
         
         <p xmlns="">असन्नियमादिति च व्याकरणोक्तनियमाभावादित्यर्थः&nbsp;।</p>
         
         <p xmlns="">क्षणिकत्वनिराकृतनित्यसिद्धानित्यत्वात्यन्ताविद्यमानग्रन्थनियमाभ्युपगमाभिप्रायेण वाऽसन्नियमादित्युक्तम्&nbsp;।</p>
         
         <p xmlns="">असतां वा क्षणभङ्गशून्यवादानात्मकत्वादीनामसद्धेतुभिर्वा प्रतिपादननियमात्तदेककर्तृकधर्मवचनानामप्यप्रामाण्यम्&nbsp;।</p>
         
         <div xmlns="" class="lg">
            <span class="line">कर्तृस्मरणदार्ढ्याच्च नैषामकृतता मता&nbsp;।</span>
            <span class="line">तेनाकृतकगम्येऽर्थे स्वातन्त्र्यान्न प्रमाणता&nbsp;॥</span>
            
         </div>
         
         <div xmlns="" class="lg">
            <span class="line">एवं समस्तवेदाङ्गधर्मशास्त्रेष्वपीदृशात्&nbsp;।</span>
            <span class="line">कर्तृस्मृतिदृढिम्नः स्यान्न स्वातन्त्र्येण शास्त्रता&nbsp;॥</span>
            
         </div>
         
         <div xmlns="" class="lg">
            <span class="line">अनेन कल्पसूत्राणां प्रत्याख्याता स्वतन्त्रता&nbsp;।</span>
            <span class="line">कर्तृस्मृत्या दृढं ज्ञाता तेषामप्यसतां क्रिया&nbsp;॥</span>
            
         </div>
         
         <div xmlns="" class="lg">
            <span class="line">येन न्यायेन वेदानां साधिताऽनादिता पुरा&nbsp;।</span>
            <span class="line">दृढकर्तृस्मृतेस्तस्य कल्पसूत्रेषु बाधनम्&nbsp;॥</span>
            
         </div>
         
         <p xmlns="">यथैव हि कल्पसूत्रग्रन्थानितराङ्गस्मृतिनिबन्धनानि चाध्येत्रध्यापयितारः स्मरन्ति तथाऽऽश्वलायनबौधायनापस्तम्बकात्यायप्रभृतीन्
            ग्रन्थकारत्वेन&nbsp;।
         </p>
         
         <div xmlns="" class="lg">
            <span class="line">ततश्च प्रागवस्थायामसतामेव बन्धनात्&nbsp;।</span>
            <span class="line">कुतः प्रयोगशास्त्रत्वं वेदवद्वेदतैव वा&nbsp;॥</span>
            
         </div>
         
         <p xmlns="">न चैषां समाख्यामात्रबलादेव कर्तृत्वमुच्यते&nbsp;। येनाऽऽख्या प्रवचनादित्युत्तरमुच्यते पुरुषपरम्परयैव
            हि स्मृतेषु कर्तृषु समाख्याऽभ्युच्चयहेतुत्वेन ज्ञायते तथा च कठादिचरणैरनादिभिः प्रोच्यमानानामनादिवेदशाखानामनादिसमाख्यासंभवो
            नैवं नित्यावस्थितमा<span class="pageinfo">[240]</span>शकादिगोत्रचरणप्रवचननिमित्तसमाख्योपपत्तिः&nbsp;। माशकबौधायनापस्तम्बादिशब्दा ह्यादिमदेकद्रव्योपदेशिन
            इति न तेभ्यः प्रकृतिभूतेभ्योऽनादिग्रन्थविषयसमाख्याव्युत्पादनसंभवः&nbsp;। अतश्च माशकादिसमाख्याऽप्यविद्यमानग्रन्थनियमनादेव
            प्रवृत्तेत्यपि हेत्वर्थयोजना&nbsp;। वेदरूपनियमाविद्यमानत्वादिति वाऽत्र हेतुव्याख्या&nbsp;। <b>कामं तु वेदाङ्गानीत्य</b>नध्यायनियमाभावादिति वा योज्यम्&nbsp;। यत्तु भाष्यकारेण <b>स्वराभावादित्यनियमार्थं</b> व्याख्यानं कृतम्&nbsp;।
         </p>
         
         <div xmlns="" class="lg">
            <span class="line">तन्मन्त्रेष्वप्यवेदत्वं कल्पाधीतेषु साधयेत्&nbsp;।</span>
            <span class="line">तथा गृह्योपदिष्टेषु च्छान्दोग्यब्राह्मणेषु च&nbsp;॥</span>
            
         </div>
         
         <div xmlns="" class="lg">
            <span class="line">ब्राह्मणानि हि यान्यष्टौ सरहस्यान्यधीयते&nbsp;।</span>
            <span class="line">छन्दोगास्तेषु सर्वेषु न कश्चिन्नियतस्वरः&nbsp;॥</span>
            
         </div>
         
         <div xmlns="" class="lg">
            <span class="line">तेन तेष्वप्यवेदत्वं स्वराभावात्प्रसज्यते&nbsp;।</span>
            <span class="line">तस्मादुक्तस्वसंवेद्यरूपाभावोऽत्रकारणम्&nbsp;॥</span>
            
         </div>
         
         <div xmlns="" class="lg">
            <span class="line">स्वरोऽपि त्वस्ति रूपाशे नत्वसावेव केवलः&nbsp;॥ १२&nbsp;॥</span>
            
         </div>
           
         
         
         
         <div xmlns="" class="lg">
            <span class="line">अतश्च वाक्यशेषोऽपि तस्मिन्नेवोपयुज्यते&nbsp;।</span>
            <span class="line">बहवो वाक्यशेषा हि येषां लोकेष्वसंभवः&nbsp;॥</span>
            
         </div>
         
         <div xmlns="" class="lg">
            <span class="line">अबुद्धिपूर्वतासिद्धिस्तेन वेदस्य तैरपि&nbsp;।</span>
            
         </div>
         
         <p xmlns="">बृहस्पतिर्वै देवानामुदगायदिन्द्रो वृत्रमहनत्प्रजापतिर्वपामात्मन उदखिदत्&nbsp;। गावो वा
            एतत्सत्रमासत तासां दशसु मास्सु शृङ्गाण्यजायन्तेत्यादयः कथमिव बुद्धिपूर्वकारिणाऽर्थवादाः
            प्रणीयेरन्&nbsp;।
         </p>
         
         <div xmlns="" class="lg">
            <span class="line">नित्यत्वे सति येषां हि क्लेशेन विधियोजना&nbsp;।</span>
            <span class="line">तान् कृत्वाऽध्यापयन् कर्ता सुसमत्वं व्यजेज्जडैः&nbsp;॥</span>
            
         </div>
         
         <p xmlns="">न च तादृशवाक्यशेषमुद्राऽपि कल्पसूत्रादिग्रन्थेषु काचिदस्ति यद्बलेनाकृतकत्वमेषामवसीयेत&nbsp;।</p>
         
         <div xmlns="" class="lg">
            <span class="line">विधिशून्यतया चैषां विहिताऽऽख्यातरूपता&nbsp;।</span>
            <span class="line">गम्यते न त्वपूर्वार्थप्रतिपादनशक्तता&nbsp;॥</span>
            
         </div>
         <span xmlns="" class="pageinfo">[241]</span>
         
         <div xmlns="" class="lg">
            <span class="line">वर्तमानापदेशोऽपि त्वर्थवादप्ररोचितः&nbsp;।</span>
            <span class="line">विधित्वं लभतेऽन्यत्र कल्पसूत्रेषु नास्ति सः&nbsp;॥</span>
            
         </div>
         
         <div xmlns="" class="lg">
            <span class="line">पञ्चमेन लकारेण विधिर्यश्छन्दसि स्मृतः&nbsp;।</span>
            <span class="line">मन्त्रब्राह्मणभिन्नत्वात्सोऽप्येतेषु न युज्यते&nbsp;॥</span>
            
         </div>
         
         <p xmlns="">यद्यपि षडङ्गमेक इत्यनेन कल्पसूत्राणां वेदत्वं भवेत्&nbsp;।</p>
         
         <div xmlns="" class="lg">
            <span class="line">तथाऽपि तर्कवत्तेषां छन्दस्त्वं नोपपद्यते&nbsp;।</span>
            <span class="line">मन्त्रब्राह्मणयोरेव च्छान्दसा विधयः स्थिताः&nbsp;॥</span>
            
         </div>
         
         <p xmlns=""><b>यथैव <a id="N43" href="#n43"><sup>43</sup></a>‘विधिर्विधेयस्तर्कश्च वेद</b>’ इत्येतस्मिन्दर्शने सति समस्तवैदिकतर्कोपसंहारात्मिका मीमांसाऽपि वेदशब्दवाच्या भवति
            नत्वमन्त्रब्राह्मणरूपत्वाच्छन्दोनिबन्धनानि कार्याणि लभते तथा कल्पसूत्राण्यपीति विधिपर्यायप्रयोगशास्त्रत्वाभावः&nbsp;।
         </p>
         
         <div xmlns="" class="lg">
            <span class="line">इतिहासपुराणाभ्यां सा त्वनैकान्तिकी स्मृता&nbsp;।</span>
            <span class="line">या त्वेषां ब्रह्मयज्ञेऽपि विधानान्नित्यतोदिता&nbsp;॥</span>
            
         </div>
         
         <div xmlns="" class="lg">
            <span class="line">इतिहासपुराणानि कल्पानिति हि सा श्रुतिः&nbsp;।</span>
            <span class="line">तस्मात्कृत्रिममप्यत्र विद्यास्थानं ग्रहीप्यते&nbsp;॥</span>
            
         </div>
         
         <p xmlns="">वेदार्थोपसंहारस्य कल्पसूत्रानपेक्षैः कर्तुमशक्यत्वादवश्यं च यावद्वेदं यावत्कर्मप्रयोगं
            च क्रियमाणैरपि विद्यास्थानाशून्यतार्थं कैरपि कल्पसूत्रैर्भवितव्यम्&nbsp;।
         </p>
         
         <div xmlns="" class="lg">
            <span class="line">वेदार्थकल्पनात्कल्पो नित्ययैवाऽऽख्ययोच्यते&nbsp;।</span>
            <span class="line">जपे च नित्यकर्तव्ये नित्यमेव विधीयते&nbsp;॥</span>
            
         </div>
         
         <div xmlns="" class="lg">
            <span class="line">कर्माभ्यासाभिसंधानं विध्यर्थश्चात्र गम्यते&nbsp;।</span>
            <span class="line">स चार्थो नित्य एवेति नाऽऽपतेद्‌ग्रन्थनित्यता&nbsp;॥</span>
            
         </div>
         
         <div xmlns="" class="lg">
            <span class="line">यः पुनर्वेदसंवादः स तत्पूर्वतयेष्यते&nbsp;।</span>
            <span class="line">तदर्थानुगमाच्चैषां न स्वतन्त्रप्रमाणता&nbsp;॥</span>
            
         </div>
         
         <div xmlns="" class="lg">
            <span class="line">वेदशब्दाभिधेयत्वं नैषामध्येतृषु स्थितम्&nbsp;।</span>
            <span class="line">षडङ्गमेक इत्येतन्न च सिद्धान्तभाषितम्&nbsp;॥</span>
            
         </div>
         
         <div xmlns="" class="lg">
            <span class="line">संवादत्वानुवादत्वमेकस्यैकान्तनिश्चितम्&nbsp;।</span>
            <span class="line">ऐकान्तिकविधित्वाच्च ब्राह्मणे तन्न युज्यते&nbsp;॥</span>
            
         </div>
         
         <div xmlns="" class="lg">
            <span class="line">कल्पादावनुवादत्वमापन्नं परिशेषतः&nbsp;।</span>
            <span class="line">न च शाखान्तरन्यायस्तुल्याध्येतृकंतावशात्&nbsp;॥</span>
            
         </div>
         <span xmlns="" class="pageinfo">[242]</span>
         
         <div xmlns="" class="lg">
            <span class="line">सर्वशाखाविधित्वं हि सिद्धमध्येतृभेदतः&nbsp;।</span>
            <span class="line">प्रतिशाखं तु ये कल्पास्तदर्थप्रतिपादकाः&nbsp;॥</span>
            
         </div>
         
         <div xmlns="" class="lg">
            <span class="line">समानाध्येतृकत्वात्ते न कदाचिद्विधिक्षमाः&nbsp;।</span>
            <span class="line">विवृण्वन्तश्च दृश्यन्ते हेतुभिर्ब्राह्मणोत्थितैः&nbsp;॥</span>
            
         </div>
         
         <div xmlns="" class="lg">
            <span class="line">कल्पकारास्ततोऽप्येषां नैव ब्राह्मणतुल्यता&nbsp;।</span>
            <span class="line">अन्यार्थैर्ब्राह्मणैश्चान्याञ्ज्ञापयन्त्यर्थनिर्णयान्&nbsp;॥</span>
            
         </div>
         
         <div xmlns="" class="lg">
            <span class="line">तस्मादपि स्वतन्त्रत्वं कल्पानां नोपपद्यते&nbsp;।</span>
            <span class="line">अर्थैकत्वेन केषांचिदक्षराणां च साम्यतः&nbsp;॥</span>
            
         </div>
         
         <div xmlns="" class="lg">
            <span class="line">सादृश्याद्ब‌्राह्मणभ्रान्तिर्जातैवमपनीयते&nbsp;।</span>
            <span class="line">आचार्यवचसां यच्च प्रमाणत्वं श्रुतौ श्रुतम्&nbsp;॥</span>
            
         </div>
         
         <div xmlns="" class="lg">
            <span class="line">श्रुतिसामान्यमात्रत्वात्तस्याप्यन्यार्थतोदिता&nbsp;।</span>
            <span class="line">व्याचक्षाणस्य वेदार्थान्वेदांश्च वदतः स्वयम्&nbsp;॥</span>
            
         </div>
         
         <div xmlns="" class="lg">
            <span class="line">शिष्यान्प्रत्याप्तभावात्स्यादाचार्योक्तिप्रमाणता&nbsp;।</span>
            
         </div>
         
         <p xmlns="">आचार्यशब्दस्यार्थो मन्वादिभिरेवं व्याख्यातः&nbsp;।</p>
         
         <div xmlns="" class="lg">
            <span class="line">उपनीय तु यः शिष्यं वेदमध्यापयेद्‌द्विजः&nbsp;।</span>
            <span class="line">साङ्गं च सरहस्यं च तमाचार्यं प्रचक्षते&nbsp;॥ इति&nbsp;।</span>
            
         </div>
         
         <p xmlns="">वेदसंप्रदानकाले च शिष्यास्तद्वचःसु कथं नाम श्रद्दधीरन्नित्येवमर्थमाचार्यवचनं प्रमाणमित्युक्तं
            न कल्पसूत्रकारवचनविषयम्&nbsp;।
         </p>
         
         <div xmlns="" class="lg">
            <span class="line">न च पुंवचनं सर्वं सत्यत्वेनागम्यते&nbsp;।</span>
            <span class="line">वागिह श्रूंयते यस्मात्प्रायादनृतवादिनी&nbsp;॥</span>
            
         </div>
         
         <p xmlns="">तथाऽन्यत्राप्युक्तम्&nbsp;। ‘तस्माद्‌द्वयं वाचा वदति सत्यं चानृतं च पाप्पना ह्येषा विद्धेति'&nbsp;॥
            १३&nbsp;॥
         </p>
          
         
         
         
         <div xmlns="" class="lg">
            <span class="line">वेदादेवानृतत्वं च तद्वाचामवगम्यते&nbsp;।</span>
            <span class="line">विसंवादो हि भूयिष्ठस्तन्न्यायेन च दृश्यते&nbsp;॥</span>
            
         </div>
         <span xmlns="" class="pageinfo">[243]</span>
         
         <div xmlns="" class="lg">
            <span class="line">सर्वत्र च प्रयुक्तत्वादित्यनेन निदर्श्यते&nbsp;।</span>
            <span class="line">संनिधानाच्च शास्त्रस्य विसंवादः स्फुटः स्फुटः&nbsp;॥</span>
            
         </div>
         
         <p xmlns="">तत्र यद्व‌ृत्तिकारेणोदाहरणं पार्वणस्थालीपाकविषयगृह्यकारवचनश्रवणाददर्शपूर्णमासचरककल्पसूत्रकारवचनाध्यारोपेण
            दत्तं तदत्यन्ताध्यारोपाभिभवाभिप्रायप्रयुक्तमित्यनादृतम्&nbsp;। गृह्यकारवचनं ह्येतदक्षतहोमे
            तावदा<b>सायमाहुतेः प्रातराहुतिर्नांत्येति&nbsp;। आप्रातराहुतेः सायमाहुतिरि</b>त्यतश्च यथैवेतदग्निहोत्रविषयत्वेन न कल्प्यते तथैवैतदपि <b>आपौर्णमास्या अमावास्या नात्येति</b>&nbsp;। आऽ<b>मावास्यायाः पौर्णमासी</b>त्येतदपि दर्शपूर्णमासविषयं न कल्पनीयमिति&nbsp;। तस्मादन्यदुदाहार्यम्&nbsp;॥ १४&nbsp;॥
         </p>
          
         <span xmlns="" class="trailer">(इति कल्पसूत्राधिकरणम्&nbsp;॥ ६&nbsp;॥ )</span>
          
         
         
         <a xmlns="" id="N44" href="#n44"><sup>44</sup></a> 
         
         
         <span xmlns="" class="pageinfo">[243]</span>
         
         <div xmlns="" class="lg">
            <span class="line">देशधर्मानुदाहृत्य संप्रत्येतद्विचार्यते&nbsp;॥</span>
            
         </div>
         
         <div xmlns="" class="lg">
            <span class="line">किं व्यवस्थितमूलास्ते किं वैषां सर्वधर्मता&nbsp;।</span>
            <span class="line">विध्यर्थप्रतिषेधार्थाः क्रियावर्जनचिह्‌निताः&nbsp;॥</span>
            
         </div>
         
         <div xmlns="" class="lg">
            <span class="line">इह सर्व उदाहार्या विचार्याश्च विभागशः&nbsp;।</span>
            <span class="line">प्राच्या याननुतिष्ठन्ति वर्जयन्ति च साधवः&nbsp;॥</span>
            
         </div>
         
         <div xmlns="" class="lg">
            <span class="line">तेषामेवोपदिष्टास्ते सर्वेषां वेति चिन्त्यते&nbsp;।</span>
            <span class="line">एवं ये दाक्षिणात्यानां प्रतीच्यानां च केचन&nbsp;॥</span>
            
         </div>
         
         <div xmlns="" class="lg">
            <span class="line">उदीच्यानां तथाऽऽचारा विचार्याः सर्व एव ते&nbsp;।</span>
            <span class="line">आद्यं सूत्रद्वयं यावदिदमप्यत्र चिन्त्यताम्&nbsp;॥</span>
            
         </div>
         
         <div xmlns="" class="lg">
            <span class="line">गृह्यगौतम सूत्रादिव्यवस्थासर्वगामिते&nbsp;॥</span>
            
         </div>
         
         <p xmlns="">पुराणमानवेतिहासव्यतिरिक्तगौतमवसिष्ठशङ्खलिखितहारीतापस्तम्बबौधायनादिप्रणीत<span class="pageinfo">[244]</span>धर्मशास्त्राणां गृह्यग्रन्थानां च प्रातिशाख्यलक्षणवत्प्रतिचरणं पाठव्यवस्थोपलभ्यते&nbsp;।
            तद्यथा गौतमीयगोभिलीये छन्दोगैरेव च परिगृहीते&nbsp;। वासिष्ठं बह्‌वृचैरेव शङ्खलिखितोक्तं
            च वाजसनेयिभिः&nbsp;। आपस्तम्बीयबौधायनीये तैत्तिरीयैरेव प्रतिपन्ने इत्येवं तत्र तत्र गृह्यव्यवस्थाभ्युपगमादि
            दर्शयित्वा विचारयितव्यम्&nbsp;। किं तानि तेषामेव प्रमाणान्युत सर्वाणि सर्वेषामिति&nbsp;।
         </p>
         
         <div xmlns="" class="lg">
            <span class="line">किं तावत्प्रतिपत्तव्यं व्यवस्थैवेति पाठतः&nbsp;।</span>
            <span class="line">न ह्यन्यत्र स्थिताल्लिङ्गाल्लिङ्ग्यन्यत्रानुमीयते&nbsp;॥</span>
            
         </div>
         
         <p xmlns="">अनुमीयतेऽनेनेत्यनुमानं लिङ्गमेवोच्यते&nbsp;।</p>
         
         <div xmlns="" class="lg">
            <span class="line">तच्च व्यवस्थितं दृष्टवा लिङ्गी तत्रैव गम्यताम्&nbsp;।</span>
            <span class="line">विधिर्वा प्रतिषेधो वा न हि सोऽन्यत्र लिङ्गयते&nbsp;॥</span>
            
         </div>
         
         <p xmlns="">तत्र ग्रन्थात्मकादाचारात्मकाद्वा लिङ्गल्लिङ्गिनौ विधिप्रतिषेधावनुमीयमानौ तद्विषयावेवानुमातुं
            शक्येते नान्यगतौ&nbsp;। कुतः—
         </p>
         
         <div xmlns="" class="lg">
            <span class="line">अन्यवेश्मस्थिताद्ध‌ूमान्न वेश्मान्तरमग्निमत्&nbsp;।</span>
            <span class="line">प्रमीयते न चादृष्टधूमैरिति हि निश्चितम्&nbsp;॥</span>
            
         </div>
         
         <div xmlns="" class="lg">
            <span class="line">यथोपनयनं येषामाधानं च विधीयते&nbsp;।</span>
            <span class="line">तेषामेवाग्निहोत्रादिविधिरप्यवगम्यते&nbsp;॥</span>
            
         </div>
         
         <div xmlns="" class="lg">
            <span class="line">यथा च जातितद्भेदकुलधर्मा व्यवस्थिताः&nbsp;।</span>
            <span class="line">तथैव देशधर्मादिव्यवस्थाऽपि भविष्यति&nbsp;॥</span>
            
         </div>
         
         <div xmlns="" class="lg">
            <span class="line">यदि स्यात्सर्वगामित्वं विधानप्रतिषेधयोः&nbsp;।</span>
            <span class="line">आचारोऽपि तथैव स्याद्व्यवस्थाहेत्वसंभवात्&nbsp;॥</span>
            
         </div>
         
         <p xmlns="">सर्वविषयशास्त्रप्रणीतो ह्याचारः सर्वदेशगतशक्तिमत्पुरुषैरग्निहोत्रवदेवानुष्ठीयेत&nbsp;।</p>
         
         <div xmlns="" class="lg">
            <span class="line">यस्तु तं विनियोगेन कुरुते तद्व्यवस्थितम्&nbsp;।</span>
            <span class="line">तेन नूनं श्रुतिः काऽपि तेषामेवं विधायिका&nbsp;॥</span>
            
         </div>
         
         <div xmlns="" class="lg">
            <span class="line">अन्यथानुपपत्त्या च श्रुतिरत्र प्रतीयते&nbsp;।</span>
            <span class="line">तन्मात्रानुपपत्त्या च सा तत्रैवावधार्यते&nbsp;॥</span>
            
         </div>
         
         <p xmlns="">यस्मादयं देशाचारोऽयं वा गृह्यादिग्रन्थोऽन्यथा नोपपद्यते यदि श्रुतिमूलकत्वं नास्तीत्यनयोपपत्त्या
            मूलकल्पना तस्माद्व्यवस्थितविषयैव साऽध्यवसातव्या&nbsp;। तथा चोक्तम्&nbsp;। यदि च हेतुरवतिष्ठेत
            निर्देशादिति&nbsp;।
         </p>
         <span xmlns="" class="pageinfo">[245]</span>
         
         <div xmlns="" class="lg">
            <span class="line">यद्यन्नकरणं हेतुः शूर्पहोमे विधीयते&nbsp;।</span>
            <span class="line"><b>तन्मात्रगतमेवासौ दृष्टान्तमपि कल्पयेत्</b>&nbsp;॥</span>
            
         </div>
         
         <div xmlns="" class="lg">
            <span class="line">यदन्नकरणं शूर्पं तेन तेनैव हूयते&nbsp;।</span>
            <span class="line">ततश्चातिप्रसङ्गः स्यान्न दर्विपिठरादिषु&nbsp;॥</span>
            
         </div>
         
         <div xmlns="" class="lg">
            <span class="line">एंव व्यवस्थितान् दृष्टवा देशाचारान् समंततः&nbsp;।</span>
            <span class="line">तन्मात्रविषया युक्ता तन्मूलश्रुतिकल्पना&nbsp;॥</span>
            
         </div>
         
         <div xmlns="" class="lg">
            <span class="line"><b>अनुमानव्यस्थाना</b>द्देशादिनियमादतः&nbsp;।</span>
            <span class="line"><b>तत्संयुक्तं प्रमाणं स्या</b>द्यद्वाक्यमनुमीयते&nbsp;॥ १५&nbsp;॥</span>
            
         </div>
         
         <div xmlns="" class="lg">
            <span class="line"><b>अपि वा सर्वधर्मः स्या</b>दित्यत्रोत्तरमुच्यते&nbsp;।</span>
            <span class="line"><b>तन्न्यायत्वाद्विधानस्य</b> शक्तमात्राधिकारिणः&nbsp;॥</span>
            
         </div>
         
         <p xmlns="">इह स्मृतीराचारांश्चोपलभ्य मूलश्रुतिष्वनुमीयमानासु कारणानुविधायिकार्यन्यायेनावश्यमुपलभ्यमानकार्यानुरूपकारणानुमानैर्भवितव्यमिति
            भावनानाम<b>विशे</b>षव्यवच्छिन्नयागदानहोमोपवासादिधात्वर्थविशेषस्वर्गादिफलकारकेतिकर्तव्यताक्धियस्तावदनुमातव्याः&nbsp;।
            एवं वर्जनीयेष्वपि देहेन्द्रियमनोद्वारव्यवहारेषु प्रतिषेध्यक्रियाकारकं नरकाद्यनिष्टफलप्रतिषेधकशब्दानुमानमवश्यंभावि
            तावता च योग्यत्वमात्र विषयत्वान्न दिग्देशपरिच्छिन्नकर्तृविशेषाधिकारनियतप्रतिपत्तिलाभः&nbsp;।
            कुतः—
         </p>
         
         <div xmlns="" class="lg">
            <span class="line">त्रिधैव ज्ञायते कर्ता विशेषेण प्रतिक्रियम्&nbsp;।</span>
            <span class="line">योग्यत्वाप्रतिषिद्धत्वविशेषोपपदान्वयैः&nbsp;॥</span>
            
         </div>
         
         <p xmlns="">तदिह विहितानुष्ठानयोग्यता तावत्समस्तार्यावर्तनिवासिवर्णाश्रमाणामन्धबधिरजडभूकादिवर्जमविशिष्टा&nbsp;।
            वर्जनीययोग्यत्वमपि यथोपलभ्यमानं द्वित्रिचतुर्वर्णाश्रममात्रसंबद्धं वा तदम्यधिकदर्शनानुमितसमस्तम्लेच्छादिविषयं
            वा विज्ञायते&nbsp;।
         </p>
         
         <div xmlns="" class="lg">
            <span class="line">न त्वत्रोपपदं किंचिद्यथाचारानुसारि यत्&nbsp;।</span>
            <span class="line">अनुमीयेत देशस्थदृष्टकर्तृविशेषणम्&nbsp;॥</span>
            
         </div>
         
         <div xmlns="" class="lg">
            <span class="line">येऽपि च प्रतिषिध्येरन्देशान्तरनिवासिनः&nbsp;।</span>
            <span class="line">तद्वाच्यपि पदं किंचिदनुमातुं न शक्यते&nbsp;॥</span>
            
         </div>
         
         <p xmlns="">योग्यत्वेनाविशेषप्रवृत्तोऽप्यधिकारः केनचित्कर्तृविशेषणपदेन राजा राजसूयेन <span class="pageinfo">[246]</span>वैश्यो वैश्यस्तोमेनेत्यादिवद्विशेष्येत न चात्र दृश्यमानाचरितृवाचि किंचिदेकमेनेकं संभावयितुं
            शक्यम्&nbsp;॥ कुतः—
         </p>
         
         <div xmlns="" class="lg">
            <span class="line">सर्वं नामपदं तावद्वयक्त्याकृतिनिबन्धनम्&nbsp;।</span>
            <span class="line">यद्यदेवानुमीयेत नैकार्थमपि तद्भवेत्&nbsp;॥</span>
            
         </div>
         
         <p xmlns="">न तावत्प्राच्यत्वदाक्षिणात्यत्वादिजातिः प्रतीच्योदीच्यादिव्यक्तिव्यावृत्ता सर्वप्राच्यादिव्यक्तिष्वनुगता
            काचिदुपपद्यते&nbsp;। यद्वचनमुपपदं होलाकाद्यधिकारं विशिंष्यात्&nbsp;। यास्तु मनुष्यत्वब्राह्मणत्वादिजातयस्तेषु
            विद्यन्ते ताः सर्वदेशवासिव्यक्तिष्वविशिष्टा इति नाऽऽचारानुरूपविशेषणसमर्थत्वेन ज्ञायन्ते&nbsp;।
         </p>
         
         <div xmlns="" class="lg">
            <span class="line">व्यक्तिवाचि तु यन्नाम तदेकत्रैव वर्तते&nbsp;।</span>
            <span class="line">देवदत्तादिवत्तेन न सिध्येत् कर्त्रनेकता&nbsp;॥</span>
            
         </div>
         
         <p xmlns="">न ह्यनन्तभेदानां प्राच्यादिपुरुषव्यक्तीनां व्यस्तसमस्तानां संबन्धानुभवासंभवादेकमभिधानमवकल्पते&nbsp;।
            एतेन गुणक्रियाजातिविशिष्टपुरुषव्यक्तिवचनत्वं प्रत्युक्तम्&nbsp;। न हि काश्चिदपि गुणक्रियाजातिव्यक्तयः
            प्रतिदेशव्यवस्थितपुरुषव्यक्त्युपलक्षणयोग्याः संभाव्यन्ते&nbsp;। सर्वत्र तत्रापि व्यावृत्त्यविशेषात्&nbsp;।
         </p>
         
         <div xmlns="" class="lg">
            <span class="line">व्यक्त्याकृतिविनिर्मुक्तः पदार्थो न च विद्यते&nbsp;।</span>
            <span class="line">यमाश्रित्य प्रवृत्तं स्यादधिकारिविशेषणम्&nbsp;॥</span>
            
         </div>
         
         <p xmlns="">एतदेव प्रतिपादयन् भाष्यकार आह&nbsp;। शक्तमात्रपुरुषाधिकारप्रवृत्तविधानविशेषणं येनोपपदेनानुमीयमानेन
            क्रियते <b>न तस्याऽऽकृतिवचनता न्याय्या न व्यक्तिवचनतेति</b>&nbsp;। न ह्येते होलाद्याकाराः कांचिदाकृतिमनुविधीयन्ते न व्यक्तिं न हि यावत्सु पुरुषेष्वेतेऽवस्थितास्तावतामेकेनापि
            व्यपदेशेनोपसंग्रहः संभवति&nbsp;। केषांचित्तस्याऽऽकृतिवचनता न्याय्या न व्यक्तिवचनतेति ग्रन्थस्तेषामभिप्रायः&nbsp;।
            यथैव <a id="N45" href="#n45"><sup>45</sup></a>‘जातिं तु बादरायणोऽविशेषात्’ इति सूत्रकारः स्वर्गकामपदं यौगिकमप्युद्दिश्यमानपुंस्त्वविशेषणासंभवात्फलार्थिमात्रमनुष्यजातिविषयोपपत्तेश्च
            सामर्थ्याक्षिप्तजातिमात्राधिकारं वक्ष्यति&nbsp;।
         </p>
         <span xmlns="" class="pageinfo">[247]</span>
         
         <div xmlns="" class="lg">
            <span class="line">तथेहापि फलार्थित्वकर्तृशक्त्यावबोधनात्&nbsp;।</span>
            <span class="line">देशधर्मेषु सर्वेषु नरजातेरधिक्रिया&nbsp;॥</span>
            
         </div>
         
         <p xmlns="">कश्चित्पुनराख्यातशब्दार्थमुपवर्णयन्निमं ग्रन्थपाठं दूषयित्वाऽपूर्वमेव समर्थयमानः सूत्रगतयावच्छ्रुतविधानशब्दजनितभ्रान्तिर्विधिभावनयोश्च
            भेदमपश्यन्नुभयस्वरूपनिरूपणपर्यनुयोगत्रासाद्भावार्थाधिकरणसिद्धान्तं विनाशयन्नेवमाह
            भाव इति वाऽनाख्येयः स्वधर्मेणान्यदतः शब्दज्ञानात्कारकवदिति&nbsp;।
         </p>
         
         <p xmlns="">तेन यः कश्चिदाख्यातप्रत्ययार्थतत्त्वं जिज्ञासमानः पृच्छति कः पुनरयं भावो भावना चेति
            तं प्रत्यनन्यशब्दाख्येयत्वात् केवलप्रत्ययप्रयोगदर्शनाभावाच्च सर्वधात्वर्थसामान्यवचनकरोतिपरलिङाद्युच्चारणमात्रेणैवोत्तरं
            दास्यते कुर्याच्छब्द इत्यर्थः, सर्वश्चाऽऽख्यायमानोऽर्थ आकृतिरूपेण वाऽऽख्यायेत व्यक्त्याकृतिगोचरातिक्रान्तिश्च
            किलाऽऽख्यातशब्देनोपायरहितत्वादनाख्येयोऽस्यार्थ इति&nbsp;। तदेव किलानेनापि ग्रन्थेनोक्तं
            भाष्यकारेण&nbsp;। <b>न तस्याऽऽकृतिवचनता न्याय्या न व्यक्तिवचनतेति</b>&nbsp;। विधानशब्दो हि सूत्रे पूर्वं प्रकृतस्तमेव तच्छब्देन निर्दिश्य व्यक्त्याकृतिवचनत्वादपनयति&nbsp;।
         </p>
         
         <div xmlns="" class="lg">
            <span class="line">कुर्यादित्युच्यमानो हि करोमीति प्रपद्यते&nbsp;।</span>
            <span class="line">न विधेर्भावना या वा सामान्यव्यक्तिरूपताम्&nbsp;॥</span>
            
         </div>
         
         <p xmlns="">तदिदमसंबद्धमेवानुपपत्तिकं च श्रुतिसामान्यमात्रेणान्यार्थमेव सच्चतुःश्रृङ्गादिमन्त्रवद्भाष्यकाराभिप्रेतार्थत्यागेन
            स्वप्रज्ञाविलसितं प्रकाशयताऽन्यस्मिन्नेवार्थे योजितम्&nbsp;।
         </p>
         
         <p xmlns="">देशाचारसर्वधर्मोपपत्तिविचारणार्थोऽयं ग्रन्थः स यदि पूर्वकृतया व्याख्ययोपपदनिराकरणविषयत्वेन
            वर्ण्यते तत एतत्सूत्रव्याख्यानेन संबध्यते यथोक्तन्याय मार्गेण&nbsp;। यदि तु तत्परित्यागेनाऽऽख्यातप्रत्ययार्थानामनाख्येयत्वापत्तिमेव
            व्यक्त्याकृतिरहितार्थत्वेन वर्णयेत्ततोऽत्यन्तासंबन्धानुपयुज्यमाननिरुपपत्तिकार्थत्वेन
            हेय एव स्यात्&nbsp;।
         </p>
         
         <p xmlns="">तथा हि—</p>
         
         <div xmlns="" class="lg">
            <span class="line">यस्मादाख्यातशब्दस्य न व्यक्त्याकृतिवाचिता&nbsp;।</span>
            <span class="line">तस्मात्तद्विहितं कर्म सर्वार्थमिति विस्मयः&nbsp;॥</span>
            
         </div>
         
         <p xmlns="">यदि नाम लिङ्गादिप्रत्ययो भावनाया विधेर्वा व्यक्तिमाकृतिं वा वदेत्ततो होलाकादयः प्रतिनियतदेशधर्माणो
            भवेयुर्यतस्तु व्यक्त्याकृतिविनिर्मुक्तोऽव्यपदेश्योऽर्थस्तस्मात्तद्विहितधात्वर्थविषयः
            सर्वपुरुषधर्म इत्येवं नीयमानमसंबद्धोदाहरणे ज्येष्ठमेव स्यात्&nbsp;।
         </p>
         
         <div xmlns="" class="lg">
            <span class="line">अनाख्येयत्वमुक्त्वा च पर्यायैः स्वविकल्पितैः&nbsp;।</span>
            <span class="line">अन्वाख्यानं कृतं तच्च पूर्वोक्तेन विरुध्यते&nbsp;॥</span>
            
         </div>
         <span xmlns="" class="pageinfo">[248]</span>
         
         <p xmlns="">विध्युपदेशकर्तव्यताभावनाशब्दानां ह्यत्यन्ताभूतमेव बहुभाषित्वप्रख्यापनापरपर्यायत्वमध्यारोप्याऽऽचक्षाणेन
            स्वयमनाख्येयत्वमतीव स्थापितम्&nbsp;। यद्यपि तावदाख्यातप्रत्ययः कर्तृशक्तितदाधारद्रव्यमात्रं
            वा वदेत्तथाऽपि ब्राह्मणो यजमान इति वदुपपदाधीनविशेषावस्थानत्वात्तदधीनजात्यादिवृत्तित्वमनुरुध्यमानो
            न स्वगतव्यक्त्याकृतिवचनत्वविचाराधीनाधिकारित्वनिर्णयः स्यात्किमुत यदा कर्त्रभिधाननिरपेक्षविधिर्भावनादिमात्रवाचित्वमेवावस्थास्यते&nbsp;।
            यदि चैतावन्मात्रमेव सर्वधर्मत्वकारणं भवेत्ततो राजसूयाश्वमेधवैश्यस्तोमादीनामप्येवमात्मकाख्यातप्रत्ययविधेयत्वाविशेषात्सर्वधर्मत्वप्रसङ्गः&nbsp;।
            अथ तेषामनिर्देश्यार्थप्रत्ययविहितानामपि राजाद्युपपदवशादसर्वधर्मत्वम्&nbsp;। एवं तत्राप्यसर्वधर्मत्ववादिना
            तदेवोपन्यसनीयम्&nbsp;। सर्वधर्मत्ववादिना च निराकर्तव्यम्&nbsp;। तच्चाऽऽचारानुरूपव्यक्त्याकृतिवचनत्वासंभवात्सामर्थ्यलभ्भमनुष्याकृतिमात्राधिकारप्रतिपत्तेर्वा
            निराकृतमेव&nbsp;। तद्यथा चोत्तरसूत्राणि लिङ्गाभावाच्च <a id="N46" href="#n46"><sup>46</sup></a>नित्यस्याऽऽख्या हि देशसंयोगादित्येवमादीन्युपपदोपन्यासप्रत्याख्यानार्थानि संगंस्यन्ते&nbsp;।
            तस्मात्सर्वाधिकारन्यायत्वाद्विधानस्य व्यवस्थितदेशाचारगृह्यधर्मसूत्रनिबद्धधर्माणामपि
            सर्वधर्मत्वम्&nbsp;॥ १६&nbsp;॥
         </p>
         
         <p xmlns="">यस्तु जातिकुलगोत्रधर्मवद्वयवस्थितविध्यनुमानमिति&nbsp;।</p>
         
         <div xmlns="" class="lg">
            <span class="line">तत्रैकशब्दवाच्यानां जात्यादीनां व्यवस्थया&nbsp;।</span>
            <span class="line">दर्शनाद्विनियोगः स्यात्पञ्चावत्तादिधर्मवत्&nbsp;॥</span>
            
         </div>
         
         <p xmlns="">यथैव पञ्चावत्तं तु भृगूणां वसिष्ठशुनकात्रिवध्र्यश्वकाण्वसंकृतिराजन्यानां नाराशंसो
            द्वितीयः प्रयाजस्तनूनपादन्येषामित्यन्वयतो व्यतिरेकतश्चोपलक्षणसंभवाद्वयवस्थितविध्यवसानं
            तथैव प्रतिजातिगोत्रनियतत्रिशिखैकशिखादिकल्पव्यवस्थितविधिविशेषानुमानोपपत्तिरस्तीति दृष्टान्तदार्ष्टान्तिकवैषम्यम्&nbsp;॥
            १७&nbsp;॥
         </p>
          
         
         
         
         <div xmlns="" class="lg">
            <span class="line">व्यक्त्याकृत्यभिधेयेऽर्थे प्रत्याख्याते विशेषणे&nbsp;।</span>
            <span class="line">लोहिताक्षादिचिह्‌नानामधुनाऽन्या निराक्रिया&nbsp;॥</span>
            
         </div>
         <span xmlns="" class="pageinfo">[249]</span>
         
         <p xmlns="">जातिव्यक्तिवाच्युपपदा भावेऽपि कर्तृगतसंस्थानवर्णादिगुणवि<b>शेषोप</b>लक्षणेन कृष्णकेशाधानवदधिकारनियमः सेत्स्यतीत्याशङ्क्य निराक्रियते—
         </p>
         
         <div xmlns="" class="lg">
            <span class="line"><b>लिङ्गाभावाच्च नित्यस्य</b> नास्ति कर्तुर्विशेषणम्&nbsp;।</span>
            <span class="line">नियतेन हि लिङ्गेन नित्यः कर्तोपलक्ष्यते&nbsp;॥</span>
            
         </div>
         
         <div xmlns="" class="lg">
            <span class="line">यच्चिह्‌नं दाक्षिणात्यानां लोहिताक्षादि कल्प्यते&nbsp;।</span>
            <span class="line">अन्येषामपि तद्‌दृष्टं तदनाचरतामपि&nbsp;॥</span>
            
         </div>
         
         <div xmlns="" class="lg">
            <span class="line">दृष्टमाचरणं चैतत्तच्चिह्‌नरहितेष्वपि&nbsp;।</span>
            <span class="line">तस्माद्वयवस्थितैश्चिह्‌नैनीधिकारो विशेष्यते&nbsp;॥</span>
            
         </div>
         
         <p xmlns="">यस्तु लिङ्गविशेषणं नित्यशब्दं मन्यते तस्योपसर्जनीभूतलिङ्गसापेक्षत्वादसमर्थसमासप्रसङ्गः&nbsp;।
            ननु लिङ्गशब्दस्य नित्यसापेक्षत्वात्स्वार्थाक्षिप्तसंबन्ध्यन्तरत्वेन सामर्थ्यविघाताभावाद्भवितव्यमेवेह
            समासेन देवदत्तस्य गुरुकुलमिति यथा&nbsp;।
         </p>
         
         <div xmlns="" class="lg">
            <span class="line">नैतत्तुल्यमनेनेष्टमपेक्षान्तरंसंगतेः&nbsp;।</span>
            <span class="line">नित्यं नापेक्षते लिङ्गं देवदत्तं यथा गुरुः&nbsp;॥</span>
            
         </div>
         
         <p xmlns="">गुरुशब्दस्य हि शिष्यापेक्ष एवाऽऽत्मलाभ इति देवदत्तशब्दोपात्तशिष्यसंबन्धानतिरेकान्तर्णीतस्वार्थत्वान्नाभ्यधिकापेक्षाकृतसामर्थ्यप्रतिबन्धप्रसङ्गः&nbsp;।</p>
         
         <div xmlns="" class="lg">
            <span class="line">इह लिङ्गस्य लिङ्गत्वं गम्यते लिङ्ग्यपेक्षया&nbsp;।</span>
            <span class="line">न च लिङ्गयभिधाय्येतन्नित्यस्येति पदं मतम्&nbsp;॥</span>
            
         </div>
         
         <p xmlns="">यद्यपि चैष गम्यगमकसंबन्धे सति लिङ्गशब्दः प्रवर्तते तथाऽपि गुरुशिष्यपितापुत्रादिसंबन्धवन्नास्य
            तदपेक्षप्रवृत्तिनिमित्तसंबन्धिशब्दत्वप्रसिद्धिः&nbsp;।
         </p>
         
         <div xmlns="" class="lg">
            <span class="line">लिङ्गी यौगिकशब्दत्वात्सदा लिङ्गमपेक्षते&nbsp;।</span>
            <span class="line">लिङ्गशब्दस्तु धात्वर्थं मुक्त्वा नान्यदपेक्षते&nbsp;॥</span>
            
         </div>
         
         <p xmlns="">लिङ्गयतेऽनेनेति हि क्रियायोगनिमित्तो यद्यपि लिङ्गशब्द इति न संबन्धिशब्दत्वेनोच्यते
            तथाऽपि तु क्रियामतकारकान्तरापेक्षां न मुञ्चतीति कामं ‘लिङ्गिनो लिङ्गदर्शनम्’ इत्यादौ
            भवेदप्यसामर्थ्यपरिहारः&nbsp;। नित्यत्वं पुनर्लब्धस्वार्थलिङ्गापेक्षितं तद्धर्मतया षष्ठयोपनीयत
            इति तत्संबन्धापेक्षायामपरिहार्योऽसामर्थ्यप्रसङ्गः&nbsp;। तस्मान्नित्यस्येति नियतचिह्‌नोपलक्ष्यकर्तृविशेषणमेवाधिकारविशेषणं
            वा नियतस्य कर्तुर्नित्यस्याधिकारस्य वा न प्रतिपादकं किंचिच्चिह्‌नमस्तीति न तदभिधाय्युपपदविशेषितव्यवस्थितहोलाकादिविधानोपपत्तिः&nbsp;॥
            १८&nbsp;॥
         </p>
          
         <span xmlns="" class="pageinfo">[250]</span>
         
         
         <div xmlns="" class="lg">
            <span class="line">इदानीं तु यदाचारमत्यन्तमनुवर्तते&nbsp;।</span>
            <span class="line">तत्प्राच्यादिसमाख्याख्यमुपन्यस्तं विशेषणम्&nbsp;॥</span>
            
         </div>
         
         <p xmlns="">सर्वे हि देशाचाराः प्राच्यदाक्षिणात्यादिसमाख्यातैः पुरुषैः क्रियन्ते समाख्यावर्जितेषु
            च नोपलभ्यन्ते&nbsp;। तस्मात्समाख्याविशिष्टविध्यनुमानात्तत्संयुक्तप्रमाणपक्ष एव ज्यायानिति&nbsp;।
            तत्र समाधिः&nbsp;।
         </p>
         
         <div xmlns="" class="lg">
            <span class="line">आख्या हि देशसंयोगाद्यस्मात्कर्तृषु वर्त्तते&nbsp;।</span>
            <span class="line">आचाराणामतः प्राप्तो विधिर्देशविशेषणः&nbsp;॥</span>
            
         </div>
         
         <div xmlns="" class="lg">
            <span class="line">देशश्च दिग्विशिष्टः स्याद्दिग्रूपं चानवस्थितम्&nbsp;।</span>
            <span class="line">न च तद्देशसंबन्धादनाचारोऽनुवर्तते&nbsp;॥</span>
            
         </div>
         
         <div xmlns="" class="lg">
            <span class="line">निर्गतेष्वपि दृष्टत्वात्तद्गतेष्वप्यदर्शनात्&nbsp;।</span>
            
         </div>
         
         <p xmlns="">समाख्यायास्तावन्न देशादन्यन्निमित्तमस्ति तद्विशिष्टविधिविहिताश्चाऽऽचाराः केवलमेव तद्देशसंबन्धमनुवर्तेरन्&nbsp;।
            उभयथाऽपि तु व्यभिचारान्न देशनिमित्तसमाख्याविशिष्टविधानकल्पना घटते&nbsp;॥ १९&nbsp;॥
         </p>
          
         
         
         
         <p xmlns="">अपरस्त्वनयैवोपपत्त्या लब्धात्मीयपक्षोपपत्तिः प्रत्यवतिष्ठमान आह—‘<b>न स्याद्देशान्तेरष्विति चेत्</b>’ इति&nbsp;।
         </p>
         
         <div xmlns="" class="lg">
            <span class="line">यदि देशनिमित्तत्वात्समाख्या दूषिता त्वया&nbsp;।</span>
            <span class="line">शक्यमन्यनिमित्तत्वं वक्तुमम्या मया पुनः&nbsp;॥</span>
            
         </div>
         
         <div xmlns="" class="lg">
            <span class="line">सति देशनिमित्तत्वे न म्याद्देशान्तरेष्वियम्&nbsp;।</span>
            
         </div>
         <span xmlns="" class="pageinfo">[251]</span>
         
         <div xmlns="" class="lg">
            <span class="line">तस्मात्किमपि जात्यादि ध्रुवमस्या निबन्धनम्&nbsp;॥</span>
            
         </div>
         
         <div xmlns="" class="lg">
            <span class="line">अस्तु वा निर्निमित्तैव विशेक्ष्यति तथाऽपि तु&nbsp;।</span>
            <span class="line">लब्धाचारनिमित्तानां किं निमित्तान्तरेण नः&nbsp;॥</span>
            
         </div>
         
         <p xmlns="">तस्मादनिमित्तया समाख्ययैवाधिकारविशेषसिद्धेर्न व्यभिचारिदेशनिमित्तत्वमस्याः कल्पयितव्यमित्युक्तेऽभिधीयते&nbsp;॥
            २०&nbsp;॥
         </p>
          
         
         
         
         <div xmlns="" class="lg">
            <span class="line">संबन्धैर्बहुभिर्देशसमाख्या हि प्रवर्तते&nbsp;।</span>
            <span class="line">निवासभवजातत्वतदागमनहेतुभिः&nbsp;॥</span>
            
         </div>
         
         <p xmlns="">‘सोऽस्य<a id="N47" href="#n47"><sup>47</sup></a> निवासः’ तत्र<a id="N48" href="#n48"><sup>48</sup></a> भवस्तत्र<a id="N49" href="#n49"><sup>49</sup></a> जातस्तत<a id="N50" href="#n50"><sup>50</sup></a> आगत इत्येवमादिनिमित्तपरित्यागेन न कदाचित्प्राच्यादिसमाख्या वर्तते&nbsp;। न चैषा देशसंयोगं
            व्यभिचरति&nbsp;। न चैनामाचारोऽनुवर्तते तन्निवासिनामपि केषांचिदनाचरणाच्चिरनिर्गतपुत्रपौत्रादीनां
            च देशान्तरेष्वप्याचरणादिति न समाख्यया नियतविधिसिद्धिः&nbsp;। यत्तु मथुरामभिप्रस्थितो माथुर
            इति भाष्यकारेणोक्तं <a id="N51" href="#n51"><sup>51</sup></a>‘तत्तद्गच्छति पथि दूतयोरिति वा दूतविषयं कल्पयितव्यमप्रत्ययितोक्तत्वाद्वोपेक्षितव्यम्&nbsp;।
            सर्वस्मिन्नपि प्रस्थिते तद्धितस्मरणाभावात्&nbsp;॥ २१&nbsp;॥
         </p>
          
         
         
         
         <p xmlns="">इदानीं कर्तृविशेषणविशिष्टविध्यनुमानात्प्रतिहतः कर्माङ्गभूतप्राग्देशादिविध्यनुमानसंभवं
            मन्यमान आह—<b>‘कर्मधर्मो वा प्रवणवत्’</b> इति&nbsp;।
         </p>
         
         <div xmlns="" class="lg">
            <span class="line">प्रागुदक्प्रवणो यद्वत्प्राचीनप्रवणोऽपि वा&nbsp;।</span>
            <span class="line">देशो भवति कर्माङ्गं प्राग्देशादिस्तथा भवेत्&nbsp;॥ इति&nbsp;॥ २२&nbsp;॥</span>
            
         </div>
          
         <span xmlns="" class="pageinfo">[252]</span>
         
         
         
         <div xmlns="" class="lg">
            <span class="line"><b>‘तुल्यं तु कर्तृधर्मेण’</b> तच्चिह्‌नमनवस्थितम्&nbsp;।</span>
            <span class="line">दिक्कृष्णमृत्तिकाप्रायप्रभृतिव्यभिचारतः&nbsp;॥</span>
            
         </div>
         
         <div xmlns="" class="lg">
            <span class="line">प्राग्देशो यो हि केषांचित्सोऽन्येषां दक्षिणापथः&nbsp;।</span>
            <span class="line">तथोदक्प्रत्यगित्येवं नैकरूप्येण गम्यते&nbsp;॥</span>
            
         </div>
         
         <div xmlns="" class="lg">
            <span class="line">मृत्तिकाद्यपि यच्चिह्‪नं तत्रान्यत्र च तत्समम्&nbsp;।</span>
            <span class="line">होलाकादिविधिस्तस्मान्न तेनापि विशेष्यते&nbsp;॥</span>
            
         </div>
         
         <div xmlns="" class="lg">
            <span class="line">पुरुषापेक्षयाऽऽचारस्तस्मिन्नपि न दृश्यते&nbsp;।</span>
            <span class="line">अन्यस्मिन्नपि दृष्टश्च तस्माद्देशोऽप्यकारणमिति&nbsp;॥ २३&nbsp;॥</span>
            
         </div>
          
         <span xmlns="" class="trailer">( इति होलाकाधिकरणम्&nbsp;॥ ७&nbsp;॥ )</span>
          
         
         <span xmlns="" class="pageinfo">[252]</span>
         
         
         
         <p xmlns="">एकस्मात्पदात्प्रयोगनानात्वदर्शनादनेकार्थप्रतिभाने सति विकल्पदोषभयादनेकादृष्टशक्तिकल्पनाप्रसङ्गाच्च
            गौणमुख्यविभागमाश्रित्य व्यवस्थितशास्त्रप्रयोगबलेनाव्यवस्थिते लौकिकप्रयोगबाधाद्‪व्यवहारादिशब्दानामर्थनिर्णयः
            प्रतिपादितः&nbsp;। एवं पुनरेकस्मिन् गवादावर्थे गोगाव्यादयो बहवः शब्दाः प्रयुज्यन्ते तत्र
            वृद्धव्यवहारावगतप्रतिशब्दसमवायिवाचकशक्तिभेदोपपत्तेः शास्त्रस्थसर्वशब्दप्रयोगाणां च
            लौकिकशब्दैरविरोधात्पदपूर्वकत्वाच्च वाक्यात्मकशास्त्रव्यापारसिद्धेर्न पदगतसाध्वसाधुत्वप्रतिपादने
            व्यापारो भवति, इतरेतराश्रयत्वप्रसङ्गात्&nbsp;। तथा हि—
         </p>
         
         <div xmlns="" class="lg">
            <span class="line">लोकप्रसिद्धशब्दार्थवशं शास्त्रं प्रवर्तते&nbsp;।</span>
            <span class="line">अतो न लौकिकेष्वस्मात्साध्वसाधुत्वनिर्णयः&nbsp;॥</span>
            
         </div>
         
         <p xmlns="">वाक्यार्थेषु हि श्रुतिस्मृत्याचारविरोधदर्शनाद्बलाबलमानुपूर्व्येणावधृतमिह तु न विपरीतक्रमत्वात्&nbsp;।</p>
         <span xmlns="" class="pageinfo">[253]</span>
         
         <div xmlns="" class="lg">
            <span class="line">लोकादेवाधिगन्तव्या शब्दानां साध्वसाधुता&nbsp;।</span>
            <span class="line">वाचकावाचकत्वेन सा च नित्यं व्यवस्थिता&nbsp;॥</span>
            
         </div>
         
         <div xmlns="" class="lg">
            <span class="line">ध्वनिमात्राण्यसाधूनि वर्णा वा केवलात्मनाम्&nbsp;।</span>
            <span class="line">संघातोऽर्थानपेक्षो वा मातृकाद्युपदेशवत्&nbsp;॥</span>
            
         </div>
         
         <p xmlns="">तेन भेरीशङ्खादिशब्दा गकारककारादयः प्रत्येकं तद्वर्गा वाऽनर्थकत्वादपशब्दा इति लोकव्यवहारादेवार्थं
            न साधयन्तीत्यसाधवो गम्यन्ते&nbsp;। गाव्यादयः पुनर्गवादिवदेव साधयन्त्यर्थं तेभ्योऽपि वा
            शीघ्रतरं प्रसिद्धतरत्वादर्थप्रतीतिमुत्पादयन्तीति सत्यप्येकविषयानेकशब्दत्वे हस्तकरपाण्यादिशब्दवदर्थसाधनत्वात्साधुत्वेनावधार्यन्ते&nbsp;।
         </p>
         
         <div xmlns="" class="lg">
            <span class="line">ततश्चावाचकत्वेन यद्यसाधुत्वमुच्यते&nbsp;।</span>
            <span class="line">तस्य लोकविरुद्धत्वान्न ग्राह्यत्वं प्रतीयते&nbsp;॥</span>
            
         </div>
         
         <div xmlns="" class="lg">
            <span class="line">अदृष्टविषया चेत्स्यादेतेषां साध्वसाधुता&nbsp;।</span>
            <span class="line">वेदवाक्यैरनिर्दिष्टा न साऽस्त्यन्यप्रमाणिका&nbsp;॥</span>
            
         </div>
         
         <p xmlns="">प्रत्यक्षेण तावदुभयत्राप्यविशेषेण वर्णाः शुद्धाः प्रतीयन्ते&nbsp;। न तद्गते तत्समुदायगते
            वा साधुत्वासाधुत्वे&nbsp;। न वाऽननुभूतसंबन्धादनुमीयेते&nbsp;। तन्निराकरणाच्च तत्पूर्वकपुरुषवचननिराक्रियाऽपि
            सिद्धा&nbsp;। वेदवचनं पुनर्वस्तुस्वरूपतद्गतगुणदोषान्वाख्यानपरं विधिप्रतिषेधानपेक्षं नैव
            किंचित्प्रमाणत्वेन संभवति&nbsp;। साधुत्वासाधुत्वयोरननुष्ठानात्मकत्वाद्विधिप्रतिषेधविषयत्वम्&nbsp;।
            अभिधाभावनाकरणभूतयोर्विधेयत्वप्रतिषेध्यत्वसंभव इति चेन्न&nbsp;। प्रतिशब्दमनन्तविधिप्रतिषेधवाक्यानुमानकल्पनानुपपत्तेः&nbsp;।
         </p>
         
         <div xmlns="" class="lg">
            <span class="line">यो हि प्रतिपदं पाठं साधूनां नाध्यवस्यति&nbsp;।</span>
            <span class="line">विधिवाक्यानि तावन्ति स कथं प्रतिपत्स्यते&nbsp;।</span>
            
         </div>
         
         <div xmlns="" class="lg">
            <span class="line">अपशब्दाश्च शब्देभ्यो भूयस्त्वेन व्यवस्थिताः&nbsp;।</span>
            <span class="line">न कलञ्जादिवत्तेषां प्रतिषेध्यत्वसंभवः&nbsp;॥</span>
            
         </div>
         
         <p xmlns="">व्रीह्यादीनि हि कलञ्जादीनि च नियतजातिगुणादिरूपेण परिज्ञायमानपरिमाणत्वा<span class="pageinfo">[254]</span>द्विधिप्रतिषेधगोचरीमवन्ति<a id="N52" href="#n52"><sup>52</sup></a> न तु गवादिगाव्यादीनां जातिरूपेण व्यक्तिरूपेण वा विधिप्रतिषेधावुपपद्येते&nbsp;। न तावत्साध्वसाधुत्वे
            जातिगुणाद्यात्मकसामान्यरूपेण सर्वव्यक्तयनुगते विज्ञायेते यदालम्बनौ द्वावेव विधिप्रतिषेधावनुमीयेयातां
            साधुभिर्भाषेत नासाधुभिरिति&nbsp;।
         </p>
         
         <div xmlns="" class="lg">
            <span class="line">अविभक्ता हि शब्दत्वजातिः शब्दापशब्दयोः&nbsp;।</span>
            <span class="line">न त्ववान्तरसामान्ये केचिद्वर्गद्वयस्थिते&nbsp;॥</span>
            
         </div>
         
         <p xmlns="">तेन यद्येकैका व्यक्तिर्विधीयेत प्रतिषेध्येत वा ततो यावत्पदं वाक्यान्यनुमिमानस्त्रैलोक्यपूरणादप्यधिकानि
            स्मृतिमूलभूतानि वेदवाक्यान्यनुमिमीते&nbsp;। न च तावतां कोटिशतभागोऽप्याम्नातुं शक्यते&nbsp;।
            न चानाम्नातस्य स्मृतिमूलत्वम्&nbsp;। नित्यानुमेयश्रुतिमूलप्रतिषेधात्&nbsp;। न च वाचकत्वावाचकत्वनिबन्धनौ
            विधिप्रतिषेधौ संभवतः&nbsp;। सर्वेषां वाचकत्वात्&nbsp;।
         </p>
         
         <div xmlns="" class="lg">
            <span class="line">वाचकैर्भाषितव्यं हि प्राप्तत्वान्न विधीयते&nbsp;।</span>
            <span class="line">अवाचकनिषेधश्च नाप्राप्तेरवकल्पते&nbsp;॥</span>
            
         </div>
         
         <p xmlns="">न ह्युदकं पिबेदग्निं न पिबेदिति च विधिप्रतिषेधौ संभवतः&nbsp;। अवश्यं च व्याकरणस्मृतिमूलभूतसाधुविधिश्रुतिरसाधुप्रतिषेधश्रुतिरुभयं
            वा संयोगपृथक्त्वात् कल्पनीयम्&nbsp;। त्रिष्वपि च पक्षेषु साध्वनुशासनमात्रमेव सौकर्यादाश्रितम्&nbsp;।
            यदि ह्यपशब्दप्रतिषेधमूलं व्याकरणं ततस्तेषां बहुत्वादव्यवस्थितरूपत्वाच्च न स्वरूपमवगन्तुं
            शक्यत इति ‘पञ्च पञ्चनखा भक्ष्या’ इति स्मृतिन्यायेनानुगतविपरीतभाषणप्रतिषेधोऽर्थापत्तिसिद्धः
            स्मर्यते&nbsp;। साधुविधिपक्षे तु त एव स्मर्तव्याः&nbsp;। उभयपक्षे तु तदनुगमादेवेतरसिद्धेः प्रतिषेधविषयज्ञानोपपत्तिः&nbsp;।
            स एष व्याकरणस्य पक्षत्रयेऽप्येकानुगमनिबन्धनत्वात्कथंचित्संक्षेपोऽवकल्पते&nbsp;। ननु प्रतिशब्दं
            विधिप्रतिषेधावक्लृप्तिः&nbsp;। अनन्तवाक्यपाठासंभवादिष्टासंभवदर्शनार्थमेव होलाकाधिकरणेऽभिहितम्&nbsp;।
            <b>न तस्याऽऽकृतिवचनता न्याय्या न व्यक्तिवचनतेति</b>&nbsp;। तस्मादसंभवन्मूलत्वादपस्मृतिः&nbsp;।
         </p>
         
         <div xmlns="" class="lg">
            <span class="line">अथ प्राप्तश्च योऽर्थः स्यान्न स शास्त्रस्य गोचरः&nbsp;।</span>
            <span class="line">सिद्धः शब्दप्रयोगश्च लोकादेवार्थलक्षणः&nbsp;॥</span>
            
         </div>
         
         <p xmlns="">अथार्थलक्षणत्वेऽपि शास्त्रेण धर्माय प्रयोगनियमात्प्रयोगोत्पत्तिशास्त्रत्वं स्यादिति&nbsp;।
            तदनुपपन्नम्&nbsp;। नियमविषयासंभवात्&nbsp;।
         </p>
         
         <div xmlns="" class="lg">
            <span class="line">यस्य ह्यनियता प्राप्तिस्तच्छास्त्रेण नियम्यते&nbsp;।</span>
            <span class="line">नित्यप्राप्तप्रयोगस्तु न शब्दो नियमास्पदम्&nbsp;॥</span>
            
         </div>
         <span xmlns="" class="pageinfo">[255]</span>
         
         <div xmlns="" class="lg">
            <span class="line">यस्याप्यत्यन्तमप्राप्तिस्ततोऽन्यो न नियम्यते&nbsp;।</span>
            <span class="line">तव चात्यन्तमप्राप्तिर्गाव्यादेः प्राप्तता मम&nbsp;॥</span>
            
         </div>
         
         <p xmlns="">तेन पक्षद्वयेऽपि नियमानुपपत्तिः&nbsp;। कीदृशश्चात्र नियमः कल्प्येत&nbsp;। किं साधुभिरेव भाषितव्यमुत
            साधुभिर्भाषितव्यमेवेति&nbsp;।
         </p>
         
         <div xmlns="" class="lg">
            <span class="line">यदि साधुभिरेवेति नासाधोरप्रसङ्गतः&nbsp;।</span>
            <span class="line">नियतं भाषितव्यं चेन्मौने दोषः प्रसज्यते&nbsp;॥</span>
            
         </div>
         
         <p xmlns="">यदि ह्येकार्थाः साध्वसाधवोः विकल्पेन प्राप्नुयुस्ततः साधुनियमावकाशः स्यात्&nbsp;। त्वन्मते
            तु पुनः—
         </p>
         
         <div xmlns="" class="lg">
            <span class="line">अत्यन्तावाचकत्वात्तु नैवासाधुः प्रसज्यते&nbsp;।</span>
            <span class="line">यन्निवृत्तिफलः साधोर्नियमोऽत्रार्थवान्भवेत्&nbsp;॥</span>
            
         </div>
         
         <p xmlns="">अथ प्रमादाशक्तिकृतप्रसङ्गनिवृत्तिर्नियमं प्रयुञ्जीत&nbsp;। तदसत्&nbsp;।</p>
         
         <div xmlns="" class="lg">
            <span class="line">न हि शास्त्रशतेनापि प्रमादाशक्तिकारितात्&nbsp;।</span>
            <span class="line">निवर्त्यन्ते प्रयोक्तारः प्रयोगादिति दृश्यते&nbsp;॥</span>
            
         </div>
         
         <p xmlns="">दृष्टोऽपशब्दानामर्थाभिधाने प्रयोग इति चेत्&nbsp;। उच्यते—</p>
         
         <div xmlns="" class="lg">
            <span class="line">अन्योऽप्यक्षिनिकोचादेः प्रयोगोऽर्थेषु दृश्यते&nbsp;।</span>
            <span class="line">तन्निवृत्तिफलः कश्चिन्नियमो न च दृश्यते&nbsp;॥</span>
            
         </div>
         
         <p xmlns="">न च नियमानां प्रतिपक्षनिवृत्तिः प्रयोजनम्&nbsp;। पस्सिंख्याप्रयोजनत्वात्&nbsp;। न चायं परिसंख्याविषयो
            युज्यते&nbsp;। युगपत्प्राप्त्यभावात्&nbsp;।
         </p>
         
         <div xmlns="" class="lg">
            <span class="line">न वा दृष्टार्थतैवास्य प्रयोगस्योपपद्यते&nbsp;।</span>
            <span class="line">न हि दृष्टनिराकाङ्क्षाददृष्टमपि गम्यते&nbsp;॥</span>
            
         </div>
         
         <p xmlns="">न हि तादृशेष्वदृष्टकल्पनायामर्थापत्तिः प्रभवति&nbsp;। परार्थत्वाच्च फलश्रुतेरर्थवादत्वम्&nbsp;।
            न चासति फले शक्यमपूर्वं कल्पयितुम्&nbsp;।
         </p>
         
         <div xmlns="" class="lg">
            <span class="line">न चेदं नियमापूर्वमाश्रितं क्वेति गम्यते&nbsp;।</span>
            <span class="line">शब्दार्थश्रोतृततद्‪बुद्धिवक्त्रुच्चारणगोचरे&nbsp;॥</span>
            
         </div>
         
         <p xmlns="">शब्दस्य तावदत्यन्तपरार्थदृष्टार्थत्वान्ना पूर्वेण कश्चिदुपकारः&nbsp;। सत्यपि चाभिधानकर्मत्वेनार्थस्य
            प्राधान्ये दृष्टार्थेषु लोकव्यवहारेषु विनाऽप्यपूर्वेणाङ्गभावादपूर्वोपकारानुपयोगः&nbsp;।
            श्रोतुः पुनर्नियमविधिसंस्पर्शानन्तर्गतत्वादेवासंस्कार्यत्वम्&nbsp;। बुद्धयोश्च क्षणिकत्वान्न
            कालान्तरावस्थाय्यपूर्वाधारत्वोपपत्तिः&nbsp;।
         </p>
         
         <div xmlns="" class="lg">
            <span class="line">वक्ता तु भाषणे सर्वो गुणभूतो विधीयते&nbsp;।</span>
            <span class="line">न तस्य नियमापूर्वसंस्कार्यत्वनिरूपणम्&nbsp;॥</span>
            
         </div>
         
         <div xmlns="" class="lg">
            <span class="line">न प्रधानपदं चात्र विद्यते स्वर्गकामवत्&nbsp;।</span>
            <span class="pageinfo">[256]</span>
            <span class="line">न च षष्ठयुक्तसंबन्धात्स्वामित्वेन प्रधानतः&nbsp;॥</span>
            
         </div>
         
         <div xmlns="" class="lg">
            <span class="line">यत्तु दिङ्‌नियमापूर्वं भोजनादिषु कल्पितम्&nbsp;।</span>
            <span class="line">पुरुषार्थक्रियाद्वारं तदर्थं तत्प्रतीयते&nbsp;॥</span>
            
         </div>
         
         <p xmlns="">न चेहोच्चारणमुच्चारयित्रर्थं येन भोजनादिसमत्वं प्रतिपद्येत&nbsp;। स्वरूपेण पुनर्भङिगत्वाद्‌बुद्धिवदेवासंस्कारार्हम्&nbsp;।</p>
         
         <div xmlns="" class="lg">
            <span class="line">एवं चावेदमूलत्वान्न धर्मनियमार्थता&nbsp;।</span>
            <span class="line">युक्ता शब्दस्मृतेर्वक्तुं न चास्याः शास्त्रता स्वयम्&nbsp;॥</span>
            
         </div>
         
         <p xmlns="">तदुक्तं ‘प्रयोगशास्त्रमिति चेन्नासन्नियमात् ’ इति&nbsp;।</p>
         
         <div xmlns="" class="lg">
            <span class="line">नहि व्याकरणादीनां वेदत्वेन स्वतन्त्रता&nbsp;।</span>
            <span class="line">पुरुषाधीनवृत्तेश्च सापेक्षस्याप्रमाणता&nbsp;॥</span>
            
         </div>
         
         <p xmlns="">सर्वत्र हि पौरुषेयाद्वचनादेवमयं पुरुषो वेदेति प्रत्ययस्तेन कर्त्रभिप्रायप्रकाशनमात्रोपयुक्तत्वाद्व‌याकरणान्नैव
            शब्दगतसाध्वसाधुविभागः प्रतीयते&nbsp;।
         </p>
         
         <div xmlns="" class="lg">
            <span class="line">न च स्मृत्यन्तरं किं चिद्‌दृष्टं तत्कार्यगोचरम्&nbsp;।</span>
            <span class="line">दृढं श्रुत्यनुमानं स्याद्येनोपनयनादिवत्&nbsp;॥</span>
            
         </div>
         
         <p xmlns="">प्रायेण मनुगौतमवसिष्ठादिप्रणीताः समानेष्वर्थेषु धर्मसंहिता वर्तन्ते&nbsp;। तेनाविगानात्ताभ्य
            एव श्रुतयः स्वनुमानाः&nbsp;। न च व्याकरणस्य ताभिः समानार्थत्वम्&nbsp;।
         </p>
         
         <div xmlns="" class="lg">
            <span class="line">परस्परेण चाऽऽचार्या विगीतवचनाः स्थिताः&nbsp;।</span>
            <span class="line">सू्त्रवार्तिकभाष्येषु किं तत्राध्यवसीयताम्&nbsp;।</span>
            
         </div>
         
         <div xmlns="" class="lg">
            <span class="line">न तावत्सूत्रकारेण किंचिदुक्तं प्रयोजनम्&nbsp;।</span>
            <span class="line">कथं चैतावति ग्रन्थे स्यात्प्रयोजनविस्मृतिः&nbsp;॥</span>
            
         </div>
         
         <p xmlns="">येष्वपि तद्ग्रन्थेषु विस्पष्टान्यादित एवाऽऽरभ्य प्रयोजनानि ज्ञायन्ते न चैषां श्रवणग्रहणधारणेषु
            महान्खेदस्तेष्वपि जिज्ञासूत्साहार्थं पूर्वं प्रयोजनान्येव निबध्यन्ते, ‘धर्मं व्याख्यास्यामो,’
            <a id="N53" href="#n53"><sup>53</sup></a>‘यज्ञं व्याख्यास्यामः’ इत्येवमादिभिः&nbsp;। इह पुनरत्यन्तकष्टं व्याकरणं प्रणयता सूत्रकारेण
            धर्मार्थकाममोक्षाणां न कस्यचित्प्रयोजनत्वमाश्रितम्&nbsp;। न च सर्वप्रधाने वस्तुन्यनादरो
            युक्तः&nbsp;। सुज्ञातत्वं पुनरीदृशं येनाद्यापि विवदन्ते&nbsp;।
         </p>
         
         <div xmlns="" class="lg">
            <span class="line">धर्मश्च फलसंबद्धं कर्म यागादि वर्ण्यते&nbsp;।</span>
            <span class="line">न च व्याकरणे किंचित्तादृक्कर्मोपदिश्यते&nbsp;॥</span>
            
         </div>
         
         <div xmlns="" class="lg">
            <span class="line">धर्मत्वं यच्च विज्ञानशास्त्रपूर्वप्रयोगयोः&nbsp;।</span>
            <span class="line">यथेष्टं वर्णितं तच्च न शास्त्रसदृशं मतम्&nbsp;॥</span>
            
         </div>
         
         <p xmlns="">शास्त्रार्थो हि निरूपितरूपो भवति&nbsp;। इह च ज्ञानधर्मत्वमुपन्यस्याधर्मप्रसङ्गभीतेन <span class="pageinfo">[257]</span>शास्त्रपूर्वप्रयोगेऽभ्युदय इति वार्तिककारेणोक्तम्&nbsp;। भाष्यकार आह—<b>अथ वा पुनरस्तु ज्ञाने धर्म इति</b>&nbsp;। न चैवमनियमेन धर्मत्वावधारणं युक्तम्&nbsp;।
         </p>
         
         <div xmlns="" class="lg">
            <span class="line">संबद्धयोश्च धर्मत्वं यदैकस्यावधार्यते&nbsp;।</span>
            <span class="line">तदेतरत्तदर्थंत्वान्न धर्मत्वेन गम्यते&nbsp;॥</span>
            
         </div>
         
         <p xmlns="">तदिह यदि तावज्ज्ञानमेव धर्मत्वेनावधारितं ततो लोकप्रसिद्धस्यैव प्रयोगस्य ज्ञानात्तु
            निष्पादितत्वेन सत्यामप्युपकारनिर्वृत्तौ वाजिनादिवत्प्रयोजकत्वाभावः&nbsp;। शास्त्रपूर्वकप्रयोगपक्षे
            तु ज्ञानस्य तदङ्गत्वेन निराकाङ्क्षभूतत्वात्&nbsp;। असत्यां प्रयोजनान्तराकाङ्क्षायां यद्यपि
            काचित्फले श्रुतिर्भवेत्साऽपि ‘द्रव्यसंस्कारकर्म’<a id="N54" href="#n54"><sup>54</sup></a> इत्यनेन न्यायेनार्थवादतया ज्ञायते&nbsp;। न हि समानाध्वनोः परस्मिन्फलवति ज्ञाते पूर्वस्यापि
            फलवत्ता ज्ञायत इति वर्णितमेतत्&nbsp;। <b>“योऽश्वमेधेन यजते य उ चैनमेवं वेद” इति</b>&nbsp;। किं च—
         </p>
         
         <div xmlns="" class="lg">
            <span class="line">आदिमत्त्वाच्च धर्मत्वं नैव ज्ञातप्रयोगयोः&nbsp;।</span>
            <span class="line">न हि व्याकरणापेक्षा वर्तते वैदिकी श्रुतिः&nbsp;॥</span>
            
         </div>
         
         <p xmlns="">यन्नाम ज्ञानं नित्येन वेदेनैव क्रियते तत्र तत्पूर्वकप्रयोगविधानं फलायोपपद्यते&nbsp;। व्याकरणज्ञानं
            तु पौरुषेयं ग्रन्थाधीनत्वान्मन्त्रार्थवादगतानित्यसंयोगपरिहारन्यायेनानादिवेदविषयत्वेन
            नावधार्यते&nbsp;।
         </p>
         
         <div xmlns="" class="lg">
            <span class="line">न च व्याकरणं नित्यं कथंचिदवगम्यते&nbsp;।</span>
            <span class="line">कर्तृस्मृतिद्रढिम्ना हि नित्यपक्षनिराक्रिया&nbsp;॥</span>
            
         </div>
         
         <p xmlns="">अथापि व्यवहारनित्यतान्यायेन पौरुषेयव्याकरणपरम्पराऽनादिः कल्प्येत तथाऽपि <b>उक्तं तु शब्दपूर्वत्वम्</b><a id="N55" href="#n55"><sup>55</sup></a> इत्यस्य न्यायस्य स्थितत्वात्&nbsp;। अनेकपुरुषकृतमपि सद्वयाकरणं वेदालम्बनत्वं न प्रतिपद्यते&nbsp;।
         </p>
         
         <div xmlns="" class="lg">
            <span class="line">न च व्याकरणत्वाख्या जातिः काचिद्वयवस्थिता&nbsp;।</span>
            <span class="line">अनित्ये वाक्यसंघाते सा जातिः क्वावतिष्ठताम्&nbsp;॥</span>
            
         </div>
         
         <p xmlns="">अथ ‘लक्ष्यलक्षणे व्याकरणम्’<a id="N56" href="#n56"><sup>56</sup></a> इति सत्यपि लक्षणांशकृत्रिमत्वे लक्ष्यांशेन नित्येन नित्यो विधिरुपपत्स्यत इति&nbsp;। तदनुपपन्नम्&nbsp;।
            कुतः—
         </p>
         
         <div xmlns="" class="lg">
            <span class="line">अत्यन्तभिन्नरूपत्वाल्लक्ष्याणां लक्षणादिना&nbsp;।</span>
            <span class="line">नैकमालम्बनं किंचिद्विधेरस्तीत्युदाहृतम्&nbsp;॥</span>
            
         </div>
         
         <p xmlns="">ननु वेद एव व्याकरणनित्यत्वं दृश्यते&nbsp;। यथाऽऽह—<b>तस्मादेषा व्याकृता वागुद्यत इति</b><a id="N57" href="#n57"><sup>57</sup></a>&nbsp;। नैतदस्ति&nbsp;।
         </p>
         <span xmlns="" class="pageinfo">[258]</span>
         
         <div xmlns="" class="lg">
            <span class="line">व्याकृता संप्रदायेन वाणी नित्यैव वैदिकी&nbsp;।</span>
            <span class="line">अनूदितोच्यमानेयं कर्मस्वाध्यायकालयोः&nbsp;॥</span>
            
         </div>
         
         <p xmlns="">अव्याकृताया हि लौकिक्या वाचः शिष्याचार्यसंबन्धेन स्वरवर्णमात्राक्रमैरविप्लुतरूपैर्निरूपिताकारैरेव
            वैदिकी व्याकृतेत्युच्यते&nbsp;। तस्याश्च मन्त्रब्राह्मणात्मिकायाः कर्मसु ज्ञाने प्रयोगे
            च धर्मोऽस्त्येव&nbsp;। यदपि <b>चैकः शब्दः सभ्यग्<a id="N58" href="#n58"><sup>58</sup></a> ज्ञातः सुप्रयुक्तः शास्त्रान्वितः स्वर्गे लोके कामधुग्भवतीति</b> तदपि स्वाध्यायप्रशंसाशेषभूतमेव&nbsp;। <b>‘अहरहः स्वाध्यायमधीयीत”</b> इत्यत्र <b>‘अप्येकामृचं यजुः साम वा’</b> इत्येतदवश्यकर्तव्यतानियमार्थमुक्तम्&nbsp;।
         </p>
         
         <div xmlns="" class="lg">
            <span class="line">योऽपि मन्त्रं समस्तं हि नाधीयीताप्यशक्तितः&nbsp;।</span>
            <span class="line">तस्य शास्त्रान्वितः शब्द एकोऽपि स्वर्गकामधुक्&nbsp;॥</span>
            
         </div>
         
         <p xmlns=""><b>शास्त्रान्वित</b> इति च यथास्वाध्यायमनुगत इत्यर्थः&nbsp;। <b>सम्यक्प्रयुक्त</b> इति चोपनयनोपसदनगुरुशुश्रूषादर्भपवित्रपाणित्वादीतिकर्तव्यतोपपन्नत्वाश्रयणेनोक्तम्&nbsp;।
            यदपि च <b>“तस्माद् ब्राह्मणेन न म्लेच्छितवै नापभाषितवै म्लेच्छो ह वा एष यदपशब्दः”</b> इति, तत्संप्रदायागतवैदिकशब्दविनाशप्रतिषेधार्थमेव&nbsp;। वैदिकाच्चापेतत्वाल्लौकिकस्यापशब्दत्वं
            संभवति&nbsp;। सुज्ञानं च&nbsp;। न च लौकिकादप्यपेतोऽपशब्दो नाम कश्चिदस्ति&nbsp;। गाव्यादीनामपि शब्दानां
            श्रोत्रग्राह्यत्वेन शब्दशब्दवाच्यत्वशब्दबुद्धिग्राह्यत्वशब्दत्वानुगमदर्शनात्&nbsp;। अथाप्यवश्यं
            लौकिकादप्यपेतोऽपशब्द आश्रयणीयः&nbsp;। तथाऽपि <b>“न म्लेच्छभाषां शिक्षेत”</b> इत्येवमादिस्मृत्यनुसरणेन हिमवद्विन्ध्यान्तरालकृष्णमृगसंचरणाद्युपलक्षितधर्माधिकृतार्यावर्तनिवासिव्यतिरिक्तबर्बरादिभाषागतस्य
            म्लेच्छितत्वसमानाधिकरणापशब्दत्वज्ञानात्तेन भाषणं प्रतिषिध्यते&nbsp;। युक्तं च तस्याशेषतदीयाचरणवत्परिहरणीयत्वं
            नत्वार्यावर्तनिवासिप्रयुक्तेषु गाव्यादिषु म्लेच्छतिधात्वर्थानुगमः कश्चित्&nbsp;। येन तदनाचारितत्वेनापवृत्तवदपशब्दत्वं
            निरूप्यते&nbsp;। यदपि च “आहिताग्निरपशब्दं प्रयुज्य प्रायश्चित्तीयां सारस्वतीमिष्टिं निर्वपेत्
            ” इति&nbsp;। तदप्यनृतवादबैदिकशब्दविनाशम्लेच्छभाषाप्रयोगाश्रयमेव वेदितव्यं न तु व्याकरणानुगतव्यतिरिक्तशब्दप्रयोगविषयम्&nbsp;।
            तथाहि—
         </p>
         
         <div xmlns="" class="lg">
            <span class="line">कथं नामेदृशात्कार्यात्सर्व एवाऽऽहिताग्नयः&nbsp;।</span>
            <span class="line">प्रवर्त्तेरन्कथं चान्यैर्न निन्द्येरन्नशिष्टवत्&nbsp;॥</span>
            
         </div>
         
         <p xmlns="">प्रायेण हि शिष्टानां धर्माचारप्रणिहितचेतसां कश्चिदेव प्रमादादल्पोऽनाचारो भवति&nbsp;। गाव्यादिशब्दप्रयोगेषु
            पुनर्न केषांचिदप्यनाचारबुद्धिः&nbsp;। न च कलञ्जादिभक्षणवद्वि<span class="pageinfo">[259]</span>चिकित्सा गर्हा वा दृश्यते&nbsp;। न चाऽऽहिताग्निसहस्रेऽप्येकस्त्वदभिमतसाधुशब्दैरेव व्यवहरमाणो
            दृश्यते&nbsp;।
         </p>
         
         <div xmlns="" class="lg">
            <span class="line">कल्पसूत्रस्मृतिग्रन्थमीमांसागृह्यकारिणः&nbsp;।</span>
            <span class="line">शिष्टा दृष्टाः प्रयुञ्जाना अपशब्दाननेकशः&nbsp;॥</span>
            
         </div>
         
         <p xmlns="">‘ समानमितरच्छयेनेन ’ इत्यादितकारान्तप्रथमान्तनपुंसकप्रयोगेषु मशकेन तत्र तत्र प्रयुक्तं,
            <b>“ समानमितरं ज्योतिष्टोमेन ” “ समानमितरं गवा एेकाहिकेन ” इति</b> सूत्रकारेणाप्यभिहितम्<a id="N59" href="#n59"><sup>59</sup></a>&nbsp;। “ अहीने बहिष्पवमानैः सदसि स्तुवीरन् ” इति कर्त्रभिप्रायक्रियाफलवर्जितेऽप्यृत्विक्कर्तृके
            स्तवने “ यजन्ति याजका ” इतिवत्परस्मैपदे प्रयोक्तव्ये व्याकरणमनपेक्ष्याऽऽत्मनेपदं प्रयुक्तम्&nbsp;।
            तथाऽऽश्वलायनेन “ प्रत्यसित्वा प्रायश्चित्तुं जुहयुः ” इति समासेऽपि ल्यम्न प्रयुक्तः&nbsp;।
            आज्येनाक्षिणी आज्य इत्यसमासेऽपि प्रयुक्तः&nbsp;। तथा शिक्षायां नारदेन “ प्रत्यूषे ब्रह्म
            चिन्तयेत् ” इति गाव्यादिशब्दतुल्य एव प्रयुक्तः&nbsp;। तथा मनुनाऽपि “ ज्ञातारः सन्ति मेत्युक्त्वा
            ” इत्यत्र सन्ति म इत्युक्त्वेति वक्तव्ये व्याकरणमनपेक्ष्यैव संहिता कृता&nbsp;। तथा मीमांसायामपि
            <b>गव्यस्य च तदादिषु’</b><a id="N60" href="#n60"><sup>60</sup></a> इति गोर्विकारावयवविषयसाधुप्रयोगयोग्यः शब्दोऽन्यत्रैव गवामयने प्रयुक्तः&nbsp;। तथा <b>‘द्यावोस्तथेति चेत्’<a id="N61" href="#n61"><sup>61</sup></a> इति</b> द्यावापृथिव्योरिति वक्तव्ये लक्षणहीनमेव बहु प्रयुक्तम्&nbsp;। तथा गृह्यकारेण मूर्धन्यभिघ्राणमिति
            वक्तव्ये मूर्धन्यभिजिघ्राणमित्यविषये जिघ्रादेशः प्रयुक्तः&nbsp;। कात्स्न्‌र्येऽपि व्याकरणस्य
            निरुक्ते हीनलक्षणाः प्रयोगा बहवो यद्वद्ब्राह्यणो ब्रवणादिति&nbsp;। संवत्सरं शाशयाना इत्येतन्मन्त्रगतमण्डूकविषयब्राह्मणशब्दनिर्वचने
            क्रियमाणे वचनशीलत्वनिमित्ततां दर्शयता ब्रुवो वचिरिति वच्यादेशमकृत्वैव ब्रवणादिति प्रयुक्तम्&nbsp;।
         </p>
         
         <div xmlns="" class="lg">
            <span class="line">अन्तो नास्त्यपशब्दानामितिहासपुराणयोः&nbsp;।</span>
            <span class="line">तथोभाभ्यादिरूपाणां हस्तिशिक्षादिकारिणाम्&nbsp;॥</span>
            
         </div>
         
         <p xmlns="">युगपदुभाभ्यां दन्ताभ्यां यः प्रहारः स उभाभ्य इति सर्वैः पालकार्यराजपुत्रादिभिर्व्याकरणानपेक्षमेव
            प्रयुक्तम्&nbsp;।
         </p>
         
         <div xmlns="" class="lg">
            <span class="line">वेदेष्वपि प्रयोगास्ते भूयांसोऽध्येतृसंमताः&nbsp;।</span>
            <span class="line">सामान्यं छान्दसं वाऽपि येषां नास्त्येव लक्षणम्&nbsp;॥</span>
            
         </div>
         
         <p xmlns="">न हि ते सुप्तिङुपग्रहादिव्यत्ययेन नापि कतिपयाधिकारदृष्टेन ‘बहुलं छन्दसि’ इत्यनेन सिध्यन्ति&nbsp;।
            तद्यथा <b>मध्यं आपस्य तिष्ठति&nbsp;। नीचीनवारं वरुणः कबन्धमिति</b><a id="N62" href="#n62"><sup>62</sup></a>&nbsp;। <span class="pageinfo">[260]</span>न ह्यपामित्यस्य नित्यस्त्रीलिङ्गबहुवचनविषयव्यञ्जनान्तप्रातिपदिकपरपष्ठयाऽन्वाख्यानादापस्येत्येतद्रूपं
            लक्षणानुगतं दृश्यते&nbsp;। नापि द्वारशब्दस्य स्थाने लाटभाषातोऽन्यत्र वारशब्दः संभवति&nbsp;।
            तेनानारम्य एवायं विषयव्याप्त्यसंभवात्&nbsp;।
         </p>
         
         <div xmlns="" class="lg">
            <span class="line">शब्दानुगमरूपोऽर्थो यत्र व्याकरणं कृतम्&nbsp;।</span>
            <span class="line">येऽपि व्याकरणस्यैव परे पारे प्रतिष्ठिताः&nbsp;॥</span>
            
         </div>
         
         <div xmlns="" class="lg">
            <span class="line">सुतरां तेऽपि गाव्यादितुल्यानेव प्रयुञ्जते&nbsp;।</span>
            <span class="line">सूत्रवार्तिकभाष्येषु दृश्यते चापशब्दनम्&nbsp;॥</span>
            
         </div>
         
         <div xmlns="" class="lg">
            <span class="line">अश्वारूढाः कथं चाश्वान्विस्मरेयुः सचेतनाः&nbsp;।</span>
            
         </div>
         
         <p xmlns="">सूत्रे तावत् ‘जनिकर्तुः प्रकृतिः’<a id="N63" href="#n63"><sup>63</sup></a> इत्यत्र हि द्वावपशब्दौ जनिशब्देन हि इक्श्तिपौ <b>धातुनिर्देश</b> इत्यनेन लक्षणेनान्वितो धातुरेव निर्दिश्यते&nbsp;। न च तस्य कर्तुः प्रकृतेरपादानसंज्ञेष्यते&nbsp;।
            जायमानस्य पुनरर्थस्य जनिशब्दो वाचकतया नैव लक्षणेनानुगतः&nbsp;। तेनायं दरिद्र इवाश्वशब्दो
            जनिमात्रवाचित्वात्तदर्थं प्रत्यसाधुरेव विज्ञायते&nbsp;। तथा&nbsp;। <b>‘तृजकाभ्यां कर्तरि’<a id="N64" href="#n64"><sup>64</sup></a> इति</b> प्रतिषिद्धषष्ठीसमासप्रयोगाद्व्याकरणफलपरित्यागः&nbsp;। एवं <b>तत्प्रयोजक इति</b><a id="N65" href="#n65"><sup>65</sup></a> प्रतिषिद्ध एव समासः&nbsp;। तथा वार्तिकेऽपि दम्भेर्हलग्रहणस्य जातिवाचकत्वात्सिद्धमिति&nbsp;।
            तथा ‘आन्यभाव्यं तु कालशब्दव्यवायात्’ इति&nbsp;। अत्र क्लेशेन समासं कल्पयित्वा ततः समाससंज्ञया
            गुणवचनसंज्ञायां बाधितायां ‘गुणवचनब्राह्यणादिभ्यः’<a id="N66" href="#n66"><sup>66</sup></a> इति लक्षणेनासंसृष्ट एव ष्यञ्प्रयुक्तः&nbsp;। भाष्येऽप्यविरविकन्यायेनेति द्वंद्वगर्भे तत्पुरुषे
            पूर्वसमासपूर्वपदस्थायाः सुपः <b>‘सुपो धातुप्रातिपदिकयोः’<a id="N67" href="#n67"><sup>67</sup></a> इति</b> प्रत्यक्षोपदिष्टोऽपि लुङ्न कृतः&nbsp;। तथाऽन्यथा कृत्वा चोदितमन्यथा कृत्वा परिहार इति&nbsp;।
            ‘अन्यथैवं कथम्’<a id="N68" href="#n68"><sup>68</sup></a> इत्यन्वाख्यातसाधुत्वोऽपि णमुल् न प्रयुक्तः&nbsp;। न चैषां निपातनैः साधुत्वसिद्धिः&nbsp;। कुतः—
         </p>
         
         <div xmlns="" class="lg">
            <span class="line">येषामनुगमो नास्ति ते सिध्येयुर्निपातनैः&nbsp;।</span>
            <span class="line">अन्यथानुगतानां तु प्रयोगं बाधते स्मृतिः&nbsp;॥</span>
            
         </div>
         
         <div xmlns="" class="lg">
            <span class="line">स्मृत्याचारविरोधे हि स्मृतिरेव बलीयसी&nbsp;।</span>
            <span class="line">प्रत्यक्षप्रतिषेधाच्च जनिकर्त्राद्यसाधुता&nbsp;॥</span>
            
         </div>
         
         <p xmlns="">प्रत्यक्षस्मृतिविरोधे तु लक्षणरहितस्यापि प्रयोगादेव शिष्टाचारभूतादवयवानुगमस्मृतिमनुमाय
            निपातनात्साधुत्वसिद्धिः&nbsp;। न च लक्षणशब्दानां स्वात्मनि क्रियाविरोधादात्मार्थत्वाभावाद्वा
            लक्षणानुगतिरनादरणीया&nbsp;।
         </p>
         
         <div xmlns="" class="lg">
            <span class="line">प्रदेशान्तरसिद्धेन लक्षणेनानुगम्यते&nbsp;।</span>
            <span class="line">देशान्तरस्थितः शब्दो लक्ष्यभूतोऽन्यशब्दवत्&nbsp;॥</span>
            
         </div>
         <span xmlns="" class="pageinfo">[261]</span>
         
         <p xmlns="">तथा च ‘कुत्वं कस्मान्न भवति वृद्धिः’<a id="N69" href="#n69"><sup>69</sup></a> इति&nbsp;। कोऽयं शब्द इत्यादिषु लक्षणानुगमादरः सर्वत्राऽऽश्रितः। यदि च लक्षणशब्देषु लक्षणं
            न प्रवर्तेत, ततः सर्वं व्याकरणमपशब्दैरेव निबद्धं स्यात्&nbsp;। अर्धवैशसदर्शनात्तु प्रमाणत्वहानिः&nbsp;।
            अथोच्येत यज्ञप्रयोगविषय एव साधुभाषणनियमो न सूत्रकारव्याख्यानादिक्रियास्विति&nbsp;। तदसत्&nbsp;।
            <b>स्वर्गे लोके कामधुगिति</b> फलवत्त्वोपन्यासात्&nbsp;। सारस्वतीविधावाहिताग्निग्रहणार्थवत्त्वात्&nbsp;। इतरथा ह्याहिताग्निरेव
            यज्ञेष्वधिक्रियत इति तद्गोचरेऽपशब्दप्रयोगे निष्प्रयोजनमेवाऽऽहिताग्निग्रहणं भवेत्&nbsp;।
            योऽपि च ज्योतिष्टोमप्रकरणे वाजसनेयिनां “<b>तस्माद्ब्राह्मणो न म्लेच्छेत्</b>” इति प्रतिषेधः कर्माङ्गत्वेन ज्ञायते सोऽपि गुरुसंप्रदायक्रमागतमन्त्रप्रयोगविनाशविषय
            एव म्लेच्छभाषाप्रतिषेधार्थो वेति पूर्ववदेव नेतव्यः&nbsp;। यदपि च ‘केषां शब्दानाम्’<a id="N70" href="#n70"><sup>70</sup></a> इति प्रश्नानन्तरं ‘लौकिकानां वैदिकानां च’ इति विवेककथनं तदपि बहूनां ताव त्प्रत्यक्षप्रत्यभिज्ञानाल्लोकवेदयोरभेदे
            सति स्तोकप्रविभागापेक्षं नैवेदमत्यन्तभेदाश्रयसदृशमभिधीयमानं शोभते न च लौकिकमध्ये गौरश्वः
            पुरुषो हस्तीत्येवमादयः सर्वे वेदसाधारणा वेदादेव वोद्ध‍ृत्य लोकेन प्रयुक्ता उदाहर्तुं
            न्याय्याः&nbsp;। य एव हि भाषायामित्येव स्मर्यन्ते, न च क्वचिदपि वेदे दृष्टपूर्वा इत्येवं
            संभावयितुं शक्यन्ते त एवोदाहर्तव्याः&nbsp;। वैदिकोदाहरणेष्वपि च लोकप्रसिद्धा एव शमादय उदाहृताः&nbsp;।
            न च वाक्योदाहरणेन लौकिकेभ्यो भिद्यन्ते&nbsp;। वाक्यानां व्याकरणेनानन्वाख्यानात्&nbsp;। अतश्छान्दसान्येव
            कानि चित् “<b>गृभ्णामि</b>” “<b>दत्वायाथ</b>” इत्येवमादीन्युदाहर्तुं योग्यानि न “<b>शंनो देवीः</b>” इत्येवमादीनि&nbsp;। छान्दसोदाहरणं च कुतः ‘सिद्धे’ ‘लोकत’<a id="N71" href="#n71"><sup>71</sup></a> इत्यनेन प्रत्यासन्नेनैव व्याहन्येत&nbsp;। यदि च लौकिकानामन्वाख्यानं क्रियेत्, ततः सुतरां
            गाव्यादय एवान्वाख्येयास्तेषां व्यवस्थितं लौकिकत्वं वेदेष्वप्रगोगात्&nbsp;। पुनरध्येतृभिर्वेदादेवोद्ध‍ृत्योद्ध‍ृत्य
            प्रयुक्ता इति शक्यं वक्तुम्&nbsp;। तथा च मनुनाऽप्युक्तम्&nbsp;। वेदशब्देम्य एवाऽऽदौ पृथक् संस्था
            विनिर्मम इति&nbsp;। दृश्यन्ते चाद्यत्वेऽपि श्रोत्रिया लौकिकेऽप्यर्थे विवक्षिते तद्भाषासमानार्थान्सकलमन्त्रानप्युदाहरन्तः
            किमङ्ग पुनः पादान्पदानि वा&nbsp;। न चाऽऽश्रितप्रतिपदपाठानां वैदिकानां लक्षणेन कार्यम्&nbsp;।
            न चैषां गुरुमुखात्साधीयो लक्षणमस्ति ‘दृष्टानुविधित्वाच्छन्दस’ इति स्वयमेव लक्षणस्याऽऽम्नानाधीनत्वेन
            मन्दप्रयोजनत्वमुक्तम्&nbsp;।
         </p>
         
         <div xmlns="" class="lg">
            <span class="line">यथैव लोकसिद्धत्वात्कृष्यादेर्लक्षणं वृथा&nbsp;।</span>
            <span class="line">तथैव वेदसिद्धानां शब्दानां लक्षणं वृथा&nbsp;॥</span>
            
         </div>
         
         <div xmlns="" class="lg">
            <span class="line">रक्षाद्यपि यदत्रोक्तमन्वाख्यानप्रयोजनम्&nbsp;।</span>
            <span class="line">न तदप्यन्यतः सिद्धेरल्पसिद्धेस्ततोऽपि वा&nbsp;॥</span>
            
         </div>
         <span xmlns="" class="pageinfo">[262]</span>
         
         <p xmlns="">शिष्याचार्यसंबन्धो हि महान्वेदरक्षाहेतुर्व्याकरणानधीनस्यापि वेदक्रमस्याध्ययनेनैव रक्ष्यमाणत्वात्&nbsp;।
            तद्विनाशेऽपि च विशिष्टतरदोषप्रसङ्गात्&nbsp;। उक्तं च—
         </p>
         
         <div xmlns="" class="lg">
            <span class="line">निराकाङ्क्षी भवेल्लक्ष्यं येन तन्नाम लक्षणम्&nbsp;।</span>
            <span class="line">शतांशमात्रसिद्धौ तु तेन मन्दं प्रयोजनम्&nbsp;॥</span>
            
         </div>
         
         <div xmlns="" class="lg">
            <span class="line">समाम्नायप्रसिद्धेऽपि सामवेदेऽस्ति लक्षणम्&nbsp;।</span>
            <span class="line">तद्युक्तं कृत्स्नसिद्धित्वात्कर्तव्यार्थेन चार्थवत्&nbsp;॥</span>
            
         </div>
         
         <p xmlns="">औच्छिक्ये हि सर्वाणि सामपर्वाणि यथाक्रमं लक्षणेनानुगतानि ततश्च समस्तसामरूपसिद्धेर्निराकाङ्क्षत्त्वं
            भवति&nbsp;। ब्राह्मणविधिवशेन च, ऋगन्तरसंचारणायां प्रस्तावादिपञ्चधाविभागेन लक्षणोपयोगः&nbsp;।
            पदानुगममात्रनिवृत्तव्यापारेण तु व्याकरणेन विशिष्टपदरचनात्मकवाक्यसंघातरूपाणामसंभवत्कर्तव्यपदवाक्यानां
            मन्दमिव रक्षितव्यं दृश्यते&nbsp;।
         </p>
         
         <div xmlns="" class="lg">
            <span class="line">लक्षयेद्यः समाम्नायात्पदवाक्यक्रमान् बहून्&nbsp;।</span>
            <span class="line">स लक्षयेत्तरामल्पं प्रकृतिप्रत्ययक्रमम्&nbsp;॥</span>
            
         </div>
         
         <p xmlns="">किं च—</p>
         
         <div xmlns="" class="lg">
            <span class="line">यदि व्याकरणाद्रक्षां मन्वीरन्वेदवादिनः&nbsp;।</span>
            <span class="line">वैयाकरणगेहेषु छिन्द्युस्ते वेदसंशयान्&nbsp;॥</span>
            
         </div>
         
         <div xmlns="" class="lg">
            <span class="line">कक्षावलम्बिनं नित्यं को नाम करकं वहन्&nbsp;।</span>
            <span class="line">तमनादृत्य शौचार्थमन्यतः कर्तुमर्हति&nbsp;॥</span>
            
         </div>
         
         <div xmlns="" class="lg">
            <span class="line">लोके यस्य यदर्थत्वमाप्ता वा यत्र ये मताः&nbsp;।</span>
            <span class="line">तेन तेभ्यश्च तद्वस्तु यथावदवगम्यते&nbsp;॥</span>
            
         </div>
         
         <div xmlns="" class="lg">
            <span class="line">आयुर्वेदं चिकित्सासु प्रायेण विनियुज्यते&nbsp;।</span>
            <span class="line">व्याधितत्त्वौषधज्ञानं वैद्येभ्यश्चोपलभ्यते&nbsp;॥</span>
            
         </div>
         
         <p xmlns="">न तु वेदाध्यायिनां कदाचिदप्यभियुक्ततरसहाध्यायिव्यतिरेकेण वेदवर्णपदवाक्याज्ञानसंदेहविपर्ययव्यावृत्तौ
            व्याकरणं वैयाकरणा वोपयुज्यन्ते&nbsp;।
         </p>
         
         <div xmlns="" class="lg">
            <span class="line">सहाध्यायिमिरेवातो वेदः कार्त्स्न्येन रक्ष्यते&nbsp;।</span>
            <span class="line">स्वराक्षरविनष्टोऽपि द्वेषादन्यैर्न मृष्यते&nbsp;॥</span>
            
         </div>
         
         <div xmlns="" class="lg">
            <span class="line">तस्मात्प्रीतैरुपाध्यायैर्द्विष्टैः कारुणिकादिभिः&nbsp;।</span>
            <span class="line">न विनाशयितुं वेदो लभ्यते तेन रक्ष्यते&nbsp;॥</span>
            
         </div>
         
         <p xmlns="">तस्माद्वेदरक्षार्थं तावन्नाध्येयं व्याकरणम्&nbsp;।</p>
         
         <div xmlns="" class="lg">
            <span class="line">लोके तु सर्वभाषाभिरर्था व्याकरणादृते&nbsp;।</span>
            <span class="line">सिध्यन्ति व्यवहारेण काव्यादिष्वप्यसंशयम्&nbsp;॥</span>
            
         </div>
         <span xmlns="" class="pageinfo">[263]</span>
         
         <p xmlns="">यदि तु संव्यवहारवाक्येष्वनुपयुज्यमानमपि काव्यनाटकलक्षणप्राकृतव्याकरणद्विपदीरासकादिलक्षणन्यायेन
            संस्कृतकाव्योपयोगार्थं व्याकरणमाश्रीयेत, तथाऽपि काव्यप्रयोगनियमोत्पत्त्यशास्त्रत्वाद्यथेष्टभाषाभिः
            प्रबन्धकरणसंभवाच्छब्देषु च व्यवस्था स्यादित्युच्यते&nbsp;।
         </p>
         
         <div xmlns="" class="lg">
            <span class="line">काव्यशोभास्वपि त्वेतन्नैवातीवोपयुज्यते&nbsp;।</span>
            <span class="line">वैयाकरणदोषाद्धि कष्टाञ्छब्दान्प्रयुञ्जते&nbsp;॥</span>
            
         </div>
         
         <div xmlns="" class="lg">
            <span class="line">न च लक्षणमस्तीति प्रयोक्तव्यमलौकिकम्&nbsp;।</span>
            <span class="line">लोकसिद्धप्रयोगे तु लक्षणं स्यादनर्थकम्&nbsp;॥</span>
            
         </div>
         
         <p xmlns="">तेन लोकेऽपि न कदाचिद्वयाकरणेन शब्दरक्षा&nbsp;।</p>
         
         <div xmlns="" class="lg">
            <span class="line">ऊहार्थमपि शब्दानां न व्याकरणमर्थवत्&nbsp;।</span>
            <span class="line">ऊहस्याप्यन्मतः सिद्धेरूह्यानूह्यविभागवत्&nbsp;॥</span>
            
         </div>
         
         <p xmlns="">तथा च—</p>
         
         <div xmlns="" class="lg">
            <span class="line">मुख्यदृष्टार्थतास्वार्थसमवेतार्थतादिभिः&nbsp;।</span>
            <span class="line">प्रयुक्ताः प्रकृतौ मन्त्रा गताः कार्यातिदेशतः&nbsp;॥</span>
            
         </div>
         
         <div xmlns="" class="lg">
            <span class="line">विकारेऽथ निषिद्धोहाः कार्यापन्नेषु पञ्चधा&nbsp;।</span>
            <span class="line">अर्थान्तरेऽष्वपूर्वार्थद्वारेणोहं व्रजन्ति नः&nbsp;॥</span>
            
         </div>
         
         <div xmlns="" class="lg">
            <span class="line">एतावत्यन्यतो यस्य विना व्याकरणान्मतिः&nbsp;।</span>
            <span class="line">जायेत स कथं तत्र पदं योग्यं न लप्स्यते&nbsp;॥</span>
            
         </div>
         
         <div xmlns="" class="lg">
            <span class="line">वेद एव हि सर्वेषामादर्शः सर्वदा स्थितः&nbsp;।</span>
            <span class="line">शब्दानां तत उद्ध‍ृत्य प्रयोगः संभविष्यति&nbsp;॥</span>
            
         </div>
         
         <div xmlns="" class="lg">
            <span class="line">अथ वा योऽपि गाव्यादिर्लोकेनार्थे प्रयुज्यते&nbsp;।</span>
            <span class="line">सोऽप्यर्थद्वारतः प्राप्तप्रयोगः केन वार्यते&nbsp;॥</span>
            
         </div>
         
         <p xmlns="">देवतापदानि तावत्&nbsp;। ‘<b>विधिशब्दस्य मन्त्रत्वे भावः स्यात्</b>’<a id="N72" href="#n72"><sup>72</sup></a> इत्येतेन <b>न्यायेन</b> सर्वानेव साध्वसाधुत्वसंमतान्पर्यायान्परित्यज्य विधिगतप्रयोगानुसरणेनैव तद्वाक्यशेषवाक्यान्तराधिगतार्थाभिधानरूपेण
            प्रयुज्यन्ते तेषु ह्यस्त्येव कर्माभिधानार्थमेव प्रयोगोत्पत्तिशास्त्रत्वम्&nbsp;। यानि तु
            द्रव्यतद्गुणादिपदानि संनिहितार्थपर्युपस्थापितसमस्तरूपाणि प्रयोगवचनगोचरमागच्छन्ति तेष्वसंनिहितार्थपदनिवृत्तिन्यूनसाकाङ्क्षमन्त्रवाक्यनिराकाङ्क्षीकरणाय
            स्मृतेऽप्यर्थे प्रयुज्यमानेषु प्रयोगोत्पत्त्यशास्त्रत्वान्न व्यवस्था स्यादित्युच्यते&nbsp;।
            प्रकृतौ हि मन्त्राणां प्रयोगोत्पत्तिः शास्त्रवती विकृतौ, पुनरर्थवशाद्भवन्ती न व्याकरणानुगतेष्वेवावतिष्ठते&nbsp;।
            व्याकरणस्याप्यसंभाव्यमानमूलशास्त्रस्य कृतकाविधायकेष्ट्युपसंख्या<span class="pageinfo">[264]</span>नाद्यावापसूत्रप्रत्याख्यानानवस्थितप्रमाणत्वस्य यथारुचिविकल्पितप्रकृतिप्रत्ययपरिमाणादिदोषग्रस्तस्य
            निश्चितस्मर्यमाणपाणिन्यादिमतसापेक्षस्य नैवानादियज्ञगतशब्दप्रयोगनियमोत्पत्तिशास्त्रत्वमवकल्पते&nbsp;।
         </p>
         
         <div xmlns="" class="lg">
            <span class="line">तेनोहे कर्मकर्माङ्गवाक्यार्थज्ञानकौशलैः&nbsp;।</span>
            <span class="line">लोकवेदप्रयोगाच्च सिद्धे व्याकरणेन किम्&nbsp;॥</span>
            
         </div>
         
         <p xmlns="">अपि च व्याकरणेनोहकरणमशक्यमेवेति मन्वानैष्टीकाकारैरप्युक्तम्—</p>
         
         <div xmlns="" class="lg">
            <span class="line">अङ्गानि ज्ञातिनामान्युपमा चेन्द्रियाणि च&nbsp;।</span>
            <span class="line">एतानि नोहं गच्छन्ति अध्रिगौ<a id="N73" href="#n73"><sup>73</sup></a> विषमं हि तत्&nbsp;॥</span>
            
         </div>
         
         <div xmlns="" class="lg">
            <span class="line">आगमो यस्तु निर्दिष्टः प्रयोजनविवक्षया&nbsp;।</span>
            <span class="line">कर्मणां नोच्यते तत्र किं वेदाध्ययनं फलम्&nbsp;॥</span>
            
         </div>
         
         <p xmlns="">सर्वस्य हि ह्यनुष्ठातव्यस्याऽऽगमो मूलत्वेनाऽऽख्यायते न प्रयोजनत्वेन&nbsp;।</p>
         
         <div xmlns="" class="lg">
            <span class="line">अथैतेनैव युक्तं स्यादागमोक्तं प्रयोजनम्&nbsp;।</span>
            <span class="line">तदप्यसदनाम्नानान्निष्कारणतयाऽपि च&nbsp;॥</span>
            
         </div>
         
         <p xmlns="">निष्कारणषडङ्गवेदाध्ययनोपन्यासेन हि सुतरां व्याकरणस्य निष्प्रयोजनत्वमुक्तम्&nbsp;।</p>
         
         <div xmlns="" class="lg">
            <span class="line">आगमो वेदवाक्याच्च नान्यः कश्चन विद्यते&nbsp;।</span>
            <span class="line">कथं चाऽऽदिमतां सिध्येद्वेदेनानादिना विधिः&nbsp;॥</span>
            
         </div>
         
         <p xmlns="">तस्मात् ‘स्वाध्यायोऽध्येतव्यः’ इत्येतत्केवलवेदाध्ययनविधानं शतपथादिषु दृष्टमुपपन्नं
            च नित्यार्थालम्बनत्वात्&nbsp;। व्याकरणाद्यङ्गाध्ययनविधानं पुनर्न कस्यांचिच्छाखायां श्रूयते&nbsp;।
            न चाऽऽदिमदर्थविषयं सदनादित्वाधीनं वेदत्वं प्रमाणत्वं वा लभते&nbsp;।
         </p>
         
         <div xmlns="" class="lg">
            <span class="line">न च वेदाङ्गभावोऽपि कश्चिद्वयाकरणं प्रति&nbsp;।</span>
            <span class="line">तादर्थ्यावयवाभावाबुद्धादिवचनेष्विव&nbsp;॥</span>
            
         </div>
         
         <div xmlns="" class="lg">
            <span class="line">श्रुतिलिङ्गादिभिस्तावत्तादर्थ्यं नास्य गम्यते&nbsp;।</span>
            <span class="line">अकृत्रिमस्य वा कश्चित्कृत्रिमोऽवयवः कथम्&nbsp;॥</span>
            
         </div>
         
         <p xmlns="">तस्मादवयवविषयमेवैतदेवं वर्णयितव्यम्&nbsp;।</p>
         
         <div xmlns="" class="lg">
            <span class="line">षडङ्गो वेद इत्युक्तं श्रुतिलिङ्गाद्यपेक्षया&nbsp;।</span>
            <span class="line">तैः षड्‌भिः प्रविभक्तः सन्स हि कर्मविबोधनः&nbsp;॥</span>
            
         </div>
         
         <p xmlns="">ननु बाह्याङ्गानपेक्षत्वे वेदस्वरूपान्तर्गतश्रुत्याद्यपेक्षया विशेषणमनर्थकं प्रसज्यते&nbsp;।
            तथा हि—
         </p>
         
         <div xmlns="" class="lg">
            <span class="line">संभवव्यभिचाराभ्यां स्याद्विशेषणसंभवः&nbsp;।</span>
            <span class="line">श्रुत्याद्यव्यभिचारात्तु तैरङ्गैः किं विशेष्यते&nbsp;॥</span>
            
         </div>
         <span xmlns="" class="pageinfo">[265]</span>
         
         <p xmlns="">उच्यते—</p>
         
         <div xmlns="" class="lg">
            <span class="line">यस्तानि प्रविभक्तानि हेतुरूपफलैः पृथक्&nbsp;।</span>
            <span class="line">ज्ञात्वाऽधीते स एवास्य विधेरर्थं करोति नः&nbsp;॥</span>
            
         </div>
         
         <div xmlns="" class="lg">
            <span class="line">अधिगन्तव्य इत्येतदध्येय इति चोच्यते&nbsp;।</span>
            <span class="line">तेन श्रुत्यादिमान्वेदो वेदितव्यो विधेरतः&nbsp;॥</span>
            
         </div>
         
         <div xmlns="" class="lg">
            <span class="line">ध्यायतेरेव वा रूपं ध्येय इत्येतदाश्रितम्&nbsp;।</span>
            <span class="line">श्रुत्याद्यर्पितसर्वार्थः स ध्यातव्यः सदा द्विज्ञैः&nbsp;॥</span>
            
         </div>
         
         <p xmlns="">ततश्च मीमांसाद्वारा वेदार्थानुचिन्तनविधिरेवायमिति ज्ञायते न व्याकरणाध्ययनविधिः&nbsp;।</p>
         
         <div xmlns="" class="lg">
            <span class="line">वेदे व्याकरणादीनि सन्त्येवाभ्यन्तराणि नः&nbsp;।</span>
            <span class="line">भवेद्वा तदभिप्राया षडङ्गाध्ययनस्मृतिः&nbsp;॥</span>
            
         </div>
         
         <p xmlns="">‘<b>तद्दध्नो दधित्वम्</b>’ इत्येवमादीनि हि वैदिकार्थवादान्तर्गतान्येव हि निरुक्तव्याकरणादीनि तैः विधायको वेदोऽध्येतव्य
            इति स्मृत्यर्थो भवेत्&nbsp;।
         </p>
         
         <div xmlns="" class="lg">
            <span class="line">प्रातिशाख्यानि वा यानि स्वाध्यायवदधीयते&nbsp;।</span>
            <span class="line">गृह्यमाणतदर्थत्वादङ्गत्वं तेषु वा स्थितम्&nbsp;॥</span>
            
         </div>
         
         <p xmlns="">यानि हि वेदव्यापारपराण्येव तेषु लिङ्गेन शक्यमङ्गत्वमध्यवसातुम्&nbsp;। ननु कतिभयस्पृष्टवेदवाक्योदाहरणच्छद्ममात्रेषु
            पाणिनिप्रभृतिप्रणीतेषु प्रातिशाख्यानीव प्रयोगशास्त्राणीति चेत्&nbsp;। न&nbsp;। तेषां पदस्वरूपेष्वेव
            व्यापारात्&nbsp;। पाणिनीयादिषु हि वेदस्वरूपवर्जितानि पदान्येव संस्कृत्य संस्कृत्योत्सृज्यन्ते&nbsp;।
            प्रातिशाख्यैः पुनर्वेदसंहिताध्ययनानुगतस्वरसंधिप्रयतिविवृतिपूर्वाङ्गपराङ्गाद्यनुसरणाद्वेदाङ्गत्वमाविष्कृतम्&nbsp;।
         </p>
         
         <div xmlns="" class="lg">
            <span class="line">पूर्वोक्तेनानुसंघानमागमस्य च नास्ति ते&nbsp;।</span>
            <span class="line">आगमोऽध्ययनप्रायः प्राक्च शब्दानुशासनम्&nbsp;॥</span>
            
         </div>
         
         <p xmlns=""><b>ब्राह्मणेन निष्कारणो धर्मः षडङ्गो वेदोऽध्येय</b><a id="N74" href="#n74"><sup>74</sup></a> इति विहितो ज्ञाने धर्मः शास्त्रपूर्वप्रयोगेऽभ्युदय इति च व्याहताभिधानम्&nbsp;। यदपि च
            शब्दापशब्दज्ञानलाघवं प्रयोजनत्वेनोपदिष्टं तन्निराकृतप्रयोजनान्तरस्य लाघवमात्रमेवावशिष्यत
            इति सत्यमेवोक्तम्&nbsp;।
         </p>
         
         <div xmlns="" class="lg">
            <span class="line">यदि वा गौरवस्यैव लघुत्वमुपचर्यते&nbsp;।</span>
            <span class="line">विपर्ययापदेशेन शूरे कातरशब्दवत्&nbsp;॥</span>
            
         </div>
         
         <p xmlns="">लोकप्रसिद्धानामेव शब्दानामत्यन्तविषमधातुगणोणादिसूत्रादिभिरलौकिकसंज्ञापरिभाषानिबद्धप्रक्रियैरनवस्थितस्थापनाक्षेपसिद्धान्तविचारैः
            क्लेशेनान्तं गत्वा यथावस्थिता<span class="pageinfo">[266]</span>नुवादमात्रमेव क्रियते, तत्रापि चोदाहरणव्यतिरिक्तेषु कस्यचिदेव लक्षणयोजनसामर्थ्यं दृश्यते&nbsp;।
            तेनात्यन्तगुरुः सन्नयमुपायस्तुत्यर्थमेव लघुरित्युपचरितः&nbsp;। <b>यदपि केन</b> चिदुक्तम्—
         </p>
         
         <div xmlns="" class="lg">
            <span class="line">तत्त्वावबोधः शब्दानां नास्ति व्याकरणादृते&nbsp;॥ इति&nbsp;।</span>
            
         </div>
         
         <p xmlns="">तद्रूपरसगन्धस्पर्शेष्वपि वक्तव्यमासीत्&nbsp;।</p>
         
         <div xmlns="" class="lg">
            <span class="line">को हि प्रत्यक्षगम्येऽर्थे शास्त्रात्तत्त्वावधारणम्&nbsp;।</span>
            <span class="line">शास्त्रलोकस्वभावज्ञ ईदृशं वक्तुमर्हति&nbsp;॥</span>
            
         </div>
         
         <p xmlns="">अत एव श्लोकस्योत्तरार्धं वक्तव्यम्&nbsp;।</p>
         
         <div xmlns="" class="lg">
            <span class="line">तत्त्वावबोधः शब्दानां नास्ति श्रोत्रेन्द्रियादृते&nbsp;॥ इति&nbsp;।</span>
            
         </div>
         
         <p xmlns="">न ह्यत्र कश्चिद्विप्रतिपद्यते बधिरेष्वेवमदृष्टत्वात्&nbsp;।</p>
         
         <div xmlns="" class="lg">
            <span class="line">असंदेहश्च वेदार्थे यदप्युक्तं प्रयोजनम्&nbsp;।</span>
            <span class="line">तदप्यसद्यतो नास्मात्पदवाक्यार्थनिर्णयौ&nbsp;॥</span>
            
         </div>
         
         <p xmlns="">यतः पदार्थसंदेहास्तावद्बहवो वृद्धव्यवहारादेव निवर्त्तन्ते&nbsp;। शेषाश्च निगमनिरुक्तकल्पसूत्रतर्काभियुक्तेभ्यः
            सर्वेषामर्थप्रतिपादनपरत्वात्&nbsp;। व्याकरणेन पुनरतन्त्रीकृत्यार्थं पदस्वरूपमात्रेऽन्वाख्यायमाने
            दूरादपेतमेवार्थज्ञानम्&nbsp;। तथा हि—
         </p>
         
         <div xmlns="" class="lg">
            <span class="line">धातुभ्यः कल्पिते नाम्नि क्रियायोगोऽनुगम्यते&nbsp;।</span>
            <span class="line">न चाभिधानवेलायां तत्प्रतीतिर्भनागपि&nbsp;॥</span>
            
         </div>
         
         <p xmlns="">‘<b>गमेर्डोः</b>’<a id="N75" href="#n75"><sup>75</sup></a> इत्येतद्वयुत्पत्त्यनुसारी हि गन्तृमात्रमेव गोशब्दवाच्यमध्यवस्येत्&nbsp;। जातिशब्दश्चायं
            वृद्धव्यवहारेऽवस्थितो यत्र प्रसिद्धस्तत्रान्वाख्यातव्यः&nbsp;। तथा च—
         </p>
         
         <div xmlns="" class="lg">
            <span class="line">कुशलोदारशब्दादेर्यावत्यनुगमस्थितः&nbsp;।</span>
            <span class="line">न तावत्येव शब्दार्थप्रसिद्धिर्व्यवतिष्ठते&nbsp;॥</span>
            
         </div>
         
         <div xmlns="" class="lg">
            <span class="line">अश्वकर्णाजकर्णादौ समासानुगमे सति&nbsp;।</span>
            <span class="line">अपेतावयवार्थोऽर्थो दृश्यते वृत्तशब्दवत्&nbsp;॥</span>
            
         </div>
         
         <div xmlns="" class="lg">
            <span class="line">एवं राजन्यशब्दादेरयतत्वाद्यनादरः&nbsp;।</span>
            <span class="line">व्याक्रियाविपरीतोऽपि स्थितो लोकप्रसिद्घितः&nbsp;॥</span>
            
         </div>
         
         <div xmlns="" class="lg">
            <span class="line">तथा वेदविरुद्धेऽर्थे दृष्टं शब्दानुशासनम्&nbsp;।</span>
            <span class="line">तत्तथा यदि गृह्येत वेदाङ्गत्वं विरुध्यते&nbsp;॥</span>
            
         </div>
         
         <p xmlns="">‘<b>कलेर्ढक्</b>’<a id="N76" href="#n76"><sup>76</sup></a> ‘<b>वामदेवाड्ड्यड्ड्यौ’ इति</b><a id="N77" href="#n77"><sup>77</sup></a> कलिवामदेवदृष्टसामाभिधानप्रतिपत्तिर्वैयाकरणस्य <span class="pageinfo">[267]</span>भवति&nbsp;। वेदे तु “<b>ततो वसु वामं समभवत् तस्माद्वामदेव्यम्</b>” “<b>यदकालयत्तत्कालेयस्य कालेयत्वम्</b>” इत्याद्यर्थव्युत्पत्तिदर्शनं व्याकरणानुसारिणीं प्रतिपत्तिं बाधते&nbsp;। तथा कल्पसूत्रकारैः
            <b>कृष्णशं वासः कृष्णवलक्षे अजिने</b> इत्येवमादिषु कृष्णदशादिविवरणाश्रयणाद्वयाकरणशतेनाप्यनवगता अर्था वेदार्थवित्परम्पराप्राप्ता
            वेदवाक्यपौर्वापर्यावगतयूपादिशब्दार्थाश्च व्याख्यायन्ते&nbsp;। यथा चैवमादिषु व्याकरणानपेक्षाणामेव
            निःसंशयार्थप्रतिपत्तिस्तथा स्थूलपृषत्यादिशब्दार्थेष्वपि व्याख्यातृपरम्परैव निर्णयक्षमेति
            न व्याकरणमपेक्षितव्यम्&nbsp;। किं च—
         </p>
         
         <div xmlns="" class="lg">
            <span class="line">वाक्यार्थेषु च संदेहा जायन्ते ये सहस्त्रशः&nbsp;।</span>
            <span class="line">नैषां व्याकरणात्कश्चित्पूर्वपक्षोऽपि गम्यते॥</span>
            
         </div>
         
         <p xmlns="">यदि वेदार्थासंदेहप्रयोजनं व्याकरणं भवेत्ततः किमर्थवादाः स्वतन्त्राः कंचिदर्थं प्रतिपादयन्त्यथ
            विधिशेषभूताः&nbsp;। तथा किमूर्गवरोधनमौदुम्बरत्वस्य फलमुत प्रशंसार्थमुपात्तमिति&nbsp;। तथा हेतुविधिहेत्वर्थवादमन्त्रप्रयोगदृष्टादृष्टार्थत्वादिषु
            ग्रहैकत्वविवक्षादिषु च संदेहानपनयेत्&nbsp;। अथैवमादिषु मीमांसासिद्धत्वाद्वयाकरणेऽनुपन्यासस्ततः
            कल्पसूत्रकारवचनसिद्धकतिपयस्थूलपृषत्याद्यर्थनिर्णयप्रयोजनता सुतरां नाऽऽश्रयणीया&nbsp;। अपि
            च—
         </p>
         
         <div xmlns="" class="lg">
            <span class="line">लक्षणोत्थेऽपि संदेहे व्याख्यानादेव निर्णयः&nbsp;।</span>
            <span class="line">वेदशब्देष्वपि व्याख्या नैव दण्डैर्निवार्यते&nbsp;॥</span>
            
         </div>
         
         <p xmlns="">‘<b>व्याख्यानतो विशेषप्रतिपत्तिः</b>’<a id="N78" href="#n78"><sup>78</sup></a> इत्यनयैव परिभाषया न हि <b>संदेहादलक्षणमिति</b>वन्न हि संदेहादवेद इत्यपि शक्यं वक्तुम्&nbsp;।
         </p>
         
         <div xmlns="" class="lg">
            <span class="line">न चागृहीतशब्दार्थैः कैश्चिद्व्याकरणाश्रयात्&nbsp;।</span>
            <span class="line">व्याख्यातुं शक्यते वेदो यतः स्यात्तेन निश्चयः&nbsp;॥</span>
            
         </div>
         
         <div xmlns="" class="lg">
            <span class="line">यथैवावस्थितो वेदस्तथा व्याख्याऽपि सर्वदा&nbsp;।</span>
            <span class="line">अतः स्थूलपृषत्यादिव्याख्या व्याकरणादृते&nbsp;॥</span>
            
         </div>
         
         <div xmlns="" class="lg">
            <span class="line">न च लोके प्रयुक्तानां पदानां दृश्यते स्वरः&nbsp;।</span>
            <span class="line">व्यवहाराद्बहिर्भूतात्स्वरान्नातोऽर्थनिश्चय&nbsp;॥</span>
            
         </div>
         
         <p xmlns="">वृद्धव्यवहाराधीनं शब्दार्थावधारणं तत्र च समासान्तोदात्तत्वपूर्वपदप्रकृतिस्वरत्वादिप्रयोगविभागाभावान्न
            तत्कृताऽर्थविशेषव्यवस्था&nbsp;।
         </p>
         
         <div xmlns="" class="lg">
            <span class="line">यत्र त्वस्ति स्वरज्ञानं वेदवाक्येष्वविश्रुतम्&nbsp;।</span>
            <span class="line">तत्र नैव पदार्थानामवधारणसंभवः&nbsp;॥</span>
            
         </div>
         <span xmlns="" class="pageinfo">[268]</span>
         
         <div xmlns="" class="lg">
            <span class="line">तत्रापि निर्णयो यः स्यादर्थप्रकरणादिभिः&nbsp;।</span>
            <span class="line">तत्र तैरेव सिद्धत्वान्न स्वरस्याभिधां गता&nbsp;॥</span>
            
         </div>
         
         <div xmlns="" class="lg">
            <span class="line">तेनादृष्टार्थ एवायं स्वरपाठोऽवगम्यते&nbsp;।</span>
            <span class="line">सर्वदा ब्रह्मयज्ञाङ्गद्रव्ययज्ञजपेषु च&nbsp;॥</span>
            
         </div>
         
         <p xmlns="">व्याकरणानुगमोऽपि चास्य यदि नाम कथंचित्तदुपयोगार्थ एव भवेन्नतु लोकिकप्रयोगार्थः। अत्यन्ताप्रयुक्तत्वात्&nbsp;।</p>
         
         <div xmlns="" class="lg">
            <span class="line">न च व्याकरणोक्तेन स्वरेणार्थस्य निर्णयः&nbsp;।</span>
            <span class="line">शब्दानुशासनं ह्येतद्दृष्टं नार्थानुशासनम्&nbsp;॥</span>
            
         </div>
         
         <p xmlns="">तस्मादसंदेहार्थमपि नाध्येयं व्याकरणम्&nbsp;। न ह्येतदर्थनिश्चयाङ्गभूतस्वरविशेषप्रयोगोत्पत्तिशास्त्रम्&nbsp;।
            यान्यपि च ‘इमानि भूयः शब्दानुशासनस्य प्रयोजनानि’ इत्येवमुपन्यस्तानि तेषामपि कानिचित्प्रयोजनत्वयोग्यान्येव
            न संभवन्ति, कानिचित्प्रयोजनाभासानि, कानिचिदप्रमाणकानि&nbsp;। अपि च—
         </p>
         
         <div xmlns="" class="lg">
            <span class="line">अर्थवत्त्वं न चेज्जातं मुख्यैर्यस्य प्रयोजनैः&nbsp;।</span>
            <span class="line">तस्यानुषङ्गिकेष्वाशा कुशकाशावलम्बिनी&nbsp;॥</span>
            
         </div>
         
         <p xmlns="">तत्र यस्तावत्तेऽसुरा इत्याद्यसुरपुराकल्पार्थवादप्रक्रमेऽपशब्दप्रतिषेधः प्रयोजनत्वेनोपन्यस्तः
            स यथावस्थितस्तथोक्तं प्राक्&nbsp;। दुष्टः शब्द इत्यत्रापि बहुजनप्रसिद्धशिक्षाकारपठितमन्त्रपदोद्धारेण
            शब्दपदं प्रक्षिपता स्वपक्षानुरागो दर्शितः&nbsp;। दुष्टमन्त्रप्रयोगे त्विष्यत एव यजमानस्य
            प्रत्यवायः&nbsp;। ‘<b>यद्धोता जहाति वाग्घि तद्यजमानं जहाति</b>’ इत्येवमादिभिः सर्वर्त्विक्‌प्रयोज्यमन्त्रविनाशेषु यजमानगामिदोषदर्शनात्&nbsp;। तथा च ‘<b>इन्द्रशत्रुर्वर्धस्व</b>’ इति मन्त्रप्रयोगविनाशदोष एवोदाहृतः&nbsp;। यत्तु निरुक्ते ‘<b>यदधीतमविज्ञातं निगदेनैव शब्द्यते</b>’<a id="N79" href="#n79"><sup>79</sup></a> इत्युक्तं, तदस्माभिः प्रथमसूत्र एवार्थशब्दं व्याचक्षाणैः स्नानस्मृत्यतिक्रमकारणत्वेनोपवर्णितम्&nbsp;।
            ‘<b>अनतिक्रामन्तो वेदमर्थवन्तं सन्तमनर्थकमवकल्पयेम, दृष्टो हि तस्यार्थः कर्मावबोधनम्</b>’ इति&nbsp;। ततश्चाव्याख्यातेन वेदेनार्थप्रकाशनाकरणात् ‘<b>न तज्ज्वलति कर्हि</b> चित्’ इति&nbsp;। सत्यमेवैतत्&nbsp;। न तु व्याकरणस्य तत्रोपयोगः&nbsp;। कर्मप्रयोगोत्पत्तिं प्रत्यशास्त्रत्वात्&nbsp;।
            शब्दशास्त्रमेतदिति चेत्तेष्वप्यपूर्वोक्तेन निर्मूलत्वेन न व्यवस्था स्यात् तस्मात्कल्पसूत्रनिरुक्तमीमांसानामेवाधीतमन्त्रब्राह्मणार्थविज्ञानोपयोगक्षमत्वादेतत्प्रयोजनं
            युक्तं, न तु व्याकरणस्य&nbsp;। <a id="N80" href="#n80"><sup>80</sup></a><b>यस्तु प्रयुङ्क्त इत्ये<span class="pageinfo">[269]</span>तदपि मन्त्रब्राह्मणशब्दस्य</b> सम्यक्प्रयोगप्रयोजनमेव विज्ञायते&nbsp;। यथासमाम्नातादन्यथाकरणाच्च “<b>दुष्यति चापशब्दैः</b>” इति&nbsp;। स्वाध्यायाध्ययनाध्यापनयजनयाजनग<b>तवेदशब्दविना</b>शेऽपि ‘<b>यदृक्तो यज्ञ आर्तिमियात्</b>‘ <b>इत</b>&nbsp;। एतद्वचनादवगतदोषानुवादोऽपीत्यव<b>ग</b>म्यते&nbsp;। <b>वाग्योगविदिति</b> च बहुलोकव्यवहारदर्शनाद्विदितपदपदार्थसंबन्धः पुमान्, <b>ब्राह्मण</b>वाक्येषु चोद्दिश्यमानोपादीयमानगुणप्रधानादिनिरूपणावधृतवचनव्यक्तिविशेषो <b>मन्त्रेषु</b> चावगतचोदिताचोदितस्वार्थपरार्थप्रकाशनार्हत्वानर्हत्वविदेव च वाग्योगविदित्युच्यते न
            वैयाकरणः&nbsp;। वैयाकरणस्यैवंविधप्रयोगोत्पत्त्यशास्त्रत्वात्&nbsp;। यद<b>प्यविद्वांस</b><a id="N81" href="#n81"><sup>81</sup></a> इति, <b>प्रत्यभिवादे</b> नामान्त्यस्वरप्लुतानभिज्ञनिन्दावचनं, तत्प्लुतस्य त्रिमात्रस्य लोकप्रसिद्धत्वान्मन्वाद्युपदिष्टनामान्त्यप्रयोगसिद्धौ
            लब्धायां तत्प्रयोगोत्पत्त्यशास्त्रत्वम्&nbsp;। न च तावता मन्वादि<b>भिरनेन</b> चोदाहृतेन श्लोकेन प्रकृतिप्रत्ययादिविभागद्वारेण शब्दापशब्दविवेकज्ञान तदुपयोगो वाऽऽश्रीयते&nbsp;।
            <b>यच्च</b> ‘<b>प्रयाजाः सविभक्तिकाः कर्तव्याः</b>’ इति तद्याज्ञिकोपदेशसिद्धत्वाद् ब्राह्मणे च षडहविभक्तयः “<b>अग्निर्वृत्राणि जङ्घनत्</b>” “<b>अग्निं वो वृत्रहन्तमम्</b>” ‘<b>अग्निनाऽग्निः समिध्यते</b>’ इत्येवमादिविभक्तविभक्तिप्रयोगदर्शनादन्तरेणापि व्याकरणं वैभक्तिकमात्रालोचनेनापि वा
            सविभक्तिकप्रयाजप्रयोगसिद्धेरशास्त्रं व्याकरणम्&nbsp;। “<b>यो वा इमां पदशः स्वरशो वाचं विदधाति स आर्त्विजीनो भवति</b>”<a id="N82" href="#n82"><sup>82</sup></a> इति सम्यग्वेदाध्याय्येवमभिधीयते&nbsp;। तथा “<b>चत्वारि वाक्परिमिता पदानि</b>” इति यानि तावदोंकारमहाव्याहृत्यादिचतुष्टयबाहुल्यप्रयोजनानुसरणेन नैरुक्तैरप्यक्षरवर्णसाम्यान्निर्ब्रूयादितिवत्प्रपञ्चितानि,
            न तत्र व्याकरणस्य कश्चिदधिकारः&nbsp;। यत्तु नामाख्यातोपसर्गनिपातचतुष्टयानुगतं वैयाकरणमतमाश्रितं
            तदपि चतुष्टयस्य लोकसिद्धत्वादेव नातीव व्याकरणापेक्षम्&nbsp;। एतद्विषयत्वे च वर्ण्यमाने
            “<b>तुरीयं वाचो मनुष्या वदन्ति</b>” इत्यसंबद्धमेव स्यात्&nbsp;। चतुर्णामपि पदजातानां मनुष्यैरुच्यमानत्वात्&nbsp;। तस्मादयमस्य
            मन्त्रस्यार्थः पौर्वापर्यसंगतो वर्ण्यते&nbsp;। “<b>चत्वारि वाक्परिमिता पदानि</b>” इति यैर्वाक्पद्यते गम्यते तानि चत्वारि प्रत्यक्षानुमानोपमानार्थापत्त्याख्यानि प्रमाणान्यभिधीयन्ते&nbsp;।
            तत्र यानि प्रतीकविधिप्राकृतवैकृतवाक्यसारूप्यदृष्टानुपपद्यमानादिप्रभवैरनुमानोपमानार्थापत्त्याख्यैस्त्रिभिर्गम्यन्ते,
            तानि तत्सिद्धत्वादेव नेङ्गयन्ति नोच्चारयन्ति&nbsp;। यस्तु भागस्तैरशक्यः प्रतिपादयितुं तं
            तुरीयं प्रत्यक्षसमधिगम्यमध्येतारो मनुष्या वदन्ति समामनन्तीत्यर्थः&nbsp;। षट्प्रमाणीमध्याच्च
            प्रमाणद्वयं वाक्पदत्वादपोद्ध‍ृतम्&nbsp;। अभावस्तावदभावविषयत्वादेव वाक्पदं न भवति&nbsp;। आगमस्य
            पुनर्वागात्मकत्वात्पद्यमानवागाश्रितस्य पदत्वाश्रयणमनुप<span class="pageinfo">[270]</span>पन्नम्&nbsp;। प्रत्यक्षपक्षनिक्षिप्तत्वात्पृथक्त्वेनानिर्देशः&nbsp;। <a id="N83" href="#n83"><sup>83</sup></a>चत्वारि शृङ्गेत्यस्य तु विषुवति होतुराज्ये प्रयुक्तस्य योऽर्थः स मन्त्राधिकरणे व्याख्यातः&nbsp;।
            न चात्र काचिद्व्याकरणापेक्षा&nbsp;। यत्तु चत्वारि पदजातानि शृङ्गाणीत्येवमादिसंख्यासामान्यमात्रेण
            कर्मविनियोगानपेक्षमर्थान्तरं वर्ण्यते, तद्वयाकरणकृतवाक्वौशलमात्रम्&nbsp;। तादृशं च वैशेषिकादिष्वपि
            तदभियुक्तैः शक्यं योजयितुमित्यनादरणीयम्&nbsp;। “<b>उतत्वः पश्यन्</b>”<a id="N84" href="#n84"><sup>84</sup></a> इत्यपि लोकनिरुक्तकल्पसूत्रमीमांसाश्रयोत्पन्नपदार्थवाक्यार्थज्ञानप्रशंसार्थ एव मन्त्रो
            विज्ञायमानो न व्याकरणमद्रियते&nbsp;। एवं “<b>सक्तुमिव तितउना</b>”<a id="N85" href="#n85"><sup>85</sup></a> इत्येषोऽप्यविप्लुतस्वाध्यायाध्ययननिर्मलवेदाक्षरार्थज्ञानप्रशंसार्थं पूर्ववदेव वर्णनीयः&nbsp;।
            “<b>आहिताग्निरपशब्दं प्रयुज्य</b>”<a id="N86" href="#n86"><sup>86</sup></a> इति, व्याख्यातमेवैतत्&nbsp;। यदपि नामकरणे, घोषवदाद्यन्तरन्तस्थं<a id="N87" href="#n87"><sup>87</sup></a> द्विचतुरादिवर्णकृदन्तपरिग्रहतद्धितवर्जनवचनं, तत्कृत्तद्धितसंज्ञयोर्व्याकरणेऽपि पूर्वप्रसिद्धयोरेवोपादानाद्वर्णपरिमाणस्य
            च प्रत्यक्षपूर्वकस्मृत्यधीनत्वाद् घोषवत्त्वादीनां च शिक्षाप्रातिशाख्येष्वनुक्रमणात्सर्वैश्च
            श्रोत्रियैरक्लेशेन नामकरणान्न व्याकरणं नाम प्रयोगोत्पत्तिशास्त्रत्वेनापेक्षणीयम्&nbsp;।
            “<b>सुदेवोअसि वरुण</b>”<a id="N88" href="#n88"><sup>88</sup></a> इत्यत्र यद्यपि तावत्सप्त विभक्तस्य एव सप्त सिन्धव इति व्याख्यायन्ते तथाऽपि तासां
            विभक्तिसंज्ञामात्रं व्याकरणेन क्रियते प्रसिद्धमेव वा गृह्यते&nbsp;। यानि तु प्रयोगरूपाणि
            तानि लोके वेदे च विभागशः प्रत्यक्षाण्येवेति न व्याकरणापेक्षयैवमभिधीयन्ते&nbsp;। यदा पुनः
            सप्त सिन्धवो नद्य एव यज्ञर्त्विग्यजमानप्रशंसापक्षे वा सप्त होत्रागता वाचः सप्त सामस्वरगतास्तद्भक्तिंगता
            वा परिगृह्यन्ते, तदैतिहासिकयाज्ञिकगोचरापन्नत्वादविषय एव व्याकरणस्य&nbsp;।
         </p>
         
         <div xmlns="" class="lg">
            <span class="line">संस्कृतानां च शब्दानां साधुत्वे परिकल्पिते&nbsp;।</span>
            <span class="line">वक्तव्यः कस्य संस्कारः कथं वा क्रियते पुनः&nbsp;॥</span>
            
         </div>
         
         <p xmlns="">व्याकरणेन शब्देषु संस्क्रियमाणेषु न ज्ञायते किं वस्तु संस्क्रियते को वा संस्कार उत्पत्तिप्राप्तिविकारापूर्वसाधनसामर्थ्याधानानां
            क्रियत इति&nbsp;।
         </p>
         
         <div xmlns="" class="lg">
            <span class="line">न तावदस्ति शब्दत्ववर्णत्वव्यक्तिसंस्क्रिया&nbsp;।</span>
            <span class="line">सर्वत्रातिप्रसङ्गेन न व्यवस्था हि सिध्यति&nbsp;॥</span>
            
         </div>
         
         <div xmlns="" class="lg">
            <span class="line">शब्दत्वे संस्कृते स्याद्धि ध्वनीनामपि साधुता&nbsp;।</span>
            <span class="line">वर्णत्वेऽप्येकवर्णानां गाव्यादीनां च तुल्यता&nbsp;॥</span>
            
         </div>
         
         <p xmlns="">एतेन वर्णव्यक्तिसंस्कारः प्रत्युक्तः&nbsp;।</p>
         <span xmlns="" class="pageinfo">[271]</span>
         
         <div xmlns="" class="lg">
            <span class="line">गवादिषु गकारादिर्यः सकृत्संस्कृतः क्वचित्&nbsp;।</span>
            <span class="line">गाव्यादिषु स एवेति साधुरेव प्रसज्यते&nbsp;॥</span>
            
         </div>
         
         <div xmlns="" class="lg">
            <span class="line">एवं प्रत्येकसंस्कारे न कस्यचिदसाधुता&nbsp;।</span>
            <span class="line">समुदायस्तु नैवास्ति तेषामयुगपच्छ्रुतेः&nbsp;॥</span>
            
         </div>
         
         <p xmlns="">येषां तावद्वर्णव्यक्तयः प्रध्वंसिन्य एव तेषां विनष्टानुत्पन्नानां संस्कारायोग्यत्वमेव&nbsp;।</p>
         
         <div xmlns="" class="lg">
            <span class="line">वर्तमानाऽपि संस्कारक्षणं नैवावतिष्ठते&nbsp;।</span>
            <span class="line">तावदेव विनश्येत्सा यावत्संस्कर्तुमिष्यते&nbsp;॥</span>
            
         </div>
         
         <div xmlns="" class="lg">
            <span class="line">न च तां संस्कृतां भूयः कश्चन द्रक्ष्यति क्वचित्&nbsp;।</span>
            <span class="line">सक्तूनामिव संस्कारो होमेनैष प्रसज्यते&nbsp;॥</span>
            
         </div>
         
         <p xmlns="">यथैव होमसंस्कृतानां भस्मसाद्भावात्सक्तूनां पुनर्दर्शनविनियोगासंभवाद्‌द्वितीयाप्रतिपादितसंस्कार्यत्वपरिग्रहे
            सक्तवो होमस्तद्भावनाविधिरिति सर्वेषामनर्थकत्वं प्रसज्यत इति संस्कारानाश्रयणं, तथैव
            क्षणिकशब्दव्यक्तिसंस्कारपक्षे सर्वानर्थकत्वप्रसङ्गः&nbsp;। ततश्च योऽप्ययमनियमोऽभिहितो यद्येवं
            नित्यः शब्दोऽथापि कार्य उभयथाऽपि लक्षणं प्रवर्त्यमिति स एवमेव न्यायमिरूपणभयमात्राविष्करणार्थः
            शिष्यव्यामोहनार्थो वेति न युक्तः परिग्रहीतुम्&nbsp;।
         </p>
         
         <div xmlns="" class="lg">
            <span class="line">अदूरविप्रकृष्टे च वस्तुन्यनियमो भवेत्&nbsp;।</span>
            <span class="line">शीतोष्णानियमं ब्रूयात्को नु वह्नेः सचेतनः&nbsp;॥</span>
            
         </div>
         
         <div xmlns="" class="lg">
            <span class="line">उत्पादश्चैव संस्कारः कार्यपक्षे भवेदयम्&nbsp;।</span>
            <span class="line">ततश्च सुतरां प्राप्ता प्रयोगोत्पत्त्यशास्त्रता&nbsp;॥</span>
            
         </div>
         
         <p xmlns="">व्याकरणप्रक्रियानुगृहीतेन वैयाकरणेनोत्पाद्यमानेषु साधुशब्देषु नित्यवेदमूलत्ववेदाङ्गत्वनिराकरणं
            स्वयमेवाऽऽपादितम्&nbsp;।
         </p>
         
         <div xmlns="" class="lg">
            <span class="line">अथ व्याकरणोत्पन्नैः शब्दैर्वेदोऽपि निर्मितः&nbsp;।</span>
            <span class="line">ततो व्याकरणस्येव वेदस्याप्यप्रमाणता&nbsp;॥</span>
            
         </div>
         
         <div xmlns="" class="lg">
            <span class="line">शब्दश्चोत्पाद्यमानत्वे क्षणान्न स्यात्क्षणान्तरे&nbsp;।</span>
            <span class="line">तादृशस्य च संस्कारो न शक्यो नोपयुज्यते&nbsp;॥</span>
            
         </div>
         
         <div xmlns="" class="lg">
            <span class="line">तस्मादनियमं मुक्त्वा नित्यः संक्रियते यदि&nbsp;।</span>
            <span class="line">विक्रियाख्योऽपि संस्कारस्ततो नैवास्य संभवेत्&nbsp;॥</span>
            
         </div>
         
         <div xmlns="" class="lg">
            <span class="line">विना व्याकरणादाप्तिः सिद्धा श्रोत्रसमाश्रया&nbsp;।</span>
            <span class="line">अदृष्टार्थस्तु संस्कारो विध्यभावान्न गम्यते&nbsp;॥</span>
            
         </div>
         <span xmlns="" class="pageinfo">[272]</span>
         
         <div xmlns="" class="lg">
            <span class="line">दृष्टार्थेषु च शब्देषु नादृष्टेन प्रयोजनम्&nbsp;।</span>
            <span class="line">न हीष्टं भोजनार्थानां व्रीहीणां प्रोक्षणात्फलम्&nbsp;॥</span>
            
         </div>
         
         <div xmlns="" class="lg">
            <span class="line">कर्मप्रकरणाम्नाता न च व्याकरणक्रिया&nbsp;।</span>
            <span class="line">येनापूर्वप्रयुक्तानां शब्दानां संस्कृतिर्भवेत्&nbsp;॥</span>
            
         </div>
         
         <div xmlns="" class="lg">
            <span class="line">हन्त्यादिविधिवन्नापि संभवी व्याक्रियाविधिः&nbsp;।</span>
            <span class="line">पौरुषेयं कथं वस्तु विदध्याच्छाश्वतो विधिः&nbsp;॥</span>
            
         </div>
         
         <div xmlns="" class="lg">
            <span class="line">तेनानारभ्यवादेऽपि विधिर्नैवास्ति तादृशः&nbsp;।</span>
            <span class="line">अनारभ्य विधित्वे च न कर्मार्थत्वसंभवः&nbsp;॥</span>
            
         </div>
         
         <div xmlns="" class="lg">
            <span class="line">ऐकान्तिकं हि संस्कार्यं यत्क्रतौ स्यात्स्रुवादिवत्&nbsp;।</span>
            <span class="line">तद्‌द्वारेण क्रतुप्राप्तिर्न लोकव्यभिचारिणः&nbsp;॥</span>
            
         </div>
         
         <div xmlns="" class="lg">
            <span class="line">लोकवेदगतत्वाच्च शब्दानां व्यभिचारिता&nbsp;।</span>
            <span class="line">अतो न व्याक्रिया गच्छेत्तदुपस्थापितं क्रतुम्&nbsp;॥</span>
            
         </div>
         
         <div xmlns="" class="lg">
            <span class="line">आकाशेऽवस्थितः शब्दः संस्कर्तुं शक्यते कथम्&nbsp;।</span>
            <span class="line">नित्यत्वान्मूर्त्यभावाच्च व्योमाश्रितविभुत्ववत्&nbsp;॥</span>
            
         </div>
         
         <div xmlns="" class="lg">
            <span class="line">वर्णसंस्कारमात्रं च यदि व्याकरणाद्भवेत्&nbsp;।</span>
            <span class="line">प्रत्याहारेण तत्सिद्धेर्नोत्तरेण प्रयोजनम्&nbsp;॥</span>
            
         </div>
         
         <div xmlns="" class="lg">
            <span class="line">समुदायस्त्ववस्तुत्वान्नैव संस्कारमर्हति&nbsp;।</span>
            <span class="line">प्रत्येकं च भवेद्यद्वदग्निधर्मः प्रतीष्टकम्&nbsp;।</span>
            
         </div>
         
         <div xmlns="" class="lg">
            <span class="line">न च स्थलवदारम्भो वर्णैः शब्दस्य कस्य चित्&nbsp;।</span>
            <span class="line">येन तत्संस्कृतिः सिध्येत्स हि पूर्वं निराकृतः&nbsp;॥</span>
            
         </div>
         
         <div xmlns="" class="lg">
            <span class="line">स्फोटगोशब्दताङ्गत्वप्रभृतौ पदकल्पना&nbsp;।</span>
            <span class="line">गकारादिपदव्याख्याद्वारेणैव निराकृता&nbsp;॥</span>
            
         </div>
         
         <div xmlns="" class="lg">
            <span class="line">सर्ववर्णसमूहोऽपि न संस्कार्यः कथंचन&nbsp;।</span>
            <span class="line">न तस्यार्थप्रयुक्तत्वमस्ति ह्यनभिधानतः&nbsp;॥</span>
            
         </div>
         
         <div xmlns="" class="lg">
            <span class="line">अथ त्रिचतुरा वर्णाः संस्क्रियन्ते पदे पदे&nbsp;।</span>
            <span class="line">संख्यामात्रस्य साधुत्बं तच्च स्यादितरेष्वपि&nbsp;॥</span>
            
         </div>
         
         <div xmlns="" class="lg">
            <span class="line">संस्क्रियेतानुपूर्वी चेच्छब्दधर्मो न सेष्यते&nbsp;।</span>
            <span class="line">ग्रहणोच्चारणस्थत्वाद्गाव्यादिषु च संभवात्&nbsp;॥</span>
            
         </div>
         
         <div xmlns="" class="lg">
            <span class="line">ग्रहणोच्चारणे एव संस्कार्ये यदि मन्यसे&nbsp;।</span>
            <span class="line">कर्मणः कर्मसाध्यत्वमुपरिष्टान्निषेत्स्यते&nbsp;॥</span>
            
         </div>
         <span xmlns="" class="pageinfo">[273]</span>
         
         <p xmlns="">वक्ष्यति हि—</p>
         
         <p xmlns=""><b>कर्तृगुणे तु कर्मासमवायाद्वाक्यभेदः स्यादिति</b><a id="N89" href="#n89"><sup>89</sup></a>&nbsp;।
         </p>
         
         <div xmlns="" class="lg">
            <span class="line">ताल्वादिश्रोत्रसंस्कारो न च व्याकरणाद्भवेत्&nbsp;।</span>
            <span class="line">वैद्योपदिष्टसंस्कारसंस्कार्यत्वावधारणात्&nbsp;॥</span>
            
         </div>
         
         <div xmlns="" class="lg">
            <span class="line">मनो वा पुरुषो वाऽथ संस्कारास्पदमिष्यते&nbsp;।</span>
            <span class="line">शब्दानुशासनं शास्त्रमिति व्यर्थं तदा भवेत्&nbsp;॥</span>
            
         </div>
         
         <div xmlns="" class="lg">
            <span class="line">शिष्यानुशासनत्वं हि शास्त्राणामुपपद्यते&nbsp;।</span>
            <span class="line">शब्दस्याननुशास्यत्वाद्वयर्थं तदनुशासनम्&nbsp;॥</span>
            
         </div>
         
         <div xmlns="" class="lg">
            <span class="line">स्फोटशब्दे च संस्कारः सुतरां नोपपद्यते&nbsp;।</span>
            <span class="line">असन्तौ तत्र हि स्यातां प्रकृतिप्रत्ययावपि&nbsp;॥</span>
            
         </div>
         
         <div xmlns="" class="lg">
            <span class="line">वाक्यस्फोटश्च यैरिष्टः सर्वावयववर्जितः&nbsp;।</span>
            <span class="line">नामाख्यातादि<a id="N90" href="#n90"><sup>90</sup></a> संस्कार्यं तेषां शशविषाणवत्&nbsp;॥</span>
            
         </div>
         
         <div xmlns="" class="lg">
            <span class="line">अपोद्धारेण संस्कारो यद्यत्राभ्युपगम्यते&nbsp;।</span>
            <span class="line">शृङ्गं शशादपोद्धृत्य किं न संस्क्रियते मनाक्&nbsp;॥</span>
            
         </div>
         
         <div xmlns="" class="lg">
            <span class="line">अन्यावयवसारूप्यादपोद्धारो यदीष्यते&nbsp;।</span>
            <span class="line">खरशृङ्गेण सारूप्याच्छशशृङ्गस्य किं न सः&nbsp;॥</span>
            
         </div>
         
         <div xmlns="" class="lg">
            <span class="line">गवयादिषु नाङ्गानां सादृश्यं यन्निदर्शितम्&nbsp;।</span>
            <span class="line">सत्यावयवसामान्यात्तार्दिहापीष्यते तथा&nbsp;॥</span>
            
         </div>
         
         <div xmlns="" class="lg">
            <span class="line">वाक्याधिकरणे चैतद्विस्तरेण निराकृतम्&nbsp;।</span>
            <span class="line">तेनापोद्धारसंस्कारकल्पनाऽपि न युज्यते&nbsp;॥</span>
            
         </div>
         
         <div xmlns="" class="lg">
            <span class="line">अन्वाचक्षीत शास्त्रं चेच्छब्दानसदपोद्धृतान्&nbsp;।</span>
            <span class="line">एतेनैवाप्रमाणत्वमस्य माहेन्द्रजालवत्&nbsp;॥</span>
            
         </div>
         
         <div xmlns="" class="lg">
            <span class="line">अंशिष्यत्वादशास्त्रत्वमेवं तावत्पदं प्रति&nbsp;।</span>
            <span class="line">वाक्यानुशासनं नैव कृतं व्याकरणेन च&nbsp;॥</span>
            
         </div>
         
         <div xmlns="" class="lg">
            <span class="line">अर्थेन च प्रयुक्तानां शब्दानां संस्क्रियोदिता&nbsp;।</span>
            <span class="line">वाक्यमेवंविधं चेष्टं न पदान्यर्थवर्जनात्&nbsp;॥</span>
            
         </div>
         
         <div xmlns="" class="lg">
            <span class="line">ब्राह्मणार्थो यथा नास्ति कश्चिद्ब‌्राह्मणकम्बले&nbsp;।</span>
            <span class="line">देवदत्तादयो वाक्ये तथैव स्युरनर्थकाः&nbsp;॥</span>
            
         </div>
         
         <p xmlns="">इति बहुप्रपञ्चमुक्त्वा केवलस्य चाप्रयोगादर्थप्रयुक्तत्वं निराकृत्य वाक्यान्वाख्यानार्थमेव
            व्याकरणमपि व्याख्यानं युक्तमासीत्तदनाश्रयणात्तु सूत्रवार्तिकभाष्यकारवदेव <span class="pageinfo">[274]</span>पूर्वापरविरुद्धमभिदधानैष्टीकाकारैरपि सुतरां व्याकरणस्याप्रत्ययितपुरुषप्रणीतत्वं दर्शितम्&nbsp;।
         </p>
         
         <div xmlns="" class="lg">
            <span class="line">अतो विगानभूयिष्ठाद्विरुद्धान्मूलवर्जितात्&nbsp;।</span>
            <span class="line">निष्फलाच्च व्यवस्थानं शब्दानां नानुशासनात्&nbsp;॥</span>
            
         </div>
         
         <p xmlns="">ततश्च—</p>
         
         <div xmlns="" class="lg">
            <span class="line">स्वाध्यायाध्ययनं मुक्त्वा तत्प्रयोगश्च कर्मसु&nbsp;।</span>
            <span class="line">शेषशब्दप्रयोगेषु न व्यवस्थोपयुज्यते&nbsp;॥</span>
            
         </div>
         
         <p xmlns="">तेन सर्वैर्भाषितव्यं सर्वे साधव इति&nbsp;। अत्रानुमानप्रयोगाः—</p>
         
         <div xmlns="" class="lg">
            <span class="line">गावीगोण्यादयः शब्दाः सर्वे गोत्वस्य वाचकाः&nbsp;।</span>
            <span class="line">वृद्धैस्तत्र प्रयुक्तत्वाद्गौरुस्रेत्येवमादिवत्&nbsp;॥</span>
            
         </div>
         
         <div xmlns="" class="lg">
            <span class="line">एवं साधुत्वमेतेषां सर्वेषामर्थसाधनात्&nbsp;।</span>
            <span class="line">श्रौत्रत्वान्नापशब्दत्वं पूर्वदृष्टान्तदर्शनात्&nbsp;॥</span>
            
         </div>
         
         <div xmlns="" class="lg">
            <span class="line">अनादित्वं च सर्वेषामवध्यनवधारणात्&nbsp;।</span>
            <span class="line">वक्तुर्वक्तुः पुरो वृत्तेः शक्यं वक्तुं गवादिवत्&nbsp;॥</span>
            
         </div>
         
         <div xmlns="" class="lg">
            <span class="line">साधुभिर्भाषमाणानां नादृष्टफलसंभवः&nbsp;।</span>
            <span class="line">दृष्टार्थत्वाद्यथा धूमादग्निं देशेऽवगच्छताम्&nbsp;॥</span>
            
         </div>
         
         <div xmlns="" class="lg">
            <span class="line">अशास्त्रविहित्वाच्च बुद्धशब्दाभिधानवत्&nbsp;।</span>
            <span class="line">शास्त्रं नावेदरूपत्वात्प्राकृतव्याक्रियादिवत्&nbsp;॥</span>
            
         </div>
         
         <div xmlns="" class="lg">
            <span class="line">वेदमूलतयाऽप्यस्यं प्रमाणत्वं न कल्पते&nbsp;।</span>
            <span class="line">अवेदविषयार्थत्वान्नाटकादिनिबन्धवत्&nbsp;॥</span>
            
         </div>
         
         <div xmlns="" class="lg">
            <span class="line">शास्त्राङ्गमपि नैवैतदतादर्थ्यात्कथादिवत्&nbsp;।</span>
            <span class="line">अतादर्थ्यं विनाऽप्यस्माद्वेदेनार्थावबोधनात्&nbsp;॥</span>
            
         </div>
         
         <div xmlns="" class="lg">
            <span class="line">न च शब्दप्रयोगाङ्ग सिद्धे तस्मिन्प्रवर्तनात्&nbsp;।</span>
            <span class="line">यदीदृशमनङ्गं तद्दृष्टं नेत्रानुमानवत्&nbsp;॥</span>
            
         </div>
         
         <p xmlns="">यथा हि चक्षुरादिग्रहणानपेक्षरूपादिविज्ञानसिद्धौ तज्जनितार्थापत्तिप्रभवं चक्षुराद्यनुमानमुपजातमपि
            न पूर्वज्ञानस्याङ्गमेवं लोकवेदसिद्धशब्दप्रयोगोत्तरकालप्रणीततया व्याकरणमप्यनङ्गम्&nbsp;।
         </p>
         
         <div xmlns="" class="lg">
            <span class="line">तस्मात्पर्यायशब्दत्वाद्गाव्यादेस्तरुवृक्षवत्&nbsp;।</span>
            <span class="line">आचारेण प्रयोज्यत्वं न शास्त्रस्थैर्निवारितम्&nbsp;॥ २४&nbsp;॥</span>
            
         </div>
          
         <span xmlns="" class="pageinfo">[275]</span>
         
         
         
         <p xmlns="">एवं प्राप्तेऽभिधीयते—</p>
         
         <div xmlns="" class="lg">
            <span class="line">अनैकान्तिकता तावदर्थापत्तेरिहोच्यते&nbsp;।</span>
            <span class="line">अन्यथाऽप्युपपन्नत्वात्प्रयोगार्थावबोधयोः&nbsp;॥</span>
            
         </div>
         
         <div xmlns="" class="lg">
            <span class="line">वाचकत्वादृते यस्तु न कथंचित्प्रयुज्यते&nbsp;।</span>
            <span class="line">प्रयोगप्रत्ययायत्ता तत्र वाचकता ध्रुवम्&nbsp;॥</span>
            
         </div>
         
         <div xmlns="" class="lg">
            <span class="line">संशयप्रतिबद्धे च पूर्वपक्षार्थनिर्णये&nbsp;।</span>
            <span class="line">इष्टार्थनिश्चयः शक्यः सुखं सिद्धान्तहेतुना&nbsp;॥</span>
            
         </div>
         
         <p xmlns="">दृढविपर्ययज्ञानानन्तरं सहसैव च सम्यग्ज्ञानोत्पादातिभाराद्भारैकदेशावतारणार्थं संशयोत्थापनामात्रमेव
            तावद्युक्तम्&nbsp;। अथ वा—
         </p>
         
         <div xmlns="" class="lg">
            <span class="line">संसिद्धव्यवहारत्वादनादित्वं यदाश्रितम्&nbsp;।</span>
            <span class="line">अपराधप्रसङ्गेन तत्रैषा संशयक्रिया&nbsp;॥</span>
            
         </div>
         
         <p xmlns="">यदि ह्येकान्तेन यादृशः परमुखाच्छब्दः श्रूयते तादृगेव सर्वेण सर्वदोच्चार्येत ततो वृद्धव्यवहारपरम्परायां
            सत्यां गवादिभिरिव न गाव्यादिभिः कश्चिदपि कालः शून्य आसीदित्यध्यवसायादनादित्वमङ्गीक्रियेत&nbsp;।
            अपराधजस्य शब्दस्य संभवात्तु तदाशङ्कायां सत्यां नैकान्ततः सर्वेषामनादित्वम्&nbsp;। प्रयत्ननिष्पत्तेरिति
            पूर्वोक्तन्यायावधारितप्रयत्नाभिव्यक्तिरेव हेतुत्वेनोपदिश्यते&nbsp;। अपर आह&nbsp;। अप्रयत्ननिष्पत्तेरपराधस्य
            भागितेति&nbsp;। यो ह्यस्खलितप्रयत्नः शब्दमभिव्यनक्ति तस्य परम्परागतशब्दोच्चारणमात्रात्सर्वे
            समानविधाना भवेयुः&nbsp;। यदा त्वप्रयत्ननिष्पत्तिरपि शब्दे संभाव्यते तदा तत्रापराधजरूपान्तरापत्तिप्रसङ्गान्न
            नियोगतः सर्वशब्दानां समानविधानत्वम्&nbsp;। अथ वा शब्दविषयस्य प्रयत्नस्यैव या निष्पत्तिस्तस्यामपराधः
            सुनिपुणानामप्यविकलकरणानां दृश्यते किमुतानिपुणविगुणकरणानाम्—
         </p>
         
         <div xmlns="" class="lg">
            <span class="line">यश्च प्रयत्ननिष्पत्तावपराधः कृतास्पदः&nbsp;।</span>
            <span class="line">शब्दे स तदभिव्यङ्ग्ये प्रसजन्केन वार्यते&nbsp;॥</span>
            
         </div>
         
         <div xmlns="" class="lg">
            <span class="line">अतश्चानपराधेन व्यज्यमानेषु साधुता&nbsp;।</span>
            <span class="line">सापराधेष्वसाधुत्वं व्यवस्थैवं च तत्कृता&nbsp;॥</span>
            
         </div>
         <span xmlns="" class="pageinfo">[276]</span>
         
         <p xmlns="">लोकेऽपि च—</p>
         
         <div xmlns="" class="lg">
            <span class="line">अविनष्टे विनष्टे च दृश्येते साध्वसाधुते&nbsp;।</span>
            <span class="line">तथा सति च तद‍्द्वारा सिद्धिः शब्दापशब्दयोः&nbsp;॥</span>
            
         </div>
         
         <div xmlns="" class="lg">
            <span class="line">यद्वा सत्यत्वमेवेदं साधुत्वमभिधीयते&nbsp;।</span>
            <span class="line">असत्यत्वमसाधुत्वं धर्माधर्मोपयोगवत्&nbsp;॥</span>
            
         </div>
         
         <div xmlns="" class="lg">
            <span class="line">धर्माधर्मव्यवस्था हि सत्यानृतनिबन्धना&nbsp;।</span>
            <span class="line">विहितप्रतिषिद्धत्वात्तयोश्चेष्टा सशास्त्रता&nbsp;॥</span>
            
         </div>
         
         <div xmlns="" class="lg">
            <span class="line">अर्थसत्यं यथा वाच्यं शब्दसत्यं तथैव हि&nbsp;।</span>
            <span class="line">शब्दानृतं न हातव्यमर्थानृतवदेव नः&nbsp;॥</span>
            
         </div>
         
         <div xmlns="" class="lg">
            <span class="line">एवं सति व्यवस्थाने भक्ष्यामक्ष्यविभागवत्&nbsp;।</span>
            <span class="line">प्रयोगोत्पत्त्यशास्त्रत्वादिति हेतोरसिद्धता&nbsp;॥</span>
            
         </div>
         
         <p xmlns="">अथ वा यदुक्तम्&nbsp;।</p>
         
         <div xmlns="" class="lg">
            <span class="line">साधोर्नित्यप्रसक्तत्वादसाधोरप्रसङ्गतः&nbsp;।</span>
            <span class="line">न धर्मनियमोऽस्तीति तत्रेदमभिधीयते&nbsp;॥</span>
            
         </div>
         
         <div xmlns="" class="lg">
            <span class="line">अपराधस्य भागित्वादुभयं सावकाशकम्&nbsp;।</span>
            <span class="line">साधोरनियता प्राप्तिरसाधोश्च प्रयोज्यता&nbsp;॥</span>
            
         </div>
         
         <p xmlns="">यदि हि साधुः प्रयुज्यमानो न कश्चित्कदाचिदपि विनश्येत्ततस्तस्य नित्यप्राप्तत्वान्निवर्त्यापशब्दाप्राप्तेश्च
            नियमशास्त्रमनर्थकं भवेत्&nbsp;। यदा त्वपराधभागित्वे सति द्वयोरप्यनियता प्राप्तिस्तदा साधुनियमकारिणः
            शास्त्रस्य न विषयव्याघातः&nbsp;। एक एवायं शब्दः पुरुषाशक्तिप्रमादकारणादिभेदात्तां तां वर्णन्यूनातिरेकक्रमान्यत्वाद्यवस्थामनुपतंस्तेन
            तेनापभ्रंशरूपेण गृह्यमाणस्तमेवार्थं प्रतिपादयतीति न पर्यायकल्पनया वाचकशब्दान्तरत्वैकान्तसिद्धिः&nbsp;।
            किं च&nbsp;।
         </p>
         
         <div xmlns="" class="lg">
            <span class="line">देवदत्तादिनामानि निःसंदिग्धानि यानि च&nbsp;।</span>
            <span class="line">बालैस्तत्तादिरूपेण नाश्यन्ते तैश्च संशयः&nbsp;॥</span>
            
         </div>
         
         <p xmlns="">तत्तादिशब्दादपि हि बालप्रयुक्तात्तदनुकारिकठोरबुद्धिप्रयुक्ताद्वा देवदत्ताद्यर्थप्रत्ययमुपलभमानः
            कथमिव प्रयोगप्रत्ययदर्शकाभ्यामेव वाचकत्वमध्यवस्येत्&nbsp;।
         </p>
         
         <div xmlns="" class="lg">
            <span class="line">अपभ्रंशाश्च ये केचिद्रूढा गाव्यादयो जने&nbsp;।</span>
            <span class="line">तेऽपि गाव्यादिरूपेण नाश्यन्ते व्यभिचारिताः&nbsp;॥</span>
            
         </div>
         <span xmlns="" class="pageinfo">[277]</span>
         
         <p xmlns="">कतिषुचिदेव गाव्यादिषु चिरापभ्रष्टत्वाद्रूढयाशङ्कया साधुत्वभ्रान्तिर्भवेत्&nbsp;। ये तु
            संप्रत्येव जडप्रायज्ञानकरणैरभिनवगाव्यादिरूपेण विनाश्यशब्दाः प्रयुज्यमानाः प्रकृत्यनुसरणद्वारेण
            वाऽर्थं प्रत्यापयन्त उपलभ्यन्ते तेष्वपि प्रयोगप्रत्ययदर्शनमस्तीत्यनैकान्तिकता&nbsp;।
         </p>
         
         <div xmlns="" class="lg">
            <span class="line">ततश्च त्वत्प्रयुक्तोऽयं हेतुरप्यपराधभाक्&nbsp;।</span>
            <span class="line">अनैकान्तिकतादोषान्न ह्यसौ साधनक्षमः&nbsp;॥</span>
            
         </div>
         
         <div xmlns="" class="lg">
            <span class="line">अन्यथोच्चार्यमाणश्च शब्दोऽपभ्रश्यते यथा&nbsp;।</span>
            <span class="line">तथा हेतुरनैकान्ताद्धेत्वाभासत्वमृच्छति&nbsp;।</span>
            
         </div>
         
         <div xmlns="" class="lg">
            <span class="line">तस्माद्दृष्टप्रयोगेऽपि पुनरस्ति विचारणा&nbsp;।</span>
            <span class="line">वाचकोऽयं न वेत्येवं सति वाऽन्येन निर्णयः&nbsp;॥ २५&nbsp;॥</span>
            
         </div>
          
         
         
         
         <p xmlns="">संशयापादनात्परपक्षे जितेऽपि स्वपक्षसिद्धिर्दुर्लभैवेत्येवमर्थमुत्तरसूत्रम्—<b>अन्यायश्चानेक शब्दत्त्वमिति</b>&nbsp;। कथं पुनरिदमन्याय्यम्&nbsp;। तदुच्यते—
         </p>
         
         <div xmlns="" class="lg">
            <span class="line">वाच्यवाचकसामर्थ्यनियमो योऽभिधागतः&nbsp;।</span>
            <span class="line">संबन्धस्तदनेकत्वे स्वरूपात्सोऽपि हीयते&nbsp;॥</span>
            
         </div>
         
         <p xmlns="">एकात्मकयोरेव हि वाच्यवाचकयोरन्योन्याक्षेपात्परस्परनियमः संभवत्यन्यतरस्यापि त्वनेकत्वे
            सति व्यभिचारान्नियमहानिः&nbsp;। किं च—
         </p>
         
         <div xmlns="" class="lg">
            <span class="line">सामर्थ्यं सर्वभावानामर्थापत्त्याऽवगम्यते&nbsp;।</span>
            <span class="line">एकसामर्थ्यसिद्धेऽर्थे नानेकं तच्च लभ्यते&nbsp;॥</span>
            
         </div>
         
         <p xmlns="">अत्यन्तादृष्टा हि वाच्यप्रत्ययान्यथानुपपत्तिमात्रप्रमाणिका वाचकशक्तिरेकत्रैव कल्पिता
            तदनुसार्यपभ्रंशेष्वपि चेदनुगम्यते को नाम तन्निरपेक्षवाचकशक्त्यन्तरकल्पनां लभेत&nbsp;।
         </p>
         
         <div xmlns="" class="lg">
            <span class="line">नाम च व्यवहारार्थमर्थस्याभ्युपगम्यते&nbsp;।</span>
            <span class="line">तेनैकेनैव सिद्धेऽर्थे द्वितीयादि च निष्फलम्&nbsp;॥</span>
            
         </div>
         
         <p xmlns="">किं च—</p>
         
         <div xmlns="" class="lg">
            <span class="line">विकल्पस्याष्टदोषत्वं पुरस्तादेव वर्णितम्&nbsp;।</span>
            <span class="line">स चेहानेकशब्दत्वे निश्चयेन प्रसज्यते&nbsp;॥</span>
            
         </div><span xmlns="" class="pageinfo">[278]</span>
         
         <div xmlns="" class="lg">
            <span class="line">नामान्तरे श्रुते चार्थस्तद्भिन्नोऽन्यः प्रतीयते&nbsp;।</span>
            <span class="line">संज्ञा<a id="N91" href="#n91"><sup>91</sup></a> चोत्पत्तिसंयोगादित्यत्रैतद्वदिष्यते&nbsp;॥</span>
            
         </div>
         
         <div xmlns="" class="lg">
            <span class="line">या तु हस्तः करः पाणिरित्यत्रानेकशब्दता&nbsp;।</span>
            <span class="line">अनन्यगतिकत्वेन सा दृढस्मरणेन च&nbsp;॥</span>
            
         </div>
         
         <div xmlns="" class="lg">
            <span class="line">एकशक्त्यनुसारेण यावत्त्वस्ति गतिः क्वचित्&nbsp;।</span>
            <span class="line">उपमानानुमानाभ्यां तावत्सैवानुगम्यते&nbsp;॥</span>
            
         </div>
         
         <div xmlns="" class="lg">
            <span class="line">तस्मात्स्वरूपसंबन्धशब्दार्थत्वनिरूपणे&nbsp;।</span>
            <span class="line">एकैकनियमादेव गतिः स्यान्नान्यगोचरा&nbsp;॥</span>
            
         </div>
         
         <p xmlns="">यथा च प्रकृतिसारूप्यद्वारेणापभ्रंशाः प्राकृतीमेव शक्तिमाविर्भावयन्तोऽर्थप्रतिपत्तावुपयोगं
            गच्छन्तिं तथा <a id="N92" href="#n92"><sup>92</sup></a><b>तदशक्तिश्चानुरूपत्वा</b>दित्यत्र वर्णयिष्यते&nbsp;।
         </p>
         
         <div xmlns="" class="lg">
            <span class="line">तेनानेकप्रयोगेऽपि कश्चिदेवार्थसंगतः&nbsp;।</span>
            <span class="line">तदुपस्थापनेनान्ये बोधकास्तदशक्तिजाः&nbsp;॥ २६&nbsp;॥</span>
            
         </div>
          
         
         
         <p xmlns="">तुल्यप्रयोगप्रतिपत्तीनामन्यतरावधारणमशक्यामिति चेदत आह—<b>तत्र तत्त्वमभियोगविशेषात्स्यादिति</b>&nbsp;। कः पुनरभियोगः को वा तद्विशेषः कथं वा तेन वाचकत्वनिरूपणमिति&nbsp;। तदुच्यते—
         </p>
         
         <div xmlns="" class="lg">
            <span class="line">लक्षणश्रवणाभ्यासादभियोगः प्रवर्तते&nbsp;।</span>
            <span class="line">तेन लक्ष्यान्तरज्ञानं तद्विशेषोऽभिधीयते&nbsp;॥</span>
            
         </div>
         
         <p xmlns="">प्रतिपदपाठो ह्यानन्त्यादत्यन्ताशक्यस्तदभावे च लक्षणानुसरणमेवैकमशेषलक्ष्यनिरूपणक्षमत्वेनावधार्यते&nbsp;।</p>
         
         <div xmlns="" class="lg">
            <span class="line">तस्मान्न लोकवेदाभ्यां कश्चिद्‌व्याकरणादृते&nbsp;।</span>
            <span class="line">वाचकाननपभ्रष्टान्यथावज्ज्ञातुमर्हति&nbsp;॥</span>
            
         </div>
         
         <div xmlns="" class="lg">
            <span class="line">तत्सामस्त्यापरिज्ञाने पारिशेष्यानिरूपणात्&nbsp;।</span>
            <span class="line">अर्थापत्त्याऽपशब्दानां निश्चयो नोपपद्यते&nbsp;॥</span>
            
         </div>
         
         <div xmlns="" class="lg">
            <span class="line">लक्षणानुगमाद्यांस्तु बहिरेव प्रयुञ्जते&nbsp;।</span>
            <span class="line">नियतप्रतिपक्षत्वात्तेष्वर्थापत्तिसंभवः&nbsp;॥</span>
            
         </div>
         <span xmlns="" class="pageinfo">[279]</span>
         
         <p xmlns="">तेनोभयज्ञानस्यापि व्याकरणमेवोपाय इति तद्गताभियोगविशेषाश्रयणम्&nbsp;। यत्तु प्रयोगोत्पत्तिशास्त्रत्वादिति
            लक्षणे तन्मूलासंभवादितरेतराश्रयत्वमुक्तं तल्लोकव्यवहारप्रसिद्धप्रतिपादकत्वमात्रेणानिर्णीतपारमार्थिकवाचकत्वैरपि
            व्याकरणावयवभूतैः पदैः केषांचित्साधुत्वमन्वाख्याय पुनस्तैरप्यन्वाख्यापकशब्दसाधुत्वनिर्णयात्परिहरिष्यते&nbsp;।
         </p>
         
         <div xmlns="" class="lg">
            <span class="line">यदि वाचकतैवाऽऽदौ न स्याद्वयाकरणादृते&nbsp;।</span>
            <span class="line">न विज्ञायेत वा तत्र भवेदन्योन्यसंश्रयम्&nbsp;॥</span>
            
         </div>
         
         <div xmlns="" class="lg">
            <span class="line">निर्ज्ञाते वाचकत्वेऽपि तदपभ्रंशसंकरात्&nbsp;।</span>
            <span class="line">विवेकप्रतिपत्त्यर्थमिष्टा च व्याक्रिया स्मृतिः&nbsp;॥</span>
            
         </div>
         
         <p xmlns="">तेन संकीर्णासंकीर्णवाचकज्ञानोपायत्वाल्लोकव्याकरणयोर्भिन्नविषयत्वेनापुनरुक्तता, वेदे
            साधुशब्दमात्रदर्शनादनर्थकं व्याकरणमिति चेत्&nbsp;। न&nbsp;। अकृत्स्नविषयत्वात्&nbsp;।
         </p>
         
         <div xmlns="" class="lg">
            <span class="line">केचिद्वयवस्थिता एव साधवो लोकवेदयोः&nbsp;।</span>
            <span class="line">सर्वशाखागतान्विद्यात्को वा साधारणानपि&nbsp;॥</span>
            
         </div>
         
         <p xmlns="">यथैव लौकिकप्रतिपदपाठस्याशक्यत्वमेवं वेदेऽपि सर्वशाखागतान्सकृदपि श्रोतुमशक्तिः किमुताध्येतुम्&nbsp;।</p>
         
         <div xmlns="" class="lg">
            <span class="line">प्रकृतिप्रत्ययानन्त्याद्यावन्तः पदराशयः&nbsp;।</span>
            <span class="line">लक्षणेनानुगम्यन्ते कस्तानध्येतुमर्हति&nbsp;॥</span>
            
         </div>
         
         <p xmlns="">एतेन पुरुषार्थक्रत्वर्थादृष्टसाधुशब्दप्रयोगज्ञानसाध्यसाधनभावविधिवाक्यगतपदव्याक्रिया
            तस्याश्च पूर्वप्रसिद्धतन्मूलत्वकल्पनागतेतरेतराश्रयत्वप्रसङ्गः प्रत्युक्तः&nbsp;। यदि ह्येकान्तेन
            “तस्मान्न ब्राह्मणेन भ्लेच्छितवै” “एकः शब्दः सम्यग्ज्ञातः सुप्रयुक्तः शास्त्रान्वितः
            स्वर्गे लोके कामधुग्भवति” <a id="N93" href="#n93"><sup>93</sup></a>“तस्मादेषा व्याकृता वागुद्यते” इति चैवमादिक्रतुपुरुषगतनियमविधिदर्शनोत्तरकालमेव व्याकरणेन
            प्रवर्तितव्यमिति पौर्वापर्यव्यवस्था भवेत्तत एवं पर्यनुयोगः प्रसज्येतापि व्याकृतत्वाश्रयो
            वेदविधिर्वेदविध्याश्रयं च व्याकरणं कथमवकल्पिष्यत इति&nbsp;। यदा तु किंचिद्ग्रन्थोपनिबद्धप्रकृतिप्रत्ययादिविभागद्वारप्रक्रियात्मकव्याकरणस्मृतिवर्जितकालाभावादन्वाख्यानान्वाख्येयान्वाख्यातविधिप्रयोगानन्वाख्यातप्रतिषेधवर्जनषट्कस्याप्यवगम्यमानवेदविधिमूलत्वादनादित्वे
            सति सर्वेषां वेदवेदियूपाहवनीयाध्वर्युगोदोहनादिस्वरूपतत्कार्यतत्साधनविधीनामिव सर्वदाऽनवगतपूर्वापरविभागसंब<span class="pageinfo">[280]</span>न्धेऽत्यन्तादृष्टार्थत्वमेव केवलं शास्त्रप्रत्ययाधीनं, तदा सर्वकालव्याक्रियमाणविद्यमानशब्दनियमविधेर्न
            किंचिदनुपपन्नम्&nbsp;। यत्तु वाचकत्वावाचकत्वव्यतिरिक्तसाध्वसाधुताभावाद्वाचकावाचकत्वयोश्च
            लौकिकप्रयोगप्रतिपत्तितद्विपर्ययमात्रशरणत्वाद्गाव्यादिशब्दानामवाचकत्वप्रतिज्ञाने लोकविरोधान्न
            भेर्यादिशब्दमातृकाक्षरपाठप्रसिद्धन्यूनातिरिक्तविपर्यस्तवर्णपदव्यतिरिक्तप्रसिद्धमध्ये
            कश्चिदपशब्दो नामास्तीति&nbsp;। तत्राभिधीयते—
         </p>
         
         <div xmlns="" class="lg">
            <span class="line">संमुग्धवाचके लोके लक्षणाद्वाचकः स्फुटः&nbsp;।</span>
            <span class="line">गम्यते स्मरणं चोक्तमाचाराद्बलवत्तरम्&nbsp;॥</span>
            
         </div>
         
         <p xmlns="">लोकव्याकरणाभ्यां हि मिश्राभ्यामविप्लुतवाचकसिद्धिरिति तावदेव लोकव्यवहाराद्वाचकत्वज्ञानं
            जायते यावद्वयाकरणानुगतत्वं नाभ्युपगम्यते&nbsp;।
         </p>
         
         <p xmlns="">यदा तु तयोर्मार्गभेदेन प्रतिपत्तिस्तदा ‘तेष्वदर्शनाद्विरोधस्य समा विप्रतिपत्तिः स्यात्’<a id="N94" href="#n94"><sup>94</sup></a> इत्युपन्यस्य ‘शास्त्रस्था वा तन्निमित्तत्वात्’ इत्यनेनैवोत्तरेण व्याकरणाख्यशास्त्रगतप्रतिपत्तिबलीयस्त्वं
            तदभियुक्तपुरुषबलीयस्त्वं वा पूर्वमेव स्थापितम्&nbsp;।
         </p>
         
         <div xmlns="" class="lg">
            <span class="line">तर्केणावाचकत्वं च वदँल्लोकेन बाध्यते&nbsp;।</span>
            <span class="line">स्मर्यमाणविरोधस्तु ब्राह्मणाब्राह्मणादिवत्&nbsp;॥</span>
            
         </div>
         
         <p xmlns="">यथैव तुल्यशिरःपाण्याद्याकारेष्वपि संकीर्णलोकदृष्टिग्राह्येषु ब्राह्मणादिषु मातापितृसंबन्धस्मरणादेव
            वर्णविवेकावधारणं भवति तथा साधुशब्दावधारणमपीति लोकविरोधाभावः&nbsp;।
         </p>
         
         <div xmlns="" class="lg">
            <span class="line">यथा च तुल्यपाण्यादिरूपत्वाद्वर्णसंकरम्&nbsp;।</span>
            <span class="line">वदतः स्मृतिबाधः स्यात्तथा वाचकसंकरम्&nbsp;॥</span>
            
         </div>
         
         <div xmlns="" class="lg">
            <span class="line">आदितश्च स्मृतेः सिद्धः प्रत्यक्षेणापि गम्यते&nbsp;।</span>
            <span class="line">साध्वसाधुविभागोऽयं कुशलैर्वर्णभेदवत्&nbsp;॥</span>
            
         </div>
         
         <p xmlns="">यो नाम स्मृतिप्रतिपादितोऽर्थः कर्मफलसंबन्धवदनियतकालत्वान्न ज्ञायते कदा भविष्यतीति
            सोऽत्यन्तं प्रत्यक्षाद्यविषयत्वात्केवलशास्त्रमूलत्वेन स्थाप्यते&nbsp;। यस्य त्वादौ स्मरणजनितविवेके
            कृते तदनन्तरमेव प्रत्यक्षमपि विचाराभ्यासजनितसंस्कारस्य रागाभ्यासजनितषङ्जादिविभागविषयमिव
            साध्वसाधुशब्दरूपगोचरमुपजायते&nbsp;।
         </p>
         
         <div xmlns="" class="lg">
            <span class="line">तस्मै तर्केण यो नाम साधयेच्छब्दसंकरम्&nbsp;।</span>
            <span class="line">तस्य प्रत्यक्षबाधोऽपि वर्णसंकरबाधवत्&nbsp;॥</span>
            
         </div>
         
         <p xmlns="">तेनापशब्दगतवाचकत्वापादनस्यैव समस्तप्रमाणविरोधः शक्यो वक्तुं न स्मर्यमाणशब्दसाधुत्वपक्षस्येति
            निरवद्यता&nbsp;। तेनादृष्टार्थप्रत्यायननियमप्रतिषेधद्वारं धर्माधर्मसाध<span class="pageinfo">[281]</span>नत्वकृतमपि साध्वसाधुत्वज्ञानमुपपत्स्यते&nbsp;। यस्त्वाह साधुत्वं नेन्द्रियग्राह्यमित्यादिश्लोकम्&nbsp;।
            तं प्रत्येवं वक्तव्यम्&nbsp;।
         </p>
         
         <div xmlns="" class="lg">
            <span class="line">साधुत्वमिन्द्रियग्राह्यं लिङ्गमस्य च विद्यते&nbsp;।</span>
            <span class="line">शास्त्रस्य विषयोऽप्येष प्रयोगोऽप्यस्त्यसंकरः&nbsp;॥ इति&nbsp;।</span>
            
         </div>
         
         <p xmlns="">ग्रस्तनिरस्ताम्बूकृतादिदोषवर्जितनियमह्रस्वादिकालाभिव्यङ्ग्ययथालक्षितक्रमग्राह्यवर्णानां
            स्मर्यमाणाविनष्टवाचकरूपविषयश्रोत्रज्ञानेनोदात्तादिवदिन्द्रियग्राह्यत्वम्&nbsp;। तदुत्तरकालप्रवृत्तव्यवहारगतार्थप्रतिपत्तिसहितलक्षणगतप्रकृतिप्रत्ययलोपागमविकारादेशादिलिङ्गमप्यव्यभिचारि
            विद्यते&nbsp;। शास्त्रस्य च द्विविधस्यापि श्रुतिस्मृतिरूपस्य स्वर्गलोकयज्ञोपकारसिद्धिसाधनभावप्रतिपादनार्थस्यार्थानर्थकार्यस्वरूपज्ञानार्थस्य
            चायमेवंविध एवान्योऽपि विषयः&nbsp;। अविनष्टैः शब्दैर्भाषमाणस्य स्वर्गयज्ञोपकारौ भवतः&nbsp;। याज्ञे
            च कर्मण्यपशब्दैर्भाषमाणस्यानृतमिव वदतः प्रतिषिद्धाचरणनिमित्तक्रतुवैगुण्यप्रसङ्गः&nbsp;।
            यथोक्तं “वाग्योगविद्दुष्यति चापशब्दैः” इति&nbsp;। एतौ द्वावप्यर्थौ न शास्त्रादृतेऽन्येन
            प्रतिपादयितुं शक्येते इत्यतीव शास्त्रविषयः&nbsp;। द्वाम्यामेव च विधिप्रतिषेम्यामविनष्टैः
            शब्दैः स्वर्गयज्ञोपकारकामो भाषेत न विनष्टैरिति न प्रतिशब्दापशब्दमनन्तविधिप्रतिषेधकल्पनप्रसङ्गः&nbsp;।
            न च विधिप्रतिषेधविषयेणैव शास्त्रेण भवितव्यं न प्रमेयस्वरूपज्ञापनार्थेनेत्येतदीश्वराज्ञासिद्धम्&nbsp;।
            न हि ‘अविनाशी वा अरे अयमात्माऽनुच्छितिधर्मा’ इत्यादि, ‘चतुस्त्रिंशदाश्चीनानि सरस्वत्या
            विनशनप्लाक्षप्रश्रवणे’ इत्येवमादिवाक्यशेषाणां च शास्त्रगतानामर्थतत्त्वप्रतिपादनपरत्वं
            न लभ्यते&nbsp;। नापि तत्प्रतिपादने शास्त्रशब्दवाच्यत्वबाधः&nbsp;। अथापि विधिप्रतिषेधात्मकेनैव
            शास्त्रेण भवितव्यमिति का चित्परिभाषा तथाऽप्येवंविधाः साधुशब्दाः प्रत्येतव्या इतीदृशो
            विधिः संभवत्येव&nbsp;। यो वाक्यान्तरावगतादृष्टफलार्थी यद्यविनष्टैः शब्दैर्भाषितुमिच्छेत्
            स चैतानेवंरूपानेतत्क्रममांत्रांश्च वर्णानुपाददीत नाधिकान्न न्यूनांश्चेति यावद्रूपं
            विधिप्रतिषेधौ शक्यौ दर्शयितुमिति शास्त्रविषयत्वसिद्धिः&nbsp;। निःसंदिग्धवृद्धबालप्रयुक्तदेवदत्ततत्तादिशब्दोपमयाऽपि
            च सर्वशब्दानां विनष्टाविनष्टरूपैरवश्यं भवितव्यमिति शक्यं विज्ञातुम्&nbsp;। एवं व्याकरणानुगतवैदिकशब्दाविनाशसादृश्यादपि
            तद्विधलौकिकाविनष्टत्वोपमानं दर्शयितव्यम्&nbsp;। तथा लौकिकार्थप्रत्ययोत्थापितवाचकत्वार्थापत्तिलभ्यस्तावदेकः
            साधुत्वनिश्चयः&nbsp;। ततः संभवत्प्रमादालस्यकरणवैगुण्यनिमित्तापभ्रष्टरूपवर्जितकेवलसाध्वन्वाख्यानस्यान्यथानुपपद्यमानत्वादपरयाऽप्यर्थापत्त्या
            सिद्धमेव साधुत्वज्ञानम्&nbsp;।
         </p>
         
         <div xmlns="" class="lg">
            <span class="line">अपभ्रंशेषु साधुत्वं तुल्यार्थत्वाद्यदुच्यते&nbsp;।</span>
            <span class="line">लक्षणाभावमार्गेण तस्याभावोऽपि निश्चितः&nbsp;॥ इति&nbsp;॥</span>
            
         </div><span xmlns="" class="pageinfo">[282]</span>
         
         <div xmlns="" class="lg">
            <span class="line">षण्णामपि प्रमाणानां साध्वसाधुत्वनिर्णये&nbsp;।</span>
            <span class="line">व्यापारोऽस्तीति को जल्पेत्साधुत्वं निष्प्रमाणकम्&nbsp;॥</span>
            
         </div>
         
         <div xmlns="" class="lg">
            <span class="line">यद्यप्यनभियुक्तानां प्रयोगोऽस्ति ससंकरः&nbsp;।</span>
            <span class="line">अभियुक्ता विवेक्ष्यन्ते तथाऽपि ब्राह्मणादिवत्&nbsp;॥</span>
            
         </div>
         
         <div xmlns="" class="lg">
            <span class="line">यथा च पद्मरागादीन्काचस्फटिकमिश्रितान्&nbsp;।</span>
            <span class="line">परीक्षका विजानन्ति साधुत्वमपरे तथा&nbsp;॥</span>
            
         </div>
         
         <div xmlns="" class="lg">
            <span class="line">यथा रत्नपरीक्षायां साध्वसाधुत्वलक्षणम्&nbsp;।</span>
            <span class="line">तथा व्याकरणात्सिद्धं साधुशब्दनिरूपणम्&nbsp;॥</span>
            
         </div>
         
         <p xmlns="">पौरुषेयव्याकरणागमपरम्परायामपि च तदनुगतसाधुत्वानन्तरदर्शनात्पूर्वदृष्टविवेकज्ञानमात्रपरत्वाद्वा
            नान्धपरम्परावचनन्यायप्रसङ्गः&nbsp;। यावानिह दृष्टार्थांशः स वैदिकविधिप्रतिषेधद्वयादेवोपपन्नः&nbsp;।
            तत्सिद्धयर्थाविनष्टशब्दरूपाज्ञानं वेदशिष्टप्रयोगसंवादिव्याकरणान्वाख्यानपारम्पर्येण
            सद्यः फलत्वात्सुलभमिति न पुरुषकृतत्वनिमित्तदोषप्रसङ्गः&nbsp;। यत्तु दृष्टार्थत्वात्स्वसामर्थ्यप्राप्तत्वादेव
            <a id="N95" href="#n95"><sup>95</sup></a>‘अप्राप्ते शास्त्रमर्थवत्’ इति वाचकभाषणविधानमनुपपन्नमिति तत्राधिकरणेनैवोत्तरं दास्यते
            <a id="N96" href="#n96"><sup>96</sup></a>‘नियमार्था वा श्रुतिरुच्यते’ इति&nbsp;। यत्त्ववाचकत्वेनापशब्दानामप्रसङ्गाद्वयावर्त्याभावे
            नियमानुपपत्तिरिति&nbsp;। तत्रोच्यते—
         </p>
         
         <div xmlns="" class="lg">
            <span class="line">नियमः परिसंख्या वा न व्यावर्त्याद्विनेष्यते&nbsp;।</span>
            <span class="line">नित्यतामात्रकारी तु नियमः किं न लभ्यते&nbsp;॥</span>
            
         </div>
         
         <p xmlns="">सति भाषितव्ये कदाचिदविनष्टेन भाषेत कदाचित्प्रमादाशक्तिजापभ्रंशेनाप्यक्षिनिकोचनादिना
            वा शब्दरहितेनैव प्रत्यापयेत्&nbsp;।
         </p>
         
         <div xmlns="" class="lg">
            <span class="line">अत्र श्रेयोऽर्थिनोऽवश्यं साधुभाषा नियभ्यते&nbsp;।</span>
            <span class="line">नियोगेन हि तां कुर्वन्नपूर्वं साधयिष्यति&nbsp;॥</span>
            
         </div>
         
         <p xmlns="">यद्यपि च नियमेऽन्यनिवृत्तिरवश्यं कल्पनीया तथाऽपि साधुशब्दस्मृतिव्यवहितानां <a id="N97" href="#n97"><sup>97</sup></a>कालरूढरूपभ्रान्तिवाचकत्वगृहीतानां चापशब्दानां संभवति प्रयोगप्रसङ्गे साधुनियमेन व्यावृत्तिः&nbsp;।
         </p>
         
         <p xmlns="">अथ वा नैवापशब्दानामपृथक्त्वे केचिदेकक्रियाविषयानेकद्रव्यगुणादिवदभिधायां प्राप्नुवन्ति
            ये साधुनियमेन व्यावर्त्येरन्&nbsp;। किं तु&nbsp;।
         </p><span xmlns="" class="pageinfo">[283]</span>
         
         <div xmlns="" class="lg">
            <span class="line">साधूनेव प्रयुञ्जाना नाशयेयुरयत्नतः&nbsp;।</span>
            <span class="line">मा विनीनशदित्येवं नियमस्तान्नियच्छति&nbsp;॥</span>
            
         </div>
         
         <p xmlns="">तद्यथा&nbsp;। ‘यो विदग्धः स नैर्ऋतः’ इत्येवमादिदोषनिन्दापूर्वकम् ‘अविदहता श्रपयितव्यः’
            इति नियम्यते&nbsp;। तथा ‘दुष्टः शब्दः स्वरतो वर्णतो वा’ इत्यादिना  निन्दितत्वात्, ‘तस्माद्ब्राह्मणेन
            न म्लेच्छितवै नापभाषितवै म्लेच्छो ह वा एष यदपशब्दः’ इति प्रमादादिनिमित्तविनाशेन शब्दकार्यादर्थसाधनादपेतोऽयं
            म्लेच्छः, <a id="N98" href="#n98"><sup>98</sup></a>‘म्लेच्छ अव्यक्तायां वाचि’ इति स्मरणात्स न प्रयोक्तव्य इति प्रतिषेधः&nbsp;। ‘तस्मादेषा
            व्याकृता वागुद्यते’ इति च विधिरविनष्टप्रयोगनियमार्थः&nbsp;।
         </p>
         
         <div xmlns="" class="lg">
            <span class="line">ननु चाशक्तिजा दोषाः प्रमादजनिताश्च ये&nbsp;।</span>
            <span class="line">परिहर्तुमशक्यत्वान्निषेधस्याप्यगोचराः&nbsp;॥</span>
            
         </div>
         
         <p xmlns="">उच्यते—</p>
         
         <div xmlns="" class="lg">
            <span class="line">प्रमादमेव मा कार्षीः सामर्थ्याय यतस्व च&nbsp;।</span>
            <span class="line">एवमर्थो निषेधोऽयं नाऽऽद्रियेतान्यथा ह्यसौ&nbsp;॥</span>
            
         </div>
         
         <div xmlns="" class="lg">
            <span class="line">अन्ये सुखमुखारूढा न क्लेशेन विवक्षवः&nbsp;।</span>
            <span class="line">शक्ताश्चैवाप्रमत्ताश्च वदेयुरनिवारिताः&nbsp;॥</span>
            
         </div>
         
         <div xmlns="" class="lg">
            <span class="line">अशक्तैर्नाशिताश्चान्ये दाक्षिण्याद्यनुवर्तनात्&nbsp;।</span>
            <span class="line">जानन्तोऽपि प्रयुञ्जीरन् यदि शास्त्रं न वारयेत्&nbsp;॥</span>
            
         </div>
         
         <div xmlns="" class="lg">
            <span class="line">अन्येऽपि प्राकृतालापैरशक्तैर्व्यवहर्तृभिः&nbsp;।</span>
            <span class="line">सह व्यवहरन्तस्तानुपेत्यापि प्रयुञ्जते&nbsp;॥</span>
            
         </div>
         
         <div xmlns="" class="lg">
            <span class="line">तत्कथं नाम यत्किंचित्स्यादपभ्रंशकारणम्&nbsp;।</span>
            <span class="line">दूरात्परिहरेयुस्तदिति यत्नो नियम्यते&nbsp;॥</span>
            
         </div>
         
         <p xmlns="">यत्तु दृष्टार्थप्रत्यायननिराकाङ्क्षत्वाददृष्टार्थप्रयोगोत्पत्त्यशास्त्रत्वमिति&nbsp;। तत्रोच्यते—</p>
         
         <div xmlns="" class="lg">
            <span class="line">दृष्टे सत्यपि सर्वत्र नियमादृष्टमिष्यते&nbsp;।</span>
            <span class="line">क्रत्वर्थं पुरुषार्थं च तत्संयोगपृथक्त्वतः&nbsp;॥</span>
            
         </div>
         
         <p xmlns=""><a id="N99" href="#n99"><sup>99</sup></a>‘एकस्य तूभयत्वे संयोगपृथत्क्वं' तच्चेह प्रकरणानारभ्यवादाभ्यामवगतं, तत्र—
         </p>
         
         <div xmlns="" class="lg">
            <span class="line">क्रत्वर्थांशे परार्थत्वादर्थवादः फलश्रुतिः&nbsp;।</span>
            <span class="line">पुरुषार्थे तु निर्देशात्फलमात्रेयदर्शनात्<a id="N100" href="#n100"><sup>100</sup></a>&nbsp;॥</span>
            
         </div>
         
         <p xmlns="">क्रत्वर्थं ह्यतिर्ज्ञातोपायत्वात्सर्वादृष्टोपसंग्रहक्षममिति नियमापूर्वमात्मसात्कुर्वत्पुरुषार्थांशे
            फलश्रुतिमर्थवादी करोति&nbsp;। पुरुषार्थस्य नियमस्य त्ववश्यकल्पनीयप्रयोजनत्वादर्थप्रतिपत्तेश्चापभ्रंशेऽप्यक्षिनिकोचादिभ्यो
            वा सुतरां सिद्धत्वादनाकाङ्‌क्षितनियमापूर्वोपजी<span class="pageinfo">[284]</span>वनसामर्थ्यं नास्तीत्यवश्यमर्थवादोपात्तमेव स्वर्गलोके कामधुगाद्येव फलत्वेनाऽऽश्रयणीयम्&nbsp;।
            यत्तु न ज्ञायते क्वेदं नियमापूर्वमाश्रितमिति, तत्राभिधीयते—
         </p>
         
         <div xmlns="" class="lg">
            <span class="line">क्रत्वर्थं तावदङ्गेषु तदर्थेष्वेव संश्रितम्&nbsp;।</span>
            <span class="line">अनङ्गत्वाभिधानार्थं स्यात्क्रत्वर्थं नराश्रितम्&nbsp;॥</span>
            
         </div>
         
         <p xmlns=""><a id="N101" href="#n101"><sup>101</sup></a>‘प्रकरणविशेषाद्वा तद्युक्तस्य तत्संस्कारो द्रव्यवत्’ इति हि ज्योतिष्टोमप्रकरणगतब्राह्मणशब्दलक्षिततदपूर्वसाधनयजमानसंस्कारत्वात्साधुभाषणनियमापूर्वस्य&nbsp;।
            <a id="N102" href="#n102"><sup>102</sup></a>‘याजमानास्तु तत्प्रधानत्वात्कर्मवत्’ इत्यनेन न्यायेन फलप्रतिग्रहणयोग्यत्वाधानार्थं
            तदाश्रितमेव विज्ञायते&nbsp;। पुरुषार्थवाक्येऽपि सम्यग्ज्ञातसुप्रयुक्तत्वाक्षिप्तज्ञातृप्रयोक्तृपर्युपस्थापनात्क्रियाफलयोश्च
            तद्गामित्वात्प्रधानयागाद्यपूर्ववदेव ज्ञातृप्रयोक्त्राश्रितं निष्पद्यते&nbsp;।
         </p>
         
         <div xmlns="" class="lg">
            <span class="line">तृतीयोक्तिक्रियागम्यगुणभावेऽपि वक्तरि&nbsp;।</span>
            <span class="line">संस्कार्यत्वात्प्रधानत्वं स्यात्प्रयाजाज्यशेषवत्&nbsp;॥</span>
            
         </div>
         
         <p xmlns="">यथैव ‘प्रयाजशेषेण हवींष्यभिघारयति’ इति सत्यपि शेषस्य तृतीयानिर्देशे कार्योपयोगित्वात्संस्कार्यत्वावधारणमेवं
            ब्राह्मणस्यापीत्यदोषः&nbsp;।
         </p>
         
         <div xmlns="" class="lg">
            <span class="line">यदि वा ब्राह्मणेनेति तृतीया यागकारिणि&nbsp;।</span>
            <span class="line">कामधुक्‌छब्दयोगाच्च बहिः प्राधान्यकल्पना&nbsp;॥</span>
            
         </div>
         
         <div xmlns="" class="lg">
            <span class="line">नैव म्लेच्छनकारित्वात्तृतीयेयं प्रतीयते&nbsp;।</span>
            <span class="line">कुर्वता यागमित्येवं ब्राह्मणेनेति योज्यते&nbsp;॥</span>
            
         </div>
         
         <div xmlns="" class="lg">
            <span class="line">यागे यो गुणभावश्च संस्कारे सा प्रधानता&nbsp;।</span>
            <span class="line">न ह्यारादुपकारित्वं संयुक्तस्योपयोगिता&nbsp;॥</span>
            
         </div>
         
         <p xmlns="">तच्चोपयोगित्वं प्रकरणतृतीयाविभक्तिश्रवणाभ्यामवगतं शेषस्वीकरणसमर्थं भवति&nbsp;। बाह्यपुरुषार्थत्वेऽपि
            कामधुक्‌छब्दस्य पुरुषोपभोग्यकाम्यमानार्थसाधनवचनत्वात्पुरुषप्राधान्यप्रतिपत्तिः&nbsp;। यद्यपि
            च साधुशब्दोच्चारणमुच्चारयित्रर्थं क्रत्वर्थं च न भवति तथाऽपि तद्गतनियमप्रतिषेधयोरेव
            क्रत्वर्थपुरुषार्थत्वे भविष्यतः&nbsp;। न हि यदर्थे कर्मणि यौ नियमप्रतिषेधौ तावेव केवलौ
            तदर्थौ भवतः&nbsp;। तथा हि—
         </p>
         
         <div xmlns="" class="lg">
            <span class="line">स्त्र्युपायमांसभक्षादिपुरुषार्थमपि श्रितः&nbsp;।</span>
            <span class="line">प्रतिषेधः क्रतोरङ्गमिष्टः प्रकरणाश्रयात्&nbsp;॥</span>
            
         </div>
         
         <div xmlns="" class="lg">
            <span class="line">क्रत्वर्थात्खादिराच्चेष्टा वीर्यसिद्धिर्विधानतः&nbsp;।</span>
            <span class="line">भोजनाच्चाप्यतिथ्यर्थादपूर्वं दातृसंश्रितम्&nbsp;॥</span>
            
         </div>
         
         <p xmlns="">अतश्च परार्थोच्चारणाश्रितावपि नियमप्रतिषेधौ स्वप्रयोजनाकाङ्क्षावेलायां संनिहितपुरुषप्रधानौ
            विज्ञायेते&nbsp;।
         </p><span xmlns="" class="pageinfo">[285]</span>
         
         <div xmlns="" class="lg">
            <span class="line">अतश्च वेदमूलत्वे सत्येवं प्रतिपादिते&nbsp;।</span>
            <span class="line">प्रयोगोत्पत्त्यशास्त्रत्वं यदुक्तं तदसत्कृतम्&nbsp;॥</span>
            
         </div>
         
         <div xmlns="" class="lg">
            <span class="line">यच्चास्य कृत्रिमत्वेन स्वतः शास्त्रत्वबाधनम्&nbsp;।</span>
            <span class="line">तत्प्रसिद्धिविरुद्धं स्यादचन्द्रशशिवाक्यवत्&nbsp;॥</span>
            
         </div>
         
         <p xmlns="">शास्त्रशब्दो यदि तावद्रूढस्ततश्चतुर्दशसु तावद्विद्यास्थानेषु शास्त्रस्थानामेव प्रसिद्धस्तदन्तर्गतत्वाच्च
            व्याकरणस्य शास्त्रत्वनिराकरणानुपपत्तिः&nbsp;। अथापि शिष्यतेऽनेनेति शास्त्रत्वमन्वर्थमिष्यते
            तथाऽपि व्याकरणेन साधुशब्दाः शिष्यन्ते तदनुगमोपाया वा प्रकृतिप्रत्ययादयस्तदभियुक्तशिष्यजनो
            वेति सर्वथा शास्त्रशब्दप्रवृत्तिरविहता&nbsp;।
         </p>
         
         <div xmlns="" class="lg">
            <span class="line">प्रसिद्धमपि शास्त्रत्वं यस्तु तर्केण वारयेत्&nbsp;।</span>
            <span class="line">वेदस्यापि स नित्यत्वाद्व्योमवद्वारयिष्यति&nbsp;॥</span>
            
         </div>
         
         <p xmlns="">यथैव हि व्याकरणादीनां कृत्रिमकाव्योपनिबन्धसाधर्म्याच्छास्त्रत्वं प्रतिषेद्धुमध्यवसीयते,
            तथाऽऽकाशदिक्कालात्मनां परमाणुदृष्टान्तबलेन नित्यत्वाद्वेदस्याशास्त्रत्वमप्ययत्नेनैव
            क्रियेत&nbsp;। यो हि नागरिकभाषाभिज्ञतया ग्रामीणैर्मातापितरावपि <a id="N103" href="#n103"><sup>103</sup></a>शुक्लवचनैरभिदधीत स केनान्येन वार्येत&nbsp;।
         </p>
         
         <div xmlns="" class="lg">
            <span class="line">परत्राविनयं कुर्वन्पितृभ्यां वार्यते सुतः&nbsp;।</span>
            <span class="line">तयोरेवाविनीतस्य को भवेद्विनिवारकः&nbsp;॥</span>
            
         </div>
         
         <div xmlns="" class="lg">
            <span class="line">तथा बहिरसंबंद्धं वदन्वेदेन वार्यते&nbsp;।</span>
            <span class="line">साङ्गेन तं पुनर्निघ्नन्केनान्येन निवार्यते&nbsp;॥</span>
            
         </div>
         
         <div xmlns="" class="lg">
            <span class="line">क्रुद्धो यो नाम यं हन्ति स तस्याङ्गानि कृन्तति&nbsp;।</span>
            <span class="line">कृत्ताङ्गस्य ततस्तस्य विनाशः कियता भवेत्&nbsp;॥</span>
            
         </div>
         
         <div xmlns="" class="lg">
            <span class="line">तेन त्रयी द्विषन्पूर्वं वेदाङ्गान्येव लुम्पति&nbsp;।</span>
            <span class="line">ततस्तेनैव मार्गेण मूलान्यन्यस्य कृन्तति&nbsp;॥</span>
            
         </div>
         
         <div xmlns="" class="lg">
            <span class="line">श्रुतिस्मृतिप्रमाणत्वे हेतुपूर्वं निरूपिते&nbsp;।</span>
            <span class="line">अङ्गानामप्रमाणत्वमशास्त्रत्वं च को वदेत्&nbsp;॥</span>
            
         </div>
         
         <p xmlns="">यत्त्वितरस्मृतीनां प्रायेण सारूप्याद्वयाकरणस्य तद्विलक्षणत्वात्तन्मध्यपातित्वमसंभाव्यमिति&nbsp;।
            तत्रोच्यते&nbsp;। सर्वधर्मसूत्राणां वर्णाश्रमधर्मोपदेशित्वाद्धर्माणां चैकरूपप्रायत्वात्परस्परसंवादित्वं
            युक्तं, व्याक<b>रणस्य</b> त्वन्य एव साधुशब्दतत्त्वनिर्णयरूपो विषयस्तत्रास्य व्याकरणान्तरेणैव संगतिः स्यान्न
            धर्मसूत्रैः&nbsp;। स्मृतित्वं त्वङ्गानां धर्मसूत्राणां चाविशिष्टम्&nbsp;।
         </p><span xmlns="" class="pageinfo">[286]</span>
         
         <div xmlns="" class="lg">
            <span class="line">अथापि स्मृतिशब्देन नाङ्गानामभिधेयता&nbsp;।</span>
            <span class="line">तथाऽप्येषां न शास्त्रत्वप्रमाणत्वनिराक्रिया&nbsp;॥</span>
            
         </div>
         
         <div xmlns="" class="lg">
            <span class="line">पुराणं मानवो धर्मः साङ्गो वेदश्चिकित्सितम्&nbsp;॥</span>
            
         </div>
         
         <p xmlns="">इति हि तुल्यवत्प्रामाण्यस्मरणम्—</p>
         
         <div xmlns="" class="lg">
            <span class="line">अपि वा कर्तृसामान्यादुक्तो न्यायश्च यः स्मृतेः&nbsp;।</span>
            <span class="line">प्रमाणत्वे समानोऽसौ वेदाङ्गेष्वपि गम्यते&nbsp;॥</span>
            
         </div>
         
         <div xmlns="" class="lg">
            <span class="line">प्रमाणषट्कमूलत्वं पूर्वं चैषां प्रदर्शितम्&nbsp;।</span>
            <span class="line">दृष्टादृष्टफलत्वेन तस्मान्नास्त्यप्रमाणता&nbsp;॥</span>
            
         </div>
         
         <div xmlns="" class="lg">
            <span class="line">एकस्य च यदा युक्त्या समूलत्वं निरूपितम्&nbsp;।</span>
            <span class="line">पौरुषेयान्तरग्रन्थमूलताऽपि तदेष्यते&nbsp;॥</span>
            
         </div>
         
         <div xmlns="" class="lg">
            <span class="line">असंभावितमूलं हि पौरुषेयं यदुच्यते&nbsp;।</span>
            <span class="line">मूले तस्याप्रतिष्ठत्वं रूपे जात्यन्धवाक्यवत्&nbsp;॥</span>
            
         </div>
         
         <p xmlns="">इह तु समूलत्वादेकान्तरितप्रामाण्यसिद्धिः&nbsp;। यत्तु सूत्रवार्तिकभाष्यकाराणामन्योन्यविगीतवचनत्वादप्रमाणत्वमिति&nbsp;।
            तत्राभिधीयते—
         </p>
         
         <div xmlns="" class="lg">
            <span class="line">स्मृतीनामप्रमाणत्वे विगानं नैव कारणम्&nbsp;।</span>
            <span class="line">श्रुतीनामपि भूयिष्ठं विगीतत्वं हि दृश्यते&nbsp;॥</span>
            
         </div>
         
         <div xmlns="" class="lg">
            <span class="line">विगीतवाक्यमूलानां यदि स्यादविगीतता&nbsp;।</span>
            <span class="line">तासां ततोऽप्रमाणत्वं भवेन्मूलविपर्ययात्&nbsp;॥</span>
            
         </div>
         
         <p xmlns="">मूलानुरूप्येण हि स्मृतीनां प्रमाणत्वं तदविगानेन—</p>
         
         <div xmlns="" class="lg">
            <span class="line">परस्परविगीतत्वमतस्तासां न दूषणम्&nbsp;।</span>
            <span class="line">विगानाद्धि विकल्पः स्यान्नैकत्राप्यप्रमाणता&nbsp;।</span>
            
         </div>
         
         <div xmlns="" class="lg">
            <span class="line">धर्मसाधनतांशे च विगानं नैव विद्यते&nbsp;।</span>
            <span class="line">अन्वाख्यानविगानं तु लक्ष्यभेदान्न दुष्यति&nbsp;॥</span>
            
         </div>
         
         <p xmlns="">पुनरुक्तत्वादिना हि यत्सूत्रप्रत्याख्यानं तस्य च पुनः समाधानम्&nbsp;।</p>
         
         <div xmlns="" class="lg">
            <span class="line">तस्यावैदिकमूलत्वान्न किंचिदपि दुष्यति&nbsp;।</span>
            <span class="line">ये चापीष्टयुपसंख्याने ते च स्मृत्यन्तराश्रिते&nbsp;॥</span>
            
         </div>
         
         <div xmlns="" class="lg">
            <span class="line">न चाधिकोपसंख्यानान्न्यूनस्यास्त्यप्रमाणता&nbsp;॥</span>
            
         </div>
         
         <p xmlns="">तद्यथा&nbsp;। वाजसनेयिशाखायामाध्वर्यवं चरकशाखासु च बह्वित्येतावता नाल्पविषयमप्रमाणीकुर्वन्ति&nbsp;।
            तस्मादयमपि न दोषः&nbsp;। यस्तु सूत्रकारस्य प्रयोजनानभिधानोपालम्भः&nbsp;।
         </p><span xmlns="" class="pageinfo">[287]</span>
         
         <div xmlns="" class="lg">
            <span class="line">स श्रुतिस्मृतिसिद्धत्वान्नोपालम्भत्वमर्हति&nbsp;।</span>
            <span class="line">ग्रन्थान्ते च स्वसंवेद्यं सुज्ञानं तत्प्रयोजनम्&nbsp;॥</span>
            
         </div>
         
         <p xmlns="">सत्यवचनं च सर्वश्रुतिस्मृतिषु स्वर्गसाधनत्वेन यागसाधनत्वेन च नियतम्&nbsp;। सत्यं च द्विविधं
            शब्दसत्यमर्थसत्यं च&nbsp;। तत्र यथैव यथावस्थिताविप्लुतार्थवचनं श्रेयःसाधनमेवं यथावस्थितशब्दसत्यवचनमपि,
            यथा चार्थसत्यविपर्ययः प्रत्यवायायैवं विनियोगकालप्रयुक्तशब्दानृतवचनमपि&nbsp;। शब्दसाधुत्वज्ञानं
            च व्याकरणाभियोगविशेषादित्युक्तम्&nbsp;।
         </p>
         
         <div xmlns="" class="lg">
            <span class="line">तस्माद्विज्ञायमानत्वान्नोक्तं मूलकृता स्वयम्&nbsp;।</span>
            <span class="line">शास्त्रेण सर्वशब्दानामन्वाख्यानप्रयोजनम्&nbsp;॥</span>
            
         </div>
         
         <p xmlns="">न च व्याकरणप्रयोजनाभिप्रायं प्रति केचिद्विवदन्ते&nbsp;। स एव त्वभिप्रायः किं न्याय्यो नेत्यर्थान्तरमेतत्&nbsp;।</p>
         
         <div xmlns="" class="lg">
            <span class="line"><a id="N104" href="#n104"><sup>104</sup></a>धर्माय नियमं चाऽऽह वाक्यकारः प्रयोजनम्&nbsp;।</span>
            <span class="line">वेदमूलस्तु तत्रैक एको व्याकरणाश्रयः&nbsp;॥</span>
            
         </div>
         
         <p xmlns="">नियमद्वयप्रयुक्तं व्याकरणम्&nbsp;। साधुशब्दज्ञानात्तत्पूर्वप्रयोगाद्वा स्वर्गयज्ञोपकारसिद्धिरित्येतत्तावद्वेदमूलमनन्यप्रमाणकत्वात्&nbsp;।
            अतश्चायं तावद्वेदाख्येन शास्त्रेण धर्मनियमः&nbsp;।
         </p>
         
         <div xmlns="" class="lg">
            <span class="line">तथा व्याकरणाख्येन साधुरूपं नियम्यते&nbsp;।</span>
            <span class="line">अविशेषेण सिद्धिः स्याद्विना व्याकरणस्मृतेः&nbsp;॥</span>
            
         </div>
         
         <p xmlns="">तेन वेदावगतसम्यग्ज्ञातसाधुशब्दप्रयोगात्मकधर्माङ्गत्वेन व्याकरणप्रक्रियेतिकर्तव्यतया
            नित्यवाचकशब्दरूपज्ञाननियमः क्रियते&nbsp;। यच्च कात्यायनेन ज्ञाने धर्म<a id="N105" href="#n105"><sup>105</sup></a> इति चेत्तथाऽधर्म इति तन्त्रेण प्रसङ्गेन वाऽपशब्दज्ञानादधर्मत्वापत्तिदोषमभिधाय <a id="N106" href="#n106"><sup>106</sup></a>शास्त्रपूर्वप्रयोगेऽभ्युदय इति निःश्रेयससिद्धयुपायेऽवधारिते यत्पुनः परावृत्त्य भाष्यकारेणोक्तम्,
            <a id="N107" href="#n107"><sup>107</sup></a>‘अथ वा पुनरस्तु ज्ञाने धर्म इत्यभ्युपेत्यवादमात्रं तत्पूर्वोक्तदोषपरिहारसामर्थ्यप्रदर्शनार्थं
            कृत्वाचिन्तान्यायेनोक्तम्&nbsp;। परमार्थतस्त्वन्यानर्थक्यप्रसङ्गविज्ञातपारार्थ्यापादितार्थवादत्वात्फलश्रुतिर्न
            फलप्रतिपत्तिक्षमा विज्ञायते&nbsp;। यथा ‘योऽश्वमेधेन यजते य उ चैनमेवं वेद’ इति ज्ञानमात्रादेव
            ब्रह्महत्यातरणं यदि सिध्येत्को जातुचिद्बहुद्रव्यव्ययायाससाध्यमश्वमेधं कुर्यात्&nbsp;। तद्विधानं
            तानर्थकमेव स्यात्&nbsp;। एवं शब्दज्ञानाच्चेद्धर्मः सिध्येत्को नामानेकताल्वादिव्यापारायासखेदमनुभवेत्&nbsp;।
            तस्भात्क्रतुवदेव ज्ञान<span class="pageinfo">[288]</span>पूर्वप्रयोगस्यैव फलं कारणे कार्यवदुपचारात्तण्डुले <a id="N108" href="#n108"><sup>108</sup></a>देववर्षणवज्ज्ञाने धर्मवचनमापादिताधर्मपरिहाराभिधानशक्तिमात्रप्रदर्शनार्थमेवोपन्यस्तं
            न फलवत्त्वप्रतिपादनाय&nbsp;। ‘द्रव्यसंस्कारकर्मसु परार्थत्वात्’<a id="N109" href="#n109"><sup>109</sup></a> इत्यनेन न्यायेन ज्ञानस्य पुरुषशब्दसंस्कारत्वेन निराकाङ्क्षस्य फलसंबन्धासंभवात्&nbsp;।
         </p>
         
         <div xmlns="" class="lg">
            <span class="line">सर्वत्रैव हि विज्ञानं संस्कारत्वेन गम्यते&nbsp;।</span>
            <span class="line">पराङ्गं चाऽऽत्मविज्ञानादन्यत्रेत्यवधारणात्&nbsp;॥</span>
            
         </div>
         
         <p xmlns="">आत्मज्ञानं हि संयोगपृथक्त्वात्क्रत्वर्थपुरुषार्थत्वेन ज्ञायते तेन विना परलोकफलेषु
            कर्मसु प्रवृत्तिनिवृत्त्यसंभवात्&nbsp;। तथा ‘य आत्माऽपहृतपाप्मा विजरो विमृत्युर्विशोको
            विजिघत्सोऽपिपासः सत्यकामः सत्यसंकल्पः सोऽन्वेष्टव्यः स विजिज्ञासितव्यः' तथा ‘मन्तव्यो
            बोद्धव्यः’ ‘तथाऽऽत्मानमुपासीत’ इति कामवादलोकवादवचनविशेषैर्जिज्ञासामननसहितात्मज्ञानकेवलावबोधपर्यन्तस्पष्टात्मतत्त्वज्ञानविधानापेक्षितवाक्यान्तरोपात्तद्विविधाभ्युदयनिःश्रेयसरूपफलसंबन्धः
            ‘स सर्वांश्च लोकानाप्नोति सर्वांश्च कामानाप्नोति तरति शोकमात्मवित्तथा स यदि पितृलोककामो
            भवति संकल्पादेवास्य पितरः समुत्तिष्ठन्ति तेन पितृलोकेन संपन्नो महीयते’ इत्यादिना योगजन्याणिमाद्यष्टगुणैश्वर्यफलानि
            वर्णितानि&nbsp;। तथा ‘स खल्वेवं वर्तयन्यावदायुषं ब्रह्मलोकमभिसंपद्यते न स पुनरावर्तते’
            इत्यनिरावृत्त्यात्मकपरमात्मप्राप्त्यवस्थाफलवचनम्&nbsp;। अप्रकरणगतत्वेनानैकान्तिकक्रतुसंबन्धासंबन्धाच्च
            नाञ्जनखादिरस्रुववाक्यादिफलश्रुतिवदर्थवादत्वम्&nbsp;।
         </p>
         
         <div xmlns="" class="lg">
            <span class="line">न च ज्ञानविधानेन कर्मसंबन्धवारणम्&nbsp;।</span>
            
         </div>
         
         <p xmlns="">प्रत्याश्रमवर्णनियतानि नित्यनैमित्तिककर्माण्यपि पूर्वकृतदुरितक्षयार्थमकरणनिमित्तानागतप्रत्यवायपरिहारार्थं
            च कर्तव्यानि&nbsp;। न च तेषां भिन्नप्रयोजनत्वाद्भिन्नमार्गत्वाच्च बाधविकल्पपरस्पराङ्गाङ्गिभावाः
            संभवन्ति&nbsp;। शब्दज्ञानस्य त्वेकान्तेन प्रयोगाङ्गत्वात्पूर्वतरभावित्वाच्च न पृथक् फलसंबन्धसंभव
            इति ज्ञानपूर्वप्रयोगफलवत्त्वमेव निश्चीयते&nbsp;।
            यत्त्वादिमद्वयाकरणज्ञानतत्पूर्वकप्रयोगफलसंबन्धोऽनादिविधिमूलो नावकल्पत इति&nbsp;। तत्र यूपादिकरणवद्वयाकरणपरम्परानादित्वादनुपालम्भः&nbsp;।
            ‘तस्मादेषा व्याकृता’ इति च व्याकरणव्यवहारनित्यत्वमुक्तम्&nbsp;।
         </p>
         
         <div xmlns="" class="lg">
            <span class="line">न चैषा संप्रदायेन व्याकृतेत्यभिधीयते&nbsp;।</span>
            <span class="line">तत्र ह्युच्यत इत्येव व्याकृतेति तु निष्फलम्&nbsp;॥</span>
            
         </div><span xmlns="" class="pageinfo">[289]</span>
         
         <p xmlns="">यदपि च मनुना पङ्क्तिपावनमध्ये केदादेवोपलभ्योक्तम्&nbsp;। ‘यश्च व्याकुरुते वाचं यश्च मीमांसतेऽध्वरम्’<a id="N110" href="#n110"><sup>110</sup></a> इति तेनापि पूर्वपश्चादुक्ताधीतवेदत्वयज्ञमीमांसनव्यतिरिक्तविषयेण सताऽवश्यमेतदेव व्याकरणज्ञानमाश्रयितव्यमिति
            तन्नित्यत्वसिद्धिः <a id="N111" href="#n111"><sup>111</sup></a>&nbsp;॥ २७&nbsp;॥ २८&nbsp;॥ २९&nbsp;॥
         </p>
          
         <span xmlns="" class="trailer">( इति व्याकरणाधिकरणम्&nbsp;॥ ८&nbsp;॥ )</span>
          
         
         <span xmlns="" class="pageinfo">[289]</span>
         
         
         <p xmlns="">इह नामाख्यातोपसर्गनिपातानां मध्यान्नामानि परिगृह्यन्ते, तेषामपि जातिगुणक्रियाद्रव्ययदृच्छासर्वनामशब्दानां
            मध्याज्जातिशब्दाश्चिन्त्यन्ते&nbsp;। तेषामप्येकं गोशब्दमुदाहृत्यविचार्यते किं पुनरयमाकृतेर्वाचकोऽथ
            व्यक्तेरिति, ततः&nbsp;।
         </p>
         
         <div xmlns="" class="lg">
            <span class="line">( लोकवेदयोः शब्दार्थानामनन्यत्वनिरूपणम्&nbsp;। )</span>
            
         </div>
         
         <div xmlns="" class="lg">
            <span class="line">एतत्सान्यासिकं कृत्वा वक्ष्यमाणं तु सांप्रतम्&nbsp;।</span><span class="pageinfo">[290]</span>
            <span class="line">उपायफलसिद्धयर्थमिदं तावद्विचार्यते&nbsp;॥</span>
            
         </div>
         
         <p xmlns="">किं य एव लौकिकाः शब्दास्त एव वैदिकास्त एव चैषामर्था उतान्य इति&nbsp;। आह—</p>
         
         <div xmlns="" class="lg">
            <span class="line">किं लोकवेदशब्दानामेकत्वप्रतिपादने&nbsp;।</span>
            <span class="line">प्रयोजनं यतः पूर्वं तावत्तत्प्रतिपाद्यते&nbsp;॥</span>
            
         </div>
         
         <p xmlns="">उच्यते—</p>
         
         <div xmlns="" class="lg">
            <span class="line">फलमस्य विचारस्य वैदिकेषु भविष्यति&nbsp;।</span>
            <span class="line">लोके च निर्णयोपायस्तेनैकत्वाय यत्यते&nbsp;॥</span>
            
         </div>
         
         <p xmlns="">यदि शब्दार्थानामनन्यत्वं लोकवेदयोर्भवेत्तत एतस्या व्यक्त्याकृत्यभिधानचिन्ताया वृद्धव्यवहारस्थानेकप्रयोगानुसरणद्वारेणाभिधेयानभिधेयत्वनिर्णयः
            शक्यते कर्तुम्&nbsp;।
         </p>
         
         <div xmlns="" class="lg">
            <span class="line">प्रयोजनं तु लोकस्य न किंचिदपि सिध्यति&nbsp;।</span>
            <span class="line">आकृतिव्यक्तिवाच्यत्वपरमार्थनिरूपणात्&nbsp;॥</span>
            
         </div>
         
         <p xmlns="">संमूर्छितानेकार्थसंनिधाने हि शब्दः प्रयुक्तः कियत्यप्यर्थजाते प्रत्यय करोति तेन चाविविक्ताभिधेयगम्यमानाशेनापि
            समस्तधर्मोपेतेन कार्यसिद्धौ क्रियमाणायां प्रयुक्तः&nbsp;।
         </p>
         
         <div xmlns="" class="lg">
            <span class="line">यद्युच्यमानया कार्यं यदि वा जातिगम्यया&nbsp;।</span>
            <span class="line">समस्तं क्रियते व्यक्त्या को विवेकधियो गुणः&nbsp;॥</span>
            
         </div>
         
         <p xmlns="">यद्युच्येतेहापि वेदवत्सामान्यविशेषलक्षणबाधसिद्धिरेव प्रयोजनामिति&nbsp;। तदुच्यते—</p>
         
         <div xmlns="" class="lg">
            <span class="line">सर्वं हि दधिदानादि लोके<a id="N112" href="#n112"><sup>112</sup></a> कर्मार्थलक्षणम्&nbsp;।</span>
            <span class="line">तद्वज्ञात्क्रियमाणे तु न चिन्त्ये श्रुतिलक्षणे&nbsp;॥</span>
            
         </div>
         
         <div xmlns="" class="lg">
            <span class="line">तेन लोके विचारोऽयं जायते निष्प्रयोजनः&nbsp;।</span>
            <span class="line">स्यात्प्रयोजनवान्वेदे ज्ञानोपायस्तु दुर्लभः&nbsp;॥</span>
            
         </div>
         
         <div xmlns="" class="lg">
            <span class="line">तेन शब्दार्थभिन्नत्वे व्यक्त्याकृतिविचारणा&nbsp;।</span>
            <span class="line">वाच्यावाच्यविवेकाय न कर्तव्या कथंचन&nbsp;॥</span>
            
         </div>
         
         <div xmlns="" class="lg">
            <span class="line">अभेदे सति लोकस्थैः कृतः शब्दार्थनिर्णयः&nbsp;।</span>
            <span class="line">तस्मिन्ननुपयुक्तोऽपि फलं वेदेषु दास्यति&nbsp;॥</span>
            
         </div>
         
         <p xmlns="">तेन लौकिकवैदिकशब्दार्थैकत्वे सत्याकृत्यधिकरणमुपपत्तिमत्त्वात्प्रवोजनवत्त्वाच्चाऽऽरब्धव्यम्&nbsp;।
            भेदपक्षे त्वानारभ्यमित्यवधृत्य भेदपक्षस्तावत्प्रतिपाद्यते&nbsp;। नियतानियतस्व<span class="pageinfo">[291]</span>रच्छान्दसप्रकृतिप्रत्ययलोपागमवर्णविकारसदसद्भावकृतरूपभेदादध्यायानध्यायोपनीतानुपनीतत्रैवर्णिकचातुवर्ण्यप्रयोज्याप्रयोज्यत्वगुरुशुश्रूषाराधितगुरुसंप्रदाययदृच्छाप्रयुक्तवाक्यंत-
            दर्थान्यत्ववद्यदि पदपदार्थान्यत्वं लोकवेदयोस्ततो लौकिकानामेव व्यवहारोपनिपातादर्थवत्ता,
            वेदे त्वानर्थक्यान्न चोदनालक्षणो धर्मः&nbsp;। स्वरेण रूपभेदं मन्यते&nbsp;।
         </p>
         
         <p xmlns="">अध्यायानध्यायतया वृत्रहननाद्यर्थयोगेन चाविदग्धवाक्यवदुत्तानवहनवाक्यभङ्गः&nbsp;। सर्वेषां
            च वैदिकानामन्यत्वान्न ततोऽपि पौर्वापर्येणार्थावगतिः&nbsp;। ग्राह्यत्वादिधर्मभेदनियतानियतपदवाक्यरचनाद्वारा
            व्यपदेशरूपभेदाभ्यां सर्वशब्दानामर्थानां लौकिकानां वैदिकानां च भेद इति प्राप्तेऽभिधीयते—
         </p>
         
         <div xmlns="" class="lg">
            <span class="line">प्रयोगचोदनाभावादेकत्वं तेषु गम्यते&nbsp;।</span>
            <span class="line">तस्मात्सिद्धिः फलत्वाच्चेदविभागाद्भविष्यति&nbsp;॥</span>
            
         </div>
         
         <p xmlns="">भेदे सत्यपूर्वात्सर्ववैदिकपदानामनवगतसंबन्धत्वेनार्थशून्यत्वात्क्रियाकारकसंसर्गात्मकप्रयोगचोदनानामभाव
            एव स्यात्&nbsp;।
         </p>
         
         <div xmlns="" class="lg">
            <span class="line">एकत्वे सति सद्भावादिति वा हेतुवर्गना&nbsp;।</span>
            <span class="line">अर्थैकत्वं प्रधानत्वाद्वस्त्वभेदोऽथ वोच्यते&nbsp;॥</span>
            
         </div>
         
         <p xmlns="">शब्दार्थैकत्वमिति वक्तव्येऽर्थैकत्ववचनं फलादेव शब्दैकत्वोक्तिसिद्धिं मत्वैवमुक्तम्&nbsp;।
            अथ वा वस्तुमात्रपर्यायत्वादुभयसाधारण्याभिप्रायेणैवार्थैकत्वोक्तिः&nbsp;। प्रयोगचोदनाभावप्रसङ्गः
            परपक्षे स्वपक्षे वा तद्भावसिद्धिर्वेदवादिनैव सह विवादेऽवकल्पते नान्ये<span class="pageinfo">[292]</span>नेत्यत आह—<b>प्रयोजनमिदं</b> तत्प्रमाणमभिधीयतामिति&nbsp;। तदुच्यते&nbsp;। प्रत्यभिज्ञारूपप्रत्ययविभागाज्ज्ञायमानोभयप्रमेयरूपाविभागाद्वा
            वाक्यतत्समूहमात्रनिबन्धनापन्नपदवर्णविषयत्वव्यपदेशाविभागाद्वा तथोच्चारयितॄणां स्थानकरणप्रयत्नाविभागाद्वा
            लक्षणविदां वा बहुतरानुगमनाविभागादिति हेत्वर्थविकल्पाः&nbsp;।
         </p>
         
         <div xmlns="" class="lg">
            <span class="line">प्रत्यक्षप्रत्यभिज्ञानाच्छब्दैकत्वं प्रतिष्ठितम्&nbsp;।</span>
            <span class="line">एकशब्दोत्थितज्ञानग्राह्यत्वाच्चैकवाक्यता&nbsp;।</span>
            
         </div>
         
         <div xmlns="" class="lg">
            <span class="line">यथाश्रुतगवादीनां याऽपि वाच्यान्तरे श्रुतिः&nbsp;।</span>
            <span class="line">अर्थैकत्वाविरोधेन गुणमात्रान्यता परा&nbsp;॥</span>
            
         </div>
         
         <div xmlns="" class="lg">
            <span class="line">यथा हि वामना गावो नराश्चिपिटनासिकाः&nbsp;।</span>
            <span class="line">कर्णप्रावरणाश्चान्ये नरार्थत्वाच्च न च्युताः&nbsp;॥</span>
            
         </div>
         
         <div xmlns="" class="lg">
            <span class="line">एवं सत्येव गोत्वादौ धर्मो यदि विलक्षणः&nbsp;।</span>
            <span class="line">नैतावताऽर्थभेदोऽस्ति विशेषानभिधानतः&nbsp;॥</span>
            
         </div>
         
         <p xmlns="">न च या एव देवानां गावस्ता एवावश्यं सर्वत्र वैदिकस्य गोशब्दस्य वाच्या भवन्ति&nbsp;। मनुष्यगवीषु
            दक्षिणादिसाधनेषु सुतरां प्रयुज्यमानत्वात्&nbsp;।
         </p>
         
         <div xmlns="" class="lg">
            <span class="line">एवं हिरण्यपर्णत्वं मेरौ यदि वनस्पतेः&nbsp;।</span>
            <span class="line">देवलोके ततः शब्दः किमर्थान्तरवाच्ययम्&nbsp;॥</span>
            
         </div>
         
         <div xmlns="" class="lg">
            <span class="line">यच्चैतद्धृतमस्माकं देवानां मध्विदं यदि&nbsp;।</span>
            <span class="line">रसवीर्यादिभिस्तत्र न शब्दार्थोऽन्यथा भवेत्&nbsp;॥</span>
            
         </div>
         
         <div xmlns="" class="lg">
            <span class="line">न च सर्वाप्रसिद्धत्वे गम्येतैकोऽपि कश्चन&nbsp;।</span>
            <span class="line">तेनासिद्धैरसिद्धानां नास्त्यन्यत्वनिरूपणम्&nbsp;॥</span>
            
         </div><span xmlns="" class="pageinfo">[293]</span>
         
         <p xmlns="">अतोऽवश्यमेतेषामेव गवादीनां देवसंबद्धानामुत्तानवहनप्रतिपादनमिति वक्तव्यम्&nbsp;। अथ वा भूमिष्ठानामेव
            सतां केनापि गुणवादेन पृथिवीगोलकत्रैलोक्यभ्रमणादिना वा पुराणोक्तेन दृष्टिवशाद्यथैव
            वयमुपरि देवान्पश्याम एवमधो द्युपरिवर्तनादयमपि लोको देवैरुपरि दृश्यत इति उत्तानवहनदृष्टिः&nbsp;।
            तस्माल्लोकवेदयोरभिन्नाः शब्दार्था इति सिद्धे&nbsp;।
         </p>
         
         <p xmlns="">विचार्यते किमाकृतिः शब्दार्थोऽथ व्यक्तिरिति&nbsp;।</p>
         
         <div xmlns="" class="lg">
            <span class="line">द्वौ च पक्षावुपन्यस्तौ भाष्यकारेण यद्यपि&nbsp;।</span>
            <span class="line">व्याख्यातारस्तथाऽप्यत्र कुर्युः पक्षान्तराण्यपि&nbsp;॥</span>
            
         </div>
         
         <div xmlns="" class="lg">
            <span class="line">नियोगेन विकल्पेन द्वे वा सह समुच्चिते&nbsp;।</span>
            <span class="line">संबन्धः समुदायो वा विशिष्टा वैकयेतरा&nbsp;॥</span>
            
         </div>
         
         <div xmlns="" class="lg">
            <span class="line">एते पक्षाः पुनर्योज्या व्यतिकीर्णाः परस्परम्&nbsp;।</span>
            <span class="line">लिङ्गकारकसंख्याभिः संहतासंहतात्मभिः&nbsp;॥</span>
            
         </div>
         
         <div xmlns="" class="lg">
            <span class="line">पुनर्जात्यादिपक्षाणां तादृश्येवात्र योजना&nbsp;।</span>
            
         </div>
         
         <p xmlns="">प्रथमं तावदष्टपक्ष्येवं दर्शयितव्या&nbsp;। गोशब्दस्यार्थः किमाकृतिरेव, व्यक्तिरेव, उताऽऽकृतिर्वा
            व्यक्तिर्वा, अथाऽऽकृतिश्च व्यक्तिश्च, किमुभयोः संबन्ध उत समुदायः, किमाकृतिविशिष्टा
            व्यक्तिरुत व्यक्तिविशिष्टाऽऽकृतिरिति&nbsp;। तथा किमाकृत्यैव विशिष्टः संबन्धः किं व्यक्तयैव
            आकृत्या वा व्यक्तया वा, अथ समुदायेनाप्याकृतिविशिष्टया व्यक्तया, अथ व्यक्तिविशिष्ट्याऽऽकृत्या,
            अथ परस्परविशिष्टाभ्यां द्वाभ्यामिति&nbsp;। तथा किमाकृत्यैव विशिष्टः समुदाय इत्याद्यपि पूर्ववदेव
            संबन्धविशिष्टसमुदायपक्षमात्रातिरिक्तं योजनीयम्&nbsp;। एवं किमाकृत्यैव विशिष्टः संबन्ध एव,
            उत व्यक्तयैव, अथवाऽकृत्या वा व्यक्तया वा, अथ समुदायेन किमन्यतरविशिष्ट्याऽन्यतरया,
            अथोभाभ्यामित्येवं समुदायविशेषणत्वपक्षाः पूर्ववदेव योज्याः&nbsp;।
         </p>
         
         <p xmlns="">एवं किं संबन्धेनैव विशिष्टाऽऽकृतिरथ समुदायेनैवाथ विकल्पमानाभ्यामुत समुच्चिताभ्याम्&nbsp;।
            तथैतद्विशिष्टा किमाकृतिरेवाथ व्यक्तिरेव, अथ विकल्पिते किं समुच्चिते किमिति&nbsp;। तथा किमाकृतिविशिष्टसंबन्धविशिष्टा
            व्यक्तिरेवाथ व्यक्तिविशिष्टसंबन्धविशिष्टाऽऽकृतिरेवाथ विकल्प उत समुच्चयः&nbsp;। एवं समुदायेनापि
            योज्यम्&nbsp;। तथा संबन्धविशिष्टव्यक्तिविशिष्टाकृतिरेवाथ संबन्धविशिष्टाकृतिविशिष्टा व्यक्तिरेवाथ
            विकल्पोऽथ समुच्चयः&nbsp;। एवं समुदायविशिष्टपक्षाः कल्पयितव्याः&nbsp;। तथा किं जात्यैव विशिष्टेन
            संबन्धेन विशिष्टा व्यक्तिः, अथ व्यक्तयैव विशिष्टेन संबन्धेन विशिष्टा जातिरथ विकल्पोऽथ
            समुच्चयः&nbsp;। एवं समुदायेनापि विशिष्टता योज्या&nbsp;। तथा किं संबन्धेनैव विशिष्टया जात्यैव
            विशिष्टा व्यक्तिरुतैवंविधया व्यक्तयैव विशिष्टा जातिरथ विकल्पोऽथ समुच्चयः&nbsp;।
         </p><span xmlns="" class="pageinfo">[294]</span>
         
         <p xmlns="">एवं समुदायेनैव विशिष्टयेत्यपि योजयितव्यम्&nbsp;। एवं जातिलिङ्गयोर्जातिकारकयोर्जातिसंख्ययोश्च
            प्रत्येकं जातिव्यक्तिपक्षविकल्पितसमुच्चितपक्षोत्थानं दर्शयित्वा व्यक्तेर्लिङ्गादीनां
            च दर्शयितव्यम्&nbsp;। तथा लिङ्गसंख्या लिङ्गकारकसंख्या कारकयुगलान्यपि विकल्प्य प्रत्येकद्वित्रिलिङ्गादिसहितैकजातिव्यक्तिविकल्पास्त्रियोगपञ्चयोगाश्रया
            दर्शयितव्याः&nbsp;।
         </p>
         
         <div xmlns="" class="lg">
            <span class="line">एवं शब्दस्वरूपस्य पुनर्जात्यादिभिः सह&nbsp;।</span>
            <span class="line">एकद्वित्रिचतुष्पञ्चषट्‌कैः सह विकल्पना&nbsp;॥</span>
            
         </div>
         
         <div xmlns="" class="lg">
            <span class="line">एते चात्यन्तनिष्कृष्टाः पक्षा यद्यपि न स्थिताः&nbsp;।</span>
            <span class="line">बुद्धया तथाऽपि भिद्यन्ते जातिद्रव्यगुणादिवत्&nbsp;॥</span>
            
         </div>
         
         <div xmlns="" class="lg">
            <span class="line">सर्वत्रेन्द्रियलिङ्गाभ्यां भेदः स्तोकोऽवगम्यते&nbsp;।</span>
            <span class="line">शब्देन तु सुसूक्ष्मोऽपि वस्तुभागो विभज्यते&nbsp;॥</span>
            
         </div>
         
         <div xmlns="" class="lg">
            <span class="line">पदात्प्रभृति चैवं या प्रज्ञा ज्ञातुर्विजृम्भते&nbsp;।</span>
            <span class="line">पुष्पिता सा पदार्थेषु वाक्यार्थेषु फलिष्यति&nbsp;॥</span>
            
         </div>
         
         <div xmlns="" class="lg">
            <span class="line">अत्र चाऽऽकृतिरेवेति दृढः पक्षोऽयमेकतः&nbsp;।</span>
            <span class="line">इतरे त्वन्यतः सर्वे व्यक्तिपक्षानुयायिनः&nbsp;॥</span>
            
         </div>
         
         <div xmlns="" class="lg">
            <span class="line">व्यक्तौ निराकृतायां च समस्तानां निराक्रिया&nbsp;।</span>
            <span class="line">सुलभेति न सर्वेऽमी भाष्यकारेण दर्शिताः&nbsp;॥</span>
            
         </div>
         
         <div xmlns="" class="lg">
            <span class="line">न चैतस्मान्न सन्त्येव न चैते निष्प्रयोजनाः&nbsp;।</span>
            <span class="line">विकल्पिता हि जिज्ञासोः प्रज्ञाविकसनक्षमाः&nbsp;॥</span>
            
         </div>
         
         <div xmlns="" class="lg">
            <span class="line">दर्शितेष्वपि सर्वेषु विचारः क्रियते द्वयोः&nbsp;।</span>
            <span class="line">का शब्देनाऽऽकृतिव्यक्तयोरुच्यते काऽनुगम्यते&nbsp;॥</span>
            
         </div>
         
         <p xmlns=""><b>ततश्च</b>—
         </p>
         
         <div xmlns="" class="lg">
            <span class="line">विचारमुखसिद्धयर्थं स्वरूपं तावदेतयोः&nbsp;।</span>
            <span class="line">प्रश्नपूर्वमुपन्यस्य याथात्म्येन निरूप्यते&nbsp;॥</span>
            
         </div>
         
         <p xmlns="">ननु प्रथमपाद एवाऽऽकृतेर्निरूपणादिदानीं प्रश्नोत्तरे मन्दप्रयोजने&nbsp;। उच्यते—</p>
         
         <div xmlns="" class="lg">
            <span class="line">सत्यमेवाऽऽकृतिः पूर्वं प्रत्यक्षेण निरूपिता&nbsp;।</span>
            <span class="line">संस्थानाशङ्कया त्वत्र सामान्यात्मा निरूप्यते&nbsp;॥</span>
            
         </div><span xmlns="" class="pageinfo">[295]</span>
         
         <p xmlns=""><b>द्रव्यगुणकर्माणां सामान्यमात्रमाकृतिरिति&nbsp;।</b></p>
         
         <div xmlns="" class="lg">
            <span class="line">द्रव्यादीनां च सामान्यं परापरविभागवत्&nbsp;।</span>
            <span class="line">वस्तुत्वं प्रथमं तत्र द्रव्यत्वाद्यपरं तथा&nbsp;॥</span>
            
         </div>
         
         <div xmlns="" class="lg">
            <span class="line">पुनर्वायुत्वतेजस्त्वजलत्वात्मत्वभिन्नता&nbsp;।</span>
            <span class="line">पृथिवीत्वाद्‌घटत्वं च तद्व्यक्तिषु समाप्यते&nbsp;॥</span>
            
         </div>
         
         <div xmlns="" class="lg">
            <span class="line">वृक्षत्वात्परतश्चेष्टं शिंशपात्वादि केवलम्&nbsp;।</span>
            <span class="line">शरीरत्वाच्च गोवाजिहस्तिपुंस्त्वादि गम्यते&nbsp;॥</span>
            
         </div>
         
         <div xmlns="" class="lg">
            <span class="line">वाजिकत्वादि चाश्वत्वात्कर्कादिस्तु गुणो मतः&nbsp;।</span>
            <span class="line">हस्तित्वाद्भद्रमद्रादिदिङ्नागकुलजातयः&nbsp;॥</span>
            
         </div>
         
         <div xmlns="" class="lg">
            <span class="line">पुंस्त्वाद्ब्राह्यणकौण्डिन्यकठत्वादि समाप्यते&nbsp;।</span>
            <span class="line">तथा गुणत्वकर्मत्वरूपता जन्मतादि यत्&nbsp;॥</span>
            
         </div>
         
         <div xmlns="" class="lg">
            <span class="line">ततः शुक्लादि तद्वयक्तिगुणेषु प्रतितिष्ठति&nbsp;।</span>
            <span class="line">कर्मणामपि यागत्वहोमत्वादिविभागतः&nbsp;॥</span>
            
         </div>
         
         <div xmlns="" class="lg">
            <span class="line">अपर्यायस्मृतैरुक्तं धातुभिः प्रविंभज्यते&nbsp;।</span>
            <span class="line">पुनर्विधानसंख्याख्या गुणप्रकरणान्तरैः&nbsp;॥</span>
            
         </div>
         
         <div xmlns="" class="lg">
            <span class="line">अन्ये तु भेदमाचार्याः कर्मणामेव मन्वते&nbsp;।</span>
            <span class="line">अपि वाऽव्यतिरेकात्स्याद्देशादेरेकरूपता&nbsp;॥</span>
            
         </div>
         
         <div xmlns="" class="lg">
            <span class="line">रूपशब्दाविभागाच्च <a id="N113" href="#n113"><sup>113</sup></a>वक्ष्यत्येतद्धि जैमिनिः&nbsp;।</span>
            <span class="line">एवं प्रपञ्चितं सर्वमर्थसामान्यमाकृतिः&nbsp;॥</span>
            
         </div>
         
         <div xmlns="" class="lg">
            <span class="line">न संस्थानं कुतो ह्येतदात्मादिगुणकर्मसु&nbsp;।</span>
            
         </div>
         
         <p xmlns="">सर्वेषु हि पार्थिवेषु गवादिघटादिषु संस्थानं भवेत्&nbsp;। अग्नितोयवाय्वाकाशादीनां तु पार्थिवद्रव्यपरिग्रहवशादाकारानुवृत्तिः
            कल्प्येत न स्वातन्त्र्येण, दिक्कालात्ममनसां तु गुणकर्मणां च न कथंचिदपि संस्थानं संभवति&nbsp;।
            सामान्यमात्रं तु सर्वस्वविशेषानुवृत्तिरूपं संभाव्यते&nbsp;। तस्मादेतदेवाभिधेयाकृतिलक्षणं
            नावयवरचनासंस्थानाकृतित्वमवकल्पते&nbsp;।
         </p>
         
         <div xmlns="" class="lg">
            <span class="line">संस्थानस्य च नाशित्वात्प्रतिव्यक्ति च भेदतः&nbsp;।</span>
            <span class="line">सामान्यव्यवहारित्वं नाऽऽकृतित्वेऽवकल्पते&nbsp;॥</span>
            
         </div>
         
         <div xmlns="" class="lg">
            <span class="line">अथ संस्थानसामान्यमाकृतित्वेन गृह्यते&nbsp;।</span>
            <span class="line">अश्वादिष्वपि तुल्यत्वाद्भवेदाकृतिसंकरः&nbsp;॥</span>
            
         </div>
         
         <div xmlns="" class="lg">
            <span class="line">न चावान्तरसंख्यानं सर्वगोपिण्डवृत्ति यत्&nbsp;।</span>
            <span class="line">अश्वादिभ्यो निवृत्तं च गोशब्दालम्बनं भवेत्&nbsp;॥</span>
            
         </div><span xmlns="" class="pageinfo">[296]</span>
         
         <p xmlns="">तस्य ह्युपलक्षणमालोच्यमानं न जातेरन्यल्लभ्यते ततश्च जातिरेव सामान्यमिति न्यायेंनाऽऽपद्यते&nbsp;।
            तेन प्रथमपादे रुचकस्वस्तिकवर्धमानकोदाहरणात्संस्थानाकृत्यभिधानाशङ्काक्षयादर्शनवदासीदित्येताभ्यां
            प्रश्नोत्तराभ्यां व्यावर्त्यते&nbsp;। अतश्च द्रव्यगुणकर्मणां यावत्किंचित्प्राग्व्यक्तिभ्यः
            सामान्यं तत्सर्वमाकृतिरेवेत्यभिप्रेत्य मात्रशब्दः प्रयुक्तः&nbsp;। <b>असाधारणविशेषा व्यक्तिरिति</b>&nbsp;। के चिदाहुः&nbsp;। असाधारणा विशेषा एव व्यक्तिः&nbsp;। विशेषव्यतिरिक्तव्यक्तयभावादिति&nbsp;।
         </p>
         
         <div xmlns="" class="lg">
            <span class="line">तत्तु नैवं विशेषेभ्यो व्यक्तिरन्यैव हीष्यते&nbsp;।</span>
            <span class="line">खण्डमुण्डादयः सर्वे विशेषत्वेन संमताः&nbsp;॥</span>
            
         </div>
         
         <div xmlns="" class="lg">
            <span class="line">ते चान्यत्रापि दृश्यन्ते तथा जात्यन्तरेष्वपि&nbsp;।</span>
            <span class="line">शाबलेयादिभेदोऽस्ति तदपत्यान्तरेष्वपि&nbsp;॥</span>
            
         </div>
         
         <p xmlns="">खण्डमुण्डादयस्तावदन्या अपि व्यक्तयो भवन्त्येव गवयमहिषादिव्यक्तयश्च&nbsp;। शाबलेयोऽपि यथैकस्तथाऽन्योऽपि
            यः शबलापत्यत्वेन गम्यते स सर्वः शाबलेयः&nbsp;। एतच्चोभयवर्णनिमित्तं वा यादृच्छिकं वा नामान्यत्रापि
            विनियोगवशाद्वर्तत एव&nbsp;। तदपत्ये च शाबलेय इत्यसाधारणव्यपदेशानुपपत्तिः&nbsp;। विशेषव्यक्तिशब्दयोर्बहुवचनैकवचनान्तयोः
            सामानाधिकरण्यप्रयोगवचनभेददोषः&nbsp;। तस्मादसाधारणा विशेषा यस्यां सा व्यक्तिरित्येवं व्याख्येयम्&nbsp;।
            ननु पूर्वोक्तेन न्यायेन खण्डादीनामपि बहुव्यक्तिसाधारण्याद्वयक्तिव्यतिरिक्तानां चान्येषां
            केवलैकैकव्यक्तिगतानां विशेषाणामसंभवाद्बहुव्रीहिरप्यनुपपन्नः&nbsp;। उच्यते&nbsp;। नैव विशेषाणां
            प्रत्येकमसाधारणत्वमाश्रित्य व्यक्तिविशेषणत्वेनोपादानम्&nbsp;। कथं तर्हि साधारणरूपाणामप्येकद्वित्रादिभेदेन
            क्वचिदुपलब्धानां यदेकत्र पिण्डीकृतानां ग्रहणं तदपेक्षमसाधारणविशेषत्वाभिधानम्&nbsp;।
         </p>
         
         <div xmlns="" class="lg">
            <span class="line">प्रविभक्ता हि ये दृष्टा दृश्यन्ते संहताः पुनः&nbsp;।</span>
            <span class="line">पिण्डासाधारणत्वेन तैर्व्यक्तिरुपलक्ष्यते&nbsp;॥</span>
            
         </div>
         
         <p xmlns="">न चैकस्यां व्यक्तौ ये समुदिता दृष्टास्त एव व्यक्त्यन्तरेऽप्यन्यूनानतिरिक्ता दृश्यन्ते&nbsp;।
            य एवादृष्टपूर्वस्तस्मिन्समुदाये संप्रति दृश्यते स एवासाधारणतामापादयति&nbsp;। अनन्तभेदास्वपि
            व्यक्तिषु नात्यन्तापूर्वविशेषणोपलक्षणोपादानं किंचिदुत्कर्षापकर्षमात्रेण च सर्वत्रासाधारणोपलक्षणलाभात्परसामान्यापेक्षया
            च सर्वाण्येवावान्तरसामान्यानि विशेषव्यपदेशं प्राप्नुवन्ति&nbsp;। संघातावस्थायां च व्यक्तिविशेषणत्वात्तेषु
            विशेषशब्दः&nbsp;। एतच्च व्यक्तेर्विशेषाणामन्यत्वमुपरिष्टाद्भाप्यकारोऽपि वक्ष्यत्येव, <b>योऽर्थः सामान्यस्य</b> <span class="pageinfo">[297]</span><b>विशेषाणां चाऽऽश्रयः सा व्यक्तिरिति</b>&nbsp;। तत्र केचिद्गोत्वादिषु विशेषत्वमङ्गीकृत्य सामान्यवाचिना शब्देनानभिधेयत्वाद्यदेव
            महासामान्यं सत्तावस्तुभावशब्दाभिधेयं तदेव शब्दस्वरूपव्यवच्छिन्नं गोत्वादिविशेषव्यवच्छिन्नं
            वा गोसत्ताख्यमाकृत्यभिधानपक्षे वाच्यमिति मन्यन्ते&nbsp;। यथाऽऽहुः—
         </p>
         
         <div xmlns="" class="lg">
            <span class="line">अस्त्यर्थः सर्वशब्दानामिति प्रत्याय्यलक्षणम्&nbsp;।</span>
            <span class="line">अपूर्वदेवतास्वर्गैः सममाहुर्गवादिषु&nbsp;॥ इति&nbsp;।</span>
            
         </div>
         
         <div xmlns="" class="lg">
            <span class="line">तत्तु <a id="N114" href="#n114"><sup>114</sup></a>कक्ष्याविभागेन सामान्यानां निरूपणात्&nbsp;।</span>
            <span class="line">अयुक्तं न गवादीनां तत्र वाचकशक्तता&nbsp;॥</span>
            
         </div>
         
         <p xmlns="">प्रतिनियतार्थविषया हि शब्दानां वाचकशक्तिरर्थापत्त्या गम्यते&nbsp;। तत्रानन्तरावान्तरसामान्यवचनानां
            द्रव्यगुणकर्मशब्दानामेव तावदसंकीर्णार्थत्वात्सत्तार्थत्वमनुपपन्नं किमुत दुरान्तरितार्थगवादिशब्दानाम्&nbsp;।
         </p>
         
         <div xmlns="" class="lg">
            <span class="line">सत्तामेते वदन्तश्च न शुद्धां सविशेषणाम्&nbsp;।</span>
            <span class="line">वदन्तीत्यभिधातुं हि शक्यं द्वेधाऽप्यसंभवात्&nbsp;॥</span>
            
         </div>
         
         <p xmlns="">शुद्धवचनत्वे तावत्सर्वेषामेकार्थप्रत्यायनात्पर्यायत्वप्रसङ्गः&nbsp;। पुनरुक्तत्वाच्चास्तिशब्दप्रयोगानुपपत्तिः&nbsp;।</p>
         
         <div xmlns="" class="lg">
            <span class="line">गौर्नास्तीति प्रयोगश्च विरोधान्नावकल्पते&nbsp;।</span>
            <span class="line">न हि सत्तैव नास्तीति कथंचित्संप्रतीयते&nbsp;॥</span>
            
         </div>
         
         <p xmlns="">देशकालाद्यपेक्षायामपि नैव सत्तायां नास्तित्वमभिधातुं युक्तम्&nbsp;। विभुत्वनित्यत्वाभ्यां
            सर्वदेशकालव्यापित्वात्&nbsp;।
         </p>
         
         <div xmlns="" class="lg">
            <span class="line">रुढिशब्दश्च नैवायं लोकदृष्टया प्रतीयते&nbsp;।</span>
            <span class="line">तेन द्रव्यादिसामान्यं सत्तेत्येतन्न युज्यते&nbsp;॥</span>
            
         </div>
         
         <p xmlns="">य एव ह्यस्तिशब्देन द्वितीयो भावविकार उच्यते<a id="N115" href="#n115"><sup>115</sup></a>&nbsp;। जायमानविपरिणामाद्यवस्थसर्ववस्तुषु विनश्यत्तापर्यन्तेषु वस्त्वाकृतिप्रतिपत्तिर्दृश्यते&nbsp;।
            तेन यदि नाम महासामान्यमभिधेयं प्रतिज्ञायते ततो वस्त्वर्थः सर्वशब्दानामिति प्रत्याय्यलक्षणमिति
            कामं वक्तव्यं नास्त्यर्थ इति&nbsp;। न चावयवार्थपरित्यागेन सच्छब्दसत्ताशब्दौ वर्तेते इति
            भवच्छब्दवदेवा<span class="pageinfo">[298]</span>स्तीति सद्भावः सत्तेति न तु वैशेषिकपरिभाषया यतो द्रव्यगुणकर्मसु सदिति प्रतीतिः सा
            सत्तेति&nbsp;। एवंलक्षणा जातिः प्रतिपत्तव्या&nbsp;॥
         </p>
         
         <div xmlns="" class="lg">
            <span class="line">सेयमव्ययशब्देन वस्तुपर्यायवाचिना&nbsp;।</span>
            <span class="line">भवत्साधारणार्थेन प्रसिद्धिरुपपादिता&nbsp;॥</span>
            
         </div>
         
         <div xmlns="" class="lg">
            <span class="line">अस्तित्वमस्तितेत्येवं दृश्येते प्रत्ययौ यतः&nbsp;।</span>
            <span class="line">स वस्तुवचनः शब्द आख्यातप्रतिरूपकः&nbsp;॥</span>
            
         </div>
         
         <div xmlns="" class="lg">
            <span class="line">अप्रातिपदिकत्वाद्धि नाऽऽख्यातात्त्वतलौ स्मृतौ&nbsp;।</span>
            <span class="line">अस्तिक्षीरा समासश्च तेन सद्वाचिनेष्यते&nbsp;॥</span>
            
         </div>
         
         <p xmlns="">अस्तिक्षीरा गौरिति तिङन्तसमासत्वेनानुपसंख्यानादवश्यंभाविप्रत्ययलक्षणद्वारसुबन्तत्वयोग्याव्ययपदेन
            सह क्षीराशब्दस्यान्यपदार्थे बहुव्रीहिरभ्युपगन्तव्यः&nbsp;। तत्र चायं सदर्थवचनः सक्षीरा
            गौरिति प्रत्ययोत्पादात्&nbsp;। ततश्च वस्तुनि सति च प्रयुज्यमानमस्तिशब्दमुपलभ्य तदर्थानुसरणप्रत्यासन्नं
            सच्छब्दं च <b>देवात्तलिति</b> च स्वार्थिकं देवतेतिबत्तलमिहाप्यस्तिधातुवाच्यार्थविशिष्टकर्तृप्रतीतिमनङ्गीकृत्य शुद्धधात्वर्थमात्रवचनावेव
            सच्छब्दसत्ताशब्दौ गृहीत्वैवं तार्किकैः कल्पितं सच्छब्दवाच्या सत्ता महासामान्यमिति&nbsp;।
            <a id="N116" href="#n116"><sup>116</sup></a>तदुक्तान्तगमनेऽनादराच्च पदवाक्यविद्भिरप्युपेक्षितं प्रसिद्धमिवेमामवस्थां प्राप्तं
            गवादिशब्दवाच्यत्वेनापि संभाव्यते&nbsp;।
         </p>
         
         <div xmlns="" class="lg">
            <span class="line">न त्वर्थाद्गम्यमानस्य वस्तुत्वस्यापि वाच्यता&nbsp;।</span>
            <span class="line">धर्मान्तरत्ववृत्तेस्तु<a id="N117" href="#n117"><sup>117</sup></a> सत्तायाः कुत एव सा&nbsp;।</span>
            
         </div>
         
         <div xmlns="" class="lg">
            <span class="line">वस्तुशब्दो हि रूढित्वाद्वयक्तिजात्यन्तराश्रितम्&nbsp;।</span>
            <span class="line">सामान्यं यद्ब्रवीत्येतद्गम्यतेऽर्थैर्गवादिभिः&nbsp;॥</span>
            
         </div>
         
         <div xmlns="" class="lg">
            <span class="line">शुद्धाभिधानपक्षस्य दुष्टत्वात्तैर्विशेषितम्&nbsp;।</span>
            <span class="line">महासामान्यमिष्टं चेद्वाच्यं तदपि दुर्लभम्&nbsp;॥</span>
            
         </div>
         
         <p xmlns="">यदेवाऽऽकृतिविशिष्टव्यक्त्यभिधानपक्षे व्यक्तिविशिष्टाकृतिपक्षे वा निराकरणकारणं तदत्रापि
            सुलभम्&nbsp;। विशेषणस्य पूर्वतराभिधानप्रसङ्गात्&nbsp;।
         </p>
         
         <div xmlns="" class="lg">
            <span class="line">गोसत्तां चापि गोशब्दो यदि नाम ब्रवीत्ययम्&nbsp;।</span>
            <span class="line">गोजात्या वा विशिष्टां तां वदेद्वयक्तिभिरेव वा&nbsp;॥</span>
            
         </div>
         <span xmlns="" class="pageinfo">[299]</span>
         
         <p xmlns="">तत्र—</p>
         
         <div xmlns="" class="lg">
            <span class="line">गोत्वजातिविशिष्टा चेत्सत्ताऽनेनाभिधीयते&nbsp;।</span>
            <span class="line">उक्ताद्विशेषणादेव तत्सिद्धेः सा किमुच्यते&nbsp;॥</span>
            
         </div>
         
         <p xmlns="">विशेषणमनभिधाय तद्विशिष्टविशेष्याभिधानासंभवाद्विशेषणस्य च विशेष्येणात्यन्तसंबन्धात्पूर्वतराभिहितविशेषणभूतगोत्वसंबन्धादेव
            सत्तावगमसिद्धेर्न तत्राभिधानशक्तिकल्पनायामर्थापत्तिरप्यन्यथाऽप्युपपद्यमानफलत्वप्रतिहता
            सती न प्रवर्तते&nbsp;। तथा व्यक्तिविशिष्टसत्ताभिधानेऽप्येष एव निराकरणहेतुः&nbsp;। अनित्यसंबन्धज्ञानानन्तशब्दशक्तिव्यक्त्यभिधानपूर्वकैकसत्ताभिधानकल्पनायाश्च
            केवलव्यक्त्यभिधानपक्षवदनुपपत्तिः&nbsp;। यत्तु अपूर्वदेवतास्वर्गैः सममाहुरिति&nbsp;।
         </p>
         
         <p xmlns="">तत्राभिधीयते—</p>
         
         <div xmlns="" class="lg">
            <span class="line">नैवापूर्वादिशब्दानां सत्ता वाच्येत्यवस्थितम्&nbsp;।</span>
            <span class="line">विशेषानेव तेऽप्याहुरर्थापत्त्यादिकल्पितान्&nbsp;॥</span>
            
         </div>
         
         <p xmlns="">केचिच्छ्रुतार्थापत्त्या केचिद्वाक्यशेषवाक्यान्तरपर्युपस्थापितार्थविशेषवचना एव सन्तोऽत्यन्ताव्यभिचारिस्वार्थद्वारेण
            सत्तां गमयन्तोऽनभिधायकत्वेनावधार्यन्ते न सत्तापदार्थो व्यभिचरतीति लक्षणयैव तेभ्यः
            सत्ताप्रतीतिः&nbsp;।
         </p>
         
         <div xmlns="" class="lg">
            <span class="line">कार्यसामर्थ्यमिन्द्रादिनिर्मिश्रसुखसंगतिः&nbsp;।</span>
            <span class="line">सामान्येनाप्यपूर्वादि सत्तातोऽन्यत्तु लभ्यते&nbsp;॥</span>
            
         </div>
         
         <p xmlns="">सर्वपदार्थानामिव कार्यार्थापत्तिगम्यानि सामर्थ्यानि सन्ति यागादिजनितं च पुंसां फलप्राप्तिसामर्थ्यमपूर्वशब्दवाच्यं
            यागानुष्ठानात्पूर्वमभूतमनुष्ठानोत्तरकालं चापूर्वं जायत इति यौगिकत्वादेवापूर्वशब्दाभिधानं
            सर्वत्र लभ्यते&nbsp;। तथा दीव्यन्ति द्योतन्ते वा चन्द्रादित्याग्निग्रहनक्षत्रातारकादिरूपेण
            वायवश्च सततगत्या स्तूयन्ते सर्वैर्मन्त्रैरिति देवाः सुज्ञानशब्दसंबन्धा विशेषरूपैरेवेति
            न सत्तागोचरत्वं प्रतिपद्यन्ते&nbsp;। तथा स्वर्गशब्देनापि नक्षत्रदेशो वा वैदिकप्रवादपौराणिकयाज्ञिकदर्शनेनोच्यते
            यथा हि वेदे ‘ये हि जनाः पुण्यकृतः स्वर्गं लोकं यन्ति तेषामेतानि ज्योतींषि नक्षत्राणि
            तथा चैष ज्योतिष्मन्तं पुण्यलोकं जयति’ इति&nbsp;। यदि वेतिहासपुराणोपपन्नं मेरुपृष्ठम्&nbsp;।
            अथ वाऽन्वयव्यतिरेकाभ्यां विभक्तं केवलमेव सुखं यत्संवत्सरादिष्वनुभूयमानं दुःखसाधनशीतोष्णक्षुत्पिपासादिसमस्तद्वंद्वरहितार्थापत्तिसिद्धदेशान्तरानुभवनीयं,
            तच्च यद्यपि तादृशमदृष्टपूर्वं तथाऽपि मिश्रानुभवादेव विवेकेनोद्धृत्य स्वर्गशब्दार्थत्वेन
            ज्ञायमानं सत्तां गमयतीति न तदभिधानमपेक्ष्यते&nbsp;।
         </p><span xmlns="" class="pageinfo">[300]</span>
         
         <div xmlns="" class="lg">
            <span class="line">तेनापूर्वादिशब्दार्थाः समाः सत्यं गवादिभिः&nbsp;।</span>
            <span class="line">स्वशब्दाभिहिताः सन्तः सत्तां लक्षयितुं क्षमाः&nbsp;॥</span>
            
         </div>
         
         <div xmlns="" class="lg">
            <span class="line">अतश्च नैव गोशब्दो गोसत्तामभिधास्यति&nbsp;।</span>
            <span class="line">गोत्वाख्याकृतिवाच्यत्वसंदेहात्तु विचार्यते&nbsp;।</span>
            
         </div>
         
         <div xmlns="" class="lg">
            <span class="line">कुतः संशय इत्येतत्कार्ययोग्यार्थनिर्णयात्&nbsp;।</span>
            <span class="line">व्यक्तिमात्रपदार्थत्वं मन्यमानेन चोद्यते&nbsp;॥</span>
            
         </div>
         
         <div xmlns="" class="lg">
            <span class="line">उच्यते कार्ययोगित्वाद्गम्यते व्यक्तिवाच्यता&nbsp;।</span>
            <span class="line">शब्दशक्त्यनुरोधात्तु नाऽकृतेर्व्यतिरिच्यते&nbsp;॥</span>
            
         </div>
         
         <div xmlns="" class="lg">
            <span class="line">शक्तिकार्यविसंवादादेव शब्दार्थगोचरात्&nbsp;।</span>
            <span class="line">किं समञ्जसमित्येवं नाविचार्यावधार्यते&nbsp;॥</span>
            
         </div>
         
         <p xmlns="">किं तावत्प्राप्तम्—</p>
         
         <div xmlns="" class="lg">
            <span class="line">प्रयोगचोदनाभावाद्व्याक्तिर्वाच्या न तूभयम्&nbsp;।</span>
            <span class="line">अर्थैकत्वं यतो युक्तमविभागाद् द्वयोर्गतिः&nbsp;॥</span>
            
         </div>
         
         <div xmlns="" class="lg">
            <span class="line">नित्यं यथैव शब्दानामाम्नातानां प्रयोजने&nbsp;।</span>
            <span class="line">अर्थप्रत्यायनार्थत्वात्तद्वशेनावधारणा&nbsp;॥</span>
            
         </div>
         
         <div xmlns="" class="lg">
            <span class="line">एवं सर्वपदार्थानां वाक्यार्थप्रत्ययाङ्गता&nbsp;।</span>
            <span class="line">यथा सिध्येत्तथा कार्यं तेषां रूपनिरूपणात्&nbsp;॥</span>
            
         </div>
         
         <div xmlns="" class="lg">
            <span class="line">आकृतिर्यदि शब्दार्थः कस्य स्युः प्रोक्षणादयः&nbsp;।</span>
            <span class="line">केन चेज्येत न त्याग आकृतेरुपपद्यते&nbsp;॥</span>
            
         </div>
         
         <div xmlns="" class="lg">
            <span class="line">अमूर्ता ह्याकृतिर्नित्या नावघातादिभाजनी&nbsp;।</span>
            <span class="line">तद्विधिः प्रतिषेधो वा तेनास्या नावकल्पते&nbsp;॥</span>
            
         </div>
         
         <p xmlns="">‘व्रीहीनवहन्ति’ ‘पशुं संज्ञपयति’ ‘सोममभिषुणोति’ ‘पावयति’ सोमेन पशुना व्रीहिमिश्च यजत
            इति यावन्त एवमादयो विनाशिमूर्तिमद्विषयाः संस्काराः प्रयोजनसिद्धयर्था वा तेषां प्रयोगचोदनाया
            आकृतावभावाद्व्यक्तौ तु भावात्कार्यप्रधानत्वाच्च पदार्थप्रतीतेर्विध्यधीनत्वाच्च सर्वपुरुषचेष्टानामवश्यं
            विधिविषयत्वयोग्यवाक्यार्थपूरणसमर्थपदार्थकल्पनमङ्गीकर्तव्यम्&nbsp;। तथा यदपि ‘ब्राह्मणो
            न हन्तव्यः’ ‘न कलञ्जं भक्षयितव्यम्’ इत्यादिप्रतिषेधविधानं तदपि प्राप्तिपूर्वकत्वेन
            सापेक्षत्वाद्व्यक्तौ च प्राप्तिसंभवादाकृतेश्चानधिकारादसत्यां प्राप्तावनर्थकमेव स्यात्&nbsp;।
            तस्माद्येन
         </p><span xmlns="" class="pageinfo">[301]</span>
         
         <p xmlns="">शब्दार्थेन प्रयोगचोदनानां भावो भवति स एवाभ्युपगन्तुं न्याय्यो न तत्त्वज्ञानमात्रदृष्टिसिद्धयर्थपदार्थकल्पना
            युक्तेति&nbsp;। स्यादेतत्, व्यक्तिसंभवत्प्रयोगचोदनासु व्यक्त्यर्थस्ततोऽन्यत्राऽऽकृत्यर्थ
            एव भविष्यतीति&nbsp;। तदसत्&nbsp;। न्यायेन हि स्थितमेकस्य शब्दस्यार्थैक्यमनवस्थितसंबन्धानेकादृष्टवाचकशक्तिकल्पनविकल्पदोषप्रसङ्गात्&nbsp;।
            संबद्धानां चार्थानामन्यतराभिधानेनैवेतरत्र प्रतिपत्तिसिद्धेः&nbsp;। कथं तर्ह्याकृतिप्रत्यय
            इति चेदत आह—<b>अविभागात् इति</b>&nbsp;। यतस्तु नित्यमेव व्यक्त्याकृत्योरविभागस्तस्माव्द्यक्तिरभिहिता सती शक्नोत्येवाऽकृतिं
            गमयितुम्&nbsp;। तदुक्तं <a id="N118" href="#n118"><sup>118</sup></a>तद्भूताधिकरणे&nbsp;। यस्य तु पदस्य योऽर्थोऽमिधेयत्वेनाऽऽश्रितस्तस्य तत्परिहारासंभवादवश्यं
            <a id="N119" href="#n119"><sup>119</sup></a>तत्रस्थस्यैवार्थान्तरं लाक्षणिकत्वेनाभ्युपगन्तव्यमिति&nbsp;। अपि चाऽऽकृतिपदार्थकस्य व्यक्तिषु
            साधारणानैकान्तिकत्वान्निर्णयो न स्याद्वयक्तिपदार्थकस्य पुनरत्यन्तान्तर्भूताकृतिनिश्चयसिद्धेर्न
            शब्दव्यापारकल्पनोपपत्तिः&nbsp;। तस्माद्वयक्तिरेव शब्दार्थो नाऽऽकृतिः&nbsp;। न च विकल्पसमुच्चयसंबन्धसमुदायान्यतरविशिष्टान्यतराभिधानपक्षाः
            संभवन्त्यविभागादेव सर्वेषामपि ज्ञानसिद्धेः&nbsp;॥ ३०&nbsp;॥
         </p>
          
         
         
         
         <div xmlns="" class="lg">
            <span class="line">अपि <b>चाद्रव्यशब्दत्वाद्वयक्तेरेवाभिधेयता</b>&nbsp;।</span>
            <span class="line">सामानाधिकरण्यं हि नाऽऽकृत्यर्थगुणार्थयोः&nbsp;॥</span>
            
         </div>
         
         <p xmlns="">गोशब्दादीनामाकृतिवचनत्वे गौः शुक्लः, ‘अरुणया पिङ्गाक्ष्यैकहायन्या गवा क्रीणाति’ इति
            ‘षड्गावो देयाः’ ‘एकां गां दक्षिणां दद्यात्’ इत्येवमादिषु प्रयोगेषु सर्वेषां जातिगुणमात्रवचनत्वात्सामानाधिकरण्यं
            न प्राप्नोति&nbsp;।
         </p>
         
         <div xmlns="" class="lg">
            <span class="line">गोत्वस्य न हि संबन्धः शुक्लत्वारुणिमादिभिः&nbsp;।</span>
            <span class="line">येन षष्ठ्यपि तावत्स्यात्कुतस्त्वेकार्थवृत्तिता&nbsp;॥</span>
            
         </div>
         
         <div xmlns="" class="lg">
            <span class="line">न हि गोत्वात्कृतिः शुक्ला नारुणा नापि षड्गुणा&nbsp;।</span><span class="pageinfo">[302]</span> 
            <span class="line">व्यक्तिस्त्वेवंगुणा तस्माद्वयक्तेरेवाभिधेयता&nbsp;॥</span>
            
         </div>
         
         <div xmlns="" class="lg">
            <span class="line">मम हि व्यक्तिशब्दत्वात्सिध्यत्येकार्थवृत्तिता&nbsp;।</span>
            <span class="line">तव त्वद्रव्यशब्दत्वाद्भवेद्भेदो गवाश्ववत्&nbsp;॥</span>
            
         </div>
         
         <p xmlns="">जातिगुणविशिष्टव्यक्तिवचनत्वेन शुद्धव्यक्तिवचनत्वेन वा प्रत्यक्षे भवति सामानाधिकरण्यं,
            तच्च तत्र द्रव्यम्&nbsp;। एवंविधमपि समानद्रव्यशब्दत्वं त्वत्पक्षे न स्यादिति नञा तदभावप्रसङ्गं
            दर्शयति&nbsp;। यत्तु भाष्यकारो विपरीतार्थेन द्रव्यशब्देनैव तदाश्रयगुणलक्षणया नञश्चासमर्थसमासमङ्गीकृत्य
            न द्रव्याश्रयवचनः शब्दो भवेत्&nbsp;। आकृतिवादिन इत्याह&nbsp;। तदतिक्लिष्टं व्यधिकरणनिर्दिष्टगुणप्रयोगार्हं
            चेत्युपेक्षितव्यम्&nbsp;। तत्रापि चैवमक्षरार्थमात्रसंभवयोजना&nbsp;। द्रव्याश्रयस्य गुणस्य यः
            शब्दोऽद्रव्यशब्दः स आकृतेर्निर्गुणत्वादेकवाक्यसंबन्धं गोत्वं शुक्लमित्यादिवन्न प्रतिपद्यते&nbsp;।
            सामानाधिकरण्यचोद्यं तु स्वपक्षेऽप्यविशेषात्तदानीमप्यनुपपन्नमेवेति पूर्वैव व्याख्या
            कर्तव्या&nbsp;॥ ३१&nbsp;॥ ३२&nbsp;॥
         </p>
          
         
         
         
         <p xmlns="">किं च<a id="N120" href="#n120"><sup>120</sup></a> नैवेष्टकाभिराकृतिसंपादनमभ्युपगतं यतः स्वभावात्स्नाय्वाद्यारब्धद्रव्यसमवायित्वेनोपालम्भः
            स्यात्पिष्टपिण्डसिंहवत्सादृश्यसंपत्तिः पक्षद्वयेऽपि चोदनार्थः&nbsp;। सा त्वाकृत्यन्तरविलक्षणश्येनाकृत्या
            स्यान्न तु व्यक्त्यन्तरविलक्षणश्येनविशेषेणासाधारणेन वा&nbsp;। निर्विकल्पत्वात्सामान्यविशेषानपेक्षं
            व्यक्तिमात्रसादृश्यमविधेयं, सर्वद्रव्येषु तुल्यत्वात्&nbsp;। एकव्यक्तिपरिग्रहाच्च व्यक्त्यन्तरेण
            सादृश्यं न कार्यं स्यात्&nbsp;। तस्माच्छयेनचित्क्रिया <span class="pageinfo">[303]</span>व्यक्तौ शब्दार्थे न संभवति&nbsp;। <b>न साधकतम इति</b>&nbsp;। न ह्येवं स्मृतिः श्येनैश्चीयत इति श्येनचित्, ‘कर्मण्यग्न्याख्यायाम्’<a id="N121" href="#n121"><sup>121</sup></a> इति हि सा&nbsp;। श्येनं चयनेन साधयेदितीप्सिततमत्वम्&nbsp;। तत्रापि ‘मुख्यासभवात्सादृश्यपरिग्रहः
            असाधारणे शब्दप्रवृत्त्यसंभवात्’<a id="N122" href="#n122"><sup>122</sup></a> अव्यपदेश्यत्वेन <span class="pageinfo">[304]</span>च सर्वत्राविशेषात्, सामान्याकारेण च निरूपणे विकल्पात्, व्यापकापेक्षया, व्याप्यसामान्यस्य
            नैव विशेषव्याप्यापेक्षयेतरत्राऽऽकृतिः&nbsp;। तत्र विशेषपक्षे संबन्धानन्वाख्यानव्यभिचारसामान्यबुद्धयभावप्रत्यर्थशक्तिकल्पनादयो
            दोषाः&nbsp;। न च यत्र संशयस्तत्प्रत्याय्यं भवतीति निर्विषयता शब्दस्य&nbsp;। एतेन स्वतन्त्रोभयाभिधानमार्गः
            प्रत्युक्तः&nbsp;। व्यक्तिविशिष्टाकृतिमार्गोऽपि ‘नागृहीतविशेषणा’ इति न्यायाद्‌‌व्यक्तेः
            प्रथमग्रहणप्रसङ्गात् संबन्ध-
            समुदाययोरपि स्वरूपप्रत्ययाभावात्सर्वत्र चाविशेषादवश्यं संबन्धिसमुदायिविशेषणताऽभ्युपगन्तव्या
            भवति&nbsp;। तत्रापि शक्तित्रयकल्पना&nbsp;। व्यक्तयंशे चोक्तदोषप्रसङ्गः&nbsp;। न च व्यक्त्याकृत्योर्भिन्नकार्ययोर्गुणप्रधाननानावस्थयोः
            समुदायोपगमनं युक्तम्&nbsp;। अनत्यन्तभेदाच्च भिन्नधर्मौ संबन्धसमुदायौ न युक्तौ&nbsp;। आकृतिविशिष्टोऽपि
            व्यक्तिविशेषो नैव प्रतीयते&nbsp;। व्यक्तिविशेषबुद्धयभावाद् व्यक्तिमात्रमिति चेन्न&nbsp;। तदानीं
            तस्याऽऽकृतितोऽन्यत्वेनानिरूपणात्&nbsp;। मात्रशब्दो हि सामान्यवाचीत्याकृतिरेवोच्यते&nbsp;। नानाकारेषु
            च वस्तुषु तद्भेदानुसारित्वाच्छक्तीनामन्वयव्यतिरेकाभ्यां गोत्वाकारनिबन्धनैव गोशब्दवाच्यत्वशक्तिर्गम्यते
            तदेकाधारसामान्यान्तरावगतिर्विशेषाकाङ्क्षा वेत्यर्थव्याप्यव्याप्तिम्याम्&nbsp;। अनत्यन्तव्यतिरेकाच्चाऽऽकृतेरमूर्तत्वाद्याश्रयदोषाप्रसङ्गः&nbsp;।
            सा हि प्रतीयते निष्कृष्टरूपा, क्रियायोगिनी तु व्यक्त्युपेता भवत्येवेति प्रोक्षणावेक्षणादि
            तु न कथंचिन्न संभवति&nbsp;। विश<span class="pageinfo">[305]</span>सनाद्यपि तु व्यक्त्यव्यतिरेकापेक्षया संभवत्येव&nbsp;। तथा हि—पश्वादिष्वपनीताङ्गेषु विशेषबुद्धयभावात्सामान्यरूपैव
            विशसनादिविशिष्टा बुद्धिर्दृष्टा&nbsp;। नन्वेवमनित्याऽऽकृतिः स्यात्&nbsp;।
            तेनांशेनेष्टैव&nbsp;। आश्रयान्तराविनाशात्तु सर्वैरप्यविनाशोऽवश्यमेवैष्टव्यः&nbsp;। तेन यत्तावन्मात्रमेव
            तस्य विनाशोऽनेकदेशस्य तु न कथंचिद्विनाशः स्यादित्युभयथा व्यवहारः&nbsp;। अत्यन्तव्यतिरेके
            तु नैष धर्मविधिविषयो व्यवतिष्ठेत&nbsp;। न च पशुत्वममूर्तत्वात्&nbsp;। तदुपलक्षितं तु यद्द्रव्यं
            तद्द्रव्यत्वादृते न ताद्रूप्येण गम्यत इत्येकार्थसमवायाव्यापकत्वाच्च द्रव्यं गमयितव्यं,
            तत्राप्यमूर्तत्वे दोषः&nbsp;। आश्रयोपलक्षणाच्च द्रव्यमात्रप्रसङ्गः&nbsp;। विशेषस्तु पशुत्वस्य
            वा द्रव्यत्वस्य वाऽव्यापकत्वादगम्यः&nbsp;। न वाऽप्रतीतं विधिना संबध्यते&nbsp;। न च यत्र संशयस्तत्प्रतीतम्&nbsp;।
            न चान्यत्रोक्तो धर्मस्तत्रासंभवादन्यत्र कार्यः&nbsp;। तस्मान्न सामान्यकृतो विशेषेषु युक्तः,
            विशेषा अपि व्यपदेशात्सामान्यमेवेत्यमूर्तता&nbsp;। असाधारणेन तु नैव व्यवहारस्तस्मादनिरूप्यो
            धर्मविधिविषयः&nbsp;। सामानाधिकरण्यादि च प्रसिद्धिविपरीतं लक्षणया कल्प्यम्&nbsp;। भाष्यकारेण
            तु व्यतिरेकाभ्युपगमेनाऽऽश्रयमात्रगतिरुक्ता विशेषरूपा न कदाचिद् व्यक्तिः प्रतीयते&nbsp;।
            योऽप्याश्रयाश्रयिभावः सोऽप्यौपचारिकः&nbsp;। सामान्याच्च विशेषलक्षणं तत्र नाऽऽश्रयितव्यम्&nbsp;।
            आक्षेपमात्रभावादथ वैतद्विषय एवायं प्रपञ्चः&nbsp;। किं शब्देनाऽऽकृत्या वेति&nbsp;। अन्वयव्यतिरेकाभ्यां
            चाऽऽकृत्येति निर्णयः&nbsp;। यो हि धूमादग्निमत्त्वं प्रतिपद्यते तस्य तैक्ष्ण्येऽप्याकाङ्क्षा
            सिद्धा&nbsp;। <b>मानसादपचारादिति</b>&nbsp;। यो हि जाड्यात्सामान्यवाचितां हित्वा कंचिदेव विशेषं यत्र संबन्धानुपवस्तं वाच्यं
            मन्यते तस्य सामान्याप्रतीतेर्न विशेषान्तरापेक्षा भवति&nbsp;। अथ वा यथा शब्दात्स्वतन्त्रामाकृतिं
            बुध्यते नैवं कदाचिदाकृतिमबुद्ध्वा व्यक्तिमिति&nbsp;। केन तर्हि गोत्वागोशब्दयोर्विशेषः&nbsp;।
            व्यतिरेकांशस्यैकत्र विवक्षा&nbsp;। गोत्ववानिति तु स्फुटं प्रत्ययेन जातिमदभिधानं विभागोपपत्तेः&nbsp;।
            सामान्यस्य वोपलक्षणत्वान्न भेदपक्षदोषः&nbsp;। भेदानामेव चायं प्रत्येकं सर्वेषां वाचकः&nbsp;।
            यस्तूपादीयमानत्वे संशयः स संख्याधारविषयः&nbsp;। उद्दिश्यमानेषु निर्ण्य एव&nbsp;। गवादिशब्दग्रहणं
            सर्वनामाख्याशब्दानामन्तर्भावार्थम्&nbsp;। प्रयोजनं सामान्यविशेषशब्दयोरेकविषयत्वात्सामान्यशिष्टस्य
            विशेषशिष्टेनाबाधः पूर्वपक्षे&nbsp;। एवं वा—
         </p>
         <span xmlns="" class="pageinfo">[306]</span>
         
         <div xmlns="" class="lg">
            <span class="line">गौरित्येवंविधाः शब्दाः साधुत्वेन निरूपिताः&nbsp;।</span>
            <span class="line">तेषामेवाभिधेयेऽर्थे व्यापारः क्वेति चिन्त्यते&nbsp;॥</span>
            
         </div>
         
         <div xmlns="" class="lg">
            <span class="line"><a id="N123" href="#n123"><sup>123</sup></a>चतुर्विधे पदे चात्र द्विविधस्यार्थनिर्णयः&nbsp;।</span>
            <span class="line">क्रियते संशयोत्पत्तेर्नोपसर्गनिपातयोः&nbsp;॥</span>
            
         </div>
         
         <div xmlns="" class="lg">
            <span class="line">तयोरर्थाभिधाने हि व्यापारो नैव विद्यते&nbsp;।</span>
            <span class="line">यदर्थद्योतकौ तौ तु वाचकः स विचार्येते&nbsp;॥</span>
            
         </div>
         
         <div xmlns="" class="lg">
            <span class="line">वाचकत्वेऽपि पाश्चात्यमनुयात्येवमादिषु&nbsp;।</span>
            <span class="line">प्रतीयते विशेषो यः संशयेन स नाऽप्यते&nbsp;॥</span>
            
         </div>
         
         <div xmlns="" class="lg">
            <span class="line">यदि ह्यर्थद्वये बुद्धिर्निपातोच्चारणाद्भवेत्&nbsp;।</span>
            <span class="line">ततो विचारो जायेत न सामान्यधिया विना&nbsp;॥</span>
            
         </div>
         
         <div xmlns="" class="lg">
            <span class="line">आख्यातस्यापि नन्वत्र न युक्तार्थविचारणा&nbsp;।</span>
            <span class="line">द्वितीयादावियं यस्माद्विस्तरेण करिष्यते&nbsp;॥</span>
            
         </div>
         
         <div xmlns="" class="lg">
            <span class="line">कः <a id="N124" href="#n124"><sup>124</sup></a>पुनर्भाव इत्यादौ विवेकेनार्थनिर्णयः&nbsp;।</span>
            <span class="line">आख्यातस्य कृतस्तेन तच्चिन्ता नोपपद्यते&nbsp;॥</span>
            
         </div>
         
         <div xmlns="" class="lg">
            <span class="line">प्रत्ययार्थस्य भावस्य वाच्यता प्रतिपादिता&nbsp;।</span>
            <span class="line">प्रकृत्यर्थविवेकार्थं विचारः क्रियतेऽधुना&nbsp;॥</span>
            
         </div>
         
         <div xmlns="" class="lg">
            <span class="line">प्रत्ययस्यापि वा तत्र भावार्थत्वे निरूपिते&nbsp;।</span>
            <span class="line">सामान्यं वा विशेषो वा किं वाच्यमिति चिन्त्यते&nbsp;॥</span>
            
         </div>
         
         <div xmlns="" class="lg">
            <span class="line">या चोक्ता भाष्यकारेण यागादेरभिधेयता&nbsp;।</span>
            <span class="line">सिद्धा सेह विवेकार्थं तत्र भावस्य भाषिता&nbsp;॥</span>
            
         </div>
         
         <div xmlns="" class="lg">
            <span class="line">यज्याद्यर्थेऽपि वा वाच्ये किं सामान्यविशेषयोः&nbsp;।</span>
            <span class="line">अभिधेयमिति प्राप्ता चिन्ता कर्तुं क्रियापदे&nbsp;॥</span>
            
         </div>
         
         <div xmlns="" class="lg">
            <span class="line">अपूर्वं भावशब्देभ्यो द्रव्यादिभ्यः किमिष्यते&nbsp;।</span>
            <span class="line">एषा तत्र च चिन्तोक्ता शेषा प्रासङिगकी कथा&nbsp;॥</span>
            
         </div>
         
         <div xmlns="" class="lg">
            <span class="line">नामाख्यातपदे तेन कस्यार्थस्याभिधायके&nbsp;।</span>
            <span class="line">किमाकृतेरुत व्यक्तेरिति चिन्ता प्रवर्तते&nbsp;॥</span>
            
         </div>
         
         <div xmlns="" class="lg">
            <span class="line">प्रयोगस्य प्रतीतेश्च तुल्यत्वाच्छब्दलक्षणे&nbsp;।</span>
            <span class="line">व्यक्तिपक्षाभिधानाच्च संशयः प्रतिभाति नः&nbsp;॥</span>
            
         </div><span xmlns="" class="pageinfo">[307]</span>
         
         <div xmlns="" class="lg">
            <span class="line">कथं लक्षणसंबन्धश्रिन्तायाः प्रकृतेन वा&nbsp;।</span>
            <span class="line">स्मृतिमूलविचारेण वक्तव्यं त्विदमादितः&nbsp;।</span>
            
         </div>
         
         <div xmlns="" class="lg">
            <span class="line">इयं प्रासङिगकी चिन्ता साधुशब्दे निरूपिते&nbsp;।</span>
            <span class="line">उदाहृतस्य तस्यैव क्रियतेऽर्थविनिश्चयः&nbsp;॥</span>
            
         </div>
         
         <div xmlns="" class="lg">
            <span class="line">वक्तव्यः पूर्वमर्थश्चेच्छब्दरूपनिरूपणात्&nbsp;।</span>
            <span class="line">न हि वाच्यमविज्ञाय साधुत्वमवधार्यते&nbsp;॥</span>
            
         </div>
         
         <div xmlns="" class="lg">
            <span class="line">अनिश्चितेऽपि वाच्यत्वे व्यक्त्याकृत्योर्विवेकतः&nbsp;।</span>
            <span class="line">साधुत्वं शक्यते ज्ञातुं तेन वाच्यमिहोच्यते&nbsp;॥</span>
            
         </div>
         
         <div xmlns="" class="lg">
            <span class="line">वाच्यमात्रे हि साधुत्वमविज्ञाते न लभ्यते&nbsp;।</span>
            <span class="line">न चाऽऽकृत्या न च व्यक्त्या विना तन्नोपपद्यते&nbsp;॥</span>
            
         </div>
         
         <div xmlns="" class="lg">
            <span class="line">अथ वोक्तेन मार्गेण सर्वा व्याकरणस्मृतिः&nbsp;।</span>
            <span class="line">प्रमाणमिति सिद्धस्य किंचिदत्र विचार्यते&nbsp;॥</span>
            
         </div>
         
         <div xmlns="" class="lg">
            <span class="line">व्यक्तिर्वाच्येति विज्ञानं न सन्मूलमसंभवात्&nbsp;।</span>
            <span class="line">तेन व्याकरणेऽपीदृग् न प्रमाणं स्मृतिर्मता&nbsp;॥</span>
            
         </div>
         
         <div xmlns="" class="lg">
            <span class="line">स्मृतेस्तेनापवादोऽयं प्रामाण्यस्य क्वचित्कृतः&nbsp;।</span>
            <span class="line">युक्तो लक्षणपादाभ्यां पूर्वया चापि चिन्तया&nbsp;॥</span>
            
         </div>
         
         <div xmlns="" class="lg">
            <span class="line">ननु चाऽऽकृतिपक्षेऽपि व्यक्तावेव क्रियाक्रिये&nbsp;।</span>
            <span class="line">शब्दार्थे संभवात्तेन किमर्थैषा विचारणा&nbsp;॥</span>
            
         </div>
         
         <div xmlns="" class="lg">
            <span class="line">यद्यप्येवं न भेदोऽस्ति वेदार्थकरणे नृणाम्&nbsp;।</span>
            <span class="line">दधि विप्रेभ्य इत्यादौ फलं लोके भविष्यति&nbsp;॥</span>
            
         </div>
         
         <div xmlns="" class="lg">
            <span class="line">व्यक्तिपक्षे विकल्पः स्यात्कौण्डिन्ये दधितक्रयोः&nbsp;।</span>
            <span class="line">सामान्यवाक्यदौर्बल्यात्तक्रमेवेतरत्र तु&nbsp;॥</span>
            
         </div>
         
         <div xmlns="" class="lg">
            <span class="line">वेदेऽपि च विशेषोऽस्ति व्रीहिप्रोक्षणचोदके&nbsp;।</span>
            <span class="line">दध्नेत्यादिषुं भेदश्च जायते होमचोदके&nbsp;॥</span>
            
         </div>
         
         <div xmlns="" class="lg">
            <span class="line">प्रोक्षणं पूर्वपक्षेऽपि कर्तव्यं लौकिकेष्वपि&nbsp;।</span>
            <span class="line">व्रीहिषु श्रुतिसामर्थ्याद्बाधित्वा संनिधिक्रमम्&nbsp;॥</span>
            
         </div>
         
         <div xmlns="" class="lg">
            <span class="line">प्रकृतेष्वेव सिद्धान्ते श्रुतिसंनिध्यनुग्रहात्&nbsp;।</span>
            <span class="line">तत्रापि कृत्स्नमस्त्येव व्रीहित्वं हि श्रुतीरितम्&nbsp;॥</span>
            
         </div>
         
         <div xmlns="" class="lg">
            <span class="line">एवं होमेऽपि दध्यादौ प्रकृतेऽप्रकृतेऽथ वा&nbsp;।</span>
            <span class="line">प्रकृते श्रुतिवाच्यस्य होमत्वस्यापि संभवात्&nbsp;॥</span>
            
         </div>
         <span xmlns="" class="pageinfo">[308]</span>
         
         <div xmlns="" class="lg">
            <span class="line">सोपपत्तिकमन्यच्च वक्तव्यमनया दिशा&nbsp;।</span>
            <span class="line">कर्तव्या तेन यत्नेन चिन्तेयं सप्रयोजना&nbsp;॥</span>
            
         </div>
         
         <div xmlns="" class="lg">
            <span class="line">ननु गौरितिशब्दादौ सर्वमेतद्विचारितम्<a id="N125" href="#n125"><sup>125</sup></a>&nbsp;।</span>
            <span class="line">तेन तेन गतार्थत्वात्पुनश्चिन्ता न युज्यते&nbsp;॥</span>
            
         </div>
         
         <div xmlns="" class="lg">
            <span class="line">आकृतेरभिधेयत्वप्रतिज्ञा केवला कृता&nbsp;।</span>
            <span class="line">तत्रेदानीं सहेतुत्वं तस्या एवाभिधीयते&nbsp;॥</span>
            
         </div>
         
         <div xmlns="" class="lg">
            <span class="line">यथा चाऽऽकृतिरित्यादौ भाष्यकारेण चोदितम्&nbsp;।</span>
            <span class="line">पुनरस्याः प्रतिज्ञाया हेतुरप्यभिधास्यते&nbsp;॥</span>
            
         </div>
         
         <div xmlns="" class="lg">
            <span class="line">यद्वोक्तास्तत्र सद्भावः शब्दार्थत्वमिहोच्यते&nbsp;।</span>
            <span class="line">या तु शब्दार्थता प्रोक्ता सेह सिद्धा न चिन्तिता&nbsp;॥</span>
            
         </div>
         
         <div xmlns="" class="lg">
            <span class="line">उक्ते वाऽप्यभिधेयत्वे जातेः सद्भावसिद्धये&nbsp;।</span>
            <span class="line">व्यक्तिर्वाच्या न वेत्येतदगतार्थं विचार्यते&nbsp;॥</span>
            
         </div>
         
         <div xmlns="" class="lg">
            <span class="line">एतच्चिन्ताप्रसिद्धयर्थमिदं तावद्विचार्यते&nbsp;।</span>
            <span class="line">शब्दार्थौ लौकिकौ वेदे किमन्याविति संशयः&nbsp;॥</span>
            
         </div>
         
         <div xmlns="" class="lg">
            <span class="line">एकत्वे सति कर्तव्यो विचारः शब्दवाच्ययोः&nbsp;।</span>
            <span class="line">भेदे तु संशयाभावान्न चिन्तावसरो यतः&nbsp;॥</span>
            
         </div>
         
         <div xmlns="" class="lg">
            <span class="line">शब्दार्थेन न कार्यं हि व्यवहारेऽर्थलक्षणे&nbsp;।</span>
            <span class="line">लौकिकव्यवहारार्थं तेनेदं न विचार्येते&nbsp;॥</span>
            
         </div>
         
         <div xmlns="" class="lg">
            <span class="line">वेदे तु प्रत्यभिज्ञाने शब्दार्थविषये सति&nbsp;।</span>
            <span class="line">विवेकः शक्यते ज्ञातुं प्रतीतेर्वाच्यगम्ययोः&nbsp;॥</span>
            
         </div>
         
         <div xmlns="" class="lg">
            <span class="line">अलौकिके च शब्दार्थे वाच्यवाचकरूपयोः&nbsp;।</span>
            <span class="line">अज्ञातयोर्न जायेत संदेहो वाच्यवस्तुनि&nbsp;॥</span>
            
         </div>
         
         <div xmlns="" class="lg">
            <span class="line">तेन प्रतीतशब्दार्थे निर्णयार्थमिदं पुरा&nbsp;।</span>
            <span class="line">एकत्वं विद्यते नेति चिन्त्यं शब्दाभिधेययोः&nbsp;॥</span>
            
         </div>
         
         <div xmlns="" class="lg">
            <span class="line"><a id="N126" href="#n126"><sup>126</sup></a>संख्याभावादिति ह्येतन्ननु स्पष्टं निरूपितम्&nbsp;।</span>
            <span class="line">शब्दस्य प्रत्यभिज्ञानान्नान्यतोच्चारणान्तरे&nbsp;॥</span>
            
         </div>
         
         <div xmlns="" class="lg">
            <span class="line">अभेदकारणं चात्र प्रत्यभिज्ञानमेव ते&nbsp;।</span>
            <span class="line">अन्यत्तूपचयत्वेन तेन चिन्ता न युज्यते&nbsp;॥</span>
            
         </div><span xmlns="" class="pageinfo">[309]</span>
         
         <div xmlns="" class="lg">
            <span class="line">लौकिकेष्वेव शब्देषु तत्राभेदः प्रसाधितः&nbsp;।</span>
            <span class="line">वैदिकानामभेदार्थं चिन्तनीयमिदं पुनः&nbsp;॥</span>
            
         </div>
         
         <div xmlns="" class="lg">
            <span class="line">व्यपदेशादिभेदाच्च कथं भेदो न जायते&nbsp;।</span>
            <span class="line">तत्रानुक्तमिदं वक्तुं विचारोऽयं प्रवर्तितः&nbsp;॥</span>
            
         </div>
         
         <div xmlns="" class="lg">
            <span class="line">एकत्वेऽपि च शब्दस्य सिद्धे तत्रेह चिन्त्यते&nbsp;।</span>
            <span class="line">किमर्थो भिद्यते नेति तेनाप्यपुनरुक्तता&nbsp;॥</span>
            
         </div>
         
         <div xmlns="" class="lg">
            <span class="line">अर्थाभेदे च चिन्तेयं शब्दाभेदे तु सत्यापि&nbsp;।</span>
            <span class="line">घटते कस्य वाच्यत्वं व्यक्त्याकृत्योर्द्वयोरपि&nbsp;॥</span>
            
         </div>
         
         <div xmlns="" class="lg">
            <span class="line">व्यपदेशादिभेदेन शब्दे च प्रत्यभिज्ञया&nbsp;।</span>
            
         </div>
         
         <div xmlns="" class="lg">
            <span class="line">भेदाभेदनिमित्ताभ्यां क्रियते संशयोद्भवः&nbsp;।</span>
            <span class="line">किं प्राप्तमुच्यते भिन्नौ शब्दार्थौ लोकवेदयोः&nbsp;॥</span>
            
         </div>
         
         <div xmlns="" class="lg">
            <span class="line">व्यपदेशस्य भिन्नत्वादाख्याया लक्षणस्य च&nbsp;।</span>
            <span class="line">स्वरोच्चारणभेदाच्च लोपव्यत्ययदर्शनात्&nbsp;॥</span>
            
         </div>
         
         <div xmlns="" class="lg">
            <span class="line">स्वरुयूपादिशब्दैश्च स्पष्टभेदैः सह श्रुतेः&nbsp;।</span>
            <span class="line">अनध्यायादिभेदाच्च शूद्रोच्चारणवर्जनात्&nbsp;॥</span>
            
         </div>
         
         <div xmlns="" class="lg">
            <span class="line">अश्ववालादिशब्दानां स्पष्टार्थान्तरदर्शनात्&nbsp;।</span>
            <span class="line">अग्न्यादीनां च भिन्नत्वं भाष्ये यदभिधीयते&nbsp;॥</span>
            
         </div>
         
         <div xmlns="" class="lg">
            <span class="line">तदयुक्तं क्रियाभेदे कर्तृभेदो हि नेष्यते&nbsp;।</span>
            <span class="line">हन्ति कर्तृत्वमग्नेश्च पदार्थेभ्यः प्रतीयते&nbsp;॥</span>
            
         </div>
         
         <div xmlns="" class="lg">
            <span class="line">अशाब्दं वहनिशब्दस्य तद्वाच्यं कथमुच्यते&nbsp;।</span>
            <span class="line">हननं किं कृतं नेति प्रमाणं चात्र नास्ति नः&nbsp;॥</span>
            
         </div>
         
         <div xmlns="" class="lg">
            <span class="line">असता कथमन्यत्वं कर्मणाऽतः प्रतीयते&nbsp;।</span>
            <span class="line">अपूर्वे वृत्रशब्दार्थे क्रियाशब्देऽप्यलौकिके&nbsp;॥</span>
            
         </div>
         
         <div xmlns="" class="lg">
            <span class="line">हन्तिकर्तरि वहनित्वं कथमध्यवसीयते&nbsp;।</span>
            <span class="line">स्तुतिमात्रपरत्वाच्च न वह्‌नित्वं विधीयते&nbsp;॥</span>
            
         </div>
         
         <div xmlns="" class="lg">
            <span class="line">अक्रियत्वाच्च भाष्योक्तैर्वाक्यैरित्यभिधास्यते&nbsp;।</span>
            <span class="line">तेनोक्तस्यैव शब्दस्य त्रिवृदादेर्नवादिषु&nbsp;॥</span>
            
         </div>
         
         <div xmlns="" class="lg">
            <span class="line">वृत्तिरर्थेष्वपूर्वेषु वक्तव्या भेदसिद्धये&nbsp;।</span>
            <span class="line"><a id="N127" href="#n127"><sup>127</sup></a>यच्चान्यदिदमित्याह रूपभेदं क्रियाश्रुतेः&nbsp;॥</span>
            
         </div>
         
         <div xmlns="" class="lg">
            <span class="line">तदसत्यं न शब्दस्य भेदोऽर्थगुणकारितः&nbsp;।</span><span class="pageinfo">[310]</span>
            <span class="line">तेन स्वरादिभेदेन वक्तव्या भिन्नरूपता&nbsp;॥</span>
            
         </div>
         
         <div xmlns="" class="lg">
            <span class="line">पूर्वोक्तेनैव मार्गेण नार्थभेदनिबन्धना&nbsp;।</span>
            <span class="line">तस्माच्छब्दार्थयोर्भेदः स्पष्ट इत्यवधारिते&nbsp;॥</span>
            
         </div>
         
         <div xmlns="" class="lg">
            <span class="line">तावेव वेदे शब्दार्थौ लोके याविति भाष्यते&nbsp;।</span>
            <span class="line">वेदस्यैव प्रसज्येत सकलस्याप्रमाणता&nbsp;॥</span>
            
         </div>
         
         <div xmlns="" class="lg">
            <span class="line">अविज्ञातार्थसंयोगात्स्थितप्रामाण्यबाधया&nbsp;।</span>
            <span class="line">प्रयोगस्याग्निहोत्रादेश्चोदनायाश्च जायते&nbsp;॥</span>
            
         </div>
         
         <div xmlns="" class="lg">
            <span class="line">अभावः प्रत्ययार्थस्य विधेरप्रतिपादनात्&nbsp;।</span>
            <span class="line">अर्थान्तरे च शब्दस्य न प्रयोगो विधीयते&nbsp;॥</span>
            
         </div>
         
         <div xmlns="" class="lg">
            <span class="line">वेदेनाशास्त्रहेतुत्वात्संबन्धस्येति हि स्थितम्<a id="N128" href="#n128"><sup>128</sup></a>&nbsp;।</span>
            <span class="line">किं चाविभक्तरूपत्वं प्रत्यभिज्ञायते स्फुटम्&nbsp;॥</span>
            
         </div>
         
         <div xmlns="" class="lg">
            <span class="line">वैदिकेष्वपि शब्देषु प्रत्यक्षेण पुनःपुनः&nbsp;।</span>
            <span class="line">यद्वा विभागशब्देन शब्दस्योच्चारेण सति&nbsp;॥</span>
            
         </div>
         
         <div xmlns="" class="lg">
            <span class="line">गोत्वबुद्धेः समानत्वान्न भेद इति कीर्त्यते&nbsp;।</span>
            <span class="line">लक्षणस्याविभक्तत्वं शब्दानां वेदमुच्यते&nbsp;॥</span>
            
         </div>
         
         <div xmlns="" class="lg">
            <span class="line">सर्वथा शक्यते भेदो न वक्तुं शब्दवाच्ययोः&nbsp;।</span>
            <span class="line">एकत्वे याज्ञिकानां च प्रसिद्धिरनुगृह्यते&nbsp;॥</span>
            
         </div>
         
         <div xmlns="" class="lg">
            <span class="line">मीमांसा चापि वेदार्थतत्त्वनिर्णयकारणम्&nbsp;।</span>
            <span class="line">व्यपदेशादिभेदैश्च न भेदोऽत्रानुमीयते&nbsp;॥</span>
            
         </div>
         
         <div xmlns="" class="lg">
            <span class="line">प्रत्यक्षप्रत्यभिज्ञाने वेदशब्देऽन्यरूपता&nbsp;।</span>
            <span class="line">व्यपदेशादिभेदश्च स्वरभेदादिकारितः&nbsp;॥</span>
            
         </div>
         
         <div xmlns="" class="lg">
            <span class="line">स्वरादयश्च भिद्यन्ते वेदत्वात्किमिहोच्यते&nbsp;।</span>
            <span class="line">स्वरुयूपादिशब्दानामन्यत्वेनेतरत्र च&nbsp;॥</span>
            
         </div>
         
         <div xmlns="" class="lg">
            <span class="line">नान्यत्वं युज्यते बाधात्प्रत्यक्षप्रत्यभिज्ञया&nbsp;।</span>
            <span class="line">वचनाद्धर्मभेदस्तु शूद्रवर्जितताऽपि वा&nbsp;॥</span>
            
         </div>
         
         <div xmlns="" class="lg">
            <span class="line">धर्मावुच्चारणस्यैतौ न शब्दस्य स्वरश्च यः&nbsp;।</span>
            <span class="line">अश्ववालादिशब्दार्थभेदे वचनकारिते&nbsp;॥</span>
            
         </div>
         
         <div xmlns="" class="lg">
            <span class="line">न च भिन्नत्वमन्येषु प्रज्ञातार्थेषु युज्यते&nbsp;।</span>
            <span class="line">उत्तानानां च केषांचिद्वहतां न विधीयते&nbsp;॥</span>
            
         </div><span xmlns="" class="pageinfo">[311]</span>
         
         <div xmlns="" class="lg">
            <span class="line">गोत्वं तेषामसिद्धत्वात्पदार्थाग्रहणादपि&nbsp;।</span>
            <span class="line">विधेरन्यस्य शेषत्वात्स्तुतिरेषाऽवगम्यते&nbsp;॥</span>
            
         </div>
         
         <div xmlns="" class="lg">
            <span class="line">उत्तानेत्यादिका तेन नातो भेदः प्रतीयते&nbsp;।</span>
            <span class="line">तस्माद्यावेव शब्दार्थौ लोके पूर्वं निरूपितौ&nbsp;॥</span>
            
         </div>
         
         <div xmlns="" class="lg">
            <span class="line">वेदे तावेव विज्ञेयाविति सिद्धं प्रमाणवत्&nbsp;।</span>
            <span class="line">यद्वा चैवं तदा युक्ता चिन्तेयं क्रियतेऽधुना&nbsp;॥</span>
            
         </div>
         
         <div xmlns="" class="lg">
            <span class="line">किमाकृतेः पदार्थत्वं किं व्यक्तेः किं द्वयोरिति&nbsp;।</span>
            <span class="line">बहवः प्रतिभान्त्यत्र पक्षाः प्रतिपदं च ये&nbsp;॥</span>
            
         </div>
         
         <div xmlns="" class="lg">
            <span class="line">ते च सर्वेऽभिधीयन्ते व्यामोहविनिवृत्तये&nbsp;।</span>
            <span class="line">गौरित्युच्चरिते सप्त वस्तूनि प्रतिभान्ति नः&nbsp;॥</span>
            
         </div>
         
         <div xmlns="" class="lg">
            <span class="line">जातिर्व्यक्तिश्च संबन्धः समूहो लिङ्गकारके&nbsp;।</span>
            <span class="line">संख्या च सप्तमी तेषामष्टपक्षी द्वयोर्द्वयोः&nbsp;॥</span>
            
         </div>
         
         <div xmlns="" class="lg">
            <span class="line">किं जातिरेव शब्दार्थो व्यक्तिरेवाथ वोभयम्&nbsp;।</span>
            <span class="line">किं विकल्पोऽथ संबन्धः समुदायो निरूप्यताम्&nbsp;॥</span>
            
         </div>
         
         <div xmlns="" class="lg">
            <span class="line">जातिर्व्यक्तिविशिष्टा वा व्यक्तिर्जातिविशेषिता&nbsp;।</span>
            <span class="line">जातिसंबन्धयोरेवं सामान्यसमुदाययोः&nbsp;॥</span>
            
         </div>
         
         <div xmlns="" class="lg">
            <span class="line">जातिकारकयोश्चैवं संख्यासामान्ययोरपि&nbsp;।</span>
            <span class="line">लिङ्गसामान्ययोरेवमेकैकस्येतरैः सह&nbsp;॥</span>
            
         </div>
         
         <div xmlns="" class="lg">
            <span class="line">अष्टौ पक्षा नियोक्तव्याः षङ्‌भिः प्रत्येकमुक्तवत्&nbsp;।</span>
            <span class="line">एवमानन्त्यमेतेषां पक्षाणामिह गम्यते&nbsp;॥</span>
            
         </div>
         
         <div xmlns="" class="lg">
            <span class="line">पूर्वपक्षेऽपि चत्वारो भाष्ये चैते प्रदर्शिताः&nbsp;।</span>
            <span class="line">व्यक्तेरेवाभिधेयत्वं द्वयोर्वा स्वप्रधानयोः&nbsp;॥</span>
            
         </div>
         
         <div xmlns="" class="lg">
            <span class="line">व्यक्तेर्जातिविशिष्टाया विपरीतमथापि वा&nbsp;।</span>
            <span class="line">उपन्यासेन चैतेषां ज्ञेयाः सर्वे प्रपञ्चिताः&nbsp;॥</span>
            
         </div>
         
         <div xmlns="" class="lg">
            <span class="line">निराकरणयुक्त्या च निषिद्धा इति नोदिताः&nbsp;।</span>
            
         </div>
         
         <p xmlns="">तेनाऽऽद्यौ द्वावेव पक्षौ विचार्येते किमाकृतिः शब्दार्थो व्यक्तिरिति&nbsp;। भाष्यकारेण च
            संशयकारणमुक्तं <b>सामान्य</b>प्रत्ययाद्वयक्तौ च <b>क्रियासंभवादिति</b>&nbsp;। एतदयुक्तं, व्यक्तेरपि प्रतीयमानत्वात्कथं जातेरेव प्रतीतिरुपन्यस्यते&nbsp;। यदि च व्यक्तिर्न
            संप्रतीयेत ततः संशय एव न स्यात्किमभिधीयतेऽनेनेति&nbsp;। न च क्रियासंभवोऽभिधेयत्वे कारणं
            <span class="pageinfo">[312]</span>व्यक्त्यन्तराणामपि प्रसङ्गात्&nbsp;। तेन पूर्वोक्तमेव संशयकारणं मन्तव्यम्&nbsp;। प्रयोगप्रतीत्योः
            साधारणत्वाच्छास्त्रान्तरे व्यक्तिपक्षाभ्युपगमात्संशयः&nbsp;। यद्वा शब्द उच्चारिते सामान्यप्रत्ययाद्
            व्यक्त्याकृत्योः सामान्यात्तुल्यात्प्रत्ययाद् व्यक्तौ च शब्दादाकृतावालम्भनस्पर्शनश्येनसदृशचयनादिक्रियासंमवात्सामान्ये
            व्यक्तौ च प्रत्ययात्क्रियासंभवादिति चोक्तम्&nbsp;। <b>का पुनराकृतिः का व्यक्तिरिति</b>&nbsp;। कथं पुनरयं प्रश्नो यदा गौरित्येतस्य शब्दस्य कोऽर्थ इत्यत्र जातिर्निरूपिता&nbsp;। नैष
            दोषः&nbsp;। येनैतन्न ज्ञातमसौ पृच्छति का पुनराकृतिः का व्यक्तिरिति&nbsp;। संदेहाद्वाऽत्र पुनरुभयस्मिन्प्रतीयमाने
            का व्यक्तिः कियती वा जातिरिति&nbsp;। वैपरीत्येन वा कश्चित्पृच्छति यदा शाबलेयादिपिण्डान्न
            किंचिद् व्यक्तं वस्त्वन्तरं भिन्नमुपलभ्यते तदा कुतोऽयं विवेको व्यक्तिरियं जातिरियमिति&nbsp;।
            अथ वा व्यवहारार्थं सर्वैव चिन्ता क्रियते जातेश्च पदार्थत्वेऽपि व्यक्तौ क्रियासंभवान्निष्प्रयोजना
            चिन्ता यतस्त्वसौ प्रयत्नेनैतद्विचारयति&nbsp;। तेन नूनं काऽप्यस्य पिण्डादत्यन्तभिन्नव्यवहारयोग्या
            जातिरभिप्रेतेत्यभिप्रायः&nbsp;। तत्राऽऽह&nbsp;। <b>द्रव्यगुणकर्मणां सामान्यमात्रमाकृतिरिति</b>&nbsp;। यौ तावदज्ञानसंशयवादिनौ तयोः स्वरूपकथनमात्रेणैव निराकरणं वक्तव्यम्&nbsp;। यस्तु विपरीतवादी
            तस्यैव निराकरणमभिधीयते&nbsp;। यद्यपि जातिर्व्यक्तेरत्यन्तभिन्ना नोपलभ्यते तथाऽपि शबलाकारे
            तस्मिन्नुपलभ्यमाने सामान्यबुद्धेरालम्बनं प्रथमपादोक्तेन न्यायेनाऽऽकृतिरितरा व्यक्तिः&nbsp;।
            न चानेन ग्रन्थेन जातेः सद्भावः प्रमाणं वा प्रतिपाद्यते व्यक्तेर्विवेकः केवलः कथ्यते&nbsp;।
            तेनैवाभिप्रायेण मात्रशब्दप्रयोगोऽन्यथा तस्य गतार्थतैव भवेत्&nbsp;। यदप्युक्तं नूनं काऽप्यत्यन्तभिन्ना
            जातिरभिप्रेतेति&nbsp;। तस्याप्युत्तरं द्रव्यगुणकर्मणां सामान्यमात्रमाकृतिरभिप्रेता नात्यन्तव्यतिरिक्तेति&nbsp;।
            द्रव्यादीनां च सर्वेषां यत्सामान्यं सत्तारूपं तदनेन निर्दिश्यते, तन्निर्देशेनावान्तरसामान्यानामपि
            निर्देशसिद्धिः&nbsp;। यद्वा सामान्यशब्दस्य प्रत्येकं संबन्धाद्‌द्रव्यत्वादीनि त्रीणि सामान्यानि
            निर्दिश्यन्ते सत्तया व्यवहाराभावात्&nbsp;। अथ वा मात्रशब्दप्रयोगाद्‌द्रव्यादिषु यावन्त्यवान्तरसामान्यानि
            महासामान्यं च तत्सर्वमभिधीयते&nbsp;। <b>असाधारणविशेषा व्यक्तिरिति</b> बहुव्रीहिः&nbsp;। असाधारणा विशेषा यस्यां व्यक्तौ सेयमसाधारणविशेषा, न त्वसाधारणाश्च ते
            विशेषाश्चेति सामानाधिकरण्यं संभवति&nbsp;। उपरिष्टाद्विशेषाधारस्य व्यक्तित्वाभिधानात्&nbsp;।
            स्मृतेश्च<a id="N129" href="#n129"><sup>129</sup></a>&nbsp;। तेन सम्यगभिहितं किमाकृतिर्वा व्यक्तिरिति&nbsp;। किं प्राप्तम्&nbsp;। आलम्भनप्रोक्षणविशसनादिप्रयोगचोदनाया
            व्यक्तिपक्षे भावादाकृतिपक्षे चाभावात् ‘ब्राह्मणो न हन्तव्यः’ ‘सुरा न पातव्या’ इत्यादिप्रतिषेधचोदनायाश्च
            व्यक्तिपक्ष एव संभवाद्देवदत्त गामभ्याजेत्येबमादिलौकिकव्यवहारचोदनायाश्चोपपत्तेर्व्यक्तिः
            शब्दार्थ इति निश्चीयते&nbsp;। संख्याकारकोपपत्तेश्च&nbsp;। यदि हि व्यक्तिः <span class="pageinfo">[313]</span>शब्दार्थो भवति ततो वृक्षौ वृक्षाभ्यामिति प्रातिपदिकाभिहितासु व्यक्तिषु प्रत्ययाभिहितद्वित्वादिसंख्याकरणादिकारकं
            वोभयमुपपद्यते, इतरत्र तु जातेरसंख्येयत्वादकारकात्वाच्चोभयमप्यनुपपन्नम्&nbsp;। लाक्षणिकव्यक्त्याश्रयणं
            चाऽऽपद्येताम्&nbsp;। तथा च सर्ववैदिकवाक्यार्थानां लाक्षणिकत्वं स्यात्&nbsp;। व्यक्तिपक्षे च
            पुरुषो देवदत्त इति मुख्यशब्दसामानाधिकरण्योपपत्तिः&nbsp;। जातिपक्षे लाक्षणिकद्वारं सामानाधिकरण्यं
            कल्पयितव्यं भवेत्तेनापि व्यक्तेः पदार्थत्वमवसीयते&nbsp;। ‘पशुमालभेत’ इति च श्रुतेर्हृदयजिह्वादिभिर्व्यक्त्यवयवैरुपरिष्टाद्
            व्यवहारो दृश्यते, न जांत्या कर्मभिश्च द्रव्यस्यापेक्षितत्वाद्&nbsp;। व्यक्तिपक्षेऽपेक्षिताभिधानं
            नेतरत्र, सिद्धस्वरूपायाश्च व्यक्तेरभिधेयत्वं युक्तं नाप्रसिद्धाया जातेरतो व्यक्तिः
            शब्दार्थः&nbsp;। किमित्युभयं वाच्यं नाऽऽश्रीयते प्रयोगप्रतीतिक्रियोपपत्तेरिति चेत्&nbsp;। न&nbsp;।
            अनेकशक्तिकल्पनाप्रसङ्गादेकाभिधानेनैव संबन्धादितरत्र प्रतीतेरुपपन्नत्वाद् व्यक्तेरेवाभिधेयत्वम्&nbsp;।
            सामान्यप्रत्ययः कथमिति चेद् व्यक्तिसंबन्धादुपपत्स्यते&nbsp;। यत्रैव क्रियानुपपत्तिस्तत्रैवार्थापत्त्या
            व्यक्तिवचनत्वं युक्तम्, अन्यत्र तु पूर्वप्रतीतेर्जातिवचनत्वमेव न्याय्यमिति चेत्&nbsp;।
            न&nbsp;। उक्तमार्गेणानेकशक्तिकल्पनादिदोषप्रसङ्गात्&nbsp;। अवनस्थितशब्दार्थसंबन्धापत्तेः संशयापत्तेश्च&nbsp;।
            व्यक्तिवादिनः कथं निर्निमित्तता व्यक्त्यन्तरे शब्दस्य प्रवृत्तिरिति चेदाकृतिचिह्ननिमित्तत्वाद्
            व्यक्त्यन्तरे प्रयोगस्याविरोधः&nbsp;। भाष्यकारस्तु <b>कथं सामान्यावगतिरित्युपन्यस्याऽऽकृतिश्चिह्नभूता भविष्यतीत्युत्तरं</b> ददाति, तदसंबद्धम्&nbsp;। कथं सामान्यप्रत्ययः कारणे पृष्टे व्यक्त्यन्तरप्रयोगनिमित्तं कथ्यते&nbsp;।
            तेनाध्याहारेणैतद् व्याख्येयम्&nbsp;। कथं सामान्यावगतिरिति चेत्&nbsp;। व्यक्तिसंबन्धात्&nbsp;। कथं
            व्यक्त्यन्तरे प्रयोगः, चिह्नत्वादाकृतेरित्येवम्&nbsp;। यद्वा कथं सामान्यावगतिरिति तेदित्युपन्यस्ते
            पूर्वपक्षवादी सामान्यावगतिमपह्नोतुमशक्नुवन्नाकृतिविशिष्टव्यक्त्यभिधानपक्षं परिगृह्णात्याकृतिश्चिह्नभूता
            विशेषणभूताऽभिधेया भविष्यति&nbsp;। अतश्च तत्प्रतीतिरचोद्या&nbsp;। तेन केवला विशिष्टा वा व्यक्तिः
            शब्दार्थः&nbsp;। तथा च ‘षङ् देया’ इत्येवमादिषु षडादिका संख्योपपत्स्यते&nbsp;। अन्यं तद्वर्णमिति
            च व्यक्त्यन्तरेऽन्यशब्दोपपत्तिस्तद्धर्मता च भविष्यति&nbsp;। अन्यथा व्यक्त्यन्तरानयनेऽपि
            जातेरनन्यत्वादगुणत्वाच्चोभयमनुपपन्नं, तस्माद् व्यक्तिः शब्दार्थ इति प्राप्तेऽभिधीयते&nbsp;।
            नैतद् व्यक्तिः शब्दवाच्येति किं त्वाकृतिः पदार्थ इति बिज्ञायते&nbsp;। ‘श्येनचितं चिन्वीत’
            इति श्रवणात्&nbsp;। अत्र हि श्येनव्यक्तिं चयनेन कुर्यादाकृतिं वेति वाक्यार्थौ स्याताम्&nbsp;।
            यावदिष्टकाभिः श्येनव्यक्तेः कर्तुमशक्यत्वात् स्नाय्वादिभिरप्यनिर्वृत्तेरिष्टकाबाधाच्छेनव्यक्तेः
            प्रयोजनकल्पनाच्चिनोतेरमुख्यार्थत्वात् ‘कर्मण्यग्न्याख्यायाम्’<a id="N130" href="#n130"><sup>130</sup></a> इति स्मृतिपरित्यागप्रसङ्गाच्च चयनेन श्येनव्यक्तिं कुर्यादित्येवं तावन्नोपपद्यते&nbsp;।
            तथाऽऽ<span class="pageinfo">[314]</span>कृतेरपीष्टकाभिः कर्तुमशक्यत्वाद्दैवनिर्मितत्वात्प्रयोजनकल्पनाच्चिनोतेरयथार्थत्वप्रसङ्गात्स्मृतिबाधाच्चाऽऽकृतिं
            कुर्यादित्यपि नोपपद्यते&nbsp;। परिशेषाच्छयेनमिव चितमग्निस्थलं चयनेन निर्वर्तयेदिति वाक्यार्थः,
            ततश्च यया कया चिच्छयेनव्यक्त्या सदृशस्याग्नेश्चेतुमशक्यत्वात्सर्वव्यक्तिसादृश्यासंभवादतीतानागतव्यक्तिसादृश्यानुपपत्तेश्च
            श्येनाकृतिसादृश्यसंपत्तिसंभवाच्चाऽऽकृतिः शब्दार्थं इति निश्चीयते&nbsp;।
         </p>
         
         <p xmlns="">अथ कस्माच्छयेनव्यक्तिभिश्चयनचोदनेयं नाऽऽश्नीयते ‘श्येनचितं चिन्वीत’ इति&nbsp;। तत्र भाष्यकारेणोत्तरं
            दत्तम्&nbsp;। <b>ईप्सिततमो ह्यसौ श्येनशब्देन निर्दिश्यत इति</b>&nbsp;। तदयुक्तम्&nbsp;। न ह्यत्र श्येनशब्दः स्वार्थो, न च सकलश्येनचिच्छब्दोत्तरकालं श्रुतत्वाद्
            द्वितीयायास्तद<a id="N131" href="#n131"><sup>131</sup></a>न्तो, येनेप्सिततमार्थप्रतिपादकः स्यात्&nbsp;। तेन कर्मण्यग्न्याख्यायामिति स्मृतेः श्येनशब्दार्थस्य
            करणत्वं निषेद्धव्यम्&nbsp;। कर्मणि हि कारके चिनोतेः क्विप्प्रत्ययः स्मर्यते यदि चिनोतिरग्न्याख्या
            भवति&nbsp;। न च चिनोतेः केवलस्याग्निवचनत्वं संभवति&nbsp;। तेन क्विबन्तचिनोतिश्रुतेः श्येनचिच्छब्दस्य
            सकलस्याग्निवचनत्वं निश्चीयते न श्येनशब्दस्य पृथगर्थता&nbsp;। तेन श्येनशब्दार्थः करणतया
            विज्ञायते&nbsp;। यदि वाऽसौ करणं स्यात्ततो लक्षणाभावात्तृतीयासमासवचनानुपपत्तिर्भवेत्&nbsp;। तृतीया
            चाश्रुता काल्पनीया&nbsp;। श्रुतकरणत्वे इष्टकापरित्यागश्च स्यात्&nbsp;। सत्यां च गतौ प्रतिषिद्धानेकश्येनव्यक्तिहिंसा
            जायते तेन करणत्वानुपपत्तेः श्येनमिव चितमग्निं चिन्वीतेति वाक्यार्थोऽतश्चोक्तेन न्यायेनास्य
            वाक्यस्याऽऽकृतिपक्षे संभवादाकृतिः पदार्थ इति&nbsp;। नैतदेवम्&nbsp;। न हि चयनक्रियासंभवमात्रेणाऽऽकृतेरभिधेयत्वं
            लभ्यते&nbsp;। व्यक्तिपक्षेऽभ्युपलम्भनादिक्रियासंभवात्&nbsp;। बहुत्वाद्यालम्भनादिवाक्यानां तदन्यथानुपपत्त्या
            व्यक्तेरेव पदार्थत्वमवसीयते&nbsp;। अथाऽऽकृतिपक्षेऽपि व्यक्तिलक्षणया तान्युपपत्स्यन्त इत्युच्यते
            तदैतदपि शक्यमेव वक्तुं श्येनवाक्ये व्यक्तिराकृतिलक्षणार्थेति&nbsp;। युक्ता चैकत्र लक्षणा
            नेतरेषु बहुषु&nbsp;। अगत्या वा तृतीयासमासाश्रयणं श्येनवाक्ये करीष्यते&nbsp;। संख्याकारकाद्युपपत्तिश्च
            व्यक्तिपक्षे तेन व्यक्तिः शब्दार्थ इति स्थितेऽभिधीयते जातिरभिधेयेति&nbsp;। कुतः—
         </p>
         
         <div xmlns="" class="lg">
            <span class="line">पूर्वं सामान्यविज्ञानाच्चित्रबुद्धेरनुद्भवात्&nbsp;।</span>
            <span class="line">गामानयेतिवाक्याच्च यथारुचिपरिग्रहात्&nbsp;॥</span>
            
         </div>
         
         <p xmlns="">गोशब्दोच्चारणे हि पूर्वमेवागृहीतासु व्यक्तिषु सामान्यं प्रतीयते तदाकारज्ञानोत्पत्तेपश्चाद्‌व्यक्तयः
            प्रतीयन्तेऽतश्चाऽऽकृतिप्रत्ययस्य निमित्तान्तराभावाद्‌व्यक्तिप्रत्यये च पूर्वप्रतीतसामान्यनिमित्तत्वादाकृतिः
            शब्दार्थ इति विज्ञायते&nbsp;। यदि च व्यक्तयोऽभिधेया भवेयुस्ततस्तासां चित्रखण्डभुण्डादिविशेषस्वरूपग्रहणाद्विचित्रा
            शब्दोच्चारणे बुद्धि स्यात्&nbsp;। एकाकारा तूत्पद्यते&nbsp;। तेनाप्याकृतिः शब्दार्थ इति निश्चीयते&nbsp;।
            गामानयेति चोदितेऽर्थ<span class="pageinfo">[315]</span>प्रकरणाभावे यां कां चित्सामान्ययुक्तां व्यक्तिमानयति न सर्वां न विशिष्टाम्&nbsp;। यदि च
            व्यक्तेरभिधेयत्वं ततः सर्वासां युगपदभिहितत्वादशेषानयनं स्यात्&nbsp;। या वाऽभिधेया सैवैकाऽऽनीयेत
            यतस्त्वविशेषेण जातिमात्रयुक्ताऽऽनीयते तेनापि सामान्यस्य पदार्थत्वं विज्ञायते&nbsp;। व्यक्तिपक्षे
            च सर्वा वा स्वतन्त्रा व्यक्तयोऽभिधीयेरन् व्यक्तिविशिष्टो वा समुदायः का चिद्वैका व्यक्तिरिति&nbsp;।
            तत्र सर्वव्यक्त्यभिधानं तावदयुक्तम्&nbsp;। अनेकवाचकशक्तिकल्पनाप्रसङ्गादनित्यशब्दार्थसंबन्धापत्तेरशेषव्यक्तिग्रहणाशक्तेश्च
            संबन्धाग्रहणे सति व्यवहारानुपपत्तेः&nbsp;। नित्यवद् गोशब्दस्याष्टशब्दवद्बहुविषयत्वादेकवचनद्विवचनश्रुत्यसंभवाद्गोशब्दाभिहितासु
            च सर्वव्यक्तिषु शुक्लगुणाभावे गौः शुक्ल इति सामानाधिकरण्यासंभवात्&nbsp;। ‘<b>पशुना यजेत</b>’ इति च पशुशब्दोपात्ताभिः सर्वव्यक्तिभिर्यागस्य कर्तुमशक्यत्वात्ततश्च वेदाप्रामाण्यप्रसक्तिः&nbsp;।
            एवं समुदायपक्षोऽपि न संभवति&nbsp;। तत्रापि हि विशेषणत्वेन व्यक्तयोऽभिधातव्यास्ततश्चोक्तदोषप्रसङ्गः&nbsp;।
            व्यक्तिव्यतिरिक्तसमुदायकल्पना, तेन च व्यवहाराभावादभिधानानर्थक्यं समुदायिविनाशे च तस्याप्यनित्यत्वादनित्यशब्दार्थसंबन्धप्रसङ्गः&nbsp;।
            <b>समुदायस्य चैक</b>त्वाद‌द्विवचनबहुवचनानुपपत्तिः सामानाधिकरण्यासंभवश्च&nbsp;। तेन चामूर्तेन यागाद्यसंभवाद्वेदस्याप्रामाण्यम्&nbsp;।
            अथैका व्यक्तिरभिधीयत इत्युच्यते तत्रापि संबन्धानित्यत्वं, काऽसावभिधीयत इत्यज्ञानाद्वयवहाराणामसंभवः
            सामान्यप्रत्ययानुपपत्तिर्द्विव<b>चन</b>बहुवचनाभावप्रसङ्गः&nbsp;। प्राक् चाभिधेयव्यक्त्युत्पत्तेरुत्तरकालं च प्रयोगासंभवः&nbsp;। समाने
            च गोत्वे प्रतीतौ चेयमभिधीयते नेयमिति विशेषका<b>रणं</b> नास्ति&nbsp;। अतः परं भाष्यार्थः&nbsp;। यदि चैका व्यक्तिरभिधेया भवेद्वयक्त्यन्तरे प्रयोगो न
            स्यादभिधेयव्यक्ते स्तत्राभावादत्यन्तविलक्षणत्वाच्च, सामान्यविशेषविनिर्मुक्ता हि व्यक्तिरित्युच्यते&nbsp;।
            न च सामान्यविशेषौ मुक्त्वा व्यक्त्यन्तरेऽन्यदस्ति येन शब्दप्रयोगः स्यात्&nbsp;। ननु च यथैवैका
            सामान्यविशेषविनिर्मुक्ता तथा द्वितीया यतश्च यथैवैकस्यां सामान्यविशेषविनिर्मुक्तायां
            शब्दस्य प्रवृत्तिरेवमविशेषादितरत्रापि भविष्यति&nbsp;। यदि सामान्यरूपं विशेषरूपं वा व्यक्त्यन्तरं
            स्यात्ततो विलक्षणत्वाच्छब्दो न प्रवर्तते, यदा तु तदप्युभयविनिर्मुक्तं रूपं तदा तुल्यरूपत्वादयुक्ता
            शब्दस्य प्रवृत्तिरिति&nbsp;। यद्येवं सामान्यविशेषविनिर्मुक्तत्वादेकत्रेतरत्र च शब्दो वर्तते
            हन्त तर्हि सामान्यविशेषविनिर्मुक्तत्वमेव सामान्यं शब्दस्याभिधेयं स्यादिति सिद्धो नः
            पक्षः&nbsp;। तस्याऽऽकृतिशब्दवाच्यत्वे केवलं भवतः प्रद्वेष इति&nbsp;। पूर्वपक्षवाद्याह नैवं मयोच्यते
            सामान्यविशेषविनिर्मुक्तत्वाद्वयक्तौ शब्दो वर्तते व्यक्त्यन्तरे वेति, किं तु सामान्यविशेषव्यतिरेकेणान्यापोहवद्वयक्तिः
            कथ्यते&nbsp;। तत्र कथं सामान्यमेव तर्हि वाच्यमित्युच्यते यो ह्यर्थः सामान्यस्य विशेषाणां
            चाऽऽश्रयः व्यक्तिर्न सामान्यविशेषौ&nbsp;। ततश्च यथैवैकस्यां सामान्यविशेषव्यतिरिक्तायां
            व्यक्तौ <span class="pageinfo">[316]</span>शब्दस्य वृत्तिस्तथाऽन्यस्यामपि भविष्यति&nbsp;। सिद्धान्तवाद्याह—यदि तावत्सामान्यविशेषविनिर्मुक्तत्वाच्छब्दो
            वर्तते ततः सामान्यमेव वाच्यम्&nbsp;। अथ समानं निमित्तं नास्ति तदा व्यक्त्यन्तरे वृत्तिर्न
            प्राप्नोति&nbsp;। तदभावेऽपि चेद्वर्तेत ततोऽश्वव्यक्तावपि वृत्तिप्रसक्तेरतिप्रसङ्गः स्यादिति&nbsp;।
            नैवम्&nbsp;। सामान्यनिरपेक्षायामेव शब्दप्रवृत्तौ प्रयोगकृतव्यवस्थाश्रयणान्नातिप्रसङ्गो
            भविष्यति,&nbsp;। यद्येवं प्रयोगवशेन शब्दो वर्तेत ततोऽद्य जातायां गवि न दृष्ट इति शब्दो
            न प्रवर्तेत तेन प्रयोगकृता चेव्द्यवस्था क्व चिदप्रसङ्गो न चेदतिप्रसङ्ग इति&nbsp;। यत्तु
            भिन्नासु व्यक्तिषु सामान्यप्रत्ययो न प्राप्नोत्ययमपि गौरयमपीति तदिहातिप्रसङ्गापादनेन
            न संबध्यत इति व्यक्त्यन्तरे प्रयोगो न प्राप्नोतीत्यस्मिन्नवसरे वक्तव्यम्&nbsp;। शक्त्या
            तर्हि व्यवस्था भविष्यति, यत्र शक्तः शब्दस्तत्र वर्तिष्यते प्रयोक्ष्यते च यत्र तु शक्तिर्नास्ति
            तत्र प्रयोगप्रवृत्ती न भविष्यतस्ततश्च गोव्यक्तिष्वेव शक्तेः प्रयोगव्यवस्था भविष्यति&nbsp;।
            नैवमपि व्यवस्था लभ्यते&nbsp;। प्राक् प्रयोगाच्छब्दशक्तेरविज्ञानात्प्रयोगप्रतीत्यधीनं हि
            शब्दशक्तिज्ञानं तत्कथमिवानुत्पन्नं प्रयोगकाले व्यवस्थाकारणत्वेनाऽऽश्रयितुं युक्तम्&nbsp;।
            यद्यपि श्रोता प्रयोगाच्छक्तिं जानाति तथाऽपि प्रयोक्त्रा कथं ज्ञातं गोव्यक्तावयं शक्तः
            शब्दो नाश्वव्यक्ताविति, तेनाश्वव्यक्तावपि प्रयोगः प्राप्नोति&nbsp;। जात्या किमिति व्यवस्था
            नाऽऽश्रीयते यत्र गोत्वमुपलक्षणं तत्र शब्दो वर्तिष्यते यत्र तन्नास्ति तत्राश्वव्यक्तयादौ
            वृत्तिर्न भविष्यति ततश्च व्यवस्था सिद्धिरिति&nbsp;। सत्यमेवं सिध्यति, किं त्वापन्नो भवानस्मत्पक्षमाकृतिर्वाच्येति&nbsp;।
            न ह्यनभिधाय गोत्वमुपलक्षणं गोव्यक्तावेव प्रयोगव्यवस्था लभ्यते तच्चेदभिहितं सिद्धमाकृतिशब्दार्थत्वमिति&nbsp;।
            पूर्वपक्षवादी तु द्वितीयं पूर्वपक्षमुपन्यस्यति सत्यमाकृतिरभिधीयते किं तु गुणत्वेन
            स्थिता व्यक्तिः प्राधान्येन शब्दार्थः&nbsp;। न चाऽऽवयोरुभयं नाभिधीयत इति प्रतिज्ञा&nbsp;। कस्य
            चित्प्राधान्येन किं चिदभिधेयतया विवक्षितं किं चिद्गुणत्वेन, तदुक्तं <b>व्यक्तिः प्राधान्येनाभिधेयेति</b>&nbsp;। एवं सति प्रयोगव्यवस्थोभयप्रतीतिश्च तथाऽऽलम्भनादिक्रियोपपत्तिश्च भविष्यति&nbsp;। इतरस्त्वाह—मैवं
            लभ्यते&nbsp;। जातिश्चेत्पूर्वमभिधेयत्वेनाभ्युपगताऽत्रैव शब्दस्योपक्षीणशक्तित्वान्न व्यक्तिवचनता
            लभ्यते&nbsp;। न चाऽऽकृतिसंवेदनेनापि व्यक्तिप्रतीतेरन्यथाऽप्युपपन्नत्वात्सत्यां गतावनेकार्थता
            युज्यतेऽभ्युपगन्तुम्&nbsp;। अर्थापत्त्या च शब्दस्य वाचकशक्तिः कल्प्यते&nbsp;। सा च यदा व्यक्तिप्रतीतेरन्यथाऽप्युपपन्नत्वात्
            क्षीणा तदा वाचकशक्तिकल्पनायां प्रमाणं नास्ति&nbsp;। न च सामान्यविशेषवचनत्वं शब्दस्य दृष्टमक्षादिशब्दानामनेकसामान्यवचनत्वात्&nbsp;।
            अन्वयव्यतिरेकाभ्यां च व्यक्तेरशब्दार्थत्वं निश्चीयते&nbsp;। अनुच्चरितेऽपि शब्दे प्रतीतसामान्यस्य
            व्यक्तिप्रतीतेः श्रुतिशब्दस्यापि चागृहीतसामान्यस्य व्यक्तिप्रत्ययाभावात्तेनाऽऽकृतिरेव
            शब्दार्थ इति&nbsp;। <span class="pageinfo">[317]</span>सांप्रतं पक्षान्तरमुपन्यस्यति&nbsp;। अथ व्यक्तिविशिष्टायामाकृतौ किमिति न वर्तते&nbsp;। तदेतत्प्रयोगप्रतीतिक्रियासंभवत्वेन
            वा पक्षान्तरमुपन्यस्तम्&nbsp;। यद्वा व्यक्तेरेव शब्दार्थत्वं साधयितुमिदमुच्यते&nbsp;। अनेनाभिप्रायेण
            कदा चित्सिद्धान्तवाद्याकृतेः शब्दार्थत्वमनेनाभ्युपगतमेवाऽऽलम्भनादिक्रियासंभवश्च भविष्यतीत्यनेनाभिप्रायेण
            व्यक्तेरपि गुणत्वेनाभिधानमिच्छति ततोऽहं पूर्वं तावद्विशेषणे वर्तितुमर्हतीति व्यक्तिवचनत्वमेव
            साधयिष्यामीति&nbsp;। इतरस्तु तदभिप्रायं ज्ञात्वोत्तरं वदति व्यक्त्यन्तरविशिष्टायां प्रयोगो
            न प्राप्नोतीति&nbsp;। यदि हि व्यक्तिविशिष्टा जातिरभिधीयते ततो व्यक्त्यभिधानपक्षोक्तदोषप्रसङ्गः,
            अनेकशक्तिकल्पनादिरूपो व्यक्त्यन्तरे प्रयोगश्च न प्राप्नोति विशेषणस्यान्यत्वादिति&nbsp;।
            तेन जातिरेव शब्दार्थः&nbsp;। ननु गुणभूता प्रतीयतेऽतश्चान्येन प्रधानेनाभिधेयेन भवितव्यमिति&nbsp;।
            नैवं शब्देन तावत्सैवाभिधीयते&nbsp;। यदि विवक्षावशेनार्थाद्गुणत्वं प्राधान्यं वा भवति भवतु
            नाम न तावता शब्दाभिधेयत्वं व्याहन्यते&nbsp;। यदा चासौ शब्देनाभिधीयते तदा गुणत्वं नैव प्रतीयते
            तेनार्थाद्गुणत्वप्रतीतिरदोषः&nbsp;। ननु पूर्वपक्षोक्तैः कारणैर्व्यक्तेरेव शब्दार्थत्वं
            युक्तं व्यक्त्यन्तरे प्रयोगो न प्राप्नोतीति चेत्&nbsp;। आकृतिश्चिह्नभूता भविष्यति&nbsp;। यथाऽनभिधीयमानमपि
            काकनिलयनं देवदत्तगृहशब्दस्य स्वार्थमभिदधतश्चिह्नभूततां प्रतिपद्यते तद्वदाकृतिश्चिह्नं
            व्यक्त्यभिधाने भविष्यति&nbsp;। भाष्यकारेण तु दण्डिशब्दो दृष्टान्तत्वेनोपात्तो यथा तेन न
            नाम किल दण्डोऽभिधीयते&nbsp;। अथ च दण्डविशिष्टः पुरुषः प्रत्याय्यते तद्वदाकृतावपीति&nbsp;। ननु
            दण्डिशब्दे प्रकृत्या दण्डोऽभिधीयत एव कथमुच्यते न च तावद्दण्डोऽभिधीयत इति&nbsp;। कथं चोपलक्षणत्वेनाऽऽकृतावुपन्यस्तायां
            विशिष्टः <span class="pageinfo">[318]</span>प्रत्याय्यत इति विशेषणं दृष्टान्ततयोपन्यस्तमिति&nbsp;। नायं दोषः&nbsp;। विशेष्याभिधायकप्रत्ययाभिप्रायत्वाद्दण्डानभिधानस्य
            यथा प्रत्ययेन, न च तावद्‌दण्डोऽभिधीयते&nbsp;। अथ च तद्विशिष्टः पुरुषः प्रत्याय्यते तथेहापि
            भविष्यतीत्यभिप्रायः&nbsp;। यत्तूपलक्षणोपन्यासे विशेषणस्य दृष्टान्तता न युक्तेति&nbsp;। तदुपलक्षणस्यापि
            विशेषकत्वान्न चोद्यम्&nbsp;। यद्वा केनचित्सामान्येन दृष्टान्तता भविष्यत्यनभिधेयत्वेन विशेषकत्वेन
            चेत्यदुष्टं, ततश्च सम्यगभिहितं यथा दण्डिशब्दे तद्वदत्रापि भविष्यतीति&nbsp;। एवं चाप्रसङ्गातिप्रसङ्गौ
            न भविष्यत इति&nbsp;। तदेतन्न युज्यते&nbsp;। युक्तं देवदत्तगृहस्य पुरुषस्य च केवलस्याभिधानं विशिष्टप्रतीतावपि
            काकनिलयनदण्डयोः प्रत्यक्षदण्डशब्दावगतयोर्विशेषणत्वोपपत्तेः&nbsp;। न तु गोत्वस्यासंनिहितस्येहोपलक्षणत्वं
            युज्यते&nbsp;। अप्रतीतविशेषणे विशेष्याप्रतीतेर्न च दण्डिशब्दवत्तदवयवेन गोत्वाभिधानं प्रतीमो
            येन द्वितीयावयवेन व्यक्तेरेवाभिधानं स्यात्&nbsp;। अतश्च यदि तावद्गोत्वमभिधीयते ततस्तदेवोक्तेन
            न्यायेन वाच्यं भवेत्&nbsp;। अप्रतीतस्य विशेषणत्वासंभवात्&nbsp;। उक्तवदतिप्रसङ्गः शब्दप्रयोगस्य
            प्राप्नोति&nbsp;। न च यथा दण्डिशब्दः केवले दण्डे <b>न प्रयुज्यत</b> इति विशिष्टवचनोऽवधार्यते तद्वदाकृतौ प्रयोगाभावाद्विशिष्टवचनोऽवधारयितुं शक्यते&nbsp;। श्येनचित्यादावाकृतौ
            प्रयोगदर्शनादन्वयव्यतिरेकाभ्यां च जातिरेव वाच्येत्यवधार्यते श्येनचिद्वाक्ये केवलायामाकृतौ
            प्रयुक्तत्वात्&nbsp;। क्वचिदपि चाऽऽकृत्या विना व्यक्तिमात्रे प्रयोगादर्शनादेवं यऽपि संबन्धसमुदायादयः
            पूर्वपक्षास्तेऽप्युक्तेन न्यायेन निराकृतास्तेनाऽऽकृतिरेव शब्दार्थ इति&nbsp;॥ ३३&nbsp;॥
         </p>
          
         <span xmlns="" class="pageinfo">[319]</span>
         
         
         <p xmlns="">ये त्वाऽऽलम्भनादिचोदनाभावादयो ‘<b>न क्रिया स्यात्</b>’ इत्येतत्सूत्रानुभाषिताः पूर्वपक्षोक्ता हेतवस्तेषां सर्वेषामनेन सू्त्रेण परिहारोऽभिधीयते—‘<b>तदर्थत्वात्प्रयोगस्याविभागः</b>’ इति&nbsp;। तदर्थत्वात्—अपूर्वार्थस्वादालम्भनप्रोक्षणाद्यङ्गानामपूर्वसाधने प्रयोगेण भवितव्यं
            द्रव्यं चापूर्वसाधनं यागेन स्वसिद्धयर्थमाक्षिप्तत्वान्नाऽऽकृतिरसमर्थत्वात्तदभिधानं
            तु द्रव्यनियमार्थं प्रतिपत्तव्यं न स्वार्थं जातेरनपेक्षितत्वाददृष्टार्थत्वप्रसङ्गात्साधनत्वाप्रतीतेश्च&nbsp;।
            यदपि जातेः प्रातिपदिकाभिहितायाः करणत्वं प्रतीयते तदपि द्रव्यनियामकत्वेनैव न साक्षादयोग्यत्वात्&nbsp;।
            तेनाऽऽकृत्यभिधानस्य द्रव्यनियमार्थत्वाद्‌द्रव्ये वाऽऽलम्भनप्रोक्षणसंख्याकारकसामानाधिकरण्यादिसंभवाददुष्टता&nbsp;।
            तदाह—प्रयोगस्याविभाग इत्याकृतिपक्षेऽप्यालम्भनादिप्रयोगस्य द्रव्यादविभक्ततैवेति&nbsp;। अथवाऽऽकृत्यभिधानस्य
            द्रव्यनियमार्थत्वादुक्तवत्प्रयोगस्याविभाग इति&nbsp;। यद्वा&nbsp;। आकृतिव्यक्त्योरत्यन्तभेदाभावात्कदा
            चिव्द्यक्तिरूपेण द्रव्यमभिधीयते कदा चित्सामान्यरूपेण यथा विवक्षितं तथा शब्दस्योभयरूपवस्त्वर्थत्वाव्द्यक्त्यभिधानेऽपि
            न प्रयोगस्य विभागो नानारूपतेति&nbsp;। जातेर्वा व्यक्तितोऽत्यन्तभेदाभावाद् व्यक्तौ कृता
            धर्मा जातौ कृता एव भवन्तीति न प्रयोगम्य विभागेन प्रयोजनमिति&nbsp;। यद्वा&nbsp;। आकृतिव्यक्त्योरुभयोर्योगार्थत्वाद्धमाणां
            च <span class="pageinfo">[320]</span> यत्र क्व चन यागसाधने कृतानां प्रयोजनवत्त्वादद्रव्यादविभक्ततेति&nbsp;।
         </p>
         
         <p xmlns="">तस्मादाकृतिपक्षेऽप्यालम्भनादिसंभवादाकृतिरेव शब्दार्थ इति सिद्धम्&nbsp;॥ ३५&nbsp;॥</p>
          
         <span xmlns="" class="trailer">( इति आकृत्यधिकरणम्&nbsp;॥ ९&nbsp;॥ )&nbsp;।</span>
          
         <span xmlns="" class="trailer">इति श्रीभट्टकुमारिलस्वामिकृतौ मीमांसावार्तिके प्रथमस्याध्यायस्य तृतीयः पादः&nbsp;।</span>
          
         
         
         <span xmlns="" class="pageinfo">[320]</span>
         
         
         <p xmlns="">एवं स्मृतिसहितस्य वेदस्य प्रामाण्ये सिद्धेऽधुना वाक्यार्थ व्याख्यानावसरे सत्यपरिसमाप्त्यैव
            प्रमाणलक्षणं केन संबन्धेन नामधेयचिन्तायाः प्रस्तावः क्रियते&nbsp;। के चित्तावदाहुः&nbsp;। किमुद्भिदादयो
            गुणस्य प्रमाणमुत क्रियाणामेव नामधेयत्वेनेति&nbsp;। तदयुक्तम्&nbsp;। एवं सति हि समस्तमेव शास्त्रं
            प्रमाणलक्षणादभिन्नं स्यात्&nbsp;। सर्वत्र ह्येतद्विचार्यते, किमिदं वाक्यमस्यार्थस्य प्रमाणमुतान्यस्येति&nbsp;।
            येऽपि चैते द्वे अपि सूत्रे पूर्वोत्तरपक्षौ परिकल्प्यैकाधिकरणत्वेन व्याचक्षते तैरप्युक्तं
            समाम्नायैदमर्थ्यमित्यनेन सूत्रेण कः सिद्धान्तानभिप्रेतः पूर्वपक्षानुगुणोऽर्थो विधीयत
            इति वक्तव्यम्&nbsp;। न ह्युक्तैदमर्थ्यान्तर्भावचनमुद्भिदादीनामनिष्टम्&nbsp;। तस्माद्द्वयोरप्यधिकरणयोरनुमितपूर्वपक्षयोरुत्तरपक्षसूत्रद्वयमेतदिति
            व्याख्येयम्&nbsp;। तत्र प्रथमं तावदुद्भिदादीनुदाहृत्य संदेहः क्रियते, किमेते कं चिद्धर्मं
            प्रत्युपयोगं गच्छन्त्युत नेति&nbsp;। किं तावत्प्राप्तम्&nbsp;। ‘आम्नायस्य क्रियार्थत्वात्’<a id="N132" href="#n132"><sup>132</sup></a> इत्यानर्थक्यम्&nbsp;। आह च&nbsp;।
         </p><span xmlns="" class="pageinfo">[321]</span>
         
         <div xmlns="" class="lg">
            <span class="line">त्र्यंशवेदप्रमाणत्वादुद्भिदादि ततोऽधिकम्&nbsp;।</span>
            <span class="line">धर्मायानुपयुक्तं सदानर्थक्यं प्रपद्यते&nbsp;॥</span>
            
         </div>
         
         <p xmlns="">नह्येते विध्यादिष्वन्तर्भवन्ति&nbsp;। साध्यसाधनेतिकर्तव्यानभिधायित्वात्तावच्चोदनाबाह्यत्वं,
            स्तुतिबुद्धयभावादर्थवादातिरेकः, कर्माङ्गभूतैवंसंज्ञकप्रकाशयितव्यार्थाभावान्मन्त्रकार्यनिवृत्तिः&nbsp;।
            न चान्यद्वेदप्रयोजनमस्तीत्यप्रमाणमेवंजातीयका इति&nbsp;। अत्राभिधीयते—
         </p>
         
         <div xmlns="" class="lg">
            <span class="line">सर्वस्य त्रिविभागत्वाद्वेदस्योक्तेन हेतुना&nbsp;।</span>
            <span class="line">उद्भिदाद्यप्रमाणत्वमतिरेकान्न सिध्यति&nbsp;॥</span>
            
         </div>
         
         <p xmlns="">यदा तदर्थत्रयान्यतमार्थमिति स्थितं तदा विचारः किमर्थमिति&nbsp;। न तावदर्थवादत्वं वाक्यशेषत्वाभावात्&nbsp;।
            कथं पुनरयं न वाक्यशेषो यावता ‘वायुर्वै क्षेपिष्ठा’ इत्यादिवदेकवाक्यताऽवगम्यते&nbsp;। नैतदस्ति&nbsp;।
            विधातव्यस्य हि यः शेषः सोऽर्थवादः&nbsp;। अयं तु विध्युद्देशादेव नातिरिच्यत इत्यवाक्यशेषः&nbsp;।
            तत्संभविनश्च स्तुत्युपयोगित्वं न युज्यत इत्युक्तमौदुम्बराधिकरणे&nbsp;। न चैकपदेन स्तुतिर्दृष्टा&nbsp;।
            न चेह तां प्रतिपद्यामहे&nbsp;। यदप्युद्भेदनं पशूनामनेन क्रियत इत्येवं प्राशस्त्यं कल्प्येत
            तदपि तृतीयान्तसमुदायाश्रयबलवत्तरकरणत्वप्रसिद्धया बाध्यते&nbsp;। अन्यथा हि प्रातिपदिकप्राधान्याद्वा
            ‘वायुर्वै क्षेपिष्ठा’ इतिवत्प्रथमैव प्रायोक्ष्यत&nbsp;। न चास्य मन्त्रत्वं, ताद्रूप्येणाप्रतीतेः&nbsp;।
            अध्येतृस्मरणाभावाच्च&nbsp;। न चैकपदत्वात्साकाङ्क्षत्वं करणप्रतीत्या वा स्मारकत्वम्&nbsp;। न
            चैतदभिधेयः कश्चित्प्रयोगसमवाय्यर्थो दृश्यते&nbsp;। न चासमवेतप्रकाशने कर्माङ्गत्वम्&nbsp;। मान्त्रवर्णिकद्रव्यकल्पनायामपि
            गौरवम्&nbsp;। न चास्य सूक्तवाकवद्विनियोजिका श्रुतिरस्ति येन मान्त्रवर्णिकद्रव्यकल्पना स्यात्&nbsp;।
            न चास्य रूपं प्रयोगार्हम्&nbsp;। अतश्चाविनियुक्तत्वात् ‘इषे त्वादिवदपि नाध्याहारेण निराकाङ्क्षीकृत्य
            प्रयोगः&nbsp;। स्फुटं च बाह्यणेनैकवाक्यत्वमित्यमन्त्रत्वम्&nbsp;। तस्माद्विध्युद्देशान्तर्गतस्यैवोत्तराधिकरणेन
            विचार्यते गुणविधिर्नामधेयमिति&nbsp;। तत्र तावत्—
         </p>
         
         <div xmlns="" class="lg">
            <span class="line">प्रसिद्धेर्बलवत्त्वेन प्रयोजनवशेन च&nbsp;।</span><span class="pageinfo">[322]</span>
            <span class="line">अधिकत्वात्प्रवृत्तेश्च गुणरूपं विधीयते&nbsp;॥</span>
            
         </div>
         
         <p xmlns="">प्रातिपदिकं तावदुद्भेदनसमर्थे द्रव्ये खनित्रादाववयवप्रंसिद्धयां प्रवर्तते&nbsp;। न च समुदायोऽर्थान्तरवाची
            लोके प्रसिद्धः&nbsp;। न च लोकादनवगतोऽर्थो वेदादवगम्यते संबन्धस्य शास्त्राहेतुत्वात्&nbsp;। तृतीयाऽपि
            च करणवाचिनी, क्रियायाश्च शक्तिमद् द्रव्यं तदाधारा वा शक्तिः करणं, तेनोद्भित्साधनको
            यागोऽवगम्यते&nbsp;। न च यागस्योद्भित्त्वं करणत्वं वा क्वचित्प्रसिद्धम् अर्थवत्त्वात्प्रवृत्तिविशेषकरत्वम्&nbsp;।
            विधायकोद्भित्पदपुरुषाणां प्रवृत्तौ विशेषः&nbsp;। अन्यथा ह्यनुच्चरितसमैव प्रवृत्तिरेषां
            स्यात्&nbsp;। अथ वा प्रसिद्धत्वाद्गुणविधिरर्थवत्त्वमभिधेयवत्त्वं नामधेयत्वे त्वर्थो न विज्ञायत
            इति योज्यते&nbsp;। अथ वा भेदेनार्थवत्त्वं हेतुः, उद्भित्पदस्य यजितः फलान्तरत्वात्&nbsp;। ततश्च
            विधिपुरुषयोः प्रवृतिविशेष इति वाच्यम्&nbsp;। ननु नामधेयमपि क्रतुं विशिंषदर्थत्प्रवृत्तिविशेषकरं
            च स्यात्&nbsp;। नैतदस्ति&nbsp;। कुतः—
         </p>
         
         <div xmlns="" class="lg">
            <span class="line">आकृतेरविधेयत्वाद्धातुना व्यक्तिराश्रिता&nbsp;।</span>
            <span class="line">सा च नाम्नाऽभिधीयेत जातिश्चेन्नैव नामता&nbsp;॥</span>
            
         </div>
         
         <p xmlns="">यदा तावद्धातुनैव लक्षणया विधिविषयत्वयोग्यत्वाद्यागविशेषः प्रतिपाद्यते तदा किमपरं तत्र
            नाम करिष्यति&nbsp;। अथ सामान्यमात्रमभिधीयते ततस्तस्यानिष्टमेवैतन्नामेत्यसं बद्धं सिद्धत्वादेव
            च विशेषस्य न नामधेयं विधायिष्यत इति वक्ष्यति&nbsp;। यदा च केनापि प्रकारेणोद्भिदादीनां विशेषवचनत्वं
            तदा तदत्यन्ताविनाभूतसामान्यवचनत्वेन यजेरनर्थकत्वम्&nbsp;। लाघवं च विधेर्गुणविधौ भविष्यति&nbsp;।
            यागानुवादात्&nbsp;। यद्येवं गुणाक्षिप्तत्वाद्विधिशक्तेर्न तर्हि कर्म विधीयते, तथा चाविहिते
            कर्मणि कस्य गुणो विधीयत इत्यानर्थक्यमत आह—<b>प्रकृतौ ज्योतिष्टोम इति</b>&nbsp;। ननु गुणविधिपक्षे ज्योतिष्टोमेनेत्यस्यापि तत्परत्वादविहितमेव कर्म&nbsp;। गत्यभावादिदमेकं
            कर्मविधानं भविष्यति&nbsp;। तद्‌व्यावृत्ते च विधायके च गुणस्य विधातुमशक्यत्वाज् ज्योतिष्टोमपदमेवैकः
            नामधेयम्&nbsp;। अथ वा तदेकं गुणविशिष्टं कर्मविधानमितराणि कर्मानुवादेन गुणविधानानि&nbsp;। नन्वेवं
            सति सर्वा एकाहाहीनसत्रचोदना ज्योतिष्टोमस्यैव गुणविधिद्वारेण प्रकरणादनतिरिक्ता इति
            कर्मान्तराभावान्न ज्योतिष्टोमः कस्यचित्प्रकृतिरिति तच्छब्देन नाभिधातव्यः&nbsp;। सिद्धान्ताभिप्रायेणाऽऽहेति
            के चित्&nbsp;। अथ वा प्रक्रियत इति प्रकृतिः, प्रकृतज्योतिष्टोम इत्यर्थः&nbsp;। <span class="pageinfo">[323]</span> अथ वा ‘अथैष ज्योतिः’ इत्येवमादीनां करणविभक्त्याख्यातसंस्पर्शाभावाद्गुणविधित्वानुपपत्तेरेकान्तेन
            भेदकतया कर्मनामत्वं तदपेक्षया च ज्योतिष्टोमः प्रकृतिः&nbsp;। ननूत्पत्तिवाक्यशिष्टेन सोमेन
            ज्योतिष्टोमेन वाऽवरोधाज्ज्योतिष्टोमे गुणान्तरविधानमयुक्तम्&nbsp;। काम्यत्वादुद्भिदादयो
            बाधका भविष्यन्ति&nbsp;। नित्ये प्रयोगे च पूर्वगुणस्यार्थवत्ता&nbsp;। अथ वा विशिष्टविहितमपि कर्म
            स्वरूपमात्रं निष्कृष्य गुणान्तरे विहितं नौत्पत्तिकाद्विशिष्यते&nbsp;। अन्यथा गत्यसंभवाद्विकल्प
            इति मन्यते&nbsp;॥ १&nbsp;॥
         </p>
          
         
         
         
         <p xmlns="">यदुत्पत्तौ प्रथमज्ञानेऽर्थान्तरपूर्वकत्वेनैकान्ततो न प्रसिद्धमुद्भिदादि तद्वैदिकव्यवहारे
            प्रथमोपनिपातात्सामानांधिकरण्येन नामधेयं स्यात्&nbsp;। अथ वैवमपूर्वं कर्म विदधदर्थवद्भविष्यति&nbsp;।
            अथ वा कस्य नामधेयमिति संदेहेऽभिधीयते&nbsp;। यस्योत्पत्तावपूर्वं निष्पद्यते यागस्येत्यर्थः&nbsp;।
            किं कारणम्—
         </p>
         
         <div xmlns="" class="lg">
            <span class="line">गुणो विधीयमानो हि फले कर्मणि वा भवेत्&nbsp;।</span>
            <span class="line">विशिष्टविधिबुद्धया वा सर्वथा च न युज्यते&nbsp;॥</span>
            
         </div>
         
         <p xmlns="">फलं प्रति तावद्विधीयंमाने परपदसंबन्धविधानं व्यवहितकल्पना धातोः पारार्थ्यमौत्पत्तिकसोमबाधोऽनदनीयेन
            च खनित्रादिनाऽत्यन्ताप्रसिद्धेन याग इति दोषास्तथा यागं प्रति गुणविधौ फलपदानर्थक्यम्&nbsp;।
            सार्थकाम्यप्राप्तज्योतिष्टोमविशेषणत्वे वाक्यभेदः&nbsp;। प्रत्ययव्यापारविप्रकृष्टता धातुपारार्थ्यानदनीययागसोमबाधविकल्पाश्चात्यन्तायुक्ताः&nbsp;।
            तथा विशिष्टविधौ <a id="N133" href="#n133"><sup>133</sup></a>सर्वपारार्थ्यमनेकविधिशक्तिकल्पना मत्वर्थलक्षणा, गम्यमानसामानाधिकरण्यत्यागोऽनदनीययागश्चेति
            दोषाः&nbsp;। तस्मान्न गुणविधिः&nbsp;। तद्दर्शयति—<b>इतरथा श्रुतिरुद्भिदादीन् वक्ष्यति तद्वतो लक्षयेत्&nbsp;। वक्ष्यन्ती लक्षयेत्</b> इति वा ग्रन्थः&nbsp;। प्रातिपदिकसामर्थ्यमुक्त्वा विभक्तिसंबन्धादप्येतदेवावगम्यत इति दर्शयति—<b>यागेन कुर्या</b>दित्यादिना&nbsp;। किं च—
         </p>
         <span xmlns="" class="pageinfo">[324]</span>
         
         <div xmlns="" class="lg">
            <span class="line">विधाने चानुवादे च यागः करणमिष्यते&nbsp;।</span>
            <span class="line">तत्समीपे तृतीयान्तस्तद्वाचित्वं नु मुञ्चति&nbsp;॥</span>
            
         </div>
         
         <p xmlns=""><b>यत्करणाभिधायिन्या तृतीयया</b> इत्येवमादिषु कारकाणां विभक्त्यर्थत्वाभ्युपगमात्कथं<a id="N134" href="#n134"><sup>134</sup></a> <b>करणवाचिनो हि प्रातिपदिका</b>दित्युच्यते&nbsp;। नैष दोषः&nbsp;। करणाश्रयवाचिनो हीत्यभिप्रायः&nbsp;। अथ वा करणशब्दो यादृशमर्थं
            ब्रवीति तादृशस्य प्रातिपदिकं वाचकमेव&nbsp;।
            कृदन्तेन हि कारकविशिष्टं द्रव्यमेवोच्यते न विभक्तिवन्निष्कृष्टा शक्तिः&nbsp;। तथा च करणं
            करणेन करणायेति च कारकान्तरयोगो दृश्यते&nbsp;। अन्यथा हि विभक्त्यभिहितेनैवैकेन कारकेण वशीकारान्न
            द्रव्यं कारकान्तरयोगं प्रतिपद्येत&nbsp;। शक्तेस्तु शक्त्यन्तरं नास्त्येव&nbsp;। तस्माच्छक्त्युपसर्जनद्रव्यवचनत्वात्कृदन्तानामुपपन्नं
            करणशब्दार्थवाचित्वं प्रातिपदिकस्य&nbsp;। तेनैतदुक्तं भवति&nbsp;। यदस्मिन् वाक्ये करणं तद्वाचिनः
            प्रातिपदिकात्तृतीययोत्पत्तव्यं यागश्चात्र फलभावनायाः करणं न द्रव्यमिति वक्ष्यति<a id="N135" href="#n135"><sup>135</sup></a>&nbsp;। ततश्च यद्युद्भित्पदं यागवचनमेवं तृतीयान्तं सदेकवाक्यतां यास्यत्यर्थान्तरवचनत्वे
            त्वसंबद्धं स्यात्&nbsp;। ननु च—
         </p>
         
         <div xmlns="" class="lg">
            <span class="line">प्रत्यक्षं द्रव्यवाचित्वमुपन्यस्तं कथं पुनः&nbsp;।</span>
            <span class="line">करणत्वानुमानेन बाध्यते व्रीहिसोमवत्&nbsp;॥</span>
            
         </div>
         
         <p xmlns="">यथैव ‘व्रीहिभिर्यजेत’ ‘सोमेन यजेत’ इत्यादीनां करणभूतयागैकवाक्यत्वे सति तृतीयान्तत्वं
            वैयधिकरण्येऽप्यविरुद्धमेवमिहापीति&nbsp;। <b>हठ इति</b>—चिरंतनतडागोदका-<span class="pageinfo">[325]</span>च्छादितहरितद्रव्यमुच्यते&nbsp;। यथा तदुत्सार्यमाणमपि स्वच्छन्दतः पुनःपुनरुदकं छादयत्येवं
            योऽन्योऽपि स्वच्छन्दव्यवहारः स हठ इति प्रसिद्धः&nbsp;। तदुच्यते—
         </p>
         
         <div xmlns="" class="lg">
            <span class="line">पदमज्ञातसंदिग्धं प्रसिद्धैरपृथक्श्रुति<a id="N136" href="#n136"><sup>136</sup></a>&nbsp;।</span>
            <span class="line">निर्णीयते निरूढं तु न स्वार्थादपनीयते&nbsp;॥</span>
            
         </div>
         
         <p xmlns="">व्रीह्यादयो ह्यत्यन्तरूढास्ते स्वार्थमपरित्यजन्तः सामानाधिकरण्यमप्रतिपद्यमाना गत्यन्तराभावाद्गुणविधयो
            विज्ञायन्ते&nbsp;। ये पुनरुद्भिदादयो यौगिकास्तेषां येनैव प्रकारेण यत्नेन द्रव्यवचनत्वं
            तेनैव कर्मवचनत्वमप्युपपद्यत इति प्रत्यक्षप्रसिद्धावनुदासीनायामनुमानेनाप्यज्ञानसंशयव्युदासकरणं
            न दुष्यति&nbsp;। सर्वशब्दार्थावधारणे ह्ययमभ्युपायो, यत्प्रसिद्धसामानाधिकरण्यं नाम&nbsp;। प्रधानं
            च करणत्वं यागे लब्धात्मकं शक्नोति प्रातिपदिकमात्मविषयमापादयितुम्&nbsp;। किं च—
         </p>
         
         <div xmlns="" class="lg">
            <span class="line">विभक्त्यर्थानुवादाच्च विधेः स्यान्नाम्नि लाघवम्&nbsp;।</span>
            <span class="line">गुणपक्षे विधेयत्वं संख्याकारकयोरपि&nbsp;॥</span>
            
         </div>
         
         <p xmlns="">त्वत्पक्षे ह्यवश्यं काचिद्विभक्त्यर्थेऽपि प्रत्ययस्य विधिशक्तिः कल्प्या स्यात्&nbsp;। तस्मादवयद्वारेणास्ति
            कर्मण्यपि प्रसिद्धिः&nbsp;। ज्योतिष्टोमादेरपि स्वफलोद्भेदनकारित्वादेतन्नामप्रसङ्ग इति चेत्&nbsp;।
            न&nbsp;। सामानाधिकरण्यावधारितविषयविशेषस्यावयवान्वाख्यानात्&nbsp;। न चास्य ज्योतिष्टोमादिभिः
            समभिव्याहारोऽस्ति&nbsp;। अथवाऽर्थापत्तिवशेनैतद्विशेषविषयमेवोद्भेदनं निमित्तं, न चान्यत्र
            तदस्तीति व्यवस्था&nbsp;। यथा सास्नादिमद्गतगमनविशेषनिमित्तत्वं गोशब्दस्य&nbsp;। <b>अविधायकत्वा</b>दित्यस्य व्याख्या <b>न नामधेयं विधायिष्यत</b> इति&nbsp;। संज्ञासंज्ञिसंबन्धरूपेण ‘वृद्धिरादैच्’<a id="N137" href="#n137"><sup>137</sup></a> इत्यादिवदविधानं सामानाधिकरण्यावयवप्रसिद्धिभ्यां तत्सिद्धेः&nbsp;। न तु नामधेयार्थो न विधीयते
            तदधीनत्वाद्यामविशेषसिद्धेः&nbsp;। इह हि यद्यपि संज्ञासंज्ञिसामानाधिकरण्यं नास्ति तथाऽप्यात्मरूपव्यवच्छिन्नमेवार्थं
            संज्ञा गमयतीति <span class="pageinfo">[326]</span> विशेषणविशष्यभावान्न भिद्यते&nbsp;। नन्वेवं शब्दस्वरूपाभिधानं प्रसज्येत&nbsp;।प्रत्यक्षावगतस्वरूपविशिष्टार्थाभिधानादप्रसङ्गः&nbsp;।
            सर्वत्र ह्यगृहीतविशेषणा विशिष्टबुद्धिर्न दृष्टा, न त्वन भिहितविशेषणा&nbsp;। न चैतावता शब्दस्वरूपारोपप्रसङ्गः&nbsp;।
            तदनुरोधेन विद्यमानार्थांशविशेषोद्धरणादित्युक्तं प्राक्&nbsp;। नाम्नैव चैवमादीनां प्रकृतितो
            भेदोऽन्यथा हि तदनवच्छिन्नो यजिर्गुणफलाद्यर्थं पुनः श्रुतिः प्रकृतिगामित्वान्नैव कर्म
            भिन्द्यात्&nbsp;। अथ वा सर्वनामधेयेषु किंचिदर्थगतमपि विशेषणमस्तीत्यरुणैकहायन्यादिवदेव विशेषणविशेष्यता&nbsp;।
            न च यज्युच्चारणमन्तरेणास्य यागविशेषनामत्वमिति न सामान्यस्यार्थकत्वम्&nbsp;। परस्परसंनिधानेन
            हि नामापि यागविषयं यागोऽप्येतदवच्छिन्नो न सामान्यमात्रं प्रकृतो वेति लभ्यते&nbsp;। तस्मादुभयोरर्थवत्ता
            विशिष्टभावनाविधानाच्चोभयोरपि विधानमिति नानुवादत्वम्&nbsp;। एवं च सति न नामत्वं विधित्वमात्रप्रतियोगीति,
            ये पूर्वपक्षे विध्यन्तर्भावं सिद्धान्ते तु विध्यर्थवादमन्त्रातिरेकं नाम्नां वर्णयन्ति
            तेषामयुक्तमेव&nbsp;। अशेषव्यवहाराङ्गभावाच्च नाप्रवृत्तिविशेषकरता&nbsp;। नह्य‌ृत्विग्वरणादिप्वनेनाहं
            यक्ष्य इति लघुराख्यानोपायः स्यात्&nbsp;। दर्शपूर्णमासावारप्स्यमानः ‘समे दर्शपूर्णमासाभ्याम्’<a id="N138" href="#n138"><sup>138</sup></a> इति गुणोपबन्धो दर्शपूर्णमासाभ्यां
            स्वर्गकाम इति च फलोपबन्धोऽन्यथा न स्यात्&nbsp;। तस्मान्नामधेयान्येवंजातीयकानीति सिद्धम्&nbsp;॥
            २&nbsp;॥
         </p>
          
         <span xmlns="" class="trailer">( इत्युद्भिदधिकरणम्&nbsp;॥ १&nbsp;॥ )</span>
          
         
         
         <span xmlns="" class="pageinfo">[327]</span>
         
         
         <p xmlns="">इदानीमयौगिकेषु व्रीह्यादिवल्लोकरूढेषु जातिगुणशब्देषु चिन्ता&nbsp;। न ह्यानुमानिककरणत्वानुरोधेन
            प्रत्यक्षप्रसिद्धयभावः संभवतीति पूर्वाधिकरणेनासिद्धिः&nbsp;। ननु ‘आज्यैः स्तुवते’ ‘पृष्ठैः
            स्तुवते’ ‘बहिष्पवमानेन स्तुवते’ इत्युत्पत्तिवाक्यत्वादेतान्युदाहर्तव्यानि&nbsp;। तथा हि—
         </p>
         
         <div xmlns="" class="lg">
            <span class="line">उत्पत्तौ नामधेयं वा गुणो वाऽप्यवधारितः&nbsp;।</span>
            <span class="line">व्यवहाराङ्गतां याति सैवोदाहरणक्षमा&nbsp;॥</span>
            
         </div>
         
         <p xmlns="">सा तु नोदाहृता सूत्रकारेण ‘यस्मिन् गुणोपदेश’ इति गुणवाक्यस्याऽऽश्रितत्वात्&nbsp;। अथ किमर्थं
            तेनैव तदाश्रितम्&nbsp;। यत्र क्व चन प्रतिपादिते फलाविशेषात्&nbsp;। पूर्वपक्षनिराकरणहेतुर्वा
            वाक्यभेदस्तत्रं संभवतीत्युदाहृतम्&nbsp;। अथ वोत्पत्तिवाक्यस्थस्याऽऽज्यादिपदस्य पक्षद्वयेऽपि
            साकाङ्क्षत्वादेकस्यापि निश्चयहेतुर्नास्तीत्यन्यतः सिद्धयपेक्षणादनुदाहरणत्वम्&nbsp;। घृतवाचित्वात्तावन्न
            स्तोत्रनामत्वं विज्ञायते&nbsp;। यान्याज्यानि तैः स्तुवत इति च श्रूयते तत्र कान्येव नामानि
            कथं वा तेनाभिधीयन्त इति सहाऽप्युत्पत्तिवाक्येनान्यतः सिद्धिरवाप्तव्या&nbsp;। उत्पत्तिवाक्यस्थितमेव
            चाऽऽज्यादिपदं यथा रूढिं परित्यज्य स्तुतिनामतां प्रतिपद्यते तथा हेतुर्वाच्य इत्यपेक्षा&nbsp;।
            गुणविधित्वेऽपि घृतस्य स्तुतावकरणत्वात्तत्संबद्धमन्त्रलक्षणयाऽवश्यं संबन्धकृद्वाक्यमपेक्षणीयम्&nbsp;।
            इह विधाने मत्वर्थलक्षणाप्रस ङ्गात्&nbsp;। अनुवादत्वे तु नायं दोषो भवति&nbsp;। तेन स्तोत्राणामप्याज्यवत्ताऽन्यत
            एव लब्धव्येति तदुभयपक्षेऽपि सापेक्षता&nbsp;। ततश्च स्तुवत इत्येतावन्मात्रमत्र विवक्षितमित्याज्यादिशब्दोऽन्यतो
            निर्णींयते&nbsp;। पवमानशब्दस्तु यौगिकत्वात्पूर्वाधिकरणसिद्धेरनुदाहरणमिति केचित्&nbsp;। अपरे
            तु मन्यन्ते&nbsp;। नोद्भिदादिवत्पवनक्रियां प्रति कर्तृत्वं स्तोत्रस्योपपद्यते, सोमो हि
            तत्र पवते&nbsp;। ततश्च न कर्मण्यवयवप्रसिद्धिरस्तीति पवमानार्थमन्त्रकत्वाल्लक्षितलक्षणा
            मत्वर्थलक्षणातो दुर्बलतरेति वाक्यभेदेनैव सिद्धेरुदाहरणम्&nbsp;। तत्र प्रसिद्धयादयः <span class="pageinfo">[328]</span>पूर्वपक्षे पूर्ववदेव व्याख्येयाः&nbsp;। चित्रेत्युत्तरपक्षे<a id="N139" href="#n139"><sup>139</sup></a> द्योतनादग्नीषोमीये गुणविधिरिष्टः&nbsp;। अत्र कारणुमच्यते—
         </p>
         
         <div xmlns="" class="lg">
            <span class="line">चित्रत्वस्त्रीत्वयोगो हि प्राणिजातौ स्वभावतः&nbsp;।</span>
            <span class="line">तेनैते प्राणियागाङ्गं प्रकृतिं दैक्षमाश्रिते&nbsp;॥</span>
            
         </div>
         
         <p xmlns="">स्त्रीत्वादिविभागो हि प्राणिव्यतिरिक्तेऽर्थे शब्दानुकरणमात्रेण विज्ञायते पश्वादिषु
            त्वर्थरूपेण&nbsp;। प्रकृतं च दध्यादिद्रव्यात्मकत्वान्नैतद्योग्यं कर्मेत्युत्कृष्यमाणे वाक्याद्यागमात्रसंबन्धिनी
            प्रसक्ते सामर्थ्यात् प्राणियागमाकाङ्क्षन्ती ‘प्रकृतौ वा द्विरुक्तत्वात्’<a id="N140" href="#n140"><sup>140</sup></a> इत्यनेन न्यायेन सर्वप्राणियागपरमप्रकृतिमग्नीषोमीयं गच्छतः&nbsp;। तत्र यद्यप्युत्पत्तिवाक्यशिष्टं
            कृष्णसारङ्गलोहितसारङ्गादिगुणान्तरं पुंस्त्वं च बाधकं संभाव्यते, तथाऽपि पूर्ववदेव बाधविकल्पौवक्तव्यौ&nbsp;।
            साप्तदश्यपूर्वपक्षन्यायश्चात्र द्रष्टव्यः&nbsp;। एकपदोपात्तानेकार्थविधानाच्चैककारकनिबन्धनत्वादवाक्यभेदाभिप्रायः&nbsp;।
            पशुकाम शब्दोऽपि च स्वर्गकामाधिकरणढूर्वपक्षन्यायेनार्जनाङ्गत्वादनुवादोऽभिमतो न यागफलम्&nbsp;।
            न हि पशुयागः पशुमकामयमानेनानुष्ठातुं शक्यते&nbsp;। <b>यागानुवादो विज्ञातत्वादिति</b>&nbsp;।
         </p>
         
         <div xmlns="" class="lg">
            <span class="line">सर्वत्राऽऽख्यातसंबद्धे श्रूयमाणे पदान्तरे&nbsp;।</span>
            <span class="line">विधिशक्त्युपसंक्रान्ते स्याद्धातोरनुवादता&nbsp;॥</span>
            
         </div>
         
         <p xmlns="">यावद्यावद्विधेयान्तरमुपादीयते तावत्तावत्पूर्वत्रा नेकशक्तिकल्पनाभयादनुवादत्वाकाङ्क्षा
            भवति&nbsp;। अगत्या तु तत्रापि विध्यङ्गीकरणम्&nbsp;। अस्ति चात्र स्त्रीत्वचित्रत्वभागग्नीषोमीययाग
            इत्यनूद्यते&nbsp;। <b>गुणे फलकल्पनायां यजतेरविवक्षेति</b>&nbsp;। किमर्थं गुणाविधित्वपक्ष एव सन्निराक्रियते&nbsp;। सिद्धान्तग्रन्थोऽयं प्रमादाल्लिखित
            इति केचित्&nbsp;। अपरे त्वाहुः&nbsp;। फलसंबन्धे किल प्रधानत्वाद्गुणोक्तिविघातः स्यादिति&nbsp;। तदयुक्तम्&nbsp;।
            सर्वथा नामधेयप्रतिपक्षो गुणविधिः स च फलसंबन्धेऽप्यनपगतः&nbsp;। तथा च<a id="N141" href="#n141"><sup>141</sup></a> वक्ष्यति <b>स्थित एतस्मिन्नधिकरणे गुणविधिर्नामधेयमिति विचार इति</b>&nbsp;। फलसंबन्धे ह्येकान्तेन यागसामानाधिकरण्याभावाद्गुणविधिरेव स्यादिति&nbsp;। तेनैवं वाच्यम्&nbsp;।
            इह तु त्रयः पक्षाः प्रतिभान्ति&nbsp;। गुणविधिः फले, यागे वा नामधेयं वेति&nbsp;। एकैकस्य च द्वयं
            द्वयं निराकर्त-<span class="pageinfo">[329]</span>व्यम्&nbsp;। तत्र पूर्वपक्षस्थ एव दुर्बलतरत्वात्तृतीयं पक्षं निराकरोति&nbsp;। धातुपारार्थ्यप्रसङ्गादिति&nbsp;।
            अतश्च ‘व्रीहिभिर्यजेत’ इतिवद्यागे गुणविधानम्&nbsp;। करणभूतस्यापि च याग स्योत्पत्तिवाक्यावगतकरणत्वार्थाक्षिप्तसाध्यांशानुवादेव
            गुणे विधीयमाने न मत्वर्थलक्षणा&nbsp;। गुणवाद्येव वाऽनभिभवसमर्थं यागे गुणविधानमाश्रयति&nbsp;।
            फले गुणविधिकल्पनायां पूर्वाधिकरणोक्तदोषप्रसङ्गादिति&nbsp;। तथा ‘पञ्चदशान्याज्यानि’ इत्यत्र
            ‘अस्तिर्भवन्तिपरः’<a id="N142" href="#n142"><sup>142</sup></a> इति सत्तोपकल्पनं प्रयोगवचनाच्च विधिः&nbsp;। ननु च पञ्चदशानि सप्तशानीति चैवंरूपः शब्दो
            न संख्यामात्रवाची ‘स्तोमे डविधिः पञ्चदशाद्यर्थः’<a id="N143" href="#n143"><sup>143</sup></a> इति स्मरणात्&nbsp;। न हि स्तोम इति स्तोत्रीयसंख्यातोऽन्या विधीयते&nbsp;। नैष दोषः&nbsp;। स्तोत्रसाधनमात्रपरिच्छेदेन
            स्तुतिमानात्मकस्तोमसिद्धेः सदृशमृक्परिच्छेदे घृतपरिच्छेदे च स्तुतिमाननिमि त्तस्तोमवाचित्वम्&nbsp;।
            न चात्र मत्वर्थलक्षणा&nbsp;। कुतः—
         </p>
         
         <div xmlns="" class="lg">
            <span class="line">श्रूयमाणस्य वाक्यस्य न्यूनाधिकविकल्पने&nbsp;।</span>
            <span class="line">लक्षणावाक्यभेदादिदोषो नानुमिते ह्यसौ&nbsp;॥</span>
            
         </div>
         
         <p xmlns="">इह तावदाज्यादीनां श्रुतवाक्यसंयोगाभावादवश्यं प्रकरणाम्नानानुमितवाक्यसंबन्धपूर्वकः
            प्रयोगवचनविधिराश्रयितव्यः&nbsp;। तेन मत्वर्थ एव प्रतिपाद्यत इति न लक्षणा&nbsp;। तत्रैतत्स्यात्&nbsp;।
            द्रव्यत्वादाज्यादीनां कर्तव्यताविशेषात्मकेतिकर्तव्यतार्थिना प्रकरणेन न ग्रहणमिति&nbsp;।
            सत्तैवात्र क्रियेत्यनुपालम्भः&nbsp;। प्रधानदेशत्वाच्चाङ्गानामाज्यादिभिरवश्यं स्तोत्रसमीपे
            भवितव्यम्&nbsp;। अतश्च यथैव ‘अग्निमुपनिधाय स्तुवते’ इत्यत्राग्निः सत्तामात्रेणोपकरोत्येवमिहापीति
            निर्दोषं, तस्माद्गुणविधानमिति&nbsp;। अत्राभिधीयते&nbsp;। ‘प्रधानतोऽभिसंबन्ध’ इति&nbsp;। अनेकार्थविधानं
            हि प्रधानकर्मविधाने सत्युपपद्यते&nbsp;। अत्र पुनः कर्मानुवादेन गुणो विधीयते&nbsp;। न च गुणानां
            परस्परं संबन्धो विद्यते&nbsp;। तत्रैकगुणविधाने गुणान्तरानाक्षेपादर्थापत्त्यभावे श्रौतानेकविधिव्यापारकल्पनायां
            पुनः पुनरुच्चारणं प्रत्ययस्य कर्तव्यमिति वाक्यभेदः स्यात्&nbsp;। आह च—
         </p>
         
         <div xmlns="" class="lg">
            <span class="line">अर्थादनेकमप्यर्थं विधापयति भावना&nbsp;।</span>
            <span class="line">विशेषणविधिस्त्वन्यन्न गृह्णाति विशेषणम्&nbsp;॥</span>
            
         </div>
         
         <p xmlns="">एकपदोपात्तेऽपि चानेकविधिशक्तिकल्पनागौरवमस्त्येव&nbsp;। उत्पत्तिवाक्यशिष्टे गुणान्तराविरोधाच्चाशक्तिः&nbsp;।
            तथा हि—
         </p><span xmlns="" class="pageinfo">[330]</span>
         
         <div xmlns="" class="lg">
            <span class="line">उत्पत्तिवाक्यविज्ञातं कर्म सर्वं ह्यनूद्यते&nbsp;।</span>
            <span class="line">न चाऽऽश्रितगुणे शक्यं तद्विरोधि गुणान्तरम्&nbsp;॥</span>
            
         </div>
         
         <p xmlns="">यत्रानूद्यमान एवावश्यं गुणोऽप्यनुवदितव्यस्तत्र नैरपेक्ष्यदर्शनादाकाङ्क्षाधीनसंबन्धगुणान्तरविधानानुपपत्तिः&nbsp;।
            न च निष्कृष्य क्रियामात्रं गुणविधिः शक्यः कर्तुम्&nbsp;। कुतः—
         </p>
         
         <div xmlns="" class="lg">
            <span class="line">प्रथमं हि स्ववाक्यस्थैर्गुणैः संबध्यते क्रिया&nbsp;।</span>
            <span class="line">वाक्यान्तरगतैः पश्चान्न शुद्धा सा ह्यवाप्यते&nbsp;॥</span>
            
         </div>
         
         <p xmlns="">यानि परस्परनिरपेक्षाणि व्रीहियवादिवाक्यवत्प्रवर्तन्ते तेषां तुल्यबलवत्त्वाद्भवति विकल्पः&nbsp;।
            इह चोत्पत्तिवाक्यमन्यनिरपेक्षं विदध्यान्नोत्पन्नवाक्यम्, अनुत्पन्नेऽनुवादानुपपत्तेः&nbsp;।
            पशुकामसंबन्धाच्च पदान्तरगतार्थग्रहणनिमित्तोऽपि वाक्यभेदो भिद्यते&nbsp;। यद्यपि च फलं न
            विधीयते तथाऽपि तत्र कर्मविधानात्कर्मणि च गुणाविधेरस्त्येव गौरवम्&nbsp;। अपि च कर्मणः फलगुणौ
            प्रति युगपद्विध्यनुवाददोषोऽपरः स्यात्&nbsp;। न च पशुकामपदमर्जनाङ्गत्वात्प्राप्तमनूद्यते&nbsp;।
            कथम्—
         </p>
         
         <div xmlns="" class="lg">
            <span class="line">पुरुषार्थो हि सर्वेण स्वरसादेव काम्यते&nbsp;।</span>
            <span class="line">तत्साधनतदङ्गेषु प्रवृत्तिः प्रार्थनादृते&nbsp;॥</span>
            
         </div>
         
         <p xmlns="">न हि साधनभूतं पशुं कश्चित्कामयते विनैव तु कामेन प्रार्थितान्यथानुपपत्त्या तमुपादत्ते&nbsp;।
            गौणी वा तस्य काम्यता भवेत्&nbsp;। अतः स्वातन्त्र्येण यन्मुख्यया वृत्त्या काम्यते तदेव कामशब्दोपबन्धात्फलं
            प्रतीमः&nbsp;। विस्तरेण चैतद्&nbsp;। <b>‘असाधकं तु तादर्थ्यात्’</b><a id="N144" href="#n144"><sup>144</sup></a> इत्यत्र वक्ष्यामः&nbsp;। फलं चाग्नीषोमीयस्य क्रत्वङ्गत्वान्नैतदन्यद्वाऽस्तीत्यनुवादासंभवः&nbsp;।
            प्रकरणं च बाध्येत प्राजापत्यम्य यागस्य&nbsp;। नामधेयत्वे तु कर्मफलसंबन्धमात्रकरणान्न कश्चिदोषः&nbsp;।
            ‘पञ्चदशान्याज्यानि’ इति द्रव्यसंख्ययोरुभयोः स्तोत्रेष्वप्राप्तत्वान्नान्यतरानुवादे
            नेतरविधानसंभवः&nbsp;। कर्मान्तरस्थं च न प्रतीयते&nbsp;। तदनुवादेन च विधावकर्माङ्गत्वप्रसङ्गः
            प्रकरणबाधश्च&nbsp;। न च विशिष्टद्रव्यविधिरुपपद्यत इति वक्ष्यते ‘तत्रैकत्वमयज्ञाङ्गभूतम्’<a id="N145" href="#n145"><sup>145</sup></a> इति&nbsp;। न चाक्रियाविशेषणं विधीयते, विधायकस्य नामपदैः साक्षादसंबन्धात्&nbsp;। न चेह क्रियोपात्ता,
            या विधीयमानाऽर्थादनेकमपि गुणमाक्षिपेत्&nbsp;। न चैषां स्तुतिप्रयोगवचनेन ग्रहणम्, अक्रियात्मकत्वात्&nbsp;।
            आह च&nbsp;।
         </p>
         <span xmlns="" class="pageinfo">[331]</span>
         
         <div xmlns="" class="lg">
            <span class="line">नात्रान्तरक्रियायोगादृते वाक्योपकल्पितात्&nbsp;।</span>
            <span class="line">गुणद्रव्ये कथंभावैर्गृह्णन्ति प्रकृताः क्रियाः&nbsp;॥</span>
            
         </div>
         
         <p xmlns="">न च भवतिक्रियां प्रत्यङ्गत्वमुपपद्यते&nbsp;। सर्वोऽपि हि लब्धात्मकोऽन्यत्र व्याप्रियते&nbsp;।
            सत्तायास्तु वस्त्वात्मलाभमात्रापवर्गान्न साध्यत्वम्&nbsp;। तद्‌व्यतिरिक्तसाध्यान्तरानपेक्षणाच्चोपकारासंबन्धान्नेतिकर्तव्यतात्वम्&nbsp;।
            यत्तु रथंतरं भवतीत्येवंचोदितानामपि प्रकरणेन ग्रहणं तदतिदेशप्राप्तावान्तरक्रियासंबन्धविज्ञानात्&nbsp;।
            न वाऽऽज्यादीनां लोके सत्ता न सिद्धा येनेदानीं भाव्येत स्तुतिप्रयोगसंनिधिस्थापनभावना
            करिष्यत इति चेत्&nbsp;। न&nbsp;। अचोदितत्त्वात्&nbsp;। ‘<b>अग्निमुपनिधाय’ इति</b> तु स्पष्टं विधानम्&nbsp;। आत्मलाभव्यतिरिक्ता चेयं क्रिया शक्यते कथंभावेन ग्रहीतुं सिद्धान्ते&nbsp;।
            न च वाक्यस्यार्थवत्त्वान्नान्यथानुपपत्त्या विनियोजकवाक्यकल्पना&nbsp;। यदि तु आज्यैः स्तुवते’
            इत्यनेन विहितानां पञ्चदशत्वविधिरुच्येत ततः पूर्वाधिकरणन्यायेन सैव मत्वर्थलक्षणेति
            मत्वा वदति&nbsp;। अपि चाऽऽज्यानि स्तोत्राणीत्यादिसंसर्गिद्रव्यत्वाच्चाऽऽज्यानां साक्षात्पञ्चदशत्वयोगाभावादश्रुतपलादिपरिमाणकल्पनाऽवश्याश्रयितव्या
            भवेत्&nbsp;। तेनैवं ज्ञायते यद्यप्युत्पत्तौ नामत्वं न ज्ञातं गुणवाक्ये च तस्यानधिकारः&nbsp;।
            तथाऽप्येतद्गुणविधानमेवं सिध्यति&nbsp;। यद्युत्पत्तावाज्यशब्दो नामधेयं नान्यथेति&nbsp;।
         </p>
         
         <div xmlns="" class="lg">
            <span class="line">गुणवाक्योपपत्त्यर्थं समभिव्याहृतेन च&nbsp;।</span>
            <span class="line">अन्वाख्यानार्थवादाच्च नामधेयत्वमाश्रितम्&nbsp;॥</span>
            
         </div>
         
         <p xmlns=""><b>यदाजिमीयुस्तदाज्यानामाज्यत्वमिति</b>&nbsp;। यस्माद्देवाः प्रजापतिवचनादेतेषु स्तोत्रेष्वाजिमधावन्&nbsp;। ततस्तदर्हत्वादेतान्याज्यानीति&nbsp;।
            तथा ‘तासां वायुः पृष्ठे व्यवर्तत’ इति यस्मादपां वायुनां पृष्ठे स्पृष्टे रथंतरादीनि
            जातानि तस्मात्तानि पृष्ठानीत्यर्थवादाद्विज्ञा-<span class="pageinfo">[332]</span>तम्&nbsp;। तत्प्रकृतित्वाच्च वामदेव्यादिषु पृष्ठशब्दप्रसिद्धिः&nbsp;। <b>द्वावेतावर्थावेकस्य वाक्यस्याशक्या</b>वित्यस्यानन्तरमथ <b>कस्मान्न पञ्चदशसंख्याविशिष्टानी</b>त्येवमादि <b>द्रष्टव्यम्&nbsp;। विशिष्टानां वाचकस्याभावादिति</b>—प्रधानाख्यातानुच्चारणाभिप्रायम्&nbsp;। <b>ननु पदद्वयमिति</b>—भवतिक्रियासंबन्धाभिप्रायम्&nbsp;। <b>नैतत्पदद्वयमपि विधायकमि</b>ति&nbsp;। प्रधानक्रिया हि विशेषणानि पिण्डीकरोति सत्तायास्तु प्रत्येकवर्तित्वान्न समुदाये
            वाक्यपरिसमाप्तिः&nbsp;। अतश्च परस्परसंबन्धाभावः&nbsp;। पञ्चदशानि यानि कानिचिद्भवन्ति, आज्यान्यपि
            यावन्ति तावन्ति भवन्तीति कल्पना तस्मान्नोभयं विधायकम्&nbsp;। न चानुवादकं, स्तोत्रेषु तादृशस्याभावादनर्थकत्वप्रसङ्गाच्च&nbsp;।
            तस्मादेकानुवादेनेतरविधिर्नामधेयत्वेऽवकल्पते&nbsp;। विधायकमिति चात्र विधेयार्थोपनयनव्यापारात्पुनः
            पुनरभिहितं न तु नामपदस्य विधिशक्तिरस्ति&nbsp;। पञ्चदशानीति च स्तुतिसाधकतमस्तोत्रीयर्क्‌परिच्छेदान्मुख्यं
            स्तुतिमाननिमित्तं स्तोमत्वमिति शब्दसामञ्जस्यं भविष्यति&nbsp;॥ ३&nbsp;॥
         </p>
          
         <span xmlns="" class="trailer">( इति चित्राज्याधिकरणम्&nbsp;॥ २&nbsp;॥ )</span>
         
          
         
         
         <span xmlns="" class="pageinfo">[332]</span>
         
         
         
         <p xmlns="">ननु सर्वत्र द्विप्रकारमेव नामपदं सांविज्ञायिकं यौगिकं च&nbsp;। उभयमपि चाधिकरणद्वयेन प्रतिपादितं,
            किमिदानीमवशिष्यते येन पुनर्विचार्यते&nbsp;। उच्यते&nbsp;। यौगिकानामेव मत्वर्थलक्षणापरिहारेणात्र
            चिन्ता, उत्तराधिकरणे तु सांविज्ञायिकानां वाक्यभेदासंभ-<span class="pageinfo">[333]</span>वात्&nbsp;। तत्राग्नये होत्रमस्मिन्निति सिद्धान्तेऽप्यभ्युपगमादन्यसमासार्थानुपलब्धेश्चान्तर्णीतमत्वर्थो
            बहुव्रीहिरखेदेन गुणं विधत्ते&nbsp;। त एव च प्रसिद्धयादयो हेतवः सत्यामपि च सायं होमेऽग्निप्राप्तौ
            तद्वर्जं प्रातर्होमे होममात्रानुवादाद्वा सर्वदर्विहोमेष्वविहितदेवताकेषु विधास्यति
            वाक्यसामर्थ्यात्&nbsp;। तथाऽऽघार्यत इत्याघार इति धारणसमर्थं द्रव्यमाज्यपयःप्रभृत्यभिधीयते&nbsp;।
            तच्च द्वितीयानिर्देशात् क्षारणक्रियासंस्कार्यत्वेनाध्यवसीयमानमनुपयुज्यमानसंस्कारानुपपत्तेः
            प्रयोजनमपेक्षते&nbsp;। धर्ममात्रं चास्य क्षारणं शब्दार्थमात्रापवर्गित्वान्नाशेषक्षारणं
            करोति&nbsp;। तत्क्षारितैकदेशेन किं कर्तव्यमित्यस्त्यपेक्षा&nbsp;। लोकेऽपि च द्रवद्रव्याणां क्वचित्पानादावुपयोक्ष्यमाणानामीषत्‌क्षारणसंस्कारं
            कुर्वन्ति&nbsp;। तेनाभिषवयुक्तपूतीकवद्भक्षणयुक्तफलचमसवच्च संस्कार्यं द्रव्यं कर्ममात्राभिलाषि&nbsp;।
            प्रकरणवशेन दर्शपूर्णमासप्रधानान्युपसर्पति&nbsp;। तत्रापि चाऽऽग्नेयादीनां विहितद्रव्यकत्वादुपांशुयाजः
            केवलः साकाङ्क्ष इति तादर्थ्यं प्रतिपद्यते&nbsp;। आह च—
         </p>
         
         <div xmlns="" class="lg">
            <span class="line">श्रुतसंस्कारसंबन्धं मुख्यैर्यद्यप्यसंगतम्&nbsp;।</span>
            <span class="line">अन्यथा तदयोग्यत्वात्प्रकृतैर्याति संगतिम्&nbsp;॥</span>
            
         </div>
         
         <p xmlns="">अथ वा यत्करोतीति प्रत्ययार्थमात्रं साकाङ्क्षत्वादेवोपांशुयाजभावनामनूद्याऽऽघारद्रव्ये
            वाक्येन विधीयमाने तत्साध्यत्वादेव धात्वर्थः प्राप्तोऽनूद्यते&nbsp;। ध्रौवप्राप्त्यैव वा
            तस्य क्षरणात्मकत्वे विज्ञाते क्षरणसमर्थमात्रपयःप्रभृतिविधिं मन्यते&nbsp;। न च धात्वर्थादेव
            सिद्धेर्नाम्ना प्रयोजनम्&nbsp;। न च संस्कारकर्माणि क्वचिन्नामवन्ति दृश्यन्ते&nbsp;। <b>श्रुत्यैव गुणो विधीयत</b> इति&nbsp;। द्वितीयाश्रुत्यैव संस्कार्यत्वादवश्यं क्वचिदस्य गुणत्वमित्यवगमाभिप्रा-<span class="pageinfo">[334]</span>यम्&nbsp;। अत्रोच्यते—
         </p>
         
         <div xmlns="" class="lg">
            <span class="line">विधित्सितगुणप्रापि शास्त्रमन्यद्यतस्त्विह&nbsp;।</span>
            <span class="line">तस्मात्तत्प्रापणं व्यर्थमिति नामत्वमिष्यते&nbsp;॥</span>
            
         </div>
         
         <p xmlns="">अत्र वदामः—</p>
         
         <div xmlns="" class="lg">
            <span class="line">सायं होमे यदि ब्रूयादाघारे च परो विधिम्&nbsp;।</span>
            <span class="line">ततः शास्त्रान्तरप्राप्तेर्विधिः स्यान्निष्प्रयोजनः&nbsp;॥</span>
            
         </div>
         
         <div xmlns="" class="lg">
            <span class="line">यदा त्वदेवते होमे देवताविधिरुच्यते&nbsp;।</span>
            <span class="line">द्रव्यं चोपांशुयाजस्य तदा तत्प्रख्यता कथम्&nbsp;॥</span>
            
         </div>
         
         <p xmlns="">उच्यते—</p>
         
         <div xmlns="" class="lg">
            <span class="line">विधिश्चेदग्निहोत्रं स्यात्ततोऽस्य विषयैषिणः&nbsp;।</span>
            <span class="line">निवेशः प्रकृते वा स्याद्युक्तेरप्रकृतेऽपि वा&nbsp;॥</span>
            
         </div>
         
         <div xmlns="" class="lg">
            <span class="line">अग्नेर्होत्रेण संबन्धे कृतेऽन्येन प्रवर्तनात्&nbsp;।</span>
            <span class="line">अग्निहोत्रपदे स्पष्टमनुवादत्वलक्षणम्&nbsp;॥</span>
            
         </div>
         
         <div xmlns="" class="lg">
            <span class="line">अनूद्य चापि धात्वर्थं गुणः सर्वो विधीयते&nbsp;।</span>
            <span class="line">न चानुवादः प्रकृतात्कर्मणोऽन्यत्र लभ्यते&nbsp;॥</span>
            
         </div>
         
         <div xmlns="" class="lg">
            <span class="line">प्रकृतं चेदनूद्यायं गुणो होमे विधीयते&nbsp;।</span>
            <span class="line">तत्र तत्प्रख्यताऽन्यत्र न विधिस्तत्परिग्रहात्&nbsp;॥</span>
            
         </div>
         
         <div xmlns="" class="lg">
            <span class="line">न च धात्वनुवादोऽत्र कथं चिदुपपद्यते&nbsp;।</span>
            <span class="line">प्रकृताप्रकृताभावात्तस्मात्कर्म विधीयते&nbsp;॥</span>
            
         </div>
         
         <div xmlns="" class="lg">
            <span class="line">सायमूर्ध्वादिसंयुक्तैर्गुणो वाक्यैर्विधीयते&nbsp;।</span>
            <span class="line">शुद्धं न श्रूयते कर्म प्रकृतं नास्ति तेन तत्&nbsp;॥</span>
            
         </div>
         <span xmlns="" class="pageinfo">[335]</span>
         
         <div xmlns="" class="lg">
            <span class="line">दूरस्थस्यानुवादश्च व्यवधानान्न युज्यते&nbsp;।</span>
            <span class="line">तस्य बुद्धावनारोहात्कौण्डपायिनहोमवत्&nbsp;॥</span>
            
         </div>
         
         <div xmlns="" class="lg">
            <span class="line">विधीयतां विशिष्टं चेत्कर्मेत्येवं विकल्प्यते&nbsp;।</span>
            <span class="line">न चेदन्येन शिष्टाः स्युस्तत्प्रख्यं चेति चोत्तरम्&nbsp;॥</span>
            
         </div>
         
         <div xmlns="" class="lg">
            <span class="line">न चतुर्थीसमासस्य लक्षणं चात्र विद्यते&nbsp;।</span>
            <span class="line">न च तेन विना शक्या देवताविधिकल्पना&nbsp;॥</span>
            
         </div>
         
         <div xmlns="" class="lg">
            <span class="line">यः कश्चिदेव संबन्धः षष्ठीतत्पुरुषाद्भवेत्&nbsp;।</span>
            <span class="line">अनुवादेऽन्यतः सिद्धे कथ्येताप्यश्वघासवत्&nbsp;॥</span>
            
         </div>
         
         <div xmlns="" class="lg">
            <span class="line">विधातव्यश्च संबन्धो भवेत्परपदार्थयोः&nbsp;।</span>
            <span class="line">प्रातर्होमेऽपि तेनैष वह्‌निर्नैव विधीयते&nbsp;॥</span>
            
         </div>
         
         <div xmlns="" class="lg">
            <span class="line">एकदेशेऽपि च ज्ञानान्नानुवादोऽपगच्छति&nbsp;।</span>
            <span class="line">आघारस्यापि संबन्धः क्लेशेनोपांशुकर्मणा&nbsp;।</span>
            
         </div>
         
         <div xmlns="" class="lg">
            <span class="line">सामानाधिकरण्यं वा साध्यांशेनेह कर्मेणः&nbsp;।</span>
            <span class="line">विस्पष्टं द्रव्यनामत्वं न चाऽऽघारस्य गम्यते&nbsp;॥ ४&nbsp;॥</span>
            
         </div>
          
         <span xmlns="" class="trailer">( इति तत्प्रख्याधिकरणम् )&nbsp;॥ ३&nbsp;॥</span>
          
         
         
         <span xmlns="" class="pageinfo">[335]</span>
         
         
         <p xmlns="">‘अथैष ज्योतिः’ इत्यादिवर्जमुदाहरणम्&nbsp;। तेषां तृतीयानिर्देशाभावाद्‌गुणविधित्वानुपपत्तेः&nbsp;।
            तेऽपि च वाक्यान्तरेषु यदा तृतीयानिर्देश प्रतिपद्यन्ते तदां विचार्यन्ते&nbsp;। अथ वा प्रथमानिर्देशेन
            द्रव्यमपि प्रस्तुत्य पश्चात्तत्साध्योपन्यासः संभवतीत्येतेऽप्युदाहरणमेव&nbsp;। तत्र तैरेव
            प्रसिद्धयादिभिर्गुणविधिः&nbsp;। न चात्र कर्मणि प्रवृतिनिमित्तं किं <span class="pageinfo">[336]</span> चिदस्ति&nbsp;। वत्यर्थोपादानेन कर्मणि प्रवृत्तौ चात्यन्तविप्रकृष्टा गौणता स्यात्&nbsp;। तत्र
            वरं मत्वर्थलक्षणा&nbsp;। साधनं हि प्रतीतमत्यन्तविनाभावात्स्वसाध्यां क्रियामक्लेशेन प्रतिपादयति
            विनैव मतुब्लोपेन&nbsp;। किं च—
         </p>
         
         <div xmlns="" class="lg">
            <span class="line">मत्वर्थो वाक्यवेलायामेकवाक्यवशाद्भवेत्&nbsp;।</span>
            <span class="line">इवार्थः पदवेलायां गृह्यमाणोऽतिदुर्बलः&nbsp;॥</span>
            
         </div>
         
         <p xmlns="">गुणविधिपक्षे हि स्वार्थापरित्यागेनैव श्येनपदं तद्वन्तमुत्तरकालं लक्षयति&nbsp;। आत्मोच्चारणकाले
            तु स्वार्थमेव विनियुङ्‌क्ते&nbsp;। भवतस्तु श्येनार्थानुपयोगादादित एव सादृश्यविवक्षया पदं
            प्रवृत्तमित्युपगमाच्छ्रुतिबाधप्रसङ्गः&nbsp;। तदुच्यते—
         </p>
         
         <div xmlns="" class="lg">
            <span class="line">विधेयं स्तूयते वस्तु भिन्नयोपमया सदा&nbsp;।</span>
            <span class="line">न हि तेनैव तस्यैव स्तुतिस्तद्वदितीष्यते&nbsp;॥</span>
            
         </div>
         
         <p xmlns="">श्येनादिवाक्येषु हि यथा वै श्येनो निपत्याऽऽदत्त एवमयमपीत्युपगमान्न स्तुतिर्दृश्यते&nbsp;।
            तया च विधीयमानस्य भवितव्यम्&nbsp;। गुणविधाने च श्येनद्रव्यं विधीयत इति तदेव स्तोतव्यम&nbsp;।
            न च तस्याऽऽत्मनैवोपमानं युक्तम्&nbsp;। अथोच्येतानन्यत्वेन सुतरां स्तुतिर्भवति, अनन्यसंभविचरितत्वात्&nbsp;।
            यथा—
         </p>
         
         <div xmlns="" class="lg">
            <span class="line">“रामरावणयोर्युद्धं रामरावणयोरिव"&nbsp;। इति&nbsp;।</span>
            
         </div>
         
         <p xmlns="">भवति हि लोके काल्पनिकमवस्थादिगतभेदमाश्रित्यैवमपि स्तुतिः संभवति भेदे न युक्ता&nbsp;। नामधेयत्वे
            तु <a id="N146" href="#n146"><sup>146</sup></a>यागश्येनस्य द्रव्यश्येनोपमोपपत्तेराञ्जस्यम्&nbsp;। इतरथा हि द्वौ मत्वर्थवत्यर्थौ लक्षयितव्यौ&nbsp;।
            काल्पनिकश्च भेद इति गौरवम्&nbsp;। न च यागस्तुत्या तदाश्रितद्रव्यस्तवनमवकल्पते, यागविधेरनिराकृतत्वात्&nbsp;।
            अविधेयगता हि <span class="pageinfo">[337]</span>स्तुतिरन्यत्र संचार्येत यागस्तु स्वयमेव विधिभागत्रेति न द्रव्यं स्तूयते विधीयते वा&nbsp;।
            पुनरपि च यागेन द्रव्यलक्षणाद्विप्रकृष्टता&nbsp;। समभिव्याहाराच्च द्रव्यवदेव यागवचनत्वं
            मुख्यम्&nbsp;। विधौ च तव लक्षणा ममानुवादे&nbsp;। गुणवचनेभ्यश्च मतुब्लोपः स्म१र्यते न द्रव्यवचनेभ्यः&nbsp;।
            इवार्थस्तु परशब्दस्य परत्र प्रयोगात्स्वयमेवोपजायते&nbsp;। मत्वर्थलक्षणा च स्वयं कल्पनीया,
            क्लृप्तस्तु वत्यर्थः&nbsp;। ‘यथा वै श्येन’ इत्यादिना&nbsp;। पूर्वोक्ताश्च धातुपारार्थ्यप्रत्ययविप्रकर्षादयो
            दोषा वक्तव्याः&nbsp;॥ ५&nbsp;॥
         </p>
          
         <span xmlns="" class="trailer">( इति तव्द्यपदेशाधिकरणम्&nbsp;॥ ४&nbsp;॥</span>
          
         
         
         <span xmlns="" class="pageinfo">[337]</span>
         
         
         
         <p xmlns="">तन्त्रसंबन्धेनाऽऽख्यातपदस्य धात्वर्थः फलं प्रति करणं गुणं च प्रति साध्यो भवन्न विरोत्स्यते&nbsp;।
            तेनोद्भिदा यागं यागेन च पशून् भावयेदिति युगपद्विधिव्यापाराद्विनैव मत्वर्थलक्षणया संबन्धसिद्धिः&nbsp;।
            तथाऽऽज्यादिपदस्य तन्त्रेण स्तोत्रसंख्यादियोगः&nbsp;। तस्मात्सर्वत्र त्वत्परिकल्पिते नामधेये
            गुणश्रुतेः प्रसिध्द्यादिभिर्गुणप्रत्ययानपगमात्तद्विधानमेव भवत्वलं नामधेयत्वेनेति यथासंभवं
            सर्वाधिकरणाक्षेपेणेदमारभ्यते&nbsp;। तत्रेदमपि वाक्यं शुद्धं भविष्यतीति वाजपेयोपन्यासः&nbsp;।
            सर्वाण्येव त्विहोदाहर्तव्यानि&nbsp;। आह च—
         </p>
         
         <div xmlns="" class="lg">
            <span class="line">करणेषूपदिष्टेषु याऽर्थात्साध्यत्वकल्पना&nbsp;।</span>
            <span class="line">तस्यां गुणविधानेन नास्ति मत्वर्थलक्षणा&nbsp;॥ ६&nbsp;॥</span>
            
         </div>
          
         
         
         
         <p xmlns="">वाजपेये तावदयं विशेषोऽभिधीयते—</p>
         <span xmlns="" class="pageinfo">[338]</span>
         
         <div xmlns="" class="lg">
            <span class="line">वाजपेयं यवागू स्यादौषधद्रव्यता ततः&nbsp;।</span>
            <span class="line">द्रव्यसारूप्यसामान्यादैष्टिकत्वं प्रसज्यते&nbsp;॥ ७&nbsp;॥</span>
            
         </div>
          
         
         
         
         <div xmlns="" class="lg">
            <span class="line">तन्त्रत्वमैकरूप्येण भवेत्तुल्योपकारतः&nbsp;।</span>
            <span class="line">उपकारान्यथात्वे तु भवत्यावृत्तिलक्षणम्&nbsp;॥</span>
            
         </div>
         
         <p xmlns="">द्विधा हि तन्त्रं भवति प्रत्येकं वा समुदाये वा वाक्यपरिसमाप्तावाख्यातगुणत्वप्राधान्यापेक्षया&nbsp;।
            तदिह द्रव्यं यागे विधीयते न फलमफलत्वप्रसङ्गात्&nbsp;। उद्दिश्यमानं हि सर्वत्र फलं भवति,
            तच्चेत्क्रियां प्रत्युपादीयेताङ्गमेव स्यात्&nbsp;। यागोऽपि फलं प्रत्युपादातुं शक्यते न
            द्रव्यं प्रति, तत्संस्कारत्वप्रसङ्गात्तृतीयानिर्देशबाधाच्च&nbsp;। न च यागसंस्कृतस्य द्रव्यस्यान्यत्रोपयोगो
            विद्यते येनैवमाश्रीयेत&nbsp;। एतेन यागफलयोर्द्रव्यं प्रत्युपादानं प्रत्युक्तम्&nbsp;। न च फले
            यागद्रव्ययोरुपादानम्&nbsp;। एकेन निराकङ्क्षे फलेऽन्यस्याविधानात्&nbsp;। यथा वक्ष्यति <a id="N147" href="#n147"><sup>147</sup></a>“यदैकस्मादपूर्वं तदेतरत्तदर्थम्” इति&nbsp;। न च द्रव्योपसर्जनो यागः फले विधीयते, मत्वर्थलक्षणादिप्रसङ्गात्&nbsp;।
            तत्रैतदेवाऽऽपतति यागेन फलं यागं च द्रव्येणेति&nbsp;। ततश्च फलेनोपादेयविधेयगुणभूतयागग्रहणाद्गुणेन
            चोद्देश्यानूद्यप्रधानभूतापेक्षणात्तन्त्रत्वाभावः&nbsp;। एकमार्गाश्रयणेऽन्यतरस्यासंबन्धात्&nbsp;।
            तत्र युगपदाश्रयणे वाक्यभेदात्&nbsp;। अवश्यं हि यत्रोद्दिश्यमानादिरूपं यत्र चोपादीयमानाद्यात्मकता
            तत्र यागस्यैते द्वे वाक्ये कल्पनीये&nbsp;। ननु द्वे एवैते इति तन्त्रपदमभितो दर्शयन् ब्रवीति—<b>चत्वारि पदान्युप-
               लभेमहीति</b>&nbsp;। अतुल्यार्थत्वादतन्त्रत्वाभिप्रायेण&nbsp;। परस्य तु शब्दरूपाभेदात्साधारण्या-<span class="pageinfo">[339]</span> भिमानः&nbsp;। <b>नैतदस्तीति</b>—कार्यप्राधान्याच्छब्दरूपस्य तद्गतवैरूप्याद्भेदापत्तिः&nbsp;। <b>आह यदिदमुक्त</b>मिति—वैरूप्यं परिहरति&nbsp;। गुणविध्यंशेऽपि ह्यवश्यमाख्यातं विधिरूपमेवाभ्युपगन्तव्यम्&nbsp;।
            बाजपेयपदस्यानाख्यातत्वेनाविधायकत्वात्&nbsp;। <b>यद्युभत्र विधिरिति</b>—द्रव्यसंस्कार्यत्वप्रसङ्गमनादृत्याऽऽख्यातगुणभावकृतप्रत्येकवाक्यपरिसमाप्तिनिमित्तपरम्परासंबन्धोपन्यासः&nbsp;।
            प्रकरणानुरोधात् ‘ब्रीहिभिर्यजेत’ इत्यादिवद्वयवस्थेति चेत्&nbsp;। न&nbsp;। <b>वाक्येन यागमात्रे विधाना</b>दिति—तन्त्रसंबन्धे हि परस्परनिरपेक्षयोर्यागेन संबन्धः&nbsp;। एकविशेषितेतरसंबन्धे वाक्यभेदप्रसङ्गात्&nbsp;।
            तत्रानिष्पन्ने स्वाराज्ययागप्रकरणे गुणो विधीयमानः शुद्धयजतिसंबन्धात्सार्वत्रिकोऽपूर्वयागसंबन्धो
            वा विज्ञायते&nbsp;। दर्शपूर्णमासादिवाक्यैस्तु निष्पादिते प्रकरणे विधीयमाना व्रीह्यादयोऽवतिष्ठन्त
            इति वैषम्यम्&nbsp;। तेन स्वाराज्यकामैर्यागैकवाक्यता गम्यमाना नोत्सृष्टा भविष्यतीति नामधेयता&nbsp;॥
            ८&nbsp;॥
         </p>
          
         <span xmlns="" class="trailer">( इति वाजपेयाधिकरणम्&nbsp;॥ ५&nbsp;॥ )</span>
          
         
         
         <span xmlns="" class="pageinfo">[339]</span>
         
         
         <p xmlns="">एवं सिद्धेषु नामधेयेषु नामधेयकार्येषु चेदानीमपवादः प्रस्तूयते&nbsp;। कस्मात्पुनरिहैव <span class="pageinfo">[340]</span>दर्विहोमपदं न विचार्यते, विचारितमेतदपि तत्प्रख्यमित्यनेन&nbsp;। विध्युद्देशगतानां चेह
            विचारस्तत्र त्वर्थवादगतानां ‘यदेकया जुहुयाद्दर्विहोमं कुर्यात्’ इति&nbsp;। सिद्धे वा कर्मनामधेयत्वे
            तद्विशेषविचारस्तत्र&nbsp;। इह पुनः सामान्यचिन्तेति नोपन्यस्तम्&nbsp;। या तु तत्र गुणविध्याशङ्का
            साऽधिकरणमध्ये परिचोदनामात्रं सर्वमेवैतत्प्रासङ्गिकम्&nbsp;। अष्टमे च पूर्ववदपूर्वचिन्ताधिकारात्।
            केन पूर्वर्विहितानां कर्मणामाग्रेयादीनां नामधेयत्वमाशङ्क्यते&nbsp;। तदुच्यते&nbsp;। अष्टाकपालो
            भवतीत्यादिभिर्द्रव्यमात्रयुक्ताः क्रमवत्यो भावनाः प्रतिपाद्यन्ते&nbsp;। तासां च स्थानक्रमेणाग्न्यादिदैवत्यानि
            याज्यानुवाक्यायुगलान्याम्नायन्ते&nbsp;। तानि क्रमविनियुक्तानि सन्ति मान्त्रवर्णिकीः कर्माङ्गभूता
            देवताः कल्पयन्ति&nbsp;। न ह्यन्यथा ते मन्त्राः कर्मोपयोगं गच्छेयुः&nbsp;। क्रियास्वरूपप्रकाशनेन
            तत्संबन्धिप्रकाशनेन वा मन्त्राः कर्मोपयोगितां गच्छन्ति&nbsp;। न चैतैः क्रिया द्रव्यं चाभिधीयते&nbsp;।
            यदग्न्याद्यभिधीयते तस्य संबन्धित्वं न ज्ञातं तत्रासंबन्ध्यग्न्यादिप्रकाशनेऽनङ्गत्वप्रसङ्गः&nbsp;।
            तेनावधारिताङ्गत्वमन्त्रानुरोधेनैवं विज्ञायते यानेते वदन्ति ते नूनमग्न्यादयः क्रियाङ्गमिति
            ते च मन्त्रेषु प्राधान्याभिधानाद्देवतात्वेन प्रज्ञाता इति तदवैलक्षण्यात्कर्मस्वपि
            देवता भवन्ति&nbsp;। पुरोडाशादिभिरपि च हविरात्मकत्वाद्योग्यतया यागसाधनत्वेनोपप्लवमानेंर्देवतैवाऽऽकाङ्‌क्षितेति
            द्रव्यदेवतासंबन्धनिष्पत्तेरनुमितानां यागानां ‘तत्प्रख्यं चान्यशास्त्रम्’<a id="N148" href="#n148"><sup>148</sup></a> इत्याग्नेयादीनां नामधेयत्वम्&nbsp;। अथ वाऽष्टाकपालादीनां हविष्ट्‌वात् ‘द्विर्हविषोऽवद्यति’
            इति ह्यवदाने गृहीते चोदनान्तरेण च तत्संस्कारार्थोपस्तरणाभिघारणग्रहणाच्चतुरवत्ते निष्पन्ने
            ‘चतुरवत्तं जुहोति’<a id="N149" href="#n149"><sup>149</sup></a> इति वचनाद्यावद्‌द्रव्यं निष्पन्नानां होमानां तथैवाग्न्यादिषुः प्राप्तेषु नामधेयत्वम्।
            एवं चानेकार्थविधिदोषो न भविष्यति। तथा प्राप्तेऽभिधीयते—
         </p>
         
         <div xmlns="" class="lg">
            <span class="line">न चेदन्येन शिष्टाः स्युर्यागाः शब्देन केनचित्&nbsp;।</span>
            <span class="line">ते गुणाश्चोपदिश्येरन्विधिना ह्यविभागतः&nbsp;॥</span>
            
         </div>
         <span xmlns="" class="pageinfo">[341]</span>
         
         <p xmlns="">न तावद्‌द्रव्यदेवतासंस्कारसंयोगेन यागविधिरुपपद्यते&nbsp;। कथम्&nbsp;।</p>
         
         <div xmlns="" class="lg">
            <span class="line">न द्रव्यस्य स्वरूपेण मन्त्राकाङ्क्षाऽवकल्पते&nbsp;।</span>
            <span class="line">न चान्यवाचिना तस्य संबन्धः संप्रतीयते&nbsp;॥</span>
            
         </div>
         
         <p xmlns="">नाष्टाकपालो भवतीत्येतावता कश्चित्पुरुषव्यापारो विधीयते योऽनुष्ठानाय स्मृतिकरणं मन्त्रमपेक्षेत&nbsp;।
            न च पुरोडाशभवनं पुरुषस्यानुष्ठेयं, प्रतिनियतकर्तृत्वात्क्रियाणाम्&nbsp;। नापि द्रव्यं,
            स्वरूपेण सिद्धात्मकत्वात् कर्तव्यं येन स्मर्येत&nbsp;। न च ‘अग्निर्मूर्धा’ इत्यादिभिर्द्रव्यं
            तद्‌व्यापारोवाऽभिधीयते येनाऽऽकाङ्क्षयाऽपि संबध्येरन्&nbsp;। अग्न्याद्यभिधायिनां न कश्चित्तैः
            संबन्धो विद्यते&nbsp;।
         </p>
         
         <div xmlns="" class="lg">
            <span class="line">न च यागो हविष्टवं वा पुरोडाशेऽवधारितम्&nbsp;।</span>
            <span class="line">येन स्याद्देवताकाङ्क्षा तन्मन्त्राणां च संगतिः&nbsp;॥</span>
            
         </div>
         
         <p xmlns="">यदि हि प्रथमं यागत्वमवधार्येत ततो देवताकाङ्क्षायां सत्यां देवतावाचिनो मन्त्राः संबध्येरन्,
            न तु तद्भवतिशब्देनोक्तम्&nbsp;। न च यागसंबन्धात्प्राक् पुरोडाशादीनां हविष्टवमवधार्यते&nbsp;।
            संबन्धिशब्दो ह्ययं न द्रव्यस्वरूपप्रयुक्तः&nbsp;। तदेव हि द्रव्यमयागसंबद्धं पयःप्रभृति
            न लोके हविःशब्दवाच्यं भवति&nbsp;। एतेन चतुरवत्तचोदनाकल्पितकर्मनामत्वं प्रत्युक्तम्&nbsp;। आघारादिषु
            तु क्रियात्मकत्वान्मन्त्राकाङ्क्षायां वचनविनियोगवशाच्च भवति मान्त्रवर्णिकदेवताकल्पना&nbsp;।
            सर्वजघन्यश्चायं देवताविधिः सर्वज्येष्ठे तद्धितदेताविधौ संभवति किमित्याश्रीयते&nbsp;। अन्यथानुपपत्तिमूलश्चासौ&nbsp;।
            न च तद्धिते संभवत्यन्यथानुपपत्तिः&nbsp;। तस्मादनेनैव कृते द्रव्यदेवतासंबन्धेऽर्थवादपुरःसरेण
            भवतिशब्देन विहिते विशेषार्थं क्रमेण मन्त्राम्नानम्&nbsp;। अगत्या चानेकार्थविधिरङ्गीक्रियते&nbsp;।
            <b>विधानार्थे तद्धितान्ते शब्द इति</b>—विधिप्रयोजनत्वाभिप्रायेण&nbsp;। सर्वं चैतत्तस्मादविभक्तं गम्यते&nbsp;। देवता तावत्प्रातिपदिकेनोक्ता
            तद्विशिष्टं द्रव्यं तद्धितेन संबन्धोऽपि तत्रैवार्थगृहीतस्तत्सामानाधिकरण्याच्चाशेषात्मीयोपसर्जनयुक्तमष्टाकपालपदं
            विशेषणत्वेन तत्रैवान्तर्गतम्&nbsp;। द्रव्यस्य चाऽऽग्नेयत्वेन भवनमभाव्यमानस्य न सिध्यतीति
            तदाक्षिप्ता भावनाऽपि तत्रैव&nbsp;। <span class="pageinfo">[342]</span>न च यागेन विनाऽऽग्नेयत्वं भावयितुं शक्यमिति पुरुषव्यापारविशेषोऽपि यागस्तदन्तर्गतः&nbsp;।
            ततश्च तद्धितान्तपदोपात्तविधिना सर्वमन्यदर्थादाक्षिप्यमाणं न वाक्यं भिनत्ति&nbsp;। भावनाविधिपूर्वकश्च
            सर्वत्र धात्वर्थकारकविधिर्भवतीत्यश्रूयमाणाऽपि सैव तावद्विशिष्टा विधीयते&nbsp;। ततो विशेषणान्यथानुपपत्त्या
            सर्वसंसर्गात्मकत्वाच्च तामेव संबन्धशब्देनाभिधत्ते, न त्वव्यापारात्मकत्वाद्‌द्रव्यदेवतासंबन्धः
            शक्यते विधातुम्&nbsp;। ‘अविभागत्’ इति—अर्थाक्षेपहेतुः&nbsp;। ‘न चेदन्येन’ इति—अन्यथानुपपत्तिशरणाभिधानम्&nbsp;॥
            ९&nbsp;॥
         </p>
          
         <span xmlns="" class="trailer">( इति आग्नेयाधिकरणम्&nbsp;॥ ६&nbsp;॥ )</span>
          
         
         
         <span xmlns="" class="pageinfo">[342]</span>
         
         
         <p xmlns="">नामधेयप्रस्तावेन द्रव्यनामसु निमित्तं प्रत्यधिकरणत्रयमारभ्यते&nbsp;। तुल्यहेतुत्वात्पुरोडाशोऽप्युगाहृतः&nbsp;।
            तत्र ‘शास्त्रस्था वा तन्निमित्तत्वात्’<a id="N150" href="#n150"><sup>150</sup></a> इति याज्ञिकानां संस्कृतेषुप्रयोगात्सा३र्वत्रिकत्वादविगीतत्वाच्च संस्कारनिमित्तता&nbsp;।
            तथा हि—
         </p>
         
         <div xmlns="" class="lg">
            <span class="line">पुरोडाशादिभिर्लोके व्यवहारो न दृश्यते&nbsp;।</span>
            <span class="line">तस्माद्यूपादिवद्वेदात्तेषां संस्कारहेतुता&nbsp;॥</span>
            
         </div>
         
         <p xmlns="">तन्नास्ति&nbsp;। कुतः&nbsp;।</p><span xmlns="" class="pageinfo">[343]</span>
         
         <div xmlns="" class="lg">
            <span class="line">एकदेशेऽपि यो दृष्टः शब्दो जातिनिबन्धनः&nbsp;।</span>
            <span class="line">तदत्यागान्न तस्यास्ति निमित्तान्तरकल्पना&nbsp;॥</span>
            
         </div>
         
         <p xmlns="">य एव लौकिकाः शब्दास्त एव वैदिकास्त एवामीषामर्था इति <a id="N151" href="#n151"><sup>151</sup></a>स्थितत्वाल्लोकप्रसिद्धिप्रतीक्षे वेदे यत्रैकदेशेऽपि जातिनिमित्तता लभ्यते न तत्र पुनर्निमित्तान्तरशक्तिकल्पना
            संभवति&nbsp;। संस्कृतेष्वपि जातेरनपगमात्तन्निमित्ततातिक्रमो न शक्यो वक्तुम्&nbsp;। अतश्च शास्त्रस्थैरप्यविरोधान्न
            बाधः&nbsp;। किं च&nbsp;।
         </p>
         
         <div xmlns="" class="lg">
            <span class="line">वेदेनापि च संस्कारात्प्रागेव च्छेदनादिकात्&nbsp;।</span>
            <span class="line">तद्विधौ जातिशब्दत्वमाश्रितं लोकसंमतम्&nbsp;॥</span>
            
         </div>
         
         <p xmlns="">तेन जातिमेते न व्यभिचरन्ति&nbsp;। ब्यभिचरन्ति तु संस्कारान्, अविहितत्वाल्लेकव्यवहारवेलायां
            संस्काराणामभावात्&nbsp;।
         </p>
         
         <div xmlns="" class="lg">
            <span class="line">न च यूपादितुल्यत्वमन्यथाऽप्युपपत्तितः&nbsp;।</span>
            <span class="line">लोकादलभ्यमानार्थास्ते ह्यगत्या तथाऽऽश्रिताः&nbsp;॥</span>
            
         </div>
         
         <p xmlns="">यदि हि च्छेदनविधिवेलायां बन्धनविधौ वा कश्चिल्लौकिकोऽर्थो लभ्येत ततः किमेवं व्यवस्थितवचनव्यक्तिविपर्ययेण
            कल्प्येत यच्छिद्यते स नूनं यूप इति&nbsp;। अस्ति च बर्हिरादेर्गतिस्तस्मादतुल्यता&nbsp;॥ १०&nbsp;॥
         </p>
          
         
         <span xmlns="" class="trailer">( इति बर्हिराज्याधिकरणम्&nbsp;॥ ७&nbsp;॥ )</span>
          
         
         
         <span xmlns="" class="pageinfo">[344]</span>
         
         
         <p xmlns="">ननु समुदायप्रसिद्धेः श्रुतिस्थानीयत्वाद्वाक्यस्थानीयावयवप्रसिद्धिर्दुर्बला स्यात्&nbsp;।
            तथा हि&nbsp;।
         </p>
         
         <div xmlns="" class="lg">
            <span class="line">अक्षरैरेव बुध्यन्ते समुदायप्रसिद्धिषु&nbsp;।</span>
            <span class="line">अर्थभागोपसंहारादितरा विप्रकृष्यते&nbsp;॥</span>
            
         </div>
         
         <p xmlns="">सत्यमेवमेतत्&nbsp;। अवश्यं त्ववयवानामपि स्वार्थे शक्तिराश्रयणीया तदनाश्रयणेऽवयवप्रसिद्धत्वाभावात्&nbsp;।
            तत्र च&nbsp;।
         </p>
         
         <div xmlns="" class="lg">
            <span class="line">असत्स्ववयवार्थेषु योऽन्यत्रार्थे प्रयुज्यते&nbsp;।</span>
            <span class="line">तत्रानन्यगतित्वेन समुदायः प्रसिध्यति&nbsp;॥</span>
            
         </div>
         
         <p xmlns="">लब्धात्मिका हि समुदायप्रसिद्धिरवयवप्रसिद्धिं बाधते तस्यास्त्वात्मलाभो यत्र प्रमाणान्तरेण
            पूर्वानुभूतावयवार्थरहितेऽर्थे शब्दप्रयोगो दृश्यते यथाऽश्वत्वकर्णत्वरहिते वृक्षेऽश्वकर्णशब्दस्य&nbsp;।
            न ह्यत्र पूर्वशक्त्यनुसारेण प्रतीतिरुपपद्यत इत्यर्थापत्त्या शक्त्यन्तरं कल्प्यते&nbsp;।
            ततश्चोभयसंभवेऽवयवार्थानुसंधानाद्विक्षिप्ताया अवयवप्रसिद्धेरक्षरश्रवणमात्रलभ्यत्वादियं
            बलीयसी भवति&nbsp;। अत्र पुनरप्सु प्रकर्षसेचनक्रियाकरणत्वसंभवादवयवशक्तिभिरेव वाक्यवत्प्रयोगोपपत्तेः
            शक्त्यन्तरे प्रमाणाभावात्समुदायप्रसिध्द्यभावः&nbsp;। तथा हि&nbsp;।
         </p>
         
         <div xmlns="" class="lg">
            <span class="line">भवेतां यदि वृक्षेषु वाजिकर्णौ कथंचन&nbsp;।</span>
            <span class="line">अदृष्टां समुदायस्य कः शक्तिं जातु कल्पयेत्&nbsp;॥</span>
            
         </div>
         
         <p xmlns="">तस्मान्नाप्सु समुदायप्रसिद्धिरिति द्रवद्रव्यमात्रसाधारणता&nbsp;। ननु संस्कारनिमित्तत्वेऽप्यप्सामानाधिकरण्यकृतत्वादीकारस्य
            घृतान्निवृत्तिः स्यात्&nbsp;। यदि हि प्रागीकारात्संस्कारनिमित्तताऽवगम्येत ततः स्त्रीप्रत्ययोऽयमाश्रयलिङ्गनिमित्त
            इत्यवधारणादन्यलिङ्गा-<span class="pageinfo">[345]</span>न्निवर्तेत&nbsp;। अयं पुनरन्यप्रयोगः संस्कारेष्वीकारान्त एवानवगतविभागो वेद्यादिवत्प्रयुक्त
            इत्यन्यादृशस्य वाचकत्वं नावधार्येत तस्मादीकारान्तः स्यात्&nbsp;। यौगिकत्वे तु प्रागीकाराद्योगो
            गम्यत इति स्त्रीप्रत्ययोऽयं निमित्ताभावादघृते न प्रयोक्ष्यते, चोदकप्राप्तं तु प्रातिपदिकमात्रं
            प्रयोक्तव्यम्&nbsp;। न च द्रव्येष्वर्थसमवायाद्विधिशब्दप्रयोगनियमो, यतः प्रोक्षणशब्दबाधेन
            जातिपक्षवद् घृतमित्येव प्रयोगः स्यात्&nbsp;॥ ११&nbsp;॥
         </p>
          
         <span xmlns="" class="trailer">( इति प्रोक्षण्यधिकरणम्&nbsp;॥ ८&nbsp;॥ )</span>
          
         
         
         <span xmlns="" class="pageinfo">[345]</span>
         
         
         <p xmlns="">निर्मन्थ्येऽपि पूर्वाधिकरणवंज्जातिसंस्कारनिमित्तपक्षावुद्भाव्यानन्तरेण यौगिकत्वंसाधनीयम्&nbsp;।</p>
         
         <div xmlns="" class="lg">
            <span class="line">वैद्युताश्माभिघातोत्थसूंर्यकान्तादिजन्मनाम्&nbsp;।</span>
            <span class="line">निवृत्तौ चरितार्थः सन् निर्मन्थ्योऽभिनवः कथम्&nbsp;।</span>
            
         </div>
         
         <p xmlns=""><a id="N152" href="#n152"><sup>152</sup></a>‘<b>लोके कर्मांर्थलक्षणम्</b>’ इत्यशब्दार्थेनापि व्यवहाराद्भवेदचिरनिर्दग्धघृतप्रतीतिः&nbsp;। सर्वघृतानां च नवनीतविकारत्वात्पुनः
            श्रुतेरचिरनिर्दग्धनवनीतार्थता स्यात्&nbsp;। इह तु शब्दप्रमाणकेऽन्यक्रियाजनितनिवृत्तमात्रचरितार्थो
            निर्मन्थ्यशब्दाश्चिरविशेषोपादानासमर्थः कथमचिरनिर्मथितविषयः कल्प्यते&nbsp;। नह्यत्राचिरत्वमपि
            योगेऽन्तर्गतं, क्रियायोगमात्रनिमित्तत्वात्&nbsp;। तस्मादसदेतत्&nbsp;। नैष दोषः&nbsp;।
         </p>
         
         <div xmlns="" class="lg">
            <span class="line">पाकेनाग्नेरुपात्तत्वाद्विशेषणपरा श्रुतिः&nbsp;।</span>
            <span class="line">तच्च पाकाङ्गभूतत्वात्तद्देशादौ करिष्यते&nbsp;॥</span>
            
         </div>
         
         <p xmlns="">यथैव लोहितोष्णीषादिविधिषु विशेष्याणां प्राप्तत्वाद्विशेषणपरत्वमेवमिहापि विशेष्यानुवादेन
            विशेषणभूता क्रियैव पाकाङ्गत्वेन विधीयते&nbsp;। अङ्गानां च प्रधानेनैकदेशकालकर्तृत्वं वक्ष्यते<a id="N153" href="#n153"><sup>153</sup></a>&nbsp;। तेनाचिरनिर्मथितेनादूरनिर्मथितेनानन्यकर्तृनिर्मथितेनेति वक्तव्ये प्रदर्शनार्थमचिरग्रहणम्&nbsp;॥
            १२&nbsp;॥
         </p>
          
         <span xmlns="" class="trailer">( इति निर्मन्थ्याधिकरणम्&nbsp;॥ ९&nbsp;॥ )</span>
         
          
         
         
         <span xmlns="" class="pageinfo">[346]</span>
         
         
         <p xmlns="">तद्धितोपात्तत्वान्मत्वर्थम्य न लक्षणा&nbsp;। न चानेकार्थविधिर्येन वाक्यं भिद्येत&nbsp;। न च
            समस्तेषु कर्मसु तत्प्रख्यानशास्त्रसद्भावः&nbsp;। न् च यथाऽग्निहोत्रे समासोऽनभिव्यक्तस्तथाऽत्र
            तद्धितः&nbsp;। सर्वत्र ह्येवंरूपा एव देवताविधयो भवन्ति&nbsp;। न च श्येनयागवद्विश्वैर्देवैः कस्यचिद्वयपदेशः&nbsp;।
            न च फलपदाश्रवणाद्वाजपेयवद्वैरूप्यं यज्ञेः, शक्यते हि केवलयज्यनुवादेन देवता विधातुमित्यारम्भः&nbsp;।
            सर्वत्र च नामचिन्तानुसारान्न बर्हिराज्यादिविचारेण व्यवधानम्&nbsp;। अथ वा नामधेयान्यपि यौगिकानि
            निर्मन्थ्यादिष्वप्राप्तार्थत्वाद्विधिफलानि दृष्टानि वैश्वदेवशब्दोऽपि तथाऽस्त्वित्यनन्तरं
            संबन्धः&nbsp;। तत्र विकल्प इति गुणविधेः फलेन प्रतिज्ञानम्&nbsp;। एवं हि शङ्क्यते&nbsp;। यद्ययं गुणविधिर्न
            तर्हि कर्म विधीयते&nbsp;। न चापि दूरस्थमनुवदितुं शक्यते तत्र प्रकृताग्नेयादिकर्मानुवादेनाशक्यं
            देवताविधानमुत्पत्तिवाक्यशिष्टदेवतान्तरावरोधादत आह—विकल्पस्ताभिः सह भविष्यति&nbsp;। न चाद्यापि
            सूत्रकारभाष्यकाराभ्यामौत्पत्तिकबलीयस्त्वं क्वचिद्दर्शितमिति तुल्यबलत्वं मन्यते&nbsp;। किं
            च&nbsp;।
         </p>
         
         <div xmlns="" class="lg">
            <span class="line">न समस्तानुवादस्य किंचिदस्ति प्रयोजनम्&nbsp;।</span>
            <span class="line">विश्वे देवा न च प्राप्ताः प्रत्येकं संहतेषु वा&nbsp;॥</span>
            
         </div>
         
         <p xmlns="">यदि हि गुणं न विदध्यात्ततः समस्तमेव वाक्यमनर्थकं स्यात्&nbsp;। विश्वेदेवसंबन्धश्च न प्रकृतानां
            प्रत्येकमस्ति, न समुदाये येनानूद्येत&nbsp;। न चाऽऽमिक्षायागस्य केवलस्य यजिना ग्रहणम्&nbsp;।
            न च वैश्वदेवशब्दस्तद्विषयत्वेनेष्यते&nbsp;। तस्मात्सप्तसु यागेषु गुणविधिः&nbsp;। तत्रैतत्स्यात्&nbsp;।
            एक एव शब्दः सप्तसु विधिरामिक्षायां चानुवाद इति विप्रतिषिध्येत&nbsp;। तन्न&nbsp;।
         </p>
         
         <div xmlns="" class="lg">
            <span class="line">प्रकृतत्वाविशेषेऽपि यत्र प्राप्तिर्न विद्यते&nbsp;।</span>
            <span class="line">विधेस्तत्रोपसंहारान्न वैरूप्यं भविप्यति&nbsp;॥ १३&nbsp;॥</span>
            
         </div>
          
         
         
         <span xmlns="" class="pageinfo">[347]</span>
         
         <p xmlns="">अत्रोच्यते&nbsp;। नायं प्रकृतेषु गुणविधिरुपपद्यते&nbsp;। कथम्&nbsp;।</p>
         
         <div xmlns="" class="lg">
            <span class="line">गुणान्तरावरुद्धत्वान्नावकाश्यो गुणोऽपरः&nbsp;।</span>
            <span class="line">विकल्पोऽपि न वैषम्यात्तस्मान्नामैव युज्यते&nbsp;॥</span>
            
         </div>
         
         <p xmlns="">अग्न्यादयो ह्युत्पत्तिवाक्ये तद्धितश्रुत्याऽष्टाकपालादीनां देवता, विश्वेदेवा वाक्येन&nbsp;।
            नन्वत्राप्यष्टाकपालादिसंबन्धाद्वाक्यमेव&nbsp;। न&nbsp;। तद्धितेन द्रव्यविशेषस्य कृते देवतासंबन्धे
            वाक्येन विशेषणविशेष्यभावमात्रकरणात्&nbsp;। वैश्वदेवशब्देऽपि तथेति चेत्&nbsp;। न&nbsp;। यागलक्षितद्रव्यसंबन्धकल्पनाविप्रकर्षात्&nbsp;।
            न तावद्वैश्वदेवेनेति प्रकृतमप्रकृतं वा द्रव्यं देवतासंबन्धि श्रूयते&nbsp;। तत्र यजेतेति
            सामानाधिकरण्यादेवं तावद्विज्ञायते वैश्वदेवेन यागेनेति&nbsp;। ततश्चान्यथा यागसंबन्धानुपपत्त्या
            तत्साधनं द्रव्यं लक्षणया देवता स्कन्दति&nbsp;। वाक्येन च यागमात्रसंबन्धे सति प्रकरणादिदं
            कल्पनीयं तेनैवाऽऽग्नेयादिना यागेन वैश्वदेवेन यजेत नान्येनेति&nbsp;। न त्वग्न्यादिविधौ काचिल्लक्षणापेक्षा
            प्रकरणापेक्षा वेति वैषम्यम्&nbsp;। <b>नहि प्रकरणं द्रव्यस्येति</b>&nbsp;। यदा द्रव्यस्याग्न्यादिसंबन्धो विधीयते न तदा प्रकरणापेक्षेत्यर्थः&nbsp;। अथ वा यद्‌द्रव्यस्य
            प्रकरणं न तद्वैश्वदेववाक्येनाऽऽश्रितम्&nbsp;। भाष्ये तु द्रव्यशब्दो वस्तुवाची&nbsp;। न हि श्रौतस्याग्न्यादिद्रव्यस्य
            देवताभूतस्य प्रकरणं बाधकं, वैयधिकरण्यं वा, द्रव्यस्य यत्संबन्धित्वेन श्रुतमग्न्यादि
            तस्य प्रकरणं न बाधकमिति&nbsp;। प्रकृतयज्ञिबुद्धेश्च न दूरस्थानुवादेन गुणविधिर्विशिष्टापूर्वकर्मविधानं
            वा&nbsp;। विप्रकीर्णयागैकीकरणाच्च समुदायानुवादोऽर्थवान्&nbsp;। न हि ‘वसन्ते वैश्वदेवेन’ ‘प्राचीनप्रवणे
            वैश्वदेवेन’ इत्यादि विधानं परस्परसहितानामष्टानां हविषां समुदायपदादृतेऽवकल्पते&nbsp;। तस्मादेकदेशस्थैरपि
            विश्वैर्देवैरुपलक्षितानां छत्रिन्यायेन तत्प्रख्यतयैव सर्वेषां नामधेयत्वम्&nbsp;॥ १४&nbsp;॥
         </p>
          
         
         
         
         <div xmlns="" class="lg">
            <span class="line">वैश्वदेवमुपादाय देवता नोपदिश्यते&nbsp;।</span>
            <span class="line">सह विध्यनुवादौ हि नैकः शब्दः समश्नुते&nbsp;॥</span>
            
         </div>
         <span xmlns="" class="pageinfo">[348]</span>
         
         <p xmlns="">अथ वा यदुक्तं निर्मन्थ्यादिवन्नामैव सद्गुणमपि विधास्यतीति&nbsp;। तत्राभिधीयते&nbsp;। मिथश्च
            नामगुणविध्यर्थयोरसंबन्धः&nbsp;। निर्मन्थ्यस्तु गुणविधिरिति&nbsp;॥ १५&nbsp;॥
         </p>
          
         
         
         
         <p xmlns="">पूर्वेणैकसूत्रमपि संभवति&nbsp;। मिथः सह प्रदाने क्रियमाणे त्रिंशत्संपत्त्यभावादनर्थसंबन्धः
            स्यात्&nbsp;। कुतः&nbsp;।
         </p>
         
         <div xmlns="" class="lg">
            <span class="line">हविषो गुणभूतत्वान्न कर्मावृत्तिहेतुता&nbsp;।</span>
            <span class="line">देवतैक्यात्सह त्यागो लाघवाद्धि प्रसज्यते&nbsp;॥</span>
            
         </div>
         
         <p xmlns="">तेन सकृत्त्यागः कर्तव्य इति सत्यां सहप्रदानशक्तौ नाऽऽवृत्तिर्युक्ता&nbsp;। संप्रतिपन्नदेवतात्वाच्च
            सहप्रदानमविरुद्धं शक्यं कर्तुं ततश्च त्रिंशत्त्वविरोधः&nbsp;। त्रिंशत्पूरणं च केषांचिदेवं,
            नव प्रयाजाः, नवानुयाजाः, द्वावाघारौ, द्वावाज्यभागौ, अष्टौ प्रधानाहुतय इति&nbsp;। अपरेषां
            तु स्विष्टकृद्वाजिनेज्याग्रहणादाघारौ न गणितौ&nbsp;। सर्वथा तु प्रधानाहुतिभेददर्शनसिद्धिः&nbsp;॥
            १६&nbsp;॥
         </p>
          
         <span xmlns="" class="trailer">(&nbsp;॥ इति वैश्वदेवाधिकरणम्&nbsp;॥ १०&nbsp;॥ )</span>
          
         
         
         <span xmlns="" class="pageinfo">[348]</span>
         
         
         <p xmlns="">गुणविधिनामधेयविचारे पर्यवसितेऽधुना केवलगुणविधित्वमेवास्ति न वेति विचार्यते&nbsp;। अथ वाऽष्टाकपालत्वस्य
            वैश्वानरसामानाधिकरण्याद्‌द्वादशत्वान्तर्गतस्तत्प्रख्यत्वेन नामधेयत्वमाशङ्क्य गुणविधिः
            प्रसिद्धयादिभिः प्रकृतयजिबुद्धेस्तत्प्रख्यत्वाभावाच्च समर्थनीय-<span class="pageinfo">[349]</span>स्तमपि निराकृत्यार्थवादता पूर्वसिद्धैवोपसंहरिष्यते&nbsp;। तत्र पूर्ववतां विधानेनार्थवत्त्वमपू-
            र्वाणां नामधेयत्वावधारणात् ‘यदुत्पत्तावपूर्वम्’<a id="N154" href="#n154"><sup>154</sup></a> इति&nbsp;। तस्माद्गुणविधयोऽष्टत्वादयइति केचित्&nbsp;। तदयुक्तम्&nbsp;। न ह्यपूर्वत्वान्नामधेयत्वं
            सिद्धम्&nbsp;। अपूत्वाद्धि यथैव लौकिकार्थापरिज्ञानान्न गुणविधित्वमेवं वैदिककर्माभिधायित्वं
            सुतरामप्रसिद्धामिति नामधेयत्वमपि न स्यात्&nbsp;। सत्येव च सर्वत्र लौकिकेऽर्थे समभिव्याहारादिभिर्नामधेयतोक्ता&nbsp;।
            तस्माद्यथाभाष्यमेव सूत्रार्थः&nbsp;।
         </p>
         
         <div xmlns="" class="lg">
            <span class="line">पूर्वज्ञातार्थवाचित्वे नामधेयार्थवादने&nbsp;।</span>
            <span class="line">अप्राप्तत्वादिहैते स्युर्वैश्वदेवविकल्पवत्&nbsp;॥</span>
            
         </div>
         
         <p xmlns="">यदि हि वैश्वानरयागेऽष्टत्वादयः कुतश्चित्प्राप्ता भवेयुस्ततः संवादद्वारेण नामधेयत्वमर्थवादता
            वा स्यान्न तु प्राप्तिरस्ति केवलद्वादशत्वविधानात्&nbsp;। तथा हि&nbsp;।
         </p>
         
         <div xmlns="" class="lg">
            <span class="line">यद्यप्यर्थात्मनाऽस्त्येव महासंख्यास्ववान्तरा&nbsp;।</span>
            <span class="line">अपरिच्छेदकत्वात्तु नासौ कर्मविशेषणम्&nbsp;॥</span>
            
         </div>
         
         <p xmlns="">न हि सत्तामात्रेण संख्या व्याप्रियते किं तर्हि संख्येयपरिच्छेदेन&nbsp;। द्वादशत्वेन च कपालेषु
            परिच्छिद्यमानेषु नाष्टत्वादीनां परिच्छेदकत्वमित्यविद्यमानता&nbsp;। यद्यपि च यथाकथंचिदस्तित्वमाश्रीयते
            तथाऽप्येतावन्मात्रं भवेदष्टौ भवन्तीति न तु यदष्टाकपाल इति&nbsp;। संस्कृततद्धितो ह्येषः,
            तद्धितार्थनिमित्तश्च समासस्तौ च सति समार्थ्ये भवतः&nbsp;। सामर्थ्यं चान्यनिरपेक्षत्वे भवति&nbsp;।
            सापेक्षाश्च द्वादशत्वेनाष्टत्वादय इति न द्वादशकपालोऽष्टाकपालादिशब्दाभिधानीयकं लभते&nbsp;।
            तेन स्वरूपसंकीर्तनस्यासत्त्वात्प्ररोचनमसंबद्धतरमापद्येत&nbsp;। न च द्वादशत्वविलक्षणोऽष्टत्वादेः
            कर्मोपयोगः संभवति, संख्यात्वात्&nbsp;। यद्यपि चाष्टत्वस्तुत्या द्वादशत्वं स्तूयते न त्वष्टाकपालस्तुत्या
            द्वादशकपालस्य स्तुतिः&nbsp;। विशेषणविशेष्ययोरत्यन्तभेदात्&nbsp;। अपि चास्त्येव द्वादशत्वस्याऽऽत्मीया
            स्तुतिः ‘र्जगत्यैवास्मिन्’ इति&nbsp;। तस्माद्‌द्वादशत्वेन सह विकल्पमाना गुणविधय एवैतेऽपि&nbsp;।
            सर्वं चेदं वैकल्पिकानेकसंख्याविशिष्टवैश्वानरविधानादेकमेवोत्पत्तिवाक्यमिति न बलाबले
            विशेषः&nbsp;। तस्मा-<span class="pageinfo">[350]</span><b>त्सामर्थ्यमिति</b> च पूर्वप्रकृतयोग्यापेक्षत्वाद्वैश्वदेवपूर्वपक्षातिदेशः&nbsp;। तदीयं हि सामर्थ्यमस्मिन्समाम्नायेऽस्ति,
            न च तदुक्तः परिहारः&nbsp;। तस्माद्विधानार्था इति&nbsp;॥ १७&nbsp;॥
         </p>
          
         
         
         
         <div xmlns="" class="lg">
            <span class="line">प्रकृताप्रकृते षागे तथा द्रव्येऽपि वा गुणः&nbsp;।</span>
            <span class="line">द्रव्यं गुणवदेवं च न कथंचिद्विधीयते&nbsp;॥</span></div>
         
         <p xmlns="">प्रकृते तावद्वादशत्वावरोधान्नाष्टत्वादयो विधीयन्ते&nbsp;। न च दूरस्थे, तदुपादानशब्दाभावात्&nbsp;।
            न च कर्मान्तरं केवलाष्टत्वादिगुणकं संभवति&nbsp;। द्रव्यदेवतासंयोगप्रत्यक्षयागाश्रवणात्&nbsp;।
            एतेन पुरोडाशे संख्याविधिस्त्रेधाऽपि प्रत्युक्तः&nbsp;। तथाऽष्टाकपालादि पुरोडाशविधानम्&nbsp;।
            न हि द्वादशकपालपुराडाशावरुद्धो यागः पुरोडाशान्तरं गृह्णाति&nbsp;। नाप्यननूदिते कर्मणि स्वशब्देनाप्रकृते
            पुरोडाशविधानं फलतत्साधनासंबद्धं क्वचिदुपयुज्यते&nbsp;। नाप्यव्यापारात्मकत्वाद्‌द्रव्यं
            विधातुं शक्यते&nbsp;। अत एव विश्वजिदादिवदपि नाध्याहारेण फलं कल्प्यते&nbsp;।
         </p>
         
         <div xmlns="" class="lg">
            <span class="line">वैश्वानरपदं नापि यागायान्नानुषज्यते&nbsp;।</span>
            <span class="line">विभक्त्यन्तरयोगित्वान्न चर्तेऽस्मादनर्थकम्&nbsp;॥</span>
            
         </div>
         
         <p xmlns="">स्यादेतत्&nbsp;। वैश्वानरपदानुषङ्गादष्टाकपालादिद्रव्यदेवतासंबन्धविधेर्यागान्तरसिद्धिरिति&nbsp;।
            तन्नास्ति&nbsp;। प्रथमान्तेषु द्वितीयान्ताननुषङ्गात्&nbsp;। न च विभक्तिविपरिणामः&nbsp;। अन्यथाऽप्युपपद्यमानत्वात्&nbsp;।
            यदि ह्यनुषङ्गविपरिणामावन्तरेणाष्टत्वादिश्रवणमनर्थकं स्यात्ततः किं वा न क्रियेत, तत्तु
            स्तुत्यर्थत्वेनोपपन्नतरत्वान्नानर्थकम्&nbsp;। तदा चानुवादत्वाद्विपरिणतविभक्तिसंबन्धेऽप्यदोषः&nbsp;।
            तस्मान्न पुरोडाशविधानम्&nbsp;। न च द्वादशकपालेऽष्टाकपालादयः पुरोडाशाः स्वात्मभिर्विभक्ता
            बिद्यन्ते&nbsp;। अष्टत्वादिमात्रविशेषदर्शनात्&nbsp;। ते चाष्टत्वादयो न यागे नापि पुरोडाशे विधीयन्त
            इत्युक्तम्&nbsp;। न चाष्टत्वादीनां द्वादशकपालेनैकवाक्यता तवोपपद्यते&nbsp;। नानाविधेयप्रयोजनवशेनार्थैकत्वाभावात्&nbsp;।
            न च नानाविधानां विभज्यमानानां <span class="pageinfo">[351]</span>साकाङ्क्षत्वं विद्यते&nbsp;। यदि चैकं वाक्यं भवेत्ततः सर्वविशिष्टैकभावनाविधानान्न विकल्पः
            स्यात्&nbsp;। अष्टत्वादीनां च गुणत्वान्न प्रत्येकं वाक्यपरिसमाप्त्या पृथगनुष्ठानोपपत्तिः&nbsp;।
            न च संख्यानां समुच्चयः संभवति&nbsp;। संख्यान्तरोपजननेन सर्वभावप्रसङ्गात्&nbsp;। संख्यान्तरानुपजननसमुच्चयस्तु
            द्वादशत्वेऽष्टत्वाद्यन्तर्भावात्&nbsp;। तथाभूतानां च द्वादशत्वविधिनैव प्राप्तेरनुवादत्वापत्तिः&nbsp;।
            तेनैतैर्भिन्नैर्वाक्यैः स्वतन्त्रा विधीयन्त इत्यवश्यं भवताऽभ्युपगन्तव्यम्&nbsp;। ततश्च
            द्वादशत्वमुत्पत्तिवाक्यशिष्टमितराणि तु वाक्यान्तरैः प्रकरणापेक्षैर्दुर्बलानि सन्ति
            न संबन्ध्यन्ते&nbsp;। एवं तावद्वैश्वानरयागो बलवत्तरगुणावरोधान्नाष्टत्वादीन्प्रतीच्छति&nbsp;।
            अपि चाष्टत्वादयोऽपि नैवातिसोढास्तेऽपि हि पुरोडाशेनैकवाक्यभूतत्वान्नैव वैश्वानरयागस्य
            प्राप्नुवन्ति&nbsp;। तत्प्रकरणं बाधित्वा न तस्य भविष्यन्ति&nbsp;। तथा चातद्गुणाः केवलपुरोडाशसंबन्धे
            प्रयोगे स्युरनर्थकाः&nbsp;। <b>न हि तं</b>—पुरोडाशं प्रत्यर्थवत्ताऽस्ति&nbsp;। अथ वा कथमतद्गुणा इत्यत आह—<b>न हि तं</b>—यागमन्यावरुद्धं प्रत्यर्थवत्ताऽस्तीति&nbsp;॥ १८&nbsp;॥
         </p>
          
         
         
         
         <div xmlns="" class="lg">
            <span class="line">अष्टत्वाद्यविधानत्वाद्वयर्थ्येयं तत्प्ररोचना&nbsp;॥ १९&nbsp;॥</span>
            
         </div>
          
         
         
         
         <div xmlns="" class="lg">
            <span class="line">तस्मादवयवद्वारं द्वादशत्वं प्ररोच्यते&nbsp;॥</span>
            
         </div>
         
         <p xmlns="">यद्विधेयमवधार्यते तदेव स्तोतव्यं द्वादशत्वं चात्र विधेयं तस्माद्यथाकथंचित्तदेव स्तोतव्यम्&nbsp;।
            तत्सामीप्याच्च शक्नुवन्त्यष्टादिशब्दास्तदेकदेशप्रतीतिं कर्तुम्&nbsp;। एकदेशस्तुतिद्वारेण
            चैकदेशी स्तुतो भवति&nbsp;। तेनैतदुक्तं भवति, ईदृशोऽयं द्वादशकपालो महाभागो यस्मिन् क्रियमाणेऽष्टाकपालादयोऽपि
            संभाविता भवन्ति ते चाष्टत्वादयो ब्रह्मवर्चसादिसिद्धिप्रशस्तास्तस्मात्प्रशस्तोऽयमिति&nbsp;।
            यत्त्वस्त्येव द्वादशत्वस्यान्या स्तुतिरिति&nbsp;। नैष दोषः&nbsp;। कुतः&nbsp;।
         </p>
         
         <div xmlns="" class="lg">
            <span class="line">स्तुतेरपरिमाणत्वाद्यावती हि प्रतीयते&nbsp;।</span>
            <span class="line">तां सर्वामैकरूप्येण विध्युद्देशः प्रतीच्छति&nbsp;॥</span>
            
         </div>
         <span xmlns="" class="pageinfo">[352]</span> 
         
         <p xmlns="">सर्वत्र ह्यल्पैर्बहुभिर्वाऽक्षरैः स्तुतयो दृश्यन्ते, श्रोतृप्रकारानेकत्वाच्च क्वचित्काश्चिदर्थवत्यो
            भवन्ति&nbsp;। यथैव केषांचिद्विध्युद्देशमात्रेण प्रवृत्तौ सिध्यन्त्यामन्यार्था स्तुतिराश्रीयते
            तथैवाल्पस्तुत्युपपन्नेऽपि कार्ये महास्तुत्याश्रयणमिति&nbsp;॥ २०&nbsp;॥
         </p>
          
         
         
         
         <div xmlns="" class="lg">
            <span class="line">जनकत्वेन पूतादेरष्टत्वादीनि कारणम्&nbsp;।</span>
            <span class="line">तेषां कारयितृत्वाद्वा पूतादेः कारणभिधा&nbsp;॥</span>
            
         </div>
         
         <p xmlns="">यदुक्तं द्वादशत्वावरोधादनर्थकमष्टत्वादिविधानं स्तवनं चेति&nbsp;। तन्नानर्थकम्&nbsp;। नित्यं
            हि द्वादशकपालता&nbsp;। यस्तु गुणफलानि ब्रह्मवर्चसादीनि प्रार्थयते तस्याष्टत्वादीनि द्वादशत्वोपमर्देन
            निवेक्ष्यन्ते&nbsp;। तथा हि—
         </p>
         
         <div xmlns="" class="lg">
            <span class="line">पुरुषार्थसमासत्तेः काम्यं नित्यस्य बाधकम्&nbsp;।</span>
            <span class="line">विशेषतश्च सामान्ये पूर्वप्राप्ते प्रवर्तनात्&nbsp;॥</span>
            
         </div>
         
         <p xmlns="">पुरुषार्थसिद्धयर्थो हि सर्वः प्रयास इति तत्प्रत्यासन्नं वस्तु बलीयो भवति&nbsp;। दूरे च
            द्वादशत्वं पुरुषार्थस्य तत्साधनयागद्रव्यसंस्कारार्थकपालपरिच्छेदात्&nbsp;। अष्टत्वादयस्तु
            तदाश्रिताः सन्तः साक्षाद् ब्रह्मवर्चसादि साधयन्तीति प्रत्यासत्तेर्बलीयांसो भवन्ति&nbsp;।
            तस्मादर्थवन्त इति&nbsp;। ननु च—
         </p>
         
         <div xmlns="" class="lg">
            <span class="line">ब्रह्मवर्चसयोगादि फलत्वेन यदीष्यते&nbsp;।</span>
            <span class="line">स्तुत्यभावाद्विधिः केन वर्तमानापदेशिनाम्&nbsp;॥</span>
            
         </div>
         
         <p xmlns="">तत्र केचिदाहुः&nbsp;।औदुम्बराधिकरणपूर्वपक्षन्यायेनात्र प्रत्यवस्थानमिति&nbsp;। तन्न युक्तम्&nbsp;।
            तत्रैव दत्तोत्तरत्वात्&nbsp;। अतोऽयमभिप्रायः&nbsp;। ‘पूत एव स तेजस्वी’ इत्यादिना फलमुच्यते&nbsp;।
            ‘गायत्र्यैवैनम्’ इत्यादिस्तुतेः प्रात्यात्मिको विधिः&nbsp;। ‘यदष्टाकपाल’ इत्यादिभिः सार्थवादकैः
            प्रत्येकं विहितानां यथासंख्येन पूत एवेत्यादिभिः फलसंबन्धः क्रियते&nbsp;॥ २१&nbsp;॥
         </p>
          
         
         
         <span xmlns="" class="pageinfo">[353]</span> 
         
         <div xmlns="" class="lg">
            <span class="line">वाक्यानि यावदर्थं स्युर्गुणेभ्यः फलकल्पने&nbsp;।</span>
            <span class="line">एकोपक्रमसंहारादेकं चेदं प्रतीयते&nbsp;॥</span>
            
         </div>
         
         <p xmlns="">पुत्रे जाते द्वादशकपालमिति यदेवोपक्रान्तं तदेवाष्टत्वादीनामन्ते ‘यद्‌द्वादशकपालो भवति’
            इति ‘यस्मिञ् जात एताम्’ इति चोपसंह्रियमाणं पश्यामः&nbsp;। तावति च नाष्टत्वादयः पृथग् भवितुं
            लभन्ते तदेकवाक्यता च न स्तुत्या विनोपपद्यते&nbsp;। अर्थान्तरपरतायामानर्थक्यात्&nbsp;। यदि हि
            कर्तृसंबन्धीन्येतानि भवेयुस्ततस्तस्य कारणानि प्रयोजकानि स्युः&nbsp;। वैश्वानरसंबन्धीनि
            त्वेतानि&nbsp;। तस्माद्गुणार्थोऽन्यासंभवादिति स्तुत्यर्थो विधीयते&nbsp;। पूत एव स इत्येवमादीनां
            च तच्छब्दयुक्तानां यस्मिञ् जात इत्यनेनापेक्षितत्वान्न पूर्वैः सह फलत्वेन संबन्धः&nbsp;।
            न चात्रानुपयोगो येन बलादांच्छिद्य नीयेरन्&nbsp;। न चाष्टत्वादिब्रह्मवर्चसादीनामेभिर्विभागेन
            संबन्धः&nbsp;। यत्र तु विभागो ‘गायत्र्यैवैनम्’ इत्यादौ तत्र स्तुतित्वमभ्युपगतमेव&nbsp;। अतो
            या नाम पूत इत्येवमादीनां फलकल्पना सा यागमेव प्रति नाष्टत्वादीन्&nbsp;। प्रथमोपनिपाते तु
            यागस्यापि स्तुतिरेव&nbsp;। एवं कामकाररहितत्वेन फलविध्यसरूपत्वात्&nbsp;। एतैरेव स्तूयमाने यदष्टाकपाल
            इत्यादीनामुपप-<span class="pageinfo">[354]</span>त्त्यर्थता&nbsp;। तस्मान्न गुणविधय इति सिद्धम्&nbsp;॥ २२&nbsp;॥
         </p>
          
         
         <span xmlns="" class="trailer">(इति वैश्वानरेष्टयधिकरणम्&nbsp;॥ ११&nbsp;॥)</span>
          
         
         
         <span xmlns="" class="pageinfo">[354]</span>
         
         
         <p xmlns=""><b>तत्सिद्धिः</b>&nbsp;। अर्थवादप्रसङ्गात्तदुपकारिगुणवादविधितल्लक्षणं तत्र नोक्तमिदानीमभिधीयते&nbsp;। ननु च तत्रैव
            ‘रूपात्प्रायाद्’<a id="N155" href="#n155"><sup>155</sup></a> ‘दूरभूयस्त्वात्’<a id="N156" href="#n156"><sup>156</sup></a> इति निमित्तं कथितम्&nbsp;। सत्यं कथितम्, न तु लक्षणत्वेन&nbsp;। कथं तर्हि, इह सिद्धं तत्रोदाहृतार्थवादलक्ष्यविषयव्यवहारार्थं
            नीतम्&nbsp;। अत्र तु सर्वगौणवृत्तीनां लक्षणमुच्यते&nbsp;। ननु च सहचरणस्थानादीन्यन्यान्यप्यक्षपादप्रभृतिभिर्गौणनिमित्तान्युक्तानि&nbsp;।
            लोके च दृश्यते यष्टीः प्रवेशय, मञ्चाः क्रोशन्ति, अश्वसहस्त्रेणामुको राजा जित इति&nbsp;।
            तान्युपसंहर्तव्यानि&nbsp;। लिङ्गसमवायेनैवोपसंहृतानीति के चित्&nbsp;। छत्रिसमवेतेतरप्रत्ययवद्धि
            यष्टिसहचरितादिप्रत्ययो भवति&nbsp;। अथ वा गौण्या वृत्तेरिह निमित्तमभिधीयते न लक्षणायाः&nbsp;।
            किं चानयोर्भेदोऽप्यस्ति&nbsp;। बाढमस्ति&nbsp;। कुतः—
         </p>
         
         <div xmlns="" class="lg">
            <span class="line">अभिधेयाविनाभूते प्रवृत्तिर्लक्षणेष्यते&nbsp;।</span>
            <span class="line">लक्ष्यमाणगुणैर्योगाद्वृत्तेरिष्टा तु गौणता&nbsp;॥</span>
            
         </div>
         
         <p xmlns="">तत्र यथैवाऽऽकृतिवचनः शब्दस्तत्सहचरितां व्यक्तिं लक्षयति तथैव यष्टिमञ्चाश्वादयस्तत्संबद्धपुरुषलक्षणार्था
            भवन्ति&nbsp;। अग्निर्माणवक इति तु नाग्नित्वाविनाभावेन माणवकः प्रतीयते&nbsp;। किं तर्हि—
         </p>
         
         <div xmlns="" class="lg">
            <span class="line">वह्‌नित्वलक्षितादर्थाद्यत्पैङ्गल्यादि गम्यते&nbsp;।</span>
            <span class="line">तेन माणवके बुद्धिः सादृश्यादुपजायते&nbsp;॥</span>
            
         </div>
         
         <p xmlns="">सर्वत्र च तत्सिद्धिकरादावियमेव प्रस्तरप्रभृतौ यजमानादिशब्दानां वृत्तिरिति त उदाहृताः&nbsp;।
            अत्रापि च सामानाधिकरण्यादेकतरस्य नामधेयत्वं, निमित्ताभावादनेकशक्तिकल्पनाभयाच्च तदनुपपत्त्या
            कार्यलक्षणाद्वारं प्रयोजनवत्तरत्वेन गुणविधित्वं, अशक्तेर्वा तदसंभवादर्थवादत्वमिति
            त्रय एव पक्षाः&nbsp;। तत्र गुणविधिवादी मन्यते&nbsp;। न का-<span class="pageinfo">[355]</span>चित्प्रस्तरयजमानयोरितरेतरसमभिव्याहारेण स्तुतिः प्रतीयते&nbsp;। न च स्तोतुमपि परशब्दः परत्र
            वर्तते&nbsp;। न च प्रवृत्तिनिमित्तमस्ति&nbsp;। न च प्रवृत्तस्य प्रयोजनमन्यत्कार्यलक्षणातः&nbsp;।
            तस्मात् ‘यो होता सोऽध्वर्युः’ इत्यादिवदन्यतरः कार्यलक्षणार्थः&nbsp;। तत्रापि ‘मुख्यं वा
            पूर्वचोदनात्’<a id="N157" href="#n157"><sup>157</sup></a> इति यजमानशब्दः स्वार्थवृत्तः प्रस्तरशब्दः स्त्रुग्धारणादिकार्यलक्षणार्थ इति गुणविधिः&nbsp;।
            अत्रोच्यते—
         </p>
         
         <div xmlns="" class="lg">
            <span class="line">न तावत्कार्ययोगित्वमेकस्याप्युपपद्यते&nbsp;।</span>
            <span class="line">विरोधाद्यजमानस्य प्रस्तरादेरचोदना&nbsp;॥</span>
            
         </div>
         
         <p xmlns="">एककपालवत् ‘सूत्रवाकेन प्रस्तरं प्रहरति’ इति यजमाने प्रह्रियमाणे सर्वतन्त्रविलोपप्रसङ्गः&nbsp;।
            तस्मादेकवाक्यगतोत्तरसादनसर्वहोमविधिस्तुत्यर्थः संवादः&nbsp;। कथं पुनः पर-<span class="pageinfo">[356]</span>शब्दस्य परत्र सामानाधिकरण्यम्&nbsp;। <a id="N158" href="#n158"><sup>158</sup></a>किमाकारा वा स्तुतिरिति&nbsp;। यजमानो हि सर्वाम्यर्हितस्तदंशत्वाद्बर्हिष उपरि प्रस्तरः सादयितव्यः&nbsp;।
            स्वर्गत्वेन संस्तुते चाऽऽहवनीये
            सकलो यजमान आरोपितो भवत्येककपालेनाखण्डितेनेति स्तुतिः&nbsp;। गुणाच्च शब्दवृत्तिः&nbsp;। <b>कथमगुणवचन इति</b>—वाचकत्वमभ्युपेतं मन्वानस्य प्रश्नः&nbsp;। सिद्धान्तस्तु, <a id="N159" href="#n159"><sup>159</sup></a>अजहत्स्वार्थाः सर्वाः शब्दप्रवृत्तयः पूर्वशक्त्यनुसारसंभवे शक्त्यन्तरकल्पने प्रमाणाभावात्&nbsp;।
            संभविष्यति चात्र सिंहत्वावगतव्यक्त्युपस्थापितप्रसह्यकारित्वाद्यनेकधर्मप्रत्ययाद्देवदत्तप्रत्यय
            इति पूर्वैव शक्तिर्निमित्तमिति न संशयहेतुत्वेन व्यवहारोच्छेदकारणं प्रसिद्धहानाप्रसिद्धकल्पनमाश्रयणीयम्&nbsp;।
            <a id="N160" href="#n160"><sup>160</sup></a>अन्येषां तु दर्शनं सर्व एव हि सिंहादिशब्दा जातिगुणक्रियासमुदायवाचिनः समस्तार्थासंभवे
            देवदत्तादिषु कतिपयगुणक्रियायोगादुपचर्यन्त इति&nbsp;। तत्राभिधीयते—
         </p>
         
         <div xmlns="" class="lg">
            <span class="line">समुदायार्थवाचित्वे नैकदेशे भवेद्गतिः&nbsp;।</span>
            <span class="line">शतशब्दान्न पञ्चाशन्मुख्यरूपेण गम्यते&nbsp;॥</span>
            
         </div>
         
         <p xmlns="">भवति तु जातिमात्रे दृष्टे सर्वक्रियागुणप्रत्यस्तमयेऽपि प्रयोगः&nbsp;। प्रत्ययश्च मुख्यात्म
            नैव न देवदत्तादिष्विव सिंहशब्दादुपचरितः&nbsp;। सामान्यवाचिता चाऽऽकृत्यधिकरणसिद्धा <span class="pageinfo">[357]</span> बाध्यते&nbsp;। क्रियागुणानां चाऽऽनन्त्यान्न शक्यः प्रतिव्यक्ति संबन्धोऽनुभवितुम्&nbsp;।
         </p>
         
         <div xmlns="" class="lg">
            <span class="line">एकस्यामेव च व्यक्तौ बाल्यादिषु गुणक्रियाः&nbsp;।</span>
            <span class="line">अन्याश्चान्याश्च शक्यन्ते नाभिधातुमसंगतेः&nbsp;॥</span>
            
         </div>
         
         <p xmlns="">न चासामान्यात् सामान्यं शक्यते कल्पयितुं जात्यन्तरेऽपि क्वचित्कासांचित्सद्भावात्&nbsp;।</p>
         
         <div xmlns="" class="lg">
            <span class="line">तत्र सिंहत्वमेवाऽऽसां व्यवच्छेदकरं भवेत्&nbsp;।</span>
            <span class="line">तच्चानभिहितं नैवमुक्तं चेन्नान्यवाचिता&nbsp;॥</span>
            
         </div>
         
         <p xmlns="">न ह्यनभिहितं सिंहत्वं गुणक्रियाणां व्यवच्छेदकरं भवति&nbsp;। अप्रतीतेः&nbsp;। अभिहितं चेत्तु
            प्रत्ययादेवाशेषगुणक्रियावगमादभिधानशक्त्यनवसाय इति समुदायवाचिनामेकदेशेषु न गौणत्वसंभवः&nbsp;।
            <a id="N161" href="#n161"><sup>161</sup></a>कश्चित्पुनराह-समारोपिततद्भावो गौण इति&nbsp;। तस्यैतन्मतम्&nbsp;। न कथंचन परशब्दस्तया जात्या
            स्वनिबन्धनभूतया विनाऽत्यन्तानभिधेयक्रियागुणमात्रद्वारेणान्यत्र वर्तितुमर्हति&nbsp;। न च
            सिंहशब्देनाप्रवर्तमानेन सिंहो देवदत्त इति सामानाधिकरण्यप्रयोगो घटते&nbsp;। कथं तर्हि—
         </p>
         
         <div xmlns="" class="lg">
            <span class="line">अर्थेष्वर्थान्तरात्मानमध्यारोप्योपपादितम्&nbsp;।</span>
            <span class="line">वाच्यमासाद्य शब्दानां स्वयमेव प्रवर्तनम्&nbsp;॥</span>
            
         </div>
         
         <p xmlns="">सिंहादिसदृशक्रियागुणदर्शनेन हि देवदत्तादयः सामस्त्यपरिकल्पनया सारूप्यमापद्यन्ते&nbsp;।
            ततश्च स्वार्थ एव शब्दः प्रयुज्यते&nbsp;। न चैतावता मुख्यप्रसङ्गोऽर्थस्य, अध्यारोपितत्वात्&nbsp;।
            यत्र तु स एवार्थो न समारोप्यते तत्र मुख्य इत्यदोषः&nbsp;। तत्रेदमुच्यते&nbsp;। नैतत्कल्पनाया
            अशक्यत्वात्&nbsp;। तथा हि—
         </p>
         
         <div xmlns="" class="lg">
            <span class="line">असंकीर्णस्वभावं सद्वस्तुवस्त्वंन्तरात्मना&nbsp;।</span>
            <span class="line">आरोप्यतेऽभिधानार्थं कथं न भ्रान्तिवर्जितैः&nbsp;॥</span>
            
         </div><span xmlns="" class="pageinfo">[358]</span>
         
         <p xmlns="">यदा तावद्भ्रान्त्या मृगतृष्णायां तोयमध्यारोप्य शब्दं प्रयुङ्क्ते, तदोभयोर्मुख्यार्थाध्यवसानरूपेणे
            तोयप्रतीतेर्भ्रान्तिमुख्यत्वम्&nbsp;। अथापि वक्ता विवेकी सन्नितरवचनार्थं प्रयुङ्क्ते, श्रोता
            च न विविङ्क्ते, तदाऽप्येकस्य विवेकेनाध्यारोपाभावादितरस्यान्त्याध्यवसानान्नैकमपि प्रति
            गौणत्वोपपत्तिः&nbsp;। यदा तु द्वावप्यभ्रान्तौ तदोभयोः सादृश्यादिनिमित्तान्तर्णीतवत्यर्थाध्यवसानादारोपाभावः&nbsp;।
            तथा हि—
         </p>
         
         <div xmlns="" class="lg">
            <span class="line">द्वावपि प्रतिपद्येते सिंहपुंसोर्विविक्तताम्&nbsp;।</span>
            <span class="line">नाध्यारोपयितुं शक्तिस्तेनैकस्यापि विद्यते&nbsp;॥</span>
            
         </div>
         
         <p xmlns="">यथैव ह्यसदृशानामर्थानां तिक्तमधुरादीनां न कथंचिदपि प्रतीत्यभावात्परम्पराध्यारोपणमेवं
            सदृशानामपि विवेकज्ञानं नोपपद्यते&nbsp;। न ह्यर्थाध्यवसानादन्यादृशं नाम ज्ञानं व्यवहाराङ्गं
            भवतीति&nbsp;। किं च—
         </p>
         
         <div xmlns="" class="lg">
            <span class="line">शब्द एव यदा तावदनिमित्तो न वर्तते&nbsp;।</span>
            <span class="line">बुद्धिदुर्ललिता तत्र भवेत्रिविषया कथम्&nbsp;॥</span>
            
         </div>
         
         <p xmlns="">न चार्थरहिता बुद्धिरात्माकारमात्रमनुभवन्ती जायत इत्युक्तं शून्यवादे<a id="N162" href="#n162"><sup>162</sup></a>&nbsp;। अपि च—
         </p>
         
         <div xmlns="" class="lg">
            <span class="line">पूर्वानुभूत एवार्थः स्मर्यते प्रथमं पदात्&nbsp;।</span>
            <span class="line">तेन मुख्ये प्रतीतेऽर्थे क्वाध्यारोपो भविष्यति&nbsp;॥</span>
            
         </div>
         
         <p xmlns="">सर्वथा तावदयं गौणमुख्यविभागः श्रोतॄणामर्थविशेषावधारणे व्याप्रियते&nbsp;। ते च पदवेलायामनध्यारोपितस्वार्थवृत्त्येव
            सिंहादिपदमध्यवसाय देवदत्तादिपदसामानाधिकरण्यान्यथानुपपत्त्या गौणतां कल्पयन्ति&nbsp;। तत्र
            चैषां स्वयमनारोप्यैव सिंहत्वं तत्सादृश्यादिप्रतीतिर्भवति&nbsp;। सा च किं शब्दादथार्थादित्यन्विच्छतामन्वयव्यतिरेकाभ्यामाकृत्यधिकरणन्यायेनार्थादिति
            निश्चयो जायते&nbsp;। कथम्—
         </p>
         
         <div xmlns="" class="lg">
            <span class="line">सिंहशब्दे ह्यनुक्तेऽपि सिंहार्थात्सदृशे मतिः&nbsp;।</span>
            <span class="line">जायते न त्वबुद्धेऽर्थे सिंहशब्दे श्रुतेऽपि नः&nbsp;॥</span>
            
         </div>
         
         <p xmlns="">यदा च श्रोतॄणां स्वयमध्यारोपाभावस्तदा वक्तर्यपि नैवैषामेवं कल्पना भवति, यथा नूनमनेन
            सिंहत्वमध्यारोपितमिति&nbsp;। कथं तर्हि सिंहत्वाविनाभूतानेकक्रियागुणसमुदायोऽनेन विवक्षितः,
            यत्नगौरवभयान्न स्वैरभिधानैर्ब्रवीति&nbsp;। न चास्य समस्तस्य किं चिदेकं वाचकं पदमस्ति तेनाविनाभावितया
            कथं नु सिंहत्वात्तत्प्रतीतिर्भवेदिति तत्तावदभिधीयते&nbsp;। यतः स्थितया शब्दशक्त्या पुंसां
            व्यवहारो न तद्वशेन शक्त्यन्तरोपजन इति&nbsp;। किंच—
         </p>
         
         <div xmlns="" class="lg">
            <span class="line">यद्यध्यासेन वक्तॄणां गौणी वृत्तिः प्रकल्पते&nbsp;।</span>
            <span class="line">वेदे सा न कथंचित्स्यादध्यारोपयितुर्विना&nbsp;॥</span>
            
         </div><span xmlns="" class="pageinfo">[359]</span> 
         
         <p xmlns=""><a id="N163" href="#n163"><sup>163</sup></a>तस्माद्गुणप्रवृत्तिप्रयोजनो गौण इत्येव लक्षणं न्याय्यं नान्यथा&nbsp;। नन्वेवं सति खपु-
            ष्पादीनां स्वार्थाविनाभूतगुणाभावाद्गौणप्रयोगाभावप्रसङ्गः, सांख्यादिकल्पितप्रधानादिनिषेधे
            च बौद्‌धादेर्विनाऽध्यारोपेण प्रयोगासंभवोऽनभ्युपगते हि प्रतिषेधानर्थक्यमभ्युपगते तद्विरोधः
            स्यादध्यारोपितनिषेधे त्वदोष इति&nbsp;। अत्राभिधीयते&nbsp;। तवैवायं दोषः&nbsp;। कुतः—
         </p>
         
         <div xmlns="" class="lg">
            <span class="line">अध्यस्यते खपुष्पत्वमसत्कथमवस्तुनि&nbsp;।</span>
            <span class="line">प्रज्ञातगुणसत्ताकमध्यारोप्येत वा न वा&nbsp;॥</span>
            
         </div>
         
         <p xmlns="">यत्तावत्खपुष्पस्थानीय आत्मा, खपुष्पं भवत्सिद्धान्त इत्यादिप्रयोगः&nbsp;। तत्र कतरत्खपुष्पमन्यत्त्वया
            सिंहत्ववदवधारितं यदध्यारोप्येत तेन खपुष्पस्वरूपमेव तावदध्यारोपात्मकमभ्युपगन्तव्यं
            न चैतस्य लोके गौणत्वप्रतीतिर्मुख्यार्थान्तराभावात्&nbsp;। प्रथमप्रतीतत्वाद्धि खपुष्पादिस्वरूपं
            न मुख्यत्वादपैति&nbsp;। कथमसतो मुख्यत्वमिति चेत्, तुल्यमिदं गौणत्वेऽपि&nbsp;। यत्र त्वध्यारोप्यते
            स गौणः, न योऽध्यारोप्यते खपुष्पं वाऽऽरोप्यमाणं विषयान्तराभावात्स्वयमेवाध्यारोप्यते
            वा तत्रैतत्स्यात्&nbsp;। विद्यमानघटादिरूपं तत्राध्यारोप्यते न गौणत्वमिति&nbsp;। तदयुक्तं, खपुष्पादौ
            सद्रूपप्रत्ययानुत्पादात्&nbsp;। अवश्यं हि यादृक्संबन्धकालेऽर्थोऽनुभूतस्तादृगुत्तरकालं ग्रहीतव्यम्&nbsp;।
            न च शशविषाणाद्यर्थः सद्रुपेणानुभूतपूर्वः, न चार्थान्तरसद्रूपग्रहणेन खपुष्पादेः संबन्धो
            गृह्यते ययोस्तदवयवयोरर्थसंबन्धोऽनुभूतस्तयोर्नैव गौणत्वं मुख्यात्मनाऽवबोधात्&nbsp;। कथं
            तर्हि शशविषाणं नास्तीत्युच्यते यदि तत्सद्रूपेण न प्रतीतपूर्वं सद्रूप्रतीतस्य वा कथमत्यन्तप्रतिषेधोपपत्तिः&nbsp;।
            पश्य—
         </p>
         
         <div xmlns="" class="lg">
            <span class="line">अन्यत्र ज्ञातसद्भावः पदार्थोऽन्यत्र वार्यते&nbsp;।</span>
            <span class="line">न त्वेकत्रैव सद्रूपमसद्रूपं च गम्यते&nbsp;॥</span>
            
         </div>
         
         <p xmlns="">तेनैवाध्यारोप्यत इति चेत्, नाध्यारोप्यस्याप्येवमेव प्रदेशान्तरसद्भावाधीनत्वात्&nbsp;। न
            चान्यसद्भावेनान्यस्याध्यारोपः सिध्यति, असंबन्धात्&nbsp;। कथमूषरसद्भावेन तोयरूपाध्यारोप
            इति चेत्&nbsp;। प्रदेशान्तरे तोयसद्भावप्रतीतेर्वैषम्यम्&nbsp;। कथं तर्हि शशविषाणं नास्तीति प्रयोगः&nbsp;।
            पूर्वेणैवाभावेऽवगते नास्तिशब्दोऽनुवादक इति केचित्&nbsp;। <span class="pageinfo">[360]</span> अथ वा सामान्येन प्रागभावादिषु नास्तिशब्दः प्रवर्तमानः शशविषाणशब्देन विशेष्यते न शशविषाणमव्यभिचारात्तेनेत्यदोषः&nbsp;।
            अथ वा येनावयवार्थौ गृहीतौ समासाच्च राजपुरुषादिवत्सामान्यतो दृष्टेन षष्ठ्यर्थस्मृतिः
            प्रसक्ता, न च कदाचिच्छशः शृङ्गरहितत्वेनावधारितपूर्वस्तस्यैतत्संसर्गानुसंधानं वार्यते&nbsp;।
            अथ वा विनैव समासेन शशमधिकरणत्वेन निर्दिश्य विषाणं च गवादिगतं विनैध्यारोपेणानयोः संबन्धो
            नास्तीति कथिते तेनैवानूभूतसंबन्धस्य शशविषाणशब्दस्तमेवाभावं गमयिष्यति&nbsp;। अथ वा शशमूर्धवर्तिनां
            पृथिव्यवयवानामुपर्युपरि चीयमानानां दृढदीर्घसंनिवेशरूपेण परिणतानां नीचैर्वृत्ताकारेण
            यदवस्थानं सौऽस्य वाक्यस्याध्यासमन्तरेणोक्तविषयः संभवतीत्यविरोधः&nbsp;। तथा चाऽऽह—
         </p>
         
         <div xmlns="" class="lg"><span class="line">यां निषेधाः क्रियामाहुर्न यातीत्येवमादयः&nbsp;।</span>
            <span class="line">तिष्ठतीत्यादिभिः सैव वस्तुरूपा प्रतीयते&nbsp;॥</span></div>
         
         <p xmlns="">तेन लब्धमुख्यार्थानां शशविषाणादीनामन्यत्रापि <a id="N164" href="#n164"><sup>164</sup></a>प्रसिद्धयन्यथास्थायिन्यर्थे सिद्धो गौणप्रयोगः&nbsp;। तव तु मुख्याभावात् दूरीभूतो गौणः&nbsp;।
            यदि च स्वार्थ एव गौणता ततोऽर्थान्तरेणैव वृत्तेरत्यन्ताभावः स्यात्&nbsp;। न ह्यग्निशब्दो
            माणवके गौणीभूतस्तदद्वारेण पुनरन्यत्र गौणतां प्रतिपद्यते तथा च वक्ष्यति ‘न प्रतिनिधौ
            समत्वात्’<a id="N165" href="#n165"><sup>165</sup></a> इति&nbsp;। येऽपि प्रधानत्वादीनां प्रतिषेधास्तेऽपि नाध्यारोपनिमित्ताः&nbsp;। किं तर्हि—
         </p>
         
         <div xmlns="" class="lg">
            <span class="line">परमाणुशरीरादिकारणात्मादिवादिभिः&nbsp;।</span>
            <span class="line">ततोऽन्यादृक् प्रधानात्मरूपं नास्तीति वर्ण्यते&nbsp;॥</span>
            
         </div>
         
         <p xmlns="">प्रधानादिशब्दा जगत्कारणादिविषयास्तत्रैव बौद्धादिभिः परमाण्वाद्यात्मककारणाभ्युपगमात्&nbsp;।
            शरीरसंतानाद्यात्मककल्पनाच्चं तद्वयतिरिक्तकारणादिनिषेधः क्रियते, पर-<span class="pageinfo">[361]</span>माणुशरीरादिष्वेव प्रधानात्मादिशब्दवृत्तिरिति यावत्&nbsp;। तस्मात्स्वार्थाभिधानेनैव गौणत्वमित्यदुष्टम्&nbsp;।
            अतश्च यजमानः प्रतीतः स्वार्थसिद्धिकरत्वं लक्षयति, प्रस्तरैककपालावपि च पारम्पर्येण
            यजमानार्थसिद्धिं कुरुत इति कार्यापत्तेस्तच्छब्देन स्तूयेते&nbsp;। एतेन जातिसारूप्यादीनि
            व्याख्यातानि&nbsp;।
         </p>
         
         <p xmlns=""><b>जातिः</b>&nbsp;। तत्राऽऽग्नेयादिशब्दानां ब्राह्मणादिषु मुखत्वमेव येन केनचित्संबन्धेन तद्धितोत्पादात्&nbsp;।
            देवतासंबन्ध एव वाऽस्ति न हि यदेव त्यज्यते तस्यैव केवलं देवतासंबन्धः त्यक्तुरपि तेनैव
            संबन्धेन सैव देवता भवति&nbsp;। यथा च वक्ष्यति ‘भवति पुरुषस्यापि यष्टुः सा देवता’<a id="N166" href="#n166"><sup>166</sup></a> इति&nbsp;। तस्मादनुदाहरणत्वम्&nbsp;। अतो यत्राग्निर्वै ब्राह्मण इत्यादिप्रयोगास्तदुदाहर्तव्यम्&nbsp;।
            अग्निर्हि प्रतीतो मुखप्रभवत्वसामान्येन ब्राह्मणादीनुपस्थाप-<span class="pageinfo">[362]</span>यति&nbsp;। जातिरिति चात्र जन्मोपादानं विवक्षितं, यद्यपि च तथा वस्तु नास्ति तथाऽप्यर्थवादान्तरे
            तथोक्तत्वादिह तच्छब्दनिमित्तता प्रतिपत्स्यते&nbsp;।
         </p>
         
         <p xmlns=""><b>सारूप्यम्</b>&nbsp;। ननु सर्वत्रैव सारूप्यनिमित्तं गौणत्वम्&nbsp;। सत्यमेवम्&nbsp;। इह तु चक्षुर्ग्राह्यशब्दविवक्षया
            पृथगुपादानम्&nbsp;। चाक्षुषं हि यूपस्योर्ध्वत्वमञ्जननिमित्तं च तेजस्वित्वं तद्‌द्वारेण
            यजमानादित्यशब्दाभ्यां स्तूयते&nbsp;। यजमानस्य हि पशुधारणे विनियुक्तस्य निखातस्य च स्वपदार्थकरणविरोधः&nbsp;।
            सहस्ररश्मेस्त्वशक्यमेव यूपकार्यमाधातुम्&nbsp;। यदि च कश्चिन्नास्तिक्याद्दाहप्रतिकृतिमुपादद्यात्तस्यापि
            गौणतापत्तिर्विधिविषया स्यात्तद्वरं स्तुतावेव तदाश्रयणमित्यविधित्वं स्यात्&nbsp;।
         </p>
         
         <p xmlns=""><b>प्रंशसा</b>&nbsp;। ननु सर्वत्र प्रशंसानिमित्तत्बं गुणवादस्योक्तम्&nbsp;। सत्यं, फलमन्यत्र गुणवादस्य प्रशंसा&nbsp;।
            अत्र तु गुणसारूप्यादिवत्प्रवृत्तिनिमित्तम्&nbsp;। कथमिति चेत्—
         </p>
         
         <div xmlns="" class="lg">
            <span class="line">गवाश्वादिगतां पूर्वमुपादाय प्रशस्तताम्&nbsp;।</span>
            <span class="line">तदभावोऽन्यपश्वादौ नञ्समासेन कथ्यते&nbsp;॥</span>
            
         </div>
         
         <p xmlns="">न तावन्महिषादीनां पशुत्वस्वरूपाभावः शक्यते वक्तुं, प्रत्यक्षविरोधात्&nbsp;। कार्यप्रतिषेधः
            कल्प्येत, तदपि तत्र तत्र वचनविहितत्वान्न शक्यमेव&nbsp;। न च विकल्पो, वैषम्यात्&nbsp;। कल्प्यो
            ह्यत्र विधिरितरत्र क्लृप्तः स्तुत्या वाऽर्थवत्त्वान्नागत्या तदाश्रयणम्&nbsp;। तुल्यश्च
            <span class="pageinfo">[363]</span> मुख्यार्थत्यागः, ‘पशवो गोअश्वा’ इति च पुनरुपादानमनर्थकम्&nbsp;। न च पशुत्वैकार्थसमवायिनः
            क्रियागुणाः शक्याः प्रविवेक्तुम्&nbsp;। अथ गवाश्वसमवायिनो विशेषाः प्रतिषिध्येरन्, एवमपि
            मन्दं फलम्&nbsp;। अन्यशब्देनैव च तावानर्थः सिद्ध इत्यनर्थकम्&nbsp;। अवश्यं चोत्तरपदेन प्रतिषेध्येऽर्थे
            प्रथममुपात्तेन तत्रानुवर्तितव्यं, विषयरहितप्रतिषेधासंभवात्&nbsp;। न च प्रशस्तत्वादन्यदुपादीयमानमुपयुज्यते&nbsp;।शक्नुवन्ति
            च गवाश्वादिसंबन्धात्तद्गतं प्राशस्त्यं गमयितुम्&nbsp;। यद्यप्यप्रशस्तत्वमपि शक्नुवन्ति
            तथाऽपि प्रक्रमापेक्षया तदिहानाकाङ्क्षितमिति प्राशस्त्यमेव निषिध्यते&nbsp;। तत्प्रतिषेधमात्रमपि
            च नैवौपयिकमिति तद्‌द्वारेणान्येषां प्रशस्ततरत्वं कथ्यते&nbsp;। एतदुक्तं भवति&nbsp;। गवाश्वादीनपेक्ष्य
            नैवान्यस्य प्राशस्त्यं विद्यत इत्येवमन्यगतप्रशंसानिमित्तः प्रतिषेधः&nbsp;। सा चेह प्रथमतरमाश्रितेत्यनन्यप्रयोजनतया
            पश्चादवगम्यते&nbsp;। अन्यत्र पुनरुत्तरकालमेवैषा भवन्ती निमित्तत्वेनोच्यते&nbsp;।
         </p>
         
         <p xmlns=""><b>भूमा</b>&nbsp;। यदि ‘सृष्टीरुपदधाति’ इत्याख्यातप्रत्ययबलाद्विधिराश्रीयते तत्र न जात्या धर्मविशेषेण
            वा काश्चिदिष्टकाः सृष्टयो नामान्याभ्यो विलक्षणा विज्ञायन्ते, या एवंविधलिङ्गैर्मन्त्रैरुपधीयन्ते
            ता एव सृष्टयः, तत्रोपधानमात्रमुद्दिश्यं मन्त्रेषु विधीयमानेषु सकलव्याप्तेः प्रत्यक्षवचनांविनियुक्तलिङ्गप्रकरणविनियोज्यमन्त्रानर्थक्यप्रसङ्गः&nbsp;।
            तस्मात्प्रकरणपाठादेव सर्वत्र मन्त्रेषु प्राप्तेष्वेकदेशानुवादः सृष्ट्यभिधाननिमित्तार्थवादार्थः&nbsp;।
            अत्र चोदयन्ति&nbsp;। चयनचोदनयैवोपधानस्य प्राप्तत्वाल्लिङ्गप्रकरणानुमितया च श्रुत्या मन्त्रप्राप्तेः
            प्रदेशान्त-<span class="pageinfo">[364]</span>रस्थार्थवादानुपपत्तिरेकवाक्याधीनत्वादर्थवादप्रवृत्तेः&nbsp;। तथा च प्रथनार्थवादे व्याख्यातम्&nbsp;।
            न चान्यो गुणः श्रूयते यदर्थता कल्प्येत तत्र परिसंख्यार्थतैव प्राप्नोति&nbsp;। ततश्च तदवस्थमानर्थक्यमिति
            वाच्यं पुनःश्रुतिप्रयोजनम्&nbsp;। तत्र केचिदाहुः&nbsp;। उपधानमेवात्र विधीयते तन्माहात्म्यप्रदर्शनार्थं
            च मन्त्रग्रहणम्&nbsp;। इत्थमिदं प्रशस्तं यदेवंरूपैर्मन्त्रैः क्रियत इति&nbsp;। चयनेनार्थगृहीतमुपधानमिति
            चेन्न&nbsp;। संहतस्थापनेनापि चयनोपपत्तेः&nbsp;। न चैवं संहतानामेवोपधानं स्यात्&nbsp;। न तस्येष्टकाः
            प्रत्युपादीयमानस्य प्रतिप्रधानावृत्तिन्यायसिद्धेः&nbsp;। अपि च—
         </p>
         
         <div xmlns="" class="lg">
            <span class="line">प्राप्नुवन्त्यपि वक्तव्या पुनरेवंविधा क्रिया&nbsp;।</span>
            <span class="line">आध्वर्यवसमाख्यानं तथा हि प्रतिपद्यते&nbsp;॥</span>
            
         </div>
         
         <p xmlns="">ततश्चाध्वर्युकर्तृकत्वं च लभ्यते&nbsp;। अर्थगृहीतायां त्वनियमः स्यात्&nbsp;। न चावश्यमुपधान
            एव सर्वे मन्त्रा विनियुज्येरन्&nbsp;। अविशिष्टसामर्थ्या हि केचिद् ग्रहणाद्यपि कुर्युः&nbsp;।
            अपि च—
         </p>
         
         <div xmlns="" class="lg">
            <span class="line">प्रत्यक्षब्राह्मणोक्तानां मध्यमा चितिराश्रयः&nbsp;।</span>
            <span class="line">तदर्थमपि संबन्धः कार्यो मन्त्रोपधानयोः&nbsp;॥</span>
            
         </div>
         
         <p xmlns="">ये त्वौपानुवाक्यकाण्डाधीनास्तेषां वाक्यादृते संबन्ध एव नास्तीत्यर्थवदेव वचनम्&nbsp;। न
            चावश्यमनेन सूत्रेणार्थवादत्वं प्रतिपाद्यते तल्लिङ्गात्तल्लिङ्गेषु भूयस्त्वनिमित्तशब्दप्रवृत्तिमात्रकथनादतो
            नातीव सृष्टिनामविधानमादर्तव्यम्&nbsp;।
         </p>
         
         <p xmlns="">भाष्यकारेण तु विधौ लक्षणां परिहरताऽनुवादत्वमाश्रितम्&nbsp;। ‘एकया स्तुवते’ इति ह्यनुवाकाद्यस्यैवासृष्टिलिङ्गत्वादात्मपरित्यागेनेतरलक्षणार्थता
            स्यात्, तल्लक्षयित्वा च पुनरात्माऽपि प्रतिपादनीय इत्यतिगौरवम्, उपधानस्तुत्यर्थत्वेन
            पुनरनुवादत्वाददुष्टा लक्षणा&nbsp;।
         </p>
         
         <p xmlns=""><b>लिङ्गसमवायः</b>&nbsp;। सृष्टिवदेव प्राणभृदादिषु चोद्यपरिहारावल्पैरेव लिङ्गैर्भूयसामनेवं-<span class="pageinfo">[365]</span>लिङ्गानां लक्षणमित्युदाहरणभेदः स्वार्थापरित्यागाच्चोभयत्र लक्षणस्यापि ग्रहणमुपादीयमानत्वादिति&nbsp;।
         </p>
         
         <p xmlns="">आह च—</p>
         
         <div xmlns="" class="lg">
            <span class="line">यत्र लक्षणमुद्दिश्य लक्ष्ये कार्यं नियुज्यते&nbsp;।</span>
            <span class="line">तन्मात्रग्रहणं तस्मिन्नुपादाने द्वयोरपि&nbsp;॥ २३&nbsp;॥</span>
            
         </div>
          
         <span xmlns="" class="trailer">( इति तत्सिद्धिपेटिका&nbsp;॥ १२&nbsp;॥ )</span>
         
          
         
         
         <span xmlns="" class="pageinfo">[365]</span>
         
         
         <div xmlns="" class="lg">
            <span class="line">विधिस्तुत्योः सदा वृत्तिः समानविषयेष्यते&nbsp;।</span>
            <span class="line">तस्मादेकत्र संदिग्धमितरेणावधार्यते&nbsp;॥</span>
            
         </div>
         
         <p xmlns="">किं पुनरत्र संदेहकारणं, विधौ सामान्यग्रहणमिति केचित्&nbsp;। तदयुक्तम्&nbsp;। तत्र तावन्मात्रनिर्णयात्&nbsp;।
            स्यादेतत्&nbsp;। कथं निर्विशेषं सामान्यं संभवतीति, घृतवदिति वदामः&nbsp;। तत्रापि च नवपुराणगव्यमाहिषादिसंदेहस्तदवस्थः&nbsp;।
            तेन यथाऽत्र घृतमात्रनिर्णयादसंदेहो विशेषानभिधानेऽपि सर्वैः कार्यसिद्धिरेवमिहापि स्नेहनसमर्थद्रव्यमात्रग्रहणादसंदेहः&nbsp;।
            तस्मादर्थवादे घृतश्रवणात्संशय इत्यपरे&nbsp;। तथाऽपि न युक्तः, विशेषप्रतिपत्त्या निर्णीतत्वात्&nbsp;।
            न हि गौरानीयतां शुक्ल इत्यत्र कैश्चित्संदिह्यते&nbsp;। विषम उपन्यासः&nbsp;।
         </p><span xmlns="" class="pageinfo">[366]</span>
         
         <p xmlns="">कथम्—</p>
         
         <div xmlns="" class="lg">
            <span class="line">विधौ यदि विशेषः स्यात्संदेहः कस्य वा भवेत्&nbsp;।</span>
            <span class="line">स्तुतिस्थे त्वितरस्यांपि तुल्यैवैषा विचारणा&nbsp;॥</span>
            
         </div>
         
         <p xmlns="">यदि ह्येवं भवेत् ‘अक्ताः शर्करा उपदधाति’ घृतेनेति&nbsp;। ततो नैव किंचिद्विचार्येत&nbsp;। अथ
            त्वञ्जनवाक्यवदिहाप्येवं श्रूयेत गामानय शुक्लः प्रशस्त इति ततोऽस्त्येव संदेहकारणमित्येतदप्युदाहरणमेव
            स्यात्&nbsp;। अतोऽन्यत्र सामान्यमन्यत्र च विशेष इत्येतस्मात्संदेहः&nbsp;। केचिच्च संशयदर्शनादेव
            विधिस्तुत्योर्वाक्यान्तरत्वमाचक्षते&nbsp;।
         </p>
         
         <div xmlns="" class="lg">
            <span class="line">यदि ह्येकं भवेद्वाक्यं विशेषे तत्समाप्यते&nbsp;।</span>
            <span class="line">विशेषावगमात्तत्र न संदेहः प्रसज्यते&nbsp;॥</span>
            
         </div>
         
         <p xmlns="">वाक्यभेदे पुनरेकं सामान्ये परिसमाप्तमन्यद्विशेषपरमिति युक्तः संदेहः&nbsp;। यत्तु ‘विधिना
            त्वेकवाक्यत्वात्’<a id="N167" href="#n167"><sup>167</sup></a> इति तदङ्गप्रधानवाक्यानामिव पश्चात्संबन्धसद्भावाभिप्रायेण&nbsp;। तथा हि—
         </p>
         
         <div xmlns="" class="lg">
            <span class="line">स्वार्थबोधे समाप्तानामङ्गाङिगत्वाद्यपेक्षया&nbsp;।</span>
            <span class="line">वाक्यानामेकवाक्यत्वं पुनः संहत्य जायते&nbsp;॥</span>
            
         </div>
         
         <p xmlns="">न त्वेतद्युक्तमिव, ये हि पदसंघाताः कर्मौपयिकेष्वर्थेषु पर्यवस्यन्ति तेषां नानावाक्यत्वं
            युक्तम्&nbsp;। न त्वर्थवादानामेकवाक्यत्वात्प्राक्प्रयोजनलाभ इति प्रथममेवैकवाक्यता&nbsp;। दुर्लभतरश्च
            संदेहः स्यादन्योन्यनिरपेक्षयोः सामान्यविशेषयोरितरत्रेतरत्र च पर्यवसानात्&nbsp;। यदेव हि
            यत्रोपात्तं तदेव तत्रासंदिग्धं गृह्यते सामान्यसमाप्तश्चात्र विधिः पश्चाद्विशेषः स्यात्&nbsp;।
            मन्त्रवर्णवदिति चेत्, एवमपि <a id="N168" href="#n168"><sup>168</sup></a>तदधिकरणविषयत्वात्पौनरुक्त्यप्रसङ्गः&nbsp;। तस्मादेकवाक्यतायामेवोपक्रमोपसंहारयोः सामान्यविशेषविषयत्वेन
            विप्रतिपत्तेरवश्यंभाव्येकगोचरत्वाच्च किमधीना कस्य प्रवृत्तिरिति जायते संदेहः&nbsp;। कस्य
            सामञ्जस्यमिति—यच्छ्रुतिवृत्तं तत्समञ्जसं न लक्षणावृत्तम्&nbsp;। तत्र च—
         </p>
         
         <div xmlns="" class="lg">
            <span class="line">स्तुतीनां विध्यधीनत्वादनुवादाच्च लक्षणा&nbsp;।</span>
            <span class="line">मुख्यत्वात्तु विधेर्नासावविरोधाच्च कल्प्यते&nbsp;॥</span>
            
         </div>
         <span xmlns="" class="pageinfo">[367]</span>
         
         <p xmlns="">विधीयमानं हि स्तोतव्यं न तु स्तुत्यं विधेयमप्राप्तार्थश्च विधिरिति न श्रौतार्थात्
            प्रच्यवते&nbsp;। यद्यपि तावदर्थवादोपक्रमत्वं भवेत्ततः प्रथमज्ञानानुरोधेन कदाचिद्विधिर्वशीक्रियेत
            विध्युपक्रमं त्विदं ‘अक्ताः शर्कराः’ इति&nbsp;। तस्मान्निर्दिष्टसामान्ये यद्यर्थवादो न
            तादर्थ्यं प्रतिपद्यते ततोऽनर्थको भवतीत्यशक्तः स्वतन्त्रीभवितुं, विनाऽपि चार्थवादेन
            विध्युद्देशः समर्थत्वान्न युक्तस्तद्वश्यः कर्तुम्, अर्थवादस्त्वगतित्वाद्विधिवशेन वर्तते
            विशेषश्च सामान्यमव्यभिचाराच्छक्नोति लक्षयितुं, न सामान्यं व्यभिचाराद्‌विशेषं तस्माद्‌घृतशब्दः
            स्नेहमात्रलक्षणार्थः&nbsp;।
         </p>
         
         <div xmlns="" class="lg">
            <span class="line">कामं वा सोऽर्थवादोऽस्तु सामान्यस्थो घृते विधिः&nbsp;।</span>
            <span class="line">विना स्तुत्या विधानं तु स्नेहद्रव्यान्तरे भवेत्&nbsp;॥</span>
            
         </div>
         
         <p xmlns="">यथा रौद्रेणापि मन्त्रेण सोमो गृह्यमाणो न केवलं तदर्थो भविष्यत्यन्यदेवत्यस्यामन्त्रग्रहणोपपत्तेरेवमनर्थवादकं
            तैलवसयोर्विधानं, यत्रैव चांशे स्तुतिर्दृश्यते तत्र विध्युद्देशस्य प्ररोचनाशक्तिरपगच्छति,
            अन्यत्र त्वविहतशक्तिना विधानमिति सर्वस्नेहग्रहणम्&nbsp;। उच्यते—
         </p>
         
         <div xmlns="" class="lg">
            <span class="line">समाप्यते विधिः कश्चित्कदाचिन्नाप्ररोचितः&nbsp;।</span>
            <span class="line">घृते प्ररोचनां दृष्टवा विधिस्तत्रानुमीयते&nbsp;॥</span>
            
         </div>
         
         <p xmlns="">यद्यपि तावद्विधिप्रक्रमे तैलवसयोरप्युपादानं, तथाऽपि प्ररोचनातो विधिर्घृते दृश्यते
            नेतरयोरित्यनुपादातव्ये कल्पयितव्या च तद्विषया विधेः प्ररोचनाशक्तिः क्लृप्ता च घृते&nbsp;।
            तस्यां च सत्यां काल्पनिकी वाक्यं भिनत्ति घृते च क्लृप्तां गृह्णन्नितरत्र च कल्पयन्
            वैरूप्येणापि विधिर्भिद्येत&nbsp;। तस्माद्विध्युद्देशेऽपि तैलादिभ्योऽपनीयते&nbsp;। यद्यपि च सामान्यशब्दः
            स्यात्तथाऽपि न कश्चिद्विशेषः&nbsp;। तत्र सामान्यान्यथानुपपत्त्या यत्र क्वचनानुश्रुते विशेषेऽपेक्षिते
            वाक्यशेषाद् घृत एव प्रत्ययो भवति, घृते च शब्दार्थे यदि श्रुत्यनुरोधेनात्यन्ताश्रुततैलादित्यागः
            क्रियते किं विरुध्यते संदेहमात्रं हि तत्र बाधितं न तु प्रमाणं किंचित्&nbsp;। क्रियामात्रमेव
            चेह चोदितं द्रव्यं तत्र न यावत्किंचित् द्रव्यमा-<span class="pageinfo">[368]</span>क्षिप्येत यदि कश्चिदपि श्रुतिलेशो न स्यात्&nbsp;। घृतार्थवाददर्शनात्त्ववश्यकर्तव्यायामश्रुतद्रव्यविधिकल्पनायां
            नान्यत्र प्रमाणमस्तीत्यङ्गीकृत्य घृताञ्जनविधिर्गम्यते&nbsp;। तत्र भ्रान्त्युत्पन्नतैलाद्याकाङ्क्षा
            निर्मूलत्वाद्बाध्यमाना न दुष्येतेत्यविरोधः, तैलादिग्रहणे च लक्षणात्रयं स्यात्&nbsp;। क्रियया
            द्रवद्रव्येण च विशेषो घृतशब्देन च सामान्यं लक्षयितव्यम्&nbsp;। तस्माद्‌घृतग्रहणं प्रमाणमिति
            सिद्धम्&nbsp;। <a id="N169" href="#n169"><sup>169</sup></a>वृत्त्यन्तरे त्वत्रैव मन्त्रवर्णोऽप्युदात्दृतः&nbsp;। तत्र तु घृतेन किं करिष्यत इति वक्तव्यम्&nbsp;॥
            २४&nbsp;॥
         </p>
          
         <span xmlns="" class="trailer">( इत्यक्ताधिकरणम्&nbsp;॥ १३&nbsp;॥ )</span>
         
          
         
         
         <span xmlns="" class="pageinfo">[368]</span>
         
         
         <div xmlns="" class="lg">
            <span class="line">अथ यत्रेति संदिग्धे वाक्यशेषो न विद्यते&nbsp;।</span>
            <span class="line">तत्र सामर्थ्यसिद्धेन विध्यंशेनैव निर्णयः&nbsp;॥</span>
            
         </div>
         
         <p xmlns="">देवताप्रसादाभयप्रार्थनादौ संहतहस्तसंयोगमात्रमञ्जलिः, ‘नाञ्जलिना वारि पिबेत्’ इत्यादौ
            व्याकोशः&nbsp;। सक्तुहोमचोदनायां शब्दात्संदेहे सत्यसति चाऽऽकोशस्य वाक्यशेषेऽन्यथानुपपत्तेरेवाऽऽकोशाश्रयणम्&nbsp;।
            नन्वनेनैव न्यायेन यथा शक्नुयादिति वाक्यशेषादन्धादीनामाज्यावेक्षणादिरहितः कर्माधिकारः
            स्यात्&nbsp;। न&nbsp;। असंदेहात्, संदिग्धनिर्णयार्थात्त्वेवं कल्पना भवति&nbsp;। न चाधिकारे संदेहः
            समस्तधर्मोपेतं यथा शक्नुयात्तथा कुर्यादिति वाक्यशेषात्&nbsp;। सन्ति च तादृशस्य कर्तारश्चक्षुष्मदादय
            इति न प्रयोगचोदनान्यथानुपपत्तिः&nbsp;। यत्र तु यावज्जीवचोदनादावेवं भविष्यति तत्र शक्तिकृताङ्गत्यागेऽपि
            <span class="pageinfo">[369]</span> सत्यवैगुण्यं प्रधानस्य चोदितमित्याश्रयिष्यामह एव&nbsp;। तस्माद्यावदेव लब्धात्मको विधिस्तावद्यत्
            कल्पते तद्वैदिकं, सिद्धे तु तत्कल्पनं पौरुषेयत्वादप्रमाणं सामर्थ्याधीनत्वाद्वाक्यशेषसिद्धेः&nbsp;।
            आह च—
         </p>
         
         <div xmlns="" class="lg">
            <span class="line">यथैव पाठः प्रतिपत्त्युपायस्तथैव सामर्थ्यमपि श्रुतीनाम्&nbsp;।</span>
            <span class="line">तेनैव चैता न समामनन्ति सहस्रभागं तु समामनेयुः&nbsp;॥</span>
            
         </div>
         
         <div xmlns="" class="lg">
            <span class="line">इति कृतबहुमार्गं मन्त्रविध्यर्थवादैः स्मृतिपरिरवमुद्रां खेदशालोपगूढाम्&nbsp;।</span>
            <span class="line">अनभिभवसमर्थं धर्मदुर्गं प्रविश्य प्रविभजति समर्थामर्थचिन्तामिदानीम्&nbsp;॥ २५&nbsp;॥</span>
            
         </div>
          
         <span xmlns="" class="trailer">( इति सामर्थ्याधिकरणम्&nbsp;॥ १४&nbsp;॥ )</span>
          
         <span xmlns="" class="trailer">इति श्रीभट्टकुमारिलविरचिते मीमांसभाष्यव्याख्याने तन्त्रवार्तिके प्रथमस्याध्यायस्य
            चतुर्थः पादः&nbsp;।</span>
          
         <span xmlns="" class="trailer">समाप्तः प्रथमाध्यायः&nbsp;॥</span>
          
         
         
         <span xmlns="" class="pageinfo">[370]</span>
         
         
         <p xmlns="">संबन्धं तावल्लक्षणद्वयस्य करोति तत्र <b>प्रथमेऽध्याये प्रमाणलक्षणं वृत्त</b>मित्युक्तम्&nbsp;। तत्कुतः, नैव हि प्रथमेऽध्याये सू्त्रकारेण किं चन लक्षणेन प्रमाणादेः
            स्वरूपमुपवर्णितम्&nbsp;। तन्नाम लक्षणमुच्यते येन तद्व्यतिरिक्तेभ्यस्तस्य स्वरूपं व्यावृत्ताकारं
            निरूप्यते&nbsp;। न चेह प्रमाणादीनां लक्षणमुक्तम्&nbsp;। अनुमानादीनि तावन्नैव सूत्रितानि&nbsp;। प्रत्यक्षमपि
            धर्मं प्रत्यनिमित्तत्वेनोपन्यस्तं न लक्ष्यत्वेनेति व्याख्यातम्&nbsp;। न च शब्दोऽपि कश्चिद्धर्मप्रमाणभूतो
            लक्षितः, अस्मिन्नेवाधिकरणे तस्य लक्ष्यमाणत्वात्&nbsp;। यदपि च वृत्तिकारेण सर्वेषां लक्षणं
            प्रदर्शितं न तदध्यायार्थत्वेनोपसंहर्तुं युक्तम्&nbsp;। सूत्राध्यायार्थानुपसंहारात्&nbsp;। कथं
            च समस्तलक्षणार्थव्यतिरिक्त एवार्थे सूत्राणि क्षीयेरन्&nbsp;। अपि च वृत्तिकारेण योऽप्युक्तः
            षट्कः प्रत्यक्षपूर्वकोऽपरीक्ष्यतया सोऽपि नैव लक्षणगोचरः, लोकप्रसिद्धार्थानि हि तान्यपरीक्ष्यत्वेनोक्तानि
            न प्रथमाध्यायविषयत्वेनोपसंहारमर्हन्ति&nbsp;। तस्माद्यत्प्रथमाध्याये वृत्तं तदालोच्यैतद्भाप्यं
            नेयम्&nbsp;। तत्र प्रमाणलक्षणं तावच्चोदनालक्षणाश्रयणस्य, विध्यादितत्त्वनिर्णीतिः प्रमाणेनैव
            स्थिता&nbsp;। समस्तो हि प्रथमः पादश्चोदनासूत्रपरिकरः&nbsp;। तत्र च धर्मस्य चोदनालक्षणत्वमुक्तम्&nbsp;।
            अतोऽवधारितार्थलक्षणशब्दसाहचर्यात्प्रमाणशब्दः प्रतिपाद्यत इत्येवं व्युत्पाद्य धर्मविषय
            एव व्याख्येयः&nbsp;। सत्यपि प्रमेयमात्रवाचित्वे, अस्मिन्शास्त्रे जिज्ञास्यत्वेन धर्मः प्रमेयः
            प्रक्रान्त इति स एव गृह्यते&nbsp;। अथ वा करणमेव प्रमाणं तस्यैव लक्षणमुक्तम्&nbsp;। यद्यपि च
            सर्वप्रमाणानां तन्नोक्तं तथाऽपि धर्मप्रमाणस्य चोदनात्वं लक्षणमित्येतावतैवोक्तं मन्यते&nbsp;।
            न चावश्यं सर्वात्मनैव लक्षिते लक्षणत्वम्&nbsp;। विशेषरूपाणामानन्त्येन सर्वलक्षणाभावप्रसङ्गात्&nbsp;।
            अपि चौत्पत्तिकसूत्रेण विशेषोऽप्युक्त एव येनाऽऽगमविशेषो गम्यते&nbsp;। अथ वोपन्यस्तस्य चोदनात्मकस्य
            प्रमाणस्य लक्षणं प्रामाण्यकारणमित्युपसंहारः&nbsp;। तथा यद्यपि विधेरिदं रूपमिदमर्थवादस्येदं
            मन्त्रस्येत्येवं नोक्तं तथाऽपि धर्मं प्रत्युपयोगाभिधानात्तत्वं निर्णीतम्&nbsp;। अवसराभावात्तु
            तत्स्वरूपं न निर्दिष्टम्&nbsp;। श्रुतिमूलत्वं विज्ञानस्य स्मृतिप्रामाण्ये तत्त्वम्&nbsp;। नामधेयस्य
            चोदनान्तर्गतत्वात्प्रमाणत्वम्&nbsp;। संदिग्धार्थनिर्णये वावयशेषसामर्थ्ययोः प्रामाण्य<span class="pageinfo">[371]</span>मित्येवं समस्तमध्यायं प्रमाणलक्षणमाचक्षते&nbsp;। तन्न प्रस्मर्तव्यमिति&nbsp;। अविस्मृतप्रामाण्यो
            हि भेदादिप्रतिपादनम् <a id="N170" href="#n170"><sup>170</sup></a><b>अविशेषादनर्थकं हि स्यात् इति</b> क्रियमाणं सहते&nbsp;। अन्यथा ह्यनर्थकं नामेत्येव प्रत्यवतिष्ठेत&nbsp;। ननु प्रधानाप्रधानचिन्ता
            तृतीयचतुर्थयोर्विषयः कथमत्रोपन्यस्यते&nbsp;। के चिदाहुः&nbsp;। इह द्रव्यकर्मणोरुत्तरत्र तु कर्मणामेव
            गुणप्रधानत्वविचारादपौनरुक्त्यमिति&nbsp;। तदयुक्तम्&nbsp;। <a id="N171" href="#n171"><sup>171</sup></a>‘द्रव्यगुणसंस्कारेषु’ इत्यत्र सर्वाभिधानात्&nbsp;। तेनैवं वाच्यम्—
         </p>
         
         <div xmlns="" class="lg">
            <span class="line">लक्षणार्थोऽत्र तत्त्वेन भेदः शब्देतरादिभिः&nbsp;।</span>
            <span class="line">तमन्वपूर्वभेदोऽपि प्राधान्यं तत्प्रसिद्धये&nbsp;॥</span>
            
         </div>
         
         <p xmlns="">कर्मभेदस्तावदौत्सर्गिको लक्षणार्थस्तदपवादत्वेनाभेदः&nbsp;। तदनुनिष्पादिनौ त्वपूर्वभेदाभेदौ&nbsp;।
            तत्र प्रतिकर्मभेदमपूर्वभेदप्रसक्तौ तृतीयसिद्धः प्रधानाप्रधानविचारः पुनरपवादत्वेनाऽऽरप्स्यते&nbsp;।
            सत्यप्यवहन्त्यादीनां शब्दान्तरादिभिर्भेदे कर्माकाङ्क्षितदृष्टप्रयोजनपर्यवसानान्न क्रियाजन्यापूर्वान्तरोत्पत्तिः&nbsp;।
            यत्तु नियमापूर्वं तत्क्रियाकृतं न भवतीति न तया व्यपदिश्यते&nbsp;। तेन यत्रैव द्रव्यादीनि
            प्रति क्रियाणां प्रधानत्वं तत्रैव तद्भेदनिमित्तापूर्वभेदसिद्धिः&nbsp;। अस्य च विवेकार्थं
            यद्गौुणप्रधानलक्षणं वक्ष्यते तदपवादार्थं धर्ममात्रे तु ‘स्तुतशस्त्रयोः’ इति चाधिकरणद्वयं<a id="N172" href="#n172"><sup>172</sup></a> प्रस्तोष्यते&nbsp;। ततश्चाऽऽख्यातद्वैविध्ये विचारिते प्रसङ्गात्तृतीयं प्रकारमभिधायकत्वं
            प्रतिपादयितुं मन्त्रप्रस्तावः, तल्लक्षणादीनि तु प्रसक्तानुप्रसक्तेन यावत्पादसमाप्ति&nbsp;।
            ततः शब्दान्तराभ्यासाभ्यां भेदमुक्त्वा पौर्णमास्यधिकरणेनाभ्यासापवादः करिष्यते समुदायानुवादत्वात्&nbsp;।
            ततस्तदपवादार्थमुपांशुयाजाघाराग्निहोत्रपशुसोमाधिकरणानि&nbsp;। ततः संख्यासंज्ञागुणैर्भेदः&nbsp;।
            तावच्च गुणगतो विचारो यावत्प्रकरणान्तराधिकरणम्&nbsp;। ततस्तन्न्यायानुवृत्ति राशाखान्तराधिकरणात्&nbsp;।
            तत्र च षट्कातिरिक्तभेदकारणव्युदासः संज्ञाभ्यासगुणप्रक्रियाणां चाऽऽशङ्कानिवृत्तिरित्येतावान्
            भेदलक्षणार्थः&nbsp;। एष एव चार्थोऽवश्यं वक्तव्योङ्गाङ्गित्वाद्यवधारणार्थम्&nbsp;। न चान्यस्येदानीमवसरोऽस्तीत्यमेवाध्यायंसंबन्धः&nbsp;।
            कुतः—
         </p>
         
         <div xmlns="" class="lg">
            <span class="line">शेषशेष्यादयः सर्वे कर्मभेदनिबन्धनाः&nbsp;।</span>
            <span class="line">कार्ये ज्ञातेऽधिकारः स्यादुपदेशेऽतिदेशधीः&nbsp;॥</span>
            
         </div><span xmlns="" class="pageinfo">[372]</span>
         
         <p xmlns="">प्राक्तावत्प्रमाणलक्षणाद्वेदार्थविचारात्मकत्वान्न कस्यचिद्भेदलक्षणादेः प्रस्ताव इत्युत्तरकालमारम्भः&nbsp;।
            तत्रापि शेषशेषित्वं प्रयोजकाप्रयोजकत्वं क्रमश्च भिन्नानां भवतीति न भेदलक्षणात्प्रागारभ्यते&nbsp;।
            तथाऽधिकारः कर्मस्वरूपेऽवधारिते तद्योग्यतया शक्यो निरूपयितुमिति पञ्चापि लक्षणानि प्रतीक्षते&nbsp;।
            तथोत्तरः षट्कोऽतिदेशविषयत्वादुपदेशज्ञानाधीनसिद्धिः समस्तः समस्तं पूर्वषट्कमपेक्षते&nbsp;।
            ततश्च परिशेषसिद्धोऽयं भेदलक्षणस्य संबन्ध इत्यत्राऽऽरभ्यते&nbsp;। <b>षड्विधः कर्मभेद</b> इति—साधनभेदोपचारात्&nbsp;। वक्ष्यमाणसूत्रक्रमानुरोधान्नामधेयं संख्यानन्तरं पठितव्यं सदनादरादन्ते
            पठितम्&nbsp;। इतिकरणो हेत्वर्थः&nbsp;। षड्विधः कर्मभेद एतैः कारणैरिति यावत्&nbsp;। अथ वा करणे भेदशब्दं
            व्युत्पाद्य&nbsp;।सामानाधिकरण्येनैव शब्दान्तरादीनि व्याख्येयानि&nbsp;। संज्ञाशब्दान्तरयोः संख्यागुणयोश्चापौनरुक्त्यं
            स्वस्थाने वक्ष्यामः&nbsp;। सर्वदा चैषां भिन्नविषयत्वान्न श्रुत्यादिवद्बलाबलचिन्ता भविष्यतीति
            तद्भेदप्रतिपादनमात्रं तात्पर्येण&nbsp;। अन्यदुपोद्घातप्रसक्तानुप्रसक्त्यादिना&nbsp;। तत्र—
         </p>
         
         <div xmlns="" class="lg">
            <span class="line">चिन्तां प्रकृतसिद्ध्यर्थामुपोद्घातं प्रचक्षते&nbsp;।</span>
            <span class="line">प्रसक्तानुप्रसक्तादि प्रस्तुतादुपजायते&nbsp;॥</span>
            
         </div>
         
         <p xmlns="">यथेदमेवाधिकरणं प्रकृतानुनिष्पाद्यपूर्वभेदानुसारसिद्ध्यर्थमुपोद्घातत्वेन भविष्यति कतरस्मात्पदात्फलेन
            संबध्यमानादपूर्वभेदाभेदावनुगन्तव्याविति&nbsp;। यदा निरवयवौ वाक्यवाक्यार्थौ स्यातां ततः
            किं प्रतिपदं धर्म इत्यादिरसंबद्ध एव विचारः स्यादत आह॔ <b>वाक्ये च पदानामर्था</b> इति&nbsp;। अत्रापि चोद्यते॔
         </p>
         
         <div xmlns="" class="lg">
            <span class="line">चोदनालक्षणत्वेन वाक्यार्थोऽवस्थितो यदा&nbsp;।</span>
            <span class="line">धर्मः प्रतिपदं वाच्यः कथमाशङ्क्यते तदा&nbsp;॥</span>
            
         </div>
         
         <p xmlns="">यदि हि धर्मस्वरूपमभिधीयेत ततः <b>किं पदेन पदेनो</b>च्यत इति विचारो युज्यते <span class="pageinfo">[373]</span>लाक्षणिके त्वयुक्तः&nbsp;॥ तदुच्यते—
         </p>
         
         <div xmlns="" class="lg">
            <span class="line">धर्मत्वं फलसंबन्धात्पदार्थस्यैव युज्यते&nbsp;।</span>
            <span class="line">तत्किमेकस्य सर्वेषामिति युक्ता विचारणा&nbsp;॥</span>
            
         </div>
         
         <p xmlns="">न चात्र यो धर्मः स किं पदेन पदेनोच्यत इत्येवं विचार्यते किं तर्हि यः पदेन पदेनोच्यते
            स किं फलसंबन्धोत्तरकालं वाक्यार्थात्मना गम्यमानो धर्मो भवति, अथेतरपदार्थानुगृहीत एकः
            पदार्थ इति&nbsp;। तथा च सर्वैरेकस्य धर्मत्वं प्रतिपादितं भवति&nbsp;। साक्षात्फलसाधनमात्रस्य
            धर्मत्वाभ्युपगमात्&nbsp;। न तु सर्वेषामेकः कश्चिदर्थोऽस्ति यः सर्वैरेक इत्येवमाश्रीयेत&nbsp;।
            यच्च फलपदेन सह संबध्यते तस्यार्थं धर्ममपूर्वसाधनं च मन्यन्ते&nbsp;। तेन किं सर्वाणि पदानि
            फलेन संबध्यन्ते किं वैमिति विचारः&nbsp;। किं प्राप्तं, <b>प्रतिपदमिति</b>&nbsp;। कुतः—
         </p>
         
         <div xmlns="" class="lg">
            <span class="line">ऐकरूप्येण संबन्धः प्रधानेन च सिध्यति&nbsp;।</span>
            <span class="line">तस्मात्फलपदेनैव सर्वं संबध्यते पदम्&nbsp;॥</span>
            
         </div>
         
         <p xmlns="">यदि हि विशेषो गम्येतेदं फलसंबन्धयोग्यमिदं नेति ततः किंचिदेव संबध्येत, अनवगम्यमाने
            तु सर्वाणि पदानि फलेनैव संबध्यन्ते&nbsp;। यदि चैकं फलसंबन्धीतराणि च तत्संबन्धीनीति कल्प्यते
            ततो वाजपेयाधिकर<a id="N173" href="#n173"><sup>173</sup></a>णन्यायेनैकस्य फलं प्रत्युपादानविधानगुणभावादितरत्तु प्रत्युद्देशानुवादप्राधान्याद्वैरूप्यनिमित्तवाक्यभेदप्रसङ्गः&nbsp;।
            सर्वेषां तु फलं प्रत्युपादीयमानानामैकरूप्यात्तन्त्रसंबन्धोपपत्तिः&nbsp;। सर्वश्च सतिसंभवे
            गुणमतिलङ्ध्य प्रधानेनैव नित्यं संबध्यते&nbsp;। तस्मात्सर्वेषां फलसंबन्धाद्धर्मत्वं, तत्र
            तु किं सत्रिवत्प्रत्येकं कृत्स्नं फलं साधयन्ति, अथ दर्शपूर्णमासवत्संहत्य, तथा किं
            विकल्पेन समुच्चयेन वेत्यादि यथेष्टं कल्पनीयम्&nbsp;। तत्र फलभूमगरीयस्त्वादेकशब्दोपादानाभावात्सत्रिवत्प्रत्येकं
            साधनशक्त्यवगमात्सर्वेभ्यः पृथक्फलमिति पक्षः&nbsp;। अथ वाऽरुणादिन्यायेनैकवाक्योपादानात्संहतानां
            फलम्&nbsp;। अथ वैकनिराकाङ्क्षत्वान्न तदानीमेवेतरसंबन्धोपपत्तिस्तस्माद्विकल्प इति&nbsp;। अत्राभिधीयते—
         </p>
         
         <div xmlns="" class="lg">
            <span class="line">फलेन यस्य संबन्धस्ततोऽपूर्वं प्रकल्प्यते&nbsp;॥</span>
            
         </div>
         
         <div xmlns="" class="lg">
            <span class="line">तदल्पत्वोपपत्तौ च न युक्ता बहुकल्पना&nbsp;॥</span>
            
         </div><span xmlns="" class="pageinfo">[374]</span>
         
         <p xmlns="">यदि हि फलसंबन्धमात्रपर्यवसाय्येव वाक्यं भवेत्ततः कदा चिदपि सर्वाणि फलेन संबध्येरन्&nbsp;।
            इह तु तावन्मात्रेणासिद्धेरपूर्वमन्यत्कल्पयितव्यं तच्चानुपपत्तिप्रमाणकं, तत्रैकापूर्वकल्पनयोपपन्ने
            नादृष्टान्तरकल्पनाप्रमाणमस्ति&nbsp;। यो ह्यनेकान्यपूर्वाणि कल्पयति कल्पयत्यसावेकं, तच्चेत्कल्पितमर्थवत्त्वाद्वाक्यस्य
            क्षीणान्यथानुपपत्तिर्नापूर्वान्तरस्य प्रमाणं<a id="N174" href="#n174"><sup>174</sup></a>  भवति&nbsp;। तस्मादेकमेव फलसंबन्धि तस्माच्चापूर्वमितरत्फलवदुपकारीत्यध्यवसीयते&nbsp;। न चात्र
            विरोधो भविष्यति नामधेयत्वेन परिहारात्&nbsp;। अगत्या वा ‘दशापवित्रेण ग्रहं संमार्ष्टि’ इतिवन्मत्वर्थलक्षणाश्रयणात्,
            अर्थाक्षिप्तसाध्यांशद्वारेण वा धात्वर्थैरात्मीयकरणग्रहणसिद्धेः&nbsp;। एवं स्थिते कतरदेकं
            संबध्यतामिति सर्वथाऽनेकादृष्टकल्पनापरिहारादनियमप्राप्तावुच्यते—
         </p>
         
         <div xmlns="" class="lg">
            <span class="line">प्रधानफलसंबन्धि तत्संबन्ध्यङ्गमिष्यते&nbsp;।</span>
            <span class="line">प्रधानाङ्गत्वमेकस्य न चैकत्रावकल्पते&nbsp;॥</span>
            
         </div>
         
         <p xmlns="">न ह्येकस्मिन्वाक्ये तदेव कदा चित्फलसंबन्धात्प्रधानं कदा चित्फलवदुपकारादङ्गं युज्यते
            नियतरूपत्वादङ्गाङ्गिभावस्य&nbsp;। तस्मान्नियोगेनैवाऽऽख्यातपदान्नामपदाद्वाऽपूर्वप्रतीतिः&nbsp;।
            <b>कः पुनर्भावः के वा भावशब्दा</b> इति&nbsp;। यावन्तः फलसंबद्धेषु वाक्येष्वाख्यातशब्दा यजतिजुहोतीत्येवमादयस्तेषु प्रत्ययार्थप्राधान्यात्कर्तरि
            च लकारोत्पत्तेर्यागादिविशिष्टकर्त्रभिधानं, कथं चिद्वा विपर्ययात्कर्तृविशिष्टयागाद्यभिधानं
            मन्वानस्य प्रश्नः&nbsp;। <a id="N175" href="#n175"><sup>175</sup></a>सत्यामपि चैकपर्यनुयोगेनोभयपर्यनुयोगसिद्धौ योऽयं यजनमिज्या याग इत्याद्युदाहृत्यैव भावार्थतां
            ब्रवीति तन्नूनं केऽप्यलौकिका भावशब्दा अपीत्युभयप्रश्नः&nbsp;। सिद्धान्तवादी तु भवतेर्णिजन्तात्
            <a id="N176" href="#n176"><sup>176</sup></a>‘एरच्’ इत्यच्प्रत्यये कृते भावनावाचिनं भावशब्दं व्युत्पाद्याऽऽख्यातस्य चान्वयव्यतिरेकाभ्यां
            तत्परत्वं कर्त्रभिधानप्रतिषेधं चाभिप्रेत्योदाहरति—<b>यजति ददाती</b><span class="pageinfo">[375]</span>ति&nbsp;। परः पुनर्भवतेर्णिजन्तादन्येन नैषोऽर्थोऽभिधीयते, न चाऽऽख्यातप्रत्ययस्यात्र व्यापारो,
            धात्वन्तरार्थत्वात्&nbsp;। कामं तुल्यजातीयत्वेन धातवो ब्रूयुस्तेऽपि तु यागादिवचनत्वादसमर्था
            इति मत्वाऽऽह—<b>ननुयागदानहोमशब्दा</b> इति&nbsp;। अत्रोच्यते—
         </p>
         
         <div xmlns="" class="lg">
            <span class="line">यागदानाद्यनुस्यूतो भावनात्माऽवगभ्यते&nbsp;।</span>
            <span class="line">नित्यमाख्यातशब्देभ्यस्तस्माद्भावार्थतेष्यते&nbsp;॥</span>
            
         </div>
         
         <p xmlns="">यावानेवह्यनन्यलभ्योऽर्थः शब्दाद्नम्यते स सर्वः शब्दार्थः&nbsp;। सर्वत्र चाऽऽख्याते धात्वर्थश्च
            तदनुरक्ता च भावना विज्ञायते&nbsp;। तस्माद्भावार्थत्वव्यपदेशः&nbsp;। तद्व्यतिरिक्तास्तु द्रव्यगुणशब्दा
            विज्ञायन्त एवेति न पृष्टाः&nbsp;। तत्र द्रव्यादिशब्दानां निष्पन्नार्थाभिधायिनां करणार्थत्वयोग्यत्वात्प्राप्नोति
            फलसंगतिः&nbsp;। सर्वत्र हि फलं साध्यत्वात्सिद्धरूपं साधनमपेक्षते न साध्यान्तरं, नामार्थश्च
            सिद्धत्वात्तदपेक्षापूरणमर्थो नाऽऽख्यातार्थः स्वयमेव तावत्साध्यत्वात्&nbsp;। तस्माद्द्रव्यादिभिः
            फलमिति प्राप्ते <a id="N177" href="#n177"><sup>177</sup></a>सूत्रेणोत्तरं दीयते—
         </p>
         
         <div xmlns="" class="lg">
            <span class="line">भावार्थः कर्मशब्दा ये तेभ्योऽपूर्वक्रियागतिः&nbsp;।</span>
            <span class="line">तैः कुर्याद्यजिना स्वर्गमेष ह्यर्थो विधीते&nbsp;॥</span>
            
         </div><span xmlns="" class="pageinfo">[376]</span>
         
         <p xmlns="">फलसंबन्धो हेतुरपूर्वप्रतिपत्तेः&nbsp;। संबन्धश्चाऽऽकाङ्क्षापूर्वकः&nbsp;। सा च भावशब्देभ्यः
            प्रसर्पन्ती दृश्यते न द्रव्यगुणशब्देभ्यः&nbsp;। तस्मादाख्यातेभ्योऽपूर्वभावना गम्यते&nbsp;। तत्र
            च धात्वर्थस्य करणत्वप्रतिपत्तिः प्रत्यासत्तेः&nbsp;। अतस्तेनैव फलकरणभूतेनान्यथानुपपत्त्याऽपूर्वं
            भाव्यत इत्यवधार्यते&nbsp;। कथं पुनर्यज्यादीन्पृथकृत्य केवलप्रत्ययवाच्य एव भावनार्थो लभ्यते
            भावयेदिति&nbsp;। कुतः—
         </p>
         
         <div xmlns="" class="lg">
            <span class="line">अभिदध्युः स्वशक्त्या हि विधिमात्रं लिङादयः&nbsp;।</span>
            <span class="line">ण्यन्तस्य भवतेरर्थः केनांशेनाभिधीयते&nbsp;॥</span>
            
         </div>
         
         <p xmlns="">न च धात्वन्तरार्थं यज्यादयः प्रतिपादयन्ति&nbsp;। स्वार्थमात्रव्यापृतत्वात्&nbsp;। अतः शब्दरहितमेवेदरोप्यते
            भावयेदिति&nbsp;। किं च॔
         </p>
         
         <div xmlns="" class="lg">
            <span class="line">शब्दान्तरस्य योऽप्यर्थः पर्यायैरभिधीयते&nbsp;।</span>
            <span class="line">न स तेनैव सहितस्तस्मिन्नर्थे प्रयुज्यते&nbsp;॥</span>
            
         </div>
         
         <p xmlns="">तद्यथा पिकमानयेत्युक्ते यो नामार्थं न प्रतिपद्यते तस्मै कोकिलशब्दमेव केवलं प्रयुञ्जते
            न कोकिलः पिक इति, तथाऽत्र यद्याख्यातस्य करोतिर्ण्यन्तो वा भवतिः पर्यायः ततस्तदर्थकथने
            तन्मात्रमेव प्रयोक्तव्यं नाऽऽख्यतप्रत्ययोऽपि, न हि तदानीं विविच्य ज्ञायते केनांशेन
            क्रिया प्रत्याय्यत इति&nbsp;। अत्र तु भावयेत्कुर्यादिति वा पुनरपि लिङ् प्रयुज्यत एव&nbsp;। अतश्च
            योऽनैन यजतेः परेणार्थः प्रतिपादितोऽसौ भावयतेरपि परेण तेनैवेत्यधिकावाप एव भावयतिः&nbsp;।
            तस्मादवैदिक इति&nbsp;। अत्राभिधीयते&nbsp;। सर्वत्रैव तावत्—
         </p>
         
         <div xmlns="" class="lg">
            <span class="line">सिद्धकर्तृक्रियावाचिन्याख्यातप्रत्यये सति&nbsp;।</span>
            <span class="line">सामानाधिकरण्येन करोत्यर्थोऽवगम्यते&nbsp;॥</span>
            
         </div>
         
         <p xmlns="">इह केभ्यश्चिद्धातुभ्यः परा तिङ्विभक्तिरुच्चार्यमाणा कर्त्रात्मलाभमात्रमेव व्यापारं
            प्रतिपादयति यथाऽस्तिभवतिविद्यतिभ्यः&nbsp;। अपरेभ्यस्तु सिद्धे कर्तर्यन्यात्मलाभविषयव्यापारप्रतीतिः&nbsp;।
            यथा यजति ददाति पचति गच्छतीति&nbsp;। द्रव्यमेव च विशिष्टशक्त्युपेतं प्रचलिता<span class="pageinfo">[377]</span>त्मतत्त्वं विप्रकीर्णस्वभावं पूर्वापरीभूतं प्रथमावस्थातः प्रच्युतं परामवस्थामप्राप्तं
            व्यापारशब्दवाच्यं भवति&nbsp;। तत्र कदाचित्कर्तैवैवमवस्थः प्रतीयते, कदाचित्सिद्धे कर्तर्यन्यः&nbsp;।
            तद्यदा कर्तुरेवैषाऽवस्था भवति तदाऽसौ स्वयमेवान्यस्मादात्मलाभमपेक्षमाणः परनिष्पत्तावव्याप्रियमाणत्वान्न
            करोतिशब्दवाच्यतां प्रतिपद्यते&nbsp;। यदा तु लब्धात्मकोऽन्यत्र व्याप्रियते तदा करोतीत्येवमपदिश्यते&nbsp;।
            तथा च किं करोति पठति गच्छतीति सामान्यविशेषरूपेण सामानाधिकरण्यप्रयोगो दृश्यते, न तु
            किं करोति भवत्यस्ति वेति प्रयुज्यते&nbsp;। तस्माल्लब्धात्मककर्तृव्यापारवचनानि करोत्यर्थवन्त्याख्यातानि&nbsp;।
            तत्र च क्रियमाणेन केनचिदवश्यं भवितव्यम्&nbsp;। कुतः—
         </p>
         
         <div xmlns="" class="lg">
            <span class="line">करोतिः क्रियमाणेन न कश्चित्कर्मणा विना&nbsp;।</span>
            <span class="line">भवत्यर्थस्य कर्ता च करोतेः कर्म जायते&nbsp;॥</span>
            
         </div>
         
         <p xmlns="">करोतेर्नित्यं सकर्मकत्वाद्यावत्क्रियमाणं न लभ्यते न तावदर्थः पर्यवस्यति&nbsp;। सर्वकारकाणां
            चावान्तरक्रियासु कर्तृत्वं प्रतिपाद्यमानानां प्रधानक्रियासु कर्मादिविभागो जायते&nbsp;।
            प्रतिक्रियं योग्यताभेदादवान्तराक्रियावैचित्र्यं भवति&nbsp;। तत्रान्वयव्यतिरेकाभ्यामिदमवगतं
            भवतिक्रियायाः कर्ता करोतेः कर्म संपद्यत इति&nbsp;। तथा हि—
         </p>
         
         <div xmlns="" class="lg">
            <span class="line">नित्यं न भवनं यस्य यस्य वा नित्यभूतता&nbsp;।</span>
            <span class="line">न तस्य क्रियमाणत्वं खपुष्पाकाशयोरिव&nbsp;॥</span>
            
         </div>
         
         <p xmlns="">य एव हि प्रवृत्तभवनः संभावितभवनो वाऽन्येन प्रयुज्यते स एव क्रियमाणत्वेनावधार्यते नान्यः&nbsp;।
            तथा च न कश्चित्खपुष्पमाकाशं वा कुर्वन्नुपलभ्यते&nbsp;। यत्रापि पादौ कुर्वित्यादिषु निष्पन्नानां
            कर्मत्वप्रयोगो दृश्यते तत्राप्यनिष्पन्नसंस्कारादिविवक्षया पादादिशब्दप्रयोगादव्यभिचारः&nbsp;।
            सत्यपि च करोतेरनेकार्थत्वे सर्वत्र गन्धनावक्षेपणादौ किंचिदनुत्पन्नोत्पादनसामान्यमवगम्यते&nbsp;।
            अथ वा यदाऽस्योत्पादनाभिधायित्वं तदैव विशिष्टाख्यातसामानाधिकरण्यं दृष्टमिति तद्गतस्योत्पाद्यमानमेव
            कर्म भवतीत्युपपन्नम्&nbsp;। तेन भवतिक्रिया तावल्लब्धा&nbsp;। ततश्च—
         </p>
         
         <div xmlns="" class="lg">
            <span class="line">करोत्यर्थस्य यः कर्ता भवितुः स प्रयोजकः&nbsp;।</span>
            
         </div>
         
         <div xmlns="" class="lg">
            <span class="line">भविता तमपेक्ष्याथ प्रयोज्यत्वं प्रपद्यते&nbsp;।</span>
            
         </div>
         
         <p xmlns="">भवतिकरोत्योः शक्तिभेदाद्विक्लिदिपचत्योरिव नियतं प्रयोज्यप्रयोजकव्यापारवचनत्वम्&nbsp;। तत्र
            च कदाचिदभिधीयमानकर्मशक्त्याऽऽक्षिप्तप्रयोज्यव्यापारो<a id="N178" href="#n178"><sup>178</sup></a> वा स्वयमेवाऽऽक्षि<span class="pageinfo">[378]</span>प्तप्रयोज्यव्यापारो वा केवलं प्रयोजकव्यापार एव विवक्ष्यते कटं करोति, ओदनं पचतीति&nbsp;।
            कदाचिदाक्षिप्तप्रयोजकव्यापारं प्रयोज्यव्यापारमात्रं, घटो भवति, विक्लिद्यन्ति तण्डुला
            इति&nbsp;। कदाचिदुभौ भिन्नौ समुच्चित्य प्रयोगः, करोति कटं देवदत्तः स च भवति&nbsp;। कदाचिदुपसर्जनीभूतप्रयोजकव्यापारः
            प्रयोज्यव्यापारः क्रियते देवदत्तेनेति स्वयमेवेति वा प्रयोगे&nbsp;। कदाचित्पुनः समानपदैकदेशोपात्तोपसर्जनीभूतप्रयोज्यक्रियः
            प्रयोजकव्यापारो विवक्ष्यते तदा च करोतिपचत्योस्तादात्म्येनाशक्तेरप्रयोगाद्भौूविक्लिद्योश्च
            केवलप्रयोज्यक्रियानिष्ठत्वान्न साक्षात्प्रवर्तितुं शक्तिरस्तीति वाचकत्वेन द्योतकत्वेन
            वा णिजपरः प्रयुज्यते भावयति विक्लेदयतीति च&nbsp;। तथा चाऽऽह—
         </p>
         
         <div xmlns="" class="lg">
            <span class="line">प्रयोज्यकर्तृकैकान्तव्यापारप्रतिपादकाः&nbsp;।</span>
            <span class="line">ण्यन्ता एव प्रयुज्यन्ते तत्प्रयोजककर्मसु&nbsp;॥</span>
            
         </div>
         
         <p xmlns="">न च तेषामण्यन्तानामशक्तिरित्यन्येषामशक्त्या भवितव्यम्&nbsp;। अन्येषां वा शक्तिरित्येषामपि
            तद्वद्भवितव्यम्&nbsp;। कुतः—
         </p>
         
         <div xmlns="" class="lg">
            <span class="line">शक्तयः सर्वभावानां नानुयोज्याः स्वभावतः&nbsp;।</span>
            <span class="line">तेन नाना वदन्त्यर्थान्प्रकृतिप्रत्ययादयः&nbsp;॥</span>
            
         </div>
         
         <p xmlns="">एवं करोत्यर्थद्वारेण सर्वाख्यातेषु भावयत्यर्थः सिद्धः&nbsp;।</p>
         
         <div xmlns="" class="lg">
            <span class="line">तेन भूतिषु कर्तृत्वं प्रतिपन्नस्य वस्तुनः&nbsp;।</span>
            <span class="line">प्रयोजकक्रियामाहुर्भावनां भावनाविदः&nbsp;॥</span>
            
         </div>
         
         <p xmlns="">यत्तूक्तं न विधित्वव्यतिरिक्तं लिङादयोऽर्थं वदन्तीति&nbsp;। तदयुक्तम्&nbsp;। कुतः—</p>
         
         <div xmlns="" class="lg">
            <span class="line">अभिधाभावनामाहुरन्यामेव लिङादयः&nbsp;।</span>
            <span class="line">अर्थात्मभावना त्वन्या सर्वाख्यातेषु गम्यते&nbsp;॥</span>
            
         </div>
         
         <p xmlns="">यदा हि सर्वाख्यातानुवर्तिनी करोतिधातुवाच्या पुरुषव्यापाररूपा भावनाऽवगता भवति तदा तद्विशेषाः
            सामान्याख्यातव्यतिरिक्तशब्दविशेषवाच्या विधिप्रतिषेधभूतभविष्यद्वर्तमानादयः प्रतीयन्ते&nbsp;।
            तथा च सर्वत्र सामान्यतः करोत्यर्थोऽवगम्यते, किं करोति पचति, किमकार्षीदपाक्षीत्, किं
            करिष्यति पक्ष्यति, किं कुर्यात्पचेत्, किं न कुर्यान्न पचेदिति&nbsp;। तत्रार्थात्मिकायां
            भावनायां लिङादिशब्दानां यः पुरुषं प्रति प्रयोजकव्यापारः सा द्वितीया शब्दधर्मोऽभिधात्मिका
            भावना विधिरित्युच्यते&nbsp;। विशेषतश्चेयमर्थवादाधिकरणे वर्णिता यत्तु पर्यायस्थित्यतिलङ्घनं
            प्रत्ययापरित्यागादभिहितम्&nbsp;। तत्रोच्यते—
         </p><span xmlns="" class="pageinfo">[379]</span>
         
         <div xmlns="" class="lg">
            <span class="line">केवलस्याप्रयोगित्वात्कर्तृसंख्यादिसंग्रहात्&nbsp;।</span>
            <span class="line">रूपाविनाशसिद्धेश्च प्रत्ययोऽपि प्रयुज्यते&nbsp;॥</span>
            
         </div>
         
         <p xmlns="">यदि हि केवलः करोतिर्भावयतिर्वा प्रयोगार्हौ स्यातां ततः कोकिलशब्दप्रयोगे पिकशब्दवत्प्रत्ययो
            न प्रयुज्येत, न तु केवलायाः प्रकृतेः प्रयोगः, अपभ्रंशत्वप्रसङ्गात्&nbsp;। तेन यस्मिन् कस्मिश्चित्प्रत्यये
            प्रयोक्तव्ये यस्यैवार्थः कथ्यते स एवानुवादभूतः प्रकृत्यनुग्रहार्थं प्रयुज्यते नान्योऽभ्यधिकार्थान्तरापत्तिप्रसङ्गात्&nbsp;।
            ननु च, इक्श्तिपौ धातुनिर्देशे विहितावतस्तद्युक्तौ करोतिभावयती प्रयुज्येयाताम्&nbsp;। नैतदस्ति&nbsp;।
            तथा सति शब्दपदार्थक्त्वान्नैव ताम्यामाख्यातार्थः कथ्येत&nbsp;। यत्तु क्वचिदर्थेऽपि धातुमिक्श्तिबन्तं
            प्रयुञ्जते यजिः, यजतिः, इति च&nbsp;। तत्, शब्देऽभिहिते लक्षणयाऽर्थप्रतीतिरित्यवगन्तव्यं,
            न चेह किंचिल्लक्षणाश्रयणे प्रयोजनमस्ति येनावाचकः प्रयुज्येत&nbsp;। तत्रान्यदेवानिष्टमापद्येत
            कृञ्भुवौ धातू तिङाऽभिधीयेते इति&nbsp;। तस्मादर्थपरत्वसिद्ध्यर्थमाख्यातप्रत्ययसहितावेव प्रयुज्येते&nbsp;।
            यदि च भावनैवैका प्रत्ययार्थः स्यात्करोतिभावयती वा समस्तप्रत्ययार्थोपादानसमर्थौ भवेतां
            ततः केवलप्रयोगोऽप्याशङ्क्येत, न तु तदुभयमप्यस्तीति करोतिभावयतिभ्यां कथितेऽपि भावनार्थे
            कर्तृसंख्यादिप्रत्यायनार्थं पुनः प्रत्यय उच्चार्यते&nbsp;। यस्तु तत्र भावनाभिधानांशः स
            प्राप्तत्वादनूद्यते, अन्यथा हि भावनैवैका प्रत्ययार्थः करोतिभावयती वा कर्तृसंख्यादीनामप्यभिधायकाविति
            भ्रान्तिः स्यात्&nbsp;। नित्यं च पूर्वापरीभूता भावनाऽऽख्यातेनोच्यते&nbsp;। तत्र यदि प्रत्ययान्तरं
            प्रयुज्यते ततः करोतिभावयतिभ्यां द्रव्यवदुपसंहृतरूपोच्यमाना नैवाऽऽख्यातसदृशी कथ्येत&nbsp;।
            तस्मादवश्यं तदपि प्रयोक्तव्यमिति&nbsp;। किं च—
         </p>
         
         <div xmlns="" class="lg">
            <span class="line">भावना गम्यमाना च धातुप्रत्ययसंनिधौ&nbsp;।</span>
            <span class="line">कस्य वाच्येति विस्पष्टं न कदाचित्प्रतीयते&nbsp;॥</span>
            
         </div>
         
         <p xmlns="">यदि ह्येकान्तेनास्याः प्रत्ययार्थत्वमवधार्येत ततः करोतिभावयतिभ्यां प्रत्ययपौनरुक्त्याशङ्का
            स्यान्न तु तदस्ति, उभयसंनिधौ गम्यमानत्वात्&nbsp;। केवलप्रकृतिप्रत्ययप्रयोगाभावाद्धि न विवेको
            विज्ञायते&nbsp;। शक्यते हि वक्तुं धातुसहितेन प्रत्ययेनोच्यत इति&nbsp;। अथवा प्रत्ययानुगृहीतेन
            धातुना, अथ वोभाभ्याम्&nbsp;। न च शक्तिकल्पनायां विशेषः, सर्वथाऽर्थापत्तिसाम्यान्न च विवेकज्ञानप्रयोजनमस्ति&nbsp;।
            स्यादेतत्, कृदन्ताद्धातोरप्रतीतेस्तिङौ्व्यभिचारिण्येव नेति&nbsp;। तदयुक्तम्&nbsp;। अस्तिविद्यतिभवतिपरेषु
            प्रत्ययेष्वप्यदर्शनात्&nbsp;। न वा कृदन्तेष्वप्यत्यन्तं भावना नास्ति किंचिदपकृष्यमाणरूपप्रतीतेः&nbsp;।
            कृत्येषु तावद्भोक्तव्यम् यष्टव्यमिति किंचिन्न्यूनाऽऽख्याताद्गम्यते&nbsp;। तत्रापि कर्मोत्पन्नेषु
            द्रव्यप्राधा<span class="pageinfo">[380]</span>न्याद्ब्राह्मणो न हन्तव्य इति भावोत्पन्नेभ्यो न्यूनतरा&nbsp;। न हि तत्र प्रयोजकव्यापारप्राधान्यम्&nbsp;।
            एकत्र धात्वर्थप्राधान्यादपरत्र स्वव्यापारविशिष्टप्रयोज्यपरत्वात्&nbsp;। एतेन भावकर्मोत्पन्नलकारास्तिङोऽपि
            व्याख्याताः&nbsp;। तेष्वपि हि प्रयोजकव्यापारगुणत्वप्रतीतिरविशिष्टा&nbsp;। अतो न तिङन्तानां तुल्यकल्पत्वम्&nbsp;।
            तथा ‘अव्ययकृतो भावे भवन्ति’ इति स्मरणाविशेषेऽपि स्वसंवेद्यमीषन्न्यूनभावनाविज्ञानम्&nbsp;।
            <a id="N179" href="#n179"><sup>179</sup></a>‘अभिक्रामंजुहोति’ ‘दर्भतरुणकेनोपघातं जुहोति’ ‘अभिषुत्य हुत्वा भक्षयन्ति’ ‘पुरा वाचः
            प्रवदितोः‘ इति सर्वत्र श्रुत्यैव भावनान्तरसापेक्षा भावनाऽवगम्यते&nbsp;। पक्वः पक्ववानित्यपि
            निर्वृत्तरूपभावनोपसर्जनद्रव्यप्रतीतिः प्रत्यक्षा&nbsp;। एवं पाचकादिष्वपि द्रष्टव्यम्&nbsp;।
            तथा च सर्वत्र कारकापेक्षा दृश्यते&nbsp;। अन्यथा हि रूढितद्धितसमासोष्विवेयं न स्यात्&nbsp;। न
            च निर्व्यापाराणामेते व्यपदेशा भवन्ति&nbsp;। न चास्ति स व्यापारो यत्र किंचिदसन्न जन्यते&nbsp;।
            ततश्च सिद्धः करोतिभावयत्योरर्थः&nbsp;। शक्यते च सर्वत्र सामानाधिकरण्यमपि दर्शयितुं विनाऽपि
            पूर्वापरीभूतत्वेन&nbsp;। तद्यथा किं कर्तव्यं पक्तव्यं, कथंकारं जुहोति अभिक्रामम्, किं कृत्वाजुहोति
            अभिषुत्य, किं कृतवान् पक्ववान्, किं कृतं पक्वं, किंक्रियो देवदत्तः पक्ता, केयं क्रिया
            पाक इति&nbsp;। न च करोतिसामानाधिकरण्यातिरिक्तमाख्यातेष्वपि भावनाप्रमाणं विद्यते&nbsp;। तस्माद्धातवोऽपि
            भावनां न मुञ्चन्ति&nbsp;। तथा चाऽऽहुः<a id="N180" href="#n180"><sup>180</sup></a> करोतिरर्थेष्विव सर्वधातूनिति&nbsp;। यत्त्वस्याः प्राधान्यं तत्कामं तिङाऽभिधेयं द्योत्यं
            वाऽन्वयव्यतिरेकाभ्यामस्तु न स्वरूपम्&nbsp;। नन्वेवमपि यागेनेति धात्वर्थे निष्कृष्टे तेनैव
            भावनाऽप्युपात्तेति भावयेदिति पुनः प्रयोगो न प्राप्नोति&nbsp;। नैष दोषः&nbsp;। तथा हि&nbsp;। व्द्यर्थस्य
            जातोर्भेदेनार्थे कथ्यमाने यागेनेति विशेषरूपं करणात्मना निष्कृष्टम्&nbsp;। इतरत्तु भावनात्मकं
            सामान्यरूपः शब्दान्तरेण भावयेदित्यनेन कथ्यते&nbsp;। अथवा केचित्करणाशकर्तृसंख्यादयः प्रकृतिप्रत्यययोर्भेदेन
            वाच्याः&nbsp;। भावना तु समुदायाव्यभिचारात्समुदितयोरेवार्थ इत्यपि शक्यं वक्तुम्&nbsp;। तथा च
            सूत्रकारभाष्यकाराभ्यां भावार्थाः कर्मशब्दा इति सामानाधिकरण्यमेवाऽऽश्रितं न भावार्थत्वेन
            प्रत्ययाः कथिताः&nbsp;। शास्त्रे तु सर्वत्र प्रत्ययार्थो भावनेति व्यवहारः&nbsp;। तत्रायमभिप्रायः—
         </p>
         
         <div xmlns="" class="lg">
            <span class="line">प्रत्ययार्थं सह ब्रूतः प्रकृतिप्रत्ययौ सदा&nbsp;।</span>
            <span class="line">प्राधान्याद्भावना तेन प्रत्ययार्थोऽवधार्यते&nbsp;॥</span>
            
         </div><span xmlns="" class="pageinfo">[381]</span>
         
         <p xmlns="">यद्यप्यन्यद्विवेककारणं नास्ति तथाऽपि प्राधान्यं प्रत्ययार्थधर्मं दृष्ट्वा नूनमियं
            प्रत्ययार्थ इत्यवगम्यते—
         </p>
         
         <div xmlns="" class="lg">
            <span class="line">तथा क्रमवतोर्नित्यं प्रकृतिप्रत्ययांशयोः&nbsp;।</span>
            <span class="line">प्रत्ययश्रुतिवेलायां भावनात्माऽवगम्यते&nbsp;॥</span>
            
         </div>
         
         <p xmlns="">न केवलमेतावेवान्वयव्यतिरेकौ यौ परस्परपरित्यागेन लक्ष्येते तस्मिन्नेव हि पदे ‘तदागमे
            हि तद्दृश्यते’ इत्यनेन न्यायेन विवेकोऽवधार्यते&nbsp;। यत्त्वस्त्यादिपरः प्रत्ययोऽपि भावनां
            जहातीति तुल्यं धातुसमुदायपक्षयोरप्येतत्&nbsp;। सर्वथा यत्र प्रतीयते तत्र तावत्प्रत्ययार्थत्वं
            निश्चीयते&nbsp;। अन्यत्र त्वयं विचार एव नास्ति&nbsp;। क्वचिद्व्यभिचारस्य चोत्तरमुक्तं <a id="N181" href="#n181"><sup>181</sup></a>तद्भौूताधिकरणे&nbsp;। अथ वा नैवात्रापि व्यभिचारः&nbsp;। कुतः—
         </p>
         
         <div xmlns="" class="lg">
            <span class="line">अस्त्यादावपि कर्त्रंशे भाव्येऽस्त्येव हि भावना&nbsp;।</span>
            <span class="line">अन्यत्राशेषभावात्तु न तथा सा प्रकाशते&nbsp;॥</span>
            
         </div>
         
         <p xmlns="">यद्यपि कर्तुरनिष्पन्नत्वाद्व्यतिरिक्तभावयितव्याभावादस्त्यादिषु प्रयोजकव्यापारो नातीव
            लक्ष्यते तथाऽपि प्रत्ययसामर्थ्याद्भावयतीत्यवगम्यते&nbsp;। किमित्यपेक्षिते चानिष्पन्ने कर्तर्यन्यत्किंचिदित्यकल्पनादात्मानमित्येव
            संबध्यते केन भावनेन कथं, अवयवजननादिप्रकारेणेति&nbsp;। त्रयोऽपि तत्र भावनांशा भवनेनैव पूर्यन्ते
            व्यापारान्तरासंभवात्&nbsp;। तत्र केचिदवयवा भावनव्यापृताः प्रयुज्यन्ते केचित्सिद्धभवनाः
            प्रयोजकाः&nbsp;। सिद्धभवनासिद्धभवनवर्ति च सामान्यमुभयसंपर्काद्भावनेत्युच्यते&nbsp;। एतेन जायते
            निष्पद्यते सिध्यतीत्यादीनि व्याख्यातानि&nbsp;। अस्तिः पुनर्जनिसमानार्थाद्भवतेरुपरितनीमवस्थामभिलपन्सत्तयाऽऽत्मभवनं
            भवद्भावयतीत्येवमाख्यातप्रत्ययं लभते&nbsp;। तत्रापि तु कालकृतभेदपूर्वोत्तरसामान्यसत्तारूपेण
            पूर्ववदेव प्रयोज्यप्रयोजकव्यापारकल्पनाऽनुसर्तव्या&nbsp;। सत्यामपि त्वेवमादिषु भावनायां
            निष्पन्नचेतनकर्तृविषयत्वाद्विधिप्रतिषेधयोरसंभवः&nbsp;। स्यादेतत्&nbsp;। दृष्टो विधिरपि ‘तस्मात्प्रायणीयस्याह्न
            ऋत्विजा भवितव्यम्’ ‘रथंतरं भवति’ ‘अत्राध्वर्युः स्यात्’ ‘इहोक्थ्यानि स्युः’ इति&nbsp;।
            सत्यं दृश्यते न त्विह पूर्वेण तुल्यो भवत्यर्थः&nbsp;। सिद्धो हि पुरुषः कर्मसंबन्धनिमित्तमृत्विक्त्वं
            भवदन्यैरेव वाक्कायमनो व्यापारैर्भावयेदित्युच्यते&nbsp;। तथा रथंतरादिषु सत्यपि श्रुत्या
            भवनविधिसंबन्धे तत्र संभवादनुमीयमाना भावनैव विधीयते&nbsp;। यत्र त्विहामुको भवेदिति प्रयोगस्तत्र
            भवतेस्तिष्ठत्यर्थवाचित्वात्संभवत्येव व्यतिरिक्तं भावयितव्यमित्येवं विज्ञायते&nbsp;। स्थानेनान्यत्किंचिद्भावयेदिति&nbsp;।
            तेन भूतभविष्यद्वर्तमानापदेशमात्रेष्वेवापारमार्थिकं भवितृव्यापारस्य भावनात्वं न विध्यादिषु&nbsp;।
            भूतादिकथ<span class="pageinfo">[382]</span>नेऽपि यदा समस्तं व्यापारं धातुरेवोपादत्ते नावयवकालादिकृतभेदाश्रयणं तदा विस्पष्टाद्विरोधाद्धात्वर्थमात्रं
            कर्तृसंख्यादयश्चाऽऽख्यातपदार्थत्वेनावधार्यन्ते न भावना&nbsp;। न च भावनाव्यभिचारेण दोष इत्युक्तम्&nbsp;।
            यत्तु कृदन्तेष्वपि धातवो भावनां न व्यभिचरन्तीति&nbsp;। सत्यं धात्वर्था न व्यभिचरन्ति तैरेव
            तु गम्यमानत्वादनभिधेयत्वमपि शक्यं वक्तुम्&nbsp;। तथा हि—
         </p>
         
         <div xmlns="" class="lg">
            <span class="line">धात्वर्थकारकैरेव गुणभूतोऽवगम्यते&nbsp;।</span>
            <span class="line">भावनात्मा कृदन्तेषु तस्मान्नैवाभिधीयते&nbsp;॥</span>
            
         </div>
         
         <p xmlns="">यथैव भावप्रधानत्वादाख्याते तत्संबन्धादेव गुणभूतकारकप्रतीतिसिद्धेर्न कर्तृकर्मणोरभिधानं
            भविष्यत्येवं कर्ताद्यभिधानादेव तदन्यथानुपपत्त्या भावनासिद्धेरनभिधानं, गम्यमानापेक्षयैव
            च करोतिसामानाधिकरण्यं यथा पचतिशब्दस्य देवदत्तशब्देन, अतथाभूतयैव च कारकसंबन्धोऽप्युपपत्स्यते&nbsp;।
            अथ वा भावनोपसर्जनधात्वर्थनिष्पत्त्यर्थत्वात्कारकाणां धात्वर्थेनैव संबन्धसिद्धिः&nbsp;।
            स एव हि तानि स्वसिद्ध्यर्थमपेक्षते भावनाऽपि च तथाभूतान्येव तानि गृह्णातीत्यविरुद्धः
            संबन्धः&nbsp;। कृत्यानां तु प्रैषवाचित्वात्सत्यपि भावनानभिधाने तावत्स्वार्थपर्यवसानं नास्ति
            यावदंशत्रयपरिपूर्णा भावना न लब्धा&nbsp;। कुतः—
         </p>
         
         <div xmlns="" class="lg">
            <span class="line">स्वव्यापारे हि पुरुषः कर्तृत्वेन नियुज्यते&nbsp;।</span>
            <span class="line">प्रैषैस्तस्य स्वरूपं च भावनांऽशत्रयात्मिका&nbsp;॥</span>
            
         </div>
         
         <p xmlns="">न हि पुरुषः स्वव्यापारं मुक्त्वाऽन्यदनुष्ठातुं शक्तः प्रैषाश्चैनमनुष्ठापयन्ति&nbsp;। ते
            यदि तद्व्यापारं कथंचिन्नोपादद्युर्न नियोक्तुं शक्नुयुरित्येवमपि भावनाक्षेपसिद्धिः&nbsp;।
            यावांश्च ब्राह्मणगतः कश्चित्प्रैषः स सर्वः प्राप्त्यभावाद्विधिरेव भवतीति विनाऽपि स्मरणेन
            कृत्यानां विधायकत्वम्&nbsp;। अयमेव च विधिप्रैषयोर्विशेषः&nbsp;।
         </p>
         
         <div xmlns="" class="lg">
            <span class="line">प्रवर्तनस्मृतिः प्राप्ते प्रैष इत्यभिधीयते&nbsp;।</span>
            <span class="line">अप्राप्तप्रैषणं सर्वं विधित्वं प्रतिपद्यते&nbsp;॥</span>
            
         </div>
         
         <p xmlns="">तस्मात्प्रत्ययार्थो भावनेत्युपपन्नम्&nbsp;। ननु च यदि प्रयोजकव्यापारो भावनेष्यते ततः पचावधिश्रयणादीनि,
            यजौ च मानसः संकल्प इत्यादीनां भावनात्वं त एव धात्वर्था इति धातुवाच्यैव भावना स्यात्&nbsp;।
            नैष दोषः—
         </p>
         
         <div xmlns="" class="lg">
            <span class="line">धात्वर्थव्यतिरेकेण यद्यप्येषा न लभ्यते&nbsp;।</span>
            <span class="line">तथाऽपि सर्वसामान्यरूपेणान्याऽवगम्यते&nbsp;॥</span>
            
         </div>
         
         <p xmlns="">सर्वत्र ह्यधिश्रयणादौ करोतीत्यपि सामान्यव्यापारांशः प्रतीयते पचत्यादिवाच्या विक्लित्त्यधिश्रयणादयः
            कर्मस्थाः कर्तृस्थाश्च&nbsp;। तत्र यदौदासीन्यप्रच्युतिमात्रेण परिस्पन्द<span class="pageinfo">[383]</span>
            रूपं निरूप्यते सा भावना&nbsp;। ये तु तदनुरञ्जनसमर्थाः कर्तृकर्मगता विशेषास्ते तस्या एव
            करणेतिकर्तव्यतांशयोर्निविशन्ते&nbsp;। एवं तर्हि धात्वर्थसामान्यं भावनेत्येतदापन्नम्&nbsp;। सत्यं
            साध्यतया सामान्यं न तु गोत्वादिरूपेण&nbsp;। कथम्—
         </p>
         
         <div xmlns="" class="lg">
            <span class="line">अन्यदेव हि यागादौ सामान्यं करणात्मकम्&nbsp;।</span>
            <span class="line">अन्यच्च भावना नाम साध्यत्वेन व्यवस्थितम्&nbsp;॥</span>
            
         </div>
         
         <p xmlns="">भावनायां हि स्वयमेव प्रतिपुरुषं सामान्यविशेषौ भवतः&nbsp;। तथा तत् करणभूते यागादौ समवेतं
            भावनाकरणांशापेक्षितं धात्वर्थसामान्यं नाम यत्कर्मशब्देनाभिधीयते&nbsp;। विशेषणभावाच्च यागादयो
            भावनाविशेषा इत्युच्यन्ते न तद्व्यक्तित्वेन&nbsp;। शास्त्रप्रदेशे तु क्रियाकर्मशब्दौ कदा
            चिद्धात्वर्थे प्रयुज्येते कदाचिद्भावनायां कदाचित्तु प्रत्यासत्त्योभयन्नापि प्रयोगो
            न स्वरूपाभिधानेन&nbsp;। कुतः—
         </p>
         
         <div xmlns="" class="lg">
            <span class="line">यादृशी भावनाऽऽख्याते धात्वर्थश्चापि यादृशः&nbsp;।</span>
            <span class="line">नासौ तेनैव रूपेण कथ्यतेऽन्यै पदैः क्वचित्&nbsp;॥</span>
            
         </div>
         
         <p xmlns="">भावनाशब्दो हि निष्पन्नात्मिकां सत्त्वरूपापन्नां लिङ्गसंख्यायोगिनीमभिधत्ते न चासावाख्याते
            तादृश्यभिधीयते लिङ्गसंख्यारहितरूपेण गम्यमानत्वात्&nbsp;। एवं धात्वर्थोऽपि वेदितव्यः&nbsp;। तथा
            करोति भावयतीत्येताभ्यामपि श्रुत्या तावदन्यादृगेवार्थः प्रतीयते कुञ्भावयत्यर्थकरणिका
            भावना न चैवंरूपाऽसौ यजेतेत्यादिष्वस्तीत्यपर्यायत्वम्&nbsp;। तत्रानन्तरप्रत्ययोत्थापितभावनान्तरबुद्धिमविवक्षित्वाऽर्थसंवादः
            कर्तव्यः&nbsp;। तेनादूरविप्रकर्षमात्रेणैष प्रयोगो नार्थसाम्येनेत्यवस्थितमनन्यशब्दवाच्यत्वं
            भावनायाः&nbsp;। सा तु प्रतीतमात्रैव प्राधान्यादपेक्षान्तरानधीनत्वाच्च प्रथमं तावत्साध्यांशमपेक्षते
            भावयेत्किमिति&nbsp;। तत्र यावती विध्युपेता भावना तस्यां पूर्वप्रतीतमपि विधित्वं तावन्नाऽऽश्रीयते
            यावदंशत्रयपूर्णा भावनाऽनुष्ठानयोग्या न भवति&nbsp;। विधित्वप्रक्रमाच्च प्रथममेवैतज्ज्ञायते
            यादृशैरंशैः पूर्णेयं विधानमर्हति तादृशैः पूरयितव्येति&nbsp;। न च बुद्धिपूर्वकारी पुरुषः
            पुरुषार्थरहितं व्यापारं वचनशतेनाप्युक्तोऽनुतिष्ठति&nbsp;। न च पुरुषार्थः साध्यव्यतिरिक्तांशपातित्वेन
            कैश्चित्प्रार्थ्यते ततोऽभ्यर्हिततरस्यान्यस्य साध्यस्याविद्यमानत्वात्&nbsp;। तत्र यद्यस्यां
            भावनायामपुरुषार्थः साध्यः स्यात्ततः पुरुषेष्वप्रवर्तमानेषु प्रत्ययस्य प्रयोजकशक्तिर्बाध्येत&nbsp;।
            तेन यद्यपि समानपदोपादानप्रत्यासत्तेर्धात्वर्थः साध्यांशपूरणायोपप्लवते तथाऽप्ययोग्यत्वान्निराक्रियते,
            न हि प्रत्यासत्तिरेवैका संबन्धकारणं, योग्यत्वाद्यपि&nbsp;। तथा च वक्ष्यति<a id="N182" href="#n182"><sup>182</sup></a> यस्य येनार्थसंबन्ध इति&nbsp;। किं च—
         </p>
         <span xmlns="" class="pageinfo">[384]</span>
         
         <div xmlns="" class="lg">
            <span class="line">संबन्धमात्रमुक्तं च श्रुत्या धात्वर्थभावयोः&nbsp;।</span>
            <span class="line">तदेकांशनिवेशे तु व्यापारोऽस्या न विद्यते&nbsp;॥</span>
            
         </div>
         
         <p xmlns="">संबन्धमात्रं कृत्वा निवृत्तव्यापारायां श्रुतावन्यतरांशनिवेशो योग्यत्वादाश्रयितव्यः&nbsp;।
            तद्यदि साध्यांशादेकप्रत्ययोपात्तेन प्रत्यासन्नतरेण विधित्वेन प्रच्याव्यते तर्तोऽशान्तरेण
            नूनं संपत्स्यत इत्येवं प्रतीक्ष्यते&nbsp;। किं च—
         </p>
         
         <div xmlns="" class="lg">
            <span class="line">साध्यांशे पुरुषाणां च प्रत्ययो न नियोजकः&nbsp;।</span>
            <span class="line">स्वयमेव हि जानन्ति कर्तव्यं पुरुषाः सदा&nbsp;॥</span>
            
         </div>
         
         <p xmlns="">यत्र हि शास्त्राधीना पुरुषप्रवृत्तिस्तत्र तत्संनिकर्षविप्रकर्षावपेक्ष्येते, साध्यं
            पुनः स्वर्गपशुपुत्रग्रामादि प्रागेव शास्त्रात्सर्वे पुरुषाः प्रतिपद्यन्ते&nbsp;। ततश्च
            भावयेत्किमित्यपेक्षितमात्रे विनैव तावच्छास्त्रेणैतावदवगतं पुरुषार्थः कश्चिदिति&nbsp;। तत्र
            विशेषमात्रमनवगतत्वादपेक्ष्यते&nbsp;। तदपि च न साध्यात्मना, किं तर्हि, एतद्भावनाविषयत्वेन&nbsp;।
            ततश्च दूरस्थस्यापि स्वर्गादेरेव कृतास्पदस्य संगतिः&nbsp;। धात्वर्थसंबन्धस्त्वनपेक्षितः
            क्रियेत विध्यानर्थक्याच्च बाध्येततरां श्रुतिः&nbsp;। किं च—
         </p>
         
         <div xmlns="" class="lg">
            <span class="line">भवने यस्य कर्तृत्वं कथंचिदवधारितम्&nbsp;।</span>
            <span class="line">स्ववाक्ये वाऽन्यवाक्ये वा स साध्यत्वं प्रपद्यते&nbsp;॥</span>
            
         </div>
         
         <p xmlns="">न चात्र धात्वर्थादेर्भवनक्रियासंबन्धोऽवगतः स्वर्गादीनां तु कामशब्दोपबन्धाद्भवनसंबन्धो
            विज्ञायते&nbsp;। कुतः—
         </p>
         
         <div xmlns="" class="lg">
            <span class="line">स्वर्गो मे स्यादितीत्थं हि स्वर्गादिः प्रार्थ्यते भवन्&nbsp;।</span>
            <span class="line">तेनासौ भावनापेक्षः प्रयोज्यत्वेन गम्यते&nbsp;॥</span>
            
         </div>
         
         <p xmlns="">ततोऽवधृतस्वर्गादिसाध्यांशा भावना केन भावयेदित्येवं करणमपेक्षते&nbsp;। तत्र च शास्त्राधीनप्रवृत्तित्वात्तत्संनिकर्षादावाश्रीयमाणे
            प्रमाणान्तराच्च योग्यायोग्यत्वयोरज्ञानाद्विध्यविरोधाच्चात्यन्तप्रत्यासत्त्युपस्थितधात्वर्थातिक्रमकारणाभावात्सर्वफलभावनानां
            च केनचिद्धात्वर्थविशेषेण विनाऽनुपपत्तेर्यागेनेत्येवं विज्ञायते&nbsp;। यद्यपि च यागः स्वयमेव
            तावदनिष्पन्नस्तथाऽपि स्वसाधननिष्पादितः सन्साधयिष्यति सर्वमेव च कदाचिन्निष्पन्नं कदाचिदनिष्पन्नम्&nbsp;।
            न च प्राक्छास्त्रप्रवृत्तेर्निष्पत्तिः क्वचिदुपयुज्यते फलसिद्धिकालमात्रोपयोगित्वात्करणनिष्पत्तेः&nbsp;।
            प्रमाणवशाच्च त्रिकालवर्त्तिनामपि साधनत्वाविरोधः&nbsp;। तस्माद्यागादीनां करणत्वं तच्चापूर्वद्वारेणेति
            तच्छब्देभ्योऽपूर्वप्रतीतिः&nbsp;। अतश्चैवमपि सूत्रार्थः संभवति&nbsp;। ये भावार्थाः—भावनाप्रयोजनाः,
            कर्मशब्दाः॔यज्यादयः तेभ्यः क्रिया प्रतीयेतेति&nbsp;। ननु चोक्तेन कर्मकरणसंबन्धन्यायेन सकर्मकधातुयुक्तादेवाऽऽख्या<span class="pageinfo">[385]</span>ताद्भावनाऽवगतिः प्राप्नोति&nbsp;। तथा हि—
         </p>
         
         <div xmlns="" class="lg">
            <span class="line">येनेप्सिततमैर्भावैः किमित्यंशोऽवरुध्यते&nbsp;।</span>
            <span class="line">तद्योगी तेन धात्वर्थो न कश्चित्स्यादकर्मकः&nbsp;॥</span>
            
         </div>
         
         <p xmlns="">यदि वा सर्वधातूनां सकर्मकत्वापत्तिरथ वाऽकर्मकेभ्यो भावनया न भवितव्यम्&nbsp;। नैष दोषः&nbsp;।
            कुतः—
         </p>
         
         <div xmlns="" class="lg">
            <span class="line">अन्यदेव हि धात्वर्थप्राप्यं कर्म सकर्मके&nbsp;।</span>
            <span class="line">अन्यदेव च सर्वत्र प्रत्ययार्थनिबन्धनम्&nbsp;॥</span>
            
         </div>
         
         <p xmlns="">ओदनं पचति ग्रामं गच्छतीति धात्वर्थापवर्गलभ्यमेकं कर्म, अपरं पुनर्भावनाकर्म&nbsp;। तत्र
            कदाचिद्धात्वर्थकर्मैव भावनाकर्मत्वमपि प्रतिपद्यते पाकेनौदनं भावयतीति&nbsp;। कदा चित्पुनः
            स्वकर्मविशिष्टधात्वर्थयुक्ता भावना कर्मान्तरेण युज्यते ग्रामगमनेन स्वार्थं भावयेदिति,
            ओदनपाकेन चेति&nbsp;। तच्चैतद्धात्वर्थात्परतस्तदवाप्यमात्रत्वेन गम्यमानं धात्वर्थान्तरतिरोहितं
            भावनाकर्मतया सर्वत्रावधार्यते&nbsp;। तच्च प्रायेणैवं कामशब्देनैव संबन्धमापद्यते&nbsp;। सुखकाम
            आसीत, स्वास्थ्यकामः शयीतेति&nbsp;। सत्यपि आसिशेत्योरकर्मकत्वे यः प्रत्ययेन करोत्यर्थोऽभिहितस्तत्कर्मत्वेन
            च स्वादीन्यवधार्यन्ते&nbsp;। तेन करोतेः सर्वदा सकर्मकत्वादकर्मकाख्यातानामपि च तत्सामानाधिकरण्यदर्शनात्किं
            करोत्यास्ते, किं करोति शेत इति सिद्धैवमादिष्वपि सकर्मिका भावना&nbsp;।
         </p>
         
         <div xmlns="" class="lg">
            <span class="line">यजेरपि तु यत्कर्म पूज्यत्वाद्देवतेष्यते&nbsp;।</span>
            <span class="line">तदुज्झित्वैव पुत्रादेः कर्मत्वं भावनाश्रितम्&nbsp;॥</span>
            
         </div>
         
         <p xmlns="">तस्मात्सकर्मकाकर्मकयोरविशेषादासनेन भावयेदित्यपि प्रयोगसिद्धिः&nbsp;। कस्तर्हि सकर्मकाकर्मकयोर्भेदः&nbsp;।
            उच्यते—
         </p>
         
         <div xmlns="" class="lg">
            <span class="line">साक्षादव्यभिचारेण धात्वर्थो यत्र कर्मेभाक्&nbsp;।</span>
            <span class="line">सकर्मकः स धातुः स्यात्पारम्पर्ये त्वकर्मकः&nbsp;॥</span>
            
         </div>
         
         <p xmlns="">आसनशयनादौ हि न नियमेनाऽऽनन्तर्येण वेदं तदिति वा कर्म निरूप्यते, तेनाकर्मका अभिधीयन्ते&nbsp;।
            पचिगम्यादीनां तु विक्लिद्यत्तत्संयुज्यमानसाक्षात्संबन्धिकर्माव्यभिचारात्सकर्मकत्वं,
            न तु भावनाविशेषणे कश्चिद्विशेषः&nbsp;। सेयं भावनांऽशद्वयपरिपूर्णा सती सर्वकरणानामुपायाननुगृहीतानां
            करणत्वानुपपत्तेः कथं भावयेदितीतिकर्तव्यतामपेक्षते&nbsp;। सा च प्रत्यक्षादीनामनुग्राहकदर्शनशक्त्यभावादत्यन्तशास्त्रगम्येति
            यथासंनिकर्षं तदसंभवाद्वा यथाकथंचिदुपस्थाप्यमाना शास्त्रानुसारेण श्रुत्याद्युपदेशेन
            चोदनासामान्याद्यतिदेशेन वाऽत्यन्तादृष्टोपकारद्वारेणान्यथानुपपत्त्या कल्प्यते&nbsp;। ततः
            परिपूर्णत्वादनुष्ठातुं <span class="pageinfo">[386]</span>योग्येति विधीयते&nbsp;। तद्विधानाच्चार्थापत्त्या यागादिविधानमित्युपपन्नं भावार्थसूत्रम्&nbsp;।
            <b>भवन्ति केचित्कर्मशब्दा</b> यागो यजनमिज्येत्युदाहर्तव्ये तत्सामानाधिकरण्यसिद्धश्येनैकत्रिकाद्युदाहरणं यागादिकरणत्वचोदनोत्तरकालभाविकर्मशब्दत्वेन
            पारतन्त्र्यात्सुज्ञानम्&nbsp;। स्वतन्त्राणां कथंचिदपि भावार्थत्वाशङ्कासंभवात्&nbsp;। यागादयो
            हि स्वातन्त्र्येणापि कदा चिदनुमानाद्भावार्थाशङ्काविषयाः स्युरिति&nbsp;। <b>के चिद्भावार्था न कर्मशब्दा</b> यथा भावयेत्कुर्यादिति चोदाहरणं भूत्यादयस्तु प्रयोज्यव्यापारवचनत्वान्नैव यथावर्णितभावार्था
            इत्यनुदाहरणम्&nbsp;। तत्र यथाकथंचिण्णिजन्तव्युत्पत्त्या भावशब्द एको नीयेत नेतरौ&nbsp;। तावपि
            तु प्रयोज्यव्यापारांशेन कथंचिदौ्भावार्थावित्युदाहृतौ&nbsp;। अथ वा द्वितीयसूत्रार्थव्याख्यानेन
            भावनाप्रयोजनत्वमंशवाचित्वे नास्तीति विनाऽपि सकलार्थाभिधानाद्भवन्ति भावार्थाः&nbsp;। कथं
            पुनरमी न कर्मशब्दा यदा धातुमात्रं कर्मशब्दत्वेनोक्तं, निर्विशेषस्य सामान्यस्यानुष्ठातुमशक्यत्वादकर्मशब्दत्वम्&nbsp;।
            अतो विशेषवाचिनामेव धातूनां कर्मशब्दत्वग्रहणादचोद्यमेतत्&nbsp;। यदि हि श्येनचित्रादर्शपौर्णमासशब्दाः
            फलैः संबध्येरंस्ततो यागकरणत्वाभावात्तत्सामानाधिकरण्यनिमित्तनामधेयत्वानुपपत्तेः प्रसिद्ध्यादिभिर्गुणविधित्वमेव
            स्यादतः <b>स्थित एतस्मिन्नधिकरणे</b> इत्याह&nbsp;। कस्मात्पुनरिदं तत्रैव न नीतं प्रमाणलक्षणेनासंबन्धात्&nbsp;। अथ नामधेयत्वं कस्मादत्र
            नाऽऽनीयते भेदलक्षणेनासंबन्धात्&nbsp;। तस्माद्यथान्यासमेव स्थितयोरर्थात्पौर्वापर्यसिद्धिः&nbsp;।
            <b>न चैषामर्थिनेति</b>फलपदाभिप्रायम्&nbsp;। <b>विविभक्तित्वादिति</b>&nbsp;। संबन्धनिमित्ताख्यातविभक्तिविगमादथ वा निष्पन्नार्थाभिधायिसुब्विभक्तिविशेषयोगो विविभक्तित्वम्&nbsp;।
            तस्मान्न द्रव्यादिशब्दानां फलसंबन्ध इति&nbsp;। आह च—
         </p><span xmlns="" class="pageinfo">[387]</span>
         
         <div xmlns="" class="lg">
            <span class="line">साध्यसाधनसंबन्धः सर्वदा भावनाश्रयः&nbsp;।</span>
            <span class="line">तेन तस्य न सिद्धिः स्याद्भावनाप्रत्ययादृते&nbsp;॥ १&nbsp;॥</span>
            
         </div>
          
         
         
         
         <div xmlns="" class="lg">
            <span class="line">न तावत्प्रत्ययस्येष्टमपूर्वप्रतिपादनम्&nbsp;।</span>
            <span class="line">न च धातोः स्वतस्तत्स्यान्नाम्नो वा परतः समम्&nbsp;॥</span>
            
         </div>
         
         <p xmlns="">यदि हि भावनावचनस्यैवापूर्वप्रतिपादकत्वमिष्यते धातोर्वा प्रत्ययनिरपेक्षस्य ततो नामपक्षो
            दुर्बलः स्यादिह तु यथैव धातोः प्रत्ययसंबन्धानुगृहीतस्य भावनानुरञ्जननिमित्तं करणवाचित्वं
            भवत्येवं नामपदस्यापीत्यविशेषः&nbsp;॥ २&nbsp;॥
         </p>
          
         
         
         
         <p xmlns="">यदुक्तं यदैकस्मादपूर्वं तदेतरत्तदर्थं भविष्यतीति तद्गतं तावद्वस्तुधर्मेण विशेषं दर्शयति&nbsp;।
            कथम्—
         </p>
         
         <div xmlns="" class="lg">
            <span class="line">बह्वदृष्टप्रसङ्गाद्धि धर्मो नेष्टः पदे पदे&nbsp;।</span>
            <span class="line">नाम्नः फलेन संबन्धे परिहारो न तस्य च&nbsp;॥</span>
            
         </div>
         
         <p xmlns="">एकस्माददृष्टे कल्पिते यदीतरद् दृष्टार्थत्वेन तादर्थ्यं भजते ततो लाघवं लभ्यते&nbsp;। अस्य
            तु तादर्थ्यसिद्धये ततोऽपि पुनरदृष्टं कल्प्यत एव ततो वरं फलेनैव सर्वाणि संबद्धानि&nbsp;।
            न च संबन्धवैरूप्यक्लेशाश्रयणं, नाम्नश्च फलसंबन्धेऽवश्यं धात्वर्थस्तदनुग्रहार्थोऽभ्युपगन्तव्यः&nbsp;।
            स च स्वयं निष्पाद्यः सिद्धरूस्य नामार्थस्य न शक्नोति दृष्टे<span class="pageinfo">[388]</span>नोपकर्तुम्&nbsp;। न हि नामार्थस्तमपेक्षते शब्दप्रयोगवेलायामेव निष्पन्नतया गम्यमानत्वादपेक्षणीयस्य
            वा सिद्धत्वेनायोग्यत्वत्प्रयुज्यतेऽस्मिन्निति चाभिधेय एव प्रयोगः&nbsp;। तदाधारैव हि निष्पन्नरूपोपलब्धिरनुत्पन्नत्वे
            क्रियारूपस्य वक्तव्ये विनाशित्वप्रदर्शनं निष्पन्नस्यापि क्षणिकत्वेन पुनः पुनर्निष्पत्त्यपेक्षोपपत्तेः&nbsp;।
            तेभ्यः पराकाङ्क्षा—अन्याकाङ्क्षा, निष्पाद्यत्वेन वा प्रधानाकाङ्क्षा<a id="N183" href="#n183"><sup>183</sup></a> न विद्यत इत्यध्याहारः&nbsp;। अथ वा तेभ्यः परा—दूरे, आकाङ्क्षेत्यर्थः&nbsp;। कुतः, भूतत्वादेवेति&nbsp;।
            स्वरूपकथनार्थमुपन्यस्तं निष्पन्नत्वादेवेति&nbsp;। पुनरन्ते तदेव हेतुत्वेनोद्दिष्टं सूत्रकारेण&nbsp;॥
            ३&nbsp;॥
         </p>
          
         
         
         
         <div xmlns="" class="lg">
            <span class="line">अख्यातवर्ती धात्वर्थः साध्यरूपः प्रतीयते&nbsp;।</span>
            <span class="line">तस्मिन्फलवतीष्टे तु नाम्नो दृष्टार्थतेष्यते&nbsp;॥</span>
            
         </div>
         
         <p xmlns="">धात्वर्थस्तावत्प्रकृत्यैव साध्यात्मको विशेषतस्त्वाख्यातगतेन धातुनोच्यमानः&nbsp;। स यदि
            फलसाधनत्वेन चोद्यते ततोऽसिद्धरूपत्वात्तस्य साधनाकाङौ्क्षा यां सत्यां नामपदं गुणविधित्वेन
            नामधेयत्वेन वोभयथाऽपि दृष्टेनैव तादर्थ्यं लभते&nbsp;। ननु नामधेयपक्षे नामपदमपि साध्यार्थं
            भविष्यतीति धातुतुल्यं स्यात्&nbsp;। न&nbsp;। तस्य फलसंबन्धे गुणविधित्वेन सिद्धार्थत्वात्&nbsp;। अपि
            च—
         </p>
         
         <div xmlns="" class="lg">
            <span class="line">साध्यात्नकोऽपि धात्वर्थो यदा नाम्नाऽभिधीयते&nbsp;।</span>
            <span class="line">तदा द्रव्यवदेवासौ निष्पन्नात्मा प्रतीयते&nbsp;॥</span>
            
         </div>
         
         <p xmlns="">यद्यपि वस्तुस्वरूपेण धात्वर्थः साध्यस्तथाऽपि नामपदेनोच्यमानो लिङ्गसंख्यायोगित्वात्सिद्धरूपोऽभिधीयते&nbsp;।
            अभिधानकृता चाऽऽकाङ्क्षोत्पत्तिर्न वस्तुकृता&nbsp;। तस्माद्युक्ता धातोरेवाऽऽकाङ्क्षा न नाम्न
            इति&nbsp;। <b>किंचाऽऽश्रितत्वात्प्रयोगस्य</b> इति&nbsp;। अधुना शब्दप्रत्यासत्तिकृतो विशेषोऽभिधीयते&nbsp;। पुरुषव्यापारात्मिकायां भावनायां
            धात्वर्थोपश्लेषोऽपि पुरुषेणाऽऽश्रितस्तदतिक्रमहेत्वभावाच्च न नामपदग्रणम्&nbsp;। तस्मादस्ति
            विशेषः&nbsp;॥ ४&nbsp;॥
         </p>
          
         <span xmlns="" class="trailer">( इति भावार्थाधिकरणम्&nbsp;॥ १&nbsp;॥ )</span>
          
         
         
         <span xmlns="" class="pageinfo">[390]</span>
         
         <p xmlns="">सिद्धं कृत्वाऽपूर्वं तत्प्रतिपत्त्युपायशब्दविशेषविचारः कृतः&nbsp;। तस्य सिद्धत्वमेवाप्रसिद्धमतस्तदेव
            तावत्प्रतिपादनीयमित्यत आह—
         </p>
         
         <div xmlns="" class="lg">
            <span class="line">फलाय विहितं कर्म क्षणिकं चिरभाविने&nbsp;।</span>
            <span class="line">तत्सिद्धिर्नान्यथेत्येवमपूर्वं प्रति गम्यते&nbsp;॥</span>
            
         </div>
         
         <p xmlns="">वेदवाक्योपात्तस्वर्गयागादिसंबन्धान्यथानुपपत्त्या चोदनयैवापूर्वमपि चोदितं भविष्यतीति
            प्रमाणवत्&nbsp;। तस्मादस्त्यपूर्वमिति&nbsp;। अत्रापरे निपुणंमन्यास्तन्निराकरणमाहुः—
         </p>
         
         <div xmlns="" class="lg">
            <span class="line">प्रमाणपञ्चकाज्ञानादपूर्वं षष्ठगोचरः&nbsp;।</span>
            <span class="line">तस्मादन्वर्थनामैतन्न वस्तुत्वेन गम्यते&nbsp;॥</span>
            
         </div>
         
         <p xmlns="">वस्त्ववबोधनार्थानि प्रत्यक्षादीनि पञ्च प्रमाणानि&nbsp;। तद्यत्र तानि न प्रवर्तन्ते तदभावेनाभावात्मनैवावगम्यते&nbsp;।
            न चापूर्वे तानि प्रवर्तन्ते&nbsp;। तस्मात्सर्वप्रमाणापूर्वत्वादन्वर्थनामैवासद्रूपमपूर्वं
            प्रतिपत्तव्यम्&nbsp;। तत्र प्रत्यक्षेण तावन्नावगम्यते, रूपाद्यनात्मकत्वेन चक्षुरादिभिरसंबन्धात्&nbsp;।
            नाप्यनुमानेन, केनचिल्लिङ्गेन सहादृष्टसंगतित्वात्&nbsp;। न हि विशेषतः सामान्यतो वाऽस्य केनचित्संबन्धोऽनुभूतपूर्वः&nbsp;।
            सर्वत्रैव च वस्तुसत्ताबोधायानुमानमपर्याप्तमित्युक्तं<a id="N184" href="#n184"><sup>184</sup></a> प्राक्&nbsp;।
         </p>
         
         <div xmlns="" class="lg">
            <span class="line">पदवाक्ये न चैतस्य वाचके शृणुमः क्वचित्&nbsp;।</span>
            <span class="line">शब्दगम्यत्वमप्यस्य तेन नैवोपपद्यते&nbsp;॥</span>
            
         </div>
         
         <p xmlns="">आगमिकत्वमप्यस्य पदेन वोच्यमानस्य स्याद्वाक्यगम्यस्य वा&nbsp;। तत्र पदं न तावत्किंचित्साक्षादेतस्य
            वाचकमस्ति&nbsp;। यत्त्वपूर्वमिति तदन्वर्थत्वात्सुतरामस्तित्वं बाधते&nbsp;। न च प्रमाणान्तरानवगतेऽर्थे
            पदं प्रवर्तते&nbsp;। न च स्वातन्त्र्येण प्रमाणमिति स्थितम्&nbsp;। तथा च वाक्यस्यावाचकत्वादेवाप्रामाण्यम्&nbsp;।
            न च केचित्पदार्थाः श्रूयन्ते येषां भेदः संसर्गो वाऽपूर्वं भवेत्&nbsp;। येऽपि शब्दान्तरादयः
            श्रुतिलिङ्गादयश्च शब्दप्रकारास्तेऽपि च स्वभावसिद्धे वस्तुनि भेदे विनियोगे वा कारणं
            न सद्भावे कस्यचिदित्यपूर्वं प्रत्यप्रमाणम्&nbsp;। उपदेशानवगते चातिदेशोऽपि न प्रवर्तते विधिप्रतिषेधविषयत्वाच्च
            समस्तस्य वेदस्य&nbsp;। न क्वतिद्वस्तुस्वरूपप्रतिपादनार्थत्वं भवतीति नाऽऽगमगम्यमपूर्वम्&nbsp;।
            न चादृष्टपूर्वस्यादृष्टसदृशस्य चोपमानविषयत्वम्&nbsp;। कामं वाऽनुपलभ्यमानशशविषाणादिसारूप्यादभावात्मकत्वोपमानप्रसङ्गः&nbsp;।
            तस्मादसद्रूपेणोपमेयम्&nbsp;।
         </p><span xmlns="" class="pageinfo">[391]</span>
         
         <div xmlns="" class="lg">
            <span class="line">अर्थापत्त्याऽपि नैवैतदस्तीत्येवं प्रतीयते&nbsp;।</span>
            <span class="line">अन्यथाऽप्युपपन्नत्वात्फलयागादिसंगतेः&nbsp;॥</span>
            
         </div>
         
         <p xmlns="">दृष्टार्थापत्तिस्तावद्धर्मास्तित्ववदेवात्रापि निराकर्तव्या&nbsp;। स्वभावादिनाऽपि ईश्वरदरिद्रादिवैचित्र्योपपत्तेः&nbsp;।
            श्रुतार्थापत्तिरपि कीदृशी भवति यत्र प्रत्यक्षेणैवानुपपत्तिर्दृश्यते&nbsp;। न च कल्प्यमानोऽर्थः
            केन चिद्धिरुध्यते, तद्यथा ‘स्रुवेणावद्यति’ इत्युक्ते न च कथंचिदपि मांसपुरोडाशादीनि
            तेनावदातुं शक्यन्त इति&nbsp;। प्रत्यक्षगम्यत्वात्&nbsp;। अपि च तत्रापि प्रसक्तेरेवं कल्प्यते
            द्रवाणामिति&nbsp;। न चैषा कल्पना केन चिद्विरुध्यते श्रुतहान्यश्रुतपरिकल्पनाभावात्&nbsp;। अपूर्वं
            तु न कदाचित्फलसाधनत्वेन संभाव्यते&nbsp;। यतोऽन्यकारणनिषेधे सति तद्विषया परिशेषसिद्धिः स्यात्&nbsp;।
         </p>
         
         <div xmlns="" class="lg">
            <span class="line">यदि त्वन्यनिवृत्त्यैव परिशेषः प्रकल्प्यते&nbsp;।</span>
            <span class="line">शशशृङ्गनिमित्तत्वं फलानां किं न गम्यते&nbsp;॥</span>
            
         </div>
         
         <p xmlns="">न हि कारणान्तरप्रतिषेधमात्रेणापूर्वनिमित्तता गम्यते, शशविषाणादिभिरनैकान्तात्&nbsp;। अपि
            च यदि तावदपूर्वं यागस्य साध्यमिष्यते ततः श्रुतं स्वर्गं परित्यज्याश्रुतं परिकल्पितं
            भवेत्&nbsp;। अथ फलं प्रति साधनभूतं, ततः श्रुतयागपरित्यागात्सैव गतिः&nbsp;। न चाऽऽकारान्तरेण<a id="N185" href="#n185"><sup>185</sup></a> तन्निरूपयितुं शक्यते&nbsp;। तेनाऽऽगमप्रामाण्याद्यागादेव फलेन भवितव्यम्&nbsp;। कथं नष्टः साधयतीति
            चेत्&nbsp;। यदि शास्त्रादेवं गम्यते किं भवतो विरुध्यते&nbsp;। ध्रियमाणेन वा फलं साधनीयमित्यत्र
            किं प्रमाणम्&nbsp;। अपि चाऽऽकाशादीनि नित्यावस्थितानि कस्मात्फलं न साधयन्ति&nbsp;। यदि च श्रूयमाणातिरेकेणावस्थायित्वसंभवादपूर्वेण
            फलं साध्यत इति कल्प्यते ततो वरमाकाशादेरेव कल्पितं, तस्य हि स्थानसद्भावावपि तावत्प्रसिद्धौ
            केवलं फलनिमित्तत्वमाश्रयणीयम्&nbsp;। अपूर्वे तु सद्भावप्रभृति सर्वं निष्प्रमाणकं कल्पनीयम्&nbsp;।
            अथ यागसंबन्धिना केनचिदवस्थितेन फलं दातव्यमित्यभिप्रायः&nbsp;। तथा सत्यपि—
         </p>
         
         <div xmlns="" class="lg">
            <span class="line">यष्टुरेवाऽऽत्मनो यागैः संगतस्य स्थितस्य च&nbsp;।</span>
            <span class="line">निमित्तत्वं वरं क्लृप्तं लाघवं हि तथा सति&nbsp;॥</span>
            
         </div>
         
         <p xmlns="">यदि यागस्य विनाशित्वादन्येन तत्संबन्धिना फलं साध्यमानं यागेन साधितं भवति ततो लाघवादतिक्रान्तयागेनाऽऽत्मनैव
            वरं साधयितव्यम्&nbsp;।
         </p>
         
         <div xmlns="" class="lg">
            <span class="line">यद्वा कर्मविनाशोऽयं फलं नः साधयिष्यति&nbsp;।</span>
            <span class="line">भङि्गयागविधानाद्धि तदयत्नेन कल्प्यते&nbsp;॥</span>
            
         </div>
         <span xmlns="" class="pageinfo">[392]</span>
         
         <p xmlns="">विनाशिनि हि कर्मणि चोदिते किं दृश्यते, कर्म च विनष्टं शास्त्रप्रत्ययाच्च कालान्तरे
            फलं भविष्यतीति निश्चीयते&nbsp;। यच्च<a id="N186" href="#n186"><sup>186</sup></a> यत्, प्रतीत्योपजायते तत्र तस्य निमित्तत्वमित्यवधार्यते&nbsp;। तस्मादभावनिमित्तमेव फलमस्तु&nbsp;।
            स्यादेतत्&nbsp;। न क्वचिदवस्तुनः साधकत्वं दृष्टमिति&nbsp;। तदुच्यते&nbsp;। अपूर्वस्य वा क्व दृष्टं
            येनात्राऽऽश्रीयते तदवश्यकर्तव्ये लौकिकनिमित्तधर्मातिक्रमे<a id="N187" href="#n187"><sup>187</sup></a> किमपूर्वनिमित्तत्वं कल्प्यतामुताभावनिमित्तत्वमिति, क्लृप्ताभावनिमित्तत्वातिलङ्घनेन
            काल्पनिकापूर्वनिमित्तत्वपरिग्रहो न युज्यते&nbsp;। किं च—
         </p>
         
         <div xmlns="" class="lg">
            <span class="line">यदि चैकान्ततो ब्रूयुः शब्दाः कालान्तरे फलम्&nbsp;।</span>
            <span class="line">ततस्तेनैव कल्प्येत निमित्तं वस्तु किंचन&nbsp;॥</span>
            
         </div>
         
         <p xmlns="">क्रियाफलसंबन्धप्रतिपत्तिमात्रचरितार्थासु चोदनास्वनुपात्ते कालान्तरे कर्मस्वभावादानन्तर्ये
            गम्यमाने कुत एतत्कालान्तरभावि फलं तत्सिद्ध्यर्थं चापूर्वं कल्प्यत इति&nbsp;। तत्रैतत्स्यात्&nbsp;।
            कृते कर्मण्यनन्तरं फलमनुपलभ्य कालान्तरफलोत्पादद्वारमपूर्वकल्पनमिति&nbsp;। तदयुक्तम्&nbsp;। कुतः—
         </p>
         
         <div xmlns="" class="lg">
            <span class="line">पूर्वं निश्चित्य शास्त्रार्थं प्रयोगे हि प्रवर्तते&nbsp;।</span>
            <span class="line">प्रयोगोत्तरकालं तु न शास्त्रार्थोऽवधार्यते&nbsp;॥</span>
            
         </div>
         
         <p xmlns=""><a id="N188" href="#n188"><sup>188</sup></a>‘नह्यविद्वान्विहितोऽस्ति’ इति तावदवश्यं यावच्छास्त्रगम्यं तत्सर्वं प्रागनुष्ठानादवगन्तव्यम्&nbsp;।
            न च तत्काले कर्मफलकालवियोगज्ञानकारणमस्ति&nbsp;। यच्च शास्त्रप्रवृत्ति वेलायां तदन्तर्गतत्वेन
            नावधारितं तदुत्तरकालमेवावधार्यत इति कुत एतत्&nbsp;। अपि च—
         </p>
         
         <div xmlns="" class="lg">
            <span class="line">सर्वकर्तृष्वशक्त<a id="N189" href="#n189"><sup>189</sup></a>त्वाद्वैगुण्यं संप्रतीयते&nbsp;।</span>
            <span class="line">तेन च प्रतिबद्धत्वान्नार्थापत्तिरपूर्वभाक्&nbsp;॥</span>
            
         </div>
         
         <p xmlns="">दृश्यत एवानन्तरफलानुत्पत्तिकारणवैगुण्यमिति न कालान्तरफलसिद्ध्यर्थमपूर्वं कल्पनीयम्&nbsp;।
            अनैकान्तिकी हि तदाऽर्थापत्तिर्वैगुण्यमेव वरमननुभूतमपि कल्पयेत्&nbsp;। न च जन्मान्तरफलोत्पत्त्यर्थमपूर्वकल्पना&nbsp;॥
            कुतः—
         </p>
         
         <div xmlns="" class="lg">
            <span class="line">सुखदुःखात्मकत्वेन समानेष्वेव जन्मसु&nbsp;।</span>
            <span class="line">क्रियानन्तरमेवेह स्तः स्वर्गनरकावपि&nbsp;॥</span>
            
         </div><span xmlns="" class="pageinfo">[393]</span>
         
         <p xmlns="">न हि स्वर्गनरकौ नाम निरतिशयसुखदुःखस्वभावौ देशविशेषात्मकौ वा याविहैव जन्मनि नानुभूयेयाताम्&nbsp;।
            अलौकिकानां जिहासोपादित्सानुपपत्तेः&nbsp;। ये तु लौकिके प्रकृष्टे सुखदुःखे ते कर्मानन्तरमेव
            संभाव्येते इत्यविशेषः<a id="N190" href="#n190"><sup>190</sup></a>&nbsp;। किं च—
         </p>
         
         <div xmlns="" class="lg">
            <span class="line">प्रतिषेधेषु चापूर्वं न शास्त्रार्थेन जन्यते&nbsp;।</span>
            <span class="line">तदतिक्रमजन्यं तु न भवेच्छास्त्रपूर्वकम्&nbsp;॥</span>
            
         </div>
         
         <p xmlns="">‘ब्राह्मणो न हन्तव्यः’ इति हि निवृत्तिः शास्त्रार्थः&nbsp;। न च तया कालान्तरे किं चिज्जनयितव्यमिति
            नापूर्वकल्पनामपेक्षते&nbsp;। हननस्य तु नरकपातः फलं, तद्यदि तेना पूर्वं जन्येत ततो हननस्याचोदितत्वाल्लौकिकक्रियाजन्यं
            सदपूर्वं न वेदमूलं स्यात्&nbsp;। कल्पितमपि च तन्निष्क्रियत्वान्नैव देशान्तरे शरीरादिप्रापणसमर्थमित्यनर्थकम्&nbsp;।
            न चास्याऽऽश्रयः संभवति, क्रियाश्रयस्य पुरोडाशादेर्विनष्टत्वात्तद्व्यतिरिक्ते चाऽऽरम्भानुपपत्तेः&nbsp;।
            एवमङ्गापूर्वाण्यपि निराकर्तव्यानि&nbsp;। किं च—
         </p>
         
         <div xmlns="" class="lg">
            <span class="line">अङ्गानि यदि वाऽपूर्वं कुर्वन्त्यारादवस्थितम्&nbsp;।</span>
            <span class="line">असंबन्धात्प्रधानानां न स्यात्तेनोपकार्यता&nbsp;॥</span>
            
         </div>
         
         <p xmlns="">न हि कल्पितमप्यङ्गापूर्वं प्रधानैरसंबन्धमानमुपकर्तुं समर्थं, न चामूर्ते प्रधाने तदपूर्वे
            वा निपतितुं समर्थम्&nbsp;। यदपि न प्रोक्षणादिनिमित्तं द्रव्यसमवायि तदपि तन्मात्रोपक्षीणत्वादन्यत्रासंचरन्नैव
            फलसाधनस्यापूर्वस्योपकुर्यात्&nbsp;। अथ त्वङ्गापूर्वाण्यपि यजमानात्मन्येवावतिष्ठेरन्, एवं
            सति पुरुषार्थत्वापत्तेः कर्माङ्गत्वहानिः स्यात्&nbsp;। अपि च युगपत्प्रयोगवचनेन ग्रहणादङ्गापूर्वैर्युगपदेवोपकर्तव्यम्&nbsp;।
            न च परस्परेणासंबद्धानां यौगपद्यं संभवति&nbsp;। न चैषां कश्चित्संबन्धे हेतुरस्ति&nbsp;। एतेन
            प्रधानापूर्वाणां फले यौगपद्यं प्रत्युक्तम्&nbsp;।
         </p>
         
         <div xmlns="" class="lg">
            <span class="line">तस्मात्कृतत्वमात्रेण प्रधानं पुरुषे फलम्&nbsp;।</span>
            <span class="line">अङ्गानि च प्रधानेषु जनयन्तीति गम्यते&nbsp;॥</span>
            
         </div>
         
         <p xmlns="">न चापूर्वस्योत्पत्तिरभिव्यक्तिर्वोपपद्यते&nbsp;। कुतः—</p>
         
         <div xmlns="" class="lg">
            <span class="line">न तावद्युगपज्जन्यं कर्मभिः क्रमवर्तिभिः&nbsp;।</span>
            <span class="line">न चानवयवत्वात्तत्क्रमशोऽपि प्रतीयते&nbsp;॥</span>
            
         </div>
         
         <p xmlns="">एवं सावन्नोत्पद्यते&nbsp;। न चाभिव्यज्यते&nbsp;। कथम्&nbsp;।</p>
         
         <div xmlns="" class="lg">
            <span class="line">इन्द्रियार्थोभयेषां नः संस्काराद्व्यक्तिरिष्यते&nbsp;।</span>
            <span class="line">न च यागादिभिः किंचित्संस्कृतं संप्रतीयते&nbsp;॥</span>
            
         </div>
         
         <p xmlns="">सर्वाभिव्यक्तीनां त्रयान्यतमसंस्कारद्वारत्वात्संस्कारान्तरमवश्यं कल्पनीयं ततः पुनः
            <span class="pageinfo">[394]</span>स एव क्लेश इत्यप्रमाणता&nbsp;। यदि च क्रियानन्तरमपूर्वमुपलभ्येत ततोऽभिव्यज्यत इति ब्रूयाम&nbsp;।
            यदि चास्य प्रागस्तित्वे प्रमाणं भवेत्&nbsp;। न तु तदुभयमप्यस्तीति&nbsp;। सर्वथा नास्त्यपूर्वं&nbsp;।
            न चैतत्सूत्रं तत्प्रतिपादने विस्पष्टमित्यव्याख्यानमेतत्&nbsp;। अत्रोच्यते&nbsp;। यदिदं स्वमतिपरिकल्पितं
            विग्रहवदिवापूर्वं भवद्भिर्निराक्रियते न तेनास्माकं किंचिद्विरुध्यते&nbsp;। यतो नैतत्तादृशं
            कस्यचिदिष्टं, किं तर्हि—
         </p>
         
         <div xmlns="" class="lg">
            <span class="line">कर्मभ्यः प्रागयोग्यस्य कर्मणः पुरुषस्य वा&nbsp;।</span>
            <span class="line">योग्यता शास्त्रगम्या या परा साऽपूर्वमिष्यते&nbsp;॥</span>
            
         </div>
         
         <p xmlns="">प्रधानकर्मणामङ्गकर्मणां वा प्राक्करणात्स्वर्गादिप्राप्त्ययोग्याः पुरुषाः क्रतवश्च
            स्वर्गकार्यायोग्याः&nbsp;। तामुभयीमप्ययोग्यतां व्युदस्य प्रधानैरङ्गैश्च योग्यतोपजन्यत इत्यवश्यं
            सर्वेणाभ्युपगन्तव्यम्&nbsp;। असत्यां तस्यामकृतसमत्वप्रसङ्गात्&nbsp;। सैव च पुरुषगता क्रतुगता
            वा योग्यता शास्त्रेऽस्मिन्नपूर्वमित्यपदिश्यते&nbsp;। यत्तु प्रत्यक्षादिगम्यत्वमस्य नास्तीति
            सत्यं, श्रुतार्थापत्तिव्यतिरिक्तैर्न गम्यते स त्वदोषः&nbsp;। किं कारणम्—
         </p>
         
         <div xmlns="" class="lg">
            <span class="line">श्रुतार्थापत्तिरेवैका प्रमाणं तस्य वेष्यते&nbsp;।</span>
            <span class="line">शब्दैकदेशभावाच्च स्वार्थेष्वागम एव नः&nbsp;॥</span>
            
         </div>
         
         <p xmlns="">येन वाक्येन यागात्स्वर्गो भवति प्रयाजादिभिश्च प्रधानोपकारो भवतीत्येतच्चोद्यते तेनावश्यं
            विनष्टानामविनष्टानामपि चैषां काऽपि स्वकार्योत्पादनशक्तिरस्तीत्यभ्युपगन्तव्यं सर्वभावानामशक्तानां
            कार्यारम्भाभावात्&nbsp;। नियोगतश्चात्रातीतानामेवं शक्तिरेष्टव्या&nbsp;। कुतः—
         </p>
         
         <div xmlns="" class="lg">
            <span class="line">क्षणिकत्वेन सर्वत्र नैकस्यापि हि कर्मणः&nbsp;।</span>
            <span class="line">कथं चिद्युगपद्वौृत्तिः फले किमुत भूयसाम्&nbsp;॥</span>
            
         </div>
         
         <p xmlns="">यदेव हि कर्म गृहीतं तदेव हि क्षणिकसूक्ष्मावयवत्वात्फलं प्रति युगपद्भवितुमसमर्थं किमुत
            यान्यनेकात्मकानि दर्शपूर्णमासप्रभृतीनि&nbsp;। यदा हि पूर्णमासो भवति न तदा दर्शो यदा दर्शस्तदा
            पूर्णमासश्चिरविनष्टस्तथैकस्मिन्नेव समुदाये यदाऽऽग्नेयस्तदाऽग्नीषोमीयोपांशुयाजौ न स्तः,
            यदा तयोरेकस्तदेतरौ न विद्येते इति यौगपद्यासंभवः&nbsp;। तद्यदा दर्शपूर्णमासस्तदवयवो वा कांचित्पुरुषे
            शक्तिमनाधायैव विनश्येत्ततः प्रागवस्थातुल्यत्वादुत्तरकर्मणां पूर्वैः सह रूपतः शक्तितो
            वा साहित्याभावान्न केवलकरणोत्कश्चिद्विशेष इति सहितसाध्यत्वेन श्रुतं फलं साहित्यासंपत्त्या
            नोपपद्येत&nbsp;। न हि केवलो दर्शस्तत्साधनत्वेन श्रूयते तदन्त्यं वा कर्म&nbsp;। नियोगतश्च कर्मानन्तरफलोत्पत्तिवादिनाऽपि
            सर्वकर्मान्ते साऽभ्युपगन्तव्या&nbsp;। ततश्च यस्यैवाऽऽनन्तर्यं तदेवैकं साधनं प्राप्नोति
            नेतराणि चिरविनष्टत्वात्&nbsp;। अथ तु सर्वेषामपूर्वाख्याः शक्तयस्तिष्ठन्ति ततः स्वरूपाणामतन्त्रत्वात्तेष्वसत्स्वपि
            शक्तिगतमेव यौगपद्यं व्यवहाराङ्गत्वादौव्यापरिष्यते&nbsp;। तथा चाऽऽह—
         </p>
         <span xmlns="" class="pageinfo">[395]</span>
         
         <div xmlns="" class="lg">
            <span class="line">शक्तिभिः सर्वभावानां व्यवहारानुपातिता&nbsp;।</span>
            <span class="line">तेनान्यदेशकालेऽपि रूपे ताभिः स सिध्यति&nbsp;॥</span>
            
         </div>
         
         <div xmlns="" class="lg">
            <span class="line">लौकिकं चापि यत्कर्म फले कालान्तरोद्गतौ&nbsp;।</span>
            <span class="line">तत्रापि शक्तिरेवाऽऽस्ते न त्वपूर्वमिहेष्यते&nbsp;॥</span>
            
         </div>
         
         <p xmlns="">यान्यपि च लौकिकानि कृषिघृतपानाध्ययनप्रभृतीनि कर्माणि कालान्तरफलत्वेनेष्यन्ते तेषामपि
            स्वरूपावस्थानासंभवात्संस्कारैरेव तिष्ठद्भिर्व्यवहारसिद्धिः&nbsp;। ते त्ववैदिक त्वात्संस्कारा
            नापूर्वशब्दाभिधेयत्वेन प्रसिद्धाः&nbsp;। तेन प्रागेवानुष्ठानाच्छास्त्रश्रवणवेलायामेव क्षणिकानेकाङ्गप्रधानप्रयोगसाध्यं
            फलं विदित्वा शास्त्रप्रत्ययादेषा बुद्धिर्भवति नूनं केनाप्यात्मना समस्तान्यङ्गप्रधानानि
            फलकालं यावत्तिष्ठन्तीति&nbsp;। प्रत्यक्षं च स्वरूपभङ्गदर्शनान्न शक्तिव्यतिरिक्तात्मावस्थानोपपत्तिः&nbsp;।
            यत्तु श्रुतहान्यश्रुतकल्पनाप्रसङ्ग इति&nbsp;। तन्न—
         </p>
         
         <div xmlns="" class="lg">
            <span class="line">यागादेव फलं तद्धि शक्तिद्वारेण सिध्यति&nbsp;।</span>
            <span class="line">सूक्ष्मशक्त्यात्मकं वा तत्फलमेवोपजायते&nbsp;॥</span>
            
         </div>
         
         <p xmlns="">यदि ह्यसंबन्धिना केनचित्फलं साध्येत ततो दोषः स्यात्&nbsp;। यागाहितया तु शक्त्या साध्यमानं
            यागेनैव साधितं भवति&nbsp;। सर्वसाधनानामिष्टफलप्रवृत्तावान्तरालिकव्यापारावश्यंभावित्वात्&nbsp;।
            अथ वा सर्वमेव कार्यं दध्यादि क्षीरादेरुत्पद्यमानं न सहसैव स्थूलेनैवाऽऽत्मनोत्पद्यते&nbsp;।
            किं तर्हि, सूक्ष्माणि तावद्रूपान्तराण्यनुभवति&nbsp;। एवं स्वर्गादयोऽप्यङ्कुरादिस्थानीयां
            तावदपूर्वावस्थां प्रतिपद्यन्ते तया चोत्पद्यमानया त एवोत्पन्ना भवन्तीति&nbsp;। एतावानेव<a id="N191" href="#n191"><sup>191</sup></a> चात्र वर्तमानःकालो यदच्युतिः कर्मसंकल्पात्प्रभृत्यासर्वान्त्यफलावयवोपभोगात्&nbsp;। आह
            च—
         </p>
         
         <div xmlns="" class="lg">
            <span class="line">काष्ठैः पक्तव्यमित्युक्ते निर्दिष्टा ज्वलनक्रिया&nbsp;।</span>
            <span class="line">अङ्कुरे जायमाने च वृक्षोऽष्युत्पन्न इष्यते&nbsp;॥</span>
            
         </div>
         
         <p xmlns="">यत्तु संभावनापदमपूर्वं नाऽऽरूढमिति&nbsp;। तदयुक्तम्&nbsp;। कुतः॔</p>
         
         <div xmlns="" class="lg">
            <span class="line">विनाशित्वेन विज्ञातं साधनं लोकवेदयोः&nbsp;।</span>
            <span class="line"><a id="N192" href="#n192"><sup>192</sup></a>असंभावितसामर्थ्यस्थायित्वं चोद्यते कथम्&nbsp;॥</span>
            
         </div>
         
         <p xmlns="">नूनं विनष्टस्याप्येतस्य सामर्थ्यं फलनिर्वृत्तिकालावधिं यावदास्त इति हि यावन्नावधार्यते
            तावद्विनाशिनी क्रिया चोदयितुमेवाशक्या&nbsp;। तस्मात्संभावनाऽवधारणा च  <span class="pageinfo">[396]</span>प्रथममेव सिद्धेति&nbsp;।
         </p>
         
         <div xmlns="" class="lg">
            <span class="line">न वाऽतिक्रान्तयागेभ्यः पुरुषेभ्यः फलोद्गतिः&nbsp;।</span>
            <span class="line">अतिक्रान्तानतिक्रान्तविशेषस्तव नास्ति हि&nbsp;॥</span>
            
         </div>
         
         <p xmlns="">यदि ह्यनाहितसंस्कारा एव यागा नश्येयुस्ततः प्रागवस्थातुल्यत्वादतिक्रान्तानतिक्रान्तयागयोः
            को विशेषः स्यात्&nbsp;। आत्मत्वं तावदविशिष्टमुभयोः&nbsp;। यागत्वमपि हि विनष्टाकृतयागयोस्तुल्यम्&nbsp;।
            न च क्रियारहितस्यावस्थान्तरगतस्य वा कर्तृत्वमवतिष्ठते&nbsp;। कर्तृशक्तिस्तिष्ठतीति चेत्&nbsp;।
            न&nbsp;। तस्याः प्रागपि यागकरणाद्विद्यमानत्वेनाकरणत्वात्&nbsp;। अपि च यदि पुरुषः फलसाधनं सर्वकर्मणां
            शुभाशुभानामविशिष्ट इत्येकरूपफलप्रसङ्गः&nbsp;। तथैकेन यागेन बहुभिश्च तदतिक्रमलक्षणलक्षितत्वाविशेषाद्बहुयाजिनः
            फलविशेषो न स्यात्&nbsp;। एतेनैव बहुप्रयोगानुष्ठायिनः प्रत्युक्ताः&nbsp;। कर्त्रनभिधायिति वाऽऽख्याते
            कथमयमर्थो विज्ञायते&nbsp;। यस्य त्वपूर्वाणि क्रियन्ते तस्य प्रतिकर्म प्रतिप्रयोगं च तद्भेदादुपपन्ने
            फलनानात्ववैचित्र्ये&nbsp;। किं च&nbsp;।
         </p>
         
         <div xmlns="" class="lg">
            <span class="line">अङ्गमध्येऽपि कर्तैव भवेच्चेदुपकारकः&nbsp;।</span>
            <span class="line">प्रसङ्गसिद्धेरङ्गानामप्राप्तिर्विकृतौ भवेत्&nbsp;॥</span>
            
         </div>
         
         <p xmlns="">प्रयाजादीनामपि क्षणिकत्वात्स्वरूपसंनिध्यभावे भवत्पक्षे कर्त्रैव प्रधानोपकारः कर्तव्य
            इति सोऽपि चापूर्वाभावात्कर्त्रात्मन एवोपकारकस्तत्र येन प्रकृतौ प्रयाजादयः कृतास्तस्य
            विकृतिषु तद्गतोपकारसद्भावाद्विनाऽपि तन्त्रमध्यविधानेन तत्फलावाप्तेः प्रसङ्गलक्षणमस्तीति	
            न पुनरङ्गान्यनुष्ठातव्यानि&nbsp;। तत्र ‘प्रयाजे प्रयाजे कृष्णलं जुहोति’ इत्यादीनि नोपपद्येरन्&nbsp;।
            नन्वत्यन्तकालभेदान्नैतत्प्रसज्यते&nbsp;। वक्ष्यत्यस्योत्तरम् <a id="N193" href="#n193"><sup>193</sup></a>‘अर्थस्याविकृतत्वात’ इति&nbsp;। यदेव हि प्रत्यासन्नानि प्रति कर्त्रात्मकं तदुपकाररूपमिष्यते
            तदेव दूरस्थायामपि विकृतावित्यविशेषः&nbsp;। एते कर्मविनाशपक्षेऽपि दोषाः प्रसक्तव्याः&nbsp;। यस्यापि
            च कर्मविनाशादेव फलं भविष्यतीत्यभिप्रायस्तस्यापि शुभाशुभैकानेककर्मतत्प्रयोगविनाशानां
            प्रागभावप्रध्वंसाभावानां वाऽवस्तुत्वेनाविशेषात्फलभेदवैचित्र्यानुपपत्तिः&nbsp;। तथा हि—
         </p>
         
         <div xmlns="" class="lg">
            <span class="line">एको रोगो हृतो यस्य यस्य वाऽपहृता दश&nbsp;।</span>
            <span class="line">अरोगित्वे तयोर्भेदो न कश्चिदपि दृश्यते&nbsp;॥</span>
            
         </div>
         
         <p xmlns="">यदि तु प्रतिकर्म विनाशानां वैचित्र्यमिष्यते तथा सति वस्तुत्वापत्तेर्वस्त्वन्तराभावाच्चापूर्ववस्त्वेव
            विनाशशब्देनाभिधीयेत&nbsp;।
         </p>
         
         <div xmlns="" class="lg">
            <span class="line">न च कर्मविनाशेभ्यः स्वर्गादि श्रूयते फलम्&nbsp;।</span>
            <span class="line">विपर्ययाच्च नैतेभ्यो जातं यागस्य तद्भवेत्&nbsp;॥</span>
            
         </div><span xmlns="" class="pageinfo">[397]</span>
         
         <p xmlns="">‘यजेत स्वर्गकाम’ इति हि श्रूयते न यागाभावं प्रतिपद्येतेति&nbsp;। तत्र भावांशसाध्यसाधनसंबन्धनिष्ठे
            वाक्ये यस्तत्राभावांशसाध्यसाधनसंबन्धं कल्पयति तेन वेदस्तविदप्रमाणीकृतः&nbsp;। कुतः&nbsp;। कर्मविनाशप्रभवं
            हि सदेतन्न कथंचित्कर्मसम्बन्धीति शक्यं वदितुम्&nbsp;। अत्यन्तविपरीतत्वात्&nbsp;। न ह्यग्न्यातपप्रभवो
            दाहः शैत्यसंबन्धीत्युच्यते&nbsp;। अथ वा यथैव यागाच्छ्रुतं तदभावात्कल्प्यते तथैव स्वर्गे
            श्रुते तदभावः फलमित्यपि कल्प्येत&nbsp;। अपूर्वपक्षोऽपि तुल्यमिति चेत्&nbsp;। न&nbsp;। तस्य कर्मफलशक्त्यात्मकत्वेनात्यन्ताभेदात्&nbsp;।
            उक्तं ह्येतत्पुरस्तात्&nbsp;। अपूर्वेण क्रियमाणं यागेनैव क्रियते, अपूर्वे वा कृते फलमेव
            कृतं भवतीति&nbsp;। न च लोकेऽपि कश्चिदभावः कारणत्वेन दृष्टः&nbsp;। यदि तु क्वचिदुदाह्रियेत, शक्यं
            तत्र भावान्तरं दर्शयितुं न त्वत्रापूर्वादृते तादृक्किंचिदस्ति&nbsp;। यत्त्वपूर्वस्यापि
            नैव कारणत्वं दृष्टमिति तदयुक्तम्&nbsp;। सर्वत्र शक्तिसामान्योपलम्भात्तद्विशेषमात्रत्वाच्चापूर्वस्य&nbsp;।
            यत्तु शास्त्रेण कालान्तरफलं नाऽऽश्रितं प्रयोगोत्तरकालकल्पना च शास्त्रेऽन्तर्भवति&nbsp;।
            तस्मादानन्तर्यमेव चोदितमिति&nbsp;। तत्र यथाश्रुतक्षणिकानेककर्मानन्तर्यं न संभवतीत्युक्तं
            प्राक्&nbsp;। स्वर्गनरकौ च निरतिशयसुखदुःखात्मकत्वाद्देशान्तरजन्मान्तरानुभवनीयौ न कर्मानन्तरं
            संभवत इति षष्ठाद्ये वक्ष्यामः&nbsp;।
         </p>
         
         <div xmlns="" class="lg">
            <span class="line">ऐहिकं चापि पुत्रादि क्रमजन्मस्वभावकम्&nbsp;।</span>
            <span class="line">न कर्मानन्तरं कश्चित्फलं लब्धुं व्यवस्यति&nbsp;॥</span>
            
         </div>
         
         <div xmlns="" class="lg">
            <span class="line">न च ग्रामादिसंप्राप्तिः केवला फलमिष्यते&nbsp;।</span>
            <span class="line">उपयोगश्चिरेणैषां न निमित्ताद्विना भवेत्&nbsp;॥</span>
            
         </div>
         
         <p xmlns="">चिरकालोपभोगफलात्मकत्वाद्ग्रामादीनां क्रियानन्तरं तादात्म्यासंभवे सति यत्रैवान्तराले
            निमित्तं क्षीणं तत्रैवापहारः प्रसज्येतेत्यवश्यं समस्तोपभोगं यावदवस्थितेन केन चिद्भवितव्यम्&nbsp;।
            ततश्च प्रागेव प्रयोगादित्थमवधारणात्कर्तृवैगुण्याशङ्क्याऽर्थापत्तेरनैकान्तिकत्वमित्ययुक्तमेतत्&nbsp;।
            यत्तु प्रतिषेधेषु न शास्त्रगभ्यमपूर्वमित्युच्यते&nbsp;।
         </p>
         
         <div xmlns="" class="lg">
            <span class="line">विधेयेभ्यो यथाऽपूर्वं विधिशास्त्रेषु गम्यते&nbsp;।</span>
            <span class="line">तथैव प्रतिषेध्येभ्यः प्रतिषेधैस्तदुच्यते&nbsp;॥</span>
            
         </div>
         
         <p xmlns="">यथा हि लौकिकानामेव द्रव्यादीनां फलविध्युत्तरकालं वैदिकत्वाद्वेदगम्याऽपूर्वसिद्धिः,
            एवं ब्रह्महत्यादीनामनवगतनरकफलानां प्रतिषेधोत्तरकालभाविना वैदिकत्वेनैव नरकप्राप्तिसमर्थाऽपूर्वकल्पनोपपत्तिः&nbsp;।
            सत्यपि चास्य चलनादिक्रियारहितत्वे कर्तृसंबन्धमात्रेण तद्देशान्तरप्रापणादिक्रियासंबन्धाभ्युपगमान्निष्क्रियताऽनुपालम्भः&nbsp;।
         </p>
         
         <div xmlns="" class="lg">
            <span class="line">आत्मैव चाऽऽश्रयस्तस्य क्रियाऽप्यत्रैव च स्थिता&nbsp;।</span>
            <span class="line">आत्मवादे स्थितं<a id="N194" href="#n194"><sup>194</sup></a> ह्येतत्कर्तृत्वं सर्वकर्मसु&nbsp;॥</span>
            
         </div><span xmlns="" class="pageinfo">[398]</span>
         
         <p xmlns="">द्व्यवदानप्रक्षेपादीनां हि सर्वेषां संकल्पादिद्वारेणाऽऽत्मैव कर्तेत्यवधारितम्&nbsp;। अतश्च
            ते प्रलीयमानास्तत्र स्वर्गाद्युपभोगशक्तिमाधाय प्रलीयन्त इत्यविरोधः&nbsp;। कथं विनष्टस्य
            कर्मणः शक्तिस्तिष्ठतीति चेत्&nbsp;। अत्राभिधीयते—
         </p>
         
         <div xmlns="" class="lg">
            <span class="line">यदि स्वसमवेतैव शक्तिरिष्येत कर्मणाम्&nbsp;।</span>
            <span class="line">तद्विनाशे ततो न स्यात्कर्तृस्था तु न नश्यति&nbsp;॥</span>
            
         </div>
         
         <p xmlns="">कथमन्यशक्तिरन्यत्र समवैतीति चेत्&nbsp;। न&nbsp;। क्रियात्मनोरत्यन्तभेदाभावात्&nbsp;। अपि च—</p>
         
         <div xmlns="" class="lg">
            <span class="line">शक्तिः कार्यानुमेयत्वाद्यद्गतैवोपयुज्यते&nbsp;।</span>
            <span class="line">तद्गतैवाभ्युपेतव्या स्वाश्रयाऽन्याश्रयाऽपि वा&nbsp;॥</span>
            
         </div>
         
         <p xmlns="">यदा कर्मविनाशात्तद्गता शक्तिरपि निष्प्रयोजना भवति, अवश्यं चासौ कल्पयितव्या, तदाऽस्याः
            स्वरूपवदेवाऽऽश्रयविशेषोऽपि कार्यक्षम एव प्रमातव्यः&nbsp;। तथाऽङ्गापूर्वाणा मप्यात्माश्रितानामेवैकार्थसमवायेन
            प्रधानैः संबद्धानामप्युपकुर्वतामाश्रयशेषत्वाभावादारादुपकारकत्वप्रसिद्धिः&nbsp;। यत्तु पुरुषार्थत्वं
            प्रसज्यत इति&nbsp;। नैष दोषः—
         </p>
         
         <div xmlns="" class="lg">
            <span class="line">तादर्थ्येन हि शेषत्वं नाऽऽश्रयाश्रयिभावतः&nbsp;।</span>
            <span class="line">राजर्थौपयिकं नित्यमुष्ट्रो वहति कुङ्कुमम्&nbsp;॥</span>
            
         </div>
         
         <p xmlns="">न चामूर्त्तानामाश्रयाश्रयिभावेन न भवितव्यम्&nbsp;। आत्मसुखादिवत्तदुपपत्तेः&nbsp;। यत्तु व्रीह्यादिसमवायिप्रोक्षणादिनिमित्तं
            तण्डुलादिद्रव्यावस्थासंचरणपरम्परया दौव्यवदानं यावद्गतं तत्रापि प्रधानस्यापि केन चिदंशेन
            समवायात्तदीयापूर्वनिष्पत्तावेव व्यापृत्य निवर्तते&nbsp;। तेनैव चैषां नाऽऽरादुपकारकवदशेषप्रधानार्थत्वमभ्युपगम्यते&nbsp;।
            यथैव चैकार्थसमवायादङ्गप्रधानापूर्वाणां संबन्ध एवमङ्गापूर्वाणामन्योन्यं प्रधानापूर्वाणां
            च वक्तव्यः&nbsp;। ततश्च युगपत्कार्यारम्भसिद्धिः&nbsp;। कथं पुनः क्रमोत्पत्तीनां प्रधानापूर्वाणां
            क्रमवर्त्तिभिरेवाङ्गापूर्वैः प्रागूर्ध्वं चोत्पद्यमानैर्युगपदुपकर्तुं शक्यम्&nbsp;। केचित्तावदाहुः&nbsp;।
            अङ्गमध्यवर्तिषु प्रधानेषु पूर्वाङ्गापुर्वैर्निष्पन्नैरागामिभिश्च प्रक्रमवशात्प्रचलितावस्थैरेकैकं
            प्रधानं स्वापूर्वं साधयति&nbsp;। आतिथ्याबर्हिर्वच्च साधारण्यान्नैकप्रधानापूर्वनिष्पत्तौ
            तान्यपवृज्यन्ते&nbsp;। कथं पुनरनागतानामुपकारकत्वं भवति&nbsp;। एकान्तावधारणादौभोजनप्रत्यासत्तौ
            स्थालीपरिमार्जननिष्पत्तिवदिति द्रष्टव्यम्&nbsp;। ननु च यद्यनागतावस्थेष्वेतेषु प्रधानापूर्वाणि
            निष्पद्यन्ते ततो नैवोत्तराङ्गाणि कर्तव्यानि&nbsp;। कथं न कर्तव्यानि, यदा तत्करिष्यमाणतासंभावनया
            तानि निष्पन्नान्यपि तदकरणान्नापवृज्यन्ते&nbsp;। अन्ये पुनराहुः&nbsp;। एकैकमङ्गमितरेतरनिरपेक्षमात्मीयमात्मीयं
            तावदपूर्वं करोति, तथा प्रधानमप्याग्नेयादि यथाश्रुतसमस्ताङ्गापूर्वालाभात्तन्निरपेक्षं
            तदाऽनुत्पन्नप्रधानान्तरनिरपेक्षं च प्रथमकृतसामवायिकाङ्गापूर्वमात्रानुगृहीतं स्वापूर्वमेव
            तावत्साधयति&nbsp;। एवं यदा दर्शापूर्वाणि तदङ्गापूर्वाण्यपि समस्तानि निष्पन्नानि तदा तदीयब्राह्मणतर्पणानन्तरमपर्यायविधानाद्युगपत्प्रयोगवचनोपसंहारक<span class="pageinfo">[399]</span>ल्पितमङ्गानि प्रधानानि च प्रति, तन्त्रभूतं समस्तान्यङ्गापूर्वाण्यपूर्वात्मकमेकं युगपन्निरवयं
            प्रधानोपकारं कृत्वा निवर्तन्ते&nbsp;। ततश्च तद्वशेन प्रधानापूर्वाण्यप्येकफलोत्पत्तिशक्तिभूतं
            संहत्य सर्वाण्येकमपूर्वान्तरं जनयित्वाऽपवृज्यन्ते&nbsp;। तत्त्वाफललाभादजरं तिष्ठति&nbsp;। यदि
            पुनः प्रतिबन्धकरहितं तदानीं फलमेवोत्पद्यते ततोऽपि किं कल्पनीयमेवापूर्वम्&nbsp;। बाढम्&nbsp;।
            न हि तस्मादृते समस्तफलोपभोगसिद्धिरित्युक्तम्&nbsp;। अथ कस्मात्प्रात्यात्मिकान्येवाङ्गापूर्वाणि
            प्रधानोपकारकत्वं भिन्नानि च प्रधानापूर्वाणि फलबीजत्वं न प्रतिपद्यन्ते&nbsp;। सत्यं, न हि
            कश्चिदत्र दोषः&nbsp;। किं तु—
         </p>
         
         <div xmlns="" class="lg">
            <span class="line">अर्थापत्तेरिहापूर्वं पूर्वमेकं प्रतीयते&nbsp;।</span>
            <span class="line">ततस्तत्सिद्धये भूयः स्यादपूर्वान्तरप्रमा&nbsp;॥</span>
            
         </div>
         
         <p xmlns="">प्रधानानां फलं प्रत्यङ्गानां च प्रधानानि प्रति युगपदुपादानादपेक्षावशेनैकापूर्वकल्पनया
            च तत्संबन्धोपपत्तेर्नेतरकल्पनाप्रमाणमस्तीत्येकमेव तावदवधार्यते&nbsp;। ततः पुनः क्रमवर्तिभिः
            कर्मभिस्तदशक्यं युगपत्कर्तुमिति तत्सिद्ध्यर्थं प्रात्यात्मिकापूर्वान्तरकल्पना भवति&nbsp;।
            सर्वत्र च—
         </p>
         
         <div xmlns="" class="lg">
            <span class="line">प्रमाणवन्त्यदृष्टानि कल्प्यन्ते सुबहून्यपि&nbsp;।</span>
            <span class="line">अदृष्टशतभागोऽपि न कल्प्यो ह्यप्रमाणकः&nbsp;॥</span>
            
         </div>
         
         <p xmlns="">केचित्त्वत्र चोदयन्ति&nbsp;। यदि पौर्णमास्यां कृतान्यङ्गापूर्वाण्यमावास्यां यावत्तिष्ठेयुस्ततस्तैरेव
            कृतार्थत्वान्नैवाङ्गानि पुनः प्रसज्येरन्&nbsp;। एवं च सति <a id="N195" href="#n195"><sup>195</sup></a>‘त्रयोदशामावास्यायाम’ इत्याहुतिसंख्या बाध्येत&nbsp;। अन्ये तु परिहरन्ति&nbsp;। साङ्गयोःपौर्णमास्यमावास्ययोः
            कालान्तरसंबन्धात्सर्वैरङ्गैर्द्विः प्रयुक्तैः समुदायद्वयस्योपकर्तव्यमित्यवधारणात्पुनः
            प्रयोगः सेत्स्यतीति&nbsp;। अथ वा, एवं वक्तव्यं साङ्गा पौर्णमास्यमावास्याऽसहिता स्वार्थं
            करोतीति करणविभक्तिश्रुतेरवगमात्पूर्वोक्तेनैव न्यायेन प्रधानापूर्वत्रयं स्वाङगापूर्वानुगृहीतमेकमपूर्वं
            कृत्वाऽपवृज्यते&nbsp;। तत्पुनरेवं निष्पन्नेनैवामावास्यापूर्वेण सहापरमपूर्वमारभेत&nbsp;। ततश्च
            निवृत्तेष्वङ्गापूर्वेष्वमावास्यायां क्रियमाणान्यङ्गानि न निराकरिष्यन्त इत्यदोषः&nbsp;।
            एतयैव च दिशोत्पत्तिविरोधः परिहर्तव्यः&nbsp;। आह च—
         </p>
         
         <div xmlns="" class="lg">
            <span class="line">आवृत्तिभिर्यथाऽध्याये संस्कारो भवति क्रमात्&nbsp;।</span>
            <span class="line">वाक्यावयवरूपेण तथाऽपूर्वं भविष्यति&nbsp;॥</span>
            
         </div><span xmlns="" class="pageinfo">[400]</span>
         
         <p xmlns="">न चामूर्तस्यावश्यमवयवैर्न भवितव्यम्&nbsp;। अनयैव ह्यर्थापत्त्या शक्यते वक्तुं सूक्ष्मावयवरूपेण
            तत्प्रतीयत इति&nbsp;। यदाऽप्यत्यन्तासतामनुत्पत्तेः प्रागवधृतास्तित्वमभिव्यज्यते तदाऽपि
            प्रतिपुरुषं कर्मभिः स्वीकरणात्फलाभिमुखकरणं शब्दादिविलक्षणाऽस्याभिव्यक्तिर्भविष्यति&nbsp;।
            तथा हि—
         </p>
         
         <div xmlns="" class="lg">
            <span class="line">नैकरूपैव भावानामभिव्यक्तिः प्रतीयते&nbsp;।</span>
            <span class="line">आत्मस्थोन्मीलनं तेन व्यक्तिरस्य भविष्यति&nbsp;॥</span>
            
         </div>
         
         <div xmlns="" class="lg">
            <span class="line">सर्वावाप्तिसमर्थो वा प्रकृत्यात्मा सदेष्यते&nbsp;।</span>
            <span class="line">कश्चित्तु प्रतिबन्धोऽस्य कर्मभिः सोऽपनीयते&nbsp;।</span>
            
         </div>
         
         <p xmlns="">तस्मादस्त्यपूर्वम्&nbsp;। सूत्रस्यापि च न प्रकृतौपयिकमन्यमर्थं पश्यामः&nbsp;। तेनाऽऽरम्भचोदनैवापूर्वस्यापि
            चोदनेत्ययमेवार्थः&nbsp;। <b>यदि पुनः फलवचनसामर्थ्यात्तदेवं</b> न विनष्टमिति, अपूर्वकल्पनानिष्प्रमाणकत्वं मन्वानो वरमेतदित्याह&nbsp;। न हि कर्मणां रूपमुपलभामह
            इत्ययुक्तं, <a id="N196" href="#n196"><sup>196</sup></a>‘रूपशब्दाविभागाच्च’ इत्यत्र प्रत्यक्षोपलब्ध्यभिधानात्&nbsp;। यागप्रस्तावे च सति तस्याचलनात्मकत्वात्,
            <b>यदाश्रयं देशान्तरं प्रापयतीत्यसंबद्धम्</b>&nbsp;। अत्रोच्यते—
         </p>
         
         <div xmlns="" class="lg">
            <span class="line">कालान्तरक्षमं रूपं कर्मणो नोपलभ्यते&nbsp;।</span>
            <span class="line">भङिगरूपोपलब्धिस्तु न फलायोपयुज्यते&nbsp;॥</span>
            
         </div>
         
         <p xmlns="">यद्यपि कर्मस्वरूपमुपलभ्यते तथाऽपि कालान्तरावस्थानाभावान्न तदुपयुज्यत इति नोपलभामह
            इत्युच्यते&nbsp;।
         </p>
         
         <div xmlns="" class="lg">
            <span class="line">यागेऽपि प्रस्तुते चात्र चलनं यदुदाहृतम्&nbsp;।</span>
            <span class="line">तत्प्रक्षेपांशरूपेण यागेऽप्यस्तीति निश्चयात्&nbsp;॥</span>
            
         </div>
         
         <p xmlns="">न हि संकल्पमात्रेण फलनिष्पत्तिः&nbsp;। समस्तात्समस्तेतिकर्तव्यताकाच्च कर्मणः फलश्रवणात्तत्र
            दौव्यवदानप्रक्षेपादीनां ग्रहणासादनादीनां च संयोगविभागफलत्वात्स्थायित्वे तदाश्रयेणावश्यं
            भवितव्यम्&nbsp;। न चासावस्ति&nbsp;। न चाभिव्यक्तं रूपमुपलभ्यते&nbsp;। संकल्पादीनामपि संकल्पान्तरादितिरोधानान्नात्र
            स्वरूपावस्थानोपपत्तिः&nbsp;। अवस्थानं चाऽऽत्मसमवेतस्य वा स्यात्प्रदेयद्रव्यसमवेतस्य वा&nbsp;।
            न तावदात्मनि चलनं समवैति, सर्वव्यापिनः संयुज्यमानवियुज्यमानदेशासंभवे चलितुमसामर्थ्यात्&nbsp;।
            कथं सर्वव्यापित्वमस्येति चेत्सर्वत्रोपलभ्यमान<span class="pageinfo">[401]</span>कार्यत्वात्&nbsp;। अहंप्रत्ययेन हि चैतन्यस्वभावस्याऽऽत्मनोऽस्तित्वमात्रमवगम्यते न तु देशतः
            कालतो वा विशेष्यते&nbsp;। ततश्च—
         </p>
         
         <div xmlns="" class="lg">
            <span class="line">अनवच्छिन्नसद्भावं वस्तु यद्देशकालतः&nbsp;।</span>
            <span class="line">तन्नित्यं विभु चेच्छन्तीत्यात्मनो विभुतेष्यते&nbsp;॥</span>
            
         </div>
         
         <p xmlns=""><b>सर्वत्र कार्योपलम्भ</b> इति॔अहंप्रत्ययमेवाविशेषितं वदति&nbsp;। सुखदुःखाद्युपलब्धिर्वा&nbsp;। न हि क्व चिद्गतैस्ते नोपलभ्यन्ते&nbsp;।
            न चैते शरीरधर्मा इति स्थितमात्मवादे&nbsp;। तत्र यद्यसर्वगत आत्मा भवेत्ततो यदेव तद्वता देशेन
            शरीरं युज्यते तदैव सुखाद्युपलब्धिः स्यान्नान्यत्र&nbsp;। शरीरमात्रान्तर्गतात्मवादी त्वाह—<b>ननु तदेव देशान्तरादागमनस्य</b> लिङ्गम्&nbsp;। अतश्च विरुद्धहेतुत्वमस्येति&nbsp;। कुतः—
         </p>
         
         <div xmlns="" class="lg">
            <span class="line">युगपद्यदि सर्वत्र कार्यमात्मगतं भवेत्&nbsp;।</span>
            <span class="line">ततः सर्वगतत्वं स्यात्पर्याये तु शरीरवत्&nbsp;॥</span>
            
         </div>
         
         <p xmlns="">यदि हि शरीराद्बहिरपि किंचिदात्मकार्यमुपलभेमहि शरीरान्तरे सुखदुःखादीन्वा ततः सर्वगतत्वमध्यवस्येम&nbsp;।
            यतस्तु स्वशरीरान्तर्वर्त्येव कार्यं यत्र यत्र च तद्गतिस्तत्र तत्र पर्यायेणोपलभ्यते
            तच्छरीरकार्यवदेव तत्सहितगतस्योपपत्स्यते&nbsp;। अन्यथा हि शरीरमपि सर्वगतं स्यात्&nbsp;। तस्माच्छरीरवदेवास्य
            तत्र तत्र गमनापत्तेः सुतरां सक्रियत्वप्रसङ्गः&nbsp;। संदेहो वाऽस्तु साधारणानैकान्तिकत्वात्&nbsp;।
            आह च—
         </p>
         
         <div xmlns="" class="lg">
            <span class="line">आत्मा शरीरसंमिश्रस्तेनैव सह संगमात्&nbsp;।</span>
            <span class="line">तत्र तत्र सुखादीनि कार्याणि प्रतिपद्यते&nbsp;॥</span>
            
         </div>
         
         <p xmlns="">तत्रोत्तरं <b>न ह्यसत्यागमने किंचिद्विरुद्धमिति</b>&nbsp;। येषां तु <b>न तु तदेवेति</b> पाठः तेषां सिद्धान्तवाद्येव पर्यायेण सर्वत्राऽऽत्मकार्योपलम्भनमागमनलिङ्गत्वेऽप्यविशिष्टमाशङ्क्योत्तरं
            वदतीति ग्रन्थयोजना&nbsp;। कथं पुनरिदमुत्तरं <b>न ह्यसत्यागमन इति</b>&nbsp;। तथा हि—
         </p>
         
         <div xmlns="" class="lg">
            <span class="line">नैवाविरोधमात्रेण स्वपक्षः सिध्यति क्वचित्&nbsp;।</span>
            <span class="line">परस्याप्यविरोधित्वमविशिष्टं हि दृश्यते&nbsp;॥</span>
            
         </div>
         
         <p xmlns="">परेणापि हि शक्यं वदितुं न हि सति गमने किंचिद्विरुद्धमिति&nbsp;। अत्राभिधीयते&nbsp;।</p>
         
         <div xmlns="" class="lg">
            <span class="line">उभयत्राविरोधित्वं प्राप्तं न ह्यसतीति यत्&nbsp;।</span>
            <span class="line">पुनर्ब्रवीति तन्नूनं विरोध्यागमनं मतम्&nbsp;॥</span>
            
         </div>
         
         <p xmlns="">परिसंख्यारूपेणासत्येवऽऽगमने न किंचिद्विरुद्धं सति तु बहु विरुद्धमित्याह&nbsp;। तदुपवर्ण्यते—</p><span xmlns="" class="pageinfo">[402]</span>
         
         <div xmlns="" class="lg">
            <span class="line">स्वतस्तावदमूर्त्तत्वान्न भूतैर्मिश्रताऽऽत्मनः&nbsp;।</span>
            <span class="line">ततश्च तैरसंश्लिष्टो न नेतुं शक्यते क्वचित्&nbsp;॥</span>
            
         </div>
         
         <p xmlns="">यदा मूर्तानामपि सू्क्ष्माणां चन्द्रादित्यप्रकाशादीनां न मृत्पिण्डादिभिः सह मिश्रत्वमुपपद्यते,
            तन्नयनेन वा नयनं तदाऽऽत्मनः स्वभावेनात्यन्तामूर्तस्य ज्ञानसंतानस्य वा भूतैर्मिश्रत्वं
            भवेदिति कुत एतत्&nbsp;। योऽपि स्याद्वादी बद्धात्मनां शरीरादत्यन्तव्यतिरेकालाभादस्त्येव
            मूर्तत्वं जीवस्येति ब्रूयात्तस्यापीतरेतराश्रयप्रसक्तिर्मिश्रत्वान्मूर्तत्वं मूर्तत्वाच्च
            मिश्रभाव इति&nbsp;। तस्मान्मुक्तावस्थानिदर्शनेन लक्षणतोऽस्यामूर्तत्वान्न शरीरसंपर्कनिमित्तमूर्तत्वसिद्धिः&nbsp;।
            ततश्च शरीरादन्यस्तेनासंपृक्तश्च&nbsp;। अस्पर्शत्वाच्चानाकृष्यमाणः शरीरे गच्छति तद्गताकाशप्रदेशवदात्मा
            पश्चान्निःसृतस्तत्रैव तिष्ठेत्&nbsp;। न हि तस्य वायुना पृथिव्यादिभिर्वा प्रेरणं येन स्वतन्त्रः
            परप्रेरितो वा गच्छेत्&nbsp;। ज्वालाप्रभृतीनां तु स्पर्शवत्त्वाद्वायुना प्रेर्यमाणानामुल्मुकादिना
            वा नीयमानानां युक्तं गमनम्&nbsp;। तेन केवलं शरीरं गच्छदचेतनं स्यात्&nbsp;। सर्वगतत्वे तु यत्र
            यत्र गम्यते तत्र तत्राऽऽत्मानुस्यूतिरस्तीति युक्ता चैतन्यानुवृत्तिः, यथा पूर्वाकाशप्रदेशत्यागे
            सर्वगतत्वादेव परेणावकाशदानसिद्धिः&nbsp;। किं च—
         </p>
         
         <div xmlns="" class="lg">
            <span class="line">असर्वगतपक्षे स्याज्जीवो देहादनिर्गतः&nbsp;।</span>
            <span class="line">अणुः शरीरमात्रो वा सर्वथाऽपि न युज्यते&nbsp;॥</span>
            
         </div>
         
         <p xmlns="">ज्ञानसंततिपक्षस्तावन्निराकृतः&nbsp;। तत्र नित्यः सन्नात्मा शरीराभ्यन्तरवर्त्ती&nbsp;।</p>
         
         <div xmlns="" class="lg">
            <span class="line">यद्यणुः कल्प्यते तत्र देहं न व्याप्नुयादसौ&nbsp;।</span>
            <span class="line">ततश्च सर्वगात्रस्थसुखपुष्ट्याद्यसंभवः&nbsp;॥</span>
            
         </div>
         
         <p xmlns="">यदा ह्यणुमात्र आत्मा भवति तदा यावानेव प्रदेशविशेषस्तेनाधिष्ठितस्तन्मात्रगतानामेव सुखदुःखादीनामुपलब्धिः
            प्राप्नोति, ततश्चैकस्मिन्क्षणे शिरःपादवेदनानुभवो न स्यात्&nbsp;। अथ लघुसंचारित्वात्तत्र
            तत्रोपलभ्यत इत्युच्यते, न तत्र प्रमाणमस्ति&nbsp;। न च कालभेदो लक्ष्यते, अनवस्थितस्योपलब्धिकालासंभवान्नैकत्राप्युपलभ्येत&nbsp;।
            तस्मादकल्पनेयम्&nbsp;। शरीरावयवानां चापरिशोषणं पुष्ट्यादि चाऽऽत्माधिष्ठितानां भवति मृतावस्थायां
            विपर्ययदर्शनात्&nbsp;। तत्र य एवावयवस्तेनोत्सृष्टः स एव मृतवच्छुष्येत्&nbsp;। अथ शरीरपरिमित
            आर्हतपक्षेणाभ्युपगम्यते तत्रापि बह्वदृष्टं कल्पनीयम्&nbsp;॥
         </p>
         
         <div xmlns="" class="lg">
            <span class="line">सद्भावोऽवयवानां च तथा तेषामनन्तता&nbsp;।</span>
            <span class="line">संश्लेषश्च विनाऽन्येन तद्भावेऽपि च नित्यता&nbsp;॥</span>
            
         </div>
         
         <div xmlns="" class="lg">
            <span class="line">अतिसंकोचविस्तारौ पुत्तिकाहस्तिदेहयोः&nbsp;।</span>
            <span class="line">अन्तराभवसंचारस्तद्भावाज्ञानकारणे&nbsp;॥</span>
            
         </div><span xmlns="" class="pageinfo">[403]</span>
         
         <p xmlns="">सर्वे ह्यवयवसद्भावादयः प्रत्यक्षाद्यविषयाः सन्त उत्प्रेक्षामात्रेण कल्प्यन्ते&nbsp;। ते
            शब्दवच्चेहापि प्रत्याख्येयाः&nbsp;। शरीरमात्रावधिकानां चैषामुत्प्रेक्षितुमप्यानन्त्यादशक्यं,
            न चैषां द्रवत्वादिना विना कश्चित्संश्लेषहेतुर्विद्यते&nbsp;। न चासंश्लिष्टानामेकजीवारम्भसामर्थ्यम्&nbsp;।
            सर्वसंयोगानां च वियोगाविनाभूतत्वाद्घटादितुल्यः कदाचिज्जीवस्य प्रध्वंसो भवेत्&nbsp;। गात्रच्छेदे
            च तद्वर्तिनां जीवावयवानां ततो निःसृत्याऽवशिष्टे शरीरभागे पुनः प्रवेश इत्येतदप्रमाणकम्&nbsp;।
            यत्तु वियोजितमात्राणां हस्तादीनां स्फुरणं दृष्टं, तदभिधातप्रेरितवायुनिमित्तमिति न
            तावता जीवावयवानुगतिर्विज्ञायते&nbsp;। तथा सति संकोचविकासावेतेषां भवत इत्यत्र न किंचित्प्रमाणं
            पश्यामः&nbsp;। दीपप्रभाप्रभृतीनां तु कथंचित्प्रत्यक्षत्वादुपपद्येते&nbsp;। न च प्रदीपप्रभायाः
            संकोचो भवति शरावादिच्छादने शेषप्रभाविनाशादनावृता हि ज्वालाऽऽत्मसमीपे प्रभामण्डलमारब्धुं
            समर्था नाऽऽच्छादिता&nbsp;। एतेनैव च विकासोऽपि प्रत्युक्तः&nbsp;। अन्य एव ह्यवयवास्तत्र प्रचीयमाना
            विस्तारं जनयन्ति न तावतामेव विकासः&nbsp;। स्पर्शवतां च परस्परदेशप्रतिबन्धाद्देशान्तरव्याप्त्या
            विकासो घटते, जीवावयवानां त्वमूर्तत्वात्सर्वेषां समानदेशत्वाविघातान्नित्यमणुमात्रत्वप्रसङ्गः
            स्यात्&nbsp;। कथं चैकस्य जीवस्य पुत्तिकाहस्तिशरीरपरिमितौ संकोचविकासौ युज्येते&nbsp;। मरणकाले
            चान्तराभवशरीरसंचरणं तच्चास्ति, केन चित्प्रतिबन्धेन सदपि न गृह्यते, तेन च शरीरान्तरे
            जीवनिक्षेप इत्यादि निष्प्रमाणकम्&nbsp;। तस्मात्सर्वगतत्वम्&nbsp;। यत्तु श्यामाकतण्डुलमात्रादिप्रदर्शनमुपनिषत्सु
            तद्वाक्यान्तरप्रदर्शितविभुत्वस्यैव सतः सूक्ष्मग्रहणगोचरत्वात्&nbsp;। यदपि द्वैपायनेनोक्तम्<a id="N197" href="#n197"><sup>197</sup></a>&nbsp;। अङ्गुष्ठमात्रं पुरुषं निश्चकर्ष बलाद्यम इति&nbsp;। तदपि काव्यशोभार्थं विस्पष्टमृत्युव्यवहारप्रशंसनार्थं
            च प्रतिव्रताप्रशंसापरे वाक्ये प्रजापतिवपोत्खेदनादिवद्द्रष्टव्यम्&nbsp;। तथा हि तेनैव गीतादिष्वनेकप्रकारं
            सर्तगतत्वं वर्णितम्&nbsp;। ननु च सर्वगतत्वे व्योमवत्सर्वशरीरेष्वेक एवाऽऽत्मा प्राप्नोति&nbsp;।
            नैष दोषः&nbsp;। शरीरभूयस्त्वात्प्रतिशरीरं च सुखदुःखोपलब्धिव्यवस्थादर्शनात्&nbsp;। इतरथा ह्येकशरीरेणैव
            चरितार्थत्वादनेकशरीरवैयर्थ्यं स्यात्&nbsp;। जन्मान्तरशरीरवददोष इति चेत्&nbsp;। न&nbsp;। तत्र कर्मान्तरवशेनोपभोगान्तरार्थं
            पुनः पुनरारम्भात्सर्वशरीरगतसुखाद्युपलब्धिश्च प्रतिशरीरं स्यात्&nbsp;। अन्यदीयैश्चेन्द्रियैः
            शरीरान्तरगतस्याऽऽत्मीयत्वादुपलब्धेरन्धबधिरादीनामभावः स्यात्&nbsp;। वर्णविशेषव्यवस्थया च
            कर्मचोदनाभेदो न स्यात्&nbsp;। एकस्यैवाऽऽत्मनस्तेन तेन शरीरेण संबध्यमानस्य सर्ववर्णोपपत्तेः&nbsp;।
            आत्मनानात्वे त्वदोषः&nbsp;। सर्वेषामपि च सर्वगतत्वे मूर्तिरहितत्वात्समानदेशवृत्त्यविरोधः&nbsp;।
            तदपेक्षयैव च चैतन्यात्मकत्वाद्यविभागाच्चोपनिष<span class="pageinfo">[404]</span>त्स्वैकात्म्यव्यवहारः&nbsp;। कथं पुनर्नानात्वेऽपि सर्वेषां सर्वशरीरैः संबन्धादन्यदीयसुखदुःखाद्यनुपलब्धिः&nbsp;।
            के चित्तावदाहुः—
         </p>
         
         <div xmlns="" class="lg">
            <span class="line">यथा शरीरमात्रेऽपि मातृगर्भात्मवर्तिनाम्&nbsp;।</span>
            <span class="line">सुखादीनां व्यवस्थैवं सर्वत्रैषा भविष्यति&nbsp;॥</span>
            
         </div>
         
         <p xmlns="">शरीरपरिमाणात्मवादिनोऽपि किलायं तुल्यो दोषस्तस्यापि गर्भात्मसमानदेशत्वान्मातृक्षेत्रज्ञस्तद्गतानि
            सुखादीन्युपलभेत&nbsp;। तत्र यस्तस्य परिहारः स सर्वात्मनां सर्वशरीरेषु भविष्यतीत्यविशेषः&nbsp;।
            यद्यत्रोपपत्तिरुच्येत न तु परपक्षसाम्यापत्तिरेवोपपत्तिस्तस्य च तव चोभयोरप्यन्येन पर्यनुयोगात्&nbsp;।
            अपि च तस्य त्वगिन्द्रियपरिमाणत्वादन्तःशरीराकाशे बाह्यवदेवाऽऽत्मनोऽनभ्युपगमान्नैव गर्भशरीरेण
            मातृक्षेत्रज्ञस्य प्राप्तिरस्ति येन तुल्यदोषता स्यात्&nbsp;। तस्मादेव परिहर्तव्यम्&nbsp;॥
         </p>
         
         <div xmlns="" class="lg">
            <span class="line">देशप्राप्त्या यदीष्येत सुखादेरुपभोग्यता&nbsp;।</span>
            <span class="line">ततो दोषः प्रसज्येत योग्यभोगे त्वदुष्टता&nbsp;॥</span>
            
         </div>
         
         <p xmlns="">यदि ह्यात्मनः सुखादीनां च समानदेशलक्षण एव संबन्ध उपभोगकारणमिष्येत ततोऽयं दोषः स्यात्&nbsp;।
            इह तु चक्षुरादीनामिव क्षेत्रज्ञयोग्यतालक्षणः संबन्धः&nbsp;। तत्र यथैव त्वगिन्द्रियेण स्पर्शसमानदेशानामपि
            रूपादीनामग्रहणम्, एवमन्येनाऽऽत्मनाऽन्यदीयधर्माधर्मोपात्तसुखदुःखाद्यग्रहणम्&nbsp;। तस्मादात्मवादोक्तस्वस्वामिभावव्यवस्थानाददोषः&nbsp;।
            एवं सर्वगतत्वात्सिद्धमात्मनो निश्चलत्वम्&nbsp;। अथ द्व्यवदानसमवेतमासीत्तत आह—<b>तद्विनष्टमिति</b>&nbsp;। न च तस्याविनाशः&nbsp;। तद्विपरीतद्रव्यान्तरोपलम्भात्&nbsp;। न चास्य ग्रहणप्रतिबन्धहेतुः कश्चिदस्ति
            येन न गृह्येत&nbsp;। अथार्थापत्त्या ग्रहणप्रतिबन्धादि कल्प्येत तथाऽपि सत्यपूर्वाद्बहुतरमदृष्टं
            दृष्टविपरीतं च कल्पयितव्यं, तावदविनष्टमास्ते, तथा न दृश्यते, तथा प्रतिबन्धहेतुः, तस्याप्यदर्शननिमित्तं
            चेत्येवं तस्य तस्यान्यदित्यनवस्था, तथा क्षणिकस्य कर्मणः स्थानमनुपलब्धिकारणं च कल्प्यमित्यतिगौरवम्&nbsp;।
         </p><span xmlns="" class="pageinfo">[405]</span>
         
         <p xmlns="">एवमनाश्रितकर्मावस्थानकल्पनायाम्&nbsp;। अथाऽऽत्माश्रितमेव संयोगविभागावकुर्वदासीत्&nbsp;। तत्रापि
            दृष्टविपर्ययादृष्टकल्पने स्याताम्&nbsp;। तस्माद्वरमपूर्वकल्पनमेवेति सिद्धं मूलाधिकरणप्रयोजनम्&nbsp;।
            द्रव्यादीनां फलसंबन्धे तेषामदृष्टार्थत्वात्कर्मणामिव प्रतिनिध्यभावः&nbsp;। कर्मफलसंबन्धे
            तु द्रव्यादेः कर्मोत्पत्त्या दृष्टार्थत्वात्समानकार्यत्वज्ञानादस्ति प्रतिनिधिः&nbsp;। कथं
            तर्हि पूर्वपक्षवादिनः प्रक्रान्तापरिसमाप्तिदोषाभावः&nbsp;। समापनीयमेव कर्म येन केन चिद्द्रव्येण&nbsp;।
            सदृशोपादाने तु न यतितव्यं सदृशादपि फलाप्राप्तेः, कर्मणश्चाविहितसाधनविशेषस्यानपेक्षितसदृशत्वाद्येन
            केन चित्सिद्धेः&nbsp;। न च तत्पूर्वद्रव्यस्य प्रतिनिधिरित्युच्यते&nbsp;। अन्यार्थत्वादसादृश्याच्च&nbsp;।
            पूर्वद्रव्यं हि फलाय प्रवृत्तमासीदिदानीमानीयमानं तु प्रत्यवायपरिहाराय नैमित्तिकफलाय
            वा प्रवृत्तस्य कर्मणः सिद्ध्यर्थमिति&nbsp;। नामधेयसिद्धिरपि प्रयोजनमेव&nbsp;। सा तु पूर्वोक्तत्वान्न
            प्रदर्शिता&nbsp;॥ ५&nbsp;॥
         </p>
          
         <span xmlns="" class="trailer">( इत्पपूर्वाधिकरणम्&nbsp;॥ २&nbsp;॥ )</span>
          
         
         
         <span xmlns="" class="pageinfo">[406]</span>
         
         <div xmlns="" class="lg">
            <span class="line">नामाख्यातार्थसंबन्धे यदक्लृप्तप्रयोजनम्&nbsp;।</span>
            <span class="line">तस्यादृष्टार्थता युक्ता नेतरस्याप्रमाणिका&nbsp;॥</span>
            
         </div>
         
         <p xmlns="">सर्वत्रैव द्रव्यकर्मसंबन्धे कर्मणां द्रव्येण विनाऽनुत्पत्तेः प्रथमं तावद्‌द्रव्यं
            कर्मोत्पादयत, दृष्टोपकारित्वात्तदर्थमाभासते&nbsp;। तत्र क्वचिद्भ‌ूयः कर्म परावृत्त्य द्रव्यस्योपकरोति
            क्व चिदात्मलाभमात्रमनुभवति&nbsp;। तद्यदाऽऽत्मलाभमात्रं तस्य दृश्यते तदा साकाङ्क्षत्वाददृष्टं
            कल्पयितुं शक्यते&nbsp;। यदा तु कार्यान्तरौपयिकेन दृष्टेनैव तण्डुलनिर्वृत्त्यादिना द्रव्योपकारेण
            निराकाड्क्षी भवति तदानीमदृष्टकल्पनावसराभावादन्यथैव विधानार्थवत्त्वोपपत्तेर्नादृष्टसाधनत्वं
            प्रतीयते&nbsp;॥ ६&nbsp;॥
         </p>
          
         
         
         
         <p xmlns="">यैः कर्मभिर्द्रव्यं स्वरूपतो धर्मतो वा न कर्तुमिष्यते यथा प्रयाजादिभिस्तानि स्वसाधनानि
            प्रति प्रधानभूतत्वाददृष्टार्थानि भवन्ति&nbsp;॥ ७&nbsp;॥
         </p>
          
         
         
         
         <p xmlns="">यैः पुनर्द्रव्यमुत्पाद्यते यथाऽऽधानेनाग्नयोऽवाप्यन्ते क्रियन्ते वा यथा वरणेनर्त्विजः
            संस्क्रियन्ते, यथाऽवहन्तिना व्रीहयः, पेषणेन तण्डुलास्तानि गुणभूतानि प्रयोजनवद्‌द्रव्यसंस्कृतेरीप्सितत्वात्&nbsp;।
            यदा दृष्टार्थमदृष्टार्थं चोभयथाऽपि तुल्यवदनुष्ठीयेत तदा किं प्रयोजनं चिन्तायाः&nbsp;।
         </p><span xmlns="" class="pageinfo">[407]</span>
         
         <p xmlns="">तदुच्यते&nbsp;। प्रैयङ्गवेऽपि चरावतिदेशप्राप्तो व्रीहिसाधनक एवावहन्तिः कर्तव्यन पूर्वपक्षे&nbsp;।
            कुतः—
         </p>
         
         <div xmlns="" class="lg">
            <span class="line">प्रधाने हि श्रुतं द्रव्यं नाङ्गद्रव्यस्य बाधकम्&nbsp;।</span>
            <span class="line">प्रयाजेज्याज्यवत्तेन हन्तौ स्याद्व्रीह्यबाधनम्&nbsp;॥</span>
            
         </div>
         
         <p xmlns="">सिद्धान्ते तु बाध्यन्ते&nbsp;। कुतः—</p>
         
         <div xmlns="" class="lg">
            <span class="line">प्रधानौपयिकं द्रव्यं संस्कारैरपि युज्यते&nbsp;।</span>
            <span class="line">तेन हन्त्यादिभिः सर्वैः संस्कर्तव्याः प्रियङ्गवः&nbsp;॥</span>
            
         </div>
         
         <p xmlns="">ननु च पूर्वपक्षेऽपि प्रधानप्रयुक्तव्रीह्याश्रयत्वेन प्रकृतावप्रयोजकत्वात्प्रैयङ‌‍गवे
            चरौ प्रधानेनागृह्यमाणान्व्रीहीनवघातो न लभते&nbsp;। नैतदेवम्—
         </p>
         
         <div xmlns="" class="lg">
            <span class="line">तुल्यो हि व्रीहिसंबन्धः शास्त्राद्यागावघातयोः&nbsp;।</span>
            <span class="line">वाजिनेज्यादि तुल्यं च नाप्रयोजकलक्षणम्&nbsp;॥</span>
            
         </div>
         
         <p xmlns="">‘व्रीहिभिर्यजेत’ ‘व्रीहीनवहन्ति’ इति तुल्ये चोदने, तत्रेयं प्रयोजिकेयं नेति नास्ति
            विशेषहेतुः&nbsp;। न च वाजिनादिवदवहन्तेरनुनिष्पादित्वम्&nbsp;। न च <a id="N198" href="#n198"><sup>198</sup></a> पदकर्मवत्परप्रयुक्तप्रकृतैकहायन्यधीननिराकाङ्क्षत्वम्&nbsp;। न चैकदेशद्रव्यत्वमुत्तरार्धादिवत्&nbsp;।
            नापि ‘पुरोडाशकपालेन’ इतिवदर्थाभिधानकर्मत्वम्&nbsp;। तस्मादवहन्तिरपि प्रयोजकः&nbsp;। न चास्मिन्पक्षे
            नियोगतो यागार्था एव व्रीहयोऽहवन्तव्याः&nbsp;। लौकिकैरपि कर्मसिध्यविशेषात्&nbsp;। न चात्र प्रकृतग्रहणे
            प्रमाणं, प्रकरणस्याविशेषकत्वात्&nbsp;।
         </p>
         
         <p xmlns="">न चाधिकाराद्विशेषः <a id="N199" href="#n199"><sup>199</sup></a>‘तुल्येषु नाधिकारः स्यात्’ इति न्यायात्&nbsp;। संस्कारपक्षे तु लौकिकानामानर्थक्ये नासंस्कार्यत्वादपूर्वसाधनविशेषणत्वेन
            कथंचित्प्रकृतग्रहणं क्लेशेन भविष्यति&nbsp;। न चाऽऽरादुपकारकत्वेऽवहन्तेर्यागस्येव लौकिकैःसाध्यमानस्य
            किं चिदानर्थक्यमिति श्रौतत्वाद्व्रीहिमात्रग्रहणमेव युक्तम्&nbsp;। धर्ममात्रं च तदाऽवहन्तिः
            सर्वौषधावहन्तिवत्सकृदेव च कर्तव्यो नाऽऽतण्डुलनिर्वृत्तेः&nbsp;। प्रधानव्रीहीणां च दलनादिभिरपि
            तण्डुलीभावः स्यात्&nbsp;। सान्नाय्योपांशुयाजाङ्गत्वमपि चास्य प्रकरणाविशेषात्तथा भवतीति
            तद्विकारेष्वपि प्रयोक्तव्य इत्यादीनि प्रयोजनानि&nbsp;॥ ८&nbsp;॥
         </p>
          
         <span xmlns="" class="trailer">( इति तानिद्वैधाधिकरणम्&nbsp;॥ ३&nbsp;॥ )</span>
          
         
         <span xmlns="" class="pageinfo">[408]</span>
         
         
         <p xmlns="">स्रुक्परिध्यग्निपुरोडाशसंमार्गाणामुत्तरोत्तरप्रधानप्रत्यासत्तिभेदेनोदाहरणपृथक्त्वम्&nbsp;।
            एतदुक्तं भवति—
         </p>
         
         <div xmlns="" class="lg">
            <span class="line">दूरेणापि प्रधानानां यद्‌द्रव्यमुपकारकम्&nbsp;।</span>
            <span class="line">तेनापि कर्मसंबन्धान्न प्राधान्यं प्रपद्यते&nbsp;॥</span>
            
         </div>
         
         <p xmlns="">तत्र पूर्वपक्षवादी पूर्वोक्तेनैव ‘यैर्द्रव्यं न चिकीर्ष्यते’ इत्यनेन प्रधानकर्मलक्षणेनाऽऽह—
            द्रव्येण निष्पादितं कर्म न किंचित्तस्य प्रत्युपकुर्वद्‌दृश्यते&nbsp;। तस्मात्प्रधानकर्म
            संमार्गप्रोक्षणादीति&nbsp;॥ ९&nbsp;॥
         </p>
          
         
         
         
         <p xmlns="">नैव ह्येतद्ग‌ुणकर्मलक्षणं यद् द्रव्यचिकीर्षा नाम, उपकारलक्षणशेषत्वप्रतिषेधात्&nbsp;। तादर्थ्यलक्षणं
            हि श्रुत्यादिप्रमाणकं तत्, न प्रत्यक्षाद्युपकारनिमित्तमिति वक्ष्यामः<a id="N200" href="#n200"><sup>200</sup></a>&nbsp;। किमर्थं तर्हि द्रव्यचिकीर्षोपन्यस्ता&nbsp;। तदुच्यते—
         </p>
         
         <div xmlns="" class="lg">
            <span class="line">अन्यतः सिद्धशेषाणां येषां दृष्टोपकारिता&nbsp;।</span>
            <span class="line">तेषां नापूर्वमस्तीति हन्त्यादीनामुदाहृतिः&nbsp;॥</span>
            
         </div>
         
         <p xmlns="">यत्र द्रव्यचिकीर्षया गुणभावस्तत्र नापूर्वभेदः प्रतिपत्तव्य इति यावत्&nbsp;। पूर्वपक्षवादी
            त्वेतदेव गुणकर्मलक्षणं मत्वा संमार्गादिषु तदपश्यन्प्रत्यवस्थितवान्&nbsp;। सिद्धान्ताभिप्रायस्तु
            <span class="pageinfo">[409]</span> सर्वत्र श्रुत्यादिभिरवधृते तादर्थ्ये पश्चादुपकारदर्शनं तदभावेऽदृष्टकल्पनं वा&nbsp;। तत्रेप्सिततमत्ववाचिन्या
            द्वितीयया द्रव्यप्राधान्यद्वारेण क्रियाशेषत्वे प्रतिपादिते हन्त्यादीनां दृष्टार्थत्वान्नैराकाङ‍क्ष्यं
            जातं न तु संमार्गादीनामित्यदृष्टार्थता, न च तावता पूर्वावगतशेषत्वहानिः&nbsp;॥ ११&nbsp;॥
         </p>
          
         
         
         
         <p xmlns="">परस्त्वाह—</p>
         
         <div xmlns="" class="lg">
            <span class="line">अन्वयव्यतिरेकाभ्यामुपकारानुसारिता&nbsp;।</span>
            <span class="line">शेषत्वस्य द्वितीया तु प्राधान्यव्यभिचारिणी&nbsp;॥</span>
            
         </div>
         
         <p xmlns="">तन्नाम प्रमाणं युक्तं यदैकान्तिकम्&nbsp;। अनैकान्तिकी च प्राधान्ये द्वितीया, गुणभूतद्रव्योपदेशेऽपि
            दृष्टत्वात् ‘सक्तून् जुहोति’ इति&nbsp;। तथा ‘प्रयाजशेषेण हवींष्यभिधारयति’ इत्यन्तरेणापि
            द्वितीयामाज्यप्राधान्यं दृष्टम्&nbsp;। अतो ‘व्रीहीनवहन्ति’ इत्यत्रोभयसंभवेऽप्युपकारदर्शनकृतमेव
            द्रव्यप्राधान्यं न द्वितीयाकृतम्&nbsp;। न च तत्संमार्गप्रोक्षणादिष्वस्तीतीहापि द्वितीयया
            द्रव्यमेवोपदिश्यतामिति&nbsp;॥ ११&nbsp;॥
         </p>
          
         
         
         
         <p xmlns="">तिष्ठतु तावत्प्रयोगः&nbsp;। किं कारणम्&nbsp;॥</p>
         
         <div xmlns="" class="lg">
            <span class="line">आचारत्वात्प्रयोगो हि स्मृत्या सर्वत्र बाध्यते&nbsp;।</span>
            <span class="line">विवक्षानेऽकधा चात्र स्मरणे त्वेकरूपता&nbsp;॥</span>
            
         </div>
         
         <p xmlns="">यदि ह्याचारस्यैकरूप्यं भवेन्नैव स्मृतयः प्रयत्‍नेन धार्येरन्&nbsp;। स एव तु संकीर्णत्वादस्फुटः
            स्मरणेन प्रतिपाल्यते&nbsp;। स्मर्यते च द्वितीयायाः प्राधान्यमर्थः&nbsp;। ‘कर्मणि द्वितीया’ ‘कर्तुरीप्सिततमं
            कर्मेति&nbsp;। तथा लोकवेदयोः प्रयुज्यते घटं करोति ‘व्रीहीनवहन्ति’ इति&nbsp;।  <span class="pageinfo">[410]</span>यानि च लोके व्यभिचाराशङ‍कास्थानानि तान्युदाहरति <b>तण्डुलानोदनं पच वल्वजान शिखण्डकान् कुरु तण्डुलानद्य जुहुधीति</b>&nbsp;। तण्डुलैर्बल्वजैरिति च प्रयोक्तव्ये या द्वितीया प्रयुज्यते तन्नूनं तृतीसमानार्था
            सेति गम्यते&nbsp;। तत्रोच्यते—
         </p>
         
         <div xmlns="" class="lg">
            <span class="line">सर्वे पाकादिसंबन्धे द्व‍याकारास्तण्डुलादयः&nbsp;।</span>
            <span class="line">प्राधान्यांशमुपादाय द्वितीया तत्र वर्त्स्यति&nbsp;॥</span>
            
         </div>
         
         <p xmlns="">यदा पदार्थान्तरभूतौदनशिखण्डकसाधनत्वेन तण्डुलबल्वजा विवक्ष्यन्ते तदा तृतीयान्तपदभाजो
            भवन्ति&nbsp;। यदा तु भोजनयोग्यौदनावस्थापरिणतिरूपेण तण्डुला, मार्दवोत्पत्त्यर्थं च शिखण्डकाकारेण
            बल्वजा दृश्यन्ते&nbsp;।
         </p>
         
         <p xmlns="">तथा वेदवाक्यावगतगुणभावाश्च ते द्रव्यसाधनकेऽग्निहोत्रे सुखण्डितास्तिष्ठन्तो रमणीयत्वात्कस्याश्चिद्ब्राह्मण्याः
            स्वकर्मशोभादर्शनार्थं तण्डुला होमसंबन्धित्वेनाभिप्रेताः&nbsp;। सैवं प्रेष्यति गुणकामा वा
            यजमान तण्डुलानद्य जुहुधीति, तदा द्वितीयार्थभाक्त्वं भवति&nbsp;। <b>भवति हि लोके बहु प्रकारा विवक्षेति</b>&nbsp;। गुणभूतेऽप्यर्थे केन चित्कारणेन कश्चित्प्राधान्यांशो विवक्ष्यते तथा प्रधानभूतेषु
            गुणांशः&nbsp;। कदा चिदुभौ कदा चिन्नोभौ&nbsp;।
         </p>
         
         <p xmlns="">न च यद्विवक्ष्यते तच्छब्देनाभिधातव्यमित्यस्ति प्रमाणं, विवक्षासंपत्त्यर्थं तु लक्षणाद्युपायान्तराश्रयणं
            न स्वार्थत्यागः&nbsp;। तस्मात्प्राधान्यमेव द्वितीयार्थः&nbsp;। कथं तु सक्त्वादिषु गुणत्वमिति&nbsp;।
            तदुच्यते—
         </p>
         
         <div xmlns="" class="lg">
            <span class="line">प्राधान्यमेव तत्रापि द्वितीया वदति स्वतः&nbsp;।</span>
            <span class="line">विरोधात्तेन संबन्धो गुणभावस्तु लक्ष्यते&nbsp;॥</span>
            
         </div>
         
         <p xmlns="">द्वितीया तावत्कर्मत्वं प्रधानरूपमात्मशक्‍त्या वदति, तत्त्विह बलवता कारणान्तरेण विरुध्यमानत्वान्नाऽऽश्रीयते&nbsp;।
            तेन तु कारकविशेषात्मकत्वाद्यत्कारकसामान्यमविनाभूतं लक्ष्यते तदविरुद्धत्वाद्विवक्ष्यते&nbsp;।
            तत्रैतावानर्थो विज्ञायते होमस्य कारकं सक्तव इति&nbsp;। न च सामान्यं निर्विशेषं व्यवहारक्षममिति
            विशेषापेक्षायां करणत्वं भविष्यति&nbsp;।  <span class="pageinfo">[411]</span>‘द्रव्याणां कर्मसंयोगे’ इति भूतभव्यसमुच्चारणन्यायात्&nbsp;। कथं पुनः सक्तुप्राधान्यविवक्षा
            विरुध्यते&nbsp;। तत्राऽऽह—
         </p>
         
         <div xmlns="" class="lg">
            <span class="line">भूतभाव्युपयोगं हि संस्कार्यं द्रव्यमिष्यते&nbsp;।</span>
            <span class="line">सक्तवो नोपयोक्ष्यन्ते नोपयुक्ताश्च ते क्वचित्&nbsp;॥</span>
            
         </div>
         
         <p xmlns="">यस्य हि द्रव्यस्य क्व चिदुपयोगो निर्वृत्तो भविष्यतीति वाऽवधार्यते तत्संस्कारार्हत्वात्कर्म
            प्रति प्रधान्यं प्रतिपद्यते&nbsp;। यत्पुनर्नोपयुक्तं नोपयोक्ष्यते वा तस्य संस्कारो निष्प्रयोजन
            इति तद्विधानवाक्यानर्थक्यप्रसङ्गः&nbsp;। तेचामी सक्तवो न होमात्प्रागुपयुज्यन्ते नोर्ध्वं,
            भस्मसाद्भावाद्भस्मविनियोगवचनाभावाच्च&nbsp;। तत्र समस्तं वाक्यमनर्थकं भवतु द्वितीया वा लक्षणावृत्तेति,
            स्थितत्वाद्वेदप्रामाण्यस्य लक्षणा ग्रहीतव्या&nbsp;। मुख्यार्थप्रयोगो ह्यौत्सर्गिकत्वादपवाददर्शनेन
            भ्रान्तित्वं प्रतिपद्यते&nbsp;। सर्वत्रैव लक्षणाश्रयणमानर्थक्यप्रसङ्गनिमित्तम्&nbsp;। अन्यथा
            मुख्यार्थोपपत्तेः&nbsp;।
         </p>
         
         <p xmlns="">तेन विरोधात्सक्तुसाधनकहोमविधानं प्रकरणसंबन्धि गृह्यते&nbsp;। <b>ननु सक्तूनामपीतिहोम</b>वन्तः सक्तवोऽपि ज्योतिष्टोमस्योपकृत्याऽर्थवन्तो भविष्यन्तीत्याह&nbsp;। सिद्धान्तवादी तु
            च्छलेन होमसाधनीभूतानामेवार्थवत्त्वमभ्युपगच्छति <b>को वा ब्रूते नेति</b>&nbsp;। सर्वत्रैव च&nbsp;॥
         </p>
         
         <div xmlns="" class="lg">
            <span class="line">द्रव्याणां वाक्यसंयुक्तक्रियानिर्वर्तनाद्विना&nbsp;।</span>
            <span class="line">न प्रयोजनमस्त्यन्यत्कथंभावाद्यसंगतेः&nbsp;॥</span>
            
         </div>
         
         <p xmlns="">यथा होमः क्रियात्मकत्वात्किमित्यपेक्षमाणः प्रधानकथंभावेनेत्थमनुग्राहकत्वेन गृह्यते
            नैवं द्रव्यम्&nbsp;। न च तस्माददृष्टकल्पना, क्रियानिर्वर्त्यत्वादपूर्वाणाम्&nbsp;।
         </p><span xmlns="" class="pageinfo">[412]</span>
         
         <p xmlns="">यत्रापि तावद्‌द्रव्यं साक्षात्फलाय चोद्यते यथा ‘गोदोहनेन पशुकामस्य’ इति तत्राप्यन्यप्रयोजनक्रियाद्वारमन्तरेण
            नापूर्वं भविष्यति&nbsp;। किमुत यदा न कस्य चिदङ्गत्वेन सक्तवः श्रूयन्ते&nbsp;। न च किं चित्कल्पनाप्रमाणमस्ति&nbsp;।
            द्वितीयेति चेत्&nbsp;। न हीत्युत्तरम्&nbsp;। द्वितीया हि सक्तूनां प्राधान्यं वदन्ती होमं तदर्थं
            कुर्यान्न सक्तुभ्योऽपूर्वमिति प्रतिपत्तिम्&nbsp;। तेन द्वितीयाप्रसादाद्भवेद्धोमः सक्त्वर्थः&nbsp;।
            कथं नाम होमव्याप्ताः सक्तवः स्युरिति&nbsp;। नान्यस्मै प्नयोजनायाश्रवणात्&nbsp;। ते चामी <b>भवन्ति होमे कृते सक्तवो होमसंबद्धा</b> इति प्रागेव प्रयोजनलाभात्पर्यवसिता द्वितीया निष्प्रयोजनेष्ववि, होमं प्रचि प्राधान्यमात्रेण
            कर्मत्वसिद्धेः&nbsp;। तत्र सिद्धे वाक्यार्थे पश्चान्न पुरुषस्य क्रतोर्वोपयुज्यन्त इति ज्ञात्वा
            तद्वचनाद्वाऽदृष्टं कल्प्येत प्राधान्यज्ञानं वा भ्रान्तिरिति&nbsp;। तत्राऽऽह—<b>न</b> च <b>च तद्वचनाच्छक्यमन्यत्कल्पयितुमिति</b>&nbsp;।
         </p>
         
         <p xmlns="">प्राधान्याविवक्षैव न्याय्या&nbsp;। ततश्च तृतीयार्थसिद्धिरिति मत्वा महाभाष्यकारेणोक्तं <b>तृतीयायाः स्थाने द्वितीयेति</b>&nbsp;। तेन वैषम्यं होमसंमार्गयोः, सक्तूनां निष्प्रयोजनत्वेन तदर्थत्वात्, पुरोडाशादेश्चान्यशेषभावेन
            पर्याग्निकरणादिसंस्कारार्हत्वात्&nbsp;। दृढे च शास्त्रार्थेऽवस्थिते दृष्टोपकाराभावेऽप्यदृष्टकल्पना
            भविष्यति&nbsp;। लोकेऽप्यदृष्टार्थाः संस्कारा आचाराद्गम्यन्ते यथा ग्रामान्तरादागतानां शान्त्यर्थमग्निलवणदध्यक्षतप्रभृतेः
            शिरस उपरि भ्रामणं शुचिदेशप्रतिष्ठापनं च&nbsp;।
         </p><span xmlns="" class="pageinfo">[413]</span>
         
         <p xmlns="">न चास्यानुपपत्तिराचारप्रामाण्यात्&nbsp;। तेनादृष्टार्थानामपि तुल्यश्रुतित्वात्सिद्धो गुणभावः&nbsp;।
            नन्वेवं सति सर्वत्रः प्रयोजनवत्ताकृतमेव द्रव्यप्राधान्यमिति न वक्तव्यं ‘तुल्यश्रुतित्वात्’
            इति, दर्शयितव्यं वा यत्र प्रयोजनवत्तानिरपेक्षं द्वितीयाकृतमेव प्राधान्यं केवलतृतीयाकृतो
            वा गुणभाव इति&nbsp;। तदुच्यते&nbsp;। प्राधान्ये तावत् ‘ऐन्र्द्या गार्हपत्यमुपतिष्ठत’ इत्यत्र
            लिङ्गादिन्द्रार्थत्वावगतेर्गार्हपत्यैकवाक्यत्वाच्च तत्साधनकेन्द्रोपस्थानप्रसङ्गे केवलद्वितीयाकृतमेव
            गार्हपत्यप्राधान्यम्&nbsp;।
         </p>
         
         <p xmlns="">तथा ‘सूक्तवाकेन प्रस्तरम्’ इत्युभयोः प्रयोजनवत्त्वाविशेषे केवलतृतीयाकृतमेवसूक्तवाकस्य
            प्रस्तरप्रहरणाङ्गत्वम्&nbsp;। तेन विभाक्तिभिरेवाङ्गाङ्गिभायेऽभिधीयमाने निष्प्रयोजनत्वमपवादो
            न तु प्रयोजनसदसद्भावेनाङ्गाङ्गित्वामिति विवेकः&nbsp;। प्रयोजनं त्वधिकरणस्य न सम्यगनुमन्यन्ते&nbsp;।
            तथा हि—
         </p>
         
         <div xmlns="" class="lg">
            <span class="line">स्रुङ्मात्राद्यनुवादेन शमीमय्यादिचोदितम्&nbsp;।</span>
            <span class="line">ज्ञायतेऽङ्गप्रधानार्थं पूर्वसिद्धान्तपक्षयोः&nbsp;॥</span>
            
         </div>
         
         <p xmlns="">प्रियङ्गवो ह्युत्पत्तिवाक्यात्केवलप्रधानार्थत्वेन ज्ञायमान युक्तं यदङ्गेषु न भवन्तीति&nbsp;।
            शमीमयत्वादि तु स्रुगादिमात्रानुवादेन विधीयमानं <a id="N201" href="#n201"><sup>201</sup></a> ‘सर्वेषां वा शेषत्वस्यातत्प्रयुक्तत्वात्’ इत्यनेन वाक्यसंयोगबलीयस्त्वात्प्रकरणगम्यप्रधानार्थत्वबाधेनाङ्गप्रधानार्थं
            विज्ञायते&nbsp;।
         </p>
         
         <p xmlns="">न चात्र विशेषणं किं चिदुपात्तं येन प्रधानगतस्रुगादिमात्रप्रतीतिः स्यात्, सदपि वोद्दिश्यमानविशेषणत्वान्न
            विवक्ष्येत&nbsp;।
         </p>
         
         <p xmlns="">तस्मात्पूर्वपक्षेऽपि यानि च प्रधानसंबन्धीनि स्रुगादीनि यानि चाऽऽरादुपकारकसंमार्गादिसंबन्धीनि
            तानि सर्वाणि शमीमयीत्वादियुक्तानीत्ययुक्तो नानावृक्षस्रुक्संमार्गः&nbsp;। स्यादेतत्&nbsp;। <a id="N202" href="#n202"><sup>202</sup></a>‘मुख्यार्थो वाऽङ्गस्याचोदितत्वात्’ इति वैकृतविशेषाणां केवलप्रधानार्थत्वान्नेहाङ्गप्रधानार्थता
            भविष्यतीति&nbsp;। तदयुक्तम्&nbsp;।
         </p>
         <span xmlns="" class="pageinfo">[414]</span>
         
         <div xmlns="" class="lg">
            <span class="line">वाक्योपात्तप्रधानार्थसंबन्धो यत्र गम्यते&nbsp;।</span>
            <span class="line">तत्रैतद्वक्ष्यते नात्र तादृशश्च प्रतीयते&nbsp;॥</span>
            
         </div>
         
         <p xmlns=""><b>‘यज्ञाथर्वणं वै काभ्या इष्टयस्ता उपांशु कर्तव्या’</b> इति हि प्रधानैरेव काम्यशब्दोपात्तैरुपांशुत्वं संबध्यमानमङ्गस्याचोदितमिति<a id="N203" href="#n203"><sup>203</sup></a> वक्ष्यते, न चात्र तादृशः प्रधानसंयोग इति वैषम्यम्&nbsp;। ननु चाऽऽतिदेशिकत्वादप्राप्तावस्थेष्वङ्गेषु
            शमीमयीत्वाद्युपदिश्यमानं प्रधानमात्रार्थं भवेत्&nbsp;। नार्हत्येवं भवितुम्&nbsp;। एवं हि स्थास्यति&nbsp;।
         </p>
         
         <div xmlns="" class="lg">
            <span class="line">वलृप्तोपकारसाकाङ्क्षाः प्रथमं प्राकृतैः सह&nbsp;।</span>
            <span class="line">संबध्यन्ते समीपस्थं विकाराः प्रोझ्झ्य चोदितम्&nbsp;॥</span>
            
         </div>
         
         <p xmlns="">अवश्यं चानेकार्थविध्यनुपपत्तेः स्रुगादीन्यनुवदितव्यानि&nbsp;। तेन प्रत्यक्षोऽपि सन्नुपदेशोऽतिदेशं
            तावत्प्रतीक्षते&nbsp;। तत्र यावता कालेन प्रधानस्रुगादीनि प्राप्‍नुवन्ति तावतैवाङ्गस्रुगादीन्यपीत्यविशेषः&nbsp;।
            किं च&nbsp;॥
         </p>
         
         <div xmlns="" class="lg">
            <span class="line">यदि प्रधानमात्रेण शमीभय्यादिसंगतिः&nbsp;।</span>
            <span class="line">प्राकृत्यस्तु प्रसज्यन्ते प्रयाजादिस्रुचस्ततः&nbsp;॥</span>
            
         </div>
         
         <p xmlns="">य एव हि संमार्गस्रुचां वर्जनोपायस्तेनैव प्रयाजादिस्रुग्वर्जनमपि प्राप्नोति, न चैतदिष्टं
            युक्त्यभावात्&nbsp;। यद्यपि च किं चित्प्रधानमात्रसंबन्धकारणं भवेत्तथाऽपि सौमिकवेदिदक्षिणान्यायेन
            प्रसङ्गसिद्धेर्न प्राकृतजात्युपसंग्रहो युज्यते&nbsp;। किं च—
         </p>
         
         <div xmlns="" class="lg">
            <span class="line">परिध्यादेश्च कार्येण स्वरूपमुपलक्षितम्&nbsp;।</span>
            <span class="line">अतत्कार्यस्य संमार्गः परिधेर्न कृतो भवेत्&nbsp;॥</span>
            
         </div>
         
         <p xmlns="">परिधिरित्यग्निपरिधानार्थं द्रव्यमुच्यते&nbsp;। तथा होमाद्यर्था जुह्वादयस्तत्र संमार्गस्य
            <a id="N204" href="#n204"><sup>204</sup></a>‘अर्थाभिधानकर्म च’ इत्यप्रयोजकत्वमपि शक्यं वक्तुम्&nbsp;। ततश्च बाणवत्परिधिश्रवणे यदि तावदपरिहितानेव
            पलाशादीत्सं मार्ष्टि, अपरिधय एव संमृष्टा भवेयुः&nbsp;। अथ तानपि परिदधीत , ततः कृते परिधाने
            प्राकृतार्थता न स्यात्&nbsp;। न च तुल्यार्थानां समुच्चयो दृष्टः&nbsp;। तस्मान्न परिध्यन्तरमुत्पादनीयम्&nbsp;।
            अवभृथस्य त्वपूर्वत्वाद्यावदुक्तमात्रपर्यवसायिनः साङ्गस्य चाप्सु चोदितस्य केन संमार्गेऽग्निर्वा
            प्राप्नोति येनोत्पाद्येत&nbsp;। तस्मादप्रयोजनान्येतानि&nbsp;।
         </p>
         
         <p xmlns="">तस्योदाहरणं त्वेकं सत्यम्&nbsp;। तत्र हि <a id="N205" href="#n205"><sup>205</sup></a>‘मांसं तु सवनीयानाम्’ इति सिद्धान्तात्पुरोडाशमात्रेणासंबध्यमानं तरसमयत्वमसवनीयत्वान्न
            पर्यग्निकरणपुरोडाशेन संबध्यते&nbsp;। न हि सवनीयाङ्गे सवनीयशब्दप्रयोगः&nbsp;। सवनसंबन्धिविषयत्वात्&nbsp;।
            सवनीयाङ्गस्य चासवनार्थत्वार्थत्वात्तत्रापि तु व्रीहिमयत्वं दुर्लभम्&nbsp;। ‘व्रीहिभिर्यजेत’
            इति प्रधानपुरो<span class="pageinfo">[415]</span>डाशमात्रेण तेषां संबन्धात्&nbsp;। एवं तर्ह्यनियतद्रव्यकता पर्यग्निकरणपुरोडाशस्येति प्रयोजनम्&nbsp;।
            तदप्ययुक्तम्&nbsp;। तथा सति कांस्य<a id="N206" href="#n206"><sup>206</sup></a>भोजिन्यायेन तरसमयपर्यग्निकरणनैव शास्त्रार्थोपपत्तेः सिद्धान्तार्थासदृशकर्मप्रसङ्ग&nbsp;।
            तस्मात्कथं चित्प्रकृतौ व्रीहिमयपुरोडाशग्रहणात्तत्साधनत्वं शास्त्रकृतत्वात्प्राप्नोतीति
            वक्तव्यम्&nbsp;।
         </p>
         
         <p xmlns="">तत्रापि त्वेकहायनीन्यायेनाप्रयोजकत्वात् तदभावे लोपप्रसङ्गः&nbsp;। तेनैतदेवं प्रयोजनमित्याश्रयणीयम्&nbsp;।
            अनियतद्रव्यकत्वं वा&nbsp;। न चात्र कांस्यभोजिन्यायः संभवति&nbsp;। मांसेन पुरोडाशत्वानभिव्यक्तेः&nbsp;।
            सवनीयपुरोडाशे कथमिति चेत्&nbsp;। नैवं तत्र पुरोडाशत्वमिष्टं, वचनादपुरोडाशात्मकमेव मांसं
            पुरोडाशस्य स्थाने विधयिते यथा धानादीनाम्&nbsp;। न हि कथं चिदपि मांसेन धानादयो भवन्ति&nbsp;।
            अतश्च प्रैयङ्गवन्यायेन प्रधानमात्रे मांसेन पुरोडाशो विवर्तितः&nbsp;। पर्यग्निकरणं तु पुरोडाशसाधनकमेव&nbsp;।
            सत्त्वनियतद्रव्यको वा कथं चिद्वा प्रकृतिदर्शनेन व्रीहियवद्रव्यक इति स्थितम्&nbsp;। एतानि
            च प्रयोजनानि स्रुक्‌संमार्गस्य प्रकृतौ बहुसाधनत्वात्कपिञ्जलन्यायेन त्रित्वस्य शास्त्रीयत्वात्पात्राविवृद्धावपि
            पशुचातुर्मास्येषु तिस्र एव संमार्ष्टव्याः पूर्वपक्षे&nbsp;। सिद्धान्ते तु सर्वाः, संस्कारस्य
            प्रतिप्रधानावर्तित्वात्&nbsp;।
         </p>
         
         <p xmlns="">तथा <a id="N207" href="#n207"><sup>207</sup></a>पशुन्यायेन विवक्षितैकसंख्यत्वादेक एव संमार्ष्टव्यः परिधिः पूर्वपक्षे&nbsp;। सिद्धान्ते
            तु सर्वे&nbsp;। यत्र च परिधिविवृद्धिस्तत्र विशेषः&nbsp;। एवमेकपुरोडाशे पर्याग्निकरणं सर्वपुरोडाशे
            च वक्तव्यम्&nbsp;। तथाऽपि ‘विशये लौकिकः स्यात्’<a id="N208" href="#n208"><sup>208</sup></a> इत्येवम् ‘अग्निमुपनिधाय<span class="pageinfo">[416]</span>स्तुवते’ इतिवल्लौकिकाग्निसंमार्गकरणं पूर्वपक्षे&nbsp;। सिद्धान्ते तु तस्याप्रयोजनत्वेनासंस्कार्यत्वात्सर्वेषामाहवनीयादीनामिति
            विशेषः&nbsp;॥ १२&nbsp;॥
         </p>
          
         <span xmlns="" class="trailer">(&nbsp;॥ इति संमार्गाधिकरणम्&nbsp;॥ ४&nbsp;॥ )</span>
          
         
         <span xmlns="" class="pageinfo">[416]</span>
         
         
         <p xmlns="">‘यैस्तु द्रव्यं चिकीर्ष्यते’ इत्यस्यापवादत्वेन स्तोत्रशस्त्रोपन्यासः&nbsp;। स्तुतिरेव स्तोत्रं,
            शस्त्रमपि सैवाप्रगीतमन्त्रसाध्या, गुणगुणिसंबंधकीर्तनं च स्तुतिः शिष्यते&nbsp;। सा च प्रथमं
            गुणगुणिभ्यां निर्वर्त्यते&nbsp;। तदभावे शब्दोच्चारणमात्रस्य स्तुतित्वाव्यपदेशात्&nbsp;। तत्र
            गुणानां तावदकर्माङ्गतया निष्प्रयोजनत्वादेकान्तेन स्तुत्यर्थता&nbsp;। तन्निर्वर्तिता तु
            स्तुतिः किं स्तुत्यस्य स्मारकत्वेन शेषीभवत्युत स्वप्राधान्येनादृष्टार्था भवतीति&nbsp;।
            किं प्राप्तम्&nbsp;॥
         </p>
         
         <div xmlns="" class="lg">
            <span class="line">दृष्टेन क्रतुसिद्ध‍यर्थां साधयन्ति यतः स्मृतिम्&nbsp;।</span>
            <span class="line">स्तोत्रशस्त्राणि तेन स्युः संस्कारा देवताः प्रति&nbsp;॥ १३&nbsp;॥</span>
            
         </div>
          
         
         
         <p xmlns="">प्रमाणान्तरविरोधेन दूषणं तावदुच्यते&nbsp;। तथा हि—</p>
         
         <div xmlns="" class="lg">
            <span class="line">यद्यत्राविद्यमानार्थो मन्त्रः स्तोतुं प्रयुज्यते&nbsp;।</span>
            <span class="line">तस्यार्थेनापकृष्टत्वात्प्राप्तबाधः प्रसज्यते&nbsp;॥</span>
            
         </div>
         
         <p xmlns="">या यद्देवतानामसंयुक्ता स्तुतिचोदना भावनेति यावत्, चोद्यमानत्वात्, सा तदर्थपरत्वात्तस्मिन्नसति
            न स्वार्थं करोतीति तद्वशेनेन्द्रीस्तुतिर्माहेन्द्रग्रहयजिसंनिधिमुल्लङ्घ्य यत्रेन्द्रस्तत्र
            गच्छेत्&nbsp;। ततश्च क्रमसंनिधिबाधः&nbsp;। क्रमश्चात्र यथासंख्येनोत्तरासु पाठः&nbsp;।  <span class="pageinfo">[417]</span>संनिधिस्तु रथंतरचोदनयोपस्थानं प्रकरणपरामर्शो वा&nbsp;॥ १४&nbsp;॥
         </p>
          
         
         
         <p xmlns="">नायं दोषः&nbsp;। किं कारणम्—</p>
         
         <div xmlns="" class="lg">
            <span class="line">तत्र मन्त्रोऽपकृष्येत यत्र सोऽर्थान्तरं व्रजेत्&nbsp;।</span>
            <span class="line">अभिवत्योऽर्थवत्यस्तु साम्यादिन्द्रमहेन्द्रयोः&nbsp;॥</span>
            
         </div>
         
         <p xmlns="">य एव हि अभिवतीभिरिन्द्रः स्तूयते स एव माहेन्द्रग्रहेणेज्यते तत्र सत्येवार्थे किमित्यपकर्षः
            स्यात्&nbsp;। न च यावत्कर्माङ्गभूतेऽर्थे विद्यते तत्सर्वं मन्त्रेणाभिधातव्यं, न्यूनमधिकं
            वाऽसौ यदभिधातुं समर्थस्तदभिधत्ते&nbsp;। तेन निर्गुणेन्द्रप्रकाशनं गुणस्यातन्त्रत्वात्प्रकरणलभ्यत्वाद्वा
            निर्गुणद्रव्यप्रकाशनवदेव&nbsp;। न च शब्दमात्रं देवतेति नवमदशमयोरभिधास्यते&nbsp;। ततश्च य एव
            महेन्द्रशब्देनार्थश्चोदितः स एवेन्द्रशब्देनोच्यत इत्यर्थान्तरत्वकल्पनाप्रमाणाभावात्&nbsp;।
            तस्मादुत्कर्षोपलम्भावात्संस्कारकर्मत्वमेव युक्तमिति&nbsp;॥ १५&nbsp;॥
         </p>
          
         
         
         <p xmlns="">नैतदस्ति&nbsp;। निर्गुणेन्द्राभिधानादनुत्कर्ष इति&nbsp;। प्रसज्यत एवोत्कर्षः&nbsp;। कुतः—</p><span xmlns="" class="pageinfo">[418]</span>
         
         <div xmlns="" class="lg">
            <span class="line">यद्यभेदः प्रमाणेन भवेदिन्द्रमहेन्द्रयोः&nbsp;।</span>
            <span class="line">ततोऽयं नांपनीयेत भेदस्त्वत्र प्रतीयते&nbsp;॥</span>
            
         </div>
         
         <p xmlns="">यद्यवयवव्युत्पत्त्या महांश्चासाविन्द्रश्चेत्येवं महेन्द्रशब्दमन्वाचक्षाणैस्तद्वितानुगमः
            क्रियेत,तत इन्द्र एव गुणमात्रविशिष्टोऽस्य ग्रहस्य देवतेति गम्येत&nbsp;। न त्वेवमस्ति&nbsp;।
            समुदायप्रसिद्धिबलीयस्त्वेनेन्द्रव्यतिरिक्तरूढिशब्दाभिधेयमहेन्द्रप्रतीतेः&nbsp;। तथा हि—
         </p>
         
         <div xmlns="" class="lg">
            <span class="line">व्युत्पाद्यते महेन्द्रश्चेद्वाक्यभेदादि दुष्यति&nbsp;।</span>
            <span class="line">अव्युत्पत्तौ महेन्द्रार्थः स्फुटं वस्त्वन्तरं भवेत्&nbsp;॥</span>
            
         </div>
         
         <p xmlns=""><b>न चास्य महत्त्वमपेक्षमाणस्येति</b> अवयवव्युत्पत्तिं निराकरोति&nbsp;। कथम्—
         </p>
         
         <div xmlns="" class="lg">
            <span class="line">वृत्तिद्वयेऽपि सामर्थ्यं स्मर्यते हि विशेषणम्&nbsp;।</span>
            <span class="line">व्युत्पत्त्याश्रयणे चैतदुभयत्रापि दुर्लभम्&nbsp;॥</span>
            
         </div>
         
         <p xmlns=""><a id="N209" href="#n209"><sup>209</sup></a>‘समर्थः पदविधिः’&nbsp;। <a id="N210" href="#n210"><sup>210</sup></a>‘समर्थानां प्रथमाद्वा’ इति च समासतद्धितवृत्त्योर्विशेषणम्&nbsp;। अतस्तदभावे नैकयाऽपि भवितव्यम्&nbsp;।
            यदि युगपत्समासताद्धितावन्वाख्यायेते ततो नैकत्रापि सामर्थ्यं लभ्यते&nbsp;। कुतः—
         </p>
         
         <div xmlns="" class="lg">
            <span class="line">तद्धितेन ह्यसंबन्धो महत्त्वेऽपेक्षिते भवेत्&nbsp;।</span>
            <span class="line">तस्मिन्नपेक्ष्यमाणे च न महत्त्वेन संगतिः&nbsp;॥</span>
            
         </div>
         
         <p xmlns="">एकार्थीभावलक्षणं व्यपेक्षालक्षणं वा सामर्थ्यमुभयथाऽपि सापेक्षस्य नावकल्पते&nbsp;। कथम्—</p>
         
         <div xmlns="" class="lg">
            <span class="line">अन्यवस्त्वनपेक्षत्वे ह्यन्येनैकार्थतेष्यते&nbsp;।</span>
            <span class="line">सापेक्षस्त्वन्यविक्षिप्तो नैकार्थ्यं प्रतिपद्यते&nbsp;॥</span>
            
         </div>
         
         <p xmlns="">अविक्षिप्यमाणौ हि द्वावर्थावेकत्र लोलीभावं प्रतिपद्येयाताम्&nbsp;। न च विक्षिप्यमाणौ, नानात्वे
            बुद्धिकालुष्यात्&nbsp;। यो ह्यवयवाभ्यामेकत्रोपसंहृताभ्यामुभयविशिष्ट एकोऽर्थः प्रतिपाद्यते
            सोऽपि निरपेक्षाभ्यामेव&nbsp;। सापेक्षत्वे संशयरूपेणैकत्रानुपसंहारात्&nbsp;। एवं तावदैकार्थ्यलक्षणसामर्थ्याभावः&nbsp;।
         </p>
         
         <div xmlns="" class="lg">
            <span class="line">व्यपेक्षा पुनराहत्य विगतापेक्षतोच्यते&nbsp;।</span>
            <span class="line">सापेक्षत्वे च दूरेऽसावित्येवमसमर्थता&nbsp;॥</span>
            
         </div>
         
         <p xmlns="">न हि सापेक्षो विगतापेक्षशब्देन शक्यो वक्तुमित्युभयसामर्थ्याभावादुभयवृत्त्यभावप्रसङ्गः&nbsp;।
            एवं तावद्युगपदन्वाख्याने दोषः&nbsp;।
         </p><span xmlns="" class="pageinfo">[419]</span>
         
         <div xmlns="" class="lg">
            <span class="line">क्रमेणाऽऽख्यायमाने तु वाक्यभेदोऽसकृच्छ्रुतेः&nbsp;।</span>
            <span class="line">कृत्वा समासमुच्चार्यं पुनः शब्दद्वयं भवेत्&nbsp;॥</span>
            
         </div>
         
         <p xmlns="">एतदेवाभिप्रेत्याऽऽह—<b>न च तद्धितार्थे वृत्तस्ये</b>त्यादि&nbsp;।
         </p>
         
         <div xmlns="" class="lg">
            <span class="line">तद्धितार्थे न वृत्तस्य वृद्धिः स्यादुत्तरे पदे&nbsp;।</span>
            <span class="line">महत्त्वं द्रव्यसंबन्धि नोपसर्जनसंगति&nbsp;॥</span>
            
         </div>
         
         <p xmlns="">महैन्द्र इति हि स्यान्न चेन्द्रविशेषणं महत्त्वम्&nbsp;। न ह्युपसर्जनमभिभूतस्वार्थवृत्ति
            विशे षणान्तरैः संयुज्यते&nbsp;। <b>न च समासार्थे वृत्त</b>स्येति वाक्यभेदमात्रेणैवोच्यते&nbsp;। तेन क्रमवृत्तिरपि नास्तीति प्रतिपाद्य पुनर्युगपद्वृत्तिमेव
            दोषान्तराभिधित्सयोपन्यस्यति&nbsp;। <a id="N211" href="#n211"><sup>211</sup></a><b>‘ऐकशब्द‍ये परार्थवत्’</b> इत्यनेन न्यायेनेन्द्रशब्दस्य महत्त्वतद्धितार्थौ प्रति वैरूप्यनिमित्तवाक्यभेदप्रसङ्गः।
            विध्यनेकव्यापारात्मकश्चापरो वाक्यभेदः&nbsp;। तथा हि—
         </p>
         
         <div xmlns="" class="lg">
            <span class="line">महत्त्वस्येन्द्रसंबन्धं तस्य च द्रव्यसंगतिम्&nbsp;।</span>
            <span class="line">विदधत्प्रत्ययो वाक्यं भिन्द्यात्पुनरपि श्रुतेः&nbsp;॥</span>
            
         </div>
         
         <p xmlns=""><b>तस्मान्नेन्द्रो</b> देवता महत्त्वविशिष्टः&nbsp;। किं तर्ह्यवयवसंबन्धानिरपेक्षाद्रूढिशब्दात्ताद्धितोत्पत्तिः&nbsp;।
            अतश्च सिद्धं देवतान्तरत्वम्&nbsp;। न च वृत्रवधोत्तरकालं महत्त्वाभिधानेनेन्द्रस्यैव महेन्द्रत्वं
            भवेत्&nbsp;। वेदस्याऽऽदिमत्त्वप्रसङ्गात्&nbsp;। अतो नित्यरूढस्यैव स्तुतिमात्रार्थमेतत्&nbsp;॥ १६&nbsp;॥
         </p>
          
         <span xmlns="" class="pageinfo">[420]</span>
         
         
         <p xmlns="">व्यपदेशभेदाच्च भेदः&nbsp;। एवं च मन्त्रयोर्व्यवस्था भविष्यति&nbsp;। इतरथा विकल्पे पक्षे बाधः
            स्यात्&nbsp;। असति चार्थभेदे मन्त्रभेदस्यादृष्टार्थता प्रसज्येत&nbsp;।
         </p>
         
         <div xmlns="" class="lg">
            <span class="line">तस्माद्यथैव सूर्यादेरिन्द्रादत्यन्तभिन्नता&nbsp;।</span>
            <span class="line">महेन्द्रस्य तथैवेति प्रगाथापनयो भवेत्&nbsp;॥</span>
            
         </div>
         
         <div xmlns="" class="lg">
            <span class="line">एवं व्याख्यायमाने तु रूढित्वे तद्धिते सति&nbsp;।</span>
            <span class="line">अग्नीषोमादयः सर्वे रूढित्वान्न द्विदेवताः&nbsp;॥</span>
            
         </div>
         
         <p xmlns="">यथैव हीन्द्रशब्दस्य महत्त्वतद्धितावपेक्षमाणस्य युगपत्क्रमेण वा वृत्तिर्न संभवत्येवमेव
            सोमस्याग्निमपेक्षमाणस्य न तद्धितसंबन्धस्तदपेक्षस्य वा नाग्निना सह समासः&nbsp;। तथा क्रमवृत्तौ
            पुनरुच्चारणे वाक्यभेदान्नान्यतरत्र वृत्तस्यान्यतरेण वृत्तिः, सोमपदस्य वैरूप्यं, प्रत्ययस्यानेकार्थवृत्तिरिति
            दोषाणां साम्येनारूढित्वप्रसङ्गात्समस्तद्विदेवत्यत्वव्यवहारोच्छेदः स्यात्&nbsp;।
         </p>
         
         <p xmlns="">न चैषां रूढित्वं शक्यं वदितुं, सर्वत्र शास्त्रे द्विदेवत्यत्वाभ्युपगमात्&nbsp;। तद्यथा
            <a id="N212" href="#n212"><sup>212</sup></a>चतुर्धाकरणेन्द्र<a id="N213" href="#n213"><sup>213</sup></a>पीतपूष<a id="N214" href="#n214"><sup>214</sup></a>प्रपिष्टभागाविचारेषु सापेक्षाग्निदेवत्यादीनामैन्द्राग्नाग्नीषोमीयादीनामाग्नेयादिशब्दैः
            केवलाग्न्यादिदेवताकैरसामर्थ्यादग्रहणमिति वक्ष्यति&nbsp;। रूढित्वे हि कस्य क्वापेक्षा भवेत्&nbsp;।
         </p>
         
         <p xmlns="">तथा द्विदेवतत्वसामान्येनैन्द्रापौप्णादीनामग्नीषोमीयैन्द्राग्नप्रकृतिकत्वं <a id="N215" href="#n215"><sup>215</sup></a>वक्ष्यते&nbsp;। तथा ‘मेधपतिभ्यां मेधम्’ इत्यत्र <a id="N216" href="#n216"><sup>216</sup></a>‘देवता तु तदाशीष्ट्‌वात्’ इत्यर्थद्वयमाश्रयिष्यते&nbsp;। तथा मनोताधिकरणे वक्ष्यति<a id="N217" href="#n217"><sup>217</sup></a> <b>सत्यमग्नीषोमौ देवताप्रकृतौ तावग्निश्च सोमश्च तत्राग्निरदेवता न त्वसमवेत</b> इति&nbsp;। तथा देवताद्वन्द्वाश्रयाणि अग्नेरीत्वषत्वादीनि <a id="N218" href="#n218"><sup>218</sup></a>स्मर्यमाणानि न शक्यानि बाधितुम्&nbsp;।
         </p>
         
         <p xmlns="">यदि च व्याकरणमेवमादावप्रमाणं तर्हि देवतातद्धितस्मरणाप्रामाण्यादग्नीषोमादीनां देवतात्वमपि
            न स्यात&nbsp;। अथ तत्प्रतीतिरभ्युपगम्येत सा तुल्याऽर्थद्वयप्रतीतावपीति रूढित्वाभावः&nbsp;। एतेनाश्वकर्णादिवदर्थरहितसमासान्वाख्यानेन
            स्वरसंस्कारप्रसिद्ध‍यर्थ<span class="pageinfo">[421]</span>मग्नीषोमीयादिद्वंद्वस्मरणप्रामाण्यकल्पनं प्रत्युक्तम्&nbsp;। तथा हि—
         </p>
         
         <div xmlns="" class="lg">
            <span class="line">यत्रार्थस्य विसंवादः प्रत्यक्षेणोपलभ्यते&nbsp;।</span>
            <span class="line">स्वरसंस्कारमात्रार्था तत्र व्याकरणस्मृतिः&nbsp;॥</span>
            
         </div>
         
         <p xmlns="">महदिन्द्रशब्दयोस्तावदवश्यं पृथगर्थाभिधानशक्तिः कल्पयितव्या&nbsp;। तयोश्च गुणगुण्य भिधायित्वाद्विशेषणविशेष्यात्मकत्वमवधारितम्&nbsp;।
            तत्र यावदेव संहतावुच्चारितौ तावदेव पूर्वानुभूतार्थसंबन्धितया विशिष्टार्थप्रत्ययो जायते&nbsp;।
            न चास्य निवर्तकं किंचिदस्ति&nbsp;। न च समुदायस्यापूर्वशक्त्यन्तरकल्पनाप्रमाणं विद्यते&nbsp;।
            लब्धात्मिका च समुदायप्रसिद्धिरवयवप्रसिद्धिं बाधते&nbsp;। न चावयवार्थरहितार्थान्तरप्रयोगं
            विस्पष्टमन्तरेण तदात्मलाभः&nbsp;। किं च—
         </p>
         
         <div xmlns="" class="lg">
            <span class="line">एकस्तावदातिक्लेशैरिन्द्रोऽस्तीत्यवगम्यते&nbsp;।</span>
            <span class="line">महेन्द्रस्त्वपरः कल्प्यः पुनः क्लेशान्तरैर्भवेत्&nbsp;।</span>
            
         </div>
         
         <p xmlns="">प्रत्यक्षेऽपि तावदर्थेऽनेकशब्दशक्तेः कल्पना निष्प्रमाणिका, किमुत यत्रार्थसद्भावोऽपि
            कल्पनीयः&nbsp;। तदिहेन्द्रशब्दप्रयोगान्यथानुपपत्त्येन्द्रस्तावददृष्टोऽपि कल्प्यते, तत्र
            यदिपुनर्महेन्द्रशब्दप्रयोगान्यथानुपपत्तिर्भवेत्ततोऽर्थान्तरं महेन्द्रो नाम कल्प्येत&nbsp;।
            यदा तु पूर्वकल्पिताभ्यामेव महदिन्द्रपदशक्तिभ्यां प्रयोगः सिध्यति, स एव चार्थः किं
            चिद्विशिष्टः प्रत्यभिज्ञायते, कस्तदाऽर्थान्तरं कल्पयितुं शक्ष्यति&nbsp;। तस्मादिन्द्र एव
            महत्त्वविशिष्टो महेन्द्रो नान्य इति सिद्धम्&nbsp;। न च समासं कृत्वा तद्धिते क्रियमाणे कस्य
            चिदसामर्थ्यं समासवेलायां तद्धितवेलायां चापेक्षणीयार्थान्तरानुपादानात्&nbsp;। न च द्विरुच्चारणनिमित्तवाक्यभेदप्रसक्तिः&nbsp;।
            सकृदुच्चारितैकपदोपात्तानेकार्थकथनात्&nbsp;। वृत्तिद्वयात्मकं हि माहेन्द्रपदम्&nbsp;। एकैका च
            वृत्तिर्वाक्यार्थे वर्तते&nbsp;। तत्र ययोर्वाक्ययोरर्थौमाहेन्द्रपदेनोपात्तौ तौ ताभ्यां
            निर्भिद्य कथ्येते&nbsp;। यच्चात्रासकृदुच्चारणं दृश्यते नः तद्वेदवचनस्यैव&nbsp;। न हि कदा चिदप्येवंरूपो
            वेदोऽस्ति महांश्चासाविन्द्रश्च महेन्द्रो देवता अस्येति माहेन्द्रः&nbsp;। न चैतदेवं वैदिकं
            पदमेवं विभज्यते&nbsp;। विभागस्य पौरुषेयत्वेनावैदिकत्वापत्तेः&nbsp;। किं तु—
         </p>
         
         <div xmlns="" class="lg">
            <span class="line">वेदे स्वरूपतः शब्दो माहेन्द्रादिरवस्थितः&nbsp;।</span>
            <span class="line">तस्यार्थः सकलो वाक्यैः पौरुषेयैर्निरुप्यते&nbsp;॥</span>
            
         </div>
         
         <p xmlns="">विचित्रशक्तीनि हि पदानि एकानेकपदार्थप्रतीतेः&nbsp;।</p>
         
         <p xmlns="">तथैषामर्थकथनं कदाचित्पदेनैवान्येन क्रियते कदाचिद्वाक्येन, तेनाप्येकेनानेकेन वा द्विपदेन
            बहुपदेन वेति वैचित्र्यम्&nbsp;। तद्यथा कः पिकः कोकिलः, क औपगव उपगोरपत्यम्&nbsp;। उपगुना वा स्वकान्तायामुत्पादितः&nbsp;।
            तथा पचतीत्युक्ते पाकं परगामिफलमेकः कर्ता पूर्वापरीभूतं वर्तमानकाले निर्वर्तयतीति कथ्यते&nbsp;।
            न चैवं कथयतां वाक्यभेदः प्रसज्यते&nbsp;। न वाऽशब्दार्थत्वमध्यवसीयते&nbsp;। एवमेव यदि माहेन्द्रपदोपात्तोऽर्थस्तदस्पृशद्भिरेव
            <span class="pageinfo">[422]</span>
            शब्दशक्तिविद्भिः पुरुषैः स्ववाक्येनैकेनानेकेन वा कथ्यते कस्तत्र वाक्यभेदः, शतकृत्वोऽपि
            हि स्ववाक्यमुच्चार्यमाणं न वेदं दूषयति&nbsp;। न च तदीयोःऽर्थः कथ्यमानः पौरुषेयत्वं भजते,
            अवश्यं चानेकोऽर्थः पुरुषैः कथ्यमानः क्रमेण कथयितव्यः, सोऽपि च प्रकृतिप्रत्ययपौर्वापर्येणेत्येवं
            कथ्यते महांश्चासाविन्द्रश्चेत्यादि&nbsp;। न चैवं सापेक्षत्वम्&nbsp;। <a id="N219" href="#n219"><sup>219</sup></a>‘अथवा भवति च प्रधानस्य सापेक्षस्यापि समास’ इति यद्यपीन्द्रशब्दस्तद्धितापेक्षस्तथाऽपि
            महत्त्वं प्रति पाधान्याल्लभते समासम्&nbsp;। अतश्च युगपदपेक्षायामविरोधस्तथाऽपि तु वृत्तिः
            क्रमेणैव&nbsp;। कुतः—
         </p>
         
         <div xmlns="" class="lg">
            <span class="line">सापेक्षोऽपि महत्त्वेन प्रधानत्वात्समस्यते&nbsp;।</span>
            <span class="line">तदपेक्षो गुणत्वात्तु तद्धितेनैव वर्तते&nbsp;॥</span>
            
         </div>
         
         <p xmlns="">तेन यत्रैव प्रधानं सापेक्षं तत्रैतयैव तावद्व‌ृत्त्या भवितव्यमिति समास एव प्रथमं भवति&nbsp;।
            यदि वा कृत्वा समासं तन्त्रेण वृत्तिरिष्येत, ततः शुद्ध इन्द्रस्तद्धितसंबन्धी शुद्धश्च
            समासभागिति निर्गुणस्यैवेन्द्रस्य देवतात्वापत्तेर्गुणानर्थक्यप्रसङ्गः&nbsp;।
         </p>
         
         <p xmlns="">न चेन्द्रमहत्त्वयोर्युगपत्ताद्धितार्थे निपतितयोररुणैकहायन्यादिवत्परस्परनियमो लभ्यते&nbsp;।
            न ह्यक्रियायां युगपत्संनिपातो नापि विशेषणवशीकारसामर्थ्यम्&nbsp;। सत्यपि च द्वन्द्वदेवतापत्तिः&nbsp;।
            अकृतसमासयोश्च महदिन्द्रशब्दयोरनेकत्वाद्विवक्षितैकसंख्यप्रातिपदिकनिमित्ततद्धितसंबन्धाभावप्रसङ्गः&nbsp;।
            किं च—
         </p>
         
         <div xmlns="" class="lg">
            <span class="line"><a id="N220" href="#n220"><sup>220</sup></a>सुबन्तौ यदि वैतौ ते, न प्रातिपदिकं ततः&nbsp;।</span>
            <span class="line">असुबन्तत्वक्लृप्तौ वा समासांशो न लभ्यते&nbsp;॥</span>
            
         </div>
         
         <p xmlns="">तस्मान्न युगपद्‌वृत्तिरिति क्रमवृत्त्या समासार्थस्यैव देवतात्वम्&nbsp;। अतश्चेन्द्र एव
            गुणसंयुक्तो महेन्द्रो नार्थान्तरमिति पूर्वपक्ष एव शोभन इत्यन्यदुत्तरं वाच्यम्&nbsp;। तदुच्यते—
         </p>
         
         <div xmlns="" class="lg">
            <span class="line">श्रुत्या हि देवता यागे समवैति न रूपतः&nbsp;।</span>
            <span class="line">तस्मान्माहेन्द्रशब्दोक्त्या महेन्द्रो देवतेष्यते&nbsp;॥</span>
            
         </div>
         
         <p xmlns="">यद्यप्यभिन्नोऽर्थस्तथापि <a id="N221" href="#n221"><sup>221</sup></a>‘विधिशब्दस्य मन्त्रत्वे भावः स्यात्तेन चोदना’ इति महेन्द्रशब्देनैवोच्यमानस्यास्मिन्
            ग्रहयागे देवतात्वं नान्यथा&nbsp;। तत्र सकलपर्यायेणापि बृहदिन्द्रादिशब्देनोच्यमानस्य देवतात्वं
            न भवति किमुत न्यूनेनैवेन्द्रशब्देन&nbsp;। तथा हि—
         </p>
         
         <div xmlns="" class="lg">
            <span class="line">अर्थोऽपि यादृशो यत्र देवतात्वेन चोदितः&nbsp;।</span>
            <span class="line">मनागपि ततोऽन्यत्वे देवतेति न गम्यते&nbsp;॥</span>
            
         </div><span xmlns="" class="pageinfo">[423]</span>
         
         <p xmlns="">देवतात्वस्य प्रत्यक्षाद्यनवगम्यत्वाच्चोदनैवैकं प्रमाणं सा च यं यादृशं यत्र यादृशे
            चार्थे विदधाति, स यदि तथैवानुष्ठानेऽपि संपाद्येत, ततस्तत्प्रमितोऽयमित्यवसीयते&nbsp;।
         </p>
         
         <p xmlns="">किंचिदपि चेदिहान्यथा जातं निवृत्तव्यापारायां चोदनायां प्रमाणान्तरं मृग्यं न च तदस्तीत्यप्रमाणता
            यथा वक्ष्यति<a id="N222" href="#n222"><sup>222</sup></a>&nbsp;। ‘स एवाग्निरष्टाकपालस्य देवता नाऽऽज्यस्य’ इति&nbsp;। तेन व्यवस्थावशाद्यथैवेन्द्रे चोदितेऽग्नेर्देवतात्वं
            न भवति, सोमस्य च चोदिते न पुरोडाशस्य, अभिषुतस्य च न लतायाः, शुद्धे च न सगुणस्य, तथैव
            गुणवति चोदिते न निर्गुणस्य&nbsp;। कुतः—
         </p>
         
         <div xmlns="" class="lg">
            <span class="line">देवता हि विधेयत्वाद्विवक्षितगुणेष्यते&nbsp;।</span>
            <span class="line">लक्षणत्वे तु तस्याः स्यादविवक्षा गुणादिषु&nbsp;॥</span>
            
         </div>
         
         <p xmlns="">यदि हि तद्धितसंबन्धे देवतोद्दिश्यमाना स्यात्ततोऽस्या गुणविवक्षा भवेत्&nbsp;। इयं पुनरविधीयमाना
            देवतात्वमेव न प्रतिपद्यत इत्यवश्योपादातव्या&nbsp;। ततश्च विवक्षितगुणत्वात्तदपाये न कथं
            चिद्देवतेति गम्यते&nbsp;। यथा शुक्लवासा भोजयितव्यो ‘लोहितोष्णीषा ऋत्विजः प्रचरन्ति’ ‘दण्डी
            प्रैषानन्वाहं’ इति विशेषणरहितानामकर्माङ्गत्वम्&nbsp;। यदा तेऽप्युद्दिश्यन्ते योऽयं शुक्लवासास्तमानयेत्यादौ
            तदा विनाऽपि विशेषणेनाऽऽनीयन्ते&nbsp;। तदिह यद्यपि तावद्देवतारूपेणोपकुर्यात्तथाऽपि न गुणरहिताऽऽश्रीयेत,
            किमुत यदाऽमिधानोपकारिणी विधिगतव्यतिरिक्ताभिधानाभिहिता नैव प्रत्यभिज्ञायते सैवेयं देवतेति&nbsp;।
         </p>
         
         <p xmlns="">समासेन च विधीयमानायां नानेकार्थविधिदोषप्रसक्तिः&nbsp;। तत्र माहेन्द्रग्रहगता न कथं चिदिन्द्रशब्देनोच्यते&nbsp;।</p>
         
         <p xmlns="">या तु तेनोच्यते सा तत्र नैव देवतेत्यनर्थकमेवास्याः प्रकाशनम्&nbsp;। अतश्च ‘न श्रुतिसमवायित्वात्’
            इत्ययमपि सूत्रार्थो भवति श्रुतिसमवेतं देवतात्वं भविष्यति तदधीनज्ञानमित्यर्थः&nbsp;। तच्च
            तद्धितसंवादे सति ज्ञायते&nbsp;। तस्मादस्ति देवताभेद इति&nbsp;। कथं त्वंस्मिन् पक्षे भाष्यगमनिका&nbsp;।
            तदभिधीयते&nbsp;।
         </p>
         
         <p xmlns="">पूर्वपक्षवादी तावदनुत्कर्षं प्रगाथस्य वदति, यश्च माहेन्द्राद्‌ग्रहादिन्द्राभिधानसमर्थमन्त्रानुत्कर्षं
            वदति तेनाकर्माङ्गभूतार्थप्रकाशनवैयर्थ्यादिन्द्र एवात्र शुद्धो देवताभूतः प्रकाश्यत
            इत्यभ्युपगतं भवति&nbsp;।
         </p>
         
         <p xmlns="">तस्य च देवतात्वं नाभ्युपगममात्रेण सिध्यति, नापि प्रमाणान्तरेणेति य एतद्‌ग्रहोत्पत्तिवाक्ये
            देवताभिधानशक्तिस्तद्धितः श्रूयते ‘माहेन्द्रं गृह्णाति’ इति तत्संयोगाद्विज्ञायते&nbsp;।
            स च यदि समासान्निष्कृष्य केवलादिन्द्रशब्दादुत्पाद्यते, ततो मन्त्राभिधेयसदृशं देवतात्वमुक्तं
            भवति&nbsp;।
         </p>
         
         <p xmlns="">सिद्धवच्चैतमर्थं पूर्वपक्षवादिनोऽभिप्रेतं मन्वानो निष्कृष्य ब्रवीति इन्द्रोऽस्य देव<span class="pageinfo">[424]</span>ता—इति तद्धितसंयोगेन ज्ञायते, <b>न चास्य महत्त्वमपेक्षमाणस्या</b>कृते समासे शुद्धस्योपसर्जनीभूतस्य तद्धितसंयोगः, <b>तद्धितसंयोगापेक्षस्य वेति</b>—सत्यमि सापेक्षप्रधानसमासे प्रातिपदिकावस्थायां तद्धितापेक्षा, न च तदानीमसुवन्तत्वात्समासोपपत्तिः&nbsp;।
            तेन यत्रैव पृथग्भूतं सुबन्तं संबन्धार्हमेव पदान्तरमपेक्षते यथा राजपुरुषः शोभन इति,
            तद्विषयमेवैत्, ‘भवति वै प्रधानस्य सापेक्षस्यापि समास’ इति द्रष्टव्यम्&nbsp;।
         </p>
         
         <p xmlns="">अकृते च समासे तद्धितापेक्षायां वाक्यात्तद्धितोत्पत्तिरित्यभ्युपेतं स्यात्&nbsp;। शुद्धस्य
            वा तद्धितसंस्पर्शाद्विशेषणानन्तर्गतिप्रसङ्गः&nbsp;। क्रमवृत्तिः पुनर्भवतो नाभिप्रेतैव,
            पूर्वं तद्धितसंबन्धे पूर्वोक्तावेव द्रव्यविशेषणोत्तरपदवृद्धिप्रसङ्गदोषौ&nbsp;।
         </p>
         
         <p xmlns="">न च समासार्थे वृत्तस्य शुद्धस्य तद्धितसंबन्धः&nbsp;। तेनैकस्मिन्नेव प्रयोगे तन्त्रसंबन्धोऽभ्युपगन्तव्यः&nbsp;।
            ततश्च <a id="N223" href="#n223"><sup>223</sup></a>‘ऐकशब्द्ये परार्थवत्’ इति तथैव वैरूप्यदोषः&nbsp;।
         </p>
         
         <p xmlns=""><b>विस्पष्टश्चायमन्योऽर्थ</b> इति प्राक्समासादनेकार्थविधेः समासपदलम्यत्वाद्वाक्यमेदमाह&nbsp;। कृते तु समासे नैष दोषः&nbsp;।
            <b>तस्मान्नेन्द्रो देवताऽमहत्त्वविशिष्टः शुद्धः</b> किं तर्हि, विशिष्ट एव&nbsp;।
         </p>
         
         <p xmlns="">अथ वा नेन्द्रो देवता केवलपदोपात्तः शुद्ध इत्यभिप्रायः&nbsp;। कथं तर्हि, महत्त्वविशिष्टः,
            समासप्रातिपदिकात्तद्धितोत्पत्तेः&nbsp;।
         </p>
         
         <p xmlns="">न <b>त्ववयवसंबन्धेने</b>ति—नावयप्रसिद्धिनिराकरणपरं, किं तर्हि, नावयवसंबन्धेन तद्धितोत्पत्तिर्निष्क्रष्टुमशक्यत्वादित्यभिप्रायः&nbsp;।
         </p>
         
         <p xmlns=""><b>तस्माद्देवतान्तर</b>मिति&nbsp;। सत्यपि द्रव्यैकत्वे सगुणनिर्गुणाश्रयणाद्देवतान्तरत्वम्&nbsp;। आह च—
         </p>
         
         <div xmlns="" class="lg">
            <span class="line">आचार्यो मातुलश्चेति द्रव्यैकत्वेऽपि दृश्यते&nbsp;।</span>
            <span class="line">अपेक्षाहेतुभेदेन व्यवहारः पृथक्तया&nbsp;॥</span>
            
         </div>
         
         <p xmlns=""><b>यदप्युच्यते इन्द्रस्य वृत्रवधोत्तरकालमिति</b>&nbsp;। पूर्वं सर्वत्र शुद्धात्मनः प्रतिपन्नदेवतात्वस्य पश्चात्तनोऽयं गुणः स्तुतिमात्रोपयोगी
            न देवतात्वेऽन्तर्भवतीति मन्यते&nbsp;। अस्य तूत्तरं गतार्थम्&nbsp;।
         </p>
         
         <p xmlns="">स्थिते च देवतान्तरत्वे, शुद्धस्य देवतायाः प्रकाशनं, शुद्धेन वा विशिष्टस्य, विशिष्टचोदनायामपि
            वा शुद्धस्य देवतात्वं, शुद्धशब्दोच्चारणेऽपि वा विशिष्टे देवतात्वं प्रतिपद्यत इत्यादि
            सर्वमन्धकारनिरीक्षितं साहसमात्रेणाभ्युपगम्येत, न चैतद्युक्तम्&nbsp;। अतो यत्र विधिमन्त्रयोर्देवतासंवादस्तत्र
            प्रगाथो नीयेत&nbsp;। अस्मत्पक्षे पुनः—
         </p>
         
         <div xmlns="" class="lg">
            <span class="line">यां कां चिदप्युपादाय देवतां साधिता स्तुतिः&nbsp;।</span>
            <span class="line">अदृष्टं यागमात्रार्थं करोत्यारादवस्थितम्&nbsp;॥ १७&nbsp;॥</span>
            
         </div>
          
         
         <span xmlns="" class="pageinfo">[425]</span>
         
         <p xmlns="">यदि चाऽऽदिमाननादिर्वा गुणः केवलमिन्द्रस्तुत्यर्थमेवोपादीयते न देवतात्वेऽन्तर्भवति,
            ततोऽस्योपादानमेवानर्थकं स्यात्&nbsp;। सर्वा हि देवतैवमर्थमभिधीयते विधीयते वा, कथं नाम तदुद्देशेन
            कर्म क्रियेतेति&nbsp;।
         </p>
         
         <p xmlns="">यदि चाविहिते विहिते च गुणे केवलेनेन्द्रेण व्यवहियते ततो नार्थो गुणाभिधानेन&nbsp;। किं च—</p>
         
         <div xmlns="" class="lg">
            <span class="line">गुणोऽनन्तर्गतश्चात्र पश्चादाभिहितो भवेत्&nbsp;।</span>
            <span class="line">लक्षणत्वेन वोक्तः सन्नचाप्राप्तेस्तदस्ति ते&nbsp;॥</span>
            
         </div>
         
         <p xmlns="">न हि ग्रहसंबन्ध इन्द्रस्य प्राप्तो येन तद्रतेन्द्रानुवादेन महत्त्वं केवलमेव स्तुत्यर्थमुच्येत&nbsp;।
            न च महानिन्द्रः प्राप्तो यतो गुणेनोपलक्ष्य विधीयेत&nbsp;। तस्मादप्राप्तविधेर्देवतान्तरता&nbsp;॥
            १८&nbsp;॥
         </p>
          
         
         
         <p xmlns="">पूर्ववन्मन्त्रव्यपदेशभेदव्यवस्था&nbsp;॥ १९&nbsp;॥</p>
          
         
         
         <p xmlns="">वशादिद्रव्याणामर्थरूपोपकारित्वात्प्रत्यक्षलभ्ये विशेषे सामान्येनापि सिद्धेर्न विधि
            <span class="pageinfo">[426]</span>शब्दादरः&nbsp;॥ २०&nbsp;॥
         </p>
          
         
         
         <p xmlns="">बलवत्प्रमाणविरोधे संस्कारपक्षस्त्यज्येत, न च सोऽस्ति, लिङ्गबलीयस्त्वादुत्कर्षसिद्धेरित्यपर्युदासः
            संस्कारपक्षस्य&nbsp;।
         </p>
         
         <div xmlns="" class="lg">
            <span class="line">अथ वाऽर्थैकदेशोऽयं समासार्थप्रकाशनम्&nbsp;।</span>
            <span class="line">करिष्यत्यविरोधाय मनोतास्थाग्निशब्दवत्&nbsp;॥</span>
            
         </div>
         
         <p xmlns="">अनुत्कृष्यमाण एव वा प्रगाथः सन्निधिवशादवयवद्वारेण महेन्द्रमविरोधाय दृष्टार्थत्वाय
            च प्रकाशयिष्यति, यथाऽग्नीषोमीये मनोतायामग्निशब्दः प्रकरणात्समासस्थः प्रतीयमानः साहचर्यात्सोममपि
            प्रतिपादयन्समुदायार्थो विज्ञायते&nbsp;। अतश्चानुत्कर्षेऽप्यदोष इति&nbsp;॥ २१&nbsp;॥
         </p>
          
         
         
         <div xmlns="" class="lg">
            <span class="line">आम्नातेष्वपि मन्त्रेषु नोत्कृष्टेष्वर्थदर्शनम्&nbsp;।</span>
            <span class="line">सर्वेषु भवतीत्येवं नोत्कृष्टत्वं न दुष्यति&nbsp;॥</span>
            
         </div>
         
         <p xmlns="">न हि यमादीनां ग्रहान्तरेष्वपि देवतात्वं येनेन्द्रवदुत्कृष्टैर्मन्त्रैः प्रकाश्येरन्&nbsp;।
            अतस्तेषां तावद्विध्यानर्थक्यप्रसङ्गादवश्यमदृष्टार्थत्वेन भवितव्यम्&nbsp;। ततश्च तत्सामान्यादितरेषु
            तथात्वं, तस्मान्न संस्कारकर्मत्वमिति&nbsp;॥ २२&nbsp;॥
         </p>
          
         
         
         <div xmlns="" class="lg">
            <span class="line">यमादयो न विद्यन्ते यद्यपि ग्रहदेवताः&nbsp;।</span>
            <span class="line">अन्यकर्मोपयोगित्वात्प्रकाश्याः स्युस्तथाऽपि नः&nbsp;॥</span>
            
         </div>
         
         <p xmlns="">मण्डूकसूक्तस्याग्नौ प्रयोगः, तत्र मण्डूकेनाग्निविकर्षणाम्नानात्&nbsp;। अक्षसूक्तस्य राजसूये,
            तत्र ‘अक्षैर्द्दीव्यति’ इति विधानात्&nbsp;।
         </p><span xmlns="" class="pageinfo">[427]</span>
         
         <p xmlns="">मूषिकासूक्तस्यैकादशिन्याम्, ‘आखुस्ते’ पशुः&nbsp;। इत्युपशयसंबन्धसंकीर्तने सति तद्‌द्वारेणोपशयस्यैव
            स्तुतिः&nbsp;। कुषुम्भकसूक्तादीनां तु यदि क्व चिद्विशेषरूपेणार्थो नास्ति ततः सामान्यविधानेनार्थवत्ता
            भविष्यति&nbsp;।
         </p>
         
         <p xmlns="">वाचः स्तोमे सर्वमन्त्रोपदेशात्&nbsp;। तथाऽऽश्विने सूर्योदयावधि समाप्‍त्यसंभवे सर्वासामृचामुपदेशात्&nbsp;।</p>
         
         <p xmlns="">तत्र वचनेनैवाऽऽसमवेतार्थमन्त्रविधानसामर्थ्यादगतेरदृष्टार्थाश्रयणं, न च क्वचिददृष्टार्थत्वेन
            सर्वत्रैव दृश्यमानमप्यर्थं प्रोझ्झ्यादृष्टार्थत्वकल्पना युज्यते&nbsp;। तथा हि—
         </p>
         
         <div xmlns="" class="lg">
            <span class="line">न जपादावदृष्टार्थे वैष्णव्यादिनिदर्शनात्&nbsp;।</span>
            <span class="line">याज्यादावपि दृष्टार्थे स्याददृष्टार्थकल्पना&nbsp;॥ २३&nbsp;॥</span>
            
         </div>
          
         
         
         <p xmlns="">यदुक्तं मनोतायामिवाग्निशब्द इन्द्रशब्दः समासार्थं लक्षयिष्यतीति&nbsp;। तदयुक्तम्&nbsp;। कुतः&nbsp;।
            एतस्मादेव दोषात्&nbsp;। न हीन्द्रशब्दस्य स्वार्थमभिदधतः कश्चिद्विरोधो येन श्रुतिवृत्तिं
            जह्यात्&nbsp;।
         </p>
         
         <p xmlns="">सर्वादृष्टार्थानां च यथाकथं चिल्लक्षणया दृष्टार्थत्वापादनसंभवादयुक्तमेतत्&nbsp;। यत्तूक्तमुत्कृष्यतामेवेति&nbsp;।
            तदयुक्तम्&nbsp;। कुतः—
         </p>
         
         <div xmlns="" class="lg">
            <span class="line">प्रकृतस्तोत्रशेषत्वं श्रुत्या संनिधिक्लृप्तया&nbsp;।</span>
            <span class="line">विना सामान्यसंबन्धाल्लिङ्गं चाविनियोजकम्&nbsp;॥</span>
            
         </div>
         
         <p xmlns="">यदि ह्येकान्तेन प्रथमं दृष्टार्थत्वमवधारितं स्यात् ततः क्रमसंनिधिकल्प्या श्रुतिर्बाध्येत,
            यतस्तु विनियोगोत्तरकाला प्रयोजनकल्पना न तद्वशेनैव विनियोगस्तेन क्रमसंनिधिभ्यां विनियुक्ते
            दृष्टमदृष्टं वा प्रयोजनं कल्प्यमानं न विरुध्यते&nbsp;। न चोत्कृष्टस्य प्रगाथस्यान्यत्र
            विनियोगहेतुरस्ति&nbsp;।
         </p>
         
         <p xmlns="">लिङ्गं हि देवतां प्रकाशयितुं सामर्थ्येन तन्मन्त्रं स्वरूपे विनियुञ्जीत, तथा चात्वा<span class="pageinfo">[428]</span>नर्थक्यप्रसङ्गः&nbsp;। कर्मसंबन्धे तु न कश्चिदस्य व्यापारः&nbsp;। तदेतल्लिङ्गं यदि सामान्यतः
            केन चित्कर्मसंबन्धः&nbsp;। क्रियते, ततः कथं तस्योपकरिष्यतीत्यपेक्षिते यथा शक्नोतीत्येवमाश्रयणाद्देवताप्रकाशनद्वारेणेति
            विनियुङ्क्ते&nbsp;।
         </p>
         
         <p xmlns="">न चात्र सामान्यसंबन्धकारणं पश्यामः&nbsp;। तस्मादुत्कृष्टानामानर्थक्यमेव स्यादित्यदृष्टार्थतैव
            न्याय्या&nbsp;। किंच—
         </p>
         
         <div xmlns="" class="lg">
            <span class="line">एवं च सप्तमी षष्ठी द्वितीया स्तौतिशंसती&nbsp;।</span>
            <span class="line">श्रुतिवृत्ता भविष्यन्ति त्वत्पक्षेऽन्यार्थवृत्तयः&nbsp;॥</span>
            
         </div>
         
         <p xmlns="">गुणगुण्यभिधानक्रियाणामक्षरारूढत्वात्सप्तमीश्रुतिसंयोगो घटते&nbsp;। प्रकाशने हेतुकरणत्वात्तृतीयायुक्ताः
            कवत्यादयः श्रूयेरन्&nbsp;। ननु स्तुतावपि कवतीनां करणत्वात्तृतीयैव प्राप्नोति&nbsp;। नैष दोषः—
         </p>
         
         <div xmlns="" class="lg">
            <span class="line">आधारत्वमपि ह्यासां करणत्वं च विद्यते&nbsp;।</span>
            <span class="line">तत्रैतयोर्यथाभीष्टं निर्देश उपपद्यते&nbsp;॥</span>
            
         </div>
         
         <p xmlns="">प्रकाशनं पुनः परमार्थतस्तावदात्माधारम्&nbsp;। कर्मत्वप्रतिपत्त्युत्तरकालं च व्याप्यत्वाद्देवताधारम्&nbsp;।
            तत्र कवतीनामैकान्तिकमेव करणत्वमिति वैषम्यम्&nbsp;।
         </p>
         
         <p xmlns="">अपि च स्तौति शंसतीति स्तुतिभावना पूर्वापरीभूता श्रूयते&nbsp;। तस्यां च धात्वर्थः करणभूतः
            शेषाणि च कारकाणि नित्यं धात्वर्थं निष्पादयन्ति संबध्यन्ते&nbsp;। तत्र यदि मन्त्राः स्तोत्रनिर्वृत्त्यर्था
            भवन्ति ततोऽपेक्षितार्थकरणाच्छास्त्रदृष्टमर्थं कुर्वन्तो दृष्टार्था भवन्ति&nbsp;। प्रकाशनं
            तु कुर्वन्तोऽचादितकरणाददृष्टार्था भवेयुः&nbsp;। ततश्च वरं स्तुतीनामेवाऽदृष्टार्थत्वम्&nbsp;।
            किं च&nbsp;।
         </p>
         
         <div xmlns="" class="lg">
            <span class="line">श्रुत्यैव षष्ठी पारार्थ्यं देवतानां ब्रवीति नः&nbsp;।</span>
            <span class="line">न प्रधानं गुणाश्चेष्टाः स्तुतेस्तेन प्रधानता&nbsp;॥</span>
            
         </div>
         
         <p xmlns="">देवताप्राधान्ये हि प्रातिपदिकार्थपरत्वादव्यतिरिक्तार्थविषया ‘अग्निर्मूर्धा’ इवत्प्रथमैवश्रूयेत&nbsp;।</p><span xmlns="" class="pageinfo">[429]</span>
         
         <p xmlns="">यदपि किं चित्प्रथमान्तं तदपि योग्यतापूर्वकैकवाक्यत्ववशेन गुणसंबन्धार्थमेव&nbsp;। यथा, इन्द्रो
            यातो—जङ्गमस्य, अवसितस्य—स्थावरस्य च राजेति&nbsp;।
         </p>
         
         <p xmlns="">न च गुणानामुपयोगोऽस्तीति तत्प्राधान्यानाश्रयणे स्तुत्यर्थतैव युक्ता&nbsp;। सत्यमिति ग्रन्थच्छेदः&nbsp;।
            तत्रार्थवादन्यायेन शेषपदानर्थक्यप्रसङ्गात्सत्यपि पूर्वत्र प्राधान्यपर्यवसानसंभवे स्तुत्यर्थेनैवैकवाक्यता
            युक्ता&nbsp;।
         </p>
         
         <p xmlns="">न चैवं स्तौतिशंसत्योः प्रकाशनलक्षणार्थता भविष्यतीति स्तुतेरेव प्राधान्यम्&nbsp;॥ २४&nbsp;॥</p>
          
         
         
         <p xmlns="">पृथक्त्वनिवेशिनी द्विद्वादशसंख्या न प्रकाशनाभेदे सति शब्देनोच्यते&nbsp;। सामान्याविवक्षायां
            वा प्रत्यृचं प्रतिपदं च तन्निर्वृत्तेर्न द्वादशत्वेऽवतिष्ठते&nbsp;। ननु च स्तुतावपि तुल्यमेतत्&nbsp;।
            तथा हि—
         </p>
         
         <div xmlns="" class="lg">
            <span class="line">सामान्यस्तुतिरेकैव भेदोऽपि प्रत्यृचं स्थितः&nbsp;।</span>
            <span class="line">न चान्यथा विवक्षाऽस्ति यतो द्वादशता भवेत्&nbsp;॥</span>
            
         </div>
         
         <p xmlns="">अथ स्तोमवशादृक्समुदायसाध्याः स्तुतयो गण्यन्ते तथा प्रकाशनान्यपीत्यविशेषः&nbsp;। उच्यते—</p>
         
         <div xmlns="" class="lg">
            <span class="line">क्रियाः फलापवर्गिण्यस्तत्संख्यागणनाः सदा&nbsp;।</span>
            <span class="line">अपूर्वद्वादशत्वाच्च द्वादशत्वं निरूप्यते&nbsp;॥</span>
            
         </div>
         
         <p xmlns="">प्रकाशनार्थत्वे हि प्रत्यृचं प्रतिपदं च तन्निर्वृत्तिदर्शनात्क्रियासमाप्तेर्न किं
            चित्कारणमस्ति, येन द्वादशत्वं परिच्छिद्येत&nbsp;। अपूर्वार्थत्वे तु तेषां शास्त्रगम्यत्वाद्यथोक्तस्तोमसंपदः
            प्राङ्‌निर्वृत्तिप्रमाणाभावादृक्समुदायेनापूर्वनिर्वृत्तेस्तद्‌द्वारेण क्रियासमाप्‍त्युपलक्षणादपूर्वाणां
            द्वादशत्वेन म्तुतिद्वादशत्वसिद्धिः&nbsp;। न हि प्रत्यृचं सर्वस्तोत्रेभ्यो वा तत्कल्पनायाः
            <span class="pageinfo">[430]</span>किं चित्प्रमाणमस्ति यथा प्रकाशनस्य दर्शनम्&nbsp;॥ २५&nbsp;॥
         </p>
          
         
         
         <p xmlns="">ऋचामनूह्यत्वादाग्नेयग्रहचोदनयैवाऽऽग्नेयीनां स्तुतिसाधनत्वसिद्धेः ‘आग्नेयीषु स्तुवते’
            इत्यनर्थकं वचनम्&nbsp;॥ २६&nbsp;॥
         </p>
          
         
         
         <p xmlns="">सबन्धस्य भेदनिबन्धनत्वात्संबन्धवचनेन स्तोत्रशस्त्रयोर्भेदः&nbsp;। स च प्रकाशनैकत्वान्न
            प्राप्नोति&nbsp;। ननु स्तुत्येकत्वादितरत्रापि तुल्यमेतत्&nbsp;। अथ प्रगीताप्रगीतमन्त्रसाधनत्वेन
            भेदः, तद्व‍यक्तिद्वारेण वा, स पूर्वपक्षेऽप्यविशिष्टः&nbsp;। तत्रोत्तरं द्वादशत्ववत्&nbsp;। अत्यन्तभेदाद्धि
            स्तोत्रशस्त्रापूर्वयोस्तद्‌द्वारेण क्रिययोर्भेदमुपचर्य संबन्धवचनम्&nbsp;। न तु प्रकाशनं
            स्वतः फलतो वा भिद्यते&nbsp;॥ २७&nbsp;॥
         </p>
          
         
         
         <p xmlns="">यदिदं द्वितीयाप्रतिपादितकर्मार्हमभिधानमिदं चापरं प्राधान्ये कारणम्&nbsp;। प्रधानक्रिया
            हि केन चिद्रूपेणेप्सिता ‘अग्निहोत्रं जुहोति’ ‘आधारमाधारयति’ इतिवद्भवति न संस्कारक्रियाऽत्यन्तगुणभूतत्वात्&nbsp;।
         </p>
         
         <p xmlns="">अथ वा स्तोत्रशस्त्रसमाख्ययोरभिधानत्वं तत्प्राधान्यज्ञापनार्थम्&nbsp;। इतरथा हि प्रकाशनमित्येवं
            समाख्या स्यात्&nbsp;। अवहन्त्यादिवद्वा नैव भवेत्&nbsp;॥ २८&nbsp;॥
         </p>
          
         
         
         <p xmlns="">योऽयं मन्त्रे फलाशीरर्थवादः स स्तुतेः प्रधानत्वे घटते सर्वत्र प्रधानविषयत्वात्प्रार्थनानाम्&nbsp;।
            त्वस्पक्षे तु—
         </p>
         <span xmlns="" class="pageinfo">[431]</span><div xmlns="" class="lg">
            <span class="line">देवतैव प्रधानत्वात्फलं याच्येत कर्मवत्&nbsp;।</span>
            <span class="line">न स्वाभिनि स्थिते कश्चिद्दासात्प्रार्थयते फलम्&nbsp;॥ २९&nbsp;॥</span>
            
         </div>
          
         <span xmlns="" class="trailer">(इति स्तुतशस्त्राधिकरणम्&nbsp;॥ ५&nbsp;॥)</span>
          
         
         <span xmlns="" class="pageinfo">[431]</span>
         
         
         <p xmlns="">इह मन्त्रा उदाहरणम्&nbsp;। किं तद्गता भावनावचना ब्राह्मणवद्विदधति नेति संदेहे शब्दाभेदाद्विधायका
            इत्याशङ‍क्य मन्त्रत्वात्प्राप्तार्थत्वाच्च विधित्वासंभवेन प्रयोगकालेषु ब्राह्मणविहितानामेवार्थानां
            स्मारका इत्यु्त्तरपक्षं उक्तः&nbsp;। तथा हि—
         </p>
         
         <div xmlns="" class="lg">
            <span class="line">न कर्मान्तरताऽस्त्यत्र बलवत्प्रत्यभिज्ञया&nbsp;।</span>
            <span class="line">न चोपात्तो गुणः कश्चिन्न च वाक्यान्तरे स्तुतिः&nbsp;॥</span>
            
         </div>
         
         <p xmlns="">स्मारकत्वप्रतिपक्षौ हि विध्यर्थवादौ स्यातां, तदिह स्वरूपं तावदन्यतः क्रियायाः प्राप्तं
            गुणफलनिमित्तानि तु नैवोपात्तानि यानि विधीयेरन्&nbsp;।
         </p>
         
         <p xmlns="">न च वाक्यान्तरस्थे पर्यवसितप्रयोजने विधौ स्तुतिरुपपद्यते&nbsp;। तदुक्तं प्रथनमन्त्रे&nbsp;।
            तस्मात्प्रकाशका मन्त्रा इति यद्व‍याख्यायते तत्र वदामः&nbsp;। किं पुनः कारणं मन्त्रत्वेनाऽऽख्यातविशेषाणां
            विधिशक्तिस्तिरोधीयते कथं च ब्राह्मणत्वेनासावविर्भाव्यते&nbsp;। दृष्टाश्च मन्त्रगता अपि
            विधायता ‘वसन्ताय कपिञ्जलानालभते’ इत्यादयः&nbsp;।
         </p>
         
         <p xmlns="">तथा ब्राह्मणगता अप्यविधायका यथा ‘यस्योभयं हविरार्तिमार्छेते’ इत्यादयः&nbsp;। तस्मान्नायमेकान्तः&nbsp;।
            किं च—
         </p>
         <span xmlns="" class="pageinfo">[432]</span>
         
         <div xmlns="" class="lg">
            <span class="line">प्राप्तत्वाद्यदि चेष्येत मन्त्राणामनुवादता&nbsp;।</span>
            <span class="line">तैरेव विहितं कस्मान्न स्मारयति चोदना&nbsp;॥</span>
            
         </div>
         
         <p xmlns="">न ह्यत्र विशेषहेतुरस्ति किं ब्राह्मणविहितमासाद्योपहतविधिशक्तिर्मन्त्रः स्मारको भवत्यथ
            वा विपर्यय इति&nbsp;।
         </p>
         
         <p xmlns="">तत्रोभयोरनुवादत्वासंभवादगृह्यमाणविशेषत्वाच्च द्वयोरपि विधायकत्वम्&nbsp;। अभ्यासाच्च कर्मभेदः
            स्यात्&nbsp;। बलवत्प्रत्यभिज्ञायाश्चाभ्यासाधिकरण एवोत्तरं भविष्यति<a id="N224" href="#n224"><sup>224</sup></a>&nbsp;। तस्मान्नैवमभिधायकत्वसिद्धिः&nbsp;। येऽप्याहुः—
         </p>
         
         <div xmlns="" class="lg">
            <span class="line">यस्माद्व्रीह्यादिवन्मन्त्राः करणत्वेन कर्मणाम्&nbsp;।</span>
            <span class="line">ब्राह्मणेन नियुज्यन्ते तद्वत्ते न विधायकाः&nbsp;॥</span>
            
         </div>
         
         <p xmlns="">तैरपि सामान्यतो दृष्टमात्रं व्यपदिष्टम्&nbsp;। कुतः—</p>
         
         <div xmlns="" class="lg">
            <span class="line">विधिशक्तिर्नियोगेन न मन्त्रस्यापनीयते&nbsp;।</span>
            <span class="line">ततो विधास्यति ह्येष नियोगात्स्मारयिष्यति&nbsp;॥</span>
            
         </div>
         
         <p xmlns="">न हि विनियुक्तेन न विधातव्यमिति किं चित्प्रमाणं यदि स्वतो विधिशक्तिरस्त्येव&nbsp;। अथ त्वसौ
            प्रथममेव नास्ति व्यर्थो विनियोगोपन्यासः&nbsp;। न चोभयकरणे विरोधः&nbsp;। तथा हि—
         </p>
         
         <div xmlns="" class="lg">
            <span class="line">विधायकं सदप्यर्थं ब्राह्मणं स्मारयिष्यति&nbsp;।</span>
            <span class="line">‘मन्त्रतस्तु विरोधे स्यात्’<a id="N225" href="#n225"><sup>225</sup></a> इत्यत्रैतद्वदिष्यते&nbsp;॥</span>
            
         </div>
         
         <p xmlns="">ये च वचनेनानविनियुक्तास्ते च त्वत्पक्षे निराकरणहेत्वभावाद्विधायकाः प्राप्‍नुवन्तीत्येतदप्यकारणम्&nbsp;।
            न चात्र मन्त्रोपन्यासस्य कश्चिसंबन्ध इत्यन्यथा वर्ण्यते&nbsp;। विविधमेवाऽऽख्यातं गुणप्रधानकर्मत्वेनोक्तम्&nbsp;।
         </p>
         
         <p xmlns="">अथेदानीं प्रस्तूयते किं तावेव द्वौ प्रकारावुतान्योऽप्यस्तीति&nbsp;। तत्र न तृतीयः प्रकारोऽस्तीति
            मत्वा पूर्वपक्षवादी वदत्यैकार्थ्यमिति&nbsp;। तथा प्राप्तेऽभिधीयते&nbsp;॥ ३०&nbsp;॥
         </p>
          
         
         
         <p xmlns="">अस्ति तृतीयः प्रकारो यदभिधायकत्वं नाम&nbsp;। पश्य—</p><span xmlns="" class="pageinfo">[433]</span>
         
         <div xmlns="" class="lg">
            <span class="line">येषामाख्यातशब्दानां यच्छब्दाद्युपबन्धनात्&nbsp;।</span>
            <span class="line">विधिशक्तिः प्रणश्येत्तु ते सर्वत्राभिधायकाः&nbsp;॥</span>
            
         </div>
         
         <p xmlns="">मन्त्रगतानां ब्राह्मणगतानां चाऽऽख्यातशब्दानां येषां शब्दान्तरेण विधिशक्तिरपगच्छति
            तेषामभिधायकत्वम्&nbsp;। तत्र ‘न ता नशन्ति’ इत्यत्र तावद्यच्छब्दोपहितो विधायकोऽनुवादत्वं
            प्रार्थयते&nbsp;। तथा ‘अहे बुध्‍निय मन्त्रं मे गोपाय’ इत्यामन्त्रणविभक्त्या&nbsp;। दामि गृह्णामीत्युत्तमपुरुषेण&nbsp;।
            ‘यदि सोममपहरेयुः’ इति यदिशब्देन&nbsp;। ते चैवमादयः प्रायेण मन्त्रेष्विति मन्त्रा उदाहरणम्&nbsp;।
            अविधायका मन्त्रा इति च प्रसिद्धिः&nbsp;।
         </p>
         
         <p xmlns="">ब्राह्मणे तु भूयांसः प्रत्यया विधायकास्तेन तद्विधायकमिति प्रसिद्धम्&nbsp;। अल्पे त्वविविधायका
            इति तदहि नोदाहरणम्&nbsp;। विधायकत्वाविधायकत्वे तु तयोर्यथोक्तमेव कारणमिति न मन्त्रत्वब्राह्मणत्वयोर्व्यापारः&nbsp;।
         </p>
         
         <p xmlns="">तत्र त्वेतावान्व्यापारो दृश्यते&nbsp;। रूपादेव ब्राह्मणगतानां विधित्वनिवृत्तौ सत्यां निमित्तादिप्रत्यायनार्थता&nbsp;।
            न हि तेषां रूपं कर्मसु प्रयोगार्हम्&nbsp;। मन्त्रगतानां तु रूपमेवोपलभ्य दामि गृह्णामि निर्वपामीदामिदं
            च करोम्यग्नीन्विहर वर्हिः स्तृणीहि इदमिदं च कुर्वित्यादिकं शक्यमेतैः कर्म स्मर्तुमिति
            विनियोगबुद्धिर्भवति&nbsp;। कुतः—
         </p>
         
         <div xmlns="" class="lg">
            <span class="line">अनुष्ठाने पदार्थानामवश्यंभाविनी स्मृतिः&nbsp;।</span>
            <span class="line">अनन्यसाधनाऽनन्यकार्यैर्मन्त्रैः प्रसाध्यते&nbsp;॥</span>
            
         </div>
         
         <p xmlns="">न तावदनुष्ठानवेलायामस्मृतः कश्चित्पदार्थः शक्यः कर्तुमित्यवश्यंभाविन्या स्मृत्या योग्यसाधनमात्रापेक्षणाद्यत्किंचिद्
            ब्राह्मणपदार्थानुसंधानं वा पूर्वपदार्थप्रत्यवेक्षणं वा सूत्रग्रन्थो वाऽऽत्मीयग्रहणवाक्यानि
            वोपद्रष्टादि वा साधनं ग्रहीतुमारभ्यते&nbsp;।
         </p>
         
         <p xmlns="">तत्रानन्यप्रयोजनान्मन्त्रान्प्रकरणे पठ्यमानान्सामान्येन किमप्येभिः कर्तव्यमित्येवं
            प्रयोगवचनेन गृह्यमाणानुपलभ्य यादृशेन वाक्येन स्मृतिः कर्तुमाकाङ्क्ष्यते तद्रूपा एत
            इति विदित्वा लिङ्गप्रकरणानुमितया श्रुत्या विनियोगे सत्यभिधानार्थता विज्ञायते&nbsp;।
         </p>
         
         <p xmlns="">ततश्चोपायान्तराण्यप्रमाणकत्वान्निवर्तन्ते&nbsp;। नियमादृष्टसिद्धिश्च मन्त्रैरेव स्मृत्वा
            कृतं कर्माभ्युदयकारि भवतीत्यवधार्यते&nbsp;। भाष्यमप्यत्रैव योजनीयम्&nbsp;।
         </p>
         
         <p xmlns="">नासकृदप्युच्चारणे तत्प्रत्ययादिति न प्राप्तत्वाभिप्रायेणोच्यते&nbsp;। किं तु यच्छब्दोप<span class="pageinfo">[434]</span>बन्धादस्यैव मन्त्राख्यातस्यान्यतः प्राप्तमहं ब्रवीमीत्येवंरूपप्रत्ययात्&nbsp;। शतकृत्वोऽपि
            ह्येवमादिरुच्चार्यमाणः स्वसामर्थ्येनैव नापूर्वप्रत्ययं करोति तत एव पूर्वप्राप्तबुद्ध‍युत्पादात्&nbsp;॥
            ३१&nbsp;॥
         </p>
          
         <span xmlns="" class="trailer">(इति मन्त्राविधायकत्वाधिकरणम्&nbsp;॥ ६&nbsp;॥)</span>
          
         
         <span xmlns="" class="pageinfo">[434]</span>
         
         
         <p xmlns="">यथोक्तेन न्यायेन मन्त्रोदाहरणस्यातन्त्रत्वात्प्रासङ्गिकामिदं पूर्वसूत्रप्रयुक्तमन्त्रशब्दार्थलक्षणाभिधानमिति
            नावश्यमिदमर्थतोऽधिकरणं पूर्वम्&nbsp;। शक्यं हि वाक्यमात्रमप्युदाहृत्य विचारयितुम्&nbsp;।
         </p>
         
         <p xmlns="">भाष्यकारस्तु सूत्रकारोच्चारितमन्त्रशब्दादरेण पौर्वापर्यविशेषमाह&nbsp;। तच्चोदकेष्विति&nbsp;।
            तदभिधानं चोदकं प्रयोजकं येषामिति बहुव्रीहिः&nbsp;। अर्थदर्शनमात्रार्थं तु षष्ठीकथनं भाष्ये&nbsp;।
            अध्येतृवृद्धव्यवहारासिद्धं चेदं प्रायिकाचिह्नयुक्तं लक्षणं लाघवार्थमुक्तम्&nbsp;।
         </p>
         
         <p xmlns="">धरणिगतानेकद्रव्यप्रत्येकनिरीक्षणे पुनः पुनः पृष्ठं कुटिलीक्रियत इति तत्सामान्येन पृष्ठाकोटाभिधानम्&nbsp;।
            श्लेकश्चैवं द्रष्टव्यः—
         </p>
         
         <div xmlns="" class="lg">
            <span class="line">ऋषयोऽपि हि लक्ष्याणां नान्तं यान्ति पृथक्त्वशः&nbsp;।</span>
            <span class="line">लक्षणेन तु सिद्धानामन्तं यान्ति विपश्चितः&nbsp;।</span>
            
         </div>
         
         <div xmlns="" class="lg">
            <span class="line">वृत्तौ लक्षणमेतेषामस्यन्तत्वान्तरूपता&nbsp;।</span>
            <span class="line">आशिषः स्तुतिसंख्ये च प्रलप्तं परीदेवितम्&nbsp;॥</span>
            
         </div><span xmlns="" class="pageinfo">[435]</span>
         
         <div xmlns="" class="lg">
            <span class="line">प्रैषान्वेषणपृष्टाख्यानानुषङ्गप्रयोगिताः&nbsp;।</span>
            <span class="line">सामर्थ्यं चेति मन्त्राणां विस्तरः प्रायिको मतः&nbsp;॥</span>
            
         </div>
         
         <p xmlns=""><b>डुलेरिवेति</b>&nbsp;। डुलिः—कच्छपः&nbsp;। प्रतिपुनातुशब्दमच्छिद्रेण पवित्रेणेत्यनुषङ्गः&nbsp;। <span class="pageinfo">[436]</span>सामर्थ्यं—अभिधानशक्तिः&nbsp;। ये मां दुग्धवन्तस्त एव निराकृतवन्त इति धेन्वाः परिदेवितम्&nbsp;।
            अमुतः सोममाहर इति सौपर्णोपाख्याने विनतया गरुत्मानमृतार्थं प्रेषितः&nbsp;। कर्णवन्तीं सूर्मिम्&nbsp;।
            सूर्मिः—स्थूणा&nbsp;॥ ३२&nbsp;॥
         </p>
          
         <span xmlns="" class="trailer">(इति मन्त्रलक्षणाधिकरणम्&nbsp;॥ ७&nbsp;॥)</span>
          
         
         <span xmlns="" class="pageinfo">[436]</span>
         
         
         <p xmlns=""><b>परिशेषसिद्धत्वाद्ब्राह्मणलक्षणमवचनीयमिति</b>&nbsp;। सूत्रमिदमनारभ्यमिति प्रतिभाति&nbsp;। तत्र शेषशब्दप्रयोगाल्लक्षणानभिधानाच्च सूत्रव्याख्यानमेवेदमिति
            द्रष्टव्यम्&nbsp;।
         </p>
         
         <p xmlns="">किमर्थं पुनः सूत्रमारभ्यते&nbsp;। नाऽऽरभ्येत, यदि मन्त्रब्राह्मणात्मक एव वेद इति सर्वेषां
            प्रसिद्धं भवेत्&nbsp;। येषां त्वप्रसिद्धं तेषां तृतीयादिप्रकारनिराकरणार्थं द्वैराश्यमेव
            वेदस्येति प्रतिपादयितुमाह—<b>शेषे ब्राह्मणशब्द</b> इति&nbsp;। एकपुरुषकर्तृकमुपाख्यानं परकृतिः&nbsp;। बहुकर्तृकं पुराकल्पः&nbsp;। यात्रान्यथाऽर्थः प्रतिभातः
            पौर्वापर्यालोचनेन व्यवधार्यान्यथा कल्प्यते सा व्यवधारणकल्पना तद्यथा प्रतिगृह्णीयादिति
            श्रुतं प्रतिग्राहयेदिति <span class="pageinfo">[437]</span>कल्पयिष्यते&nbsp;। <b>विधिलक्षण</b>मित्यत्र ब्राह्मणवाची विधिशब्दः&nbsp;॥ ३३&nbsp;॥
         </p>
          
         <span xmlns="" class="trailer">(इति ब्राह्मणलक्षणाधिकरणम्&nbsp;॥ ८&nbsp;॥)</span>
          
         
         <span xmlns="" class="pageinfo">[437]</span>
         
         
         <p xmlns="">सूर्याय जुष्टं निर्वपामि, इत्यूहः&nbsp;। तथा यत्र यजमानस्याऽऽर्षेयं व्रियते स प्रवरः&nbsp;।
            यच्च यजमानतत्पुत्रादीनां नामग्रहणं तन्नामधेयं, यथा सुब्रह्मण्यायां देवदत्तो यजत इत्यादि&nbsp;।
            तेषामपि ‘तच्चोदकेषु’ इत्यस्माल्लक्षणान्मन्त्रमध्यपाताच्च मन्त्रत्वप्राप्तावुच्यते—
         </p>
         
         <div xmlns="" class="lg">
            <span class="line">स्वाध्याये पठ्यमानेषु येषु मन्त्रपदं स्मृतम्&nbsp;।</span>
            <span class="line">ते मन्त्रा नाभिधानं हि मन्त्राणां लक्षणं स्थितम्&nbsp;॥</span>
            
         </div>
         
         <p xmlns="">किं पुनरेकस्मिन्पद ऊह्यमाने समस्तस्यैवामन्त्रत्वं, ऊहितपदमात्रस्यैव वेति&nbsp;। समस्तस्यैवेति
            प्राप्तम्&nbsp;। कुतः—
         </p>
         
         <div xmlns="" class="lg">
            <span class="line">स्वरवर्णानुपूर्व्यादिविशिष्टे हि प्रयुज्यते&nbsp;।</span>
            <span class="line">मन्त्रशब्दस्ततोऽन्यत्वे न तस्यार्थः प्रतीयते&nbsp;॥</span>
            
         </div><span xmlns="" class="pageinfo">[438]</span>
         
         <p xmlns="">संप्रदायकालावगतरूपान्यत्वं चेत्केनचिदप्यंशेन जातं न शक्यते मन्त्रत्वं प्रत्यभिज्ञातुम्&nbsp;।</p>
         
         <p xmlns="">अथैकदेशेऽपि तत्सद्भावाभ्युपगमः&nbsp;। ततः सर्वत्रैव मन्त्रपदाविशेषान्मन्त्रत्वप्रसङ्ग&nbsp;।
            तस्मादेकवर्णापायेऽपि मन्त्रत्वाभावात्समस्ततत्कार्यनिवृत्तिः&nbsp;। ततश्च यथैव तद्विनाशे
            सर्वावयववर्तिनि प्रायश्चित्ताभावं एवं मन्त्रच्छन्दोविषयत्वेन यावन्तः शब्दविशेषाः स्मर्यन्ते
            तैर्न भवितव्यमित्येकपदतदवयवोहे तन्मन्त्रगतसर्वच्छान्दसोपोद्धारेण लौकिकशब्दप्रयोगः
            कर्तव्य इति&nbsp;। अत्र ब्रूमः&nbsp;। तावन्मात्रमेवामन्त्र इति&nbsp;। कुतः&nbsp;।
         </p>
         
         <div xmlns="" class="lg">
            <span class="line">आकृतीनामभिव्यक्तिर्या कथंचिन्निरूपिता&nbsp;।</span>
            <span class="line">नासाववयवाधिक्यविनाशेषु विनश्यति&nbsp;॥</span>
            
         </div>
         
         <p xmlns="">न हि गोर्गडुनि जाते विषाणे वा भग्ने गोत्वं तिरोधीयते,तदभिव्यक्तिसमर्थावयवान्तरसद्भावात्&nbsp;।
            कियत्यपि संस्थाने ध्रियमाणे सर्वा विज्ञायन्ते&nbsp;। सा चेयं मन्त्राकुतिर्विशिष्टस्वरवर्णानुपूर्व्याद्याभिव्यक्ता
            न किंचिद्विकारदर्शने नश्यतीति प्रत्यक्षमुपलभामहे&nbsp;। तथा हि—
         </p>
         
         <div xmlns="" class="lg">
            <span class="line">यत्र वर्णविकारो वा वर्णलोपोऽपि वा स्मृतः&nbsp;।</span>
            <span class="line">स्वरान्तरनियोगो वा न मन्त्रस्तत्र नेष्यते&nbsp;॥</span>
            
         </div>
         
         <p xmlns="">यत्र वचनाद्वर्णलोपं विकारं वा कृत्वा प्रयोगः, ‘ऐरं कृत्वोद्गेयम्’ इत्यादौ, यत्र च
            स्वाध्यायकालदृष्टत्रैस्वर्यादिपरित्यागेनैकश्रुत्यं नियुज्यते न तत्र कस्यचिन्मन्त्रबुद्धिरपैति&nbsp;।
            स्यादेतत्, वचनसामर्थ्यादिह नापैतीति&nbsp;।
         </p>
         
         <p xmlns="">तदयुक्तम्&nbsp;। वचनेन हि प्रयोक्तव्यमेतदुच्यते न मन्त्रत्वं न नश्यतीति न हि वचनविनियुक्तानां
            व्रीह्यादिनां मन्त्रत्वं भवति, अतश्चामन्त्राणामेव सतां वचनाद्विनियोग इत्यापद्यते&nbsp;।
         </p>
         
         <p xmlns="">न चार्हति भवितुममन्त्रत्वं, मन्त्रत्वप्रत्यभिज्ञानात्&nbsp;। अतश्चात्रापि काममिरापदादीनामेवामन्त्रत्वं
            भवतु न सकलस्य वाक्यस्य&nbsp;।
         </p>
         
         <p xmlns="">न च तेषामपि समस्तवेदालोचनेन मन्त्रत्वनिरूपणादिह गिरापदवान्मन्त्र इहेरापदवानिह त्रैस्वर्यवानिहैकश्रुतिमानिति
            ह्यादित एवावधार्यते&nbsp;। यद्येवमूहादीनामपि मन्त्र त्वप्रसङ्गः&nbsp;। तत्रापि हि प्रकृतिविकृत्यालोचनेन
            शक्यमेवं निरूपयितुम्&nbsp;। इहाग्निपदवान्निर्वापमन्त्र इह सूर्यादिपदवानिति&nbsp;। नैतत्समानम्&nbsp;।
            कुतः—
         </p>
         
         <div xmlns="" class="lg">
            <span class="line">यत्र वैदिकमन्यत्वं तत्र मन्त्रत्वमिष्यते&nbsp;।</span>
            <span class="line">न्यायेन कल्प्यमाने तु न शक्यं तन्निरूपणम्&nbsp;॥</span>
            
         </div><span xmlns="" class="pageinfo">[439]</span>
         
         <p xmlns="">वैदिकं ह्यालोच्यैवमवधारणा भवति, इहेदृशो मन्त्र इहेदृश इति&nbsp;। सूर्यादिपदप्रयोगस्तु कार्यवशेन
            न्यायात्कल्प्यते, न च मन्त्रत्वं न्यायगम्यमिति वैषम्यम्&nbsp;।
         </p>
         
         <p xmlns="">ननु चातिदेशोऽपि वेदप्रकार एवेति सर्वमूहादिकं वैदिकम्, इतरथा ह्यप्रमाणकमेव स्यात्&nbsp;।
            न ह्यङ्गाङ्गिभावः प्रत्यक्षानुमानादिगम्यः&nbsp;। तस्मात्सूर्येरापदयोरविशेष इति&nbsp;। अत्रोच्यते&nbsp;।
         </p>
         
         <p xmlns="">सत्यमूहस्यापि नावैदिकत्वम्&nbsp;। अत एव ‘अनाम्‍नातेष्वमन्त्रत्वम्’ इत्युच्यते&nbsp;। वेदभागो
            हि कश्चित्प्रत्यक्षः श्रूयते, कश्चिदनुमानादिगम्यः&nbsp;। प्रत्यक्षश्रुतश्चाऽऽम्‍नात इत्युच्यते&nbsp;।
            तत्र यथेरापदादीनां विनियोगः श्रूयते नैवं सूर्यपदादीनाम्&nbsp;।
         </p>
         
         <p xmlns="">ननु ‘सौर्यं चरुम’ इत्येतदेव श्रुतिसमवायित्वाद्देवतायाः सूर्यपदस्य विनियोजकं श्रूयते&nbsp;।
            नैतन्मन्त्रे सूर्यपदस्य प्रक्षेपं ब्रवीति&nbsp;। हविषस्त्यागदकालमात्रे तदुच्चाकणाभिधानात्&nbsp;।
            यस्तुं मन्त्रेषु तत्प्रक्षेपः सोऽतिदेशकृतो भविष्यति&nbsp;। न चातिदेशवचनन्यायलभ्यत्वादेवाऽऽम्‍नायते&nbsp;।
            तस्मादनाम्‍नातविनियोजकत्वादमन्त्रत्वं सूर्यपदादीनाम्&nbsp;।
         </p>
         
         <p xmlns="">नन्वेवं सति प्रवरनामधेययोः प्रत्यक्षोपदेशान्मन्त्रत्वप्रसङ्गः&nbsp;। स्यादेव यदि तत्स्वरूपमाम्‍नायेत,
            वचनार्थं, तु ज्ञात्वाऽनाम्‍नातयोरेव प्रवरनाम्‍नोः प्रयोगान्न मन्त्रत्वनिरूपणायामन्तर्गतिः&nbsp;।
            एवं तर्हि यत्रापि सर्वनामयुक्तमन्त्राम्‍नाने सति तस्य स्थानेऽन्यपदप्रक्षेपः क्रियते
            तत्राप्यमन्त्रता स्यात्&nbsp;। तथा नामेति केचित्&nbsp;।
         </p>
         
         <p xmlns="">अथ वा विशेषाणामानन्त्यादयुगपत्कालत्वाच्चाऽऽम्नातुमशक्तेः स्वरूपस्य सर्वनामप्रकारेणाऽऽम्नानमस्त्येवेत्यशून्यस्थानत्वान्मन्त्रस्य
            शक्यमेवं निरूपणं कर्तुं यदत्र पदं निवेक्ष्यते तद्वानयं मन्त्र इति&nbsp;। इतरया हि सर्वनाम्नामप्रयोगार्हत्वाद्यदि
            विशेषाम्नानमेवैतत्तेनोपायेनेति न गृह्यते, ततस्तदंशन्यूनत्वान्मन्त्रस्वरूपस्य व्यर्थमेव
            सर्वनामाम्नानं स्यात्&nbsp;। प्रवरनामधेयवदेव तु विधानात्तदवकाशस्थपदप्रयोगः कल्प्यते&nbsp;। तस्मादेवमादी
            न्याम्नातान्येवेति मन्त्रधर्मैः संबध्येरन्&nbsp;। न तु प्रवरादीनां मन्त्रपाठकाले कश्चिदपि
            संस्पर्शः&nbsp;।
         </p>
         
         <p xmlns="">न च ब्राह्मणेन रूपं दर्शितं येन प्रवचनलक्षणत्वान्मन्त्रत्वाध्यवसानं भवेत्&nbsp;। अतश्च
            विकृतिष्वभिधानार्षचोदकाभ्यां सकले मन्त्रे प्रापिते यावन्मात्रमर्थाभावाद्व‍यावर्त्यान्यत्प्रक्षिप्यते
            तावन्मात्रमेव लौकिकम्&nbsp;। अवशिष्टं तु तथा प्राप्तमेव क्रत्वाकाङ्क्षितप्रत्यभिज्ञायमानमन्त्रत्वं
            चेति न प्रायश्चित्तच्छान्दसप्रयोगैर्वर्जनीयमिति सिद्धम्&nbsp;॥ ३४&nbsp;॥
         </p>
          
         <span xmlns="" class="trailer">(इति ऊहादीनाममन्त्रताधिकरणम्&nbsp;॥ ९&nbsp;॥)</span>
          
         
         
         <span xmlns="" class="pageinfo">[440]</span><p xmlns="">प्रसक्तानुप्रसक्त्यापतितमृगादिलक्षणाभिधानम्&nbsp;। शब्दार्थस्य वृद्धव्यवहारगम्यत्वात्कृतेऽपि
            तल्लक्षणे तन्मूलमभियुक्तोपदेशमेव दर्शयति&nbsp;। क्रियापदानुपादानात् ‘अग्निः पूर्वेभिः’
            इत्यपर्यवसितेऽर्थे वृत्तवशेन पादव्यवस्था&nbsp;। ननु च ‘अग्निमीळे’ इत्यपि समस्ताया ऋच एवार्थवत्त्वान्नैव
            प्रतिपादमर्थः पर्यवस्यतीति न वाच्यम् ‘अर्थवशेन पादव्यवस्था’ इति&nbsp;।
         </p>
         
         <p xmlns="">कथं न वाच्यम् ‘अग्निमीळे पुरोहितम्’ इति तावत्प्रत्यक्षं समाप्तोऽर्थो दृश्यते&nbsp;। परयोः
            पादयोरसमाप्त इति चेन्न&nbsp;। आख्यातानुषङ्गेण समाप्तेः सिद्धत्वात्&nbsp;। तस्मात्साधूक्तमिहार्थवशेनेति&nbsp;।
            एतस्य तु प्रदर्शनार्थत्वान्न वृत्तवशव्यावृत्तिरित्यनिषिद्धमृक्त्वम्&nbsp;॥ ३५&nbsp;॥
         </p>
          
         <span xmlns="" class="trailer">(इति ऋग्लक्षणाधिकरण्&nbsp;॥ १०&nbsp;॥)</span>
          
         
         <span xmlns="" class="pageinfo">[440]</span>
         
         
         <p xmlns="">तेषामित्यनुवर्तते&nbsp;। अत्रापि स एवाभियुक्तोपदेशोपन्यासः&nbsp;। प्राथम्यात्, <b>यथाऽम्लं दधीति</b>&nbsp;। पूर्वत्रैव वाच्यं सदनादरादिहोदाहृतम्&nbsp;। अथ वा यथाऽनेकधर्मसमाहारे सति दधिगुडवो रसविशेषमात्रमम्लमधुरशब्दावुपाददाते&nbsp;।
            तथा सामशब्दो गीतिमात्रमित्यत्रोदाहरणम्&nbsp;।
         </p><span xmlns="" class="pageinfo">[441]</span>
         
         <p xmlns="">ननु च प्रत्यक्षगम्यत्वाद्रसविशेषस्याभियुक्तोपदेशोऽनुवादत्वान्नैव प्रमाणम्&nbsp;।</p>
         
         <p xmlns="">नैष दोषः&nbsp;। प्रत्यक्षमेवात्र इतिकरणावच्छिन्नं निदर्शनम्&nbsp;। एतदुक्तं भवति&nbsp;। यथाऽम्लं
            दधि मधुरो गुड इत्येतद्विज्ञानं प्रमाणमेवमभियुक्तोपदेश इति&nbsp;। गीतेर्विंशेषणत्वात्पूर्वतरप्रत्यायने
            सत्याकृतिवदभिधेयत्वं निर्णेतव्यम्&nbsp;। आह च—
         </p>
         
         <div xmlns="" class="lg">
            <span class="line">एकखण्डेन शब्देन विशिष्टो यत्र गम्यते&nbsp;।</span>
            <span class="line">विशेषणस्य वाच्यत्वं तत्र सर्वत्र जायते&nbsp;॥ ३६&nbsp;॥</span>
            
         </div>
          
         <span xmlns="" class="trailer">(इति सामलक्षणाधिकरणम्&nbsp;॥ ११&nbsp;॥)</span>
          
         
         
         <span xmlns="" class="pageinfo">[441]</span>
         
         
         <p xmlns="">शेषे ब्राह्मणशब्द इतिवत्समस्तं व्याख्येयम्&nbsp;॥ ३७&nbsp;॥</p>
          
         <span xmlns="" class="trailer">(इति यजुर्लक्षणाधिकरणम्&nbsp;॥ १२&nbsp;॥)</span>
          
         
         <span xmlns="" class="pageinfo">[441]</span>
         
         
         <p xmlns="">शेषे यजुःशब्द इत्येतव्द्यावर्तनार्थो वाशब्दः&nbsp;। चतुर्थं मन्त्रजातं निगदः स्यात्&nbsp;। धर्मान्यत्वात्&nbsp;।
            यदि तावत् ‘उच्चैर्निगदेन’ इति विधिस्ततो यजुर्धर्मबाधो मा भूदित्यर्थान्तरत्वम्&nbsp;। अथानुवादः
            स नैव प्राप्नोति व्यतिरेकेण विनेति भेदः<a id="N226" href="#n226"><sup>226</sup></a>&nbsp;॥ ३८&nbsp;॥ ३९&nbsp;॥
         </p>
          
         <span xmlns="" class="pageinfo">[442]</span>
         
         
         <p xmlns="">‘अहे बुध्निय मन्त्रं मे गोपाय’ इति त्रिष्वेव मन्त्रत्वस्योपसंहारात्&nbsp;। वेदे च मन्त्रसामानाधिकरण्येन
            निगशब्दप्रयोगाद्यजुष्ट‍वापरित्यागेनैव च धर्मविशेषव्यपदेशभेदसिद्धेः परिशेषसिद्धयजुर्लक्षणयोगाच्च
            यजूंष्येव निगदाः&nbsp;॥ ४०&nbsp;॥
         </p>
          
         
         
         <p xmlns="">न्यायप्राप्तोच्चैर्धर्मानुवादत्वज्ञानान्न विधानादिति व्याख्यातम्&nbsp;। यं त्वेतेऽर्थं
            वदन्ति तमुपांशुत्वेन शक्‍नुयुर्वक्तुमिति वचनादित्युच्यते&nbsp;॥ ४१&nbsp;॥
         </p>
          
         
         
         <p xmlns="">अस्ति च ‘अग्नीदग्नीन्विहर’ इत्यादिवचनेनार्थोऽन्यथाऽनुष्ठानानुपपत्तेरिति धर्मविशेषप्राप्तिः&nbsp;।
            तथा च निगदशब्दावयवव्युत्पत्तिसिद्धिः&nbsp;। वाचनिकमपि चौपांशुत्वमनुपकारत्वेनानङ्गत्वान्निगदव्यतिरिक्तयजुर्विषयं
            विज्ञायते&nbsp;॥ ४२&nbsp;॥
         </p>
          
         
         
         <p xmlns="">ब्राह्मणपरिव्राजकवद्ग‍ुणेन व्यपदेशभेदः&nbsp;॥ ४३&nbsp;॥</p>
          
         <span xmlns="" class="pageinfo">[443]</span>
         
         
         <p xmlns="">अतिप्रसङ्गद्वारेण गुणस्य व्यपदेशनिमित्ततां व्यभिचारयति&nbsp;॥ ४४&nbsp;॥</p>
         
         
         <p xmlns="">न तावदतिप्रसङ्गोऽस्ति निगदं निन्दित्वा ऋचो विधानात्&nbsp;। न हि तमेव निन्दित्वा तस्यैव
            विधिरवकल्पते&nbsp;। न च व्यभिचारित्वम्&nbsp;। गदतिवशेन यजुष्ट‍वे सति धर्मविशेषस्य व्यपदेशभेदनिमित्तत्वात्&nbsp;॥
            ४५&nbsp;॥
         </p>
          
         <span xmlns="" class="trailer">(इति निगदाधिकरणम्&nbsp;॥ १३&nbsp;॥)</span>
          
         
         <span xmlns="" class="pageinfo">[443]</span>
         
         
         <p xmlns="">केचिदेतत्सूत्रं वाक्यलक्षणपरत्वेन व्याचक्षते&nbsp;। तत्रापि किल लौकिकवैदिकवाक्यलक्षणसंभवे
            हेतुप्रसिद्धिवशेन लौकिकानामेवैतल्लक्षणम्&nbsp;। कुतः—
         </p>
         
         <div xmlns="" class="lg">
            <span class="line">अन्यतोऽवगतेऽर्थे हि लोके वाक्यं प्रवर्तते&nbsp;।</span>
            <span class="line">तत्रैकार्थत्वविज्ञानात्सुखबोधैकवाक्यता&nbsp;॥</span>
            
         </div>
         
         <p xmlns="">लौकिकानां हि वाक्यानां प्रमाणान्तरेणार्थस्तदेकत्वं चावधार्यते&nbsp;। तत्र प्रसिद्धेन हेतुना
            शक्यमेकवाक्यत्वमवगन्तुम्&nbsp;। वैदिकानां पुनरनन्यप्रमाणगम्यत्वात्प्राग्वाक्यात्तदेकत्वाज्ञानादज्ञातेऽर्थे
            तदेकत्वसिद्धिर्नास्तीत्येतल्लक्षणानुपपत्तेरर्थापत्त्या विपरीतं लक्षणं द्रष्टव्यम्&nbsp;।
         </p>
         
         <p xmlns="">वाक्यैकत्वादर्थैकत्वमिति&nbsp;। यथैव हि धर्मिणा वाक्येन धर्म्यन्तरमर्थः प्रतिपाद्यते तथैकवाक्यधर्मेणैकत्वेनार्थैकत्वम्&nbsp;।
            आह च—
         </p>
         
         <div xmlns="" class="lg">
            <span class="line">नित्यवाक्याधिगम्यत्वाद्यथावाक्यं प्रवर्तते&nbsp;।</span>
            <span class="line">वेदार्थस्तदसिद्धेस्तु न वाक्यस्यार्थवश्यता&nbsp;॥</span>
            
         </div>
         
         <p xmlns="">अत्राभिधीयते&nbsp;। वेदव्याख्यानप्रवृत्तस्य जैमिनेः कः प्रसङ्गो लौकिकवाक्यलक्षणाभिधाने&nbsp;।
            वैदिकवाक्यलक्षणस्यापि भेदलक्षणे<a id="N227" href="#n227"><sup>227</sup></a> कः प्रस्तावः&nbsp;। किमर्थं <a id="N228" href="#n228"><sup>228</sup></a>प्रमाणलक्षण एव नोक्तम्&nbsp;। एकशब्दश्च न वक्तव्यः, अर्थैकत्वाद्वाक्यमित्येतावतैव सिद्धत्वात्&nbsp;।
            कथं च <span class="pageinfo">[444]</span>
            मन्त्राधिकारे तदसंबद्धोऽर्थोऽभिधीयते&nbsp;। भाष्यकृतश्च <b>प्रश्लिष्टपठितेषु यजुःष्वित्युप</b>न्यासः प्रमाणवानपि विना कारणेनातिक्रान्तः&nbsp;। किं च—
         </p>
         
         <div xmlns="" class="lg">
            <span class="line">यजुर्भेदं च मुक्त्वैतद्वाक्यैकत्वस्य लक्षणम्&nbsp;।</span>
            <span class="line">मन्त्रब्राह्मणलोकेषु वक्तव्यं क्वोपयुज्यते&nbsp;॥</span>
            
         </div>
         
         <p xmlns="">ऋक्सामयोस्तावत्परिमाणं प्रयोगसमर्थं प्रसिद्धमिति न कश्चिद्वाक्यलक्षणादेकवाक्यतालक्षणाद्वोपकारो
            भवति&nbsp;।
         </p>
         
         <p xmlns="">तथा ब्राह्मणेऽग्निहोत्रादिवाक्यैः साध्यसाधनेतिकर्तव्यतावत्यां भावनायां नियुक्तेषु
            पुरुषेष्वेकानेकवाक्यज्ञानं क्वोपयुज्यते&nbsp;। नन्वयमुपयोग एकवाक्यतालक्षणज्ञो वाक्यभेदं
            परिहरिष्यति&nbsp;। नायमुपयोगः&nbsp;। कुतः—
         </p>
         
         <div xmlns="" class="lg">
            <span class="line">वाक्यभेदो ह्यसामर्थ्यं शब्दावृत्त्यादि दोषतः&nbsp;।</span>
            <span class="line">एकनानात्वविज्ञाननिरपेक्षोऽवधार्यते&nbsp;॥</span>
            
         </div>
         
         <p xmlns="">पदतदेकदेशतत्समूहावृत्तिप्रसङ्गात्मकस्तद्विभागलक्षणो वा वाक्यैकत्वनानात्वज्ञाननिरपेक्षैरेव
            दोषत्वेनावधार्यते&nbsp;। विभागलक्षणे गम्यमानसंबन्धपरित्यागोऽनेकादृष्टकल्पना च दोषः&nbsp;। इतरत्राऽऽवृत्तेरवेदत्वादप्रामाण्यमिति
            नैकवाक्यलक्षणेनार्थः&nbsp;। पौरुषेयवाक्ये तु लक्षणनिरपेक्षस्य लोकस्य व्यवहारसिद्धेरत्यन्तानौपयिकत्वम्&nbsp;।
         </p>
         
         <p xmlns="">यदि चार्थैकत्वेन वाक्यैकत्वमवधार्यते वाक्यस्यार्थप्रत्यायनार्थत्वात्तत्स्वरूपैकत्वज्ञानोत्तरकालभाविना
            किं वाक्यैकत्वज्ञानेन&nbsp;। वक्तॄणां च परप्रत्यायनार्थो वाक्यप्रयोग इति नाऽऽत्मार्थं लक्षणज्ञानापेक्षा&nbsp;।
            श्रोतॄणां पुनरत्यन्तानवगतेऽर्थे प्रवर्तमानं पुरुषवाक्यमपि न वेदवाक्याद्भिद्यते&nbsp;। अवगतार्थं
            त्वनुवादत्वादनादृत्यमेवेति नैकानेकज्ञानमपेक्ष्यते&nbsp;।
         </p>
         
         <p xmlns="">किमर्थं न वैदिकानां लक्षणं नोक्तम्&nbsp;। यदि त्वर्थापत्त्योक्तमेवेति&nbsp;। तन्न&nbsp;। श्रुत्या
            तल्लक्षणमभिधायार्थापत्त्या लौकिकवाक्यसिद्धिराश्रयितव्या&nbsp;। न चार्थापत्तिः संभवति&nbsp;।
            न ह्येतल्लौकिकवाक्यलक्षणज्ञानमीदृशेन वैदिकवाक्यलक्षणज्ञानेन विना नोपपद्यते&nbsp;।
         </p>
         
         <p xmlns="">न चैतस्यापि वाक्यलक्षणता सिद्धा, वाक्यैकत्ववशेनार्थैकत्वलक्षणार्थापत्त्युपन्यासात्&nbsp;।
            अपि च कदाचिद्वैदिकवाक्यानामप्येतल्लक्षणम्&nbsp;। अत्यन्तविप्रकृष्टं वा किंचिद्भवेदित्याशङि‍कतत्वान्न
            नियोगतोऽर्थापत्तिः&nbsp;। न च परिसंख्या, सामान्यविशेषभेदानुपादानात्&nbsp;।
         </p>
         
         <p xmlns="">यहि हि सामान्येनेदं लक्षणं क्वचिदभिधाय पुनः केवलपौरुषेयसंबद्धमुच्येत ततः परिसंख्यावशेन
            वैदिकानामिदं तावन्न भवतीत्येतावन्मात्रं गम्येत&nbsp;। न तु लक्षणविशेषोऽनेकोपप्लवात्&nbsp;। एवमपि
            हि विपर्ययकल्पनं संभवति, अर्थानेकत्वादेकं वाक्यं निराकाङ‍क्षं चेद्विभागे स्यादिति&nbsp;।
         </p><span xmlns="" class="pageinfo">[445]</span>
         
         <p xmlns="">अथ वाऽर्थैकत्वान्नानावाक्यत्वमिति&nbsp;। तस्मादकल्पनेयम्&nbsp;। किं च—</p>
         
         <div xmlns="" class="lg">
            <span class="line">कथं चार्थानपेक्षत्वे वाक्यैकत्वं प्रसिध्यति&nbsp;।</span>
            <span class="line">न हि वर्णस्वरूपेण ज्ञातेनैतन्निरूप्यते&nbsp;॥</span>
            
         </div>
         
         <p xmlns="">वाक्यैकत्वाच्चार्थैकत्वेऽवधार्यमाणेऽवश्यमर्थनिरपेक्षं वाक्यैकत्वमवगन्तव्यम्&nbsp;। न च
            तस्यावधित्वेन किंचित्पश्यामो वर्णशतं वर्णसहस्त्रं वा&nbsp;। तथा हि—
         </p>
         
         <div xmlns="" class="lg">
            <span class="line">अज्ञातार्थेषु वर्णेषु बहुवाक्यैकवर्तिषु&nbsp;।</span>
            <span class="line">न कदाचिन्मतिर्दृष्टा वाक्येयत्त्वावधारणे&nbsp;॥</span>
            
         </div>
         
         <div xmlns="" class="lg">
            <span class="line">तस्मात्पदेषु यावत्सु श्रूयमाणेषु दृश्यते&nbsp;।</span>
            <span class="line">विस्पष्टमैक्यमर्थस्य तावतामेकवाक्यता&nbsp;॥</span>
            
         </div>
         
         <p xmlns="">लोकमन्त्रब्राह्मणेष्वव्यभिचार्येतदेव वाक्यलक्षणमिति स्थितम्&nbsp;। यत्तु न प्राग्वाक्यादर्थतदेकत्वावधारणमस्तीति&nbsp;।
            अत्र ब्रूमः—
         </p>
         
         <div xmlns="" class="lg">
            <span class="line">पदार्थैः पदविज्ञातैर्वाक्यार्थः प्रतिपाद्यते&nbsp;।</span>
            <span class="line">लोकसिद्धैर्न तत्रास्ति वाक्यैकत्वनिमित्तता&nbsp;॥</span>
            
         </div>
         
         <p xmlns="">यदि हि वाक्यं पदवद्वाचकं भवेत्ततस्तदेकत्वानेकत्वानुवर्तिता वाक्यार्थस्याभ्युपगम्येत
            कदाचित्&nbsp;।
         </p>
         
         <p xmlns="">यदा तु पृथग्भूतैरेव पदैरितरेतरनिरपेक्षैः स्वेषु पदार्थेषूक्तेषु तत्संसर्गादेव पदव्यापारानपेक्षो
            वाक्यार्थप्रत्ययो भवति, तद्वशेन च तावन्ति पदान्येकं वाक्यमित्यवधार्यते, न तदा वाक्यतदेकत्वयोर्व्यापारं
            पश्यामः&nbsp;। तस्मादविरोधः&nbsp;।
         </p>
         
         <div xmlns="" class="lg">
            <span class="line">भावनैव च वाक्यार्थः स्वकारकविशेषिता&nbsp;।</span>
            <span class="line">तस्याश्च ज्ञायते नित्यं भेदः शब्दान्तरादिभिः&nbsp;॥</span>
            
         </div>
         
         <p xmlns="">यस्मिन्पदसमूहे शब्दान्तरादिभिर्न भावनान्तरं प्रतिपाद्यते तस्यैकवाक्यत्वं भावनान्तरापेक्षया
            तु नानात्वम्&nbsp;। तच्चैतदुभयमप्यन्यत एव ज्ञायत इत्यनिमित्तं वाक्यैकत्वमर्थैकत्वस्य&nbsp;।
            तस्माद्यथाभाष्यमेव व्याख्यातव्यम्&nbsp;।
         </p>
         
         <p xmlns="">भेदलक्षणे मन्त्रप्रस्तावे च तद्भेदस्तावदृग्‌यजुःसामात्मकोऽभिहितः&nbsp;। तदवान्तरभेदाकाङ्क्षायामृक्‌सामानामध्येतृसिद्धे
            भेदे लक्षणं न क्रियते&nbsp;। यजुषां तु प्रश्लिष्टपठितत्वान्न लक्षणाद्विना भेदज्ञानमित्यारम्यते&nbsp;।
         </p>
         
         <p xmlns="">ननु भिन्नप्रतीकविनियोगात्तद्भेदः सेत्‌स्यतीति&nbsp;। न तावत्सर्वेषामेव ब्राह्मणे विनियोगोऽस्ति&nbsp;।
            न च ‘उत्तरादिः पूर्वान्तलक्षणम्’ इत्येतद्वेदवचनम्&nbsp;। न्यायेन तु सूत्रकारैरेवाऽऽत्मीयब्राह्मणविनियोगेष्वेतदुक्तमिति
            न्यायस्य लक्षणमुच्यते&nbsp;।
         </p>
         <span xmlns="" class="pageinfo">[446]</span>
         
         <p xmlns="">तत्रावयवव्युत्पत्तिबलेनाऽऽह—<b>यावतेज्यत</b> इति&nbsp;। सर्वमन्त्राणामनेन यजेतेति हि प्रथमं प्रकरणाम्नानानुमितवाक्यविनियोगो भवति&nbsp;।
            ततः साक्षाद्यागसंबन्धासंभवात्तदुपकारिप्रकाशनेन तैरिष्टं भवतीति कल्प्यते&nbsp;। तेनोच्यते—
         </p>
         
         <div xmlns="" class="lg">
            <span class="line">यावता पदसंघेन स्मार्यते यागसाधनम्&nbsp;।</span>
            <span class="line">तावद्यजुश्च वाक्यं च वक्तव्यत्वान्निरूप्यते&nbsp;॥</span>
            
         </div>
         
         <p xmlns="">वचनार्हं हि वाक्यं कार्ये समर्थं च तदर्हं भवति न न्यूनमधिकं वा, तावतैव चेज्यते&nbsp;। तत्तु
            कीदृशमित्येकार्थं साकाङ्क्षावयवं चेति लक्षणम्&nbsp;। ईदृशं चेदेकं यजुर्यत्ततोऽधिकं तद्वाक्यान्तरं
            यजुरन्तरं चेत्युक्तं भवति&nbsp;।
         </p>
         
         <p xmlns="">एवं सर्वत्र पुरस्तात्परस्ताद्वैकार्थत्वसमर्थपदपरिग्रहणादसमर्थपदविमोकेन च भिन्नानि
            यजूंषि कल्प्यन्ते&nbsp;। तेनैकवाक्यलक्षणोक्तौ चार्थाद्यजुर्भेदवाक्यभेदलक्षणयोः सिद्धिरिति,
            <b>एतस्माच्‍चेत्कारणादित्याह</b>&nbsp;। <b>किमुदाहरणमिति</b>&nbsp;। अभिधेयवाचिनमर्थशब्दं गृहीत्वा लक्षणद्वयसमावेशासंभावनया पृच्छति&nbsp;। तथा हि—
         </p>
         
         <div xmlns="" class="lg">
            <span class="line">एकार्थत्वं पदस्य स्यात्साकाङ्क्षावयवं न तत्&nbsp;।</span>
            <span class="line">साकाङ्क्षावयवः संघस्तस्यैकोऽर्थो न विद्यते&nbsp;॥</span>
            
         </div>
         
         <p xmlns="">पदस्य ह्याकृतिर्नामैकोऽर्थो भवेन्न तु तदवयवानां वर्णानां प्रकृतिप्रत्यययोर्वा विभागे
            साकाङ्क्षत्वम्, अर्थप्रत्यायनशक्त्यभावात्, समूहावयवास्तु पदावि विभागे परस्परमाकाङ‍क्षन्ति,
            न त्वेषामेकार्थत्वं, प्रतिपदमर्थभेदात्, समूहस्य च पृथगर्थान्तराप्रसिद्धेः&nbsp;। अतो लक्ष्याभावादलक्षणमेतदिति&nbsp;।
         </p>
         
         <p xmlns="">प्रयोजनवाच्यभिप्रायेण <b>देवस्य त्वेत्यु</b>दाहृतम्&nbsp;। <b>नन्वि</b>ति परः स्वाभिप्रायं प्रकटयति&nbsp;। यदा पदार्थव्यतिरिक्तः कश्चिदेको निर्भागो वाक्यार्थो
            नास्ति तदा तत्तत्पदार्थ<span class="pageinfo">[447]</span>
            धर्मावेव सामीप्यवशात्तेषां गम्यमानौ भेदसंसर्गौ स्याताम्&nbsp;। अत आह—<b>तथाऽप्येकार्थता न स्यात्</b>&nbsp;। कथम्—
         </p>
         
         <div xmlns="" class="lg">
            <span class="line">भेदो नाम पदार्थानां व्यवच्छेदः परस्परम्&nbsp;।</span>
            <span class="line">स च प्रतिपदार्थत्वान्नैकत्वं प्रतिपद्यते&nbsp;॥</span>
            
         </div>
         
         <p xmlns="">व्यक्तिपदार्थपक्षे सर्वव्यक्तीनां गवादिपदेनैवोपात्तत्वाद्विषयशब्दैः शुक्लादिभिः कृष्णादिव्यवच्छेदमात्रं
            वक्तव्यम्&nbsp;। तत्संसर्गः पदार्थान्तर्गतत्वान्न वाक्यार्थो भवतीति तदुपसर्जनस्तेषां भेदो
            गृह्यते&nbsp;।
         </p>
         
         <p xmlns="">स च यथा शुक्लशब्देन गोशब्दस्य कृष्णादिभ्यो भिद्यमानत्वाद्भवति, एवं शुक्ल शब्दस्यापि
            गोशब्देनाश्वादिभ्यो निवर्तितस्य भवति, व्यवच्छेद्यनानात्वाच्च नास्त्येकत्वे प्रमाणम्&nbsp;।
            भेदसामान्यग्रहणे वा सर्ववाक्यार्थैकत्वप्रसङ्गः&nbsp;। यदा तु भेदवन्तः पदार्था एव वाक्यार्थस्तदा
            सिद्धमेव नानात्वम्&nbsp;। तथा—
         </p>
         
         <div xmlns="" class="lg">
            <span class="line">संसर्गोऽपि पदार्थानामन्योन्येनानुरञ्जनम्&nbsp;।</span>
            <span class="line">एकैकत्र तदप्यस्तीत्येकत्वं न प्रतीयते&nbsp;॥</span>
            
         </div>
         
         <p xmlns="">आकृतिपदार्थपक्षे शुक्लत्वगोत्वयोः स्वरूपेणाभिहितयोः संनिधानादितरेतरानुरञ्जनमर्थसिद्धभेदं
            वाक्यार्थः&nbsp;। स च गोत्वे शुक्लत्वसंसर्गः शुक्लत्वे वा गोत्वसंसर्गः सामस्त्येनैकैकव्यक्त्युपसंहारादुपलभ्यत
            इति नाना&nbsp;।
         </p>
         
         <p xmlns="">यद्यपि च कथंचिद्‌द्विपदे स एवोभयत्रापि संसर्ग इत्येकत्वं गम्येत, तथाऽपि बहुपदे येन
            येन प्रदेशेन पदद्वयं संसृज्यते तेन तेन संसर्गरूपेणोपलब्धेरनेकत्वम्&nbsp;। किं च—
         </p>
         
         <div xmlns="" class="lg">
            <span class="line">स्वप्राधान्यात्पदार्थानां धर्मावेतावुभावपि&nbsp;।</span>
            <span class="line">धर्मिभेदेन भिद्येते न ह्येकत्वमुपाश्रितम्&nbsp;॥</span>
            
         </div>
         
         <p xmlns="">यावद्धि प्रयोजनैकत्वं नाऽऽश्रीयते तावत्स्वतन्त्राः पदार्था नैकतामापादयितुं शक्यन्त
            इति पृथगेव भेदसंसर्गावनुभवन्ति&nbsp;। तस्मादपि नाना&nbsp;। यद्यपि चास्माकमाकृतिपदार्थकत्वान्नैव
            भेदो वाक्यार्थत्वेनाभिप्रेतस्तथाऽपि पूर्वपक्षवादिना विकल्पमात्रेणोपन्यस्तः&nbsp;। सिद्धान्ताभिप्रायविवरणं
            प्रयोजनवाचित्वादर्थशब्दस्योपपन्नम्&nbsp;।
         </p>
         
         <p xmlns="">एवं सत्येक एव कश्चित्पदार्थः प्रधानभूतस्तद्विशेषणत्वेनेतरोपादानमिति सर्वेषां च <span class="pageinfo">[448]</span>तद्भेदात्तत्संसर्गाच्चैको भेदः संसर्गो वेत्यपि शक्यं वदितुम्&nbsp;। तस्मात्कर्मसमवायित्वेन
            दृष्टार्थत्वादशेषसवित्रादिपदार्थविशिष्टनिर्वापप्रकाशनं समस्तस्य पदसमूहस्यैकं प्रयोजनमिति
            सिद्धमुदाहरणम्&nbsp;। परस्तु निर्वापप्राधान्यमज्ञात्वा पृच्छति—<b>नन्वत्र देवस्येति</b>&nbsp;। सिद्धान्तवाद्याह—<b>यदि निर्वपामीत्यनुषङ्ग</b>स्तत एवं, स चानुषङ्गस्तद्ग‍ुणभावेन भवेत्, न चास्य गुणभावः प्रयोजनवत्त्वात्&nbsp;। सवित्रादीनां
            चाकर्मसमवायादित्येकार्थत्वम्&nbsp;।
         </p>
         
         <p xmlns=""><b>अथ किमर्थमुभयं सूत्रितामिति</b>&nbsp;। येषां संहतानामेकप्रयोजनत्वं तेषां तदशक्तेर्व्यस्तानामेकान्तेनैव साकाङ‍क्षत्वं भवतीत्यवाच्यं
            तत्&nbsp;। अथ वा विभज्यमानसाकाङ‍क्षत्वं संहतैकप्रयोजनत्वेन विना न भवति प्रत्येककार्येषु
            निरपेक्षप्रवृत्तिसिद्धेः&nbsp;। अतः साकाङ‍क्षविभागेनैवेतराक्षेपात्तन्मात्रमेवाभिधातव्यमिति&nbsp;।
         </p>
         
         <p xmlns="">प्रत्युदाहरणे दर्शयति—उच्यत इति&nbsp;। पुरोडाश विभागप्रकाशनमेकं प्रयोजनं निरपेक्षाणां दृष्टम्&nbsp;।
            निर्वापे दत्तोत्तराऽपि विभागनानात्वपरिचोदना संहत्य विशेषणानुपादानात्पुनः पुनः प्रयुक्तस्यानुषङ्गदोषाभावादुपन्यस्यते&nbsp;।
            तत्रोत्तरं न तावन्निरपेक्षसाधनभेदादपि क्रियानानात्वमिति वक्ष्या२मः&nbsp;। साधनप्राधान्यं
            तु प्रत्युक्तमेव&nbsp;। एतत्कृतो <span class="pageinfo">[449]</span>विशेषः कर्मानङ्गत्वादनादरणीय इति सामान्यप्रकाशनादेकार्थत्वम्&nbsp;। ‘तस्मिन्सीद’ इत्यस्य
            पूर्वापेक्षित्वे सत्यपि प्रयोजनभेदाद्वाक्यान्तरत्वम्&nbsp;। तस्मात्संहतयोरेव लक्षणत्वम्&nbsp;॥
            ४६&nbsp;॥
         </p>
          
         <span xmlns="" class="trailer">(इति यजुःपरिमाणाधिकरणम्&nbsp;॥ १४&nbsp;॥)</span>
          
         
         <span xmlns="" class="pageinfo">[449]</span>
         
         
         <p xmlns="">येषामदृश्यमानकर्मसमवेतार्थत्वेन लैङ्गिकविनियोगाभावेन वचनाद्विनियोगस्तेषां प्राग्दृष्टार्थमन्त्रावधेरेकमन्त्रत्वं
            युक्तम्&nbsp;। तथा हि—
         </p>
         
         <div xmlns="" class="lg">
            <span class="line">कल्प्यस्तेषामदृष्टोऽर्थः स चाल्पः स्यात्प्रमाणवान्&nbsp;।</span>
            <span class="line">कल्पिते च तदेकत्वे साकाङ्क्षाः स्युर्वियोजिताः&nbsp;॥</span>
            
         </div>
         
         <p xmlns="">यदा हि बह्‌वदृष्टकल्पना निष्प्रमाणिकेत्येकमदृष्टं सर्वेभ्यः कल्पितं भवति तदा प्रत्येकं
            तत्साधनशक्त्यभावाद्विभज्यमानसाकाङ्क्षत्वमप्यस्तीत्येकवाक्यता&nbsp;। कथं पुनरस्मिन्पक्षे
            प्रतीकभेदेन विनियोगः “इषें त्वेति शाखां छिनत्ति” “ऊर्जे त्वेत्यनुमार्ष्टि” इत्येवमादिः&nbsp;।
            कथं च ‘क्लप्तीर्वाचयति’ इति बहुत्वनिर्देशः&nbsp;। तदुच्यते—
         </p>
         
         <div xmlns="" class="lg">
            <span class="line">एकोऽपि बहुभिर्मन्त्रः प्रतीकैर्विनियुज्यते&nbsp;।</span>
            <span class="line">पुनः पुनः प्रयोगाच्च क्लृप्तीरित्यभिधीयते&nbsp;॥</span>
            
         </div>
         
         <p xmlns="">आदिमध्यावसानग्रहणेनैकोऽपि मन्त्रस्तत्र तत्र विनियुज्यमानोऽपि न पीड्यते&nbsp;।  <span class="pageinfo">[450]</span>यावद्विनियोगं हि सकल आवर्तिष्यते खण्डस्याप्रयोजनत्वात्&nbsp;। कल्पतां कल्पतामिति च पुनः
            पुनः प्रयोगादेकवाक्यत्वेऽपि बहुवचनाविरोधः&nbsp;। उच्यते&nbsp;। नैतदेवम्&nbsp;।
         </p>
         
         <div xmlns="" class="lg">
            <span class="line">रूपादुत्तरकाले हि विनियोगप्रयोजने&nbsp;।</span>
            <span class="line">तस्मात्प्रागेव तत्‌क्लृप्तेर्भेदाभेदपरीक्षणम्&nbsp;॥</span>
            
         </div>
         
         <p xmlns="">तिष्ठतु तावत्प्रयोजनकल्पनं विनियोगवाक्यं वा&nbsp;। न हि तदुत्तरकालं स्वरूपनिरूपणं युक्तम्&nbsp;।
            अज्ञातरूपस्य विनियोगाशक्तेरविनियुक्तस्य च प्रयोजनकल्पनानुपपत्तेः&nbsp;। तत्तन्निरपेक्षं
            तु रूपं पाठादेवावधार्यते&nbsp;। तत्कालावधृतभेदाभेदानुवर्तित्वं तु प्रयोजनविनियोगयोः&nbsp;। प्रमाणवच्‍चानेकमपि
            कल्पनीयमित्युक्तम्&nbsp;। रूपोपलब्धिवेलायां चेषेत्वादिना न परस्परसाकाङ्क्षत्वमेकप्रयोजनत्वं
            चोपलक्ष्यते&nbsp;। ततश्च निष्प्रतिद्वंद्वेऽवधारिते भेदे पश्चान्न किंचिदेकत्वापादने कारणं
            संभवति&nbsp;। न च प्रागनुपलब्धं साकाङ्क्षत्वं कल्पयितुं शक्यम्&nbsp;। तेन च विना यद्यप्येकप्रयोजनत्वं
            भवेत्तथाऽप्येकाङ्गवैकल्यादेकवाक्यत्वाभावः, किमुत यदा रूपभेदाद्विनियोगभेदस्तद्भेदाच्‍चादृष्टार्थत्वेऽपि
            प्रयोजनभेदः&nbsp;। त्वत्पक्षेऽपि चावश्यं यावद्विनियोगं तेन तेन भवितव्यम्&nbsp;। इयांस्तु विशेषः&nbsp;।
            तव समस्तान्मन्त्रान्मम व्यस्तेभ्यः&nbsp;। न चैषामदृष्टार्थत्वं, ब्राह्मणोपदिष्टदृष्टार्थसाधनत्वात्&nbsp;।
            तद्बलेन चैषां यावता विना चोदितकरणसामर्थ्यं नास्ति तावदनाम्नातमपि कल्पनीयं च्छिनद्मीत्यादि&nbsp;।
            यद्वा यथैव "रथघोषेण माहेन्द्रस्य स्तोत्रमुपाकरोति" इति वचनादवाचकः स्यापि विनियोगमात्रानुसंघानेन
            स्तोत्राभिमुख्यचिह्‌नत्वं भवति, एवमिषेत्वादीनां छेदनादिस्मरणहेतुत्वम्&nbsp;। उभयमपि चैतत्प्रमाणवदिति
            सूत्रकारैः कैश्चित्कथं चिदाश्रितम्&nbsp;। सर्वथाऽत्रैवमध्यवसातव्यम्&nbsp;। विकलवाक्यप्रयोगासंभवादवाचकप्रयोगानुपपत्तेश्चाध्याहारः&nbsp;।
            अथ वा यथाम्‍नातविनियोगानुसारात्तादृशेनैव स्मर्तुं संस्काराधाने यतितव्यम्&nbsp;। तत्रानुष्ठात्रभिप्रायाधीनोऽन्यतरपरिग्रह
            इति दृष्टप्रयोजनभेदादपि सिद्धो वाक्यभेदः&nbsp;। किं च—
         </p>
         
         <div xmlns="" class="lg">
            <span class="line">अन्योन्यनिरपेक्षाणां कार्यान्यत्वे नियोगतः&nbsp;।</span>
            <span class="line">प्रत्येकं यागहेतुत्वाद्यजुष्ट‍व्वमवकल्पते&nbsp;॥</span>
            
         </div>
         
         <p xmlns="">तथा ‘आयुर्यज्ञेन कल्पताम्’ इत्येवमादीनां निराकाङ्क्षभिन्नरूपोपलब्धेर्नैकत्वा<span class="pageinfo">[451]</span>पत्तिः सत्यप्येकार्यत्वे&nbsp;। न च तदस्ति&nbsp;। आयुःकल्पनादीनां भिन्नत्वात्&nbsp;। निर्वापवदभेद
            इति चेन्न&nbsp;। क्लृप्तीरिति मन्त्रबहुत्वचोदनायाः प्रत्यक्षत्वात्&nbsp;। इह तावदर्थानामकर्माङ्गापवादविवक्षायां
            सत्यां मन्त्रोच्‍चारणमात्रं प्रयोजनम्&nbsp;। तत्र च बव्ह्यः क्लृप्तयः श्रूयन्ते&nbsp;। तद्भेदश्चार्थभेदमन्तरेण
            न भवतीत्यक्षरोपसर्जनभूतोऽर्थो नानात्वेनाऽऽश्रीयते&nbsp;। क्लृप्तिविशेषवचनं च दृष्टार्थमिति
            मन्त्रबहुत्वापादनार्थत्वात्&nbsp;। <b>यथा विभाग</b> इति&nbsp;। सकृच्छ्रुतनिर्वापवैलक्षण्यात्‌क्लप्तीनाम्&nbsp;। पुनः पुनरुच्चारितशब्दोऽपि यथा विभागः
            साधनभेदे सत्यपि न भिद्यते, तथा क्लृप्तिभेदोऽपि न भविष्यतीति मन्यते&nbsp;। <b>नैतदेव</b>मित्युत्तरम्&nbsp;। इह सामान्यविवक्षानुपयोगात्&nbsp;। अथ वा सिद्धान्तवाद्येव <b>यथा विभागे नैतदेवमिति</b>
            स्वयमेवैकवाक्यभूतमुत्तरं ददाति&nbsp;। ननु च विभागवाक्यानामपि भेदोऽस्त्येवेति नोपन्यसनीयम्&nbsp;।
            एवं तर्हि नैवेदं प्रभेदप्रतिपत्त्यर्थं, किं तर्हि दृष्टान्तेन सहैकत्वापादनपरत्वात्तदीयविकल्पापादनायोपन्यस्यति&nbsp;।
            यथा विभागे तथाऽत्र विकल्पः कस्मान्न भवतीति&nbsp;। <b>नैतदेवमिति</b>&nbsp;। समानविषयत्वे हि विकल्पो भवति, न चेह सामान्यविवक्षा येन विभागवदैकार्थ्यं भवेत्&nbsp;।
            क्लृप्तिविशिष्टायुराद्याशासनपरत्वात्&nbsp;। विभागे हि साधनानामप्रयोजनत्वात्सामान्यभूतक्रियामात्रप्रकाशनपरत्वम्&nbsp;।
            इह पुनरायुरादीनामाशास्यत्वेन प्राधान्यात्तद्विशेषणत्वेन क्लृप्‍त्‍युपादानं न त्वायुरादिविशिष्टा
            सा प्रकाश्यते, निष्प्रयोजनत्वात्&nbsp;। अथापि क्रियाप्राधान्यं तथाऽपि तद्भेदपरत्वान्नानार्थत्वम्&nbsp;।
            भेदपरत्वे च पूर्वोक्तमेव दृष्टार्थत्वमुच्यते&nbsp;। अथ<a id="N229" href="#n229"><sup>229</sup></a> वा ‘क्लृप्तीर्वाचयति’ इति नैव मन्त्रपरः क्लृप्तिशब्दः, <span class="pageinfo">[452]</span>कथं तर्हि, क्रियाबहुत्वाभिधान एव, शब्दानामर्थतन्त्रत्वात्&nbsp;। अतश्च बहुत्वसंख्यया कर्मभेदाद्विशेषणकृतभेदाश्रयणाच्च
            मन्त्राणां तत्परत्वे चोदितार्थनिर्वृत्त्या दृष्टार्थत्वात्सिद्धा भिन्नार्थता&nbsp;। कथं
            पुनरस्मिन्पक्षे वाचयतीत्युच्यते, शब्दपदार्थको ह्ययं प्रयुज्यते&nbsp;। नैष दोषः&nbsp;। उभयत्र
            प्रयोगात्&nbsp;। यथैव हि शब्दं ब्रुवन्तं प्रयुञ्जानो वाचयतीत्युच्यते तथैव च यः शब्देनार्थं
            ब्रवीति तस्यापि प्रयोजको वाचयतीति&nbsp;। तस्मात्क्लृप्तिक्रियाशब्दैर्यजमानं वक्तुं प्रवृत्तमध्वर्युर्वाचयतीत्ययमर्थो
            विज्ञायते, तत्प्रकाशनेन च भिन्ना एव सन्तो मन्त्रा दृष्टार्था भवन्तीति वाक्यभेदः&nbsp;॥
            ४७&nbsp;॥
         </p>
          
         <span xmlns="" class="trailer">( इति वाक्यभेदाधिकरणम्&nbsp;॥ १५&nbsp;॥ )</span>
          
         
         <span xmlns="" class="pageinfo">[452]</span>
         
         
         <p xmlns="">ज्योतिष्टोमे <a id="N230" href="#n230"><sup>230</sup></a>तिसृणामप्युपसदामादावाग्नेंयी विहिता “अग्निमनीकं” इति&nbsp;। तत्र प्रथमायाः क्रमे “या ते
            अग्नेऽयाशया” इति निराकाङ‍क्षो मन्त्र आम्नायते&nbsp;। उत्तरयोस्तु, साकाङ‍क्षौ “या ते अग्ने
            रजाशया” “या ते अग्ने हराशया” इति&nbsp;। तत्र स्त्रीलिङ्गयच्छब्दनिर्देशस्य स्त्रीपदार्थेन
            केनचिद्विना परिपूर्णता नास्ति&nbsp;। न चापरिपूर्णेनव्यवहारोऽवकल्पते तत्र तदन्यथानुपपपत्त्याऽवश्यं
            परिपूरणसमर्थो वाक्यशेषः कल्पनीयः&nbsp;। कुतः&nbsp;।
         </p>
         
         <div xmlns="" class="lg">
            <span class="line">न्यूनवाक्यप्रयोगो हि वेदे नैव समाश्रितः&nbsp;।</span>
            <span class="line">कश्चित्क्‍वापि स्थितः शेषः सोऽन्वेष्टव्यः प्रयत्‍नतः&nbsp;॥</span>
            
         </div>
         
         <p xmlns="">न हि वैदिकवाक्यानां प्रत्यक्षमेवैकं प्रमाणं, तद्वदेव ह्यनुमानादीन्यपि प्रमाणानि&nbsp;।
            सर्वप्रमाणप्रत्यस्तमये च षष्ठेनाभावः परिच्छिद्यते&nbsp;। तदिह प्रत्यक्षानुपलब्धे वाक्यशेषे
            न तावत्येवोपरन्तव्यम्&nbsp;। यद्यनुमानादीन्यपि निवर्तिष्यन्ते तत एतावानेवायं मन्त्र इति
            कल्पयिष्यामः&nbsp;। अथ तु तैः कश्चिदवगम्यते ततस्तत्तत्सहितोऽयं मन्त्रः सकलः प्राक्तस्मादून
            इत्यध्यवस्यामः&nbsp;। तदिहार्थापत्त्या तावत्सामान्यतः कश्चिदस्ति शेष इत्यध्यवसेयम्&nbsp;। ततश्चाभावस्यानवसरादूनमिदं
            वाक्यं न प्रयोगार्हम्&nbsp;। तत्र विशेषाकाङ्क्षायां <span class="pageinfo">[453]</span>लौकिकः कल्पनीय उत वैदिक एव पूर्वमन्त्रस्थस्तनूर्वर्षिष्ठेत्यादिरनुषक्तव्य इति संशये
            लौकिक इत्याह&nbsp;। तथा हि—
         </p>
         
         <div xmlns="" class="lg">
            <span class="line">नान्यत्रोत्सहते गन्तुं वैदिकं सन्निबन्धनम्&nbsp;।</span>
            <span class="line">यथेष्टविनियोगं तु सर्वार्थं वस्तु लौकिकम्&nbsp;॥</span>
            
         </div>
         
         <p xmlns="">यथैवाऽऽहवनीयादयो वैदिकास्तन्निर्दिष्टकार्यव्यतिरेकेण न प्रवर्तन्ते तथैव वैदिकः शेषो
            यत्र वाक्ये समाम्नायेन विनियुक्तः स तन्निबद्धत्वान्नान्यत्र प्रयोगं क्षमते लौकिकः
            पुनरनिबद्धत्वात्सर्वार्थः सर्वाकाङ्क्षापूरणायापि नियुज्यमानो न विरुध्यते&nbsp;। तस्माल्लौकिकः&nbsp;।
            तत्र यदि वैदिकमपि रचितत्वाल्लघुतरप्रयोगं रचयितव्यादवैदिकाल्लौकिकात्मना मन्वानः प्रयुङ्क्ते
            न केन चिद्वार्यते&nbsp;। वैदिकत्वबुद्धिस्तु तत्र न कर्तव्या&nbsp;। तथा हि—
         </p>
         
         <div xmlns="" class="lg">
            <span class="line">तानेव वैदिकान्वर्णान् भारतादिनिवेशितान्&nbsp;।</span>
            <span class="line">स्वाध्यायनियमं हित्वा लोकबुध्या प्रयुञ्जते&nbsp;॥</span>
            
         </div>
         
         <p xmlns="">यदि त्वानन्तर्याविशेषाद्रजाशयेत्यनेनापि संबन्धोऽभ्युपगम्येत ततो यथानिवेशं प्रयोगात्पुरस्तादेवास्य
            प्रयोगः प्राप्नोति&nbsp;। तस्मादपि न वैदिकः शेष इति प्राप्ते&nbsp;। उच्यते—
         </p>
         
         <div xmlns="" class="lg">
            <span class="line">विमुक्तव्यापृतौ वेदे लौकिकावसरस्थितिः&nbsp;।</span>
            <span class="line">तद्‌व्यापारविमोकश्च सकलान्वेषणक्षये&nbsp;॥</span>
            
         </div>
         
         <p xmlns="">वैदिकस्य वाक्यस्य वैदिक एव शेषः पूरणक्षमो न लौकिकः&nbsp;। चोदनालक्षणधर्मनियमात्&nbsp;। यदा तु
            वेदः सर्वात्मनाऽन्विष्यमाणोऽपि त्यक्तव्यापारो दृश्यते तदा लौकिकमप्यनुजानाति&nbsp;। सा वाऽन्वेषणा
            यथासंनिकर्षं प्रवर्तते&nbsp;। तत्र&nbsp;।
         </p>
         
         <div xmlns="" class="lg">
            <span class="line">अदृष्टः प्रकृतावर्थः प्रत्ययेऽन्विष्यते पुनः&nbsp;।</span>
            <span class="line">पदे स्वस्मिन्नलब्धस्तु प्रार्थनीयः पदान्तरे&nbsp;॥</span>
            
         </div>
         
         <div xmlns="" class="lg">
            <span class="line">स्वस्मिन्वाक्येऽपि न स्याच्चेन्मृग्यो वाक्यान्तरे ततः&nbsp;।</span>
            <span class="line">वाक्यान्तरेऽपि न स्याच्चेन्मृग्यः प्रकरणान्तरे&nbsp;॥</span>
            
         </div>
         
         <p xmlns="">एकस्मिन्नर्थे साकाङ्क्षेऽभिहिते प्रकृत्या प्रत्ययेन वा तत्संबन्धसमर्थमर्थान्तरं यदि
            वा तत्रैव दृश्यते ततो रमणीयम्&nbsp;। अथ न दृश्यते ततः प्रमादालस्ये परित्यज्य प्रकृतौ प्रत्यये
            चान्वेष्टव्यः&nbsp;। तयोरपि चेन्न दृश्यते ततः पुरस्तात्परस्ताद्वाऽनन्तरोच्चरिते पदान्तरे&nbsp;।
            न चेदनन्तरे लभ्येतैकान्तरव्द्यन्तरादिव्यवहिते&nbsp;। यदि तु स्ववाक्ये न लभ्येत ततस्तेनैव
            क्रमेण प्रकृते वाक्यान्तरे&nbsp;। वाक्यान्तरेऽपि त्वलभ्यमानो यथोपस्थाप्यमानानुसारेण <span class="pageinfo">[454]</span>प्रकरणान्तरे&nbsp;। यदा तु तत्रापि न लभ्यते तदा लोके&nbsp;। लोकेऽपि चेन्नोपलभ्येत ततो नास्तीत्येवमवधार्याऽऽकाङ्क्षाबुद्धिं
            भ्रान्तित्वेन परिकल्प्य निराकाङ्क्षीकर्तव्यम्&nbsp;। सर्वत्र च&nbsp;।
         </p>
         
         <div xmlns="" class="lg">
            <span class="line">संनिकृष्टो न लब्धश्चेद्विप्रकृष्टोऽपि वैदिकः&nbsp;।</span>
            <span class="line">स एवावैदिकस्तु स्यात्प्राप्तः संनिहितो यदा&nbsp;॥</span>
            
         </div>
         
         <p xmlns="">तदिह रजाशयाहराशयावाक्ययोः शेषः स्वपदस्ववाक्ययोरलभ्यमानत्वाद्वाक्यान्तरे नूनमित्युपसंह्रियते&nbsp;।
            स च यादृगाकाङ्‌क्षितस्तादृगेवैकानन्तरं पुरस्तादुपलभ्यतेऽन्यस्य व्यवहितः&nbsp;। यद्यपि चासौ
            प्रथममन्त्रे कृतार्थत्वान्न तावाकाङ्क्षति तौ तु तेन विनाऽनुपपद्यमानावात्मसमीपेऽन्यस्यानाम्‍नानादेवं
            पुरुषं प्रयुञ्जाते&nbsp;। सर्वसमीपे सकृत्पठितुमशक्यः प्रमाणान्तरलभ्यत्वाच्च पुनः पुनरश्रावितोऽयमावयोरप्यर्थेनाऽऽम्‍नातः
            शेषो नैकस्यैव संनिधिविशेषनिमित्तभ्रान्त्या कल्पयितव्य इति&nbsp;। यद्यपि च पुरस्तादाम्नायते,
            तथाऽपि यत्प्रदेशवर्त्तित्वेन ताभ्यां काङ्‌क्षितस्तत्रैव विनियुज्यते&nbsp;। कुतः&nbsp;।
         </p>
         
         <div xmlns="" class="lg">
            <span class="line">प्रतीतिमात्रलाभार्थं तत्प्रदेशे स पठ्यते&nbsp;।</span>
            <span class="line">योग्यत्वात्संनिवेशस्तु पूर्वमन्त्रवदिष्यते&nbsp;॥</span>
            
         </div>
         
         <p xmlns="">स हि सकृदाम्‍नायमानः सर्वेषामीप्सिते प्रदेशे न शक्य आम्‍नातुमित्येकस्य यथाक्रममाम्‍नात
            इतरयोश्च यावता बुद्धिविषयतामापद्यते, ततश्च गृहीतः सन् स्वयमपि प्रदेशान्तरे स्थातुमसमर्थस्ताभ्यामपि
            चान्यवृत्तित्वेनानाकाङ्‌क्षितः पूर्वत्र च परस्ताद्भावितया दृष्टसामर्थ्यः परस्तादेव
            निवेक्ष्यते&nbsp;। भाष्यकारेण तु प्रथमद्वितीययोर्मध्ये पाठादगुह्यमाणविशेषः शेष उभयोरप्यानन्तर्येणैव
            संबन्धीत्युत्क्वा तृतीयस्य व्यवधानादसंबन्धमाशङ्क्यार्थित्वाविशेषादुभयोः समुदायापादनेनाव्यवधाने
            साधिते समुदायशेषत्वमेव तर्हि प्राप्नोतीत्याशङ्क्य तस्याप्रयोगार्हत्वात्प्रयोगार्हसमुदायिसंबन्धः,
            तत्रापि तयोः प्राधान्यादन्यथा च नैराकाङ्क्ष्यानुपपत्तेः प्रत्येकं सकलशेषसंबन्धसिद्धिरित्यभिधाय
            पुनर्व्याख्यानान्तरमारब्धम्—<b>अपि च साकाङ्क्षस्य संनिधाविति</b>&nbsp;। तत्र कैश्चि<span class="pageinfo">[455]</span>व्द्याख्यानविकल्प एवेत्याश्रितम्&nbsp;। अपरे तु वदन्ति पूर्वत्रापरितोषादुत्तरं कृतम्&nbsp;।
            किं कारणम्&nbsp;।
         </p>
         
         <div xmlns="" class="lg">
            <span class="line">न तावत्समुदायत्वं केनचिन्निर्मितं तयोः&nbsp;।</span>
            <span class="line">पुनः प्रत्येकनिर्माणे न च हेतुः प्रतीयते&nbsp;॥</span>
            
         </div>
         
         <p xmlns="">समुदायत्वं ह्येककार्यत्वेनैकशब्दोपादानेन वा भवेत्, न चात्रैकमप्यस्ति&nbsp;। नन्विदमेककार्यत्वमेकवाक्यशेषग्रहणं
            नाम&nbsp;। अहो नु खलु मन्त्राणां कार्यं<a id="N231" href="#n231"><sup>231</sup></a> विज्ञातम्&nbsp;। अपेक्षा हि तत्रोभयोः स्यात्&nbsp;। कथं तत्कार्यमित्युच्यते&nbsp;। शेषश्चासौ तयोर्न
            तद्वशेन समुदायत्वापत्तिर्युक्ता&nbsp;। पश्चादपि वा समुदायिभ्यामेव तस्य संगतिरिष्टेत्यादित
            एव समुदायत्वं न लभ्यते&nbsp;। यदि च समुदायत्वमापन्नौ ततः पुनः प्रत्येकं संबन्ध इति राजैकपुत्रक्रीडा<a id="N232" href="#n232"><sup>232</sup></a>ऽऽपद्यते&nbsp;। पुरस्तादेव च प्रयोगः प्राप्नोति&nbsp;। तथाभूतेन समुदायानन्तर्यात्&nbsp;। न वाऽगृह्यमाणविशेषत्वं,
            देशभेदनिमित्ततन्त्रभेदात्&nbsp;। प्रथमस्य ह्यसौ यथाकाङ्‌क्षिते देशे स्थितो नोत्तरयोः&nbsp;।
            तस्मादिदमेव व्याख्यानम्&nbsp;।
         </p>
         
         <div xmlns="" class="lg">
            <span class="line">आकाङ्क्षा संनिधानं च योग्यता चेति च त्रयम्&nbsp;।</span>
            <span class="line">संबन्धकारणत्वेन क्लृप्तं नानन्तरश्रुतिः&nbsp;॥</span>
            
         </div>
         
         <p xmlns="">यो हि बहूनां संबन्धित्वेन सकृदाम्‍नायते तस्यावश्यंभाव्येकेनाऽऽनन्तर्यमिति न तदेव तदा
            संबन्धकारणत्वेनाऽऽश्रीयते&nbsp;। तत्राप्यस्मादेव कारणत्रयात्संबन्धसिद्धेः&nbsp;। संनिधिविशेषात्तु
            तदाश्रयप्रतिपत्त्या भवति भ्रान्तिः&nbsp;। सा तु साकाङ्क्षयोग्यसंनिहितसंबन्ध्यन्तरदर्शनान्निवर्तते&nbsp;।
            यथा धात्वर्थादिषु विधिबुद्धिर्गुणाद्युपादानसामर्थ्यात्&nbsp;। एवं हि तत्र ज्ञायते&nbsp;। सर्वार्थोऽयमाम्‍नायमानः
            सर्वसाधारणानन्तर्यासंभवाद्वाक्यैकत्वाच्च कस्यचिदेकस्य समीपे पठ्यते&nbsp;। तस्मादकारणमानन्तर्यमिति&nbsp;।
            <b>संनिधिरिति</b>—बुद्धौ विपरिवृत्तिः&nbsp;। सा चाऽऽनन्तर्ये संबद्धपदव्यवाये च भवति&nbsp;। संबद्धपदव्यवधिरप्यानन्तर्यप्रकार
            एव&nbsp;। कथम्&nbsp;।
         </p>
         
         <div xmlns="" class="lg">
            <span class="line">अनन्तरेण संबद्धः स्यात्परस्याप्यनन्तरः&nbsp;।</span>
            <span class="line">ततः पुनस्तदारूढः परानन्तर्यमश्‍नुते&nbsp;॥</span>
            
         </div>
         
         <p xmlns="">‘या ते अग्ने रजाशया’ इत्यनेनापेक्षितः शेषः परस्तादलभ्यमानः पुरस्तात्परावृ<span class="pageinfo">[456]</span>त्त्याऽऽलोच्यमानो लभ्यते तनूर्वर्षिष्ठेति&nbsp;। यदा च तत्राऽऽरूढस्तदा हराशयेत्यस्यानन्तरीभूतः
            पुनरेवमेव तृतीयेनापि सह संबध्यते&nbsp;। ततः परं त्वन्यस्यानाम्‍नानात्तावत्येवोपक्षीयते&nbsp;।
            सर्वत्रैवमपेक्षा पुरस्तात्परस्ताच्च प्रसृतैकत्राऽऽरुह्येतरेषामनन्तरीभवन्ती तावदपेक्ष्यमाणा
            निगृह्णाति यावत्किंचिन्न योग्यमस्त्ययोग्यं चोपलब्धम्&nbsp;। ततः सर्वमालोचितमुपसंहृत्य निवर्तते&nbsp;।
            यद्यपि च क्रमेणोच्चारणात्संनिकर्षविप्रकर्षौ प्रतीयेते तथाऽपि नित्यत्वाद्वेदस्यानन्तरे
            दूरस्थे च युगपदपेक्षा संबन्धश्चेति पश्चादवगमान्न प्रामाण्ये कश्चिद्विशेषः&nbsp;। एवं वाक्ये
            पदानां प्रकरणे च वाक्यानां संबन्धो यावत्साकाङ्क्षेण तत्संबन्धार्हेण परस्याप्यनन्तरीकर्तुं
            समर्थेन व्यवधानम्&nbsp;। <b>अव्यवधाने विच्छेदेऽपीति</b>&nbsp;। विरोधिना पदेनाव्यवधाने विप्रकृष्टत्वे भवति संबन्धं इत्यर्थः&nbsp;। तस्मादनुषङ्गः समाप्तिः&nbsp;।
            अनुषज्यत इत्यनुषङ्गः&nbsp;। स एव समाप्यते तेनेति समाप्तिः&nbsp;।
         </p>
         
         <p xmlns="">यत्र तावच्छेषिणः साकाङ्क्षास्तत्रैवमथ यत्र नैराकाङ्क्ष्यं सर्वेषु शेषिष्वेकः शेषः<a id="N233" href="#n233"><sup>233</sup></a> <span class="pageinfo">[457]</span>साकाङ‍क्षः पठ‍यते&nbsp;। यथा ‘चित्पतिस्त्वा पुनातु’ इत्येतेषामन्ते “अच्छिद्रेण” इत्यादिस्तत्र
            कथमिति&nbsp;। किं प्राप्तम्&nbsp;।
         </p>
         
         <div xmlns="" class="lg">
            <span class="line">अनन्तरेण संबध्य शेषस्येष्टा कृतार्थता&nbsp;।</span>
            <span class="line">शेषिणश्च निराकाङ्क्षाः किंनिमित्ताऽनुषङ्गधीः&nbsp;॥</span>
            
         </div>
         
         <p xmlns="">उच्यते&nbsp;।</p>
         
         <div xmlns="" class="lg">
            <span class="line">अनन्तरस्य वाक्यस्य यदि शेषो भवेदयम्&nbsp;।</span>
            <span class="line">तत एवं भवेदेष त्वाख्यातार्थेन सर्वभाक्&nbsp;॥</span>
            
         </div>
         
         <p xmlns="">आनन्तर्यविशेषेण ह्ययं पुनात्वित्येतेन संबध्यते&nbsp;। स चैक एव त्रिष्वपि वाक्येषु, तदेकत्वार्च्चाथस्याप्येकत्वम्&nbsp;।
            न च कारकभेदात्तस्य भेदो भवति&nbsp;। येन चित्पत्यादिसंबद्धादस्यानन्यत्वं विज्ञायते&nbsp;। न चाच्छिद्रेणेत्येवमर्था
            क्रिया, येन सकृत्संबन्धेन संतुष्येत्&nbsp;।
         </p>
         
         <div xmlns="" class="lg">
            <span class="line">तस्मादस्य क्रियार्थत्वाद्यावदेषा प्रयुज्यते&nbsp;।</span>
            <span class="line">तावदेव प्रयोगित्वं काष्ठानां पचने यथा&nbsp;॥</span>
            
         </div>
         
         <p xmlns="">अथोच्यत एकत्वेऽप्यस्या यत्कर्तृविशिष्टाभ्यासाद्यः करणसंबन्धः श्रूयते तद्विशिष्टैव
            तेन योजयितव्या&nbsp;। यथैकस्यापि ज्योतिष्टोमस्य मैत्रावरुणग्रहाभ्यासविशिष्टस्य पयसा <span class="pageinfo">[458]</span>श्रयणं चोदितं नातिप्रसज्यते, यथा चात्रैव चित्पत्यादयो, न सर्वे सर्वत्र भवन्ति&nbsp;। उच्यते&nbsp;।
         </p>
         
         <div xmlns="" class="lg">
            <span class="line">श्रयणानां व्यवस्था हि भिन्नाऽपूर्वप्रयुक्तितः&nbsp;।</span>
            <span class="line">कर्त्रन्तरावरोधाच्च चित्पत्यादेरसंकरः&nbsp;॥</span>
            
         </div>
         
         <p xmlns="">ऐन्द्रवायवादिग्रहाभ्यासानामदृष्टार्थत्वात्तद्भेदेन श्रयणव्यवस्था युक्ता&nbsp;। न हि तथा
            किंचित्कारणमस्ति&nbsp;। करणस्य क्रियां प्रत्युपयुक्तत्वात्&nbsp;। करणप्रकाशनद्वारेण सैव क्रिया
            पुनः प्रकाश्यते&nbsp;। सा च सर्वत्राविशिष्टत्वात्प्रकाशनमपेक्षते&nbsp;। यथा च वाक्पत्युपादानात्तत्समानव्यापारश्चित्पतिर्निवर्तते,
            नैवमच्छिद्रपवित्रप्रतियोगिकरणान्तरश्रवणमस्ति येनैतन्निवर्तेत, न च कर्तृप्रयुक्तं करणम्&nbsp;।
            यतस्तद्भेदाद्व‍यवतिष्ठेत, कारकाणां क्रियाक्षिप्तत्वेन परस्परसंबन्धाभावात्&nbsp;। नन्वेवमपि
            मन्त्रान्तरमतेनापि पुनातुशब्देनास्य संबन्धः स्यात्&nbsp;। नैष दोषः&nbsp;। दर्शपूर्णमासबर्हिर्धर्मवद्व‍यवस्थासिद्धिः&nbsp;।
            इह प्रक्रम्य पुनातुशब्दस्य यत्कार्यं तत्प्रयुक्तमच्छिद्रादिविशेषणं मन्त्रत्रयेऽपि
            तदेकमिति प्रत्यक्षमवगच्छामः&nbsp;। न मन्त्रान्तरे, कर्मान्तरगतद्रव्यान्तरसंस्कारार्थत्वात्&nbsp;।
            नन्वेवं सत्येककार्यत्वान्मन्त्रविकल्पः प्रसज्येत&nbsp;। <a id="N234" href="#n234"><sup>234</sup></a>कुतो वैवमादीनां संख्यायुक्ताविधानादन्ते समुच्चयः&nbsp;। सर्वेषु विपरिवृत्तिभङ्गासंनिधिः
            संभाव्येत न मन्त्रान्तरेष्विति विशेषः&nbsp;॥
         </p>
         
         <div xmlns="" class="lg">
            <span class="line">तस्मात्पुनातुशब्दोऽयं सर्वमन्त्रगतोऽपि सन्&nbsp;।</span>
            <span class="line">अच्छिद्रापहृतः सर्वैः पुनस्तद्वानपेक्षते&nbsp;॥</span>
            
         </div>
         
         <p xmlns="">सर्वाभ्यासान्ताभिहितेनाच्छिद्रेणेत्यादिनाऽनन्यगतिकत्वाद्यदा पुनातुशब्दः स्वीकृतः,
            तदा पुनात्वच्छिद्रेणेत्येवं कल्पिते संबन्धे य एवानन्तरः पुनातुशब्दः स एव पूर्वयोरपीति
            करणसंबन्धप्रदर्शनवेलायामन्वेति&nbsp;। क्रियाः पदार्थाः सन्तस्तामपेक्षमाणाः सकरणिकामेवाऽऽसादयन्तीति
            सर्वत्रानुषङ्गः&nbsp;। एवं वाऽनुषङ्गेण प्रयोक्तव्ये ये तन्त्रेण प्रयुञ्जते तेषां तदालस्यमात्रं
            पुरस्तात्परस्ताद्वा वाक्यशेषस्यानुषङ्गत्वाविशेषे सति यत्पुरस्तादनुषङ्गेऽन्वीयत इति
            कैश्चिदुच्यते तद्विशेषप्रसिद्धिमात्रमिति द्रष्टव्यम्&nbsp;॥ ४८&nbsp;॥
         </p>
          
         <span xmlns="" class="trailer">( इत्यनुषङ्गाधिकरणम्&nbsp;॥ १६&nbsp;॥ )</span>
          
         
         <span xmlns="" class="pageinfo">[459]</span>
         
         
         <div xmlns="" class="lg">
            <span class="line">प्रत्युदाहरणत्वेन संनिधेरेवमुच्यते&nbsp;।</span>
            <span class="line">असंबन्धातिरोधाने वैषम्यान्नानुषज्यते&nbsp;॥</span>
            
         </div>
         
         <p xmlns="">‘सं ते वायुर्वातेन गच्छताम्’ इत्यस्य साकाङ्क्षस्यानन्तरत्वादवधारितः शेषो बहुवचनान्तेनायोग्येनासंबद्धस्तुल्ययोगित्वाभावाद्योग्येनापि
            यज्ञपतिना नानुषज्यते&nbsp;। अतश्च वैदिकशेषासंभवादस्ति लौकिकस्यावकाश इत्युभयत्राध्याहारः
            कर्तव्यः&nbsp;। तत्र तु यद्यपि नोच्चार्यते गच्छतामिति तथाऽप्यवश्यमनुसंधातव्यः, अन्यथाऽर्थापरिसमाप्तेः&nbsp;।
            तस्मान्नानुषङ्ग इति&nbsp;। प्रयोजनं तु, अनुषङ्गे मन्त्रत्वात्प्रायश्चित्तम्&nbsp;। लौकिकत्वे
            चामन्त्रत्वमिति&nbsp;। <a id="N235" href="#n235"><sup>235</sup></a>आह च—
         </p>
         
         <div xmlns="" class="lg">
            <span class="line">आम्नायमानं ह्यनुषज्यमानमन्तर्गतं मन्त्रनिरूपणायाम्&nbsp;।</span>
            <span class="line">ऊहादिसाम्ये ननु लौकिकानाममन्त्ररूपप्रतिपत्तिसिद्धिः&nbsp;॥ ४९&nbsp;॥</span>
            
         </div>
          
         <span xmlns="" class="trailer">( इति व्यवेताननुषङ्गाधिकरणम्&nbsp;॥ १७&nbsp;॥ )</span>
          
         <span xmlns="" class="trailer">इति श्रीभट्टकुमारिलविचरितमीमांसाभाष्यव्याख्याने तन्त्रवार्तिके द्वितीयस्याध्यायस्य
            प्रथमः पादः&nbsp;॥</span>
          
          
         <a xmlns="" class="linebefore" name="body"></a><div xmlns="" type="notes"><a id="Notes"></a><h3>Notes</h3>
            <p><a id="n1" href="#N1"><sup>1</sup></a>( अ॰ १॰ पा॰ ८ अं॰ १ )
            </p>
            <p><a id="n2" href="#N2"><sup>2</sup></a>धर्मादीनां साध्यानां साधनप्रतिपत्तिरिति विग्रहः&nbsp;। धर्मादिचतुष्टयसाधनप्रतिपत्तिरुपादानाङ्गभूता&nbsp;।
               अधर्मादिचतुष्टयसाधनप्रतिपत्तिः परित्यागाङ्गभूतेत्यर्थः&nbsp;।
            </p>
            <p><a id="n3" href="#N3"><sup>3</sup></a>नायमभिसंबन्धो विवक्षित इत्यादि, भिद्येतेत्यन्तभाध्यस्यायमर्थः—भूतिकाम आलंभेत कस्माद्यतो
               वायुः क्षेपिष्ठेत्यनेन यः सार्थवादकस्य विध्युद्देशस्य विधिस्तुतिसंबन्धरूपो विशिष्टोऽर्थो
               दर्शितः, नायं विध्युद्देशमात्रेण विवक्षितः किं तु सार्थवादकेनेति&nbsp;। तर्हीत्ययं भिद्येतेत्यनेनान्वेति&nbsp;।
               आलभेतेति मध्यप्रतीकेन विध्युदेशोपलक्षणम्&nbsp;। यतस्ततो भूतिरित्यर्थवादस्योपलक्षणम्&nbsp;। तथाच
               विशेष्यविशेषणरूपभिन्नाविभावर्थौ विध्युद्देशार्थवादाभ्यां प्रतिपाद्यमानौ यद्येकेन विध्युद्देशेन
               प्रतिपिपादयिषितौ तर्हि गौरवलक्षणो वाक्यभेद इति&nbsp;। 
            </p>
            <p><a id="n4" href="#N4"><sup>4</sup></a>यतो वाक्यशेषोऽतो विधेः—विधिसंबन्धिनोऽस्माद्वाक्यशेषाद्विधेयस्य स्तुतिमवगच्छाम इत्यर्थः&nbsp;।
               नत्वनेन भाष्येण विधिरेव स्तुतिप्रतिपादक इत्युपसंह्रियते&nbsp;। पूर्वग्रन्थविरोधापत्तेरिति&nbsp;।
            </p>
            <p><a id="n5" href="#N5"><sup>5</sup></a>णैवैतैरिति ‘ग.’ पुस्तके&nbsp;।
            </p>
            <p><a id="n6" href="#N6"><sup>6</sup></a>जै. (१०&nbsp;। ८&nbsp;। ४)
            </p>
            <p><a id="n7" href="#N7"><sup>7</sup></a>जै॰ (१&nbsp;। ४&nbsp;। २०)
            </p>
            <p><a id="n8" href="#N8"><sup>8</sup></a>जै॰ ४&nbsp;। ३&nbsp;। १
            </p>
            <p><a id="n9" href="#N9"><sup>9</sup></a>जै. ३-१-८&nbsp;।
            </p>
            <p><a id="n10" href="#N10"><sup>10</sup></a>जै. ३-३-४&nbsp;।
            </p>
            <p><a id="n11" href="#N11"><sup>11</sup></a>तै॰ सं॰ ५-४-४&nbsp;।
            </p>
            <p><a id="n12" href="#N12"><sup>12</sup></a>जै॰ सू॰ ( ३-८-८ )&nbsp;।
            </p>
            <p><a id="n13" href="#N13"><sup>13</sup></a>गवामयनान्तर्गत एकाहो विषुवानिति&nbsp;।
            </p>
            <p><a id="n14" href="#N14"><sup>14</sup></a>अर्थपरत्वेऽवकल्पत इत्यनुषङ्गः&nbsp;।
            </p>
            <p><a id="n15" href="#N15"><sup>15</sup></a>यदुच्यते द्विजातीनां शूद्राद्दारोपसंग्रहः&nbsp;। न तन्ममंमतं यस्मात्तत्राऽऽत्मा जायते स्वयम्&nbsp;॥
               इत्यादिना विगानदर्शनादिति भावः&nbsp;।
            </p>
            <p><a id="n16" href="#N16"><sup>16</sup></a>तै॰ सं॰ ( २-५-१ )&nbsp;।
            </p>
            <p><a id="n17" href="#N17"><sup>17</sup></a>तै॰ सं ( २-६-१० )&nbsp;।
            </p>
            <p><a id="n18" href="#N18"><sup>18</sup></a>जै. सू. ( ६-२-१० )
            </p>
            <p><a id="n19" href="#N19"><sup>19</sup></a>बहुशाखाश्च खिलाः प्रकरणादयश्च ये तेषां ये भेदास्तैर्भिन्नेषु वेदेषु&nbsp;। श्रुतिलिंङ्गाद्यात्मकोपदेशो
               यश्च नामादिद्वारोऽतिदेशस्तदात्मका ये विचित्रप्रमाणभागास्तेष्विति विग्रहः&nbsp;।
            </p>
            <p><a id="n20" href="#N20"><sup>20</sup></a>जै॰ सू॰ ( २-४-२ )&nbsp;।
            </p>
            <p><a id="n21" href="#N21"><sup>21</sup></a>एकस्यां धर्मसंहितायामर्धस्यार्धान्तरेण वैशसं—विरोध इत्यर्थः&nbsp;।
            </p>
            <p><a id="n22" href="#N22"><sup>22</sup></a>उचितां क्रियामर्तिक्रम्य क्रिया अतिक्रियेत्यर्थः&nbsp;।
            </p>
            <p><a id="n23" href="#N23"><sup>23</sup></a>केनचित्पाशुपतेन सर्वजरत्या योषितोऽनुपभोग्यत्वेन सर्वतरुण्याश्च वृद्धेऽरुचिप्रसङ्गादर्धजरत्याऽऽनयने
               दूतः प्रेषित इति लोकप्रवादोऽत्रार्धजरतीयशब्देनोपमानत्वेनोक्त इति&nbsp;।
            </p>
            <p><a id="n24" href="#N24"><sup>24</sup></a>ऋत्विजां यजमानस्य च परस्परमव्यभिचारार्थं कर्मारम्भे शपथकर्म तानूनप्त्रं नाम&nbsp;।
            </p>
            <p><a id="n25" href="#N25"><sup>25</sup></a>खलगतधान्यविभागव्यापृतभृतकवादिति पाठो भवितुं युक्त इति भाति&nbsp;।
            </p>
            <p><a id="n26" href="#N26"><sup>26</sup></a>हिंसारहितः&nbsp;।
            </p>
            <p><a id="n27" href="#N27"><sup>27</sup></a>तै॰ सं॰ ( २—५—११ )&nbsp;।
            </p>
            <p><a id="n28" href="#N28"><sup>28</sup></a>तै॰ आ॰ ( २—२)&nbsp;।
            </p>
            <p><a id="n29" href="#N29"><sup>29</sup></a>उपवेदाः—आयुर्वेदधनुर्वेदगर्न्धवेवदाः&nbsp;। अङ्गानि—शिक्षादीनि&nbsp;। उपाङ्गं—पूर्वोत्तरमीमांसाद्वयम्&nbsp;।
               दण्डनीतिः—अर्थशास्त्रमित्यर्थः&nbsp;।
            </p>
            <p><a id="n30" href="#N30"><sup>30</sup></a>गौतमधर्मपत्न्यहिल्यागमनरूपो धर्मव्यतिक्रमो बोध्यः&nbsp;।
            </p>
            <p><a id="n31" href="#N31"><sup>31</sup></a>उभौ मध्वासवक्षीवौ दृष्टौ मे केशवार्जुनौ&nbsp;।
            </p>
            <p><a id="n32" href="#N32"><sup>32</sup></a>जै. सू. ( ६&nbsp;। २&nbsp;। ४ )
            </p>
            <p><a id="n33" href="#N33"><sup>33</sup></a>‘शणसूत्रमयं राज्ञो वैश्यस्याऽऽविकमेव च’ इत्युत्तरार्धम्&nbsp;। मनु॰ २ अ॰ श्लो॰ ४४&nbsp;।
            </p>
            <p><a id="n34" href="#N34"><sup>34</sup></a>मुञ्जालाभे तु कर्तव्याः कुशाश्मन्तकबल्वजैः&nbsp;। त्रिवृता ग्रन्थिनैकेन त्रिभिः पञ्चभिरेव
               वा मनु॰ अ॰ २ श्लो॰ ४३&nbsp;।
            </p>
            <p><a id="n35" href="#N35"><sup>35</sup></a>जै॰ स॰ १—९—१९&nbsp;।
            </p>
            <p><a id="n36" href="#N36"><sup>36</sup></a>चोर्—अतर्—पाप्—माल्—बैर्—इत्येतेषां शब्दानां क्रमेण ओदन—मार्ग—सर्प—सत्य—उदररूपेष्वर्थेषु
               द्राविडानामद्यत्वेऽपि प्रयोगो वर्तते&nbsp;।
            </p>
            <p><a id="n37" href="#N37"><sup>37</sup></a>पत्रोर्णं धौतकौशेयं बहुमूल्यं महाधनमित्यमरः&nbsp;।
            </p>
            <p><a id="n38" href="#N38"><sup>38</sup></a>कञ‌्चुको वारबाणोऽस्त्रीत्यमरः&nbsp;।
            </p>
            <p><a id="n39" href="#N39"><sup>39</sup></a>वेदकौशलजिज्ञासार्थं तत्तद्वेदभागचिहनलेख्यानि घटिकायां कुम्भाख्यायां निक्षिप्य तत्तद्वेद
               भागपरीक्षाकाले तान्याकृष्य आकृष्टलेख्यचिहनितं पठन्त्यध्येतारो न युञ्जत इति घटिकामार्थवर्तिनोऽनुयोगाः
               इति&nbsp;।
            </p>
            <p><a id="n40" href="#N40"><sup>40</sup></a>ममापि भिक्षवः कर्म वर्तत एवाऽऽशरीरपातात्&nbsp;।
            </p>
            <p><a id="n41" href="#N41"><sup>41</sup></a>तथा, उत्क्षिप्ते लोष्टे उत्क्षेपेऽस्ति कारणं पतने नास्ति कारणम्&nbsp;।
            </p>
            <p><a id="n42" href="#N42"><sup>42</sup></a>अस्त्युद्भवे कारणामिमे संस्कृता धर्माः संभवन्ति सकारणा अकारणा विनश्यन्ति&nbsp;। उत्पत्तिमनुकारणमपेक्षन्ते&nbsp;।
            </p>
            <p><a id="n43" href="#N43"><sup>43</sup></a>विधिः—ब्राह्मणम्&nbsp;। विधेयो—मन्त्रः&nbsp;। तर्को—मीमांसेति दर्शनार्थः&nbsp;।
            </p>
            <p><a id="n44" href="#N44"><sup>44</sup></a>यद्वेति—यल्लोकेऽध्यापयितृवचनं सिद्धप्रमाणं, तदपेक्षं श्रुतिवाक्यं तदनुवादकमित्यर्थः&nbsp;।
            </p>
            <p><a id="n45" href="#N45"><sup>45</sup></a>जै॰ सू॰ ६&nbsp;। १&nbsp;। ८&nbsp;।
            </p>
            <p><a id="n46" href="#N46"><sup>46</sup></a>जै॰ सू॰ १&nbsp;। ३&nbsp;। १९&nbsp;।
            </p>
            <p><a id="n47" href="#N47"><sup>47</sup></a>पा॰ सू॰ ( ४—३—८९ )&nbsp;।
            </p>
            <p><a id="n48" href="#N48"><sup>48</sup></a>पा॰ सू॰ ( ४—३—५३ )&nbsp;।
            </p>
            <p><a id="n49" href="#N49"><sup>49</sup></a>पा॰ सू॰ (४—३–२५ )&nbsp;।
            </p>
            <p><a id="n50" href="#N50"><sup>50</sup></a>पा॰ सू॰ ( ४—३—७४ )&nbsp;।
            </p>
            <p><a id="n51" href="#N51"><sup>51</sup></a>पा॰ सू॰ ४—३—५&nbsp;।
            </p>
            <p><a id="n52" href="#N52"><sup>52</sup></a>पञ्च पञ्चनखा भक्ष्या ब्रह्मक्षत्त्रेण राघव&nbsp;। शल्यकः श्वाविधो गोधा शशः कूर्मश्च पञ्चमः&nbsp;।
               वा॰ रा॰ कि॰ का॰ सर्ग १७&nbsp;॥ श्लो॰ ३७&nbsp;।
            </p>
            <p><a id="n53" href="#N53"><sup>53</sup></a>आपस्तम्बपरिभापासूत्रम्&nbsp;। १&nbsp;। १
            </p>
            <p><a id="n54" href="#N54"><sup>54</sup></a>जै॰ सू॰ ( ४—३—१ )&nbsp;।
            </p>
            <p><a id="n55" href="#N55"><sup>55</sup></a>जै॰ सू॰ ( १—१—८ )
            </p>
            <p><a id="n56" href="#N56"><sup>56</sup></a>म॰ भा॰ पस्पशाह्निके&nbsp;।
            </p>
            <p><a id="n57" href="#N57"><sup>57</sup></a>तै॰ सं॰ ( ६—४—७ )&nbsp;।
            </p>
            <p><a id="n58" href="#N58"><sup>58</sup></a>म॰ भा॰ ( ६६—१—८४ )&nbsp;।
            </p>
            <p><a id="n59" href="#N59"><sup>59</sup></a>छान्दोग्यसूत्रकारेणेत्यर्थः&nbsp;।
            </p>
            <p><a id="n60" href="#N60"><sup>60</sup></a>अ॰ ८ पा॰ २ सू॰ १८&nbsp;।
            </p>
            <p><a id="n61" href="#N61"><sup>61</sup></a>जै॰ सू॰ ( ९—५ )
            </p>
            <p><a id="n62" href="#N62"><sup>62</sup></a>ऋ॰ सं॰ ( ४—४—३० )&nbsp;।
            </p>
            <p><a id="n63" href="#N63"><sup>63</sup></a>पा॰ सू॰ ( १—४—३० )&nbsp;।
            </p>
            <p><a id="n64" href="#N64"><sup>64</sup></a>पा॰ सू॰ ( २—२—१० )&nbsp;।
            </p>
            <p><a id="n65" href="#N65"><sup>65</sup></a>पा॰ सू॰ (१—७—५५ )&nbsp;।
            </p>
            <p><a id="n66" href="#N66"><sup>66</sup></a>पा॰ सू॰ ( ५—१—१—२४ )
            </p>
            <p><a id="n67" href="#N67"><sup>67</sup></a>पा॰ सू॰ ( २—४—११ )&nbsp;।
            </p>
            <p><a id="n68" href="#N68"><sup>68</sup></a>पा॰ सू॰ ( ६—४—२७ )&nbsp;।
            </p>
            <p><a id="n69" href="#N69"><sup>69</sup></a>म॰ भा॰ (१—१—१ आ॰ ३)&nbsp;।
            </p>
            <p><a id="n70" href="#N70"><sup>70</sup></a>म॰ भा॰ पस्प॰&nbsp;।
            </p>
            <p><a id="n71" href="#N71"><sup>71</sup></a>सिद्धे शब्दार्थसंबन्धे, लोकतोऽर्थप्रयुक्ते शब्दप्रयोगे शास्त्रेण धर्मनियमो यथा लौकिकवैदिकेषु
               इति महावार्तिके&nbsp;।
            </p>
            <p><a id="n72" href="#N72"><sup>72</sup></a>(१० ४ २३)&nbsp;।
            </p>
            <p><a id="n73" href="#N73"><sup>73</sup></a>दैव्याः शमितार आरभध्वमित्यादिः पशुविशसनप्रपमन्त्रोऽध्रिगुशब्दवत्त्वेनाध्रिगुरित्युच्यते&nbsp;।
            </p>
            <p><a id="n74" href="#N74"><sup>74</sup></a>म. भा. पस्पशाह्निके&nbsp;।
            </p>
            <p><a id="n75" href="#N75"><sup>75</sup></a>उणादिसू॰ २३५&nbsp;।
            </p>
            <p><a id="n76" href="#N76"><sup>76</sup></a>पा. सू. (४—२—८)
            </p>
            <p><a id="n77" href="#N77"><sup>77</sup></a>पा. सू. (४—२—९)&nbsp;।
            </p>
            <p><a id="n78" href="#N78"><sup>78</sup></a>म॰ भा॰ (प्रत्याहाराहनिके लण्सूत्रे)
            </p>
            <p><a id="n79" href="#N79"><sup>79</sup></a>अनग्नाविव शुष्कैधो न तज्ज्वलति कर्हिचिदिति शेषः&nbsp;।
            </p>
            <p><a id="n80" href="#N80"><sup>80</sup></a>यस्तु प्रयुङ्क्ते कुशलो शब्दान्यथावव्द्यवहारकाले&nbsp;। सोऽनन्तमाप्नोति जयं परत्र वाग्योगविद्दुष्यति
               चापशब्दैः&nbsp;। म. भा.&nbsp;।
            </p>
            <p><a id="n81" href="#N81"><sup>81</sup></a>अविद्वांसः प्रत्यभिवादे नाम्नो ये न प्लुतिं विदः&nbsp;। कामं तेषु तु विप्रोष्य स्त्रीष्विवायमहं
               वदेत्&nbsp;। इति महाभाष्ये व्याकरणस्य स्त्रीसाम्यपरिहारप्रयोजनत्वकथनार्थमुपन्यस्तः श्लोकः&nbsp;।
            </p>
            <p><a id="n82" href="#N82"><sup>82</sup></a>ऋ॰ सं॰ (२—३—२२)&nbsp;।
            </p>
            <p><a id="n83" href="#N83"><sup>83</sup></a>ऋ॰ सं॰ (३&nbsp;।८&nbsp;। १०)&nbsp;।
            </p>
            <p><a id="n84" href="#N84"><sup>84</sup></a>ऋ॰ सं॰ (८&nbsp;।२ २३)&nbsp;।
            </p>
            <p><a id="n85" href="#N85"><sup>85</sup></a>ऋ॰ सं॰ (८&nbsp;। २&nbsp;। २२)&nbsp;।
            </p>
            <p><a id="n86" href="#N86"><sup>86</sup></a>म॰ भा॰ पस्पशाह्निके&nbsp;।
            </p>
            <p><a id="n87" href="#N87"><sup>87</sup></a>अवृद्धं त्रिपुरुषानूकमनरिप्रतिष्टितं तद्धि प्रतिष्ठिततमं भवति इति शेषः म॰ भा॰ पस्प॰&nbsp;।
            </p>
            <p><a id="n88" href="#N88"><sup>88</sup></a>ऋ॰ सं॰ (६&nbsp;। ५&nbsp;। ७)&nbsp;।
            </p>
            <p><a id="n89" href="#N89"><sup>89</sup></a>जै॰ सू॰ ( ३—१—१० )&nbsp;।
            </p>
            <p><a id="n90" href="#N90"><sup>90</sup></a>आदिशब्देन निपातोपसर्गयोः परिग्रहः&nbsp;।
            </p>
            <p><a id="n91" href="#N91"><sup>91</sup></a>जै॰ सू॰ ( २—२—८ )&nbsp;।
            </p>
            <p><a id="n92" href="#N92"><sup>92</sup></a>जै॰ सू॰ ( १—३—८ )&nbsp;।
            </p>
            <p><a id="n93" href="#N93"><sup>93</sup></a>तै॰ सं॰ ( ६—४—७ )
            </p>
            <p><a id="n94" href="#N94"><sup>94</sup></a>जै० सू० ( १—३—४ )
            </p>
            <p><a id="n95" href="#N95"><sup>95</sup></a>जै॰ सू॰ ( ६—२—४ )&nbsp;।
            </p>
            <p><a id="n96" href="#N96"><sup>96</sup></a>जै॰ सू॰ ( ४—२—९ )&nbsp;।
            </p>
            <p><a id="n97" href="#N97"><sup>97</sup></a>विप्रकर्षाभिधायिकालशब्दोक्तानामपशब्दानां, रूढपदपरामृष्टो योऽस्मर्यमाणावधिदीर्घकालप्रयोगो
               यश्च रूपशब्दोक्तम्लेच्छभाषणविलक्षणसाधुशब्दसादृश्यात्मकोऽर्थः, तदुभयात्मककारणजन्यया
               भ्रान्त्याऽऽधुनिकैर्वाचकत्वेन गृहीतानामित्यर्थः&nbsp;।
            </p>
            <p><a id="n98" href="#N98"><sup>98</sup></a>पा॰ धा॰ ( २०५ )&nbsp;।
            </p>
            <p><a id="n99" href="#N99"><sup>99</sup></a>जै॰ सू॰ ( ४—३—३ )&nbsp;।
            </p>
            <p><a id="n100" href="#N100"><sup>100</sup></a>जै॰ सू॰ ( ४—३—६ )&nbsp;।
            </p>
            <p><a id="n101" href="#N101"><sup>101</sup></a>जै॰ सू॰ ( ३—४—९ )&nbsp;।
            </p>
            <p><a id="n102" href="#N102"><sup>102</sup></a>जै. सू. ( ३—८—२ )&nbsp;।
            </p>
            <p><a id="n103" href="#N103"><sup>103</sup></a>शुक्लवचनमिति—निष्ठुरवचनमित्यर्थः&nbsp;।
            </p>
            <p><a id="n104" href="#N104"><sup>104</sup></a>लोकतोऽर्थप्रयुक्ते शब्दप्रयोगे शास्त्रेण धर्मनियमः&nbsp;।
            </p>
            <p><a id="n105" href="#N105"><sup>105</sup></a>म॰ भा॰ पस्पशाह्निके&nbsp;।
            </p>
            <p><a id="n106" href="#N106"><sup>106</sup></a>शास्त्रपूर्वके प्रयोगेऽभ्युदयस्तत्तुल्यं वेदशब्देन&nbsp;।
            </p>
            <p><a id="n107" href="#N107"><sup>107</sup></a>म॰ भा॰ पस्प॰&nbsp;।
            </p>
            <p><a id="n108" href="#N108"><sup>108</sup></a>देवो वर्षति तण्डुलान् इत्यत्र यथा तण्डुलशब्दो वृष्टावुपचर्यते इति दृष्टान्तार्थः&nbsp;।
            </p>
            <p><a id="n109" href="#N109"><sup>109</sup></a>जै॰ सू॰ ( ४—३—१ )&nbsp;।
            </p>
            <p><a id="n110" href="#N110"><sup>110</sup></a>यश्च व्याकुरुते वाचं यश्च मीमांसतेऽध्वरम्&nbsp;। तावुभौ पुण्यकर्माणौ पङ्‌क्तिपावनपावनौ&nbsp;।
            </p>
            <p><a id="n111" href="#N111"><sup>111</sup></a>अत्रच वार्तिककारैः ‘तदशक्तिश्चानुरूपत्वात्’ इति सूत्रं प्रसङ्गात्पूर्वमेव ‘अन्यायश्चानेकशब्द्बत्वम्’
               इति सूत्रव्याख्यानान्ते यथा ‘प्रकृति सारूप्यद्वारेणापभ्रंशा’ इत्यादिग्रन्थेन व्याख्यातत्वान्न
               व्याख्यातम्&nbsp;। एवं ‘एकदेशत्वाच्च विभक्तिव्यत्यये स्यात्’ इति सूत्रं च भाष्यकारैः सुस्पष्टं
               व्याख्यातत्वादुपेक्षितमिति वेदितव्यम्&nbsp;।
            </p>
            <p><a id="n112" href="#N112"><sup>112</sup></a>जै॰ सू॰ ( ११—१—४ )&nbsp;।
            </p>
            <p><a id="n113" href="#N113"><sup>113</sup></a>जै. सू. ( ६—३—४ ) इत्येत्रेति शेषः&nbsp;।
            </p>
            <p><a id="n114" href="#N114"><sup>114</sup></a>कक्ष्याशब्दः कोष्ठवाची, द्रव्यत्वगुणत्वकर्मत्वान्येकस्यां सत्तावांन्तरसामान्यकक्ष्यायां,
               पृथिवीत्वादीनि द्रव्यत्वावान्तरसामान्यकक्ष्यायां, रूपत्वादीनि गुणत्वावान्तरसामान्यकक्ष्यायां
               च वर्तन्त इति कक्ष्याविभागो ज्ञेयः&nbsp;।
            </p>
            <p><a id="n115" href="#N115"><sup>115</sup></a>जै. सू. ( ६—३—४ ) इत्येत्रेति शेषः&nbsp;।
            </p>
            <p><a id="n116" href="#N116"><sup>116</sup></a>तदुक्तेति—यावद्यावद्विवादाय मुक्तकं दीयते मनः&nbsp;। अनवस्थादिदोषेण तावत्तावद्विहन्यते&nbsp;।
               इत्यनेन न्यायेन चिरनिखाततडागादिगतशैवालवच्छुष्कतर्कस्याप्रतिष्ठितत्वेन निराकृतस्यापि
               पुनः पुनरुद्रवेन समापयितुमशक्यत्वात्तार्किकोक्तस्यान्त गमने—समापने, अनादरादभियुक्तैरुपेक्षितत्वात्प्रसिद्धं
               सदिमां—युक्तायुक्तविचारावस्थां प्राप्तमित्यर्थः&nbsp;।
            </p>
            <p><a id="n117" href="#N117"><sup>117</sup></a>धर्मान्तरेति—जात्याख्याद्धर्माद्धर्मान्तरत्बेन—द्वितीयभावविकारत्वेन वर्तमानत्वादित्यर्थः&nbsp;।
            </p>
            <p><a id="n118" href="#N118"><sup>118</sup></a>जै॰ ( १-१-७ )&nbsp;।
            </p>
            <p><a id="n119" href="#N119"><sup>119</sup></a>तत्रस्थस्येति तस्मिन्नेवार्थे वर्तमानस्य शब्दस्येत्यर्थः&nbsp;।
            </p>
            <p><a id="n120" href="#N120"><sup>120</sup></a>‘अन्यदर्शनाच्च’ इति पूर्वपक्षसूत्रगतं भाष्यं स्पष्टत्वादुपेक्ष्य, ‘आकृतिस्तु क्रियार्थत्वात्’
               इति सिद्धान्तसूत्रगतं ‘श्येनचितं चिन्वीत’ इति वचनमाकृतौ संभवतीति भाष्यं यथाश्रुतार्थमसंगतभिव
               मन्वानो दुष्टत्वेन बुद्धिस्थं दूषयितुमुपक्रमते—किंचेत्यादिना&nbsp;।
            </p>
            <p><a id="n121" href="#N121"><sup>121</sup></a>पा॰ सू॰ ( ३&nbsp;। २&nbsp;। ९२ )&nbsp;।
            </p>
            <p><a id="n122" href="#N122"><sup>122</sup></a>असाधारणेत्यारभ्येतरत्राऽऽकृतिरित्यन्तो वार्तिकग्रन्थः यथा आकृतिःशब्दार्थ इत्यारम्भ—शक्यत
               आश्रयितुमित्यन्तभाष्यग्रन्थव्याख्यानार्थस्तथान्यायसधाया विस्तरः&nbsp;।
            </p>
            <p><a id="n123" href="#N123"><sup>123</sup></a>नामाख्यातोपसर्गनिपातरूप इत्यर्थः&nbsp;।
            </p>
            <p><a id="n124" href="#N124"><sup>124</sup></a>जै॰ सू॰ २-१-१ इत्यत्र भाष्यकारेण&nbsp;।
            </p>
            <p><a id="n125" href="#N125"><sup>125</sup></a>जै सू. ( १-१-५ ) इत्यत्र वृत्तिकारमतानुवादे शब्दार्थसंबन्धाक्षेपपरिहारग्रन्थे भाष्यकारैरिति
               शेषः&nbsp;।
            </p>
            <p><a id="n126" href="#N126"><sup>126</sup></a>जै॰ सू॰ ( १-१-६ )&nbsp;।
            </p>
            <p><a id="n127" href="#N127"><sup>127</sup></a>लोकवेदयोः शब्दार्थानामनन्यत्वनिरूपणावसरे भाष्यकार इति शेषः&nbsp;।
            </p>
            <p><a id="n128" href="#N128"><sup>128</sup></a>जै॰ सू॰ ( ३-२-२ ) इत्यत्र&nbsp;।
            </p>
            <p><a id="n129" href="#N129"><sup>129</sup></a>नित्यद्रव्यवृत्तयो विशेषा इति स्मृतिः&nbsp;।
            </p>
            <p><a id="n130" href="#N130"><sup>130</sup></a>पा॰ सू॰ ( ३—२—९२ )&nbsp;।
            </p>
            <p><a id="n131" href="#N131"><sup>131</sup></a>नच श्येनशब्दो द्वितीयान्त इत्यर्थः&nbsp;।
            </p>
            <p><a id="n132" href="#N132"><sup>132</sup></a>जै॰ सू॰ ( १-२-१ )&nbsp;।
            </p>
            <p><a id="n133" href="#N133"><sup>133</sup></a>सर्वपारार्थ्येति—विशिष्टविधानेऽपि विशिष्टस्यापदार्धत्त्वेन सर्वेषां नामधात्वाख्यातानां
               विशिष्टसमर्पणात्पारार्थ्यमित्यर्थः&nbsp;।
            </p>
            <p><a id="n134" href="#N134"><sup>134</sup></a>अभ्युपगमादिति—‘इह हि गुणमरुणिमानममूर्तं सन्तं क्रियायाः करणमिति शब्द उपदिशति यत्करणाभिधायिन्या
               तृतीयाविभक्त्या संयुज्य निर्दिशति—अरुणयेति,&nbsp;। इत्याद्यरुणाधिकरणस्थभाष्यविरुद्धमिदं
               भाष्यमित्याशयः&nbsp;।
            </p>
            <p><a id="n135" href="#N135"><sup>135</sup></a>जै. सू. ( २-१-१ ) भावार्थाधिकरणे इति शेषः&nbsp;।
            </p>
            <p><a id="n136" href="#N136"><sup>136</sup></a>अपृथक्श्रुतीति—सामानाधिकरण्यनिर्दिष्टं सदित्यर्थः&nbsp;।
            </p>
            <p><a id="n137" href="#N137"><sup>137</sup></a>पा॰ सू॰ ( १&nbsp;। १&nbsp;। १&nbsp;।
            </p>
            <p><a id="n138" href="#N138"><sup>138</sup></a>
               
               <p>नामधेयस्य भाष्यकारोक्तं गुणफलोपबन्धेनार्थवत्त्वं प्रयोजनान्तरोपलणार्थमित्याह—अशेषेति&nbsp;।
                  कानि प्रयोजनान्तराणीति चेत्&nbsp;।
               </p>
               
               <p>संज्ञायाः कर्मभेत्तृत्वं द्वितीये यद्वदिष्यते&nbsp;। यच्चेष्टौ यागषट्‌कस्य फलवत्त्वं वदिष्यते&nbsp;।
                  सोमयागस्य च ज्योतिष्टोमेऽध्याये चतुर्थके&nbsp;। यश्चाग्निहोत्रधर्माणां प्रवेशः कौण्डपायिने&nbsp;॥
                  सप्तमे वक्ष्यते सर्वं तन्नाम्नां फलमिष्यते&nbsp;। वाक्यान्तरोत्पादिते च कर्मण्यङ्गं विधीयते&nbsp;॥
                  फलं वा यत्र तत्रास्मान्नर्ते कर्म विशेषधीः&nbsp;। द्रव्यदैवतशून्यायां यागोत्पत्तौ च नामतः&nbsp;॥
                  विना निर्धारणाभावाद्विशेषस्याविधेयता&nbsp;। धर्मप्रमोपयोगित्त्वमप्यस्येत्थं च सिध्यति&nbsp;॥
                  यागेनानेन यक्ष्येऽहं तेन याजय मामिति&nbsp;। नाम्ना विनैवमादिश्च व्यवहारो न सिध्यति&nbsp;॥ मीमांसाविधिवाक्यार्थज्ञानानुष्ठानलक्षणे&nbsp;।
                  त्रिविधे व्यवहारेऽस्मिन् सर्वस्मिन्नाम कारणम्&nbsp;। इत्येवं प्रदर्शितान्यनुसंधेयानि&nbsp;।
               </p>
            </p>
            <p><a id="n139" href="#N139"><sup>139</sup></a>चित्रो गुणो विधीयमान इत्यादि सिद्धान्तभाष्येणाग्नीषोमीये गुणविध्यभिप्रायस्य प्रकटीकरणादित्यर्थः&nbsp;।
            </p>
            <p><a id="n140" href="#N140"><sup>140</sup></a>जै॰ सू॰ ( ३-६-१ )&nbsp;।
            </p>
            <p><a id="n141" href="#N141"><sup>141</sup></a>जै॰ सू॰ ( २-१-१ ) इत्यत्र भाष्यकार इति शेषः&nbsp;।
            </p>
            <p><a id="n142" href="#N142"><sup>142</sup></a>प्रथमपुरुषोऽप्रयुज्यमानोऽप्यस्ति इति शेषपूरणमिति पा सू ( २-३-१ ) अत्रत्यं कात्यायनस्मरणम्&nbsp;।
            </p>
            <p><a id="n143" href="#N143"><sup>143</sup></a>पा सू ( ५-१-५ ) अत्रत्यं वार्तिकम्&nbsp;।
            </p>
            <p><a id="n144" href="#N144"><sup>144</sup></a>जै॰ सू॰ ( ६-१-१ )&nbsp;।
            </p>
            <p><a id="n145" href="#N145"><sup>145</sup></a>जै॰ सू॰ ( ४-१-५ )&nbsp;।
            </p>
            <p><a id="n146" href="#N146"><sup>146</sup></a>श्रुतिर्हि नामधेयत्वे, लक्षणा गुणविधौ इति भाष्यं यथाश्रुतार्थमनुपपन्नमिति मत्वाऽन्यथा
               व्याचष्टे नामधेयत्वे त्वित्यादिना—गौरवमित्यन्तेन&nbsp;।
            </p>
            <p><a id="n147" href="#N147"><sup>147</sup></a>जै॰ सू॰ ( २—१—१ ) इत्यत्र भाष्यकार इति शेषः&nbsp;।
            </p>
            <p><a id="n148" href="#N148"><sup>148</sup></a>जै॰ सू॰ ( १&nbsp;। ४&nbsp;। ३ )
            </p>
            <p><a id="n149" href="#N149"><sup>149</sup></a>तै॰ सं॰ ( २&nbsp;। ६&nbsp;। ८ )&nbsp;।
            </p>
            <p><a id="n150" href="#N150"><sup>150</sup></a>जै॰ सू॰ ( १—३—४ )
            </p>
            <p><a id="n151" href="#N151"><sup>151</sup></a>लोकवेदाधिकरण इति शेषः&nbsp;।
            </p>
            <p><a id="n152" href="#N152"><sup>152</sup></a>जै॰ सू॰ ( ११-१-३ )
            </p>
            <p><a id="n153" href="#N153"><sup>153</sup></a>जै॰ सू॰ ( ११-२-१ ) इत्यत्रेति शेषः&nbsp;।
            </p>
            <p><a id="n154" href="#N154"><sup>154</sup></a>जै॰ सू॰ ( १-४-१ )&nbsp;।
            </p>
            <p><a id="n155" href="#N155"><sup>155</sup></a>तत्सिद्धीत्यारभ्य, इति गुणाश्रया इत्यन्तस्यैकसूत्रत्वेऽपि भाष्ये प्रत्येकं प्रथमान्तसूत्रोपन्यासो
               व्यारव्यासौकर्यार्थ इति न विरुध्यते&nbsp;।
            </p>
            <p><a id="n156" href="#N156"><sup>156</sup></a>जै॰ सू॰ (१-२-१)
            </p>
            <p><a id="n157" href="#N157"><sup>157</sup></a>जै॰ सू॰ (१२-२-८)
            </p>
            <p><a id="n158" href="#N158"><sup>158</sup></a>किमर्थं चेति प्रश्रोत्तरभाष्यं विध्यर्थवादचिन्तोपक्रमेण संवादस्य स्तुत्यर्थत्वावसायादयुक्तमिव
               मत्त्वा स्तुतिप्रकारप्रश्नविषयतया व्याचष्टे—किमाकारेत्यादिना&nbsp;।
            </p>
            <p><a id="n159" href="#N159"><sup>159</sup></a>अजहत्स्वार्था हति॰ न जहाति शब्दः स्वमर्थं यासु वृत्तिष्विति विग्रहः&nbsp;। इदं च ‘सर्व
               एवैते गौणाः’ इत्यादिभाष्यस्य, प्रसिद्धार्थपरित्यागेनाप्रसिद्धगुणवाचित्वरूपपरोक्तगौणीलक्षणनिराकरणपरस्य
               व्याख्यानार्थं वेदितव्यम्&nbsp;।
            </p>
            <p><a id="n160" href="#N160"><sup>160</sup></a>यदपरं, समुदायवाचिनः पदस्य लक्षणयैकदेशवृत्तित्वरूपपरोक्तलक्षणदूषणार्थं, ‘न च सर्वे
               गुणसमुदायवचनः’ इति भाष्यं तद्वयाख्यांतुमारभते—अन्येषां त्वित्यादिना&nbsp;।
            </p>
            <p><a id="n161" href="#N161"><sup>161</sup></a>अध्यारोपितार्थवृत्तित्वरूपपरोक्तलक्षणदूषणार्थमन्यद्भाष्यं, ‘नचासति सिंह’ इति, तद्वयाख्यास्यति—कश्चित्पुनरित्यादिना&nbsp;।
            </p>
            <p><a id="n162" href="#N162"><sup>162</sup></a>(अ॰ १ पा॰ १ सू॰ ४) अत्रत्यवृत्तिकारमतानुवादे भाष्य इति शेषः&nbsp;।
            </p>
            <p><a id="n163" href="#N163"><sup>163</sup></a>परपरिकल्पितानां गौणीवृत्तिलक्षणानां वेदाप्रामाण्याप्रतिपादकत्वेऽपि नास्मदभिमतस्येति
               निष्कृष्टं लक्षणमाह—तस्मादित्यादिना&nbsp;। तस्मात्—गुणयोगनिमित्तायाः शब्दप्रवृत्तेर्गौणत्वेनेष्टत्वात्&nbsp;।
               गुणानां स्वशक्यसिंहादिवृत्तिधर्माणां, देवदत्तादिरूपार्थान्तरे, प्रवृत्तिः—योगः, प्रयोजनं—शब्दप्रवृत्तौ
               निमित्तं यस्य शब्दस्य स गौण इत्यर्थः&nbsp;। तत्त्वं तु, स्वसमानजातीयधर्मवत्त्वाध्यारोपितत्वान्यतरसंबन्धेन
               स्वंशक्यवृत्तिधर्मवत्त्वं गौणीलक्षणं विज्ञेयम्&nbsp;।
            </p>
            <p><a id="n164" href="#N164"><sup>164</sup></a>सद्रूपत्वेन या प्रसिद्धिस्ततोऽन्येन प्रकारेण—असद्रूपत्वेनावस्थानं यस्येत्यथं:&nbsp;।
            </p>
            <p><a id="n165" href="#N165"><sup>165</sup></a>जै॰ सू॰ ६-३-१४)&nbsp;।
            </p>
            <p><a id="n166" href="#N166"><sup>166</sup></a>( अ॰ ५ पा॰ ४ अ॰ ६ सू॰ १९ ) इत्यत्र भाष्यकार इति शेषः&nbsp;।
            </p>
            <p><a id="n167" href="#N167"><sup>167</sup></a>जै॰ सू॰ ( १-२-१ )
            </p>
            <p><a id="n168" href="#N168"><sup>168</sup></a>( अ॰ ६ पा॰ ८ अ॰ १० सू॰ ३० )
            </p>
            <p><a id="n169" href="#N169"><sup>169</sup></a>अस्मिन्नधिकरणे वृत्त्यन्तरोदाहृतमन्त्रवर्णोपेक्षणे भाष्यकृतोऽभिप्रायमाह—वृत्यन्तरे
               त्विति&nbsp;। भिन्नवाक्यतयाऽवगतप्रमाणभावानां मन्त्राणामप्यत्रैव संदिग्धार्थनिर्णायकत्वे
               व्यवस्थापिते षष्ठान्त्ये पशुच्छागाधिकरणे निर्णेयार्थाभावेन तदधिकरणमनर्थकमापद्येतेति
               भावः&nbsp;।
            </p>
            <p><a id="n170" href="#N170"><sup>170</sup></a>( अ॰ २ पा॰ २ अ॰ २ सू॰ २ )&nbsp;।
            </p>
            <p><a id="n171" href="#N171"><sup>171</sup></a>( अ॰ ३ पा॰ १ अ॰ ३ सू॰ ३ )&nbsp;।
            </p>
            <p><a id="n172" href="#N172"><sup>172</sup></a>द्व्यन्तरितं त्र्यन्तरितं चाधिकरणद्वयमित्यर्थः&nbsp;।
            </p>
            <p><a id="n173" href="#N173"><sup>173</sup></a>( अ॰ १ पा॰ ४ अ॰ ५ )&nbsp;।
            </p>
            <p><a id="n174" href="#N174"><sup>174</sup></a>अनेन च अदृष्टानुमानस्य प्रसङ्गो यस्यां कल्पनायां साऽल्पीयसी भविष्यतीति भाष्यार्थः&nbsp;।
               सूचितः&nbsp;।
            </p>
            <p><a id="n175" href="#N175"><sup>175</sup></a>कः पुनर्भाव इत्यनेनैव भाष्येण भावनाक्षेपद्वारा तद्वाचिशब्दाक्षेपसिद्धेः के पुनर्भावशब्दा
               इति पुनराक्षेपोऽयुक्त इति मत्वा तदभिप्रायमाह॔सत्यामपीत्यादिना&nbsp;। अयमाशयः&nbsp;। यदिकश्चिद्भावोत्पन्नल्युडादिप्रत्यान्तधातुवाच्यस्य
               भावत्वाभ्युपगमेनार्थपर्यनुयोगं परिहरेत्तं प्रति श्येनेन यजेतेत्याद्येतदधिकरणविषयभूतेषु
               वाक्येषु तादृग्भावशब्दा भावादन्य एव भावो भावशब्दाश्चाभिभता इति प्रत्युत्तरसूचनायोभयप्रश्न
               इति&nbsp;। न केवलं भाव एवालौकिकः किं तु भावशब्दा अपीत्यपिशब्दार्थो ज्ञेयः&nbsp;।
            </p>
            <p><a id="n176" href="#N176"><sup>176</sup></a>पा॰ सू॰ ( ३-३-५६ )&nbsp;।
            </p>
            <p><a id="n177" href="#N177"><sup>177</sup></a>अनेन प्रतिपदाधिकरणपूर्वोत्तरपक्षयोस्सूत्रत्वमुक्तं भवति&nbsp;।
            </p>
            <p><a id="n178" href="#N178"><sup>178</sup></a>घटं करोतीत्यादौ द्वितीयाभिहितया कर्माख्यया, शक्या, आक्षिप्तः प्रयोज्यस्य घटस्य, भवनाख्यो
               व्यापारो यस्य धातोरित्यर्थः&nbsp;। करोतिमात्रप्रयोगे कथमाक्षेप इत्याशङ्कायामाह॔स्वयमेवेति&nbsp;।
               घटो भवतीत्यादौ प्रथमाभिहितकर्तृशक्त्याक्षिप्तः प्रयोज्यव्यापारो यस्मिन्नित्यर्थः&nbsp;।
               तथा च प्रयोज्यप्रयोजकव्यापारयोरन्यतरवाचिधातुष्वितरप्रतीतिराक्षेपेणैवेति न तस्मिन्नपि
               शब्दव्यापारकल्पनावसर इति भावः&nbsp;।
            </p>
            <p><a id="n179" href="#N179"><sup>179</sup></a>तै. सं. ( २-६-१ )
            </p>
            <p><a id="n180" href="#N180"><sup>180</sup></a>सर्वधातूनां करोत्यर्थवाचित्त्वे वृद्धसंमतिमाह॔तथा चाऽऽहुरिति&nbsp;। विभज्य सेनां परमार्थकर्मा
               सेनापतीश्चापि पुरंदरोत्थः&nbsp;। नियोजयामास स शत्रुसैन्ये करोतिरर्थेष्विव सर्वधातून्&nbsp;॥
               इति&nbsp;।
            </p>
            <p><a id="n181" href="#N181"><sup>181</sup></a>( अ॰ १ पा॰ १ अ॰ ७ ) अत्रेति शेषः&nbsp;।
            </p>
            <p><a id="n182" href="#N182"><sup>182</sup></a>यस्य येनार्थसंबन्धो दूरस्थस्यापि तेन सः&nbsp;। अर्थतो ह्यसमर्थानामानन्तर्यमकारणम्&nbsp;। इत्यादिना
               विश्वजिदधिकरणे पूर्वाचार्यो वक्ष्यतीत्येवं वृद्धसंमतिमाह॔तथा चेत्यादिना&nbsp;।
            </p>
            <p><a id="n183" href="#N183"><sup>183</sup></a>निष्पाद्यत्वेन प्रधानस्य सतो या साधनाकाङ्क्षा सा न विद्यते निष्पाद्यत्वाभावादित्यर्थः&nbsp;।
            </p>
            <p><a id="n184" href="#N184"><sup>184</sup></a>सत्ता च नानुमानेन कस्यच्चित्सप्रंतीयते इत्यनेन प्रत्यक्षसूत्रे श्लोकवार्तिके उक्तमित्यर्थः&nbsp;।
            </p>
            <p><a id="n185" href="#N185"><sup>185</sup></a>साध्यसाधनभावरहिताकारान्तरेण नापूर्वं निरूपयितुं शक्यमित्यर्थः&nbsp;।
            </p>
            <p><a id="n186" href="#N186"><sup>186</sup></a>यच्चेति-यच्च-फलं, यत्-विनष्टं. कर्म, प्रतीत्य-अधिगम्य, प्राप्येत्यर्थः&nbsp;।
            </p>
            <p><a id="n187" href="#N187"><sup>187</sup></a>यल्लोके तृप्त्यादिफलोत्पत्तिनिमित्तस्य भोजनादेः क्रियात्वं धर्मो दृष्टस्तदतिक्रमेत्यर्थः&nbsp;।
            </p>
            <p><a id="n188" href="#N188"><sup>188</sup></a>( अ॰ ३ पा॰ ८ अ॰ ८ सू॰ १८ )&nbsp;।
            </p>
            <p><a id="n189" href="#N189"><sup>189</sup></a>सर्वेषु पदार्थेषु बहवः कर्तारस्तेषु मध्ये, क्वचित्पदार्थे कस्यचित्कर्तुरशक्तेरपरिहार्यत्वादित्यर्थः&nbsp;।
            </p>
            <p><a id="n190" href="#N190"><sup>190</sup></a>स्वर्गनरकयोरप्यौहिकत्वेन पश्चादेरविशेष इत्यर्थः&nbsp;।
            </p>
            <p><a id="n191" href="#N191"><sup>191</sup></a>यदा च स्थाय्यपूर्वं शक्त्यात्मकत्वात्कर्मफलाभ्यामनत्यन्तभिन्नं तदा फलं भावयेदनेनेत्थमिति
               त्रयाणामपि भावनांशानां यौगपद्याभिधानमपि कर्मफलकालयोरविच्छेदादुपपन्नं भवतीत्याह॔ एतावानित्यादिना&nbsp;।
            </p>
            <p><a id="n192" href="#N192"><sup>192</sup></a>न संभावितं सामर्थ्यरूपेण स्थायित्वं यस्येति विग्रहः&nbsp;।
            </p>
            <p><a id="n193" href="#N193"><sup>193</sup></a>( अ॰ १२ पा॰ १ अ॰ १ सू॰ ४ )
            </p>
            <p><a id="n194" href="#N194"><sup>194</sup></a>( अ॰ १-पा॰ १-सू॰ ५ ) इत्यत्र वृत्तिकारमतानुवादे प्रत्यक्षविसंवादपरिहारग्रन्थे भाष्य
               इति शेषः&nbsp;।
            </p>
            <p><a id="n195" href="#N195"><sup>195</sup></a>पञ्च प्रयाजास्त्रयोऽनूयाजा द्वावाज्यभागौ स्विष्टकृदित्येकादश&nbsp;। सांनाय्यस्य संप्रतिपन्नदेवताकत्वेन
               सह प्रक्षेपादाग्नेयेन सह प्रधानाहुतिद्वयमिति त्रयोदशत्वं ज्ञेयम्&nbsp;।
            </p>
            <p><a id="n196" href="#N196"><sup>196</sup></a> ( अ॰ ६ पा॰ ३ अ॰ ३ सू॰ १२ )
            </p>
            <p><a id="n197" href="#N197"><sup>197</sup></a>भारते इति शेषः&nbsp;।
            </p>
            <p><a id="n198" href="#N198"><sup>198</sup></a>( अ॰ ४ पा॰१ अ॰ १० सू॰ २५ ) अत्रत्यन्यायानुसारेणेत्यर्थः ।
            </p>
            <p><a id="n199" href="#N199"><sup>199</sup></a>( अ॰ ९ पा॰ १ अ॰ ५ सू॰ १९ ) ।
            </p>
            <p><a id="n200" href="#N200"><sup>200</sup></a>( अ. ३ पा. १ अ. १ सू. २ ) अत्रेति शेषः&nbsp;।
            </p>
            <p><a id="n201" href="#N201"><sup>201</sup></a>( अ॰ ३ बा॰ ७ अ॰ सू॰ २ )&nbsp;।
            </p>
            <p><a id="n202" href="#N202"><sup>202</sup></a>( अ॰ ३ पा॰ ८ अ॰ १९ सू॰ ३५ )&nbsp;।
            </p>
            <p><a id="n203" href="#N203"><sup>203</sup></a>( अ॰ ३ पा॰ ८ अ॰ १९ सू॰ ३४ ) इत्यत्रेति शेषः&nbsp;।
            </p>
            <p><a id="n204" href="#N204"><sup>204</sup></a>( अ॰ ४ पा॰ १ अ॰ ११ सू॰ २६ )&nbsp;।
            </p>
            <p><a id="n205" href="#N205"><sup>205</sup></a>( अ॰ ३ पा॰ ८ अ॰ २२ सू॰ ४२ )&nbsp;।
            </p>
            <p><a id="n206" href="#N206"><sup>206</sup></a>अयं चात्र न्यायः&nbsp;। गुरुरनियत पात्रभोजी शिष्यस्तु नियतकांस्यपत्रभोजो गुरुच्छिष्टभोजी
               च, तयोरेकपात्रभोजने प्रसक्ते गुणभूशिष्यानुरोधेन प्रधानभूतस्यापि गुरोः कांस्यपात्रभोजनमेव
               न्याय्यमविरोधात् इति&nbsp;।
            </p>
            <p><a id="n207" href="#N207"><sup>207</sup></a>( अ॰ ४ पा॰ १ अ॰ ५ ) अत्रत्यन्यायेनोत्यर्थः&nbsp;।
            </p>
            <p><a id="n208" href="#N208"><sup>208</sup></a>( अ॰ ७ पा॰ ३ अ॰ १२ सू॰ ३०)&nbsp;।
            </p>
            <p><a id="n209" href="#N209"><sup>209</sup></a>पा॰ सू॰ ( २-१-१ )&nbsp;।
            </p>
            <p><a id="n210" href="#N210"><sup>210</sup></a>पा॰ सू॰ ( ४-१-८२ )
            </p>
            <p><a id="n211" href="#N211"><sup>211</sup></a>( अ॰ १ पा॰ ४ अ॰ ५ सू॰ ८ )
            </p>
            <p><a id="n212" href="#N212"><sup>212</sup></a>( अ॰ ३ पा॰ १ अ॰ १५ )&nbsp;।
            </p>
            <p><a id="n213" href="#N213"><sup>213</sup></a>( अ॰ ३ पा॰ २ अ॰ १८ )&nbsp;।
            </p>
            <p><a id="n214" href="#N214"><sup>214</sup></a>( अ॰ ३ पा॰ ३ अ॰ १५ ) एष्वधिकरणेष्वित्यर्थः&nbsp;।
            </p>
            <p><a id="n215" href="#N215"><sup>215</sup></a>( अ॰ ८ पा॰ १ अ॰ ७ ) अत्रेति शेषः&nbsp;।
            </p>
            <p><a id="n216" href="#N216"><sup>216</sup></a>( अ॰ ९ पा॰ ३ अ॰ १२ सू॰ ३५ )&nbsp;।
            </p>
            <p><a id="n217" href="#N217"><sup>217</sup></a>( अ॰ १० पा॰ ४ अ॰ २२ सू॰ ४२ ) अत्र भाष्यकार इति शेषः&nbsp;।
            </p>
            <p><a id="n218" href="#N218"><sup>218</sup></a>ईदग्नेः सोमवरुणयोः, अग्नेस्तुत्स्तोमसोभाः इति सूत्राभ्यां इति शेषः&nbsp;।
            </p>
            <p><a id="n219" href="#N219"><sup>219</sup></a>म॰ भा॰ ( २—१—१ )&nbsp;।
            </p>
            <p><a id="n220" href="#N220"><sup>220</sup></a>श्‍लोकस्यायमर्थः&nbsp;। सुबंतत्वे महदिन्द्रशद्बयोः, ‘अप्रत्ययः प्रातिपदिक’ इत्यनेनाप्रातिपादिकतया
               तद्धितवृत्ययोगादसुबन्तत्वे च समासायोगाद्वृत्तिद्वययौगपद्यवादिनस्ते युगपत्सुबन्तत्वासुबन्तत्वविरोध
               इति&nbsp;।
            </p>
            <p><a id="n221" href="#N221"><sup>221</sup></a>( अ॰ १० पा॰ ४ अ॰ १३ सू॰ २३ )
            </p>
            <p><a id="n222" href="#N222"><sup>222</sup></a>( अ॰ २ पा॰ २ अ॰ ३ सू॰ ६ ) इत्यत्र भाष्यकार इति शेषः&nbsp;।
            </p>
            <p><a id="n223" href="#N223"><sup>223</sup></a>( अ॰ १ पा॰ ४ अ॰ ५ सू॰ ८ )
            </p>
            <p><a id="n224" href="#N224"><sup>224</sup></a>(अ॰ २ पा॰ २ अ॰ २) अत्रेति शेषः&nbsp;।
            </p>
            <p><a id="n225" href="#N225"><sup>225</sup></a>(अ॰ ५ पा॰ १ अ॰ ९ सू॰ १६)&nbsp;।
            </p>
            <p><a id="n226" href="#N226"><sup>226</sup></a>व्यपदेशाच इति सूत्रस्य भाव्यं स्पष्ठत्वान्न व्याख्यातम्&nbsp;।
            </p>
            <p><a id="n227" href="#N227"><sup>227</sup></a>द्वितीयाध्याय इथ्यर्थः&nbsp;।
            </p>
            <p><a id="n228" href="#N228"><sup>228</sup></a>प्रथमाध्याय एवेत्यर्थः&nbsp;।
            </p>
            <p><a id="n229" href="#N229"><sup>229</sup></a>अपि चेत्यादि भाष्यम्, इह क्लृप्तीरिति पूर्वभाष्येण पुनरुक्तमिव भासमानं क्लृप्तिशब्दस्य
               पूर्वाभिप्रेतमन्त्रपरत्वपक्षापेक्षयाऽर्थपरत्वरूपपक्षान्तराभिधानार्थत्वेन व्याकरोति—अथवेत्यादिना&nbsp;।
            </p>
            <p><a id="n230" href="#N230"><sup>230</sup></a>तिसृणामिति—पूर्वाह्णापराह्णयोरभ्यस्यमानमाग्नेय सौम्यवैष्णवयागत्रयमेकोपसत्&nbsp;। तथाविधानां
               द्वितीयतृतीयचतुर्थाहेषु कर्तव्यतया विहितानां तिसृणामुप सदामित्यर्थः&nbsp;।
            </p>
            <p><a id="n231" href="#N231"><sup>231</sup></a>मन्त्राणां क्रत्वङ्गप्रकाशनमेवकार्यं नत्त्वेकशेणग्रहणमित्यर्थः&nbsp;।
            </p>
            <p><a id="n232" href="#N232"><sup>232</sup></a>एकपुस्यात्यंत प्रियत्त्वेन पितृभ्यामनिवारणाद्राजपुत्रत्त्वेन चान्यैरप्यनिवारणादत्यन्तान्याय्या
               यथा तथेयमपीति दृष्टान्त भागाशयः&nbsp;।
            </p>
            <p><a id="n233" href="#N233"><sup>233</sup></a>द्वयोरप्यसंबद्धैंरिति भाष्यं पूर्वभाष्येणगतार्थमिव भासमानं, व्यवहितस्याप्यनुषंगाभ्युपगमे
               सर्वत्र तत्संभवान्नाध्याहारः क्वचित्स्यादित्याशङ्कानिरासार्थत्त्वेनासंबद्धपदाव्यवाय
               एवाऽऽकाङ्क्षावत्व एव चानुषङ्गो भवति नान्यथेति परिसंख्यार्थ द्रष्टव्यम्&nbsp;।
            </p>
            <p><a id="n234" href="#N234"><sup>234</sup></a>विभागमन्त्रवदिष्टापत्त्याऽऽशङ्कां परिहरति कुतो वेत्यादिना&nbsp;। समुच्चयप्राहकप्रमाणाभावाद्युक्त
               एव विकल्प इत्याशयः&nbsp;। इदन्तु ‘त्रिभिर्यजमानं पावयति’ इति वचनेन दृष्टार्थत्वेऽपि मन्त्राणां
               समुच्चयावगतेर्याज्ञिकाचारसत्वाच्च प्रौढीवादमात्रं विज्ञेयम्&nbsp;।
            </p>
            <p><a id="n235" href="#N235"><sup>235</sup></a>प्रयोजनविषये वृद्धसंमतिं दर्शयति—आह चेत्यादिना&nbsp;।
            </p>
         </div>
         
         
      </div>
      <div xmlns="" class="respStmt">
         <h3>Acknowledgments</h3><span class="resp">prepared for SARIT by Andrew Ollett</span>; <span class="resp">data entry by SWIFT Information Technologies, Mumbai</span>; <span class="resp">under the direction of Sheldon Pollock</span><span class="resp"> with funding from The Andrew Mellon Foundation</span></div><script type="text/javascript" src="jquery-2.0.3.min.js"></script><script type="text/javascript" src="jquery-ui-1.10.3.custom.js"></script><script>
    $(function(){
        $('.app').hover(function(){
          var b = $(this).find('div').html();
          if(b){
            $('<p class="tooltip"></p>').html(b).appendTo('body').fadeIn('slow');
          }
        }, function() {
          $('.tooltip').remove();
        }).mousemove(function(e) {
          var mousex = e.pageX + 20; //Get X coordinates
          var mousey = e.pageY + 10; //Get Y coordinates
          $('.tooltip')
          .css({ top: mousey, left: mousex })
        });
    });
  </script></body>
</html>
