<?xml version="1.0" encoding="utf-8"?><TEI xml:id="TSS-TV-part1-roman" xmlns="http://www.tei-c.org/ns/1.0">
<teiHeader xml:lang="en">
  <fileDesc>
    <titleStmt>
      <title>Tantravārttika</title>
      <author>Kumārilabhaṭṭa</author>
      <funder>The Andrew Mellon Foundation</funder>
      <principal>Sheldon Pollock</principal>
      <respStmt>
        <resp>prepared for SARIT by</resp>
        <name>Andrew Ollett</name>
      </respStmt>
      <respStmt>
        <resp>data entry by</resp>
        <name>SWIFT Information Technologies, Mumbai</name>
      </respStmt>
    </titleStmt>
    <publicationStmt>
      <idno>2014-01-05</idno>
      <authority>SARIT: Search and Retrieval of Indic Texts</authority>
      <availability status="restricted">
        <p>Copyright Notice</p>
        <p>Copyright (C) SARIT</p>
        <p>
          <ref target="http://creativecommons.org/licenses/by-sa/3.0/" type="licence">Distributed by <ref target="http://sarit.indology.info" type="url">SARIT</ref> under a Creative Commons Attribution-ShareAlike 3.0
          Unported License. </ref>
        </p>
        <p>Under this licence, you are free
          <list>
            <item>to Share — to copy, distribute and transmit the work</item>
            <item>to Remix — to adapt the work </item>
          </list>
        </p>
        <p>Under the following conditions:</p>
        <p>
          <list>
            <item>Attribution — You must attribute the work in the manner specified by the author or licensor (but not in any way that suggests that they endorse you or your use of the work).</item>
            <item>Share Alike — If you alter, transform, or build upon this work, you may distribute the resulting work only under the same or similar license to this one.</item>
          </list>
        </p>
        <p>More information and fuller details of this license are given on the Creative Commons website.</p>
        <p>SARIT assumes no responsibility for unauthorised use that infringes the rights of any copyright owners, known or unknown.</p>
      </availability>
      <date>2013</date>
    </publicationStmt>
    <notesStmt>
      <note place="app" xml:lang="sa-Latn"><!-- This gets printed by Philologic as a trailing note to the main bibliographical entry.
A good place to give brief info. on what this e-text is (because Philologic annoyingly
prints the sourceDesc not the fileDesc for each file.)--></note>
    </notesStmt>
    <sourceDesc>
      <bibl>
        <title>Śrīmajjaiminipraṇite Mīmāṃsādarśane</title>, ādita ārabhya dvitīyādhyāyaprathamapādāntaḥ prathmo bhāgaḥ,
          tatra ca prathamastarkapādaḥ mīmāṃsākaṇṭhīravamīmāṃsāratnetyādipadavībhūṣitaśrivaidyanāthaśāstripraṇītaprabhābhidhavyākhyāsametaśābarabhāṣyopetaḥ
          dvitīyapādaprabhṛti śrīkumārilabhaṭṭaviracitatantravārtikākhyavyākhyāsahitaśābarabhāṣyasametaś ca
        sa cāyaṃ bhāgaḥ puṇyapattanīyamīmāṃsāvidyālayādhyāpakapadādhiṣṭhitaiḥ ‘mīmāṃsāvidvān’ padabhāgbhir guruvaryavaidyanāthaśāstricaraṇāntevāsibhis <editor>tīrthahaḷḷīgrāmābhijanasubbāśāstribhiḥ</editor> saṃśodhitaṣṭipaṇyādinā samalaṃkṛtaś ca
        sa ca bī. e. ity upapadadhāribhiḥ vināyaka gaṇeśa āpaṭe ity etaiḥ <pubPlace>puṇyākhyapattane</pubPlace>
        <publisher>ānandāśramamudraṇālaye</publisher>
        āyasākṣarair mudrayitvā prakāśitaḥ 
        <date when="1957">1929</date>
        <series>
          <title level="s">ānandāśramasaṃskṛtagranthāvaliḥ</title>
          <biblScope unit="num">17</biblScope>
        </series>
      </bibl>
    </sourceDesc>
  </fileDesc>
  <encodingDesc>
    <p>The printed edition that forms of the basis of this electronic edition is in the Devanāgarī script. The Devanāgarī version of this electronic edition was produced by double-keyboarding. The Romanized version was produced by automatic transliteration of the Devanāgarī version, using the standard IAST scheme of transliteration.</p>
    <p>The structure of Kumārila's <title>Tantravārttika</title> generally follows that of the <title>Śābarabhāṣya</title> and ultimately that of Jaimini's <title>Mīmāṃsāsūtra</title>. The structural divisions of this text are therefore the ADHYĀYA, the PĀDA, the ADHIKARAṆA, and the SŪTRA, all of which are strictly hierarchical in that order, and encoded using TEI's div tags. All divisions that have "canonical" status have been assigned a label with the n attribute. Some have not: Śabara has occasionally added adhikaraṇas, and Kumārila's comments sometimes go beyond the scope of Jaimini's and Śabara's divisions. In such cases, I have eschewed the use of a label (giving only the headings and trailers supplied in the Ānandāśrama edition) and, where necessary, used "dummy" divisions. I have marked these in the XML document with comments.</p>
  </encodingDesc>
  <revisionDesc>
    <change when="2014-01-05" who="AO">
      Initial conversion and validation of first volume (1.2-2.1).
    </change>
  </revisionDesc>
</teiHeader>

<text xml:lang="sa-Latn">
<body>
<div type="adhyāya" n="1">
<div type="pāda" n="2">
<div type="adhikaraṇa" n="1">
<pb n="105"/>
<div type="sūtra" n="1">
<lg>
   <l>siddhapramāṇabhāvasya dharme vedasya sarvaśaḥ |</l>
   <l>vidhyarthavādamantrāṇāmupayogo 'dhunocyate ||</l>
</lg>
<p>sāmānyataḥ prāmāṇye siddhe 'dhunā vibhajya viniyogaḥ pratipādyate | avadhṛtaprāmāṇyasya vā vedasyedānīṃ samastasya vidhyarthavādamantranāmadheyātmakasya yathāvibhāgaṃ dharmaṃ pratyupayogaḥ pratipādyate | tatra pūrvapakṣavādyabhiprāyaḥ | codanālakṣaṇo 'rtho dharma ityupakramāttasya jñānamupadeśa iti parāmarśāttatkṛtānāṃ kriyārthena samāmnāya ityupasaṃhārādvidhipratiṣedhayoreva prāmāṇyaṃ pratipāditaṃ, na ca tadvayatiriktaśabdagamyatvaṃ dharmādharmayoḥ, nāpyanadhigatārthabodhanaṃ muktvā 'nyaḥ śabdasya vyāpāro 'stītyuktameva | ataśca yāvantyeva sādhyasādhanetikartavyatāvācitvena vidhipratiṣedhāntargatāni teṣāṃ bhavatu prāmāṇyaṃ yāni tvatiriktarthānyarthavādamantranāmadheyānupātīni so 'rodīdiṣe tvorje tvodbhidetyevamādīni tāni satyapyapauruṣeyatve 'rthābhidhānasāmarthye ca dharmādharmayorapramāṇamatadarthatvāt | yathāśrutagṛhītānāṃ tāvatpratītyanuṃpalabdheḥ prasiddhamevātadarthatvam | atha kayācicchabdavṛttyā tādarthyaṃ kalpyeta, evamapi vyavasthāhetvabhāvānna dharmādharmayoravadhāraṇaṃ syāt | yadeva hi vākyaṃ gṛhītaṃ tadevādhyāhāravipariṇāmādibhiryatheṣṭaṃ kalpayituṃ śakyate | tadyathā so 'rodīdityevameva tāvadvākyaṃ viśiṣṭapuruṣācaritopanyāsadvārā rodanakartavyatāparam | atha vā mahatā<pb n="106"/>
mapyevaṃvidhāḥ pramādāḥ saṃbhavanti, tasmātprayatnena varjayitavyamiti | ato vidhipratiṣedhayorasphuṭatvāddharmādharmatvena nirṇaye śaktyabhāvaḥ | śāstradṛṣṭavirodhādayaśca sthitā eva | yattu bhūtānvākhyānamātraṃ yathāvasthitaiḥ pratipādyate tatra yadyapi satyatvamastyeva tathā 'pi na tena prayojanamityānarthakyam | api ca | dhūma evāgnerdivetyādīnāṃ svārthe 'pyaprāmāṇyaṃ vakṣyate | vidhyekavākyatvavaśenaiva teṣāṃ rūpabhaṅgaḥ kriyate | na ca tasyāpi kiṃcitpramāṇamasti | bhinnairapi hi taiḥ kiṃcitpratipādayituṃ śakyameva | na ca tatpratipādayatāṃ niṣprayojanatetyavijñāyamānaprayojanavadarthāntarakalpanā śakyā | na hi loṣṭaṃ paśyatastaddarśanaṃ niṣprayojanamiti suvarṇadarśanatā kalpyate | sarvāṇyeva ca pramāṇānyupayujyamānamanupayujyamānaṃ vā 'rthamātmagocaratāpannaṃ gamayanti | tenaiva caiṣāṃ hānopādānopekṣābuddhayaḥ phalatvena varṇyante | anyathā hyupādānamevaikaṃ phalaṃ syāt | api ca pramāṇotpattyuttarakālaṃ prayojanavattvamaprayojanavattvaṃ vā vijñāyate na tu tadvaśena pramāṇodbhūtiḥ | tasmādyo yadrūpo 'rthaḥ pratīyate sa tathaiva prayojanavattvamaprayojanavattvaṃ vā pratipadyate | na hi prayojanavadeva pramātavyamiti kaścinniyamaheturasti | yatrāpi tāvatsvādhīnaḥ pramāṇaviniyogastatrāpyetaddurlabhaṃ kimutābuddhipūrvanityāvasthitavedotthāpitajñānagrāhye | na ca vedasya prayojanavadarthābhidhānaśaktiḥ prathamamavadhṛtā | ayameva hi parīkṣākālo vartate kīdṛśaṃ punarbravītīti | tacca viditvā yathānurūpamanuṣṭhātuṃ kṣamā vayaṃ na tu vedaṃ paryanuyoktuṃ kimayaṃ niṣprayojanamabhidadhāti tadvā 'bhidadhatkimarthaṃ prayatnena dhāryata iti | sarvapuruṣāṇāṃ kevalaṃ pratipattṛtvena pāratanvyādvedagrahaṇottarakālaṃ ca parīkṣāvasarāt | na hyanadhītaveda evā ' 'dau parīkṣituṃ kṣamaḥ | paścātparīkṣamāṇasya tu nābuddhipūrvanirvṛttamadhyayanaṃ prakaraṇagatanyāyena niścayaheturbhavati | tasmādyathaivāgnihotrādivākyānāṃ gamyamānaprayojanavattvādānarthakyaṃ niṣpramāṇakamiti nā ' 'śrīyate tathaivaiṣāṃ prayojanavattvaṃ nā ' 'śrayitavyam | na hi yathāvagatāmyupagamādanyatkici<pb n="107"/>tsādhīyaḥ parīkṣakāṇām | yo 'pi ca kleśena stutinindātmako 'rthaḥ kalpyeta sa bhāvanayāṃ 'śatrayānantaḥpātitvānna gṛhyate | tayā cāgṛhītaṃ na vidhipratiṣedhāvāśrayataḥ | tadanāśritaṃ ca dūre puruṣārthādbhavatīti | api caivaṃvidheṣu stutinindākalpanāyāmitaretarāśrayaprasaṅgaḥ | stutinindātmakatvenaiva hyekavākyatā tayā cānunmīlitastutinindotprekṣāśrayaṇam | na cānyataramūlaprasiddhirastiṃ yato vyavatiṣṭheta | tasmātpṛthagavasthitānāṃ dṛṣṭatvādānarthakyamevopapannataramiti | <hi rend="bold">sa eṣa vākyaikadeśasyeti</hi> | vidhyuddeśātiriktasya siddhāntābhiprāyeṇaikadeśatvaṃ na tu pūrvapakṣe, bhinnavākyatvābhyupagamāt | atha vā vākyānāṃ madhya ekadeśākṣepaḥ katipayānāmityarthaḥ | tatra yāni tāvatkevalavidhiyuktāni teṣu naivā ' 'śaṅkā | yānyapi liṅādimanti prāgarthavādebhyo vidhisamarthāni taiḥ saṃyujyārthāntare stutistutyasaṃbandhe vartante teṣāmarthavādābhāve tanmātrameva hīyate na tu vidhitvena puruṣārthatā 'pi | yāni tu vartamānāpadeśayuktāni stutinirapekṣavidhyasamarthāni yathā “<hi rend="bold">yasya khādiraḥ sruvo bhavati sa cchandasāmeva rasenāvadyati</hi>” ityevamādīni tānyekadeśadvāreṇa samastānyākṣipyante || 1 ||</p>
</div>
<div type="sūtra" n="2">
<p>vāṅmanasayorvidyamānamavidyamānaṃ vā steyānṛtavadanamucyamānaṃ dharme svārthe 'pi vā na prāmāṇyaṃ pratipadyate | atha tvadhyāhārādibhirevaṃ kalpyeta vāṅmanasayoḥ sarvaśarīreṣu ceṣṭāḥ prati prādhānyāditarabhūtendriyairapi taccaritamanuvartitavyamiti | tataḥ śāstravirodhaḥ | tatraitatsyāt | vihitapratiṣiddhatvātṣoḍaśyādivadvikalpa iti | itarastu kalpanīyaklṛptatvena vaiṣamyamāha | nanu cātyantadurbalo 'pi vidhistadadhīnātmalābhena pratiṣedhena tulyabalo bhavatīti “pratiṣedhaḥ pradeśe 'nārabhya vidhāne ca<note place="app" xml:lang="sa-Latn">( a. 1. pā. 8 aṃ. 1 )</note>” ityatra vakṣyate | satyam | yasya śāstramantareṇāprāptirasti tatraitadevam | yatpunararthaprāptaṃ niṣidhyate tatra vidhyanabhyanujñayaiva labdhātmānaḥ pratiṣedhā balīyāṃso bhavantīti tatraiva vakṣyate '<hi rend="bold">rthaprāptavaditi cediti</hi> | steyānṛtavādayośca vinaiva śāstreṇa pravṛttayorvidhinirapekṣo 'vasthitaḥ pratiṣedha iti kalpyaṃ vidhiṃ bādhate |<pb n="108"/> tasmādānarthakyam | ataḥ paraṃ svārthe naivā ' 'narthakyaṃ pratipādayati | rātriṃdivaṃ dhūmārciṣorapi darśanāt “dhūma evārcireveti” caitadadvayamapi pratyakṣavirodhādavadhāraṇaṃ na saṃbhavati | atha vā yadanena pratipādyate divā 'gnirādityamanupraviśati rātrāvādityamiti tadavadhāraṇaṃ nopapadyate | pūrvoktasya hetorasiddhatvāt | tataścāgnisūryayornaktaṃdivaṃ vyavasthitajyotiṣṭavapratipādanāya stutirapyasatyatvānnāvakalpata ityeṣā vā 'navadhāraṇā | atha vā sūryo jyotiriti prātarayaṃ mantro 'gnirjyotirityeṣa sāyamityeṣā mantrayoravadhāraṇā na sidhyati | atha vā samasto vedaḥ pramāṇamityeṣā 'vadhāraṇā na sidhyatītyabhiprāyaḥ | śāstravirodho dṛṣṭavirodhadvayaṃ punaḥ śāstradṛṣṭavirodha iti yat, sadṛśanyāyāni santi kramabhedena codyate tatparihārasūtrakramabhedānurodhena | na caitadvidma ityārṣeyavaraṇaśeṣo 'bhimataḥ | sa cāyaṃ kriyātatsaṃbandhyanabhidhānāttadviṣayatvenāpramāṇam | na hi brāhmaṇatvājñānasaṃdehaviparyayāḥ kenacidaṃśena karmaṇyupayujyante | na ca pratyakṣaviruddhā stutiḥ saṃbhavati | na ca svatantrabrāhmaṇatvājñānapratipādanena prāmāṇyam | kathaṃ punarayaṃ dṛṣṭavirodho yadā samānākāreṣu piṇḍeṣu brāhmaṇatvādivibhāgaḥ śāstreṇaiva niścīyate | nāyaṃ śāstraviṣayo lokaprasiddhatvādavṛkṣatvādivat | kathaṃ punaridaṃ lokasya prasiddham | pratyakṣeṇeti brūmaḥ | kasmātpunarmātāpitṛsaṃbandhānabhijñāścakṣuḥsaṃnikṛṣṭeṣu manuṣyeṣvanākhyātaṃ na pratipadyante | śaktayabhāvāt | yathā vṛkṣatvaṃ prāgabhidhānavyutpatteḥ | naitattulyaṃ vṛkṣatvaṃ prāgabhidhāyakavyāpārājjātyantaravyavacchinnaṃ svavyaktiṣvanugataṃ śākhādimadrūpeṇa dṛśyate | na tu brāhmaṇatvam | api ca vyutpannaśabdo 'pi nimittāntarādṛte naiva pratipadyate | na copavītādhyayanādi nimittam | varṇatrayasādhāraṇatvāt | adhyāpanādyapi bhinnācārakṣatriyavaiśyapratiyogitvātsaṃdigdham | sarvaṃ ca duṣṭaśūdreṣu sabhāvyamāna<pb n="109"/>tvādaniścitam | yastvavicāritasiddhameva pratipadyeta sa śuktikāmapi rajataṃ manyamānaḥ krīṇīyāt | naiṣa doṣaḥ | kvaciddhi kācijjātigrahaṇa itikartavyatā bhavatīti varṇitametat | tena yathaivā ' 'lokendriyānekapiṇḍānusyūtiśabdasmaraṇavyaktimahattvasaṃnikarṣākāraviśeṣādayo 'nyajātigrahaṇe kāraṇaṃ tathaivātrotpādakajātismaraṇam | ayaṃ cotpādyotpādakasaṃbadho mātureva pratyakṣo 'nyeṣāṃ tvanumānāptopadeśādyavagataḥ kāraṇaṃ bhavati | na cāvaśyaṃ pratyakṣāvagatameva pratyakṣanimittaṃ bhavati cakṣurādarenavagatasyāpi nimittatvadarśanāt | āntarālikasmṛtivyavahitamapi cendriyasaṃbandhānusāri pratyakṣamityetatsādhitam | na ca yatsahasā sarvasya pratyakṣaṃ na bhavati tannipuṇato 'pi paśyatāṃ na pratyakṣamityetadapyuktameva | stryaparādhāttu durjñāno 'yaṃ saṃbandha iti svayameva vakṣyati | na ca tāvanmātreṇa pratyakṣatā hīyate | na hi yadgiriśṛṅgamāruhya gṛhyate tadapratyakṣam | na ca strīṇāṃ kvacidvayabhicāradarśanātsarvatraiva kalpanā yuktā | lokaviruddhānumānāsaṃbhavāt | viśiṣṭena hi prayatnena mahākulīnāḥ parirakṣantyātmānamanenaiva hetunā rājabhirbrāhmaṇaiśca svapitṛpitāmahādipāramparyāvismaraṇārthaṃ samūhalekhyāni pravartitāni | tathā ca pratikulaṃ guṇadoṣasmaraṇāttadanurūpāḥ pravṛttinivṛttayo dṛśyante | na ca bhartṛvyatirekakṛtena varṇasaṃkaro 'parādhena jāyate | dṛśyate hyaparādhinīmāmapi svabhartṛnimittaḥ prasavaḥ | tadaparādhanimittastu tāsāmaśubhaphalopabhogo bhavennatvapatyānāṃ varṇasaṃkaraḥ | na ca niyogato varṇāntaraireva saha pramādaḥ | savarṇena cotpāditasya naiva varṇāntaratvāpattiḥ | saṃkarajātānāmapi ca punarutkarṣāpakarṣābhyāṃ saptame pañcame vā 'nyataravarṇāpattiḥ smaryate | tatra tvetāvanmātramāgamikaṃ pratyetavyam | na hyayaṃ puruṣeyattāniyamo laukikapramāṇagamyaḥ | tasmātsatyapi sārūpye yathā kenacinnimittena strīpuṃskokilādivibhāgajñānaṃ tathaiva darśanasmaraṇapāramparyānugṛhītapratyakṣagamyāni brāhmaṇatvādīnīti bhavatyajñānavacanasya pratyakṣavirodhaḥ | yeṣāmapyācāranimittā brāhmaṇatvādayasteṣāmapi dṛṣṭavirodhastāvadastyeva na tvācāranimittavarṇavibhāge pramāṇaṃ kiṃcit | siddhānāṃ hi brāhmaṇādīnāmācārā vidhīyante, tatretaretarāśrayatā bhavet | brāhmaṇādīnāmācārastadvaśena brāhmaṇādaya iti | sa eva śubhācārakāle brāhmaṇaḥ punaraśubhācārakāle śūdra ityanavasthitatvam | tathaikenaiva prayatnena parapīḍānugrahādi kurvatāṃ yugapadbrāhmaṇatvābrāhmaṇatvavirodhaḥ | etābhirupapattibhistvayaṃ pratipādyate | na tapaādīnāṃ<pb n="110"/> samudāyo brāhmaṇyam | na tajjanitaḥ saṃskāraḥ | na tadabhivayaṅgyā jātiḥ | kiṃ tarhi mātāpitṛjātijñānāmivyaṅgyā pratyakṣasamadhigamyā | tasmātpūrveṇaiva nyāyena varṇavibhāge vyavasthite māsena śūdrībhavatītyevamādīni karmanindāvacanānyatha vā varṇatrayakarmahānipratipādanārthānīti vaktavyam | pūrvavaccātrāpi klṛptatvātpratyakṣasya kalpyenājñānavidhinā saha vikalpo na saṃbhavati | api ca tatrānuṣṭhānātmakatvādbhavedapi na tvatra vasturūpāṇāmaikātmyenāvikalpyatvāt | ko hi tadvedeti pūrvavadevājñānasaṃśayaviparyayāṇāmanaupayikatvādānarthakyam | niścitavedaprāmāṇyaiśca traividyavṛddhairvijñāyamānatvātsvārthe 'pyānarthakyam | vikalpābhāvaścānantaroktavat || 2 ||</p>
</div>
<div type="sūtra" n="3">
<p>yadi tāvadgargatrirātrabrāhmaṇavedānumantraṇajñānakāle vidyamānayoreva mukhaśobhāvājijanmanoḥ saṃkīrtanaṃ na dharmaṃ prati pramāṇam | atha tvavidyamānayostataḥ svārthe 'pi | vartamānāpadeśācca pratyakṣānupalabdhivirodhaḥ, karmānuṣṭhānayogyapuruṣakaraṇādvidyāsaṃskārasya dīkṣitatīrthasnānādivannirākāṅkṣatvātphalavidhitvaṃ nirākariṣyate | paunaruktyāttarhyatra na vicārayitavyamata āha tena phalavidhitvānnirākṛtasyehā ' 'narthakyārthavādatvavicāra iti | stutyarthatā 'pi cāsatyasya nāstīti vyavasthitameva || 3 ||</p>
</div>
<div type="sūtra" n="4">
<p>anantareṇaiva pūrṇāhutyādiphalavacanāni vyākhyātāni vidhitvābhyupetyavādena tu doṣā<pb n="111"/>ntaramabhidhīyate | pūrṇāhuteragnisaṃskāratvātpaśubandhasya ca jyotiṣṭomopakārakatvādaśvamedhajñānasya ca saṃskāratvānna tāvatphalavidhitvāvasaraḥ | yadi punariṣyate tato 'nyānarthakyam | samānaphalānyapi karmāṇi yāni parasparānapekṣāṇi kriyante teṣāṃ yathārucyanuṣṭhānānnānyānarthakyakaratvam | pūrṇāhutipaśubandhayostvakṛtayoritarakarmānadhikārāt | prathamaṃ vā niyamyetetyanena nyāyenāvāptaṃ phale nottarakarmānuṣṭhānaprayojanamastīti tadvidhyānarthakyam | tathā ca dṛṣṭānto 'pi tenaiva pathā madhvarthina iti yatrānyaḥ panthāḥ parvatasya tatra gaccheyurapi na tu tenaiva gacchanti | tasmādbhūyasāṃ klṛptānāṃ vidhīnāmanugrahāya varaṃ kalpyānāmevānarthakatvam | na ca phalaviśeṣārthinaḥ parāṇi karmāṇyaviśeṣaśravaṇāt | na hi samānāyāṃ śrutāvapratyakṣaḥ san phalaviśeṣaḥ karmaviśeṣebhyaḥ śakyaḥ kalpayitum | na ca stuti rasatyatvāditi sthitameva || 4 ||</p>
</div>
<div type="sūtra" n="5">
<p>trīṇyapi pṛthivyādivacanānyapratiṣedhabhāginamarthaṃ pratiṣedhanti | antarikṣe divi ca tāvadaprāptatvātpratiṣedhaviṣayatvam | ataśca paryudasitavyābhāvānna paryudāsaḥ | anantarikṣe hyadivi ca pṛthivyāṃ nityaṃ cayanaṃ prāptamiti tadvidhiranarthakaḥ | athāpi nityānuvādastathā 'pyākriyārthatvameva | pṛthivīcayanapratiṣedhaparyudāsau tu cayanavidhyabādhenāśakyau | bādhe ca vidhyānarthakyam | vikalpe 'pi pakṣe bādhaḥ | kāmasaṃyogāccāgnerastyeva pākṣikatvam | durbalaśca pratiṣedhaḥ | pṛthivīparatve sati cayane kalpyatvāt | etadevāsya svayamākulatvam | vidhya<pb n="112"/>nantarameva hiraṇyaṃ nidhāya cetavyāmiṣṭakābhiragniṃ cinuta etaccā ' 'kulayet | prarocanābudvistu naivotpadyate || 5 ||</p>
</div>
<div type="sūtra" n="6">
<p>sarvopākhyāneṣvanyaparatvāsaṃbhavātsvarūpapratipādanādanityasaṃyogaḥ | sa ca samastavedaprāmāṇye sati kathaṃcidanyathā nīyeta | yadā tu yathaiva pramāṇānāṃ madhye śabdastannāpi ca vedaḥ pramāṇaṃ tathaiva vede 'pi vidhimātraṃ yuktayā kalpyate tadetaraikadeśavadanityārthaikadeśāprāmāṇyaṃ yathāśrutārthagrahaṇādāpannaṃ kiṃ nivāryate | tasmādevamādīnāmanapekṣyārthamadhyayanamātrādeva phalaṃ kalpyam | atha vā yathaitānyupekṣāphalāni tathā tadviṣayaṃ pratyakṣamapi pratipattavyam | atha kasmānmantravadyathāprakaraṇaṃ prayogakāle na prayujyate | prayogarūpasāmarthyābhāvāt | na hi mantrāṇāṃ pāṭhamātreṇa vinayogaḥ kiṃ tarhi tatsāmarthyāt | na cātra tadasti | atha vā yathā teṣāṃ pūrvapakṣe kāryāntarāmāvādrūpamātraṃ grahīṣyate tathā 'trāpyastu | yattu sūtrakāreṇānityatvamuktaṃ tatprāmāṇyāpekṣayā nāprayojyatayā || 6 ||</p>
</div>
<div type="sūtra" n="7">
<p>pūrvapakṣodāhṛteṣveva vākyeṣu siddhānte 'bhidhātavye kimarthaṃ vāyavyavākyamupanyasyate | kecidāhuḥ | samānanyāyatvādidamapi tatra tānyapi cehodāhṛtāni draṣṭavyānīti | yadyapyevaṃ tathā 'pyapūrvodāharaṇamabhiprāyāntaramākāṅ‌kṣati | tadabhidhīyate | pūrvodāhṛteṣu sarvatra svārthāsatyatvamapyāśaṅkyate | tatra kaḥ prathamameva tatpratipādanakleśamaṅgīkuryāditi prāsiddhasvārthasatyatvānāṃ stutidvāraikavākyabhāvena dharmapramāṇaśeṣatvamātrapratipattisaukaryārthaṃ vāyavyavākyopanyāsaḥ | tatra bhāṣyakārāḥ prasiddhenaivaikavākyatvena stutyarthopayogaṃ vadanti | etāvattvatra prathamaṃ vaktavyam | kimarthaṃ rūpabhaṅgo na balādekavākyatā puruṣārthatvaṃ vā vedasyocyata iti | laukikavākye tu dṛṣṭatvāditi yadyucyeta tatrābhidhīyate | yuktaṃ loke vākyārthasya pramāṇāntaragamyatvādanyathā 'pi kalpanam | iha tvatyantātīndriyatvādyathāśrutādīṣadapyanyathātve pauruṣeyatvamāpadyeta | loke 'pi ca yāni pramāṇāntarānavagatārthāni <pb n="113"/>āptapratyayamātreṇa śrotṝṇāṃ pramāṇāni bhavanti teṣāṃ naivānyathātvakalpanaṃ labhyate | tatra kecidvadanti | “tulyaṃ ca sāṃpradāyikam” iti yadvakṣyāti tena samasto vedaḥ puruṣārtha iti sādhyate | na hyātmānupakāriṇaṃ santamenaṃ buddhipūrvakāriṇaḥ puruṣāḥ prayatnena dhārayeyuḥ | yadyapi ca keṣāṃcidajñānaṃ bhavettathā 'pyasmatpūrvātikrāntā 'nekaparīkṣakapramādakalpanā niṣpramāṇikā | tasmādyathā yathā puruṣārthatā bhavati tathā tathā bhaṅktvā 'pi rūpaṃ vyākhyāyata iti | na tvetadyuktamiva | kutaḥ, puruṣadhīnaprāmāṇyaprasaṅgāt | yadi hyakṣarānupātto 'pyartho 'smadādibhirevaṃ kalpyate | yasmādvayaṃ prayatnena dhārayāmastasmādasya puruṣarthateti | tathā satyātmaceṣṭitavaśena prāmāṇyamabhyupagataṃ syāt | atha puruṣāntaradhāraṇamucyeta | evamapi tadvaśena tairapyevamanyavaśenetyanāditve 'pi satyandhaparamparānyāyena sarveṣāṃ parapratyayānna kvacitprāmāṇyāvasthānam | sarvatra hyevamayaṃ puruṣo vedeti pratyayo naivamayamartha iti | tena yadyapi teṣu teṣvadhyetṛṣu nūnaṃ puruṣārthaṃ vedaṃ manyanta ityabhiprāyo 'numīyate | tathā 'pi nirmūlatvāttanmātreṇāsiddhiḥ | ato yāvadveda eva puruṣārthatayā sakalamātmānaṃ na pratipādayati tāvadapramāṇam | taducyate | sakalasya tāvadvedasya svādhyāyo 'dhyetavya ityadhyayanabhāvanāvidhīyate | tatra kiṃ bhāvayedityapekṣāyāmadhyayanamityāgatamapi puruṣapravartanāśaktiyuktena vidhāyakenāpuruṣārthasādhyāyāṃ bhāvanāyāṃ pravartanāśaktiprasaktestadaṃśānnirākriyate | tataścādhyayanenetyavirodhātsaṃnidheśca karaṇāṃśe niviśate | tena kimityapekṣite yacchakyata ityupabandhādakṣaragrahaṇamityāpatati | tasyāpyapuruṣārthatvāttena kimiti padāvadhāraṇamityupatiṣṭhate tenāpi padārthajñānaṃ tena vākyārthajñānaṃ tena cānuṣṭhānamanuṣṭhānena svargādiphalaprāptirityetāvati prāpte nirākāṅkṣī bhavati | evaṃ sarvavidhīnāṃ prāk puruṣārthalābhādaparyavasānam | na ca sahasaiva vidhidarśanātsvargādyeva phalaṃ kalpyate | yogyatayā hi yasya yatrānantarabhāvini vyāpāro lakṣyate tadeva tasya kāryamityavadhāryate | tatra yadi tāvattadanusāreṇaiva kiyatyapyadhvani phalamāsādyate tato nāntarā kalpanamarhati | pāramparyaprayojanenāpi śrutavidhyupapattyā 'nyathānupapattilakṣaṇārthāpattyanutpādāt | yatra tvanantaraṃ dṛṣṭaṃ kāryaṃ na svayaṃ puruṣārtho nāpi pāramparyeṇa tamāpnoti yathā homasyā ' 'havanīyaprāptirbhasmasādbhāvo vā tatra tadatikrameṇa sākṣātkarmaṇa evādṛṣṭakalpanā | sarvatra caitallakṣayitavyam | yatra tu vihite phalākāṅ‌kṣiṇi tadanātmakakāryaparamparāyāṃ satyāmāntarālikaṃ kiṃcitkratave puruṣārthāya vā codyate tatra tadeva tatsādhanaṃ pūrvasya tu vidhestadupakārārthatayā paryavasānam | yāni tattaravidheḥ kāryāṇi prāktāni sādhyasādhanabhāvenācoditatvānnāntarīyakatvena kāṣṭhādīnāmiva jvalanādīni pūrvavihitakarmasvavyāpāramātratayā manyavyāni | yatra tu pāramparyajanyaṃ na kiṃcidantarā vidhīyate tatra sarvāṇi svavyāpārīkṛtya vidheyasyaiva svayaṃ phala<pb n="114"/>sādhanatā | tatra yāni tāvatklṛptakalpayiṣyamāṇapuruṣārthasādhanavidhivākyāni tāni tatpratipādaṃna yāvatsvādhyāyādhyayanavidhinā nīyante paratastu phalavattvaṃ jñātameveti na tadyāvatprāpyante | yāni tu tatprakaraṇe paṭhyante tānyapi tathaivākṣaragrahaṇādikrameṇa svārthāvabodhanaṃ yāvadgatāni na sākṣātkratvaṅgaṃ bhavanti | kutaḥ | kathamityadṛṣṭopāyāpekṣeṇa kratunā dṛṣṭārthatvādakṣarādiṣvanavasajatā tadvihitaṃ karmamātrameva hi prayojanadvāreṇopādīyate nānyat | ataḥ pradhānavākyatulyānyaṅgāni bhavanti | tadvākyāni tu bāhyatarāṇyadhyayanādivat | evaṃ prokṣaṇādivākyānāṃ vrīhyādisaṃskāramātraphalāvasitānāṃ taṇḍulapiṣṭapuroḍāśadvayavadānādibhirvyavahitataraḥ pradhānasaṃbandhaḥ | evamevānārabhyādhītārādupakārakasāmavāyikāṅgavākyāni yojayitavyāni | tatra tvetāvānviśeṣaḥ | yadaprakaraṇasthatvādakṣarāṇyaspṛśatpradhānamarthaireva saṃbadhyate yāni tvādhānādivākyāni tānyapi phalavatkratvaṅgāhavanīyādisaṃskārapratipādanāvasāyīni dūrasthenaiva phalena nirākāṅkṣī kriyante | etena kratvarthakartṛpratipādanadvāreṇopaniṣadāṃ nairākāṅkṣyaṃ vyākhyātam | mantranāmadheyayostu svādhikāre yojanā vakṣyate | tena sarveṣāṃ bhāvanāntargatirupapannā | yattvarthavādānāṃ bhāvanāṃśatrayānantaḥpātitvādagrahaṇamiti | tatrābhidhīyate | satyamatiriktaṃ na gṛhyate | asti tvantargatiḥ | katham | iha hi liṅādiyukteṣu vākyeṣu dve bhāvane gamyete | śabdātmikā cārthātmikā ca | tatrārthātmikayā 'rthavādā nāpekṣyante śabdātmikayā tu grahīṣyante | sā hyevaṃ pravartate | svādhyāyādhyayanavidhinetare sarve vidhāyakāḥ svādhyāyapadopāttaścā ' 'tmā niyujyate bhāvayediti | tatra liṅādīnāṃ prayojakakartṛtvaṃ puruṣaḥ prayojyastena kimityapekṣāyāṃ puruṣapravartanamiti saṃbadhyate | atha tu yogyatayaiva liṅādiviṣayā kriyocyate pravartayediti tataḥ kimityapekṣite puruṣamityeva saṃbadhyate | yadyapi cācetanatvālliṅādiṣvevaṃvidhaṃ prayojakatvaṃ na saṃbhavati tatā 'pi puruṣasya prayojyasya prayojakatvānupapattestadgatacaitanyadvāreṇa vidhāyakānāṃ prayojakatā | yadi caivaṃ na kalpyeta naivaiṣāṃ vidhāyakatvavyapadeśo bhavet | atha kenetyapekṣite pūrvasaṃbandhānubhavāpekṣeṇa vidhivijñāneneti saṃbadhyate | kathamiti prāśastyajñānānugṛhīteneti | kuta etat | buddhipūrvakāriṇo hi ṣuruṣā yāvatpraśasto 'yamiti nāvabudhyante tāvanna pravartante | tatra vidhivibhaktiravasīdati tāṃ prāśastyajñānamuttabhnāti | tacca puruṣārthātmake phalāṃśe sarvasya svayamevānuṣṭhānaṃ bhavatīti prasiddhatvānna vedādutpadyamānamapekṣyate | sādhanetikartavyatayostvapravṛttapuruṣaniyogācchāstrameva prāśastyapratipādanāyā ' 'kāṅkṣyate | tatpunaḥ kena kriyeteti sādhanāpekṣāyāṃ yadi vi phalapadena nivartyeta praśasto 'yaṃ bhūtiphalatvāt | atha vā vidhinaiva sarvadoṣāśaṅkāvinirmuktavedavihitatvāditi | atha vā viśiṣṭadravyadevatetikartavyatāyuktatvāditi | tatra phalapadādīnāmarthāntaropayogātpunaranyatrāpyupayogo na yujyate |<pb n="115"/> vidhyuttarakālā ceyamākāṅkṣā pūrvaṃ ca phalapadādiniveśaḥ | tasmādapi na tairnivartyate | lakṣaṇā caitebhyaḥ kalpyate | na ca śrautārthasaṃbhave sā yuktā | yugapaccobhayavṛttivirodhātprāśastyaparatve phalādīni na syuḥ | na hyanyaśāstre satyupāyamātratvenopāttānāmekāntena pāramārthikatvamiti vakṣyate | ata eva cārthādgamyamānamanyaparatvācchabdānāṃ na prāśastyaṃ prayojanaṃ bhavati | na hi yadyatpratīyate tattacchāstraphalamavasīyate | yathā pūrvo dhāvatītyukte yadyapyaparo gamyate tathā 'pi na kāryeṇa yujyate tadvatprarocanā gamyamānā 'pi na kāryāntaropayuktaśāstrārthatvenāvatiṣṭhate | anyathānupapattyā ceyaṃ tebhyaḥ kalpyeta | sarvapramāṇapratyastamaye cānyathānupapattirbhavati | pramāṇābhāvaśca yaḥsarvaprakāraṃ prayatamānasya sa pramāṇam | tadyadi kenacidupadeśena vā 'tideśena vā na lapsyāmahe tato darvihomanyāyena vidhyuddeśasyaiva dve śaktī kalpayiṣyāmaḥ | atha tu kenacid‌dūrasthenāpi setsyati tatastadanusārastāvatkartavya ityevaṃ sākāṅkṣo vidhirāste | <hi rend="bold">tathā vāyurvai kṣepiṣṭhā</hi> devatetyevamādyapi svādhyāyādhyayanavidhinā puruṣārthatayopanītaṃ yacchakyate tatkuryādityupabandhācca sahasaiva tenāsaṃbadhyamānamapuruṣārthatvena ca pūrvavadakṣarādiṣvaparyavasyadbhūtānvākhyānavākyārthaṃ yāvadbhūtam | tatrāpi tu sākāṅkṣameveti yastena lakṣyamāṇaḥ sādhanānurūpasādhyotpattidvāreṇa kṣipradevatāsādhyaṃ karma kṣiprameva phalaṃ dāsyatīti prāśastyarūpo 'rthaḥ so 'nantarapravṛttavidhyuddeśākāṅkṣitatvātpuruṣārthe dvāratāṃ śaknoti pratipattumiti parigṛhyate | so 'yaṃ naṣṭāśvadagdharathavatsaṃprayogaḥ | evaṃ ca na prarocanā 'nyakṛtā karmāṅgam | na cārthavādapadaiḥ prayojanāntaraṃ sādhanīyamityāmnānasāmarthyādubhayorniyamaḥ | etena pratiṣedhāpekṣitadveṣasiddhayaṃrtha nindāpadasaṃgatirvyākhyātā | tatrāpi hi na dveṣādṛte vidvānnivarttate | dveṣaścāpraśastapratyayādhīnotpattiḥ | na cāpraśastajñānaṃ nākārādibhiḥ padaiḥ praśastāpraśastānabhidhānena niṣedhatatphaletikartavyatāmātraparyavasitaiḥ śakyamavalambitumityananyaprayojananindāvākyagamyameva bhavati | ataścaikavākyatvasiddhiḥ | nityaṃ ca vidhipratiṣedhayoḥ krameṇa vākyaśeṣāḥ stutinindānirṇayahetavo bhavanti | na hi stutininde nāma vyavasthite nindārūpāsu stutiṣu stutirūpāsvapi ca nindāsu viparyayadarśanāt | yathā vakṣyati nahi nindā nindyaṃ nindituṃ pravartate api tu vidheyaṃ stotumiti | tathā traiyambakavākyeṣu <hi rend="bold">“yadabhighārayettadrudrāyā ' 'sye paśūnnidadhyāt”</hi> iti stutamapyabhidhāraṇaṃ nā ' 'śrayiṣyate ninditamapi cānte vidhidarśanādabhighāraṇameva praśastaṃ bhaviṣyati | saṃdigdhastutinindānāmapi ca prakramādeva nirṇayo yathā vakṣyati na vayaṃ ninditānaninditānvā 'surānvidmaḥ | kadāciddhi yasmādasurānapyeṣā vaśīkṛtyā ' 'nayati kriyā tasmānnūnaṃ praśasteti stutiḥ syāt | atha vā vidhvaṃsakāsurāgamananimittatvādaśobhaneti nindā | tatrānte sāmavidhānāttatpraśaṃsārthamṛcāṃ nindeti gamyate | sarvatra <pb n="116"/>ca kiṃcitpadaṃ stauti nindati cetarāṇi tvekavākyatayā tādarthyaṃ pratipadyante | yatrāpi tādṛśaṃ padaṃ na syāttatrāpi lakṣaṇā lakṣitalakṣaṇā vā 'nyathānupapatterāśrayaṇīyā | vidhipratiṣedhayośca stutinindābhyāmavinābhāvādanyataradarśanenetaradanumāya vākyaṃ pūrayitavyam | evaṃ bhāratādivākyāni vyākhyeyāni | teṣāmapi hi śrāvayeccaturo varṇānityevamādividhyanusāreṇa puruṣārthatvānveṣaṇādakṣarādi vyatikramya dharmārthakāmamokṣādharmānarthaduḥkhasaṃsārasādhyasādhanapratipattirupādānaparityāgāṅgabhūtā phalam<note place="app" xml:lang="sa-Latn">dharmādīnāṃ sādhyānāṃ sādhanapratipattiriti vigrahaḥ | dharmādicatuṣṭayasādhanapratipattirupādānāṅgabhūtā | adharmādicatuṣṭayasādhanapratipattiḥ parityāgāṅgabhūtetyarthaḥ |</note> | tatrāpi tu dānarājamokṣadharmādiṣu kecitsākṣādvidhayaḥ kecitpunaḥ parakṛtipurākalparūpeṇārthavādāḥ | sarvopākhyāneṣu ca tātparye sati śrāvayediti vidherānarthakyātkathaṃcidgamyamānastutinindāparigrahaḥ | tatparatvācca nātīvopākhyāneṣu tattvābhiniveśaḥ kāryaḥ | vedaprasthānābhyāsena hi vālmīkidvaipāyanaprabhṛti bhistathaiva svavākyāni praṇītāni | pratipādyānāṃ ca vicitrabuddhitvādyuktamevaitat | iha kecidvidhimātreṇa pratipadyante | apare sārthavādenāpare 'lpenārthavādenāpare mahatā | sarveṣāṃ ca cittaṃ grahītavyamityevamārambhaḥ | tatra tu kecidvidhipratiṣedhāḥ śrutimūlāḥ kecidarthasukhādiṣu lokamūlāstathā 'rthavādāḥ kecidvaidikā eva kecillaukikā eva kecittu svayameva kāvyanyāyena racitāḥ | sarve ca stutyarthena pramāṇam | ye tu vākyaśeṣatvaṃ na pratipadyante te 'pi kecitsvayameva śrūyamāṇagandhamādanādivarṇakaprabhṛtayaḥ prītiṃ janayanti | ye tu yuddhavarṇakāste sarveṣāṃ śūrāṇāṃ bhīrūṇāṃ cotsāhakarāḥ pārthivānāmupayujyante | yatra tu na kiṃciddṛṣṭamupalabhyate tatra viśiṣṭadevatādistutidvāramadṛṣṭaṃ kalpanīyamityeṣā dik | <hi rend="bold">vidhyuddeśenaikavākyatvāditi</hi> | kecidāhuḥ | <hi rend="bold">kimarthā stutiriti cetkathaṃ roceta no 'nuṣṭhīyete</hi>tyevaṃ stutinindābhyāṃ pravṛttinivṛttipratipādanaṃ liṅādibhiścābhidhānamatastulyārthatvam | na ca tulyārthānāṃ samuccayaḥ | tatra ye tāvadarthavādarahitā liṅādayastadrahitāścārthavādāsteṣāṃ yathāviṣayaṃ vyavasthitaṃ nivartakatvaṃ pravartakatvamaviruddham | yatra tu dvayasaṃnipātastatrānyatareṇa kṛtārthatvādavaśyāvaheye 'nyatarasminbhūyasāmanugraho yuktaḥ | tyajedekaṃ kulasyārtha itivadvidhipratyayaḥ parityajyate | kevalaprakṛtiprayogābhāvāttadanugrahārthaprarocanālabdhavidhitvānuvādena pravartate | yathā <hi rend="bold">satrādudavasāya pṛṣṭhaśamanīyena yajeranniti</hi> ktvāpratyayasiddhapravṛttyanuvādakatvaṃ vakṣyate | tasmādvāyavyaśvetālambha ityetāvanmātraṃ viva<pb n="117"/>kṣitam | sa eva ca vidhyuddeśaḥ phalādisaṃbandhottarakālaṃ stūyata ityeta<hi rend="bold">dbhūtikāma ityevamanto vidhyuddeśa</hi> ityanena kathyate | anyathā punaruddeśagrahaṇamanarthakameva syāt | sūtroktena tu vidhinaikavākyatvaṃ na saṃbhavatītyatikramya tadviṣayaḥ parigṛhyate | tathā cā ' 'ha—<hi rend="bold">nāyamabhisaṃbandha</hi> iti | vidhividheyasaṃbandhaniṣedhena stutistutyasaṃbandhaṃ vivakṣitaṃ vadati <hi rend="bold">yatastato bhūtiriti</hi> | saiva ca bhūtinimittasya yojanā | <hi rend="bold">bhinnāvimāviti</hi> pūrvoktau saṃbandhāvabhidhatte | <hi rend="bold">kimarthā stutiriti cediti</hi> | pratyayaścedutkhātastenāvidhīyamānasya kiṃ stutyeti | atha vā yadanayā sādhyate tatpratyayenaiva setsyatīti manasi kṛtvā vadati | ācāryastūtkhāte 'pi pratyaye 'rthavādādeva tadarthāvāptimubhayasaṃbhave cārthavādānugrahaṃ matvā ' 'ha—<hi rend="bold">kathaṃ roceteti</hi> | itaraḥ praśnābhiprāyaṃ vivṛṇoti | prāgeva siddheḥ <hi rend="bold">stutivacanamanarthakamiti</hi> | <hi rend="bold">nahīti</hi> granthacchedaḥ | sarvatrāvāntaravākyāni mahāvākyeṣvapramāṇaṃ mahāsaṃkhyāsvivāvāntarasaṃkhyā bhavanti | tānyeva tu yadā kevalāni prayujyante tadā nirapekṣatvādbhavanti pramāṇam | yathā paṭo bhavatīti | na ca kadā<hi rend="bold">cidetāvanmātreṇa</hi> samāpternairākāṅkṣyadarśanātsarvatra nairākāṅkṣyam | yogyapadāntarānuccāraṇena hi sarvavākyāni paryavasyanti | itarathā punaḥ śrutapadātirekeṇāpi nipuṇadṛśāṃ bhavatyevāpekṣā | sā cānupalabdhyā nivartate | tathā ca yatropalapsyante tatraikavākyatāṃ gamayiṣyante | anyathā hyasau taduccāraṇe 'pi na syāt | tadiha mahāvākyena vinā 'vāntaravākyaṃ pramāṇaṃ tatsadbhāve tu netyetadāha—<hi rend="bold">yadā na stutipadānīti | nanvevaṃ satīti</hi> | yatra mahāvā<pb n="118"/>kyāvāntaravākyayoḥ phalaṃ bhidyate yathā paṭabhavanarāgabhavane, tatrevaṃ yuktamiha tvanatiriktārthasya sataḥ kimavāntaravākyanirākaraṇameva mahāvākyasya yuktaṃ phalam | tadetadāha— <hi rend="bold">yasmin satyavidhāyakamavāntaravākyaṃ bhavati mā bhūttanmahāvākyamiti | satyaṃ vinā 'pi teneti</hi> | yo nāma vedasya kartā syātsa evaṃ paryanuyujyeta laghunopāyena siddhe kiṃ mahāvākyamāśrayasīti | tadabhāvānna paryanuyogaḥ | parihārapathagrāmagamanavacca śramātirekamātraṃ syānnārthānavāptiḥ | dṛṣṭaṃ caivaṃjātīyakeṣu gauravāśrayaṇam | yathā tamevārthaṃ khamityetāvatā sidhyantamākāśaprabhṛtibhirabhipalanti na ca jāḍyaṃ labhante tathā 'tra liṅādibhirapi sidhyantamarthavādebhyo gṛhṇata iti | śakyate cedamiha vaktuṃ yathaivānekopāyaprasaṅge mantreṇa smṛtaṃ kriyamāṇamabhyudayakāri bhavati tathā 'nyenāpi vidhisiddhāvarthavādapratipāditāvidhivihitamiti | <hi rend="bold">nanu satsvapi stutipadeṣviti</hi> | yatra laghumupāyamanupādāya gurūpāya āśrīyate tatra tathā 'pi bhavedatra tu pūrvameva laghutara āśritaḥ samarthataraśca tasmādyathaiva prayukte khaśabde nā ' 'kāśādayastadānīmeva prayujyante tathā 'tra vidhau sati stutirnā ' 'śrayitavyeti | tatrottarasākāṅkṣatvātstutipadānyanarthakāni syuriti | bhavantviti cet | noktena nyāyenārthavattvādavivakṣitārthatā yukteti | dvayasaṃbhave hi pratyakṣādekavākyatvādarthavādānugraho yukta iti | <hi rend="bold">nanu satsvapī</hi>tyanena gatārthatvānnanu <hi rend="bold">nirapekṣā</hi>dityavaktavyam | taducyate | tatrārthavādaparityāgāyoktamidānīṃ tu bhavatu nābha stutisaṃbandhaḥ samastasya pūrvasyāpi tu svarūpāvagato vidhisaṃbandho na bādhitavyaḥ | athāsya kva cidapi śaktirapahriyate tataḥ pratiprasavahetvabhāvātsarvatrāśaktatvaprasaṅga iti | tadabhidhīyate | bhavatu pūrvasya vidhiśaktirna tviyaṃ kvacidbādhitetyanyatrāpi bādhyate | kadā<pb n="119"/>cidāvirbhūteti sarvatrā ' 'virbhavati | yatra tvarthāntarastutyādi nopādīyate tatrā ' 'virbhūtā śaktiḥ kāryamārabhate | yatra tvapavādabhūtaśaktyantarābhivyaktistatra vākyabhedaprasaṅgātpūrvā tirodhīyate | praśnottaratvenāyaṃ pūrvokta eva vākyabhedaḥ parāmṛśyate | tasmādaikārthyātprarocanayaivātra vidhiriti | <hi rend="bold">prarocayamānā anuṣṭhātṝṇāmiti</hi> | “rucyarthānāṃ prīyamāṇaḥ” iti saṃpradānatvaṃ kasmānna bhavati | prarocayateḥ prakṛtyantaratvāditi cenna | tatrāpi rucisaṃbandhānapahravāt | atha sāmānyavivakṣayā ṣaṣṭhyucyate | sā 'pyupātte viśeṣe durlabhā | tasmādanuṣṭhātṝṇāṃ kriyāyā iti saṃbandhaḥ kebhyaḥ prarocayamānā ityapekṣite 'rthāttebhya eveti gamyate | atha cānuṣṭhātṝṇāmupakariṣyantīti saṃbandhaḥ | <hi rend="bold">kriyāyā</hi> iti pañcamī kriyāto 'pi hi ta eva prarocakā iti | atha vā kriyārthamiti ṣaṣṭhyarthaḥ kalpyaḥ | <hi rend="bold">kaṃcidarthaṃ stuvantīti</hi> śatrantaṃ kaṃciditi vidheyaṃ tatsaṃbandhinaṃ vā kaṃcidvā vidadhati kriyāṃ tatsaṃbandhinaṃ vā tacca stutidvāreṇetyupapannaṃ pratyayoddhāreṇārthavādaprāmāṇyam | idaṃ tu vyākhyānaṃ nānumanyante | yadi hi pratyayotkhātiḥ syāttataḥ kena stutirākāṅkṣyeta na tāvacchabdabhāvanākathaṃbhāvo 'sti | yā 'pi kasmādityapekṣā kalpyeta sā 'pi vidhītikartavyatāviṣayaiva tadanugrahārthatvāt | śabdāntaravyapadeśamātraṃ tu bhidyate | sā 'pi ca niyujyamānasyaiva puruṣasya bhavati na kriyāmātraśravaṇāt | na hi vāyavyaśvetālambha ityukte kartavyatā 'kartavyatokteḥ prāk praśasto 'praśasta iti vā 'pekṣyate | tadanapekṣitaṃ ca śrutimātreṇaiva vadanto nārthavādāḥ pratipādayanti | na ca dhātvarthena saha kasyacitsaṃbandho 'pekṣā vā vidyate | sarvasya bhāvanāgāmitvāt | bhāvanā tu pratyayoddhāreṇāpanītā kimapekṣeta | tasmāttadgatāṃśatrayocchedānna bhūtiḥ phalaṃ na yāgaḥ karaṇaṃ na vetikartavyatā kācitsyāt | ukte 'pi ca prāśastye kasmādityanapekṣitatvātpraśasto 'yamityetāvanmātre 'vadhṛte praśastatvādityanucyamāne kartavyatābuddhirnaiva syāt | bhavantī vā tanniṣṭhā bhavetpraśasto 'yaṃ kartavyaḥ paṭo raktaḥ kartavya itivat | akalpite vidhāvānarthakyameva syāt | pratyakṣaṃ ca vidhimutsṛjya pāramparyalakṣaṇayā 'rthavādebhyaḥ parigṛhyata ityapūrvā vācoyuktiḥ | na<pb n="120"/> caitatkalpanāvasaro 'styanyataḥ siddhatvāt | anukto hi sannarthavādādeva vidhiḥ kalpyeta yadyanyathā nopapadyeta | pratyakṣapratyayopapannatvānnānyathānupapattistathā 'rthavādo 'pi yadyupākhyānādiṣviva prarocanāyāṃ niṣprayojanaḥ syāttato dūraṃ nīyeta | yathoktena tu nyāyena prarocanopayogānnānyatra gacchatītyavaśyakartavyā ca prarocanā yadyanyataḥ sidhyettato 'rthavādānnāpekṣeta | sā 'pi tvananyagatikatvāttamevā ' 'śrayati | sarvatra ca vaidike 'rthe 'rthāpattyā śabdaḥ kalpyeta tato 'rthasiddhistena prarocanayā vidhiśabdaḥ kalpyeta nārthaḥ, tatkalpanāvelāyāṃ ca yathaindravāyavādivākyeṣu somena yajetetyasminnupatiṣṭhamāne nānyayajikalpanā tathaivā ' 'labhetetyanenānyānumānapratibandhaḥ | tulyārthayośca bādhavikalpau bhavataḥ pratyayārthavādayoḥ punaratyantabhinnānugrāhyānugrāhakārthaviṣayatvenārthabhedātsamuccaya ityekavākyatā | yadi ca pratyayotkhātiḥ syāttataḥ kartṛsaṃkhyopagrahaviśeṣāvagatakriyāphalasvārthaparārthatvādyucchedaprasaṅgaḥ | syādetat | vidhitvamātramavivakṣayitvā śeṣavivakṣayā kartṛsaṃkhyādilābha iti | etaccāśakyaṃ yatastadarthamapyupāttaḥ pratyayaḥ sāmarthyādidhitvaṃ vadatyeva | pratītasya ca dvayyevāvivakṣā vidhyasaṃsparśo vā grahaikatvavadanuvādakatvaṃ vendriyakāmahomavat | na tāvadvidheravidhitvaṃ nāma kiṃcit | nāpyanuvādastasyāmavasthāyāmaprāpteḥ | na hyevaṃ saṃbhavati yo 'yaṃ vāyavyaśvetālambhaḥ kartavyaḥ sa praśasta iti | bhavati tvevaṃ kartavyaḥ praśastatvāditi | yattūdavasānīyavaditi tatrāpi ktvāvaśena vidhipratiṣedhāvanapekṣya kriyāmātrākṣepād vidhitvamāśritamevetyadṛṣṭāntatā | yadi ca vidhyavivakṣā syāttataḥ pratyāsatterdhātvartha eva sādhyāṃśe nipatediti niṣphalatvaṃ syāt | tasmātsūtrāvināśenaiva vidhinaikavākyatvam | tathā ca bhāṣyakāraḥ | savidhikameva <hi rend="bold">bhūtikāma ityevamanto</hi> vidhyuddeśa ityāha | anyathā dhātvartha ityevāvakṣyat | tatrāsya kriyāmātratayā vidhyuddeśatvaṃ śakyate vaktum | tasmātpratyaya eva vidhyavidhāyitvādvidhyuddeśaḥ | vidhyarthena tvekavākyatvāsaṃbhavātsūtrātirekeṇoddeśagrahaṇam | <hi rend="bold">bhūtikāma ityevamanta</hi> iti ca phalādisaṃgatyuttarakālaṃ stutyavasarapradarśanārtham | nanvevaṃ sati vartamānāpadeśeṣvanākāṅkṣaṇādarthavādā na saṃbadhyeran | evamevaitat tathā 'pi tu pramāṇāntaraprāptyabhāvātkvacitprayogavacanena kvacitpañcamalakāreṇa | athavā śrutavartamānānyathānupapattyā kalpite vidhitve 'rthavādasaṃgatiḥ | yatrāpi kevalārthavādadarśanādeva vidhitvaṃ tatrāpyanyathānupapattimātraṃ śaraṇam | saṃbhavantyāṃ tu gatau nātigauravaṃ yuktamiti | yastvasminpakṣe vākyabhedaḥ saṃbandhadvayāśrayaṇāditi sa ālabheta praśastatvādityekaprasaropapatteḥ parihṛtaḥ | vidhīyamānasyaiva hi stutyākāṅkṣetyavairūpyādupapannaṃ tantratvam | yadi caivaṃvidhaiḥ saṃbandhabhedairvākyaṃ bhidyeta tataḥ sādhyasādhanetikartavyatāsaṃbandhairapi bhidyeta |<pb n="121"/>tasmā<hi rend="bold">nnāyamābhisaṃbandho<note place="app" xml:lang="sa-Latn">nāyamabhisaṃbandho vivakṣita ityādi, bhidyetetyantabhādhyasyāyamarthaḥ—bhūtikāma ālaṃbheta kasmādyato vāyuḥ kṣepiṣṭhetyanena yaḥ sārthavādakasya vidhyuddeśasya vidhistutisaṃbandharūpo viśiṣṭo 'rtho darśitaḥ, nāyaṃ vidhyuddeśamātreṇa vivakṣitaḥ kiṃ tu sārthavādakeneti | tarhītyayaṃ bhidyetetyanenānveti | ālabheteti madhyapratīkena vidhyudeśopalakṣaṇam | yatastato bhūtirityarthavādasyopalakṣaṇam | tathāca viśeṣyaviśeṣaṇarūpabhinnāvibhāvarthau vidhyuddeśārthavādābhyāṃ pratipādyamānau yadyekena vidhyuddeśena pratipipādayiṣitau tarhi gauravalakṣaṇo vākyabheda iti | </note> vivakṣita</hi> ityādibhāṣyamevaṃ netavyam | na pūrvatraiva sāṅgavidhiparyavasānaṃ vivakṣitam | vidhitvādidvāraprarocanākalpanāyāmatigauravanimittādvākyabhedāt | <hi rend="bold">kimarthā stutiriti</hi> | pūrveṇaiva prarocanā 'pi siddhetyābhimānāt | <hi rend="bold">kathaṃ roceteti</hi>—vidhyanugrahakathanam | <hi rend="bold">nanu prāgiti</hi>—pūrvābhiprāyavivaraṇam | <hi rend="bold">na</hi> hīti | stutyabhāve tasya śaktidvayamagatyā ' 'śrīyate na saṃbhavantyāmapītyetanna tadā bhūtikāmasya vidhiḥ samāpyata ityāha—<hi rend="bold">yathā paṭa</hi> iti | gatārtham | <hi rend="bold">vidhiśabdena tadā prarocaneti</hi> vivṛtaṃ kāryanānātvaṃ vidhistutyoḥ | <hi rend="bold">nanvevamiti</hi> | asti cetprarocayitumapi śaktiḥ kasmādanyadapekṣyata iti | <hi rend="bold">satyamiti</hi> | tasmādvidyamāne tasminnāvidyamāne yo 'rthaḥ sa gamyate | kaścāsau | <hi rend="bold">stutiḥ prayojanaṃ tayoḥ</hi> | na tasyaiva pūrvasyāpītyarthaḥ | stutiviṣayopakalpanācca vidherapi stutiprayojanavyapadeśaḥ | na hi nirviṣayā stutirupapadyate | arthavādābhāve tvagatyā kevalo 'pi gauravamaṅgīkariṣyati | <hi rend="bold">nanu satsvapīti</hi> | pūrvavadeva vyākhyeyam | <hi rend="bold">ato 'smādvidheriti<note place="app" xml:lang="sa-Latn">yato vākyaśeṣo 'to vidheḥ—vidhisaṃbandhino 'smādvākyaśeṣādvidheyasya stutimavagacchāma ityarthaḥ | natvanena bhāṣyeṇa vidhireva stutipratipādaka ityupasaṃhriyate | pūrvagranthavirodhāpatteriti |</note></hi> | idānīṃ ṣaṣṭhī, vākyaśeṣasaṃbandhādita evāsya stutimavagacchāmo na svata ityarthaḥ | <hi rend="bold">nanu nirapekṣādapīti</hi> | yadi kvacidanitikartavyatākasya vidheḥ pravartanaśaktiḥ kasmādanyadapekṣate tena satsvapyanādaraḥ syāt | ācāryastu sopahāsamāha yatrāsau kevalaḥ prayujyamāno nirapekṣastatraṃ bhavatu na kaścidvirodhaḥ | iha tu na tatsaṃbhavaḥ sākāṅkṣaiḥ padāntarairākṣiptatvāt | vākyaṃ hyekamekasyaiva saṃbandhasya vidhāyakaṃ tatra yadi dvau vidhyuddeśa eva kuryāttathā sati bhidyeta | vidhyuddeśotthāpitānāmevaiṣa hi guṇo bhavatīti prarocanāṃ darśayati | tasmādvidhinaikavākyatvāttadanugraheṇārthavanto 'rthavādā iti || 7 ||</p>
</div>
<div type="sūtra" n="8">
<p>caśabdavyākhyānārthaṃ paricodanopanyastā | ānarthakyamevāstviti tannaiva | kutaḥ | pūrvoktena nyāyenārthasyāvagamyamānatvāt | atha vā tannetyavacchidyaivamarthāvagamādityukta<pb n="122"/>prakāraparāmarthaḥ | kiṃ ca tulyaṃ ceti yojanā | saṃpradāyānugrahārthaṃ dharmajātam | tatsaṃbandhasmaraṇāt | svargādyasaṃyogācca | na cāsya prayojanavatsaṃnihitādhyayanaparityāgenānyārthatve pramāṇamasti | saṃpradāyāṅgatve 'pi cāvighnasyā ' 'kāṅ‌kṣitatvāt | tādarthyasmaraṇāccāvighnārthatvam | na hyanyatkalpyamānaṃ svādhyāyetikartavyatānuguṇaṃ bhavati | yadi tāvatsvargaḥ kalpyeta tataḥ puruṣārthatvamevā ' 'padyate | atha punaḥ kratuphalasiddhirevaṃ paṭhite vede bhavatīti | evamapi dūrasthopakāritaiva | tasmātsaṃpradāyasyākṣaragrahaṇaṃ sādhayato niyamajātamanugrāhakam | na ca niṣprayojanasyāvighnena kāryaṃ varaṃ tādṛśasya vighnamevotpannaṃ yena kleśo 'pi tāvanna syāt | yataste saprayojanairvidhivākyaistulyamevā ' 'driyante | tenāvaśyaṃ tadvadeva prayojanavantyapīti | niyamasmṛteśca vedamūlatvādvedakṛta evāyamādaraḥ | sa ca prayojanavattvādṛte nopapadyata iti prayojanavattvamapi sāmānyenānumāyā<hi rend="bold">rthādvā kalpanaikadeśatvā</hi>diti | sāmarthyato 'rthavādānāṃ stutirnāma prayojanaviśeṣo labhyate | <hi rend="bold">smaraṇaṃ ca dṛḍhamitye</hi>tadevā ' 'ha | atha vā yadevedaṃ granthasmaraṇaṃ paripālanātmakaṃ tenādhyetṛpuruṣaprayojanavattvābhiprāyapratipattipūrvakaṃ prayojanavattvānumānam | saṃbhāvyate ca kutaścidvākyādiyaṃ pratipattiriti nāpramāṇam | anyathā hi niṣprayojanānyetānīti kecitparityajyārthavādānvidhimātraṃ pratipadyeran | tatra dṛḍhasmaraṇameteṣu na syāt | asti tu tat | tasmānna pramādapāṭhaḥ | tataścārthavanta iti | tulyaṃ ca sāṃpradāyikamityasyāparā vyākhyā | saṃpradāyaḥ prayojanaṃ yasya vākyasya yena pravartitaḥ saṃpradāyastasmātsvādhyāyo 'dhyetavya ityetatsvādhyāyatvāviśeṣādvidhyarthavādayostulyamataḥ prāguktena nyāyena prāk puruṣārthāsiddheravasthātuṃ na labhyata iti śaktyanusāreṇa sthitamarthavādānāṃ stutyarthatvamiti || 8 ||</p>
</div>
<div type="sūtra" n="9">
<p>uktadoṣaparihāro 'taḥ param | śāstradṛṣṭavirodhikā yā 'trānupapattirvidhikalpanāyāmuktā<pb n="123"/>tāmasmatpakṣamaprāptāṃ manyāmahe | athavedaṃ stutivyākhyānaṃ tāmanupapattimaprāptamiti vyākhyeyaṃ yeṣāṃ hrasvaḥ pāṭhaḥ | prayoge hyanuṣṭhāṃne rodanavapotkhananadiṅmohasteyānṛtavādādīnāṃ kalpyamāne virodhaḥ syāt | asmākaṃ tu punarya eṣāṃ śabdānāṃ śrauto 'rthaḥ sa naiva vivakṣitaḥ | na cādhyāhārādibhirvidhiḥ kiṃ tarhi stutimātraṃ vivakṣitam | na ca tadvirudhyate tasmādupapadyeta | atha vā <hi rend="bold">śabdārthastviti</hi> vidhāyakaśabdānugrahārthaḥ sannayamarthavādo na svārthānuṣṭhānena saṃbadhyate prayogamaprāpto 'prayogabhūtastasmādupapadyeta | trayo 'tra pāṭhāḥ | aprāptāṃ cānupapattimityatra manyāmaha iti vākyaśeṣaḥ | aprāptaṃ cānupapattimityaparastatrāsmadvayākhyānamityadhyāhāraḥ | aprāptā cānupapattirityaparastatrāsmatpakṣe vijñeyeti || 9 ||</p>
</div>
<div type="sūtra" n="10">
<p>yatra tāvadvidhistutyorekaviṣayatā tatropapadyatāṃ nāma, saṃbandhe viṣayanānātve tu kathamiti | guṇādityāha | yatkriyāyāḥ saṃbandhini stotavye tatsaṃbandhyantaraṃ stūyate atha vā yadvikāre prakṛtisaṃbandhini vidhānārthaṃ stotavye tatsaṃbandhyantaraṃ prakṛtiḥ stūyate tatra tad‌dvāreṇāpi loke vede ca stutisiddheḥ prakārāntaratā | tasmādadoṣaḥ | etasyāstu stuterarthamupariṣṭādvakṣyati | śāntābhiradbhiḥ saṃbaddho vikāraḥ śāntiheturbhavanyajamānasya kaṣṭaṃ śamayatīti | guṇavādasūtreṇa śuddhenaiva tāvadrodanādyudāharaṇatrayaparihāraḥ | śeṣasutrāṇyapyetaduktopapādanārthatayā saṃbhantsyante | tatrodāhṛtānāṃ gauṇatānimitaṃ kiṃcidihaiva vakṣyate paraṃ<pb n="124"/> tu tatsiddhisūtre | so 'rodīditi sākāṅkṣatvenaikavākyatā vidhistutyoḥ pratyavayavaṃ kathyate | sa iti prakṛtāpekṣaḥ | kutaḥ | tatpratyayāt | taddhi prakṛtaṃ pratīyate | atha vā tacchabdasya prakṛtagrāhitvaṃ prasiddham | sa ityukte tacchabdapratyayātsa evārthaḥ | evaṃ tasya yadaśru tadrajatamiti saṃbandhaḥ | sarvā ceyamuparitanasya nindāgranthasyopapattiriti tadanantaraṃ tadabhidhānamupapadyate | ko 'sau granthastaṃ darśayati | yo barhiṣi rajataṃ dadyātpurā 'sya saṃvatsarādgṛhe rodanaṃ bhavediti | kena hetunā tadevaṃ bhavatīti tadupapādyate kāraṇānurūpatvātkāryasya rodanaprabhavarajatadānādrodanotpattistasmānna deyamiti sakalamadānasyopapattiriti | nindayā taccheṣatvamarthavat | guṇavādastu śabdālambanaṃ rudraśabdotthāpitāvijñānavaśena rodanasāmānyato 'dṛṣṭakalpanā | aśruṇaśca śauklyādyadi nāmaitatkaṭhinaṃ bhavettato rajatasadṛśaṃ bhavedityutprekṣya tatprabhavanindā | dhanatyāgenātyantodārasyāpi gṛhajanaḥ pīḍyata iti tatsāmānyādvā rodanopanyāsaḥ | evaṃ yena kenacidālambanena nindāvijñānotpattiḥ pratiṣedhopakāriṇīti mukhyārthābhāve 'pyadoṣaḥ | evaṃ vapotkhananādivākyayojanā | svātmavapotkartanenāpi hi viśiṣṭaprayojanārthaṃ karmāṇi<pb n="125"/> kriyante kimuta bāhyadhanatyāgeneti stutiḥ | yathā netramapyuddhṛtyāyaṃ dadātīti loke 'pi tyāginaṃ stuvantīti | vṛttāntaparyavasāyī ca vedastatra prāmāṇyamapratipadyamānaḥ stutau satyatvānnānyatrānveṣaṇamarhatīti niṣprayojanopākhyānasatyatathā nārthaḥ | śabdabhāvanāṅgaṃ vā 'rthavādāḥ | sā ca pravṛttirvijñānamātreṇaivopayujyate nārthena | arthātmikāryā tu sarvatrāvisaṃvādaḥ siddha eva | athocyeta, asadanvākhyānena stutinindātvamiti sutarāṃ tatra pratīyate | kāmaṃ paramārthe vaktāro bhavanti kā 'tra stutirnindā vā satyamevaitaditi | asatye tu yasmādanyatra duṣṭamapyavadhṛtamiha guṇavantamiti bravītyato nūnaṃ me prarocayati tathā guṇavantaṃ santaṃ nindati nivartayitumiti | tataścaivaṃ viditvā yo yasyānatikramaṇīyastadanurodhena sa tathā pravartate | vedaśca pramāṇamiti sthitam | tena pravṛttinivṛttyanugrahaṇīye svasaṃvedye 'rthe puṃsaḥ praśastāpraśastajñāne bhavataḥ | iha te vedenotpādite | tasmāttadanurūpaṃ vyavahartavyamiti loke 'pi yāṃ kriyāṃ phalāntarayuktāṃ medhādihetutvenā ' 'ptāṃ manyante tasyāṃ kaṃcitpravartayantastadabhipretaṃ saubhāgyādiphalamasatyamapyupanyasya niyuñjate | tatpravṛttaścetaro 'pi kriyāśrayaṃ phalaṃ prāpnoti | yadyapi ca pratipattā jānāti naitadatra pāramārthikaṃ phalaṃ madabhiprāyānusāreṇaitai<note place="app" xml:lang="sa-Latn">ṇaivaitairiti ‘ga.’ pustake |</note>rupanyastaṃ sarvathā tvapuruṣārthe māṃ na pravartayanti tadasatyaṃ nāmaitatkimapyanyadavāpsyāmīti jñātvā 'nutiṣṭhati | evaṃ vede 'pi vidhinā tāvatphalamavagamitamarthavādāstvasatyena nāma prarocayantu na tadgate satyāsatyatve kiṃciddūṣayataḥ pravartanamātropakāritvāt | yattu parastādbhaviṣyati tadvidheruparigatamiti niścitya naiva vidvāṃso na pravartante | tasmādupākhyānāsatyatvamatantram | na hi śuktikādṛṣṭasatyarajato yadi rajatāntaraṃ taddeśe labhate tato 'bhisaṃdhīyate | śuktikāvattu kiṃcidālambanaṃ śrutisāmānyamātreṇa sarvatra yojanīyam | yatheha mahābhūtāni prajāḥ<pb n="126"/> pāntīti prajāpatitvenocyante | vāyvādīnāṃ yathāsaṃkhyena madhyavartinaḥ sārāvṛṣṭyādayo vapāstāmagnāviti tenaiva krameṇa vaidyute vṛṣṭimārbīse śarīrāntarvartini vāyumantaścaratvasāmānyādraśmiṃ laukike tadāpyāyanāttasya | tato 'ja iti bījādīnāṃ sāmānyenānāditvādajatvaprasiddheḥ | tamālabhya prāpya prajāḥ paśūnāpnoti | sarvaprajānāṃ vrīhyādipariṇāmaprabhavatvādityālambanam | etasmiṃstu prakrame satyaṃ sālambanatā kiṃ tu stutitvameva hīyate | ataḥ stutitvātyāgenaiva svārthasatyatāṃ varṇayāmaḥ | mantrārthavādetihāsaprāmāṇyātsṛṣṭipralayāviṣyete tatra sṛṣṭyādau prajāpatireva yogī tasminkāle puṇyakarmodbhavābhyupagamena paśūnāmabhāvātsvamāhātmyenā ' 'tmana eva paśurūpamabhinirmāya vapotkhananādi kṛtavāṃstato 'samāpta eva karmaṇi tūparaḥ paśurutthita itīdṛśamidaṃ karma pratyāsannaphalam | evaṃ ca mahatā yatnena prajāpatinā caritamiti sarvaṃ satyameva | pratisṛṣṭi cartuliṅganyāyena tulyanāmaprabhāvavyāpāravastūtpatternānityatāprasaṅga iti | karmasu kauśalena dīvyantīti devā ṛtvijaḥ, te devayajanādhyavasānānantaraṃ darśapūrṇamāsayoranabhyastaṃ saumikaṃ karmarāśimālokya kathamaviditaṃ kariṣyāma ityākulībhāvasāmānyāddiṅmohābhidhānam | tathā ca loke kartavyatāsu diśo me paribhramantīti vaktāro bhavanti | tatra tadvyudāsenāditiyāgaḥ praśasyate kathaṃ tu taddravyudasanam | avadhāraṇāvakāśadānāt | yāvaddhi prāyaṇīyāyāṃ prākṛtāni samabhyastāni karmāṇi kriyante tāvaditareṣu bhaviṣyatsu praṇidhānaṃ bhavati anyathā sarvasminnaprākṛte niravakāśatvādanavadhāraṇaṃ syāt | tenā ' 'dityenaivaitajjñāpitamiti mohāpanayena stutiḥ || 10 ||</p><pb n="127"/>
</div>
<div type="sūtra" n="11">
<p>iha sarvaṃ kriyamāṇaṃ manasā saṃkalpya vācā cābhidhāya kriyate tadatyantāntaraṅgabhūtayorapyanayordūreṇa hiraṇyādūnatvaṃ steyānṛtavādayogāditi | yā nindā tanmātraparyavasāyinī sā niṣedhaphalā bhavati | vidhiparā tu stutyarthā jāyate | tadupapādanasya dṛṣṭārthatvāt | yathā vakṣyati na cedanyaṃ prakalpayetpraklṛptāvarthavādaḥ<note place="app" xml:lang="sa-Latn">jai. (10 | 8 | 4)</note> syāditi || 11 ||</p>
</div>
<div type="sūtra" n="12">
<p>tasmāddhūma eveti divā 'gnirādityaṃ gacchatītyasyopapattitvena | tadidaṃ kimarthamucyate | miśraliṅgāgnihotramantravidhistutyartham | kathaṃ punaragnirjyotirjyotiragniḥ svāhā sūryo jyotirjyotiḥ sūryaḥ svāhetyanayormiśraliṅgatvam | yadā viviktāvevāgnisūryau devatātvenopalabhyete | ke cidāhuḥ | agnirjyotirityatra jyotiḥśabdaḥ sūryavācī sūryo jyotiriti punaragnivācī tenobhau miśraliṅgāviti | tadayuktam | jyotiḥśrutestejaḥ sāmānyavācitvenobhayatra sāmānādhikaraṇyenopapatteḥ | anyataraparyāyaśca sannitaratra na prayujyeta | na hi yo yatparyāyaḥ sa tenaiva saha prayujyate | sūryavācī sanprātarmantre na prāpnoti | agnivācī sāyaṃmantre | tasmādudāharaṇaṃ bhrāntilikhitamitīmāvudāhartavyāvagnirjyotirjyotiḥ sūryaḥ svāhā sūryo jyotirjyotiragniḥ svāheti | tadvidheśca stutiḥ prathamavihitakevaladevatyamantraparyudāsena miśraliṅgavidhānopapattiriyamucyate | yadanayormiśratvaṃ divā 'gneranupraveśānnaktaṃ cā ' 'dityasyeti kevalejyā na yukteti | asminnapi tu vyākhyāne paryudasanīyatvenaiva pūrvamantrodāharaṇam | itarautu stutibhāginau miśraliṅgābhidhānādeva jñāsyete iti noccāritāviti bhāṣyaṃ neyam | atha vobhayoḥ kevalamiśraliṅgayormadhye paṭhito 'yamarthavādaḥ |<pb n="128"/> tatra ubhayadevatyayoranyā praśaṃsā, itarayoḥ punariyaṃ, yasmāddivā 'gnirādityaṃ gacchati tasmātsūrya eva tadā jyotiḥ | evaṃ naktamagniratastau vyavasthitāveva yaṣṭavyāviti stutiḥ | kathaṃ tu dhūma evetyavadhāraṇā | dūrasthairbhūmnā divā dhūma eva gṛhyate rātrāvarciriti kenacidaṃśena stutyālambanam || 12 ||</p>
</div>
<div type="sūtra" n="13">
<p>pravare pravriyamāṇe yajamāno <hi rend="bold">vadeddevāḥ pitara</hi> ityādi | tatpraśaṃsārthamuktamabrāhmaṇo 'pi bāhmaṇo bhavati pravarānumantraṇeneti | tatra prasiddhabrāhmaṇatvānāmeva brāhmaṇyalābho niṣprayojana iti tadupapattyarthamuktaṃ na caitādvidma iti | jñāyamāne tvajñānavacanaṃ durjñānatvāt | yatsusvenājñānaṃ tadajñānameva | tacca stryaparādhanimittam | satyapi ca stryaparādhe yadi mātureva kṣetriṇo vā putraḥ syāttatastayoḥ prasiddhajātitvānnaiva durjñānatā bhavet | tayorapyevamevaṃ tatpūrvajayorityanādinyāyena jātiradhāryetaiva | yatastu mātā bhastrā pituḥ putra iti smartṝṇāṃ darśanaṃ janayituśca nānājātitvopapattistena varṇasaṃkaraḥ | vede 'pi cāpramattā rakṣata tantumenamiti jātivicchedadarśanaṃ stryaparādhakartṛputranimittamevopapadyate | anyathā hyaparirakṣyamāṇe 'pi naiva svajātitantuvicchedo bhavet | tenāsti praśaṃsāvakāśa iti | nirūḍhabrāhmaṇyapravarasaṃkīrtanāttatprabhavo 'yamiti jñānādbrāhmaṇaḥ kṛto bhavatīti stutiḥ || 13 ||</p>
</div>
<div type="sūtra" n="14">
<p>yattadānīmevotpadyate tadākālikam | tacca sarvalokasyābhimataṃ na yaccirabhāvi | tasmātpravargyakāle dikṣvatīkāśakaraṇaṃ prāgvaṃśasya praśasyate | taddhi sadyaḥphalaṃ dhūmakleśānanubhavāt | itarattu karmajanyaṃ satkadācidbhaviṣyati | kastadveda śāstramātragamyaṃ hi<pb n="129"/> tat, idaṃ tu sarvapratyakṣam | tadapekṣayā ca jñāyamāne 'pyajñāyamānavacanamitarapraśaṃsārtham- | pāṭhāntaramākālikaḍādyantavacana iti | akālikamiti vā pāṭhaḥ | kāla iti loke viprakarṣa ucyate | tatra bhavaṃ kālāṭhṭhañiti ṭhañi kālikaṃ na kālikamakālikam || 14 ||</p>
</div>
<div type="sūtra" n="15">
<p>adhyayanavidhiśeṣatvādaphalavidhiḥ sanyathāvijñātamukhaśobhāvājimattvānuvādo vijñāyate | na caika eva prakāro mukhaśobhāyāḥ saṃsthānaṃ ramaṇīyatā lāvaṇyaṃ ceti | strīviṣayaṃ hyetat | viduṣāṃ punaḥ padavākyanyāyodgāri mukhaṃ śobhate tenā ' 'tmanā mukhyayaiva vṛttyā śobhate | putraśca vājavānvrahmavarcasadvāreṇa | athāpi gauṇatā tathā 'pi stutiparatvādadoṣaḥ || 15 ||</p>
</div>
<div type="sūtra" n="16">
<p>saṃskārakarmatvānna phalavidhiḥ | stutestvālambanaṃ nimitte naimittikavadupacārāt | sarvakāmanimittānāṃ karmaṇāṃ sāmānyasādhanabhūtānagnīnavāpnotītyarthaḥ | sūtraṃ caivaṃ yojyate | sarvakāmanimittaiḥ karmabhirāhitāgnitvādidānīmadhikṛta iti vaktavye satyādhikārikaṃ sarvatvaṃ stotumavāptāvupacaritam | nanu cā ' 'kāśagamanasurakanyālābhādayo 'tyantāsantaḥ sarvaśabdena vaidikeṣu karmasu nimittadvāreṇāpi na śakyante 'nuvaditumataḥ punaḥ sūtramucyate | yathaivaudanādiṣu sarvaśabdo 'dhikṛtāpekṣatvānna trailokyaṃ gṛhṇāti tathā 'trāgnikarmādhikṛtaphalagrāhī bhaviṣyatītyadoṣaḥ || 16 ||</p><pb n="130"/>
</div>
<div type="sūtra" n="17">
<p>taccaitatsamānasvargādiphaleṣvagnihotrādiṣūpayokṣyata ityupanyastaṃ sādhanānurūpatvātsādhyānām | sarve hi kāmāḥ pūrṇāhutyā 'vāpyamānāḥ stokastokāḥ prāpyante | tatra phalabhūmārthinaḥ karmāntaravidhirarthavānbhaviṣyatīti sthite codyate | yuktaṃ loke kṛṣyādiphalānāṃ pratyakṣāvagatatvātsādhanānurūpaṃ janma | pūrṇāhutyādiṣu tvatyantaśāstrādhīnatvādaviśeṣaśrute phale kiṃmūlā viśeṣakalpanā | na hyagnihotrajyotiṣṭomasvargayoḥ kaścidviśeṣaḥ śrūyate | na cānumānamīdṛśe viṣaye samartham | tadabhidhīyate | vidhisāmarthyādevedaṃ siddham | katham | yadi hyalpānmahataśca karmaṇaḥ samaṃ phalaṃ jāyeta tato 'rke cenmadhu vindetetyanenaiva nyāyenālpena siddhe mahati na kaścitpravarteta | tatra vidhiśaktibādhaḥ syāt | avihataśaktistu san arthādvā kalpanaikadeśatvāditi<note place="app" xml:lang="sa-Latn">jai. (1 | 4 | 20)</note> vidhireva phalādhikyamaṅgīkaroti | ato yathā viśvajidādau phalasadbhāvaḥ pramāṇavānevamiha tadviśeṣa iti | kiṃ ca</p>
  <lg>
    <l>karmaṇāmalpamahatāṃ phalānāṃ ca svagocaraḥ |</l>
    <l>vibhāgaḥ sthānasāmānyādaviśeṣe 'pi codite ||</l>
  </lg>
<p>yathaiva kramāmnātānāmaṅgāṅgināṃ prathamasya prathamaṃ dvitīyasya dvitīyamiti viniyogavyavasthā tathaiva karmagocare 'lpasya karmaṇaḥ parimāṇasāmānyena phalagocare 'lpamevopatiṣṭhate | madhyamasya madhyamaṃ mahato mahaditi sthānameva viniyojakam | smaraṇamapyevameva | cāturmāsyasomeṣu ca phalārthavādo <hi rend="bold">yadā 'gnihotraṃ juhotyatha daśa gṛhamedhina āpnotyekayā</hi> rātriyetyārabhya nyūnāgnihotradaśasaṃvatsaraprayogādibhirekadarśapūrṇamāsādiprayogāvāptivacanaṃ karmālpatvamahattvakṛtaṃ phalabhedaṃ darśayati || 17 ||</p>
</div>
<div type="sūtra" n="18">
<p>yathaiva vāṅmanasayornindā hiraṇyastutyarthā tathā śuddhapṛthivīniṣedhaḥ praklṛptāvarthavādaḥ syādityevaṃ hiraṇyanidhānastutyartho na pratiṣedhamātraphalaḥ | nāntarikṣe na divītyaucityena śuddhapṛthivīniṣedhasamarthanāyaiva yathā 'ntarikṣe divi vā cayanaṃ na prasiddhaṃ tathā hiraṇyarahitāyāṃ pṛthivyāmiti stavanam | anityasaṃyogo gatārthaḥ paraṃ tu śrutisāmānya<pb n="131"/>miti | prayojanaṃ rātrisatre pūrvapakṣe svargaḥ phalaṃ syāditi siddhānte tvarthavādasthameva phalam || 18 ||</p>
</div>
  <trailer>ityarthavādādhikaraṇam |</trailer>
</div>
<div type="adhikaraṇa" n="2">
<pb n="131"/>
<div type="sūtra" n="19">
  <p>evamānarthakyopākhyānādipratiyogiṣvarthavādeṣu vyākhyāteṣvidānīṃ vidhipratiyogino vicāryante | kutaḥ saṃśayaḥ | pūrvatra hi svārthānupayogitvena dūralakṣitastutigrahaṇamaṅgīkṛtam | tatsaṃbhave tu stutirapyanarthakatulyā ' 'padyate | vidhyaṃśaśca na kathaṃcanānyasmātsidhyati | prarocanā punaḥ kathaṃ cidvidhyuddeśādapyupapadyata ityuktaṃ purastāt | api ca pradhānaṃ vidhiraṅgaṃ stutistatra pradhānaviśeṣaṇasaṃbhavinastadgāmitvameva yuktam | samāpte ca vidhyuddeśe 'rthavādaḥ pravartate tatprakramāvasthāyāmeva tu bhāvanāṃśāḥ saṃnipatanti | viśeṣeṇa tu phalaṃ prāthamyaprādhānyābhyāmityādi manvāno 'pūrvatvāditi vadati | tadapekṣayā ca stutimātramanarthakaṃ manyate | nanu caivaṃjātīyakaḥ phalavidhirutārthavāda iti vicāraścaturthe 'pi <hi rend="bold">dravyasaṃskārakarmasviti<note place="app" xml:lang="sa-Latn">jai. 4 | 3 | 1</note></hi> bhaviṣyati | ato neha prastotavyaḥ | tatra kecidāhuḥ | anena gatārthatvāttatraivaiṣa paryanuyogo yujyate na tvidaṃ punaruktamiti | satyamevaṃ yadi tu tatkālapratīkṣaṇātkiṃcitparihārāntaraṃ labhyate 'tastatrānvicchema | atha punarihaiva śakyate vaktuṃ tathā satīdānīmapyucyamāne mando doṣa iti | atrāpare vadanti tena phalavidhitvanirākaraṇamātramiha tvarthavattvāya tvarthavādaḥ syāditi tatra vakṣyati tadvidhitvanirākaraṇamātraparameva praṣṭavyam | tadayuktam | yatastena phalavidhitvātpracyāvitānāmānarthakyaprasaktau pūrvādhikaraṇenaiva stutyarthatā sādhitā | tathā ca darśitaṃ śobhate 'sya mukhamityādiṣu | kecitpunarāhuḥ | yuktaṃ vāyurvai kṣepiṣṭhetyādīnāṃ stutitvam | ūrjo 'varuddhyā iti punaryathā phalavidhitvātpracyāvyate tathaiva visaṃvādena stutitvādapīti kāmaṃ vidhirbhavatu yena kālāntarabhāvitvena kathaṃ cidvisaṃvādo nivartata ityārambhaḥ | tadapyayuktam | api ca vede vyaktamasaṃvāda iti hyabhyuccayaheturapunaruktaḥ syāt | adhikaraṇaśarīraṃ tu tadeva | visaṃvādo 'pi ca guṇavādastvityanena na kaścidaparihṛtaḥ | punarapi ca tāvanmātramevottaraṃ bhaviṣyati | tasmādvidhirvā syādityaviśeṣopādānāccaturthe ca phalaśrutigrahaṇādihāśeṣadravyaguṇakriyādividhisarūpāstatra phalavidhisarūpā evodāharaṇamityapare | tathā ca <pb n="132"/>vidhiścānarthakaḥ kvacitprakaraṇe ca saṃbhavanniti cāpsuyonirvā aśvo 'psujo vetaso yo vidagdha iti codāhriyate | anyathā phalavidhimātropanyāse tadasaṃbaddhameva syāt | ihāpi tasya tāvadviśeṣaviṣayatvādidamagatārthaṃ bhavet | anena tu sāmānyataḥ sarvaviṣayāvarodhinā tatpunaruktameveti vyavasthayā kecidudāharanti | atra dravyādividhīneva tatra phalavidhīneva bhāṣyakārodāharaṇamatantrīkṛtyodāharaṇāntaraṃ dātavyamiti | atra vadāmaḥ | kimadhikaraṇadvayamavaśyārabdhavyaṃ yenaivamudāharaṇavyavasthā ' 'śrīyate na hyudāharaṇabhedādadhikaraṇaṃ bhidyate | mā
bhūdyathāvyavasthite 'pi khādiraudumbaratvabhedādapaunaruktyam | nyāyaviṣayatvena tvadhikaraṇānāṃ tadbheda evāpaunaruktye hetuḥ |</p>
  <p>dravyādividhayo 'pi na sarve vicāritāḥ | kecittatsiddhisūtre | kecinnivītādyadhikaraṇeṣu | parakṛtipurākalpadvāreṇānye ṣaṣṭhe | yadṛcā stuvata ityādayo 'rthaikatvādvikalpa iti
navame | jartilagavīdhukavidhisarūpā daśame | ataśca na punaruktatā mahāndoṣa ityeva vaktavyam | atha vaikasyaiva nyāyasya kvacitkaścidaṃśaḥ śodhyata iti punarārambhaḥ | spaṣṭaṃ vā viṣayanānātvamevaṃ varṇanīyam | sarvavidhisarūpāṇāṃ kevalavidhitvanirākaraṇenārthavādatvamiha siddham | yastu caturthe punarārambhaḥ so 'rthavādakalpite vidhau phalākāṅkṣāvelāyāmanyārthopāttamapi kratuprayogavacanāttadeva saṃnihitataraṃ klṛptasaṃbandhasya ca viśeṣamātraṃ sukaram | itarathā saṃbandhastadviśeṣaścopakārakatvaṃ kalpanīyamiti rātrisatrapratiṣṭhādivatphalavidhitvamapīti pūrvapakṣābhiprāyaḥ | kathaṃ citprayojanāntare labhyamāne naikasyānekārthatā yuktā tasmādarthavādatvameveti siddhāntaḥ | etena nivītādyadhikaraṇāni vyākhyātāni | atha vaudumbarādhikaraṇapūrvapakṣaṃ kṛtvā cintāstāḥ pratyetavyāḥ | vidhitvābhyupagamena hi kasya
śeṣaḥ kratoḥ puruṣasya vetyādi vicāryeha siddhenārthavādatvenopasaṃhāraḥ | tathā parakṛtipurākalpayoḥ kiṃ tadgotrāṇāmuta sarvapuṃsāmiti cintitam | evamūhabādhaprasaṅgena navamadaśamagatā cintā, tatsiddhisūtre tu guṇavādanimittamātrakathanam | atha vā phalavidhāveva yatra bhedena stutiphalapadāni bhavanti tadihodāharaṇam | yathā 'traivorgudumbara ūrk‌paśava ityetaireva stutiḥ | ūrjo 'varuddhayā ityanena phalamiti | yatra punastāvanmātreṇaiva phalaṃ vā stutirvā vaktavyeti bhavati te caturtha iti | athavā tatra parārthatvāditi hetuvyapadeśātprasiddhena ca hetunā vyavahārādye vijñātapārārthyāsta udāharaṇaṃ yathā yasya parṇamayī juhūriti |
atra hyavaśyaṃ juhvanuvādena parṇamayītvaṃ bidhātavyaṃ svātantryeṇa phalasaṃbandhāśakteḥ | sarvatra <pb n="133"/>hi guṇaḥ phalāya codyamānaḥ kaṃcidāśrayamapekṣate | na ca prakaraṇamantareṇā ' 'śrayaprāptiḥ |
tadiha yadi parṇamayītvena phalaṃ bhāvayediti vacanaṃ vyajyeta kimāśritenetyapekṣāyāṃ kiṃ saṃbadhyatām | juhūriti cenna | vākyabhedaprasaṅgāt | sā 'pi ca prākkriyālābhānnaiva nirākāṅkṣī bhavati | na ca kriyāsaṃbandhe pramāṇamasti | tasmādanirvahaṇādetadvacanavyaktiparityāgenetarāśrayaṇam | tatra ca juhvā juhotītyasyāḥ prakaraṇe nirjñātaprayojanātvādavihitajātiviśeṣāyāstadākāṅkṣāyāṃ satyāṃ yāvadeva parṇatvajātirupanītā tāvadavijñātaprayojanāvasthatvādaṅgatāṃ pratipadyate | tataśca nirākāṅkṣībhūtāyāstasminneva vākye phalakalpanānimittaṃ nāstīti yuktamarthavādatvam | iha punarvaikṛtapaśuprakaraṇe śrūyamāṇamaudumbaratvamudāhriyate | na ca tasya prasiddhaṃ pārārthyaṃ yena caturthādhikaraṇaviṣayatā bhavet | katham | atra hi na tāvadaprāpte yūpe jātividhānaṃ śakyam | tatprāptiścedavaśyaṃ klṛptopakāraprakṛtakhādiratvādinaiva nirākāṅkṣeṇa bhavitavyam | tatkuto jātyantarasya tādarthyena vidhirataḥ phale vidhānam | yā 'pi cā ' 'śrayāpekṣā sā 'pi prākṛtakarmasaṃbandhicodakaprāptayūpagrahaṇānnivartata ityavighātaḥ | tena prāgeva pārārthyātphalasaṃbandhaprasaktiravaśyaṃ nyāyāntareṇa nirākartavyetyetadadhikaraṇārambhaḥ | idamaparaṃ matam | audumbaravākyaṃ juhvādivākyaṃ cobhayamubhayatrodāharaṇam | kathaṃ, bhāvanāṃśāntaravicārādapaunaruktyam | sādhyasādhanasaṃbandhastāvaddvayorapi yogyatvenopāttayoravakalpate nānyathā | tatra caturthe sādhanāṃśayogyavicāramanādṛtyābhyupetya vā kevalasādhyāṃśavicāraḥ kimīdṛśena kāmaśabdopavandharahitena vartamānaphalasaṃbandhābhidhāyinā phalatvaṃ śakyate gamayituṃ na veti vicāraḥ | iha punaḥ sādhyāṃśamanādṛtyābhyupetya vā kevalasādhanāṃśavicāraḥ | kimīdṛśena vidhivibhaktirahitena dravyaguṇakriyāḥ kaṃcitprati sādhanatvena pratipādyante neti | yacca yadātmanā pratipāditaṃ bhavati tatpratiyogiviśeṣāpekṣaṃ satpadāntarādyupāttena tena saṃbadhyate | tatra sādhyamityavadhṛte pariśeṣādavaśiṣṭaṃ sādhanaṃ gamyate | evaṃ sādhanāvadhāraṇe 'pīti dvāvapyaṃśau svarūpeṇa nirūpayitavyau | tadiha sādhanāṃśe vicāryamāṇe yo nāma phalāṃśasya saṃsparśaḥ sa caturthe siddhaḥ prasaṅgāddhetutveneti mantavyaḥ | tathā yastatra sādhanāṃśaparāmarśaḥ sa iha siddhastatra prasaṅgādityapunaruktam | nanvevaṃ sati vidhyuddeśacinteyamityarthavādādhikaraṇena na saṃbadhyate | naiṣa doṣaḥ | tadvaśenaivārthaparicchedāt | yadi hyasau vidhīyamānatayā pūrveṇāvagatastato nārthavādatvamatha stutyarthatayā tato 'rthavādatvamiti | tatra pūrvapakṣābhiprāyaḥ | sarvathā sādhyasaṃnidhāne yadu<pb n="134"/>ccaritaṃ tadākāṅkṣāvaśena tādrūpyeṇānupāttamapi sādhanaṃ bhavati yathaiva yāgenetyanuditaṃ saṃbadhyate tathaivaudumbareṇeti | tatra vidhiḥ kiṃ kuryātpuruṣaṃ pravartayet | sa ca phalārthitayaiva pravṛtta iti kiṃ vidhinā | atha vā prayogavacanavihitasya phalasaṃbandhamātramanena
kriyate | pañcamo vā lakāro vidhāsyati | arthavādaikadeśo vetyuktameva | tasmādūrjo 'varuddhyā iti tādarthyacaturthyaivaivaṃ kāmaśabdādapi sphuṭataraṃ phalamupāttamiti tasminnaudumbaratāvidhiḥ | na tu phalasya vidhānamiti grahītavyaṃ bhāvārthādhikaraṇe phalavidhiniṣedhāt | ūrgudumbara ityataḥ stutirityavirodhaḥ | tasmānmukhyavidhisaṃbhave lakṣaṇayā na stutiḥ
pratipattavyeti || 19 ||</p>
</div>
<div type="sūtra" n="20">
  <p>loke tāvadbuddhipūrvakāriṇaḥ puruṣā mātrāmapi na niṣprayojanāṃ prayuñjate, tatra ca kretavyeti vihite bahukṣīrādibhirguṇaiḥ stutiḥ pravṛttiviśeṣanimittatvenā ' 'śrīyate | na ca kṣīrādayaḥ phalavidhayaḥ pratyakṣaviṣayatvādataḥ stutiḥ | evaṃ vede 'pi | śrutyasaṃbhavācca lakṣaṇāparigraha ityadoṣaḥ || 20 ||</p>
</div>
<div type="sūtra" n="21">
  <p>nāyaṃ dṛṣṭāntaḥ stuteḥ pramāṇāntarāvagatyapekṣatvālloke tatsaṃbhavādupapattiḥ | vede tvaviditavādatvānna śraddadhīran | atha vā loka eva yadyaviditaṃ kaścidvadettadā naiva śraddadhīran | pūrvavacanādiveti | vidhyuddeśādiva | atha vā vaidharmyopamā | yathā 'dhigatapūrvavacane śraddadhate naivamaviditavāde | na coktimātreṇaite bahukṣīrādayaḥ prarocayante kiṃ tarhi viditatvādeva | vede tvarthavādāsatyatvena vidhau jātāśaṅko na pravarteta | atha vā yo vidha<pb n="135"/>mutkramyārthavādaṃ prārthayate nūnamasya vidhāvaviśrambhaḥ | tatra cedanāśvāso 'rthavāde kutaḥ pratyaya iti | api ca vede vyaktamasaṃvādo vaṃrtamānenorjo 'varodhaneneyaṃ stutirna ca tadasti | tatrāvidyamānabahukṣīrasaṃkīrtanavadetatsyāt | svarūpatastāvadudumbare 'nnatvaṃ pakṣadharmeṇāprasiddham | anvayāprasiddheśca hetutvāprasiddhiḥ | na hi yadyadannaṃ sa sa yūpa iti loke vede vā prasiddhamityasaṃbaddham | tasmādasaṃvādādvaraṃ vidhireva kiṃ stutyā saṃvādāpekṣiṇyeti || 21 ||</p>
</div>
<div type="sūtra" n="22">
  <p>ūrgudumbara ityādi tāvadūrjo 'varuddhyā ityasyopapattitayaikavākyabhūtaṃ na vicchinnaṃ stāvakam | na hyannamudumbara ityukte puruṣaṃ prati praśastatā gamyate | ūrjo 'varuddhyā iti tu prarocayati | tadupapattiritareti saṃgacchate | tasmātkṛtsnena phalaṃ prarocanā vā | tatra yadyapi tāvalliṅādiḥ syāttathā 'pi sutarāmarthavādatayā gṛhṇīyāt | kimuta vartamānāpadeśo yo vidhisiddhayarthameva | prakaraṇācca yāgopakāre prayojane labhyamāne kimityavācakāṃtphalaṃ kalpayiṣyāmaḥ | prakaraṇaṃ vākyena bādhyata iti cenna | avirodhāt | yadi hyekāṃśagrāhitvena vākyaprakaraṇe saṃnipatetāṃ tathā sati bādhaḥ syāt | iha tu prakaraṇamaudumbaratāvidhiṃ guhṇāti so 'pyūrgudumbara ityādilabhyāṃ prarocanām | tatra tadviśiṣṭaudumbaratvagrāhiṇaḥ prakaraṇasya ko virodhaḥ | tasmātphalavidhisāmarthyābhāvātprakaraṇābādhena niveśasaṃbhavo nātikramitavyaḥ | prarocanā 'pi ca vākyaśeṣādupapadyamānā nārthāpattyā vidhyuddeśādeva kalpitā bhaviṣyati | anyatra vidhirapi hi tāvattāṃ kalpayeta | iha tu sa svayameva duḥsthitaḥ kiṃ prarocanayā kariṣyatīti | na ca stutyupayuktasya punaḥ phale 'pi pratiṣṭhādāviva vyāpāro yujyate | rātrisa<pb n="136"/>trāṇāṃ hyananyaparatvādgurvyapi kalpanā ' 'śrīyate | atra tu prakaraṇādasti prayojanasiddhirityuktam | jātiviśeṣasya ca yogyatayaiva kāṣṭhāṅgatvaṃ prasiddhaṃ na phalārthatā | yūpaśabdo 'pi ca karmāviṣṭakāṣṭhavacana ityupanītamātrameva gṛhṇāti | ataśca prasiddhe pārārthye 'rthavādatā | yattu yūpe nirākāṅkṣo jātiṃ pratīti śaravadbādho bhaviṣyati | na cābādhaprakāro 'sti | kāmyapakṣe 'pi tadabhyupagamāt | etāvāṃstu viśeṣaḥ | tava puruṣārthatvādbhinnaviṣayeṇa satā kathaṃcitprasaṅgalabhyasamānāśrayatvena, mama tūbhayoḥ kratvarthatvātsamānaviṣayeṇeti | na cātra jātau phalāya vidhīyamānāyāṃ dadhna iva homa āśrayo manasi viparivartate | yo hi paśuyāgaḥ prakṛtaḥ sa tāvadayogyaḥ | paśuniyojanaṃ ca yūpadvāreṇa yogyaṃ tadapi saha yūpenāprakṛtam | <hi rend="bold">na cānarthakyāttadaṅgeṣu iti<note place="app" xml:lang="sa-Latn">jai. 3-1-8 |</note></hi> pradhānādavatīrya tadaṅgamāśrīyate | yo hi pradhānopakāritvena śrūyate sa tadaṅge 'pi sthita upakarotītyevaṃ kalpyate na tviha tathā | atra hi prādhānyāṃśabhājā guṇenā ' 'śrayaḥ prārthyate | tatra pradhānaṃ saṃnihitaṃ tadyadi na yogyaṃ tato vacanavyaktyantaramāśrayitām | na cāvataraṇaṃ saṃbhavati | na cānenaiva vākyenā ' 'śrayo dīyate | vākyabhedaprasaṅgāt | dvau hi saṃbandhau tadā syātāṃ guṇaphalasaṃbandhastadāśrayasabaṃndhaśceti | yugapaccaudumbaratāphalayūpau pratyupādīyamānoddiśyamānā virūpā syāt | athobhayoddeśena vidhīyate tathā 'pi phalānanuraktā yūpena saṃbadhyeta yūpānanuraktā ca phalena | yattu vinaiva vidhāyakātsvecchayaiva pravartiṣyāmaha iti svacchandena saha nāsti vidhivādaḥ | puruṣārthaphalatvaṃ tu na prāgvidheḥ sidhyati saṃnihitataraudumbaratvādisādhyāṃśāvarodhāt | yattu prayogavacano vidhāsyatīti na puruṣārtheṣu tasya śaktiḥ | <hi rend="bold">asaṃyuktaṃ prakaraṇāditi<note place="app" xml:lang="sa-Latn">jai. 3-3-4 |</note></hi> vakṣyati | yadi tu tena vidhīyate siddhaṃ karmārthatvam | pañcamalakārarūpaṃ tu vartamānāpadeśena saṃdigdham | tasmādvartamānaphalābhidhāyitvāccaturthe caivaṃkāmaśabdarahitasya phalavidhitvanirākaraṇātpradhānaphalamevedaṃ prarocamāyai saṃkīrtyata iti yuktam | sarvatra ca stutiparatvāttadupā yeṣu satyāsatyānveṣaṇaṃ vyartham | jñānamātraupayikatvāt | guṇavādena ca saṃvādāt sādhanatve 'pi ca prītisādhanatvena tṛptihetutvena vā saṃvādaḥ || 22 ||</p>
</div>
<pb n="137"/>
<div type="sūtra" n="23">
  <p>yadi caivaṃjātīyakā vidhayo bhaveyustataḥ pūrvodāhṛtāḥ sarva eva dravyaguṇakriyāvidhayo bhaveyuḥ | vāyuḥ kṣepiṣṭhā devatā kartavyā, apsuyoniraśvaḥ kartavyaḥ, apsujo vetaso 'vakāśca kartavyāḥ, āpaḥ śāntāḥ ūrgudumbara ityādi | tatra yadyapi ke citkriyādividhayaḥ śakyante kartum | ete tvaśakyāḥ svabhāvasiddheḥ prayatnenāpi cāniṣpatteḥ | vāyuvetasāvakādiṣu svabhāvasiddhiḥ | aśvaudumbarādīnāmaśakyatā | kīdṛśī stutistāṃ darśayati | <hi rend="bold">śamayitrībhiradbhirityādi</hi> | tatrāsaṃgateragrantha iti vyākhyātāraḥ samarthayante | yasmādihāvakātatsaṃbandhayoḥ śamayitṛtvasya ca naivopanyāsaḥ kṛto vetasa upanyastaḥ so 'pi stutivelāyāṃ na pradarśita iti | tatra tviyaṃ gamanikā | vetasodāharaṇenaiva tulyatvādavakādīnyapyudāhṛtāni | na cāyamaśvāvakayoḥ paraspareṇa saṃbandhaḥ kathyate | kena tarhyadbhiḥ | tāvatā tu na stutiḥ kā cidunmīlitetyarthavādāntarāpekṣāpravṛttāṃ tāṃ darśayati—<hi rend="bold">āpo vai śāntā iti<note place="app" xml:lang="sa-Latn">tai. saṃ. 5-4-4 |</note></hi> | anena hi vidhitvātpracyutenāpāṃ prāśastyamucyate tatra kasya citprasiddhāpsaṃbandhasya tanmātrasaṃkīrtanādeva stutirbhavati | anyeṣāṃ tu saṃbandhisaṃbandhātsaṃbandhaḥ kīrtyate | prasiddhaśāntatvasaṃbandhābhiradbhiḥ saṃbandhādaśvādirapi śāntātmakastatsaṃvaddhena ca karmaṇā yajamānasya kaṣṭaṃ śāmyatītyevaṃvidhaprāśastyajñāpanārtham | evaṃ kṣipradaivatena śīghraṃ phalaprāptirannamayena ca yūpenānnaprāptiriti stutitve siddhe tatsamānanyāyānāmapyevamātmakatvam || 23 ||</p>
</div>
<div type="sūtra" n="24">
  <p>vidhipakṣe cāyamaparo doṣo yadi tāvadyathāvasthitavākyagrahaṇaṃ tataḥ prakaraṇagatavidagdhoddeśena devatāntaravidhānādutpattivākyaśiṣṭadevatāpakarṣaṇaṃ syāt, iyaṃ vā tāmapyapakarṣatītyapakarṣaḥ | tatra naimittikatvādabhyuditeṣṭivadbādho 'pi kalpyeta yadyanyathā na saṃbhavet, sati tu saṃbhave na yuktametat |</p>
<pb n="138"/>
  <p>athaitaddoṣabhītairarthalabhyavacanavyaktyantaraṃ vyavahitakalpanayā ' 'śrīyeta yo nairṛtaḥ sa vidagdhaḥ kartavya iti | tataḥ prakaraṇe nairṛtābhāvādyatrāsau vihitastatra vidagdhatā nīyeta | tatra prakaraṇaṃ bādhyeta | na cābādhasaṃbhave tadyuktamato 'rthavādatvādanapakarṣa iti || 24 ||</p>
</div>
<div type="sūtra" n="25">
  <p>stutitvena vidhivibhaktimupajanayya punastenaiva phalakalpanāyāṃ vākyabhedastasmādarthavāda eveti || 25 ||</p>
</div>
<trailer>(ityaudumbarādhikaraṇam || 2 ||)</trailer>
</div> <!-- adhikaraṇa !-->
<div type="adhikaraṇa" n="3">
<pb n="138"/>
<div type="sūtra" n="26">
  <p>iha ye hetuvannigadyante hiśabdādibhirna ca paramārthahetavasta udāharaṇam | tatra yadi tāvaddhetutvaṃ vidhīyate tataḥ pūrveṇaiva gatam | yadiha hetutvaṃ tacchūrpahomasaṃbandhaṃ prati na cāvihito 'sāvastīti kasya heturucyate | atha bhūtānuvādamātraṃ tattu vāyukṣepiṣṭhatvavadgatamityanārabdhavyametat | ucyate | na tāvadanenaiva vākyena hetutvaṃ vidhīyate | na ca bhūtānuvādamātraṃ kiṃ tarhi hetoḥ prasiddhipūrvakatvātsiddhavadupadiṣṭasya yāvatyasiddhayāśaṅkā tatrārthāpattilabhyādvacanātsiddhiḥ | yā 'pi cārthavādākāṅkṣā kasmāditi sā 'pyanenaiva hetunā nivartyata iti manyate | athāpyarthavādatvaṃ tathā 'pi tadantanirṇītahetutvameveti sarvānnakara<pb n="139"/>meva hetutvaṃ homasyeti vadati | <hi rend="bold">nanvaprasiddhe kāryakāraṇabhāva iti</hi> | kecidāhuḥ | kāryakāraṇayorevānumānam | tathā ca dadhnendriyakāmasyetyatrāpi vakṣyati | tattvayuktam | akāryakāraṇabhūtānāmapi kṛttikādīnāmacirodgatarohiṇyādipratipattihetutvadarśanāt | ato gamyagamakatvameva kāryakāraṇabhāvaṃ manyate | nanu so 'pyanumānottarakālīnatvādanaṅgam | satyam | anyasminneva tu saṃbandhe sati paścātprasiddhayantamenamanumānavyavahāropalakṣaṇatvenopanyasyati | yadvā śaktyabhiprāyaṃ yayoreva hi vyāptigrahaṇakāle gamyagamakasāmarthyātmanā kāryakāraṇabhāvitvena sā 'vadhṛtā tatraiva hetutā | atha vodāhṛtaviṣayahetulakṣaṇametat | </p>
  <p>avinābhāvo hyanekakāryakāraṇasvasvamisahacarabhāvādiprabhedabhinnaḥ, tatrānnakaraṇatā home hetutvenocyamānā saṃbandhāntarābhāvātkāraṇatvena syāt | taccāprasiddhaṃ tasmānna hetvapadeśaḥ | satyaṃ loke hetuvyavahārakālātprathamaṃ pramāṇāntareṇa saṃbandhaprasiddhirapekṣyate vede tu hiśabdapratipāditahetutvānyathānupapattyā saṃbandhābhidhāyi dṛṣṭāntavacanaṃ kalpyeta yadyadannakaraṇaṃ tena tena juhotīti, tena copapannaṃ hetutvam | <hi rend="bold">kiṃ prayojanamiti</hi> | yadi ca heturavatiṣṭhetetyanenābhiprāyeṇa | aparastvāha vyāptau siddhāyāṃ sarvānnasādhanasādhanako homaḥ siddho bhavati | <hi rend="bold">kuta iti</hi> | sa eva siddhāntābhiprāyaḥ | atha vā kuto darvipiṭharādeḥ sādhakatamatvam | itarastvāhānnakriyāyāṃ tāvattasyārthavattā 'sti tāvanmātraṃ vā ' 'śrayiṣyate | <hi rend="bold">śakyate ca tenāpīti</hi> | upapattiśabdasyārthaḥ | pūrveṇa tu samānārthatā gamyate | tena vivakṣā | śaktyabhiprāyametat | yadeva hi tadupayogimātraṃ tadeva śakyate kathaṃ citsādhakatamatvena vivakṣitum | athavā 'rthavattvaṃ karaṇavibhaktirnirdeśālambanamupapattyā punarvartamānānnakriyasya hetutvābhidhānāttādṛśasya homaṃ pratyanupapattyāśaṅkayopapattiṃ vadati | <hi rend="bold">śakyate ca teneti</hi> | tatra codayati | etaddhi kriyata ityucyate tatkathaṃ śakyata ityabhidhīyate | vartamānakriyasyāsaṃbhavādityuttaram | yadvā svayamevā ' 'śaṅkya pariharati | <hi rend="bold">yadi ca na darvipiṭharādīti</hi> | ubhayoḥ parāmarśaḥ | sādha<pb n="140"/> katamatvavartamānatve cettatra na vidyete śūrpe 'pi tathaiveti stutirna syāt tena yathā tava stutyarthaḥ kathaṃ cidvidyate tathā mama hetvartha ityaviśeṣaḥ | hetau ca śrutirityādi, asaṃbaddhavākyasaṃbandhidoṣādante draṣṭavyam | <hi rend="bold">stutau lakṣaṇeti</hi> | annakaraṇatvena sarvajanābhimatena prāśastyaṃ lakṣyate | <hi rend="bold">śūrpeṇeti</hi> cāsminpakṣe nityānuvādo 'nnakaraṇasāmānyenaiva prāptasya | itthaṃ vā sūtragamanikā | tatrārthavattvaṃ tāvadarthavādātprayojanavattaratvamupapattirityaprasiddhaṃ, saṃbandho 'pikālpanikavākyāśrayaṇāt | tasmāddhetuḥ || 26 || </p>
  <p>śūrpeṇeti tāvatkaraṇavibhaktiśrutyaivāvaruddho homo nānumānikairdarvipiṭharādibhiḥ saha bādhavikalpasamuccayānpratipadyate | </p>
  <p>homaśca tena nirākāṅkṣībhūto nānyatprārthayate | anutthitāyāmeva ca darvipiṭharādiśrutau śūrpaṃ prāpnuvacchrutyanumānaṃ pratibadhnāti | tena bravīti—acodanā ca <hi rend="bold">tasyeti</hi> | hetvapadeśaśca stutyaivopapadyamānaḥ sannaśrutadṛṣṭāntakalpanāyai prabhavati | śūrpaśrutiśca vidhyuddeśapātinyananyaprayojanā vispaṣṭā ca satī parityaktuṃ na yujyate | tasmādyadvā 'nnakaraṇatvādityeṣa kartavya ityanenāpekṣitatvāllakṣaṇayaitatpratipādayati praśastatvāditi | atha vā 'nnakaraṇatvāditi śrutivṛttameva | tatra yathāśrutaṃ vidhyuddeśe hetutāmapratipadyamānaṃ tadanantarākāṅikṣatārthopaplutahetvapekṣaprāśastyaheturavadhāryate, annakaraṇatvātpraśasta iti | kalpanādvaye 'pi ca lokaprasiddhadṛṣṭāntalābhānnāśrutatadvākyānumānaprasaṅgo bhaviṣyati | siddhaṃ hi praśastānāṃ kartavyatvamannakaraṇānāṃ ca praśastatvamiti | acodanā ca tasyeti vyākhyāntaram | tava hi yadyadannakaraṇaṃ taccodyate na ca darvipiṭharādīnāṃ karaṇatā sādhakatamasya pākādeḥ karaṇatvāt | evaṃ cottarasūtramāpatati || 27 || </p>
</div> <div type="sūtra" n="28">
  <p>yatpunaḥ śūrpe 'pyannakaraṇatvānupapatteḥ stutirna prāpnotītyuktaṃ kiṃ tatrābhidhīyate || 28 || </p>
</div> <pb n="141"/> <div type="sūtra" n="29">
  <p>asmatpakṣe 'rtho 'sti stutyālambanakaraṇatvaṃ nāma, vākyaśeṣo hi bhavanpāratantryādgauṇatvādyapi pratipadyate tadā ca vidheyāntaravaśādavaśyamanuvādena bhavitavyamanuvādaśca yathāvijñātasya bhavati | ataḥ śabdenaivābhyanujñātaṃ yādṛśaṃ vayamannakaraṇatvaṃ śūrpe paśyāmastādṛśamidaṃ saṃkīrtyata iti | anena vartamānāpadeśo vyākhyātaḥ | tatrāpi hi kṛtaṃ vā kariṣyamāṇaṃ vā stotuṃ kriyata ityucyate | kathaṃ stutiḥ, sarvalokasya bhūtabhaviṣyadanādareṇa vartamānopakārānurāgādvartamānālocanenaiva ca kālāntare 'pi tatra prītiriti kriyata evānenānnamityucyate | atha vā 'nnakriyāśaktervartamānatāmannakriyāyāmevopacarya stauti | tatrāpi janānāṃ śaktyatikrameṇābhivyaktipriyatvātkriyata ityukte stutirbhavati | na śaktyabhidhānāt | tava tu vidhivāditvānmukhyānnakaraṇatvavartamānatvayoragrahaṇe doṣaḥ | kiṃ kāraṇam | vidhānaṃ hyatyantānavagatārthaviṣayam | tatra yathāśrutādanyathāgrahaṇaṃ niṣpramāṇakam | etadevā ' 'ha—<hi rend="bold">vidhau hi na paraśabdārthaḥ prayojanamiti</hi> | paraśabdārtho hi lakṣamāsu prayojanam | tadiha bhūtabhaviṣyatkriyāvācinaḥ śaktivartamānatāvācino vā svārthe vartamānānnakriyāvācī śabdaḥ kalpanīyaḥ | </p>
  <p>tannimittamātre śabdārthe sādhakatamatvavācinī tṛtīyā | nacaivaṃbhūtatvaṃ kutaścitsiddhamityapramāṇakam | atha mukhyārthaparigrahaḥ | tatrocyate | na ca vartamānaṃ sādhakatamaṃ vopadiśanvedaḥ śakyamarthaṃ vidadhyāt | na hi vartamānānnakriyeṇa śūrpādinā sādhakatamena vā pākena hotuṃ śakyate tasmādubhayathā 'pi vipratiṣiddham | asmatpakṣe tvanuvādatvātparaśabdārthagrahaṇam | <hi rend="bold">yathā loke balavāndevadatta</hi> iti bhūmnyatiśāyane vā matuppravṛttirna ca viśeṣa upātto 'muṣmātprakṛṣṭabala iti | tatra sarvasattvebhyaḥ prakarṣe mukhyaḥ śabdo na ca tathā saṃbhavati siṃhādīnāṃ balavattaratvāditi devadattānnyūnatarabalānapekṣyaivamabhidhīyate tathā 'tra viprakṛṣṭa<pb n="142"/> tarānnasādhanalāṅgalādyapekṣayā śūrpaṃ sādhakatamamityucyate | nanvevamāpekṣikapravṛttermukhyatvameva syāt, tathā ca devadatte balavacchabdapravṛttiṃ naiva gauṇīṃ manyate | satyamevaṃ, yadā tāvannyūnamātrāpekṣayaiva prayujyate yadā tvaviśeṣapravṛttestadadhikabaleṣvapi balavadbuddhirjātā tadā sa eva śabdaḥ kutaścidapi nyūnabale vartamāno gauṇaḥ saṃpadyate | tathā yadi vidhyuddeśopātte śūrpe 'nnakaraṇatvamanūdyate tatastannyūnamātrāpekṣayā vā mukhyatvaṃ nyūnānupādānādvā sāmānyataḥ pravṛttasya sarvaprakṛṣṭagāmitvabuddhau satyāṃ gauṇatā | bhavatastvapūrvavidhānādatyantasādhakatamatvavartamānatvayoḥ kriyāṃ pratyupādānānnyūnāpekṣāgauṇatvayornimittaṃ nāstītyatikleśaḥ syādityasamānam || 29 || </p>
</div> <div type="sūtra" n="30">
  <p>abhyupetyavādo 'yam | yadyapi hetuvidhānaṃ tathā 'pi na darvipiṭharādeḥ prasaṅgaḥ | kutaḥ | śūrpaṃ hi vidhāyānnakaraṇaṃ heturucyate | so 'pi ca na loke prasiddhaḥ, śabdameva dṛṣṭāntavācinamanumāya sādhayitavyaḥ | tadanumāne ca śrutahetutvānyathānupapattiḥ pramāṇaṃ, sā ca yāvatyeva hetutvamupapannaṃ tato 'dhikakalpanāyai na prabhavati | śūrpe ca homasaṃbandhitvena pratijñāte 'nyadharmasyāhetutvādavaśyaṃ tadgatamevānnakaraṇatvaṃ vaktavyam | saṃnidheśca tadavacchinnameva tadgamyate | loke 'pi ca yaṃ dharmiṇaṃ pratijñāya yo heturupadiśyate sa prathamaṃ tāvattadgataviśeṣātmanaiva pratīyate | tadātmakasya tu sādhyāṃśānugamābhāvātsāmānyamātraṃ vivakṣitamiti dṛṣṭāntaprayogavelāyāmevāvadhāryate, vedahetūnāṃ punarna sāmānyātmanā sādhyasaṃbandho 'vagato na viśeṣātmanā so 'dhunaivārthāpattyā kalpanīyaḥ | </p>
  <p>tatra viśeṣasyopādānātsāmānyāprasiddheśca tatparityāganimittasyāsaṃbhavādupāttaviśeṣamātropasaṃhṛtānyathānupapattistadgatameva dṛṣṭāntavacanaṃ kalpayati | tadakalpane hi hetunirdeśaḥ śruto virudhyate | yadi tu darvipiṭharādigatānnakaraṇatvahomasaṃbandhāvinābhāvo na kalpyate | na kiṃ cicchrutaṃ dṛṃṣṭaṃ vā nāvakalpate | tasmādīdṛśaṃ dṛṣṭāntavacanaṃ kalpyaṃ <pb n="143"/> yadyacchūrpamannakaraṇaṃ tena tena juhotīti | tadetadviśeṣadṛṣṭamanumānam | loke 'pi tṛṇadhūmadarśanāttṛṇāgnirevānumīyate nāgnimātram | yathā ca gamanaṃ gośabdavyutpattinimittatvenopādīyamānaṃ sāsnādimatsāmānyapratyayottarakālaṃ tadgatameva nimittatvaṃ pratipadyate na gantṛmātraviṣayamiti gośabdavyavasthā tathā śūrpagatānnakaraṇahetvapadeśānnānyagatahetutvaprasaṅgaḥ | tatraitāvānarthaḥ syāt | yadyadannakaraṇasamarthaṃ śūrpaṃ tena tena hotavyaṃ na darvipiṭharādigrahaṇam | yathā balavadupadhmāte 'gnau dahanahetutvenokte sa evānupadhmāto na dahenna tu śaṅkhādayo balavadupadhmātā dahanti | tasmādvyavasthā | yadi punaḥ śūrpagatānnakaraṇavyatirekeṇa mahāsāmānyaṃ vivakṣyate tato yadyadagṛhītaṃ tasya tasya kā cidannanimittatā vidyata ityavyavasthitatvāddhomākṣiptadravyamātrānuvādaḥ sannanarthako 'nnakaraṇaśabdaḥ | tasmādannahetutvena stutitvameva varamiti || 30 || </p>
</div>
<trailer>iti hetuvannigadādhikaraṇam || 3 ||</trailer>
</div> <!-- adhikaraṇa !-->
<div type="adhikaraṇa" n="4">
<div type="sūtra" n="31">
  <p>ihā ' 'narthakyaśravaṇātkecidevaṃ saṃdehamupanyasyanti kimarthavanto mantrā utānarthakā iti | tattvayuktam | <hi rend="bold">spaṣṭe śabdātpratīte 'rthe nānarthakyaṃ hi śaṅkyate | agnau dahati dṛṣṭe vā dagdhṛtvaṃ kiṃ vicāryate</hi> || sarvatra hi kāryadarśanācchabdānāṃ śaktayaḥ kalpyante | taccārthapratyāyanaṃ mantreṣvapyuccāryamāṇeṣūpalabhyate | na <hi rend="bold">cāviśiṣṭastu vākyārtha</hi> ityevamādipratijñāmātrasādhyottarāḥ pūrvapakṣā bhavanti | tasmādayukto 'yamupanyāsa iti matvā ' 'ha—<hi rend="bold">kiṃ vivakṣitavacanā mantrā utāvivakṣitavacanā iti</hi> | nanvanenaiva hetunedamapi na vicāraṇīyam | naiṣa doṣaḥ | arthavatāmapi vākyānāṃ dvaividhyadarśanāt | uccāraṇārthapratyāyane hyavinābhūte tannānyataravivakṣayā prayujyamāne 'pi kiṃcinnāntarīyakaṃ bhavati | yadyarthapratyāyanaṃ <pb n="144"/> vivakṣyate tadoccāraṇamarthāt, athoccāraṇavivakṣāṃ tato 'rthapratyāyanamanuṣaṅgāt | yathā japeṣu viṣavidyāsu cetyasti vicārāvasaraḥ | kathaṃ punarasya pramāṇalakṣaṇena saṃbandhaḥ | pūrvamevoktametat | yathā ' 'mnāyasya kriyārthatvādityayamevātra pūrvapakṣa iti taduttareṇaiva ca nirākāṅkṣatvānna punarabhihitam | evaṃ hi manyate yatra so 'rodīdityevamādeḥ kathaṃ citsaṃbandhāpādanaṃ, tatra mantreṣu kaḥ saṃdehastasmādupayogaviśeṣa eva cintanīya iti | tatra vidhistutitve tāvatsvayameva nirākariṣyati, avidhisarūpatvāt | pradeśāntaravihitastutyasaṃbhavācca | pariśeṣātsvarūpaprayoge satyarthoccāraṇayoḥ kiṃ vivakṣitamiti vicāryate | sāmasu tu vācakatvābhāvādātmaprayogamātrākṣarābhivyaktiparatvagatasaṃdehaḥ | kathaṃ punaḥ pūrvapakṣavādinaḥ śrutyasaṃyuktānāṃ keṣāṃ cinmantrāṇāṃ prayogasiddhiḥ | kecidāhuḥ | aprayogārthamevāsāvavivakṣitārthatve yatate | na hyanāśritārthānmantrānkaścidapi prayuṅkte | ato yacca kimuccāraṇamātreṇopakurvantīti siddhavatprayogābhidhānaṃ naitadañjasaiva draṣṭavyam | ayaṃ hi tatra duṣṭo 'bhiprāyaḥ | yadi nāmoccāraṇamātropakāraṃ vakṣyati | tatra śakṣyāmyasyāprayogaṃ vaktumiti | yadapi prayojanakathane barhirdevasadanaṃ dāmītyayaṃ barhirlavanātpracyavyite tadanena prakāreṇa prayogapracyāvanameva draṣṭavyam | atha vā yājñikadarśanenāvigānātprayogasiddhimavicāryetaro vicāraḥ | kimarthaṃ tu yājñikaprasiddhirupekṣitā yataḥ saiva tāvadyuktāyuktatvena na vicāryate | tatrāyamabhiprāyaḥ | sarvathā tāvad‌dṛḍhameṣāṃ smṛtinyāyena prayogitvamavasthitaṃ tatra śakyaṃ bādhituṃ tasyaiva tvidaṃ mūlaṃ nirūpyate | tadyadi pūrvapakṣo bhaviṣyati tato 'nyapramāṇābhāvādviniyojakaśrutyanumānena mūlaṃ kalpayiṣyāmaḥ | siddhānte tu liṅgaprakaraṇayoreva mūlatvādhyavasānam | atha vaivaṃ pūrvapakṣe 'pi prayogaḥ | svādhyāyādhyayanavidhinaiva mantrāḥ puruṣarthāya nīyante | tathā hi | darśapūrṇamāsādibhiḥ kramaprakaraṇābhyāṃ yāvatsaṃspṛśyate tatsarvamupakārakatvena svīkriyate | prayājādivākyāni mantrarūpamapi ca |</p>
  <p>tatra prayājādivākyārnyaṃtha samarpya caritārthāni svarūpasaṃsparśe satyapi prayojyatāṃ na pratipadyante | mantrāḥ punaḥ karmānaupayikārthābhidhāyitvāttenāṃśenānapekṣitāḥ | stutividhismṛtīnāṃ tu prakārāntareṇa siddhiriti prayogavacanenaiṣāṃ rūpamevāṅgīkriyate | svādhyāyādhyayanacodanā 'pi pratyāsannataramantrasvarūpameva samarpya caritārthatvānna viprakṛṣṭamarthābhidhānaṃ yāvadgacchati | prayājādibākyeṣvapi tāvadrūpagrahaṇameva prasaktapārsāttattvabhipretārthadānena <pb n="145"/> yuktaṃ na tviha tathā kiṃcit | śabde ca kāryasyāsaṃbhavādarthe kāryaṃ vijñāyate | mantrāṇāṃ tu śabda eva saṃbhavati | avaśyaṃ hyarthaprādhānyapakṣe 'pi puruṣaḥ śabde niyoktavyaḥ | tadvayāpārottarakālatvādarthābhidhānasya | tasmādrūpamevāṅgam | tathā ca tadarthaśāstrādīnyucyante | parihārasūtrakramānurodhena viparyastānyudāharaṇānyabhryādānātprabhṛti dātavyāni | bhāṣyakārastu yathātathodāhṛtairapi kāryasiddhiṃ matvaivamupanyastavānuruprathā uruprathasvetyādi | <hi rend="bold">yathāsākṣa iti</hi> | nīlīrogādyupahatendriyasya cakṣurastyeveti parairdṛśyate, pareṇa tu nīyamānamupalabhya na paśyatīti jñāyate, tathā mantrarūpamālocayatāmarthaprakāśanaśaktibuddhiryadyapi bhavati tathā 'pi pareṇa viniyogaṃ dṛṣṭavā svayaṃ viniyojakaśaktirnāstīti gamyate | tataścārthātantratvam | anyathā svayameva viniyujyeta | <hi rend="bold">nanvarthavādārthamiti</hi> | liṅgaprakaraṇānumitamantravidhistutyabhiprāyam | <hi rend="bold">na hīticchedaḥ</hi> | vidhinaikavākyatayā 'rthavādāḥ stutyarthā, kalpitāḥ | pradeśāntarasthasya tu pratyakṣasyā ' 'numānikasya vā vidherātmanaḥ samīpe 'rthavādamapaśyataḥ svayaṃ prarocanāśaktyāvirbhāvena vyāvṛttāpekṣatvānna dūrasthayā stutyā kāryam | tathā 'bhryādāne rūpādeva prāptatvānmantrāṇāṃ tāṃ caturbhirādatta ityanarthakaṃ vacanam | catuḥsaṃkhyāmapi bruvadetanmantragatāmeva brūyānna kriyāgatām | na hyanyaguṇo 'nyagāmī bhavati | na ca niṣkriyatvātkarmāṅgatvenopadeṣṭuṃ śakyate | tenaivaṃ vākyaṃ bhadedya ete catvārastairabhryādānaṃ kuryātte ca prāgeva vacanāccatvāra ityānarthakyam | kriyānaṅgatvādeva ca saṃkhyāyāḥ samuccayaśabdābhāvācca pratyekaṃ ca sāmarthyādvikalpaḥ prasajyamāno na śakyo vārayitum | asmatpakṣe punarvacanagamyatvādadṛṣṭasya na caturbhyaḥ prāgastitve pramāṇamiti yuktaḥ samuccayaḥ | <pb n="146"/> ubhayorapi tāvadraśanayoraśvagardabhabandhanārthamādānamarthaprāptatvānna vidhīyate | yadi mantro 'pi rūpātprāpto 'narthakaṃ vacanam | parisaṃkhyeti parervarjanārthatvāttadviṣayā buddhirabhidhīyate | sā 'pi gardabharaśanāyā ādāne vā syānmantre vā | ubhayathā ca tridoṣī | vidhiparaḥ sanna gṛhyata iti svārthaṃ jahyāt | parasya ca vākyasya gardabharaśanāṃ netyasyārthe kalpeta | prāptaṃ ca rūpādarthādvā mantramādānaṃ vā bādheta | adṛṣṭārthatve tvandhanyāyena yatraiva nīyate tatraiva vartiṣyate | yadi cāśvābhidhānīmiti saṃbandhaḥ syāttataḥ parisaṃcakṣītāpi na tvasāvasti | kārakāṇāṃ kriyāparihāreṇānyonyasaṃbandhābhāvāt | tena vākyamapi kriyayaiva saṃbadhnīyāt | ekā ca sā | prakaraṇāpūrvasaṃyogaścāviśiṣṭastasmānna parisaṃkhyāprayojanaṃ kathayati | <hi rend="bold">ato na pramāṇaṃ barhirityādi</hi> | tadā hi mahāprayogavacanena sarve mantrāḥ kevalapradhānārthāstatprayogābahirbhāvavṛttayo nāṅgaiḥ saṃbadhyeran | pāṭhakramānurodhāttu tadā 'pi naiva vyutkrameṇa prayogaḥ karmāṇyanādṛtya sakṛdevānuvākamadhyāyaṃ vā paṭhitvā 'nuṣṭhīyate |</p>
  <p>agnirmūrdheti yo 'rthaḥ pratīyate sa mūrdhāgnirityanenāpītyanarthako niyamaḥ | yasya tvadṛṣṭārthatā tasya kramānyatve taduccāraṇajanyādṛṣṭapramāṇābhāvātkramānyatvaṃ na yuktamiti niyamārthavattā | aya niyatapratyāyanādadṛṣṭaṃ kalpyeta taduccāraṇādevopapadyate tadadhīnatvānniyatapratīteḥ | yastu dṛṣṭārtheṣu prakṛtipratyayasamāseṣu niyamo dṛśyate yathendrāgnī nīlotpalaṃ rājapuruṣaścitragurniṣkauśāmbririti | yuktaṃ tatra viparyaye 'paśabdārthānyatvānarthakyaprasaṅgāt | ajādyadantaviśeṣaṇatvādinimitto hi tatra niyataḥ pūrvanipātaḥ smaryate tenāgnī<pb n="147"/> ndrāvityasādhutvaṃ puruṣarāja ityarthānyatvaṃ kauśāmbinirityanarthakatvam | yastvagnīndrāviti kvacitprayogaḥ sa cchāndaso 'gnervā 'bhyarhitatvasya vivakṣayeti mantavyam | tulyakakṣārthapratītāvindrāgnīpadameva vyavasthitam | nanvihāpi kramānyatvādamantratvaṃ syāt | tadevārthaparatve sati tadavināśe tu kiṃ nimittamiti na vidmaḥ | tena mantraprasiddhau vākyaniyamādityapi sūtram | atha vā 'stvaprakaraṇādhītavākyaniyamāt | na hyarthābhidhāne  'nyadīyasyā ' 'tmīyasya ca viśeṣaḥ |</p>
  <p>atha vā mantrapauruṣeyavākyayostulye 'rthābhidhānasāmarthye mantravākyaniyamo 'dṛṣṭārthaḥ | atha vā 'nekadhyānādismaraṇopāyaprasaṅge vākyaniyamāt | na hi dṛṣṭe 'rthe mantrasya dhyānādervā kaścidviśeṣa ityadṛṣṭārthatā |</p>
  <p>na <note place="app" xml:lang="sa-Latn">jai. sū. ( 3-8-8 ) |</note>hyavidvānvihito 'stītyavaśyaṃ tāvadagnīdhā ' 'tmīyāḥ padārthāḥ prāgeva karmaprakramādavagantavyāḥ | tatra praiṣaḥ piṣṭapeṣaṇanyāyenārthaṃ jñāpayitumaśaknuvannadṛṣṭārtho bhavati | atha smārako mantra ityucyate | tadapi nāsti | brāhmaṇajñānāmyāsapāṭavanimittasaṃskārādeva tatsiddheḥ | saṃskārābhivyaktiheturapi pūrvapadārthasamāptirbrāhmaṇameva vā bhaviṣyati nārtho mantraiḥ | tatra yaducyate saṃskāraviśeṣo bhaviṣyatīti nāsāvadṛṣṭādanyaḥ saṃbhavatyataḥ pūrvapakṣāpattiḥ | yadi hi pratīto 'pyartho naiva dṛṣṭaṃ sādhayati tato yattaddūramapi gatvā 'vaśyaṃ kalpanīyaṃ taduccāraṇādeva varamiti |</p>
  <p>na catuḥśṛṅgādi kiṃcitkarma tatsaṃbandhi vā prakṛtau vikṛtau vā vidyate | yadyapi ca guṇavādena kiṃcitsyāttathā 'pi tadanuṣṭhānābhāvānna tatsmṛtyā kāryam | na ca jñāyate <pb n="148"/> kva pradeśe prayujyatāmiti | tatra mantrapāṭhakramānurodhenoccāraṇamāpatatīti siddhaḥ pūrvaḥ pakṣaḥ | mā mā hiṃsīrmā mā saṃtāptamityādīni vedihavirdhānādiviṣayatvādacetane 'rthabandhanādityatrāpyudāharaṇam | iha tvaprasaktāyāṃ hiṃsāyāṃ pratiṣedhānarthakyam |</p>
  <p>oṣadhe trāyasva, śṛṇota grāvāṇa iti ca saṃbodhanaṃ kāryaniyogābhimukhyakaraṇārtham | na cācetanasyā ' 'bhimukhyaṃ saṃbhavati | na ca paśutrāṇe prātaranuvākaśravaṇe vā praiṣeṇa pravṛttirupapadyata ityānarthakyamarthavivakṣāyām |</p>
  <p>dyutvamantarikṣatvaṃ cāditerekānekatvaṃ ca rudrasya vipratiṣiddham | na caiṣa vipratiṣiddho 'rthaḥ karmaupayikaḥ | kathaṃ vā 'ditirdevatā 'ntarikṣaṃ dyaurvā bhavet | na ca stutyarthatayā 'pi hetudvayaṃ parihartuṃ śakyaṃ brāhmaṇe hi vidhiśeṣabhūtāḥ stutayo 'rthavantyo bhavanti | mantrastutistvaprayojanatvānnā ' 'dartavyā |</p>
  <p>svādhyāyādhyayanasya karmārthatvādyatkarmaṇyupayokṣyate tadabhyasitavyaṃ taccaivaṃ vidvāṃsaḥ santo vṛddhāḥ śiṣyānakṣarāvadhāraṇa eva pravartayanti saṃnihite 'pyarthe na tadvacanābhyāse | <pb n="149"/> tenāvaśyaṃ teṣāmuccāraṇamevāṅgatvenābhipretamiti |</p>
  <p>kecitpadārthā jñānenāvijñeyāḥ | keṣāṃ cittu vākyārtha eva na jñāyate | na ca mantrārthaḥ sattāmātreṇopakaroti kriyāvelāyāmasmaryamāṇa iti yadekāntena śakye kartumuccāraṇaṃ tadeva kāryamityavadhāryate |</p>
  <p>arthaprakāśanapakṣe yasya yo 'rthaḥ sa eva tena prakāśayitavyaḥ | keciccānityairakarmāṅgabhūtaiścārthairarthavanto mantrā lakṣyante yathā kiṃ te kṛṇvanti kīkaṭeṣu gāva iti | ayaṃ hi dṛ̣dhenādhyetṝṇāṃ smaraṇena viśvāmitrasyā ' 'rṣaṃ gamyate | tena kila karmārthaṃ dhanaṃ prārthayamānenendro 'bhihitaḥ | trailokyādhipate yāḥ kīkaṭeṣu janapadeṣu gāvastāstava kiṃ kurvanti | te hi nāstikāḥ kiṃ kratuneti vadanto na kiṃcitkarmānutiṣṭhanti | ataśca tā nā ' 'śiraṃ somasaṃskārārthaṃ duhate na dharmaṃ tapanti | na dharmatapane payodānena sādhanībhavanti | tasmātpramagandasya kīkaṭādhipateryadvedodhanaṃ tadasmākaṃ naicāśākhaṃ nagaramābhara | <hi rend="bold">hagrahorbhaśchandasīti</hi> bhakāraḥ | atha vā 'smānprati tadbibhṛhi dhāraya poṣaya cetyetanno maghavanrandhayā sādhayāsmākamiti | chāndasaṃ dīrghatvam | yadyetadvivakṣitaṃ tathā satyādimadarthābhidhānādvedasya kṛtrimatvenāprāmāṇyaṃ prasajyate | na cānyo mantrārthaḥ śakyate vaktumapratīteḥ | ato 'rthasadasadbhāvāvanādṛtyākṣaroccāraṇaṃ phalavadāśrayaṇīyamiti || 31 ||</p></div> <pb n="150"/>
<div type="sūtra" n="32">
  <p>mantroccāraṇaṃ tāvadakṣaragrahaṇena nirākāṅkṣīkṛtaṃ na sākṣātkratvaṅgatvaṃ pratipadyate | akṣarāṇāṃ ca dravyavadanitikartavyatātmakatvātprakaraṇenāgrahaṇam | evaṃ padārthajñānasya vākyārthapratyayena nairākāṅkṣyādagrahaṇam | vākyārthapratyayastvakṛtārthaḥ prakaraṇe viparivartamānaḥ kriyātmakatvātprayogavacanākāṅ‌kṣitaḥ karmasamavetānuṣṭhāsyamānārtharamṛtiphalatvenetikartavyatā bhavati | tatrādṛṣṭakalpanānimittābhāvaḥ | samāmnānānyathānupapattyā hi tatkalpyeta nopapanne 'rthavattve | yadyapi ca tatkalpanāvasaro bhavettathā 'pi kāmaṃ vākyārthapratyayādeva na tvaupayi 'kārthapratītinirākāṅkṣādvākyāta | avaśyaṃ ca dṛṣṭādṛṣṭayorviniyujyamānasya pramāṇamupanyasitavyam | iha ca prakaraṇādadṛṣṭārthatā liṅgācca dṛṣṭārthatā | na ca prakaraṇamaśakye 'rthe viniyoktumarhatītyekāntenaitadāpatati yacchaknuyāttanmantreṇa kuryāditi | na cāsāvadṛṣṭaṃ śaknotīti laukikaṃ vaidikaṃ vā pramāṇaṃ vidyate | tasmādubhayorliṅgaprakaraṇayordṛṣṭārthaprayogeṇaikavākyatā | evaṃ ca sati yājñikaprayogaprasiddherna mūlāntarakalpanākleśo bhaviṣyati | ataḥ svābhāvikamevārthaprādhānyavāsthitam | naivamiti | na dṛṣṭo 'rtho nirvṛtta ityetāvataiva tādarthyamavasīyate | puruṣārthānupayogena svādhyāyādhyanavidherānarthakyāt | na ca buddhaśāstrāvidyamānavacanācetanārthabandhanānmantrārthopayogaḥ | tatra yadi dūre 'pyadṛṣṭakalpanāto na mucyāmahe tato 'tikramakāraṇābhāvāduccāraṇādeva kalpanīyam |</p>
  <p>ubhayavādisiddhatvāduccāraṇakartavyatāyāstatprabhavatvāccādṛṣṭakalpanasya | tatrocyate yajñe <hi rend="bold">yajñāṅgaprakāśanameva prayojanamiti</hi> | yadyapi lokavattairna saṃvyavahārastathā 'pi tatsva<pb n="151"/> rūpaprakāśanamātramevānuṣṭhātṝṇāmupakariṣyati | ataśca yāvanmātramevānaupayikaṃ saṃbodhanādi kāmaṃ tanna vivakṣyeta na tu tadvaśena sarvameva tyaktavyaṃ na hyaikarūpyaṃ nāma kenacinniyatam | tasmādyathādarśanābhyupagamādbarhirdevasadanaṃ dāmītyevamādīnāṃ tāvadavihatamarthaprādhānyam | tāṃ caturbhirādatta ityatrāpi vadāmaḥ || 32 ||</p></div> <div type="sūtra" n="33">
  <p>yadyapi mantrāḥ prāptāḥ sāmarthyena tathā 'pi catuḥsaṃkhyāmādāne vidhāsyati | tatrāruṇaikahāyanīnyāyena parasparaniyame sati mantragatacatuḥsaṃkhyāviśiṣṭamādānaṃ coditaṃ samuccayādṛte kartuṃ na śakyata ityarthātsamuccayaphalam | atha vā yāvalliṅgānumitāḥ śrutayaḥ pratimantraṃ kalpayitumārabhyante tāvadanena pratyakṣavacanena catuḥsaṃkhyāviśiṣṭāste vihitāstenāprāptavidhireva vacanam | tatra tu vinā 'pyetena mantreṣvarthātprāptavatsu tatparatve mandaṃ phalamityananyalabhyacatuḥsaṃkhyārthaṃ tasyopadeśaḥ || 33 ||</p></div> <div type="sūtra" n="34">
  <p>yāvaddhi mantrāmnānamanavagataprayojanaṃ prakaraṇī cākṛtārthastāvadyattatsiddhayarthaṃ kalpyate tatsarvaṃ vaidikaṃ bhavati | nairākāṅkṣyottarakālaṃ tu kalpitamapi pauruṣeyatvādapramāṇaṃ syāt |</p>
  <p>na ca śrutimakalpayitvā liṅgādeḥ svātantryeṇa prāmāṇyamiti vakṣyate | tadetadāha | <hi rend="bold">sati ca vākye liṅgaṃ viniyojakaṃ taccāsya nāstīti</hi> | yadaiva hi prakaraṇādanena yajeta raśanāṃ vā gṛhṇīyāditi kalpayitumiṣyate tadaivāśvābhidhānīmityanenāpahāro mantrasya | yadapi <hi rend="bold">naivaṃ saṃbandha ityādatta iti kathaṃ tarhītyaśvābhidhānāmiti |</hi> tatkārakasaṃbandhāsaṃbhavātkriyayaiva <pb n="152"/> saha sāmānyābhiprāyeṇa draṣṭavyam | tasmānnā ' 'dānamātre vidhīyate kiṃ tarhyaśvābhidhānīviśiṣṭe | atha vā phalataḥ paścāttanakārakasaṃbandha upanyasyate | sarvathā darśaśāstratā nāsti | yadi hi yadeva mantravacanātprāpnuyāttadeva pratyakṣavacanenocyate tato vayamupālabhyemahi | nanvevamaprāptavidhirevāyaṃ saṃjāta iti na vaktavyaṃ parisaṃkhyeti | phalenaivamabhidhānādadoṣaḥ | sarvatra hi parisaṃkhyāśabdādevakārādvā vinā na śrutyā parisaṃkhyā niyamo vocyate vidhireva tvevaṃjātīyakasya phalenaivaṃ vyapadeśaḥ | kastarhi vidhiniyamaparisaṃkhyānāṃ bhedaḥ | ucyate | <hi rend="bold">vidhiratyantamaprāpte niyamaḥ pākṣike sati | tatra cānyatra ca prāpte parisaṃkhyeti kīrtya</hi>te || vidhireva hi kenacidviśeṣeṇaivaṃ bhidyate | tatra yo 'tyantamaprāpto na ca prāpsyati prāgvacanādityavagamyate tatra niyogaḥ śuddha eva vidhiryathā vrīhīnprokṣatīti | yatra tu prāgvacanātpākṣikī prāptiḥ saṃbhāvyate tatrāprāptipakṣaṃ pūrayanyo vidhiḥ pravartate sa niyantṛtvānniyama ityucyate yathā vrīhīnavahantīti | taṇḍulaniṣpattyarthākṣepādeva tatsiddherna tatprāptimātraṃ vidheḥ phalaṃ kiṃ tarhyaprāptāṃśapūraṇam | tadaprāptipakṣe ca taṇḍulairupāyāntarāṇyākṣipyeran, pūraṇe tu sati yā teṣāṃ nivṛttirasāvarthānna vākyāt | na ca tadvāraṇaṃ niyamaḥ | parisaṃkhyā hi tathā syāt | pratyāsannāṃ vā 'vahantiniyatatāmutsṛjya nānyanivṛttiphalakalpanāvasaraḥ | tatprasaktidvārā tvavahanteraniyatirāsīditi niyamāntargataivārthānnivṛttirgamyate | na ca prāpte sati vidhirayaṃ pravṛtto yenāsyānyanivṛttyarthatā kalpyeta | prāgeva tu pravartamānenārthasya prāpakaśaktinirodhādanyāprāptiḥ kṛtā sā cārthalabhyeti na tayaiva vyapadiśyate | yaḥ punaḥ prāṅ‌niyogāttatra cānyatra ca prāpnuyāditi saṃbhāvyate yatra vā yaccānyacca sā parisaṃkhyā yathā 'traivodāhṛte yathā ca gṛhamedhīye pañcame pakṣe | atrāpi ca na prāpte satyeṣā pravartate prāpakasya śāstrasyānanumitatvāt | kathaṃ tarhi | yadyetadvākyaṃ nābhaviṣyattata enaṃ prāpsyaditi | sarvasya pratyakṣasya vākyasya nānumānikavākyapratibandhamātraṃ phalamiṣyate | kiṃ hi tena paṭhitena yasyānyato 'pyarthaḥ sidhyati tadarthaṃ gardabharaśanānivṛttiḥ phalaṃ kalpyate | tenaivaṃ kalpyate kṛtvācintānyāyena yadi nāmaivaṃ vākyaṃ na bhavettataḥ kīdṛśamanuṣṭhānaṃ syāt | tatra mantraprāptistāvadekāntena sidhyedaśvābhidhānyāṃ tadvadeva tu gardabharaśanāyāmapi prasajyeta |</p> <pb n="153"/> <p>yadā tvanena vākyena pratyakṣeṇa nairākāṅkṣyādaviśeṣaviniyogasamarthavākyānumānaṃ niṣiddhaṃ tadā kevalāśvābhidhānīviṣayatvasiddhirityapaunaruktayādarthavadvākyam || 34 ||</p>
  <p>yadyapi pradeśāntarasthatvānmantravidhānaṃ na stūyate tathā 'pi prathanavidhānāttatprarocanayā ca sakalaṃ vākyamarthavat | tasya hyetadevotpattivākyam | nanu ca puroḍāśānyathānupapattiprāptatvātprathanaṃ na vidhātavyam | naitanniyogataḥ prāpnoti | drutataraṃ hi piṣṭamaprathitamapi pratheta | vidhāne tu sati tādṛśaṃ kartavyaṃ yena prathayitavyaṃ bhavati | evaṃ cādhvaryukartṛkatā 'pi sidhyati | paṭhyamānaṃ hyādhvaryavasamākhyāṃ labdhvā kartṛviśeṣaṃ niyacchati | arthaprāptaṃ tvasamākhyātatvānna niyāmakaṃ syāt | evamarthaṃ ca yadyapyekāntato 'rthātprāpnuyāttathā 'pi vākyenaiva prāpayitavyam | tasmādupapannā prathanastutiḥ | evamapi yajñapatimeva tatprathayatītyanena stutau siddhāyāṃ mantragrahaṇamanarthakam | na | mantrasyaiva stutyarthamupādānāt, prathanaṃ kartavyaṃ tasya hi kriyamāṇasyāyaṃ mantraḥ sādhanaṃ bhavati | tatra coru te yajñapatiḥ prathatāmityetānyakṣarāṇi prayujyante tathā sati yajñapatiḥ prathito bhavatīti guṇo labhyate | <hi rend="bold">kimetadevāsya phalamiti netyāha</hi> | stutyarthameva tad‌dravyasaṃskārakarmasviti nyāyāt | yadyapyatra karaṇamantrābhihitatvātphalaṃ kalpyate tathā 'pi brāhmaṇe tāvattatsaṃkīrtanamekāntena stāvakam | mantro 'pi tu liṅgaviniyojyo na phalakalpanāyai prabhavati | karaṇavibhaktiviniyuktānāṃ hi sakalopayogānyathānupapattyā phalasādhanatā yuktā liṅgānumitā punaḥ śrutirākāṅkṣāvaśena kriyāprakāśanamātraviniyogāyaiva jñāyate | tenaivaṃjātīyako <pb n="154"/> mantro 'pi pradhānaphalasaṃkīrtanātmikā stutirevābhyupagantavyā | <hi rend="bold">kathamasati prathana iti</hi> kasyāyaṃ praśnaḥ kiṃ vidhyuddeśavartinaḥ puroḍāśaprathanasyāthārthavādagatasya yajñapatiprathanasyeti | dvidhā 'pi cāyuktaṃ puroḍāśaprathanaṃ tāvad‌vidhīyamānatvādeva na praṣṭavyam | na ca mantrābhidhānāttasyāstitvaṃ kiṃ tarhi svarūpasadbhāvādityuttaramapyasaṃbaddham | atha punaritarārthavādanyāyena kathamarudatītivatpraśnaḥ | tathā 'pyuttaramasaṃbaddham | <hi rend="bold">mantreṇādhvaryuḥ puroḍāśamiti</hi> puroḍāśena saṃbadhyate na yajamānena | tasmādagrantha iti kecit | ubhayathā 'pi tvidamaduṣṭam | astu tāvatpuroḍāśaprathane | tatra hi yājñikānāṃ keṣāṃcidayaṃ mantraḥ kṛtvā prathanamabhimarśane prayujyate so 'yaṃ svasiddhāntena pṛcchati kathamasati—vṛtte prathane prayujyamānenānena prathayatīti |</p>
  <p>tatrābhyupetyavādenottaraṃ <hi rend="bold">mantrābhidhānāditi</hi> | yadyapi prathanaṃ prathamakṛtatvānnāsti mantreṇa nu sattayocyata ityupapannaḥ śabdārthaḥ | atha vā sarvaprayojakavyāpārāṇāṃ prayojyavyāpārapūrvakatvamartharūpeṇa sthitamiti śabdairapi tathaiva pravartitavyam | iha ca stutiviṣayasiddhayarthaṃ prathayatītyetadvidhīyata ityuktam | tatrā ' 'ha nāyaṃ vidhiḥ saṃbhavati viṣayānupapatteḥ | prayojakavyāpāro hi pratīyamānastadgocaraḥ syāt | sa cānupāttaprayojyavyāpāratvānna pratīyate tena yathā yajetetyanukte yājayatīti nocyate tatheha prathetetyanukte prathayatīti na vācyam | na ceha puroḍāśaḥ pratheta tena vā prathitavyamityupādānamasti | tasminnasati prathayatītyanupapannam | tadupapādayati <hi rend="bold">mantrābhidhānāditi</hi> pratīkagṛhītamantropāttaprayojyavyāpāraṃ hi brāhmaṇaṃ prathayatīti vidhatte | <hi rend="bold">yaśca prathasveti brūta ityanena</hi> puroḍāśakartṛkāṃ kriyāmadhvaryuḥ preṣyatītyetaddarśayati | yadyapi ca saṃbhāvyamānakriyāṇāṃ prayojyānāmanupādāyāpi vyāpāraṃ śabdena prayojakavyāpāraḥ sidhyatītyetadapyuttaraṃ saṃbhavati tathā 'pi tūttaravibhavādupādānapūrvakataivoktā | atha vā 'stu yajamānaprathane <hi rend="bold">kathamasatīti</hi> sarvastutīnāṃ kiṃcicchabdagatamarthagataṃ vā ' 'lambanamuktam | tadatra kiṃnibandhanā stutiriti | tadabhidhīyate | mantroktamarthamāśritya stutiḥ pravartiṣyate | <hi rend="bold">mantreṇādhvaryuḥ puroḍāśaṃ brūta</hi> iti na puroḍāśaprathanopādānābhiprāyaṃ kiṃ tarhi puroḍāśaṃ bravīti, uru te yajñapatiḥ prathatāmiti | prathasvetyapītikaraṇaḥ prabhṛtyartho na śabdaḥ padārthatāyai | <hi rend="bold">yaśca prathasveti brūta ityapi</hi> tadādyartha eva | prathatāmiti brūta ityarthaḥ | yaścaivaṃ brūte sa prathayatyanenaiva | guṇavādāt | atha vā tadācaṣṭa ityevaṃ mukhyameva prathayatītyarthamāśritya prathamabuddhayā siddhā stutiḥ || 35 ||</p></div> <pb n="155"/> <div type="sūtra" n="36">
  <p>adṛṣṭārthoccāraṇavādino 'pi tanniyamādaparamavaśyaṃ kalpanīyamadṛṣṭaṃ tanmamāpi pratyāyananiyamādbhaviṣyatītyavirodhaḥ | etena mantratvādiniyamaḥ pratyuktaḥ | satsvapyupāyāntareṣu viśiṣṭānupūrvīkamantraviśeṣāmnānādupāyāntaranivṛttau niyamādṛṣṭamātrakalpanayā siddhamarthābhidhānam || 36 ||</p></div> <div type="sūtra" n="37">
  <p>yeyaṃ saṃpraiṣe agnīdagnīnityatra buddhabodhanāsaṃbhavādabhidhānakarmagarhā 'bhihitā sā 'pyanupālambhaḥ | smaraṇasaṃskārārthatvāt | buddhīnāṃ hi kṣaṇikatvātsvādhyāyakālotpannānāṃ na prayogakālaṃ yāvadavasthānaṃ tatrāvaśyaṃ kena ciddhayānādinā 'nusaṃdhāne kartavye mantro niyamyate |</p>
  <p>atha vā <hi rend="bold">saṃskāratvāditi</hi> | yadi hi bodha evāvatiṣṭhate tato 'navakāśatvaṃ bhavediha tu tadīyasaṃskāramātrāvasthānāttadabhivyaktidvāreṇāsti jñānotpattyavasara iti na mantrānarthakyam || 37 ||</p></div> <div type="sūtra" n="38">
  <p>catvāri śṛṅgeti rūpakadvāreṇa yāgastutiḥ karmakāla utsāhaṃ karoti | hautre tvayaṃ viṣu1vati hoturājye viniyuktaḥ | tasya cā ' 'gneyatvādahnaścā ' 'dityadaivatatvasaṃstavādādityarū<note place="app" xml:lang="sa-Latn">gavāmayanāntargata ekāho viṣuvāniti |</note> <pb n="156"/> peṇāgnistutirupavarṇyate | tatra catvāri śṛṅgeti divasayāmānāṃ grahaṇam | trayo asya pādā iti śītoṣṇavarṣākālāḥ | dve śīrṣe ityayanābhiprāyam | sapta hastā ityaśvastutiḥ | tridhā baddha iti savanābhiprāyeṇa | vṛṣabha iti vṛṣṭihetutvena stutiḥ | roravīti stanayitnunā | sarvalokaprasiddhermahāndevo martyānāviveśetyutsāhakaraṇopakāreṇa sarvapuruṣahṛdayānupraveśāt | evamanena mārgeṇāsti tāvaddharmasādhanasmṛtiḥ || 38 ||</p></div> <div type="sūtra" n="39">
  <p><hi rend="bold">aditirdyauraditiriti</hi> | nātra dyutvādīni vivakṣitāni kiṃ tarhyaditau prakāśayiyitavyāyāmavidyamānavipratiṣiddhadharmopādānaṃ stutyartham | guṇavādena tvaudumbarādhikaraṇavatsaṃvādo yojayitavyaḥ || 39 ||</p></div> <div type="sūtra" n="40">
  <p>yadyapi pūrvapakṣe 'yamabhiprāyo nopanyastastathā 'pi saṃbhavādupanyasyate | yadi hi svādhyāyakāle 'rthavacanamupayujyeta tatastadāśrīyeta na tvevamasti karmabhirasaṃyogāt | tadanabhyāsastu prokṣaṇādivatsaukaryāt || 40 ||</p></div> <div type="sūtra" n="41">
  <p>yattu paraṃ kāraṇamavijñeyatvamuktaṃ tadayuktam | sata evārthasya puruṣāparādhenāvijñānāt | tatra cārthaprakaraṇasūktadevatārṣanigamaniruktavyākaraṇajñānānyadhigamopāyāḥ | teṣāṃ hyevamarthameva paripālanam | yathaiva ca vyākaraṇena nityapadānvākhyāne kriyamāṇe lopavikārādīnāmupāyatvenopādānamavyutpannāśca taireva padotpādanamiva manyante | tathā 'tra nityavākyārtha<pb n="157"/> pratipattāvārṣopākhyānamanityavadābhāsamānamupāyatvaṃ pratipadyate | tatra yathā kaścid‌vyācakṣāṇaḥ padatadavayavādīnāṃ cetanatvamivādhyasya viśeṣabādhādivyāpāraṃ nirūpayatyetenaivamukto 'yamevaṃ pratyāheti | yathā ca pūrvapakṣottarapakṣavādinau vyavahārārthaṃ kalpitāvevamṛṣyārṣeyaviviṣayā kalpanā | atha vā paramārthenaivedamṛṣibhistathoktaṃ na tu sa mantrastaireva kṛtastadānīṃ vā puruṣāntareṣvasanneva teṣāmāvirbhūtaḥ | kiṃ tarhi yathā 'dyatve 'pi kaścitprakṛtārthavivakṣāyāṃ tadarthaṃ vākyamupāditsamānastadarthasarūpaṃ mantraṃ ślokaṃ vā 'nyadīyaṃ smṛtvā svavākyasthāne prayuṅkte tatpratyayena cānye tadarthamavadhārayantyevamihāpi vedārthavidbhistadvāsitāntaḥkaraṇairmṛgvādibhirātmīyavyavahāreṣu śrutisāmānyarūpeṇa viśiṣṭārthapratyāyanārthaṃ mantrāḥ prayuktāstadbalena cāsmadādīnāṃ tadanurūpā 'nityārthapratipattirmavati | pratyayadṛḍhatvārthameva cā ' 'rṣasmaraṇam | tatraivamupākhyānaṃ smaranti | yathā kila bhūtāṃśo nāma kaścidṛṣirjarāmaraṇanirākaraṇārthī sṛṇyevetyevamādinā sūktenāścinau stutavān | bhūtāṃśo aśvinoḥ kāmamaprāiti cānte saṃkīrtanāttasyā ' 'rṣamāśvinaṃ sūktamiti ca dyotitam | tatra sṛṇiraṅkuśaḥ saraṇasādhanatvāttamarhantau tatra vā sādhū iti sṛṇyāvarthātkuñjarau | ākāraśchandasi dvivacanādeśaḥ | tāvivātyarthaṃ jṛmbhamāṇāvaṣṭāṅgapraharaṇavyāpṛtau jarbharī | turpharītū hiṃsantau | nitośatirvadhakarmā tatkāriṇau naitośau—yoddhārau tāviva turpharī—tvaramāṇā hiṃsakāviti vā | parpharīkāśobhāyuktau | udanyatiḥ pipāsārthaḥ, tatra jātau, udanyajau prāvṛṣijau cātakau jemanā—udakavantau jemaśabdātpāmādivihito matvarthīyo napratyayaḥ | tau yathodakalābhena mattau bhavatastathā yau maderū tau me jarāyumarāyu jarāmaraṇadharmakamarthāccharīramajaramamaraṃ ca kurutamiti vākyaśeṣaḥ | tenaivaṃ vākyārtho yāvaṅkuśacoditāviva kuñjarau sarvato jṛmmamāṇau śatrūṇāṃ nihantārau bhavato hiṃsrāviva ca hiṃsanavyāpṛtau dākṣyeṇa ca śobhete cātakāviva codakalābhena madātprīyete tāvubhāvapi jarāmaraṇayoḥ kupitāvivājaratvasyāmaratvasya vā prītāvajaramamaraṃ me śarīraṃ vidhattāmiti | “amyak‌sā ta” ityagastyārṣaṃ tena kilendro 'maratvaṃ dhanaṃ prārthitastathā coparitanyāmṛci “tvaṃ tū na indra taṃ rayiṃ dā” iti śrūyate | tadevāsyāmṛcyanuṣaṅgeṇa draṣṭavyam | iyaṃ ca cchandomadvitīye 'hani marutvatīye śastre viniyuktā | tatrāmyagityamāśabdo 'vyayaṃ sāhityavācī yato 'mātya iti bhavati sahāñcatītyamyaksā ta indra, ṛṣṭirāyudhaviśeṣaḥ pāṇikṣepyaḥ, asme iti—asmākaṃ sanemi—purāṇam | amvaṃ—toyaṃ maruto junanti—kṣipanti | agniścidityupamārtho hi sma, atase—śuṣkatṛṇe śuśukvān—dīpta<pb n="158"/> vān āpa iva dvīpaṃ dadhati prayāṃsi—annādyāni | vākyārthe tu prathamatṛtīyayordvitīyacaturthayośca padānāṃ saṃbandhaḥ | tatra setyetadākṣipto yacchabdastṛtīyapāde kalpyate | śuṣkatṛṇe dīpto 'gniriva yā lakṣyate tava sahacāriṇī nityamṛṣṭistava vallabhā sā tāvattvatprasādenāsmākameva | ye 'pyamī purāṇaṃ jalaṃ vṛṣṭirūpeṇa vikṣipanta āpa iva dvīpamannādyāni dhārayanti tava priyasakhāste 'pyasmākameva sa tvamevaṃ sādhāraṇadravyaḥ sannamaratvaṃ na kevalaṃ dehi | ekayā pratidhā 'pivaditīndrasyaiva stutiḥ | ekena prayatnenāpibatsākaṃ—yaugapadyena, sarāṃsi—pātrāṇi somasya pūrṇāni indraḥ kāṇukā—kāmayamānaḥkāmukaśabdasya cchāndaso varṇavyatyayaḥ | ākārastu vibhaktyādeśaḥ | atha vā kāntakānītyādayo niruktoktāḥ kāṇukāśabdavikalpā yojanīyāḥ | tadevaṃ sarvatra kenacitprakāreṇābhiyuktānāmarthotprekṣopapatteḥ prasiddhatarārthābhāve 'pi vedasya tadabhyupagamātsiddhamarthavattvam || 41 ||</p></div> <div type="sūtra" n="42">
  <p><hi rend="bold">paraṃ tu śrutisāmānyamātramiti</hi> | yajamānastāvatprārthayitā indraśca prārthyamānaḥ sarvadā 'sti | kīkaṭā nāma yadyapi janapadāstathā 'pi nityāḥ | atha vā sarvalokasthāḥ kṛṣaṇāḥ kīkaṭāḥ | pramagandaḥ—kusīdavṛttiḥ sa hi prabhūtataramāgamiṣyatītyevaṃ dadāti | nīcāśākhaḥ—ṣaṇḍhastadīyaṃ dhanaṃ naicāśākham | tacca sarvamayajñāṅgabhūtaṃ teṣāṃ karmaṇyapravṛttestadasmākamāhareti | śeṣaṃ gatārtham || 42 ||</p></div> <div type="sūtra" n="43">
  <p>āgneyyetyagninā devatayā liṅgena tadabhidhānasāmarthyena vā ya upadeśaḥ sa tadarthārhatāṃ mantrasya dyotayati | devatātaddhito hyeṣa smaryate yaṃ cārthaprādhānyena mantraḥ prakāśayati sā tasya devatā nābhidhānamātreṇa | ekadevatye 'pi mantre 'nekadevatāntarapadaprayoge sati taddevatyavyapadeśābhāvāt | prādhānyābhidhānaṃ ca nārthaparatvena vinopapadyate || 43 ||</p></div> <div type="sūtra" n="44">
  <p>ūhadarśanaṃ na mātā varghata iti | arthe ca puṣṭyādivṛddheḥ pratyakṣatvātpratiṣedhāsaṃbhavā<pb n="159"/> dānarthakyāttadaṅgeṣviti śabde vijñāyate | tatrāpi sthaulyādivṛddhayasaṃbhavādadhikārthavācitvena dvivacanabahuvacanayoḥ pratiṣedhaḥ | sa cārthaparatve sarvapaśuviśeṣaṇamātrādyupāditsāyāṃ satyāmavakalpate | yā cānyapadavṛddhisadbhāvapratītiriyaṃ ca<note place="app" xml:lang="sa-Latn">arthaparatve 'vakalpata ityanuṣaṅgaḥ |</note> | yadyapi mātṛprabhṛtīnāṃ pārārthyātsaṃbandhibhedādeva ca bhedasiddheranūhyatvaṃ sadevānuvadati tathā 'pi nyāyāvagatānūhasaṃkīrtanānnyāyarahiteṣūhasaṃpratyayātprakṛtau vivakṣitārthatā vijñāyate | anyathā tu tadadṛṣṭamavikṛtaireva sādhyeta | tathā <hi rend="bold">yadyapyanyadevatyaḥ paśurāgneyyevamanotā</hi> kāryetyūhaprāptidarśanaṃ, eva<hi rend="bold">musrāṇāṃ vapānāmityevamādī</hi>nāṃ yathārthamūhitānāmevā ' 'mnānamapi vivakṣitārthaṃ bhaviṣyati | itarathā prākṛtapadatyāge 'nyakalpane cādṛṣṭadvayaṃ kalpyeta || 44 ||</p></div> <div type="sūtra" n="45">
  <p>vidhireva ca brāhmaṇābhidhastatra tatra paryāyairavayavānvākhyānanirvacanādibhiścārthaprakāśanaparatvaṃ darśayati | arthānāśrayaṇe hi sarvaṃ tadanarthakaṃ syāt | tasmādvivakṣitavacanā mantrā iti siddham || 45 ||</p></div> <trailer>( iti mantrādhikaraṇam ) || 4 ||</trailer>
</div> <!-- adhikaraṇa !-->
</div> <!-- pāda !-->
<div type="pāda" n="3">
<div type="adhikaraṇa" n="1">
<div type="sūtra" n="1">
  <p>evaṃ tāvadvidhyarthavādamantranāmadheyātmakasya vedasya dharmaṃ pratyupayogaḥ sādhita idānīṃ pauruṣeyīṣu smaryamāṇārthāvadhiṣu manvādipraṇītanibandhanāsu smṛtiṣvanibaddheṣu cā ' 'cāreṣu cintā | tatra kiṃcidudāhṛtya vicāraḥ kartavya ityaṣṭakādismaraṇāni manvādisthāni <pb n="160"/> tadgranthasamarpitāni pramāṇāpramāṇavicāraviṣayatvenodāhriyante | saṃdehahetuścābhidhīyate |</p>
<lg>
  <l>pāratantryātsvato naiṣāṃ pramāṇatvāvadhāraṇā |</l>
  <l>aprāmāṇyavikalpastu drạdhimnaiva vihanyate ||</l>
</lg>
  <p>manvādivacanaṃ smṛtyapekṣaṃ smṛtiśca mūlapramāṇāpekṣiṇīti naikasyāpi vedavannirapekṣaprāmāṇyaniścayaḥ | yatastu vedavādināmevāvibhāgenāvicchinnapāramparyaparigrahādāṛdhyamato nāprāmāṇyādhyavasānamiti yuktaḥ saṃdehaḥ | tatra pūrvapakṣavādī vadati naiṣāṃ prāmāṇyamevāpekṣitavyamiti | kutaḥ |</p>
<lg>
  <l>pūrvavijñānaviṣayaṃ vijñānaṃ smṛtirucyate |</l>
  <l>pūrvajñānādvinā tasyāḥ prāmāṇyaṃ nāvadhāryate |</l>
</lg>
  <p>sarvasmaraṇāni hi pratyakṣādyavagate 'rthe tadānurūpyeṇopajāyamānānyarthaṃ samarthayanti | tadihāṣṭakādīnāṃ svargādisādhyasādhanabhāvaṃ pratyakṣādīni tāvanna gṛhṇantīti sādhitam | śabdo 'pi yathā 'gnihotrādiṣu pratyakṣeṇopalabhyate naivaṃ mantrāḥ |</p>
<lg>
  <l>pratyakṣānupalabdhe na śabde sadbhāvakalpanā |</l>
  <l>dharmāstitvapramāṇāddhi viprakṛṣṭatarā bhavet ||</l>
</lg>
  <p>śabdasya tāvadekameva pratyakṣaṃ pramāṇam | sa cettenānavagamyamāno 'pyamtītyucyate tato varaṃ dharmāstitvameva niṣpramāṇakamabhyupagatamiti |</p>
<lg>
  <l>na vā ' 'numānamapyasminnaṣṭakāśrutikalpane |</l>
  <l>na hi smṛtistayā vyāptā dṛṣṭā 'nthadvā 'numāpakam ||</l>
</lg>
  <p>yathaiva dharme saṃbandhādarśanānna kiṃcilliṅgaṃ kramate tathā 'ṣṭakādiśrutāvapi |</p>
<lg>
  <l>na vā ' 'gamena tadbodho nityena kṛtakena vā |</l>
  <l>visrambhaḥ kṛtake nāsti nityo naivopapadyate ||</l>
</lg>
  <p>yadyapyaindriyakatvādaṣṭakādismṛtīnāṃ pauruṣeyāgamagamyatvaṃ saṃbhavati | tathā 'pi vipralambhabhūyiṣṭhatvādaśraddheyavacaneṣu puruṣeṣvanadhyavasānam | dṛśyante hyanāgamikānapyarthānāgamikatvādhyāropeṇa kecidadyatve 'pyabhidadhānāḥ | tena manvādibhirapi kimaṣṭakāśrutīrupalabhya vedamūlatvaṃ svanibandhanānāṃ pratijñātamutānupalabhyaiva śraddheyavākyatvārthamiti duṣṭapuruṣākulitacetasāṃ bhavati saṃdehaḥ | tāvatā ca prāmāṇyavighātaḥ | nityasya vacanasyā ' 'dimatsmaraṇamūlapratipādane vyāpāra eva nāsti | na ca mantraliṅgāni svayaṃ mūlatvaṃ pratipadyante | <pb n="161"/> vidhiśūnyatvāt | na ca mūlāntaraṃ nyāyāgataṃ sūcaya | anyaparatvāt | na ca sarveṣāṃ smṛtipraṇayināmavigānam<note place="app" xml:lang="sa-Latn">yaducyate dvijātīnāṃ śūdrāddāropasaṃgrahaḥ | na tanmamaṃmataṃ yasmāttatrā ' 'tmā jāyate svayam || ityādinā vigānadarśanāditi bhāvaḥ |</note> | yena pauruṣeyāgamabalādupalabdhapūrvaśrutimūlatvaṃ syāt |</p>
<lg>
  <l>na ca vijñāyate vākyaṃ kīdṛśaṃ tairnirūpitam |</l>
  <l>arthavādādirūpāddhi paśyāmo bhrāmyato bahūn |</l>
</lg>
  <p>yadi hyetadekāntena gamyeta yathāvidhi vākyānyeva manvādibhirupalabdhānīti | tataḥ kā 'pi kalpanā syādadyatve 'pyanyaparārthavādādivacanebhyo 'pi bhrāmyantaḥ puruṣā dṛśyante | tena teṣvapyāśaṅkā bhavati | mṛtasākṣikavyavahāravacca pralīnaśākhāmūlatvakalpanāyāṃ yasmai yadrocate sa tatpramāṇīkuryāt | tasmānnā ' 'gamenāpi mūlopalabdhiḥ ||</p>
<lg>
  <l>upamānaṃ tvadṛṣṭe 'rthe sadṛśe cānirupite |</l>
  <l>naiveṣṭamiti tenāpi na mūlaśrutisādhanam ||</l>
</lg> <lg>
  <l>arthāpattyā 'pi yatkiṃ cinmūlamityavagamyate |</l>
  <l>taccāpramāṇapakṣe 'pi bhrāntyādi na virudhyate ||</l>
</lg>
  <p>yadi hi śrutikalpanena vinā smṛtirnopapadyate tataḥ samyaṅ‌mūlā syāt | saṃbhavati tu svapnamūlatvena tenānaikāntyādarthāpatteḥ sāmānyato dṛṣṭasya vā 'navakāśaḥ | tasmādanupalabdhigocarāpannāyāṃ śrutau satsvapi mūlāntareṣvabhipretamūlābhāvānnirmūlatvābhidhānam | <hi rend="bold">nanu ye vidurevamitikartavyatāka evaṃphalakaścāsau padārthaḥ kartavya iti</hi> | atha vā ye kartavyo 'sāvitītthaṃ viduste tathā vijānantastādṛśāḥ kathamivāsmānvipralabdhuṃ na kartavyo 'sāviti vadeyuḥ | nanvanya evaṃ vadanti kartavya ityanye na vā kartavya ityāhuḥ | kathamanyatvaṃ yadā teṣāmapyevamayaṃ smaryata iti kathite bhavatyevaṃ pratipattiḥ | atha vā ye manvādayo vidurakartavyo 'yaṃ padārtha iti kathamiva te vinā 'parādhena lokaṃ vañcayituṃ vadiṣyanti kartavya evāyamiti | <hi rend="bold">smaraṇānupapattyeti</hi> | ye tāvanmanvādibhyo 'rvāñcaḥ puruṣāsteṣāṃ yajjñānaṃ tattāvadanavagatapūrvārthatvānna smṛtiḥ | manvādīnāmapi yadi prathamaṃ kiṃ citpramāṇaṃ saṃbhāvyate tataḥ smaraṇaṃ bhavennānyathā | kasmātpunaḥ putraṃ duhitaraṃ vā 'tikramya vandhyādauhitrodāharaṇaṃ kṛtam | sthānatulyatvāt | putrādisthānīyaṃ hi manvādeḥ pūrvavijñānaṃ <pb n="162"/> dauhitrasthānīyaṃ smaraṇamataśca yathā duhiturabhāvaṃ parāmṛśya dauhitrasmṛtiṃ bhrāntiṃ manyate tathā manvādibhiḥ pratyakṣādyasaṃbhavaparāmarśādaṣṭakādismaraṇaṃ mithyeti mantavyam | <hi rend="bold">yathaiva pāramparyeṇāvicchedādayaṃ veda iti</hi>—vākyānumānābhiprāyeṇoktam |</p>
  <p>itarastvarthasyaivāvicchedasmaraṇamayamāheti matvā punarnirmūlatvamāha | vedaḥ punaḥ saviśeṣaḥ pratyakṣagamyastatra ghaṭādivadeva puruṣāntarasthamupalabhya smaranti | tairapi smṛtamupalabhyānye 'pi smaranto 'nyebhyastathaiva samarpayantītyanāditā | sarvasya cā ' 'tmīyasmaraṇātpūrvamupalabdhiḥ saṃbhavatīti na nirmmūlatā | śabdasaṃbandhavyuptattimātrameva ceha vṛddhavyavahārādhīnam | prāgapi hi vedaśabdādanyavastu vilakṣaṇaṃ vedāntaravilakṣaṇaṃ vā 'dhyetṛsthamṛgvedādirūpaṃ mantrabrāhmaṇādirūpāṇi cānyavilakṣaṇānyupalabhyante | sarveṣāṃ cānādayaḥ saṃjñā iti tad‌dvāreṇottarakālamapi gamyamānānāṃ pratyakṣatvaṃ sādhitam | nanvaṣṭakādiṣu puruṣāntarastheṣvapi kumbhakārakriyāsviva kiṃ cidvijñānamūlamasti | yadi hi karmasvarūpamātraṃ smaryeta tataḥ pākādi tadindriyairanyānanuṣṭhato dṛṣṭavā pare smareyuḥ | yatastviha svargādisādhyasādhanasaṃbandhaḥsmaryate | nāsau puruṣāntareṣūtpadyamānaḥ kaścid‌dṛśyata ityandhaparamparānyāyenāpramāṇatā | sarvasyānādivyavahāropanyāsena vedavatprasiddhyabhimāno bhavatyato 'ndhaparamparānidarśanam | vede hi prāmāṇyasyānāditvamihāprāmāṇyasya | katham—</p>
<lg>
  <l>yo yo grahītā jātyandhaḥ sa svayaṃ nopalabdhavān |</l>
  <l>svātantryeṇāgṛhīte ca prāmāṇyaṃ nāvatiṣṭhate ||</l>
</lg>
  <p>tādṛśaṃ vā 'ṣṭakādismaraṇam | na ca codanā mūlabhūtopalabhyate | na cānanubhūtasaṃbandhā 'numāṃtu śakyate | yadi ca vedādupalabhya smṛtayaḥ pravartitāḥ syustato 'rthasmaraṇavadita upalabhyāyaṃ manvādibhiḥ praṇīta ityapi pāramparyeṇa smaryeta | syādetad | arthasmaraṇena kṛtārthānāṃ niṣprayojanaṃ mūlasmaraṇamanādarādbhraṣṭamiti | tadayuktam | na hi yatkṛtaṃ prāmāṇyaṃ tadeva vismartuṃ yujyate | arthasbhṛteḥ svataḥ prāmāṇyābhāvāt | sarve puruṣāstāvadetajjānanti yathā vedamūlajñānādvinā prāmāṇyaṃ na niścīyata iti te kathamiva tatrānādaraṃ kuryuḥ | api ca—</p> <pb n="163"/>
<lg>
  <l>yena yatnena manvādyairātmavākyaṃ prapāṭhitam |</l>
  <l>kasmāttenaiva tanmūlaṃ na samarpitā ||</l>
</lg>
  <p>yadi hi tairapyarthamātramevānyebhyo 'dhigataṃ na vedo dṛṣṭa iti tatastatpūrvakeṣvapyayameva paryanuyoga iti nirmūlasaṃpradāyatvaprasaṅgānnirmūlatvānna mucyase | yadi tu pralīnaśākhāmūlatā kalpyeta tataḥ sarvāsāṃ buddhādissṛtīnāmapi tad‌dvāraṃ prāmāṇyaṃ prasajyate | yasyaiva ca yadabhipretaṃ sa eva tatpralīnaśākhāmastake nikṣipya pramāṇīkuryāt | atha vidyamānaśāravāgatā evaite 'rthāstathā 'pi manvādaya iti sarve puruṣāstata evopalapsyante | yuktatarā ca svādhyāyādhyayanavidheḥ sākṣādvedādeva pratītiriti smṛtipraṇayanavaiyarthyaṃ syāt | na ca tadvijñāyate | kīdṛśādvākyādidaṃ manvādibhiḥ pratiṣannaṃ kiṃ vidhiparādutārthavādarūpāditi | paśya—</p>
<lg>
  <l>mahatā 'pi prayatnena tamisrāyāṃ parāmṛśan |</l>
  <l>kṛṣṇaśuklavivekaṃ hi na kaścidadhigacchati ||</l>
</lg>
  <p>na ca manvādivacanādvedamūlatvaṃ niścinumaḥ | te hi nirmūlamapi vipralambhādihetoruktyā lokaṃ vañcayitumevaṃ vadeyuḥ | tasmādapramāṇam || 1 ||</p>
</div> <!-- sūtra !-->
<div type="sūtra" n="2">
  <p>sarvathā tāvanmanvādipraṇītāḥ sannibandhanāḥ smṛtayaḥ śeṣāṇi ca vidyāsthānāni svārthaṃ pratipādayantyupalabhyante | manvādīnāṃ cāpratyakṣatvāttadvijñānamūlamadṛṣṭaṃ kiṃ cidavaśyaṃ kalpanīyam | tatra ca—</p>
<lg>
  <l>bhrānteranubhavādvā 'pi puṃvākyādvipralambhanāt |</l>
  <l>dṛṣṭānuguṇyasādhyatvāccodanaiva laghīyasī ||</l>
</lg>
  <p>sarvatraiva cādṛṣṭakalpanāyāṃ tādṛśaṃ kalpayitavyaṃ yaddṛṣṭaṃ na viruṇādvi na vā 'dṛṣṭāntaramāsañjayati | tatra bhrāntau tāvatsamyaṅ‌nibaddhaśāstradarśanavirodhāpattiḥ sarvalokābhyupagatadṛḍhaprāmāṇyabādhaśca | idānīṃtanaiśca puruṣairapi bhrāntirmanvādīnāmanuvartitā | tatparihāropanyāsaśca manvādīnāmityanekādṛṣṭakalpanā | anubhave 'pi sa eva tāvadanubhavaḥ kalpayitavyaḥ | punaścedānīṃtanasarvapuruṣajātiviparītasāmarthyakalpanā, manvādestaccaitaṃtsarvajñavāde nirākṛtam | puruṣavākyaparā 'pyandhaparamparayā nirākṛtā | na hi niṣpratiṣṭhapramāṇātmalābho dṛśyate | tathā vipralambhe 'pi tatkalpanā | vipralipsā prayojanaṃ lokasya ca tatra bhrāntistasyāśceyantaṃ kālamanuvṛttirityādyāśrayaṇīyam | utpannasya ca dṛḍhasya pratyayasyaprāmāṇya <pb n="164"/> nirākaraṇād‌dṛṣṭavirodhaḥ | tasmātsarvebhyaścodanākalpanaiva jyāyasī | tatra hi tanmātrādṛṣṭābhyupagamaḥ | śeṣāstu mahājanaparigrahādayaḥ sarve 'nuvidhīyante | saṃbhāvyate ca manvādīnāṃ codaṃnāpūrvavijñānakāraṇatvena | tadarthamevā ' 'ha—<hi rend="bold">tenopapanno vedasaṃyogastraivarṇikānāmiti</hi> | yāni punaranupapannavedasaṃbhāvanānāṃ mlecchādīnāmatīndriyārthasmaraṇāni teṣāṃ mūlakalpanāvelāyāmeva codanā saṃbhāvanāpadaṃ nā ' 'rụ̄dheti mithyātvahetubhūtacatuṣṭayapāriśeṣyādapramāṇatvam | saṃbhāvitāyāṃ punaścodanāyāṃ kāraṇāntaṃraniṣedhe kṛte nirmūlatvāsaṃbhavātpariśeṣasiddhaṃ codanāmūlatvam | yattu kimarthaṃ codanā nopalabhyanta iti | tatra ke cidāhuḥ | nityānumeyāstā na kadā ciduccāryante | yathāliṅgādikalpitāḥ | kathamanuccāritānāṃ mūlatvopapattiriti cet | naiṣa doṣaḥ | pāṭhāvicchedavatpāramparyeṇa smaraṇāttatsiddheḥ | yathaiva hi granthaḥ saṃpradāyādavicchinno 'stitvaṃ bhajate tathaiva pratijñayā nityānumeyaśrutisaṃpradāyāvicchedasiddhiḥ | tattvayuktam | andhaparamparānyāyādeva | yā hi codanā na kadāciduccāryate tasyāḥ sarvapuruṣapratyakṣādiprasarābhāvād‌durlabhataramastitvam | tathā ca smṛterapi saiva vandhyādauhitratulyatā | liṅgādīnāṃ tu nityatvānnityamanuccaritaśrutyanumānakāraṇatvamaviruddham | tena varaṃ pralīnaśrutyanumānameva | na ca pralayo na saṃbhāvyate | dṛśyate hi pramādālasyādibhiḥ puruṣakṣayāccālpaviṣayatvam | na caivaṃ sati yatkiṃ citpramāṇamāpatsyate | śiṣṭatraivarṇikadṛḍhasmaraṇānyathānupapattilabhyatvācchrutyanumānasya | yadvā vidyamānaśākhāgataśrutimūlatvamevāstu | kathamanupalabdhiriti ceducyate—</p>
<lg>
  <l>śākhānāṃ viprakīrṇatvātpuruṣāṇāṃ pramādataḥ |</l>
  <l>nānāprakaraṇasthatvātsmṛtermūlaṃ na dṛśyate ||</l>
</lg>
  <p>yattu kimarthaṃ vedavākyānyeva nopasaṃgṛhītānīti | saṃpradāyavināśabhīteḥ | viśiṣṭānupūrvyā vyavasthito hi svādhyāyo 'dhyetavyaḥ śrūyate | smārtāścā ' 'cārāḥ ke citkacitkvasyāṃ cicchākhāyām | tatrāpi tu kecitpuruṣamevādhikṛtyā ' 'mnāyante | yena kratuprakaraṇāmnātāḥ kenacinnittenotkṛṣyamāṇāḥ puruṣadharmatāṃ bhajante | yathā ‘<hi rend="bold">malavadvāsasā saha na saṃva det<note place="app" xml:lang="sa-Latn">tai. saṃ. ( 2-5-1 ) |</note></hi>’ ‘<hi rend="bold">tasmānna brāhmaṇāyāvaguret<note place="app" xml:lang="sa-Latn">tai. saṃ ( 2-6-10 ) |</note></hi>‘ <hi rend="bold">ityevamādayaḥ</hi> | tatra yadi tāvattānyeva vākyānyuddhṛtyādhyāpayeyustataḥ kramānyatvātsvādhyāyavidhivirodhaḥ syāt | anena ca nirdeśenānye 'pyarthavādoddhāreṇa vidhimātramadhīyīrankarmaupayikamātraṃ vā | tatra vedapralayaḥ prasajyeta | na cāvaśyaṃ manvādayaḥ sarvaśākhādhyāyinaḥ |</p>
  <p>te hi prayatnena śākhāntarādhyāyibhyaḥ śrutvā 'rthamātraṃ svavākyairavismaraṇārthaṃ nibadhnīyuḥ | na ca vākyaviśeṣo jñāyate | yathaiva hi smṛterdṛḍhatvādbhrāntimūlatvaṃ nāstyevamarthavādamūlatvamapi | śaknuvanti hi te vidhyarthavādau vivektum | tatra smṛtervidhyātmakatvātprakṛtitā<pb n="165"/> dātmyānumānalabdhāspade 'rthavādapūrvakatvaṃ niṣpramāṇakam | api ca vedo 'khilo dharmamūlaṃ sasarvo 'bhihito veda iti ca svayameva smṛrtṛbhirātmā badhvā samarpitastaccaitanniyogatastatkālaiḥ kartṛbhirbuddhikāritvādupalabdhamataḥ siddhaṃ vedadvāraṃ prāmāṇyam | yastu kartṛsāmānyātsvatantrameva prāmāṇyaṃ vedamūlatvaṃ vā 'numānena sādhayati tasyārthakāmānusāribhirdṛṣṭārthairācārairanekāntaḥ | śrūyamāṇaśrutyadhīnaprāmāṇyāpatteśca viruddhatā tasmādarthāpattirevātrāvyabhicārādupacārātpaścānmānādanumānatvenoktā | <hi rend="bold">asyā eva smṛterdrạdhimna iti</hi> | dṛḍhatvātkāraṇānumānamatha vā dṛḍhatvasya | <hi rend="bold">na hi manuṣyā ihaiveti</hi> | niḥśeṣasaṃskāracchidā maraṇenāntaritvātkarmaphalasaṃbandhānusaṃdhānāsaṃbhavenocyate | <hi rend="bold">smṛtivaidikapadārthayoḥ kartṛsāmānyādupapanno vedasaṃyogastraivarṇikānāmiti</hi> | codanāmūlasaṃbhāvanāpadalābhāryam | <hi rend="bold">vismaraṇamapyupapadyata iti</hi> | dṛśyate hyadyatve 'pyarthasmaraṇaṃ granthanāśaśca | yadā tu śākhāntareṣu vidyanta eva tāḥ śrutayastadā 'pi kasyāṃ śākhāyāṃ kāḥ paṭhayantaïtyasyāṃśasya vismaraṇam | vaidikatvamātraṃ tu prāmāṇyasiddhaye paripālayanti | tadviśeṣajñānaṃ punaranaupayikatvādanādartavyameva | <hi rend="bold">tathā pratyupasthitaniyamānāmiti</hi> | āgatamāgataṃ nimittaṃ prati ye niyamyante vṛddhavayaḥpratyutthānādayasteṣām | <hi rend="bold">dṛṣṭārthatvādeva prāmāṇyamiti</hi> | etadayuktam | kutaḥ—</p>
<lg>
  <l>dharmaṃ prati yato 'tredaṃ prāmāṇyaṃ prastutaṃ smṛteḥ |</l>
  <l>tasmātkṛṣyādivatteṣāmupanyāso na yujyate |</l>
</lg>
  <p>na hi yāvatkiṃ cidācaraṇaṃ tasya sarvasya mūlamiha pramāṇī kriyate | dharmajijñāsādhikārāt | yadi ca gurvanugamādīnāṃ kevalaṃ dṛṣṭārthatvameva syāttataḥ kṛṣyādivaddharmaṃ pratya<pb n="166"/> prāmāṇyameveti nopanyasitavyāḥ | syādetadapramāṇatvenaiṣāmupanyāsa iti | na | tathā sati “hetudarśanācca” ityatrodāhartavyā bhaveyuḥ | tasmācchreyāṃptamiti ca darśanaṃ niṣphalam | na ca niyogataḥ śāstrādṛte prāptiḥ | śakyate hyupāyāntareṇāpi sāmadānādinā gururadhyāpanādīni kārayitum | tatrāsti niyamavidheravakāśaḥ | sarvatra ca yathā kathaṃ cillokapaṅ‌ktisahāyopādānātmarakṣaṇaprītyutpādādikā dṛṣṭārthatā bhāṣyakāroktā śakyā vaktum | na cāvaghātādīnāṃ vṛṣṭikāmayāgādīnāṃ ca dṛṣṭārthānāmavaidikatvam | tasmātsatyapi dṛṣṭārthatve saṃbhāvyate vedamūlatvaṃ niyamādṛṣṭasiddherananyapramāṇakatvāt | ataśca gurvanugamanādernaimittikatvādakriyāyāṃ pratyavāyaḥ karaṇe ca na bhavati | dṛṣṭaṃ ca prīto gururadhyāyayiṣyatītyevamādi niṣpadyate | niyamāccāvighnasamāptyarthāpūrvasiddhiḥ | evaṃ ca “ācārādgṛhyamāṇeṣu tathā <note place="app" xml:lang="sa-Latn">jai. sū. ( 6-2-10 )</note>syādityatra sakṛdasakṛdvā 'nuṣṭhānamiti vicāro yuktaḥ | itarathā tu dṛṣṭārthatvavaśenaivodakapānādivadavadhāraṇaṃ syāt | yattu bhāṣyakāreṇa dṛṣṭārthatvādeva prāmāṇyamityuktaṃ tatpūrvapakṣavādyatiśayārtham | etaduktaṃ bhavati | yāstāvadadṛṣṭārthāḥ smṛtayastāḥ kathaṃ cidapramāṇī kuryādbhavān, imāḥ punargurvanugamanādiviṣayāḥ kathamivāpramāṇaṃ bhaviṣyantīti | sabhāprapādīnāṃ yadyapi viśeṣaśrutirnaiva kalpyate tathā 'pi paropakāraśrutyaiva samastānāmupādānātprāmāṇyam | tasmācchreyāṃsamityaśve gardabhenānugantavye siddhavacchreyasāmūnairanugamanaṃ darśayati | yathā dhanvani nirudake kṛtāḥ prapāḥ pareṣāmupakurvantyevaṃ tvamiti devatāstutipare vākye siddhavatprapāsadbhāva | stasyāśca pārārthyaṃ dṛśyate | gotracihnaṃ śikhākarma tatrāpyācāraniyamasyādṛṣṭārthatvānnaiva tāvanmātrameva prayojanam | śakyaṃ hyapāyāntareṇāpi gotraṃ smartuṃ tenānya evābhiprāyaḥ | karmāṅgabhūtaṃ tāvaccaturavattapañcāvattādivibhāgasiddhayarthamavaśyaṃ smartavyaṃ gotram | ataśca taccih‌nārthamapi tāvacchikhākalpasmṛteḥ prāmāṇyamastu | tanniyamādṛṣṭasya tvekāntenaivānanyagatitvātpuruṣārthatā setsyatīti | tena sarvasmṛtīnāṃ prayojanavatī prāmāṇyasiddhiḥ | tatra yāvaddharmamokṣasaṃbandhi tadvedaprabhavam | yattvarthasukhaviṣayaṃ tallokavyavahārapūrvakamiti vivektavyam | eṣaivetihāsapurāṇayorapyupadeśavākyānāṃ gatiḥ | upākhyānāni tvarthavādeṣu vyākhyātāni | yattu pṛthivīvibhāgakathanaṃ taddharmādharmasādhanaphalopabhogapradeśavivekāya kiṃciddarśanapūrvakaṃ kiṃcidvedamūlam | <pb n="167"/> vaṃśānukramaṇamapi brāhmaṇakṣaṃtriyajātigotrajñānārthaṃ darśanasmaraṇamūlam | deśakālaparimāṇamapi lokajyotiḥśāstravyavahārasiddhayarthaṃ darśanagaṇitasaṃpradāyānumānapūrvakam | bhāvikathanamapi tvanādikālapravṛttayugasvabhāvadharmādharmānuṣṭhānaphalavipākavaicitryajñānadvāreṇa vedamūlam | aṅgavidyānāmapi kratvarthapuruṣārthapratipādanaṃ lokavedapūrvakatvena vivektavyam | tatra śikṣāyāṃ tāvadyadvarṇakaraṇasvarakālādipravibhāgakathanaṃ tatpratyakṣapūrvakam | yattu tathāvijñānātprayoge phalaviśeṣasmaraṇam | mantro hīnaḥ svarato varṇato veti ca pratyavāyasmṛtistadvedamūlam | evaṃ kalpasūtreṣvarthavādādimiśraśākhāntaraviprakīrṇanyāyalabhyavidhyupasaṃhāraphalamarthanirūpaṇaṃ tattatpramāṇamaṅgīkṛtam | lokavyavahārapūrvakāśca kecidṛtvigādivyavahārāḥ sukhārthahetutvenā ' 'śritāḥ | vyākaraṇe 'pi śabdāpaśabdavibhāgajñānaṃ sākṣādvṛkṣādivibhāgavatpratyakṣanimittam | sādhuśabdaprayogātphalasiddhirapaśabdena tu phalavaiguṇyaṃ bhavatīti vaidikam | chandovicityāmapi gāyatryādiviveko lokavedayoḥ pūrvavadeva pratyakṣaḥ | tajjñānapūrvakaprayogāttu phalamiti śrautam | tathā cāniṣṭaṃ śrūyate | yo ha vā 'viditārṣeyacchandodaivatabrāhmaṇena mantreṇa yajati yājayati vetyādi | jyotiḥśāstre 'pi yugaparivartaparimāṇadvāreṇa candrādityādigativibhāgena tithinakṣatrajñānamavicchinnasaṃpradāyagaṇitānumānagūlaṃ grahasausthyadausthyanimittapūrvakṛtaśubhāśubhakarmaphalavipākasūcanaṃ tadgataśāntyādividhānadvāreṇa vedamūlam | etena sāmudravāstu vidyādi vyākhyātam | īdṛśā vā vidhayaḥ sarvatrānumātavyāḥ | īdṛśe gṛhaśarīrādisaṃniveśe satyetadetacca pratipattavyamiti | mīmāṃsā tu lokādeva pratyākṣānumānādibhiravicchinnasaṃpradāyapaṇḍitavyavahāraiḥ pravṛttā | na hi kaścidapi prathamametāvantaṃ yuktikalāpamupasaṃhartuṃ kṣamaḥ | etena nyāyavistaraṃ vyācakṣīta ||</p>
<lg>
  <l>viṣayo vedavākyānāṃ padārthaiḥ pratipādyate |</l>
  <l>te ca jātyādibhedena saṃkīrṇau lokavartmani ||</l>
</lg> <lg>
  <l>svalakṣaṇaviviktaistaiḥ pratyakṣādibhirañjasā |</l>
  <l>parīkṣakārpitaiḥ śakyāḥ pravivektuṃ na tu svataḥ ||</l>
</lg> <lg>
  <l>vedo 'pi viprakīrṇātmā pratyakṣādyavadhāritaḥ |</l>
  <l>svārthaṃ sādhayatītyevaṃ jñeyāste nyāyavistarāt ||</l>
</lg>
  <p>tathā ca mānave 'pyabhihitama—</p>
<lg>
  <l>pratyakṣamanumānaṃ ca śābdaṃ ca vividhāgamam |</l>
  <l>trayaṃ suviditaṃ kāryaṃ dharmaśuddhimabhīsmatā ||</l>
</lg>
  <p>tathā—yastarkeṇānusaṃdhatte sa dharmaṃ veda netaraḥ ||</p>
  <p>ityādibhistarkaviśuddhirāśritā | prāyeṇa ca manuṣyāṇāmadharmabhūyiṣṭhatvāttajjñānapratibaddhāḥ pratibhāsteṣu teṣu kumārgeṣu pravartante | tatra lokārthavādopaniṣatprasūtaistarkaśāstraiḥ sarvavipra<pb n="168"/> tipattimukhapradarśanam | tadupapattayastadbalābalapūrvakaṃ ca niścayadvāraṃ kathyate | anyathā punaḥ—</p>
<lg>
  <l>pratimāntyaḥ svayaṃ puṃsāmapūrvā hyupapattayaḥ |</l>
  <l>bhrāntiṃ bahumatāḥ satyaḥ kuryurajñānabodhanāt ||</l>
</lg>
  <p>sarvāsu tu pradarśitāsu svātantryeṇa biśodhayantaḥ kāścidutsṛjyānyāḥ pramāṇī kariṣyanti | yadapi ca nityānityapṛthaktvaikatvasāmānyaviśeṣavyatirekādyekāntapratipādanaṃ tadapi pakṣapātādṛte 'nyatarāṃśanirūpaṇāśakteḥ | avaśyaṃ ca sarvātmakavastuyugapadgrahaṇāsambhavāttadbhāgopanipātipadaviṣayavivekārthamekaikanirūpaṇamādareṇa kartavyam | anyathā ye 'navāptasāmānyaviśeṣādyupapatayaḥ puruṣāste padapratipādyaṃ niṣkṛṣṭaṃ vastubhāgaṃ lokamātrālocanena naivādhyavasyeyuḥ | mantrārthavādopāttāśca stutinindāstattannityānityaikapṛthaktvaikāntamāśritya tatra tatra vidhipratiṣedhāṅgatvena pravartamānāḥ pakṣapātapratipāditavastudharmavaicitryādṛte nirālambanā syuḥ | yāścaitāḥ pradhānapuruṣeśvaraparamāṇukāraṇādiprakriyāḥ sṛṣṭipralayādirūpeṇa pratītāstāḥ sarvā mantrārthavādajñānādeva dṛśyamānasūkṣmasthūladravyaprakṛtivikārabhāvadarśanena ca draṣṭavyāḥ | prayojanaṃ ca svargayāgādyutpādyotpādakavibhāgajñānam | sargapralayopavarṇanamapi daivapuruṣakāraprabhāvapravibhāgadarśanārtham | sarvatra hi tadbalena pravartate taduparame coparamatīti vijñānamātrakṣaṇabhaṅganairātmyādivādānāmapyupaniṣadarthavādaprabhavatvaṃ viṣayeṣvātyantikaṃ rāgaṃ nivartayitumityupapannaṃ sarveṣāṃ prāmāṇyam | sarvatra ca yatra kālāntaraphalatvādidānīmanubhavāsaṃbhavastatra śrutimūlatā | sāṃdṛṣṭikaphale tu vṛścikavidyādau puruṣāntare vyavahāradarśanādeva prāmāṇyamiti vivekasiddhiḥ || 2 ||</p>
</div> <!-- sūtra !-->
<trailer>( iti smṛtyācāraprāmāṇyādhikaraṇam || 1 || )</trailer>
</div> <!-- adhikaraṇa !-->
<div type="adhikaraṇa" n="2">
<!-- this adhikaraṇa includes:
  Jaimini's 1.3.2 (śrutiviruddhasmṛtīnām aprāmāṇyādhikaraṇam)
  Śabara's adhikaraṇāntara and Kumārila's commentary 
    (enclosed in an unnumbered adhikaraṇa division)
  Kumārila's additions to these two adhikaraṇas 
    (enclosed in two separate unnumbered adhikaraṇa
    divisions)
  The numeration of the sūtras does not exactly follow
  the division of the adhikaraṇas (e.g., the number 4 comes
  at the end of Kumārila's additions on pg. 196, although he
  finishes his discussion of sūtra 4 on pg. 186).
!-->
<div type="sūtra" n="3">
<lg>
  <l>smṛtiprāmāṇyamutsṛṣṭaṃ prasaktaṃ sarvagocaram |</l>
  <l>sati vedaviruddhatve tadidānīmapodyate ||</l>
</lg>
<lg>
  <l>virodhe tvanapekṣaṃ syādasati hyanumīyate |</l>
  <l>virodhe vedavākyena tena cārthe 'nadhiṣṭhite ||</l>
</lg>
<p>yāvatī smṛtiḥ pratyakṣavedavākyaviruddhā tāṃ sarvāmudāhṛtya saṃpradhāryate | kiṃ punastādṛśyapi dharmapramāṇatvenāvadhāryate | kiṃ vā paryudasyata iti | kutaḥ saṃśaya iti ceducyate |</p><pb n="169"/>
<lg>
  <l>virodhaparihārādvā sati vā tulyamūlataḥ |</l>
  <l>abādho vā bhavedasyā bādho vā tadviparyayāt ||</l>
</lg>
<p>ekaviṣaye viruddhārthopasaṃhāriṇī vijñāne virudhyete balavadabalavattvanirṇayācca bādhyabādhakabhāvaṃ pratipadyete | tadyadi śaṅkitavirodhayorapi śrutismṛtyoḥ kenacitprakāreṇa bhinnaviṣayatvena vyavasthā sidhyet | vidheyapratiṣedhyayorvā virodhābhāvādekasminnapi viṣaye samuccayasaṃbhavādekaprayogagatatvāsaṃbhavādvobhayoḥ prāmāṇyāṅgīkaraṇena prayogāntare cobhayānugrahaḥ syādityevaṃ vikalpāśrayaṇe 'pyatyantavirodhābhāvātpratyakṣānumitaśrutijanitajñānayośca vaidikatvāviśeṣe tulyabalatvakalpanādubhayaprāmāṇyamupapatsyate | tato yathopanyastaviṣaye 'pi smṛtiprāmāṇyamapekṣitavyam | atha tu prayatnenānviṣyamāṇe 'pi na viṣayāntarakṛtā vyavasthā nāpi prameyāvirodhātsamuccayo nāpi vikalpenobhayānugrahaḥ kiṃ tarhyubhayapīḍanādatyantavirodha eva | pratyakṣānumeyaśrutyośca laukikapratyakṣānumānavanmahānbalaviśeṣastadā gatyantarābhāvādabhayānugrahāsaṃbhave śrutibalīyastvena smṛtiprābhāṇyamupekṣaṇīyaṃ bhaviṣyatīti |</p>
<lg>
  <l>kiṃ tāvatprāpnuyādatra virodhe 'pi pramāṇatā |</l>
  <l>aprāmāṇyaprasaṅge hi maryādātikramo bhavet ||</l>
</lg>
<p>anāśaṅkitavipralambhabhrāntyādimūlā hyavyāhatavedamūlatvāvadhāraṇāḥ smṛtayo nirvyājaprāmāṇyāḥ śakyante dharmavyavahārāṅgatvena sthāpayitum | yadā tu vedaviruddhatvahetudarśanaparasparavigānādinā kenacidapi cchalenā ' 'sāmaprāmāṇyaṃ kalpyate tadā bahuśākhākhilaprakaraṇādibhedabhinneṣu vedeṣu śrutiliṅgādyātmakopadeśanāmādidvārātideśātmakavicitrapramāṇabhāgeṣu<note place="app" xml:lang="sa-Latn">bahuśākhāśca khilāḥ prakaraṇādayaśca ye teṣāṃ ye bhedāstairbhinneṣu vedeṣu | śrutiliṃṅgādyātmakopadeśo yaśca nāmādidvāro 'tideśastadātmakā ye vicitrapramāṇabhāgāsteṣviti vigrahaḥ |</note> ko jānāti kā smṛtiḥ kīdṛśena vedabhāgena virudhyamānā kadā 'numāsyata iti | ataścaivaṃ jātāśaṅkairnaiva kvacidapi viśvasyeta | aviśvāsāccātyantameva prāmāṇyaṃ pratihanyeta | tathā hi—</p>
<lg>
  <l>kadācicchrutimūlatvamukvā bhrāntyādimūlatā |</l>
  <l>smṛtibhiḥ pratipannā cetkastāmindro 'pi vārayet ||</l>
</lg><pb n="170"/>
<lg>
  <l>ekamūlavyavasthāyāṃ mūlāntaranirākriyā |</l>
  <l>apramāṇyanivṛttyarthaṃ śakyā na tadupekṣaṇe ||</l>
</lg>
<p>kiṃ ca—</p>
<lg>
  <l>parasparaviruddhatvaṃ śrutīnāṃ na bhavedyadi |</l>
  <l>smṛteḥ śrutiviruddhāyāstato mūlāntaraṃ bhavet ||</l>
</lg>
<p>yadā tūditānuditāgnihotrahomavidhivadatirātragataṣoṅaśigrahaṇavacca sahasraśaḥ śrutayo 'pyasaṃbhavadyugapadanuṣṭhānārthatayā parasparaviruddhā dṛśyante tadā yadi nāma kāsāṃ citsmṛtīnāṃ svavedaśākhāgatavacanaviparītārthaśākhāntaravacanamūlānāmadhītavākyavirodho dṛśyate 'tastāvataiva sarvaśākhāpratyayakarmavyavahāriṇāṃ svayamaśrutānadhītatvamātreṇa dṛḍhasmaraṇopasthāpitapuruṣāntarastha śrutinirākaraṇaṃ na śobhate na caikaṃ <note place="app" xml:lang="sa-Latn">jai. sū. ( 2-4-2 ) |</note> pratiśiṣyata iti hi sarvaśrutīnāṃ sarvapuruṣānprati prāmāṇyādadhyayanavacca smṛterapi śrutidhāraṇasāmarthyāt |</p>
<lg>
  <l>tasmādyathā virodhe 'pi paṭhayamānapramāṇatā |</l>
  <l>paṭhitasmaryamāṇānāṃ tathaivetyavadhāryatām ||</l>
</lg>
<p>kiṃ ca |</p>
<lg>
  <l>avirodhe śrutirmūlaṃ na mūlāntarasaṃbhavaḥ |</l>
  <l>virodhe tvanyamūlatvamiti syādardhavaiśasam<note place="app" xml:lang="sa-Latn">ekasyāṃ dharmasaṃhitāyāmardhasyārdhāntareṇa vaiśasaṃ—virodha ityarthaḥ |</note> |</l>
</lg>
<lg>
  <l>mūlāntaraṃ nirastaṃ ca sāmānyenaiva yatpurā |</l>
  <l>tadanuprāṇyate paścādvirodhe netyatikriyā<note place="app" xml:lang="sa-Latn">ucitāṃ kriyāmartikramya kriyā atikriyetyarthaḥ |</note> |</l>
</lg>
<lg>
  <l>tenā ' 'sāṃ śrutimūlatvaṃ sarvadaiva vyavasthitam |</l>
  <l>mūlāntarapraveśe vā kiṃ tatprāmāṇyatṛṣṇayā ||</l>
</lg>
<lg>
  <l>kiṃ ca bhrāntyādimūlānāṃ saṃbhavāsaṃbhavāśrayaḥ |</l>
  <l>smṛtīḥ prativiruddho 'yaṃ bādhapakṣo na yujyate ||</l>
</lg>
<lg>
  <l>tenā ' 'sāṃ yadi vā naiva kvacidasti pramāṇatā |</l>
  <l>sarvatrāvyāhatā vā syānna tvardhajaratīyatā<note place="app" xml:lang="sa-Latn">kenacitpāśupatena sarvajaratyā yoṣito 'nupabhogyatvena sarvataruṇyāśca vṛddhe 'ruciprasaṅgādardhajaratyā ' 'nayane dūtaḥ preṣita iti lokapravādo 'trārdhajaratīyaśabdenopamānatvenokta iti |</note> ||</l>
</lg>
<lg>
  <l>viruddhatvaṃ ca jānanti smartārastāḥ smaranti yat |</l>
  <l>vedamūlabalaṃ tyaktvā kimanyattatra kāraṇam ||</l>
</lg><pb n="171"/>
<lg>
  <l>gṛhyamāṇanimittatvādyadyucyetāpramāṇatā |</l>
  <l>utprekṣaṇīyahetutvātsā sarvatra prasajyate ||</l>
</lg>
<lg>
  <l>rāgadveṣamadonmādapramādālasyalubdhatāḥ |</l>
  <l>kva vā notprekṣituṃ śakyāḥ smṛtyaprāmāṇyahetavaḥ ||</l>
</lg>
<lg>
  <l>aduṣṭena hi cittena sulabhā sādhumūlatā |</l>
  <l>duṣṭamūlātvalābhastu bhavatyāśayadoṣataḥ ||</l>
</lg>
<lg>
  <l>kā vā dharmakriyā yasyāṃ dṛṣṭo heturna yujyate |</l>
  <l>kathaṃcidvā viruddhatvaṃ pratyakṣaśrutibhiḥ saha ||</l>
</lg>
<lg>
  <l>laukāyatikamūrkhāṇāṃ naivānyatkarma vidyate |</l>
  <l>yāvatkiṃcidadṛṣṭārtheṃ taddṛṣṭārthaṃ hi kurvate ||</l>
</lg>
<lg>
  <l>vaidikānyapi karmāṇi dṛṣṭārthānyeva te viduḥ |</l>
  <l>alpenāpi nimittena virodhaṃ yojayanti ca ||</l>
</lg>
<lg>
  <l>temyaścetprasaro nāma datto mīmāṃsakaiḥ kvacit |</l>
  <l>na ca kaṃcana muñceyurdharmamārgaṃ hi te tadā ||</l>
</lg>
<lg>
  <l>prasaraṃ na labhante hi yāvatkvacana markaṭāḥ |</l>
  <l>nābhidravanti te tāvatpiśācā vā svagocare ||</l>
</lg>
<lg>
  <l>kvaciddatte 'vakāśe hi svotprekṣālabdhadhāmabhiḥ |</l>
  <l>jīvituṃ labhate kastaistanmārgapatitaḥ svayam ||</l>
</lg>
<lg>
  <l>tasmāllokāyatasthānāṃ dharmanāśanaśālinām |</l>
  <l>evaṃ mīmāṃsakaiḥ kāryaṃ na manorathapūraṇam ||</l>
</lg>
<lg>
  <l>yaccā ' 'dau śraddhayā siddhaṃ punarnyāyena sādhitam |</l>
  <l>ājñāsiddhapramāṇatvaṃ purāṇādicatuṣṭayam ||</l>
</lg>
<lg>
  <l>tattathaivānumantavyaṃ kartavyaṃ nāntarā ślatham |</l>
  <l>sarvaṃ ślathayataḥ sīdeddurnaddhaśakaṭādivat ||</l>
</lg>
<lg>
  <l>pakṣo yo 'ṅgīkṛto yena tamatrasyansa nirvahet |</l>
  <l>hārayedantarā trasyanmītopadravakāribhiḥ ||</l>
</lg>
<lg>
  <l>vedaśca yadi dṛṣṭārthaṃ śrūyamāṇavirodhi vā |</l>
  <l>na vidadhyāttatastādṛksmṛtistanmūlatāṃ tyajet ||</l>
</lg>
<lg>
  <l>yadā tu hantipiṣyādikarma dṛṣṭaṃ sahastraśaḥ |</l>
  <l>dṛṣṭārthaṃ vihitaṃ vede tadā kiṃ hetudarśanaiḥ ||</l>
</lg><pb n="172"/>
<lg>
  <l>ṛtvigmyo dakṣiṇādānaṃ tānūnaptrādikarma ca<note place="app" xml:lang="sa-Latn">ṛtvijāṃ yajamānasya ca parasparamavyabhicārārthaṃ karmārambhe śapathakarma tānūnaptraṃ nāma |</note> |</l>
  <l>yadṛtvigyajamānānāṃ dṛṣṭārthaṃ sarvamiṣyate ||</l>
</lg>
<lg>
  <l>tadyadyavaidikaṃ tādṛksyāttato 'nyadavaidikam |</l>
  <l>yadā caivaṃvidhānyeva vede karmāṇi santi naḥ ||</l>
</lg>
<lg>
  <l>tadā kiṃ nāma dṛṣṭārthaṃ buddhyā sidhyedavaidikam |</l>
  <l>tenā ' 'dāveva yā klṛptā smārtānāṃ vedamūlatā ||</l>
</lg>
<lg>
  <l>nirvoḍhavyeha saikāntātkimidaṃ khidyate 'dhunā ||</l>
</lg>
<lg>
  <l>tasmādvedaviruddhānāṃ dṛṣṭārthānāṃ ca hetubhiḥ |</l>
  <l>smṛtīnāṃ na pramāṇatvaṃ vihantavyaṃ manāgapi ||</l>
</lg> 
<lg>
  <l>aviśiṣṭaṃ pramāṇatvaṃ sarvāsāṃ prāptamīdṛśam |</l>
  <l>virodhe 'pyadhunā yuktamevaṃ prāpte 'bhidhīyate ||</l>
</lg>
<lg>
  <l>virodhe tvanapekṣaṃ syātprāmāṇyaṃ smṛtibandhanam |</l>
  <l>avirodhe hi vedena tanmūlamanumīyate ||</l>
</lg>
<lg>
  <l>yā tu vedaviruddheha smṛtiḥ kācana dṛśyate |</l>
  <l>sā tu syādbhāntimūlaiva na spaṣṭaśrutimūlikā ||</l>
</lg>
<lg>
  <l>svātanñyeṇa pramāṇatvaṃ smṛtestāvanna saṃmatam |</l>
  <l>vedamūlānumānaṃ ca pratyakṣeṇa virudhyate ||</l>
</lg>
<lg>
  <l>vedavākyānumānaṃ ca tāvadeva pravartate |</l>
  <l>tadarthaviṣayaṃ yāvatpratyakṣaṃ nopalabhyate ||</l>
</lg>
<lg>
  <l>pratyakṣe śrūyamāṇe tu na vidyetānumānikam |</l>
  <l>na hi hastini dṛṣṭe 'pi tatpadenānumeṣyate ||</l>
</lg>
<lg>
  <l>smṛtīnāṃ śrutiliṅgatvamasti hastipadādivat |</l>
  <l>tatpratyakṣaviruddhatve tadvadeva nivāryate ||</l>
</lg>
<lg>
  <l>tāvadeva sphurantyarthāḥ purastādānumānikāḥ |</l>
  <l>yāvatpratyakṣaśāstreṇa mūlameṣāṃ na kṛtyate ||</l>
</lg>
<lg>
  <l>kṛttamūlāḥ sphurantyo 'pi smṛtayo na cirāyuṣaḥ |</l>
  <l>nirādhāratvadoṣeṇa śākhā iva vanaspateḥ ||</l>
</lg>
<lg>
  <l>na hi sākṣātpramāṇatvaṃ smṛtīnāmupapadyate |</l>
  <l>nānyamūlaṃ yatastatsyāttattu mūlaṃ na vidyate ||</l>
</lg><pb n="173"/>
<lg>
  <l>pratyakṣapratibaddhā hi śrutirnāstyānumānikī |</l>
  <l>nairākāṅkṣyātpramātṝṇāmanumānaṃ na labhyate ||</l>
</lg>
<lg>
  <l>prameyaṃ yatparicchedyaṃ bhavetkenacidānmanā |</l>
  <l>tasya syāttatparicchedātsāvakāśapramāṇatā ||</l>
</lg>
<lg>
  <l>tādrūpyeṇa paricchinne tadviparyayato 'pi vā |</l>
  <l>bhūyastāsminprameye hi na pramāṇaṃ pravartate ||</l>
</lg>
<lg>
  <l>bhinnakakṣāgate ye ca pramāṇe tatra dhāvataḥ |</l>
  <l>tayoḥ śīghreṇa nirṇīte mantharaṃ na pravartate ||</l>
</lg>
<lg>
  <l>taddhi dūramapi prāptamekamapyagataṃ padam |</l>
  <l>itareṇa gatenā ' 'dāvekāntenaiva jīyate ||</l>
</lg>
<lg>
  <l>yatra śīghrataraṃ nāsti tasyārthasyāpahārakam |</l>
  <l>cireṇāpi vrajettatra durbalaṃ na nivāryate ||</l>
</lg>
<lg>
  <l>na hi yena pramāṇatvaṃ labdhapūrvaṃ kadācana |</l>
  <l>tena tatsarvadā labhyamityājñāpayatīśvaraḥ ||</l>
</lg>
<lg>
  <l>sarvamutpadyamānaṃ hi yadyanyena virodhinā |</l>
  <l>na rudhyate tatastasya siddhiḥ kālena labhyate ||</l>
</lg>
<lg>
  <l>yasya tūtpadyamānasya mūlameva nikṛtyate |</l>
  <l>mukhaṃ vā rudhyate tasya nā ' 'tmalābhaḥ kadācana ||</l>
</lg>
<lg>
  <l>na ca yadbalavadruddhamātmānaṃ naiva vindati |</l>
  <l>avirodhe 'pi tenā ' 'tmā na labdhavyaḥ kathaṃcana ||</l>
</lg>
<lg>
  <l>na cāpi bādhakābhāvāllabdha ātmeti saṃrvadā |</l>
  <l>labdhavyaḥ sa virodhe 'pi pūrvasāmānyadarśanāt ||</l>
</lg>
<lg>
  <l>utsargaścāpavādaśca sarvatraivopalabhyate |</l>
  <l>tatra notsargamātreṇa sarvamevāvarudhyate ||</l>
</lg>
<lg>
  <l>apavādena vā yasmādutsargo bādhitaḥ kvacit |</l>
  <l>tasmātsarvatra bādhyo 'sāvityetadapi neṣyate ||</l>
</lg>
<lg>
  <l>viṣayāviṣayau jñātvā tenotsargāpavādayoḥ |</l>
  <l>bādhābādhau vivektavyau na tu sāmānyadarśanāt ||</l>
</lg><pb n="174"/>
<lg>
  <l>yo hi sāmānyadṛṣṭena vyavahāraṃ ninīṣati |</l>
  <l>tṛṣṇācchedo bhavettasya mṛgatṛṣṇājalairapi ||</l>
</lg>
<lg>
  <l>bādhitāṃ mṛgatṛṣṇāṃ vā dṛṣṭvā hradagato 'pyasau |</l>
  <l>vipralambhabhayādeva na snānādi samācaret ||</l>
</lg>
<lg>
  <l>tāvadeva hi toyādijñānasyeṣṭā pramāṇatā |</l>
  <l>na toyaṃ mṛgatṛṣṇeyamiti yāvanna budhyate ||</l>
</lg>
<lg>
  <l>anumānaṃ pramāṇaṃ ca tāvadartheṣu jāyate |</l>
  <l>rudhyate viṣayo yāvannāsya pratyakṣajanmanā ||</l>
</lg>
<lg>
  <l>evaṃ smṛtipramāṇatve tāvacchutyanumānajam |</l>
  <l>yāvatpratyakṣayā śrutyā viṣayo nāvarudhyate ||</l>
</lg>
<lg>
  <l>ataḥ kvacitpramāṇatvaṃ kvacidapyapramāṇatām |</l>
  <l>vyavasthāpayatā nyāyairna bhavedardhavaiśasam ||</l>
</lg>
<lg>
  <l>pramāṇatvāpramāṇatve pratyakṣamṛgatṛṣṇayoḥ |</l>
  <l>yathā tathaiva te smṛtyoraviruddhaviruddhayoḥ ||</l>
</lg>
<lg>
  <l>tasmādevaṃ na vaktavyaṃ sarvāsāṃ vā pramāṇatā |</l>
  <l>atha vā sā na kasyāścidyadi kvacidanāśritā ||</l>
</lg>
<lg>
  <l>tena vedaviruddhānāṃ smṛtīnāmapramāṇatā |</l>
  <l>ruddhaśrutyanumānatvādanyamūlā hi tā yataḥ ||</l>
</lg>
<lg>
  <l>vikalpaḥ | kiṃ punastāsāṃ neṣyate śrutibhiḥ saha |</l>
</lg>
<p>ucyate ||</p>
<lg>
  <l>vikalpasyāṣṭadoṣatvānna tāvatsvabhyupeyatā |</l>
  <l>pākṣike cāpramāṇatve smṛtayaḥ sunirākarāḥ ||</l>
</lg>
<p>tulyabalavikalpo hi tāvadaṣṭadoṣatvādagatikagatinyāyena kvacidevā ' 'śrīyate | kimuta kakṣāntaritaprāmāṇyāviṣamaśiṣṭavikalpaḥ | tathā hi |</p>
<lg>
  <l>pramāṇapadavīṃ yāvannā ' 'rohatyeva hi smṛtiḥ |</l>
  <l>bādhyate tāvadatyantaṃ śrutyā 'nyanirapekṣayā ||</l>
</lg><pb n="175"/>
<lg>
  <l>smṛterdharmapramāṇatvaṃ na tāvatsvata iṣyate |</l>
  <l>tulyakakṣatayā yena vikalpapadavī vrajet ||</l>
</lg>
<lg>
  <l>parādhīnapramāṇatvānna pramāṇapade sthitā |</l>
  <l>śrutyā bādhitamātrā 'sau punarnnojjīvituṃ kṣamā ||</l>
</lg>
<lg>
  <l>tulyakakṣavikalpo 'pi nāprāmāṇye 'styakalpite |</l>
  <l>pramāṇasyāpramāṇatvakalpanā ca dvidoṣabhāk ||</l>
</lg>
<lg>
  <l>pramāṇatvaṃ pratītaṃ yadujjvalattadapahnutam |</l>
  <l>ekastāvadayaṃ doṣaḥ syātpratītiviparyayāt ||</l>
</lg>
<lg>
  <l>tathā tadapramāṇatvaṃ yadabhāvapramāṇakam |</l>
  <l>bhāve satyatha bhāvena vinaiva parikalpyate ||</l>
</lg>
<lg>
  <l>so 'pi syādaparo doṣaḥ pramāṇārthaviparyayāt |</l>
  <l>aṅgīkṛtyāpi tau doṣau pūrvaṃ kenāpi hetunā ||</l>
</lg>
<lg>
  <l>prayogāntarakāle tu punardoṣadvayaṃ bhavet |</l>
  <l>yadabhāvapramāṇatvaṃ pūrvametasya kalpitam ||</l>
</lg>
<lg>
  <l>saṃpratyapaha‌nuvānasya doṣa eko hi jāyate |</l>
  <l>pratyakṣaṃ dṛḍharūpaṃ ca yatpurastānnirākṛtam ||</l>
</lg>
<lg>
  <l>eṣa jāyeta doṣo 'nyastadujjīvayataḥ punaḥ |</l>
  <l>evamekatra catvāro doṣā vākye pradarśitāḥ ||</l>
</lg>
<lg>
  <l>eta eva prasajyerandvitīye 'pi prakalpite |</l>
  <l>evameṣo 'ṣṭadoṣo 'pi yadvīhiyavavākyayoḥ ||</l>
</lg>
<lg>
  <l>vikalpa āśritastatra gatiranyā na vidyate |</l>
  <l>vrīhiśāstrapravṛttau hi yavaśāstreṇa kṛṣyate ||</l>
</lg>
<lg>
  <l>śrotā tatra pravṛtto 'pi vrīhiśāstreṇa kṛṣyate |</l>
  <l>dvābhyāmaśvamukhīvacca śrutibhyāmabhitaḥ samam ||</l>
</lg>
<lg>
  <l>śroturākṛṣyamāṇasya balābalamapaśyataḥ |</l>
  <l>ekasminnupasaṃhartuṃ buddhiṃ yuktyā na paśyataḥ ||</l>
</lg>
<lg>
  <l>ubhayorapramāṇatvaṃ pratighātātprasajyate |</l>
  <l>tatra prāmāṇyayogyasya yadaprāmāṇyakalpanam ||</l>
</lg>
<lg>
  <l>tadananyagatitvena tathā 'pyabhyupagamyate |</l>
  <l>sati gatyantare tvetannaiva kalpanamarhati ||</l>
</lg><pb n="176"/>
<lg>
  <l>ekasya vā pramāṇatvaṃ parihartuṃ na śakyate |</l>
  <l>tadaprāmāṇyamātre tu na dvayorapramāṇatā ||</l>
</lg>
<lg>
  <l>siddho lokapravādo 'yamekānekāvināśinām |</l>
  <l>sarvanāśe samutpanne hyardhaṃ tyajati paṇḍitaḥ ||</l>
</lg>
<lg>
  <l>sa cāyamubhayornāśa ubhayārthāparigrahāt |</l>
  <l>miśrairvā yajamānasya miśrāṇāṃ vidhyadarśanāt ||</l>
</lg>
<lg>
  <l>niyamārthe hyubhe śāstre yavavrīhyorvidhātṛṇī |</l>
  <l>prāpte cānyanivṛttyaṃśaḥ phalamarthātpratīyate ||</l>
</lg>
<lg>
  <l>vrīhayo nirapekṣā hi jñāyante yāgasādhanam |</l>
  <l>yavāścaivamatasteṣāṃ miśratvaṃ nāvakalpate ||</l>
</lg>
<lg>
  <l>naiva vrīhibhiriṣṭaṃ syādyavairna ca yathāśrutaiḥ |</l>
  <l>miśrairijyeta cettatra bhavedubhayabādhanam ||</l>
</lg>
<lg>
  <l>evamapratipattyaiva tulyaiṣā miśratāmatiḥ |</l>
  <l>tenobhayāpramāṇatvādyuktaikaikāpramāṇatā ||</l>
</lg>
<lg>
  <l>seyamatyantamanyāyyā dvayorapyanavasthitiḥ |</l>
  <l>avyavasthā na yuktā hi vyavasthā yatra labhyate ||</l>
</lg>
<lg>
  <l>sarvatraiva hyekarūpatvāvadhāraṇena nirūpitarūpaṃ vyavahartuṃ śakyam ||</l>
</lg>
<lg>
  <l>tena yasya pramāṇatvaṃ pramāṇaṃ sarvadā 'stu tat |</l>
  <l>yasyāpi tvapramāṇatvamapramāṇaṃ taducyatām ||</l>
</lg>
<p>tadeva tu kadācitpramāṇaṃ kadācidapramāṇamiti na kathaṃ cidapi viśrambhaḥ syāttadetaddrīhiyavaśrutyoratyantāparihāryatvādavaśyamāpatitam |</p>
<lg>
  <l>na hi tatraikarūpatve ciha‌naṃ kiṃcivdyavasthitam |</l>
  <l>yenaikatra pramāṇatvaṃ syādanyatrāpramāṇatā ||</l>
</lg>
<lg>
  <l>śrutismṛtyoḥ punaḥ spaṣṭaṃ vyavasthākāraṇadvayam |</l>
  <l>yena śruteḥ pramāṇatvaṃ syātsmṛteścāpramāṇatā ||</l>
</lg>
<lg>
  <l>svarūpeṇa tayostāvatpramāṇatvāpramāṇate |</l>
  <l>tato 'nyāpekṣayā syātāmaprāmāṇyapramāṇate ||</l>
</lg>
<p>yo yasya svarūpāśrayo dharmaḥ prāptaḥ sa balavatā kāraṇāntareṇa viparyayaṃ pratipadyate |</p>
<p>na ca śrutijanitapratyayasya smṛtijanito bādhakatvaṃ pratipadyate |</p><pb n="177"/>
<lg>
  <l>smārtasya bādhakaḥ śrauto balavattvātpratīyate |</l>
  <l>pratyakṣe cānumāne ca prāgetaddhayavadhāritam ||</l>
</lg>
<lg>
  <l>śrutiliṅge yathā ceṣṭe vyavasthitabalābale |</l>
  <l>saṃnikṛṣṭavikṛṣṭārthe tathaiveha śrutismṛtī ||</l>
</lg>
<lg>
  <l>smṛtyā pratīyate yāvacchrutyā tāvatpramīyate |</l>
  <l>viruddhadharmatāmeko na ca dharmaḥ pratīcchati ||</l>
</lg>
<lg>
  <l>na ca śīghrahṛte 'rthe 'sti cirādāgacchato gatiḥ |</l>
  <l>aśvairapahṛtaṃ ko hi gardabhaiḥ prāptumarhati |</l>
</lg>
<lg>
  <l>smṛtyā cārthaṃ parāmṛśya yāvattadviṣayāṃ śrutim |</l>
  <l>anumātuṃ pravarteta tāvatso 'rtho 'nyato gataḥ ||</l>
</lg>
<lg>
  <l>kiṃ kartavyamitīdaṃ ca kartā yāvadapekṣate |</l>
  <l>pramāṇaṃ kramate tāvatpramite tanna jāyate ||</l>
</lg>
<lg>
  <l>yugapatpramimīyātāṃ yadi cārthaṃ śrutismṛtī </l>
  <l>agṛhītaviśeṣatvātsyātāṃ tulyabale tataḥ ||</l>
</lg>
<lg>
  <l>yadvā yāvacchruterarthaḥ sākṣādeva pratīyate |</l>
  <l>tasminneva kṣaṇe mūlaṃ kalpayetsvaṃ smṛtiḥ śrutim ||</l>
</lg>
<lg>
  <l>tato 'rthaviprakarṣe 'pi pramāṇatvena tulyatā |</l>
  <l>bhavedeva śrutismṛtyorarthaḥ śrutiparigrahāt ||</l>
</lg>
<lg>
  <l>yataḥ smṛtyā gṛhīte 'pi cireṇa śrutikalpanā |</l>
  <l>jāyate klṛptayā tasmātsā bādhyetāpratiṣṭhitā |</l>
</lg>
<lg>
  <l>smṛtimūlānapekṣā hi smṛtitvādeva hīyate |</l>
  <l>tadapekṣā punaḥ śrutyā bādhyate mūlavarjitā ||</l>
</lg>
<p>eṣa tāvadvikalpapadamanārụ̄dhāyā eva smṛtereko bādhaprakāraḥ |</p>
<lg>
  <l>dvitīyena prakāreṇa vikalpapadavīṃ gatā |</l>
  <l>āpannā pākṣikaṃ bādhamatyantaṃ bādhyate smṛtiḥ ||</l>
</lg>
<p>taddarśayati | vikalpaṃ tu vadanpakṣe tāvacchrutiprāmāṇyamabhyupaitīti | tadā ca smṛtyaprāmāṇyamavaśyaṃbhāvi tasyāścāprāmāṇyakalpanāyāṃ na śruteriva tadadhyāropaḥ |</p>
<lg>
  <l>kiṃ tu tasyāḥ pramāṇatvaṃ śrutimūlatvakāritam |</l>
  <l>yatastasmādatanmūlā tadānīṃ sā 'vadhāryate ||</l>
</lg>
<p>śrutimūlatvavicchedottarakālaṃ ca prāṅnirākṛtamūlāntaropaplavādavigānasmṛtapuruṣapraṇīta<pb n="178"/>tvanirṇayācca nityatvadvāranirmūlatvāsaṃbhavādavaśyaṃbhāvi vipralambhābhiprāyādi kiṃcidekaṃ mūlamāpadyate |</p>
<lg>
  <l>śrutiṃ muktvā ca yanmūlaṃ smṛteranyatprakalpyate |</l>
  <l>tenaivāsyāḥ pramāṇatvamatyantaṃ pratihanyate ||</l>
</lg>
<p>vrīhiśrutiparigrahakāle hi yavaśruterabhūtamevāprāmāṇyamadhyāropitam | tatprayogāntaravelāyāṃ tulyasāṃpradāyikāmnāyamānatvena saṃnikṛṣṭaviprakṛṣṭārthatvādiviśeṣābhāvena ca punaḥ sahajena prāmāṇyenābhibhūyate |</p>
<lg>
  <l>na tu smṛteḥ pramāṇatvaṃ punarujjīvituṃ kṣamam |</l>
  <l>vicchinnaśrutimūlatvādgrastaṃ bhrāntyādihetubhiḥ ||</l>
</lg>
<p>na hyekasyā eva smṛteḥ pratyakṣaśrutyarthāparigrahakāle 'numitaśrutimūlatvaṃ tatparigrahāśrayaṇe tu bhrāntyādimūlatvamiti viruddhāvadhāraṇā 'vakalpate | āha | satyaṃ yadi prathamameva vikalpakārī śrutyarthaṃ parigṛhya dvitīyādiprayoge smṛtyarthaparigrahaṇāyopatiṣṭheta |</p>
<lg>
  <l>tatastvaduktamārgeṇa pratihanyeta sarvadā |</l>
  <l>na tvetasya prasaṅgo 'sti smṛteḥ pūrvaparigrahe ||</l>
</lg>
<p>yo hi śrutiṃ prathamamaśrutvā śrutimevaikāṃ paśyati tasyāpratihataśrutyanumāne vṛtte |</p>
<lg>
  <l>na paścācchrūyamāṇā 'pi śrutiḥ syātpratibandhikā |</l>
  <l>gardabhenāpanītaṃ hi harennāśvaścirādgataḥ ||</l>
</lg>
<p>na caiṣa niyamo 'sti jijñāsubhiḥ smṛtiviruddhā śrutireva prathamaṃ śrotavyeti |</p>
<lg>
  <l>bahujijñāsamānānāṃ kadācitkiṃcidāpatet |</l>
  <l>pūrvapaścādvibhāgena na taddhetubalābalam ||</l>
</lg>
<lg>
  <l>ādye prapāṭhake yena vrīhiśāstraṃ pratīyate |</l>
  <l>dvitīye yavaśāstraṃ ca na tattatprati durbalam ||</l>
</lg>
<lg>
  <l>svaśākhāvihitaiścāpi śākhāntaragatānvidhīn |</l>
  <l>kalpakārā nibadhnanti sarva eva vikalpitān ||</l>
</lg>
<lg>
  <l>sarvaśākhopasaṃhāro jaimineścāpi saṃmataḥ |</l>
  <l>na tu pūrvāvabaddho 'rtho bādhetaivottaraṃ vidhim ||</l>
</lg>
<p>tasmātpaurvāparyaśravaṇamanāśritya ‘na caikaṃ prati śiṣyata’ ityanena nyāyena sarvapuruṣānprati nityāvasthitasamastapaṭhyamānasmaryamāṇavedaśākhāyattajñānairjijñāsubhirātmīyaśaktimātrakāritapūrvāparagrahaṇavibhāgairekavākyagatapūrvo taravarṇapadavadbalābalapanapekṣya mātāpitṛpraṇītopadeśavannirvicikitsameva prāmāṇyamabhyupagantavyam | anyathā hi—</p><pb n="179"/>
<lg>
  <l>pūrvaprāptau pramāṇatvaṃ paratvenāpramāṇatām |</l>
  <l>prasajyamānikāmevaṃ ko 'dhyavasyetsacetanaḥ ||</l>
</lg>
<lg>
  <l>itthaṃ ca bhrāntimūlatvaprasaṅge kalpite smṛteḥ |</l>
  <l>avirodhe 'pi hi śrutyā prāmāṇyaṃ durlabhaṃ bhavet ||</l>
</lg>
<lg>
  <l>sarvaiva śrutimūlā 'taḥ sarvā vā bhrāntimūlikā |</l>
  <l>smṛtirevaṃ nirūpyeta na tu syānmūlasaṃkaraḥ ||</l>
</lg>
<p>ucyate | yadyapi pūrvapalabdhayā smṛtyā śrutimanupalabhamānasya pratibandharahitaśrutyanumānaṃ kriyeta tathā 'pi kālāntare śrutiṃ śrutvā tatpratipakṣasmṛterbādhādhyavasānādavaśyaṃbhāviśrutimūlatvavicchedavaśena mūlāntarasaṃcaraṇam |</p>
<lg>
  <l>tataśca pūrvavijñānaṃ mithyaitaditi cintayan |</l>
  <l>ādāvevāpramāṇatvaṃ smṛterityadhyavasyati ||</l>
</lg>
<p>yo hi kūṭakārṣāpaṇena kaṃcitkālamajño lokamadhye vyavaharati na tena vivekajñānajanitavyutpattinā 'pi tathaiva vyavahartavyam | na cāsya tadānītanajñānamātrabādhabuddhirbhavati |</p>
<lg>
  <l>samānaviṣayatvāddhi pūrveṣāmapi bādhanam |</l>
  <l>na hi teṣāmamithyātve mithyedānīṃtanaṃ bhavet ||</l>
</lg>
<lg>
  <l>nanu ca prāgavasthāyāṃ śrutiryaivānumīyate |</l>
  <l>saivedānīṃ viruddheti gamyate na punaḥ smṛtiḥ ||</l>
</lg>
<p>naitadevam | pratiprayogaṃ pramāṇaparyālocanāt | yadi hyekaprayogamātrālocanenaiva prayogāntarāṇyapyanutiṣṭheyustato yena vrīhiśāstramapramāṇīkṛtya yavāḥ parigṛhyeransa yāvajjīvaṃ taireva yajeteti naiva pratipuruṣamubhābhyāṃ vikalpyamānābhyāṃ vyavahāraḥ sidhyet | tena yāvatprayogabhāvipramāṇālocanavaśātpūrvānumitāṃ śrutiṃ kvacidapyaśṛṇvanpunarapi smṛtimevopalabhya kartṛsāmānyaliṅgenaiva śrutimanumimānaḥ pratyakṣayā śrutyā ' 'kṣiptacittatayā tatprāmāṇyenānyathānupapadyamānena smṛtyaprāmāṇyaṃ kalpayanpūrvāvadhāritamūlavyatyayameva pratipadyate na pūrvaklṛptamūlasyāprāmāṇyādhyāropam | apaṭhayamānatayaivāsya sulabhāvajñānatvāt |</p>
<lg>
  <l>yaccaitadanavasthānaṃ tvayā māṃ prati codyate |</l>
  <l>bhavato 'pi tadastyeva tenācodyatvamekataḥ ||</l>
</lg>
<lg>
  <l>yadā hyādau śrutiṃ śrutvā smṛternnānyā 'numīyate |</l>
  <l>tadā 'nyamūlatāpatterekāntenaiva bādhyate ||</l>
</lg>
<lg>
  <l>kālāntare 'pi yo bādhaḥ sphuṭatvenāvadhāryate |</l>
  <l>yattenāpyapramāṇatvaṃ kṛtaṃ tanna nivartyate ||</l>
</lg><pb n="180"/>
<p>pūrvasmṛtigrāhiṇāṃ ca svayaṃ bādhamacetayamānānāmapi puruṣāntarasya śrutiśravaṇaprāthamyabalena bādhasaṃtānau 'nuvartata eva |</p>
<lg>
  <l>puruṣāntarabādho 'pi naivālpaṃ bhrāntikāraṇam |</l>
  <l>na hi dvicandradiṅ‌mohau na bādhyete narāntaraiḥ ||</l>
</lg>
<p>nanu yavaśruterapi tarhi pramāṇatvena parigṛhyamāṇāyāḥ puruṣāntarabādhastadānīmastīti mithyātvaprasaṅgaḥ |</p>
<lg>
  <l>ucyate paṭhyamānatvādunmajjananimajjane |</l>
  <l>sarvānprati tayostulye viśeṣo 'nyo na gṛhyate ||</l>
</lg>
<lg>
  <l>smṛtistu yāvatāṃ puṃsāṃ prathamaṃ gocarībhavet |</l>
  <l>tāvatāṃ sarvadā 'bhāvānnāprāmāṇyenaṃ mucyate ||</l>
</lg>
<lg>
  <l>apramāṇyapadaṃ caikamastyevaṃ prathamaṃ smṛteḥ |</l>
  <l>tāvatā labdhamithyātvānna śrutiṃ bādhituṃ kṣamā ||</l>
</lg>
<lg>
  <l>adhyāropyeta mithyātvamujjvalāyāḥ śruteḥ punaḥ |</l>
  <l>labdhameva smṛtau taccetkimarthaṃ kalpyate śruteḥ ||</l>
</lg>
<p>viruddhayorhi śrutismṛtyorvikalpaprasaṅgenāvaśyaṃ kalpanīye 'nyataratrāpramāṇatve yāvacchrutau paṭācchādananyāyena kalpayitumārabhyate tāvatsmṛtau svarūpāśrayaṃ klṛptamevopalabhya saṃśayacchede jāte na kadācidapyabhūtāprāmāṇyādhyāropakalpanopapattiḥ |</p>
<lg>
  <l>nanu śrutyaviruddhāyāḥ śrutimūlatvaniścayaḥ |</l>
  <l>anumānādapi prāpsyan kenacitpratibadhyate ||</l>
</lg>
<lg>
  <l>tasmātkāraṇavaiṣamyānnobhayatraikarūpatā </l>
  <l>sidhyenmūlavyavasthā hi pratipakṣānusāriṇī ||</l>
</lg>
<p>tataścārdhavaiśasaprasaṅganivṛttiḥ |</p>
<p>yathā |</p>
<lg>
  <l>pramāṇatvāpramāṇatve liṅgādīnāṃ vyavasthite |</l>
  <l>pūrvaiḥ saha viruddhatvāviruddhatvanibandhane ||</l>
</lg>
<lg>
  <l>tathehāpi vyavastheṣṭā na parasparasaṃkaraḥ |</l>
  <l>pratibandhābhyanujñābhyāṃ śrutyā nāstyekarūpatā ||</l>
</lg>
<p>yadyapyaudumbarīsarvaveṣṭanaṃ dharmaśāstrādhyetṛsmṛtivilakṣaṇapratyakṣaśrutyarthopasaṃhāraparasūtrakāsepanibaddhaṃ tathā 'pyupariṣṭādvakṣyamāṇālāntaratvābhiprāyeṇa puruṣopadiṣṭatvāviśeṣācca<pb n="181"/> smṛtivadevodāhṛtam | krītarājakabhojyānnatvavacanaṃ yadyapyatharvavede 'sti tathā 'pi tasyā ' 'havanīyasaṃbaddhayajñakarmopakārābhāvāttadadhikṛtatrayīpratipāditāgnīṣomīyasaṃsthāvadhibhojanapratiṣedhavirodhāt “prakaraṇaviśeṣādvikṛtau virodhi syāt” ityanena nyāyenādhikṛtānadhikṛtabalābalaviśeṣābhiprāyeṇa smṛtipakṣaniḥkṣepādbhāpyakāreṇodāhniyate | kṛṣṇakeśatvaṃ ca yadyapyanavasthitavayovasthākālaviśeṣaṃ jātaputratvapakṣe saṃdigdhasamāveśaṃ ca tathā 'pi yuvaiva dharmamanvicchedityevamādismaraṇaprakāśitārthaṃ yauvanāvasthāparigrahādantato vā vayordhānatikramāśrayaṇādaṣṭācatvāriṃśadvarṣabrahmacaryaprāgupanayanasaṃbaddhakālasya ca vayasaḥ sātirekadvipañcāśaccatuṣpañcāśanmātrasaṃvatsaraparimitatvenāparihāryavayordhātikramāvaśyaṃbhāvitvādvyakta eva virodho dṛśyate | nanu ca pūrvakṛtasarvaveṣṭanottarakālavihitaveṣṭitāyā eva sparśanaṃ saṃbhavatītyavirodhaḥ | kathamavirodho yadā sparśanaṃ nāma tvagindriyadvāraṃ spṛśyasaṃvedanam | na ca vastrāntaritāyā audumbaryāḥ sparśo gṛhyate | na ca vastre spṛśyamāna audumbarī spṛṣṭā bhavati | vastraudumbarījātivyaktisparśānāmatyantabhedāt |</p>
<lg>
  <l>atha saṃbandhisaṃsparśātspṛṣṭaivetyabhidhīyate |</l>
  <l>bhūmisparśena tatsiddhervṛthā sparśavidhirbhavet ||</l>
</lg>
<p>nanu bhūmāvaudumbarībuddhyabhāvādvastrāntaritāyāṃ ca tadrabuddhayavyatirekād‌dṛṣṭāntavaiṣamyam | tathā hi |</p>
<lg>
  <l>vastrāntaritacaṇḍālasparśe 'pyāpatite kvacit |</l>
  <l>sākṣātspṛṣṭavadeveṣṭā sacelasnānaśuddhatā ||</l>
</lg>
<lg>
  <l>satyaṃ tatreṣyate snānaṃ tadvastrasparśakāritam |</l>
  <l>aśuddhakāraṇaṃ taddhi caṇḍālasparśavanmatam ||</l>
</lg>
<lg>
  <l>tathā ca tadviyukte 'pi vastre tatsparśadūṣite |</l>
  <l>spṛśyamāne bhavatyeva doṣaḥ saṃyuktavastravaṃt ||</l>
</lg>
<p>kathaṃ punarayaṃ dharmaśāstreṣvanupanibaddho 'pi caṇḍālaspṛṣṭavastrasparśananimitto doṣo 'dhyavasīyate |</p>
<lg>
  <l>kathaṃ vā neṣyate doṣaḥ kāṣṭhaloṣṭatṛṇādiṣu |</l>
  <l>tatspṛṣṭaspṛśyamāneṣu na kramante 'tra yuktayaḥ ||</l>
</lg>
<p>taducyate—</p>
<lg>
  <l>yathā kāṣṭhatṛṇādīnāṃ mārutādeva śuddhatā |</l>
  <l>smaryate vāsaso naivaṃ toyaprakṣālanādvinā ||</l>
</lg><pb n="182"/>
<lg>
  <l>nanvameṃdhyena liptasya sā śuddhirabhidhīyate |</l>
  <l>na liptagrahaṇaṃ tatra pāṭhe 'sti tu ciraṃtane ||</l>
</lg>
<p>amedhyasyaivaṃ yasmātpaṭhanti | caṇḍālaspṛṣṭavāsasaścāstyevāmedhyatā | tasmādasti salilādiśuddhiḥ | nanu ca manuṣyasyaiva caṇḍālasparśanimittaprāyaścittavidhānādaśuddhirūpamamedhyatvaṃ gamyate na dravyāntarasya gavāśvādeḥ | tataśca vastraṃ kiṃ gavāśvādivadaduṣṭamuta puruṣavad‌duṣṭamiti saṃdehe gavāśvāditulyamevāvadhārayituṃ yuktam |</p>
<p>ucyate—</p>
<lg>
  <l>puruṣasya sacelasya snānaṃ yasmādvidhīyate |</l>
  <l>tasmātpuruṣavadvastraṃ na gavāśvādivanmatam ||</l>
</lg>
<p>yadā 'pi hi śuddhenaiva hastādinā caṇḍālaḥ spṛśyate gavādīnāṃ tu caṇḍālādispṛṣṭānāṃ snānaprakṣālanavidhyabhāvācchuddhirvijñāyata iti na tanmadhyapātitvam | ataśca nānena prakāreṇaudumbarīsaṃbaddhavastrasparśanāttatsparśanajñānopapattiḥ | yadā tu tayaivodgātā spṛṣṭa udgāthediti vidhistadā 'vaśyamevaudumvarītvacodgātuśarīraṃ prāptavyam | apāśrayaṇābhyupagamapakṣo 'pi ca spṛṣṭatvāparityāgenaiva sthita iti na samastācchāditāyāmavakalpate | parāśritamapi ca vastramudgāturāśrayatvaṃ pratipadyate | tenaivaudumbaryāśritenodnāyet | tasmādasti sarvaveṣṭanasparśanayorvirodha iti yuktaṃ bādhyabādhakavyavasthāpanam | <hi rend="bold">atha kimarthaṃ nemau vidhī vikalpyete iti</hi> | smṛteravidhāyakatvātsvayamatulyabalatvācca tadanumitaśākhāntarapaṭhitavidhiparigrahābhiprāyeṇoktam | <hi rend="bold">nāsati vyāmohavijñāna iti</hi> |</p>
<lg>
  <l>pūrvoktenaiva mārgeṇa vyāmohaikāntakalpanām |</l>
  <l>vikalpe 'vaśyamāpannāṃ smṛtāveva niyacchati ||</l>
</lg>
<p>vyāmohavijñānaṃ ca jñānāntaragatavyāmohatvāvadhāraṇaṃ tadvijñānagatavyāmoharūpaṃ vā vivakṣyate | tena ṣaṣṭhīsamāsaḥ karmadhārayo vā yojyaḥ | <hi rend="bold">vikalpaṃ tu vadanniti</hi> | kadā citsmṛtimūlaśrutivicchedādbhrāntyādimūlatvamāpādayati | tādṛśyā ca sakṛdapi śrautaṃ vijñānamanujñātamadhyāropyamāṇavyāmohāviṣayatvānna kadācitprāmāṇyaṃ tyajatītyapākṣikatvābhidhānam | evaṃ kevalāpramāṇatvapakṣagrahastasya punarjīvanāsaṃbhavādapākṣikaṃ ca sarvaveṣṭana<pb n="183"/> smaraṇamityāha—<hi rend="bold">pākṣikaṃ ceti vā</hi> | vikalpavādisaṃmatapākṣikatvavaśādeva śrutiprāmāṇyapakṣe smārtaśrutikalpanāyāmakṛtāyāṃ mūlāntarasaṃkrānteḥ sarvakālāpramāṇatvaprasaṅgaḥ | ekadā 'pi ca labdhaprāmāṇyāvakāśā śrutidurbalapratipakṣatayā na kadācidapi vyāmohī bhaviṣyatīti samarthayamāno <hi rend="bold">yadeva hi tasyaikasminpakṣe mūlamityāha</hi> |</p>
<lg>
  <l>nahi pramādapāṭhatvaṃ śakyaṃ kalpayituṃ śruteḥ |</l>
  <l>duḥśrutasvapnavijñānamūlā tvāpadyate smṛtiḥ ||</l>
</lg>
<p><hi rend="bold">tena naitatpakṣe vijñānamiti</hi>—pramāṇavijñānamabhipretyoktam | <hi rend="bold">vyāmohātpakṣāntaraṃmiti</hi> | vyāmohakalpanātaḥ pramāṇābhāvapakṣāntarasaṃkramaṇaṃ pratiṣedhati | yadvā smārtajñānameva pūrvāvadhāritavyāmohātprāmāṇyapakṣāntaraṃ na saṃkrāntamiti | duḥśrutasvapnādimūlatvena śrutivirodhaṃ darśayati—<hi rend="bold">tulyakāraṇatvāditi</hi> | balīyaḥ pratipakṣanirākṛtatvātsarvadaiva śrutyanumānapratibandhānna smṛteḥ prāmāṇyapakṣasaṃkrāntiḥ | <hi rend="bold">api cetaretarāśraye 'nyataḥ paricchedāditi</hi> | upariṣṭāditaretaravirodhavivaraṇādvirodhamevetaretarāśrayamāha—</p>
<lg>
  <l>parasparaviruddhe hi viruddhāvyabhicārivat |</l>
  <l>pramāṇe yatra dṛśyete tatrānyenaiva nirṇayaḥ ||</l>
</lg>
<p>pramāṇaśabdasya jñānasamānādhikaraṇatvena bhāvotpannalyuḍantatvena vā napuṃsakaliṅgatvādvedāḥ pramāṇaṃ smṛtayaḥ pramāṇamitivatpramāṇe smṛtau sparśanaṃ vyāmoha iti bhavitavyam |<pb n="184"/> karaṇaviśeṣavivakṣāyāṃ vā 'bhidheyaliṅgavacanānuvṛttau lyuḍantāṭṭịdḥdhāṇañiti ṅīpi prāpte prāmāṇyaṃ smṛtāviti prayoktavyam | tamimamubhayabhraṣṭaṃ bhāṣyakāraprayogaṃ samarthayamānairevamanugamaḥ kartavyaḥ |</p>
<lg>
  <l>pramāṇamayate yāti mūlabhūtāṃ śrutiṃ yataḥ |</l>
  <l>kvibantādayatestasmātpramāṇā smṛtirucyate ||</l>
</lg>
<lg>
  <l>tatra yadyapi nityatvākviblopaḥ prathamaṃ bhavet |</l>
  <l>yalopo 'pi bhavedeva valādipratyayāśrayaḥ ||</l>
</lg>
<lg>
  <l>na ca varṇāśrayatvena yalopo na bhaviṣyati |</l>
  <l>vyorvalīti yalopo hi valādipratyayāśrayaḥ ||</l>
</lg>
<lg>
  <l>yadvā yogavibhāgena vervyavasya ca lupyate |</l>
  <l>vakāraśca yakāraścetyevaṃ lopo bhaviṣyati ||</l>
</lg>
<lg>
  <l>yalope ca kṛte 'kāro yaḥ śuddhaḥ pariśiṣyate |</l>
  <l>tadantāvadhikātpaścādataṣṭāpkriyate striyām ||</l>
</lg>
<lg>
  <l>akaḥ savarṇadīrghatvaṃ parayorantaraṅgataḥ |</l>
  <l>sarveṇāpi tataḥ kṛtvā pramāṇetyanugamyate ||</l>
</lg>
<p>tadetaditarāśrayaṃ bhavatītyuktam |</p>
<lg>
  <l>yadvā śrutyapramāṇatvātsmṛteḥ prāmāṇyamiṣyate |</l>
  <l>siddhācca tatpramāṇatvācchrutyaprāmāṇyakalpanā ||</l>
</lg>
<lg>
  <l>tathā śrutipramāṇatvātsmṛtyaprāmāṇyakalpanam |</l>
  <l>tadaprāmāṇyasiddhayā ca śrutiprāmāṇyaniścayaḥ ||</l>
</lg>
<p>tadidaṃ vikalpavādina ubhayatretaretarāśrayatvamekāntavādinastvanyataratra |</p>
<lg>
  <l>tatrānyataḥ paricchedādvācyaṃ hetvantaraṃ sphuṭam |</l>
  <l>bhāṣyakārastvihoktvaivaṃ tayorekaikamuktavān ||</l>
</lg>
<lg>
  <l><hi rend="bold">tatra sparśanasya kṛptaṃ mūlaṃ kalpyaṃ smṛteriti |</hi></l>
</lg>
<p>naivātyantāprakṛtahetvantarābhiprāyeṇānyataḥ paricchedo 'bhihitaḥ | prakṛtayorapi ca yatkṛtamitaretarāśrayatvaṃ tavdyatiriktadharmadarśanānniścīyamāne bhavatyevānyataḥ paricchedaḥ |</p>
<lg>
  <l>svataḥ sthitātpramāṇatvācchruteḥ syāt klṛptamūlatā |</l>
</lg>
<p>smṛteḥ śrutyanumāpakaprāmāṇyātkalpyamūlatā tataśca pratyakṣaśrutyaprāmāṇyakalpanāyattaṃ<pb n="185"/> smṛteḥ prāmāṇyaṃ tadbalena ca śrutyaprāmāṇyaṃ kalpayata itaretarāśrayatvamaparihāryam |</p>
<lg>
  <l>na cādhyāropyamāṇā 'pi śruteḥ syādapramāṇatā |</l>
  <l>na ca tasyāmasiddhāyāṃ smṛtiprāmāṇyasaṃbhavaḥ ||</l>
</lg>
<lg>
  <l>balavantaṃ parājitya yaḥ pratiṣṭhātumicchati |</l>
  <l>hastinā pādayodhīva saṃtiṣṭhetācirādasau ||</l>
</lg>
<p>evaṃ tāvatsmṛtiprāmāṇyaṃ kalpayanneva tadvādī parājīyate | yadā tu śrutiprāmāṇyagatamitaretarāśrayatvamālocyate tadā tatrāpi pratipakṣabhūtasmṛtyaprāmāṇyāpekṣayā nirapavādaprāmāṇyāvadhāraṇasiddheḥ parādhīnatvātpūrvasiddhasmṛtyaprāmāṇyalipsāyām</p>
<lg>
  <l>siddhamevāpramāṇatvaṃ svarūpāśrayamāditaḥ |</l>
  <l>kṣaṇamātramapi prāpya śrutiḥ prāmāṇyamaśnute ||</l>
</lg>
<p>tena yattadādye padake 'nanumitāvasthāyāṃ śrutāvāpātakṣaṇamātre smṛteraprāmāṇyaṃ dṛśyate tāvataiva labdhapramāṇatvā śrutiḥ sarvadā nirapavādaprāmāṇyā bhavatītyanyataḥ paricchedaḥ |</p>
<lg>
  <l>tenaikatra śruterādyātprāmāṇyādavasīyate |</l>
  <l>smṛtyaprāmāṇyato 'nyatra kṣaṇamātrāvadhāritāt ||</l>
</lg>
<lg>
  <l>kṛtvaikamavadhiṃ tasmātsiddhamādye kṣaṇe dṛḍham |</l>
  <l>ānupūrvyā vrajettāvadyāvatsiddho 'paraḥ sphuṭaḥ ||</l>
</lg>
<p>tadekena mārgeṇa darśayati—<hi rend="bold">kalpyamūlatvātsmṛtiprāmāṇyamanavaklṛptamityādi yāvatsmārtaśrutikalpanamanupapannaṃ pramāṇābhāvāditi</hi> |</p>
<p>dvitīyamārge 'pi śrutiprāmāṇyadarśanādārabhya tāvannetavyaṃ yāvattadeva nirapavādaṃ siddhamiti | vrīhiyavabṛhadrathaṃtaravidhīnāṃ tvananyagatikatvātkakṣāntaritapadakā iva sthānabhedābhāvāttulyabalatayā 'navasthitavikalpāśrayaṇaṃ prāgupadiṣṭameva yojyam | ato nāpekṣyaṃ pratyakṣaśrutiviruddhasmṛtiprāmāṇyamiti || 3 ||</p>
</div> <!-- sūtra !-->
<pb n="186"/>
<div type="sūtra" n="4">
<lg>
  <l>itaśca na pramāṇatvaṃ mūlahetvantarekṣaṇāt |</l>
  <l>vyabhicāre hi notpattirarthāpattyanumānayoḥ ||</l>
</lg>
<p>śrutivirodhabhagnaprasarāyāṃ hi smṛtau pūrvoktena nyāyena śrutyanumānapratibandhādākāṅkṣitamūlāntarāvaśyakalpayitavyatvācca |</p>
<lg>
  <l>kvacidbhrāntiḥ kvacillobhaḥ kvacidyuktivikalpanam |</l>
  <l>pratibhākāraṇatvena nirākartuṃ na śakyate ||</l>
</lg>
<lg>
  <l>smṛteśca śrutibhagnāyāḥ kāraṇāntarasaṃbhavaḥ |</l>
  <l>na tu śruterataḥ saiva tadvirodhe hi bādhyate ||</l>
</lg>
<lg>
  <l>yathaiva vedamūlatvamanekāntānna labhyate |</l>
  <l>tathā 'nyamūlatā 'pīti tadāśaṅkyedamucyate ||</l>
</lg>
<lg>
  <l>upapannataraṃ caitadvedavākyānumānataḥ |</l>
  <l>dṛṣṭe hi satyadṛṣṭasya kalpanā niṣpramāṇikā ||</l>
</lg>
</div> <!-- sūtra !-->
<trailer>( śrutiviruddhasmṛtīnāmaprāmāṇyādhikaraṇam | )</trailer>
</div> <!-- adhikaraṇa !-->
<div type="adhikaraṇa"> <!-- no number, 
  called bhāṣyakārīyādhikaraṇākṣepa in
  trailer, still considered part of
  1.3.2 !-->
<div type="sūtra"> <!-- no number, but
  necessary because all text needs to be contained
  in sūtra divisions !-->
<p><hi rend="bold">adhikaraṇāntaraṃ veti</hi> |</p>
<lg>
  <l>sarvavyākhyāvikalpānāṃ dvayameva prayojanam |</l>
  <l>pūrvatrāparitoṣo vā viṣayavyāptireva vā ||</l>
</lg>
<p>aparitoṣastāvatprathamenaiva śrutiviruddhatvahetunā balavatā siddhe bādhe nānvācayaheturatīva prayojanavān | adhikaraṇāntare punaḥ pūrvoktahetunirapekṣaḥ paryāpta evaikaḥ smṛtibādhanāyeti svatantratvena pradarśanam | virodhena ca na vyāptāyāḥ smṛterapramāṇatadvayāptau nāpavādāntarodbhavaḥ | vaisarjanahomīyaṃ vāso 'dhvaryurgṛh‌ṇāti ityagnīṣomapraṇayanārthaṃ visarjanahomakālasaṃbandhiyajamānācchādanaṃ vāso 'dhyavayurharati muktakamevaitadāvaraṇānumitaṃ smaraṇam | evaṃ <hi rend="bold">yupahastino dānamācarantīti</hi> yūpaparivyāṇaśāṭakaṃ yūpahāstiśabdena nirdiśyādhvaryuhartavyatayā ' 'cārānumitayaiva smṛtyā pratipādayanti |</p><pb n="187"/>
<lg>
  <l>tatrāpi vedamūlatvakalpanā nopapadyate |</l>
  <l>kartṛsāmānyataḥ prāptā lobhasaṃbhavapūrvakāt ||</l>
</lg>
<p>ṛtvijo hi prayogamadhyapatitaṃ yajamānaṃ prakrāntakarmāvaśyasamāpanīyatvanibaddhasamāptyuttarakālabhāvi svācchandyaṃ ca viditvā kāryavattāvelāyāmeva khalagataprādhānya<note place="app" xml:lang="sa-Latn">khalagatadhānyavibhāgavyāpṛtabhṛtakavāditi pāṭho bhavituṃ yukta iti bhāti |</note>vibhāgavyāvṛttabhṛtakavatsvayamutpādyotpādya tāni tānyādeyakāni śraddhājanakārthavādapuraḥsaraṃ yācante | pratyakṣaśrutivihitadeyāntaranidarśanavyāmohitaśca yajamānaḥ śraddadhānatayā tathaiva pratipadya tebhyaḥ prayacchatīti taireṣā smṛtiḥ pravartitā syādityāśaṅkāyāṃ vedamūlatvaṃ nānumīyate | pūrvavacca lobhapūrvakatvakalpanabhevopapannamiti nirṇayātsaṃdehanivṛttiḥ | idaṃ ca bhāṣyakāreṇa pradarśayatā tulyakāraṇatvātpūrvatrāpi pradarśitameveti yojayitavyam |</p>
</div> <!-- sūtra !-->
<trailer>( bhāṣyakārīyādhikaraṇākṣepaḥ | )</trailer>
</div> <!-- adhikaraṇa !-->
<div type="sūtra"> <!-- again, no number,
  but necessary because all text needs to be
  contained in a sūtra division !-->
<p>etāvattvihādhikaraṇadvaye 'pi vaktavyam |</p>
<lg>
  <l>smṛtīnāṃ śrutimūlatve dṛ̣dhe pūrvaṃ nirūpite |</l>
  <l>virodhe satyapi jñātuṃ śakyaṃ mūlāntaraṃ katham ||</l>
</lg>
<p>śākhāntaraviprakīrṇāni hi puruṣāntarapratyakṣāṇyeva vedavākyāni puruṣadharmānuṣṭhānakrameṇāpaṭhitāni vedasamāmnāyavināśabhayātsvarūpeṇānupanyasyārthopanibandhanadvāralabhyāni viśiṣṭadhvanisthānīyena tenaiva parokṣāṇyapi vyajyamānāni piṇḍīkṛtya smaryante | tatra yathaivā ' 'ptapratyayādidamiha paṭhyata iti kathitamuccāritamanuccāritaṃ vā śiṣyāḥ pratipadyante tathaiva sūtrakāravacanānyadhyāpakavacanasthānīyāni svānurūpavedavākyasamarpaṇamātraṃ kṛtvā nivṛttavyāpārāṇīti na tālvādidhvanipreraṇavatpauruṣeyatvena paribhavitavyāni |</p>
<lg>
  <l>vedo hīdṛśa evāyaṃ ṣuruṣairyaḥ prakāśyate |</l>
  <l>sa paṭhadbhiḥ prakāśyeta smaradbhirveti tulyabhāk ||</l>
</lg>
<lg>
  <l>anuccāraṇakāle ca saṃskāraireva kevalaiḥ |</l>
  <l>tatkṛtasmaraṇairvā 'yaṃ vedo 'dhyetṛṣu tiṣṭhati ||</l>
</lg>
<lg>
  <l>tenārthaṃ kathayadbhiryā smṛtārthā kathyate śrutiḥ |</l>
  <l>paṭhitābhiḥ samānā 'sau kena nyāyena bādhyate ||</l>
</lg>
<lg>
  <l>smṛtiśāstraṃ ca yadyekaṃ bhavetkṛtsnamavaidikam |</l>
  <l>tanmuktvaikaṃ tato 'nyāni vyavahārāṅgatāmiyuḥ ||</l>
</lg><pb n="188"/>
<lg>
  <l>kaṭhamaitrāyaṇīyādipaṭhitaśrutimūlikāḥ |</l>
  <l>dṛśyante smṛtayaḥ sarvā bhadropanayanādiṣu ||</l>
</lg>
<lg>
  <l>tadā tanmadhyapātyekaṃ vākyaṃ kiṃcidapasmṛtiḥ |</l>
  <l>mūlāntarodbhavaṃ vaktuṃ jihvā no na pravarttate ||</l>
</lg>
<lg>
  <l>bādhitā ca smṛtirbhūtvā kācinnyāyavidā yadā |</l>
  <l>śrūyate na cirādeva śākhāntaragatā śrutiḥ ||</l>
</lg>
<lg>
  <l>tadā kā te mukhacchāyā syānnaiyāyikamāninaḥ |</l>
  <l>bādhābādhānavasthānaṃ dhruvamevaṃ prasajyate ||</l>
</lg>
<p>yaccaitatsarvaveṣṭanasmaraṇaṃ sparśanaśrutiviruddhatvenodāhriyate | etajjaimininaiva cchāndogyānuvāde śāṭyāyanibrāhmaṇagataśrutimūlatvenaudumbarīprakaraṇe ca śāṭyāyanināṃ tāmūrdhvadaśenobhayatra vāsasī darśayatīti ‘vaiṣṭutaṃ vai vāsaḥ śrīrvai vāsaḥ śrīḥ sāme’ iti darśite tatprasaṅgenaudumbarīveṣṭanavāsaso 'pi prakāśaśrutimūlatvamevānvākhyātam |</p>
<lg>
  <l>tataśca śrutimūlatvādbādhyodāharaṇaṃ na tat |</l>
  <l>vikalpa eva hi nyāyyastulyakakṣapramāṇataḥ ||</l>
</lg>
<lg>
  <l>viruddhatve ca bādhaḥ syānna cehāsti viruddhatā |</l>
  <l>na hi veṣṭanamātraṃ naḥ sparśaśrutyā virudhyate ||</l>
</lg>
<lg>
  <l>yadi dvitrāṅgulaṃ madhye vimucyottarabhāgataḥ |</l>
  <l>veṣṭyetaudumbarī tatra kiṃ nāma na kṛtaṃ bhavet ||</l>
</lg>
<lg>
  <l>sarvā veṣṭayitavyeti na hyevaṃ sūtrakṛdvacaḥ |</l>
  <l>na hyasyāḥ kriyate kaiścitkarṇamūleṣu veṣṭanam ||</l>
</lg>
<lg>
  <l>pariśabdo 'pi yastatra sarvato veṣṭanaṃ vadet |</l>
  <l>tadvarjitasamantatve so 'rthavāneva jāyate ||</l>
</lg>
<lg>
  <l>lobhamūlaṃ ca yattasyāḥ kalpyate sarvaveṣṭanam |</l>
  <l>tallobhaḥ sutarāṃ sidhyenmūlāgraparidhānayoḥ ||</l>
</lg>
<lg>
  <l>antarīyottarīye hi yoṣitāmiva vāsasī |</l>
  <l>smaretkauśeyajātīye nodnātaikaṃ guṇairvinā ||</l>
</lg>
<lg>
  <l>prāk ca lobhādiha sparśaḥ kuśairevāntarīyate |</l>
  <l>veṣṭitaiṣā kuśaiḥ pūrvaṃ vāsasā pariveṣṭyate ||</l>
</lg>
<lg>
  <l>kuśaveṣṭanavākye ca na kiṃciddhetudarśanam |</l>
  <l>niyame 'pi ca tad‌dṛṣṭaṃ naivordhvadaśavāsasaḥ ||</l>
</lg><pb n="189"/>
<lg>
  <l>krītarājakabhojyānnavākyaṃ cātharvavaidikam |</l>
  <l>na ca tasyāpramāṇatve kiṃcidapyasti kāraṇam ||</l>
</lg>
<lg>
  <l>yadi yajñopayogitvaṃ nehāstyātharvaṇaśruteḥ |</l>
  <l>arthāntarapramāṇatvaṃ kenāsyāḥ pratihanyate ||</l>
</lg>
<lg>
  <l>śāntipuṣṭyābhicārārthā hyekabrahmartvigāśritāḥ |</l>
  <l>kriyāstayā prabhīyante 'trāpyevā ' 'tmīyagocarāḥ ||</l>
</lg>
<lg>
  <l>na cāyamapi yajñāṅgavidhiḥ śāntyādiśāstravat |</l>
  <l>ato 'syāpi pramāṇatvaṃ puruṣārthena vāryate ||</l>
</lg>
<lg>
  <l>na hyetadyajamānasya nartvijāmupadiśyate |</l>
  <l>sarvebhyaḥ puruṣebhyo hi bhojyānnatvamidaṃ śrutam ||</l>
</lg>
<lg>
  <l>vākyāntarairniṣiddhaṃ yaddīkṣitānnasya bhojanam |</l>
  <l>tasyaiva śrūyate paścādabhyanujñāvidhidvayam ||</l>
</lg>
<lg>
  <l>agnīṣomīyasaṃsthāyāṃ krīte vā sati rājani |</l>
  <l>so 'yaṃ kālavikalpaḥ syādāśaucacchedakālavat ||</l>
</lg>
<lg>
  <l>nanu cāśaucakālo 'pi dharmapīḍādyapekṣayā |</l>
  <l>ataḥ samavikalpatvaṃ naiva tasyāpi saṃmatam ||</l>
</lg>
<lg>
  <l>yasya hyalpena kālena śuddhirbhojyānnatā 'pi vā |</l>
  <l>sa kasmāttāvatā śuddho dīrghakālatvamāśrayet ||</l>
</lg>
<lg>
  <l>ekarātre trirātre vā śuddhasya brāhmaṇasya ca |</l>
  <l>aśuddhiranuvarteta daśarātraṃ kathaṃ punaḥ ||</l>
</lg>
<lg>
  <l>pāpakṣayo hi śuddhatvaṃ dharmayogyatvameva vā |</l>
  <l>prāgdaśāhātkathaṃ tasya sadasadbhāvakalpanā ||</l>
</lg>
<lg>
  <l>evaṃ prāk paśusaṃsthānāddīkṣitānnaviśuddhatā |</l>
  <l>asti nāstīti cetyevaṃ sahate nāvadhāraṇam ||</l>
</lg>
<lg>
  <l>syādetadyena yaḥ kālaḥ purastātparigṛhyate |</l>
  <l>tasyāsāveva hoṃmasya prāgūrdhvodayakālavat ||</l>
</lg>
<lg>
  <l>yuktaṃ samavikalpatvamuditānuditatvayoḥ |</l>
  <l>na kācidatra pūrvoktā sadasattvavirodhitā ||</l>
</lg>
<lg>
  <l>na cānuditahomoktāvuditoktiranarthikā |</l>
  <l>kleśakṣayavyayādīnāṃ nātireko 'tra kaścana ||</l>
</lg><pb n="190"/>
<lg>
  <l>iha tvalpena kālena śuddheryā dīrghakālatā |</l>
  <l>na vardhayedaghāhāni sā 'nenāpi nivāryate ||</l>
</lg>
<lg>
  <l>kleśaprāyaṃ ca taṃ pakṣaṃ nā ' 'śrayetaiva kaścana |</l>
  <l>tato 'naṅgīkṛte tasmin syāttadvākyamanarthakam ||</l>
</lg>
<lg>
  <l>tenarte viṣayānyatvānna vikalpo 'vakalpate |</l>
  <l>sa cokto dharmapīḍākhyastatra cāh‌nāmavardhanam ||</l>
</lg>
<lg>
  <l>dantajātānujātānyakṛtacūḍeṣu ca kramāt |</l>
  <l>citikriyā vyahaikāhāstatra cāhnāmavardhanam ||</l>
</lg>
<p>tathā gautamenāpyuktam— rājñāṃ ca kāryāvighātārthaṃ brāhmaṇānāṃ ca svādhyāyānirvṛttyarthamiti |</p>
<lg>
  <l>atha vā 'ntaryadā ' 'śaucanimittaṃ kiṃcidāpatet |</l>
  <l>tatra śeṣeṇa yā śuddhistaccheṣo 'yaṃ bhaviṣyati ||</l>
</lg>
<lg>
  <l>na vardhayedaghāhāni nimittādāgatānyapi |</l>
  <l>pūrvasyaiva hi kālasya prasaṅgena tadaṅgatā ||</l>
</lg>
<lg>
  <l>pravṛtto 'napavṛktaśca daśarātrādiko 'vadhiḥ |</l>
  <l>antaḥ patitamāśaucaṃ sa vyāpnoti svasaṃkhyayā ||</l>
</lg>
<lg>
  <l>vitatya daśa saṃkhyā hi tānyahāni vyavasthitā |</l>
  <l>śaknotyeva paricchettumantarāśaucamāgatam ||</l>
</lg>
<lg>
  <l>śuddhayaśuddhī hyadṛṣṭatvādvijñāyete yathāśruti |</l>
  <l>nanvevaṃ bhojanasyāsti viṣayāvadhikāraṇam ||</l>
</lg>
<lg>
  <l>tatra dīrghāvadhirvyarthaḥ syādalpāvadhyanujñayā |</l>
  <l>tasmādihāpi vaiṣamyaheturvācyo 'vadhidvaye ||</l>
</lg>
<lg>
  <l>atrāpyasaṃbhave tasya dīkṣite vā dadatyapi |</l>
  <l>tanniyuktakadattānnaṃ bhojyaṃ somakraye kṛte ||</l>
</lg>
<lg>
  <l>āpaddharmā yathaivānye mukhyāsaṃbhavahetukāḥ |</l>
  <l>tathaiva prāṇapīḍāyāṃ krītarājakabhojanam ||</l>
</lg>
<lg>
  <l>hantaivamapramāṇatvamuktamanyaprakārakam |</l>
  <l>jagdhavānāpadi hyārto viśvāmitraḥ śvajāghanīm ||</l>
</lg>
<p>ucyate—</p>
<lg>
  <l>ekaṃ vinā 'pyanujñānāt kriyate gatyasaṃbhavāt |</l>
  <l>kriyate 'nujñayā tvanyadviśeṣaśca tayormahān ||</l>
</lg><pb n="191"/>
<lg>
  <l>sāmānyenāmyanujñānādviśeṣaśca viśiṣyate |</l>
  <l>viśeṣo 'tyantanirdoṣaḥ stokadoṣetarakriyā ||</l>
</lg>
<lg>
  <l>tathā ca manunā 'pyuktamāpaddharmagataṃ prati |</l>
  <l>tatratyapāpaśeṣāṇāmante śaucaṃ bhaviṣyati ||</l>
</lg>
<lg>
  <l>karmaṇā yena keneha mṛdunā dāruṇena vā |</l>
  <l>uddhareddīnamātmānaṃ samartho dharmamācaret || iti |</l>
</lg>
<lg>
  <l>dharmaśca prathamaṃ tāvatprāyaścittātmako bhavet |</l>
  <l>tatastena viśuddhasya phalārtho 'nyo bhaviṣyati ||</l>
</lg>
<p>yattu krītarājakabhojyānnatvavacanaṃ tadgatyantarāsaṃbhave nirdoṣatvajñāpanārthameva jñāyate | tatrāpi tu |</p>
<lg>
  <l>prabhuḥ prathamakalpasya yo 'nukalpena vartate |</l>
  <l>sa nā ' 'pnoti phalaṃ tasya paratreti vicāritam ||</l>
</lg>
<p>iti ninditatvānna saṃbhavadbhojyāntareṇāpi lokayātrādivaśena bhoktavyam |</p>
<lg>
  <l>yadi vā kālavaiṣamyādasatsamavikalpayoḥ |</l>
  <l>arthabhedavyavasthānādavirodho 'vadhāryate ||</l>
</lg>
<lg>
  <l>dīkṣitānnamabhojyaṃ syādakrīte rājani dhruvam |</l>
  <l>krīte tvabhojanaṃ nāma manaḥ karma niyamyate ||</l>
</lg>
<lg>
  <l>yathaivāśrāddhabhojitvaṃ yathā vā 'māṃsabhakṣaṇam |</l>
  <l>śreyase vihitaṃ dharmyaṃ na sarvatra niṣidhyate ||</l>
</lg>
<lg>
  <l>śrāddhamantardaśāhaṃ hi niyogena niṣidhyate |</l>
  <l>ekoddiṣṭaṃ sadekeṣāṃ na tu pitryaṃ kadācana ||</l>
</lg>
<p>tatrāśrāddhabhojitvaniyamaḥ svargāyeti vijñāyate | tathā ṣaṣṭhayaṣṭamīcaturdaśīpañcadaśīṣu māṃsabhakṣaṇamaithunādikriyāpratiṣedhādgṛhasthasyānyatra kāmacāre prāpte tadakaraṇaniyamaḥ śreyase vihitaḥ | yathā ' 'ha |</p>
<lg>
  <l>na māṃsabhakṣaṇe doṣo na madye na ca maithune |</l>
  <l>pravṛttireṣā bhūtānāṃ nivṛttistu mahāphalā || iti</l>
</lg>
<p>nanu ca vākyadvayadarśanāttatra saṃyogapṛthaktvaṃ yuktamiha tvekameva dīkṣitānnabhojanapratiṣedhavākyaṃ kathaṃ prāk‌krayātpratiṣedhati taduttarakālaṃ ca prāgagnīṣomīyasamāpterniḥśreyasena niyacchatīti |</p>
<p>taducyate—</p><pb n="192"/>
<lg>
  <l>syādvākyadvayamevaitadavadhidvayakalpitam |</l>
  <l>yaḥ pūrvaḥ pratiṣedho 'tra saṃsthitaḥ krītarājake ||</l>
</lg>
<lg>
  <l>paro 'vadhiḥ punastasya naikatvādavakalpate |</l>
  <l>dvitīyānnādanānujñādarśanāttena gamyate ||</l>
</lg>
<lg>
  <l>abhojanavidhirnūnamastyanyo 'pyāntarālikaḥ |</l>
  <l>na hi pūrvamanujñāte syādanujñāntaraṃ punaḥ ||</l>
</lg>
<lg>
  <l>varaṇādabhyanujñāte nirvāpe kimanujñayā ||</l>
</lg>
<p>yathā 'dhvaryorvaraṇavelāyāmeva sarvaṃ yajamānena yajñopayogi svayamanujñātameveti nirvāpamantre prasavaśabdena tadānīṃtanayajamānānujñāprakāśanaṃ na kriyate tatheha krītarājakāvasthānujñātabhojanānujñāvacanamagnīṣomīyasamāptau punaruktamityavaśyaṃ niyamena pratiṣedhāntareṇa vā vāritasyānujñānārthamityavagamyate |</p>
<lg>
  <l>pratiṣiddhābhyanujñā ca vikalpenaiva dūṣyate |</l>
  <l>paryudastābhyanujñānaṃ tasmādiṣṭaṃ vyavasthayā ||</l>
</lg>
<p>dīkṣitānnaviśiṣṭābhojananiyamo hi śreyorthibhyo vidhīyate |</p>
<lg>
  <l>pāścātyabhojanānujñā nānyathā hyupapadyate |</l>
  <l>adṛṣṭārthaprasaṅgitvānna vidhiścāyamiṣyate ||</l>
</lg>
<lg>
  <l>evaṃ viṣayanānātvādavirodhādabādhanam |</l>
</lg>
<p>aṣṭācatvāriṃśadvarṣaṃ vedabrahmacaryācaraṇasyāpi smṛtāveva pakṣāntaravikalpopanibandhanādāśramāntaraviṣayatvasaṃbhavādvā virodhābhāvaḥ | tathā hi—</p>
<lg>
  <l>vedānadhītya vedau vā vedaṃ vā 'pi yathākramam |</l>
  <l>sāmarthyāśramayogyatvamaṅgīkṛtyaitaducyate ||</l>
</lg>
<p>gautamenāpi dvādaśavarṣāṇyekavedabrahmacaryaṃ carediti prathamakalpamāśu gārhasthyapratipattyarthamuktvā dvitīyakalpe dvādaśa prativedaṃ vā sarveṣvityaṣṭācatvāriṃśatparigrahaḥ kṛtaḥ |</p>
<lg>
  <l>tatraivaṃ śakyate vaktuṃ ye 'ndhapaṅgvādayo narāḥ |</l>
  <l>gṛhasthatvaṃ na śakṣyanti kartuṃ teṣāmayaṃ vidhiḥ ||</l>
</lg>
<lg>
  <l>naiṣṭhikabrahmacaryaṃ vā parivrājakatā 'pi vā |</l>
  <l>tairavaśyaṃ grahītavyā tenā ' 'dāvetaducyate ||</l>
</lg>
<lg>
  <l>upakurvāṇakenaiva yāpyaḥ kālo bahustataḥ |</l>
  <l>saṃprāpya jñānabhūyastvaṃ pavitraiḥ kṣīṇakalmaṣaiḥ ||</l>
</lg>
<lg>
  <l>sarvāśramātiriktena svādhyāyenaiva śodhitaḥ |</l>
  <l>stokairapyāśramācārairgatimiṣṭāṃ gamiṣyati ||</l>
</lg>
<pb n="193"/>
<p>dvaipāyanādayaścā ' 'huḥ—</p>
<lg>
  <l>pariniṣṭhitakāryastu svādhyāyenaiva hi dvijaḥ |</l>
  <l>kuryādanyanna vā kuryānmaitro<note place="app" xml:lang="sa-Latn">hiṃsārahitaḥ |</note> brāhmaṇa ucyate ||</l>
</lg>
<p>yāni ca pratidinaprayujyamānaṛksāmayajurbāhmaṇakalpavyākhyānādibrahmayajñanimittāni phalāni kratvadhikṛtapuruṣebhyo 'nyānarthakyaprasaṅgādvayāvṛttāni japadhyānamātrādhikṛtabrahmacāriparivrājakaviṣayatvenāvatiṣṭhante tānyapi svādhyāyavijñānabhūyastvena bhūyiṣṭhāni bhaviṣyantīti prativedabrahmacaryopadeśaḥ | yo vā kaścinmedhāvitayā śīghrameva vedacatuṣṭayamapyadhītya yathopapattikālaṃ tadarthajñānābhiyogamaparityajangrahaṇāntaṃ vetyetatpakṣāśrayaṇena gṛhastho bhavettaṃ prati dvādaśāṣṭācatvāriṃśadvarṣapakṣāvanenaiva smaraṇena pūrvapakṣīkṛtāviti nātīva śrutiviruddhatvenodāhartavyau |</p>
<lg>
  <l>tena naiva śrutismṛtyorvirodho 'tīva dṛśyate |</l>
  <l>śrutyoreva hyasau dṛṣṭaḥ kva cidvā naiva vidyate ||</l>
</lg>
<lg>
  <l>tenātra yadi vā karmaprayogo 'yaṃ nirūpyate |</l>
  <l>yadi vā bādhyamānatvamuktaṃ bāhyaṃ smṛtīḥ prati ||</l>
</lg>
<p>etaddhi jaimininā 'tyantaṃ hitopadeśinā jijñāsubhyaḥ pratipādyate |</p>
<lg>
  <l>yāvadekaṃ śrutau karma smṛtau vā 'nyatpratīyate |</l>
  <l>tāvattayorviruddhatve śrautānuṣṭhānamiṣyate ||</l>
</lg>
<p>vrīhiyavādiṣvapi tāvatpratyakṣaśrutivihiteṣu yadi kaścidyāvajjīvamapyekameva pakṣamāśritya vyavaharenna sa kadācidapyupālambhāspadaṃ gacchet |</p>
<lg>
  <l>tataśca tulyakakṣā 'pi yadi nāma smṛtirbhavet |</l>
  <l>tathā 'pi naiva doṣo 'sti śrutyarthamanutiṣṭhatām ||</l>
</lg>
<p>yāni smṛtivacanānyarthamātrameva pratipādya mūlabhūtāḥ śruṃtīranudāhṛtya nivṛttavyāpārāṇi teṣu śrutyanumānavyājasāpekṣaprāmāṇyeṣu satsu vedavacanamanapekṣatvātpramāṇataratvena satarāṃ viśrambhaṇīyamiti śraddhāviśeṣeṇa grāhyatarārthaṃ vijñāyate | sūtrārtho 'pyevaṃ yojayitatryaḥ | śrautasmārtavijñānavirodhe yadanapekṣamapekṣāvarjitaṃ yasya vā 'pekṣaṇīyamanyannāstītyevaṃ pāṭhadvaye 'pi pūrvasūtrātpramāṇaśabdamanuṣaṅgeṇa saṃbandhya yadanapekṣaṃ tattāvatpramāṇaṃ syāditi tadānīṃtanavyavahāramātrapratipattyarthamevocyate |</p>
<p>tataśca na tāvacchākhāntarīyavidyamānaśrutimūlatvāśaṅkāyāṃ satyāmevātyantanirākaraṇapakṣaḥ parigrahīṣyate | na ca pratyakṣaśrutyarthānuṣṭhānahāniḥ | yadā tu kvacicchākhāntare <pb n="194"/>smaraṇamūlaṃ śrutirapi pratyakṣī bhaviṣyati tadobhayostulyabalatvādvikalpo bhaviṣyatyeva | nanvanenaiva nyāyena svaśākhāvihitaviruddhaṃ śākhāntaragatamapyagrāhyaṃ syāt | satyam |</p>
<lg>
  <l>vārtāmātreṇa tadyāvattāvannaiva grahīṣyate |</l>
  <l>yadā tu śravaṇaṃ prāptaṃ tadā 'smānna viśiṣyate ||</l>
</lg>
<lg>
  <l>ataścaivaṃ śrutismṛtyorviśeṣo 'nena darśyate |</l>
  <l>nātyantameva bādhyatvaṃ na cāpyatyantatulyatā ||</l>
</lg>
</div> <!-- adhikaraṇa !-->
<div type="adhikaraṇa"> <!-- this section is also
  considered part of 1.3.2, but it receives a 
  separate heading. !-->
<div type="sūtra"> <!-- no number, dummy sūtra div !-->
<head>( bāhyagranthānāmaprāmāṇyanirūpaṇam | )</head>
<p>yadvā yānyetāni trayīvidbhirna parigṛhītāni kiṃcittanmiśradharmakañcukacchāyāpatitāni lokopasaṃgrahalābhapūjākhyātiprayojanaparāṇi trayīviparītāsaṃbaddhadṛṣṭaśobhādipratyakṣānumānopamānārthāpattiprāyayuktimūlopanibaddhāni sāṃkhyayogapāñcarātrapāśupataśākyagranthaparigṛhītadharmādharmanibandhanāni viṣacikitsāvaśīkaraṇoccāṭanonmādanādisamarthakatipayamantrauṣadhikādācitkasiddhinidarśanabalenāhiṃsāsatyavacanadamadānadayādiśrutismṛtisaṃvādistokārthagandhavāsitajīvikāprāyārthāntaropadeśīni yāni ca bāhyatarāṇi mlecchācāramiśrakabhojanācaraṇanibandhanāni teṣāmevaitacchrutivirodhahetudarśanābhyāmanapekṣaṇīyatvaṃ pratipādyate | na caitatkvacidadhikaraṇāntare nirūpitaṃ na cāvaktavyameva gāvyādiśabdavācakatvabuddhivadatiprasiddhatvāt |</p>
<lg>
  <l>yadi hyanādareṇaiṣāṃ na kalpyetāpramāṇatā |</l>
  <l>aśakyaiveti matvā 'nye bhaveyuḥ samadṛṣṭayaḥ ||</l>
</lg>
<lg>
  <l>śobhāsaukaryahetūktikalikālavaśena vā |</l>
  <l>yajñoktapaśuhiṃsādityāgabhrāntimavāpnuyuḥ ||</l>
</lg>
<p>brāhmaṇakṣatriyapraṇītatvāviśeṣeṇa vā mānavādivadeva <hi rend="bold">śrutimūlatvamāśritya sacetaso 'pi śru</hi>tivihitaiḥ saha vikalpameva pratipadyeran |</p>
<lg>
  <l>tena yadyapi labhyeta smṛtiḥ kācidvirodhinī |</l>
  <l>manvādyuktā tathā 'pyasminnetadevopayujyate ||</l>
</lg>
<lg>
  <l>trayīmārgasya siddhasya ye hyatyantavirodhinaḥ |</l>
  <l>anirākṛtya tānsarvāndharmaśuddhirna labhyate ||</l>
</lg>
<lg>
  <l>mahājanagṛhītatvaṃ pitrādyanugamādi ca |</l>
  <l>te 'pi dvīpāntarāpekṣaṃ vadantyeva svadarśane ||</l>
</lg>
<p>tatra śraddhāmātramevaikaṃ vyavasthānimittaṃ sarveṣāṃ svapitṛpitāmahādicaritānuyāyitvāt | yaiśca mānavādismṛtīnāmapyutsannavedaśākhāmūlatvamabhyupagataṃ tānprati sutarāṃ śākyādibhirapi śakyaṃ tanmūlatvameva vaktum | ko hi śaknuyādutsannānāṃ vākyaviṣayeyattāniyamaṃ <pb n="195"/>kartum | tataśca yāvatkiṃcitkiyantamapi kālaṃ kaiścidādriyamāṇaṃ prasiddhiṃ gataṃ tatpratyakṣaśākhāvisaṃvāde 'pyutsannaśākhāmūlatvāvasthānamanubhavatulyakakṣatayā pratimāyāt | ata āha—<hi rend="bold">virodhe tvanapekṣyaṃ syāditi</hi> | pāratantryaṃ tāvadeṣāṃ smaryamāṇapuruṣaviśeṣapraṇītatvāttaireva pratipannaṃ śabdakṛtakatvādipratipādanādarācca pārśvasthairapi jñāyate |</p>
<p>vedamūlatvaṃ punaste tulyakakṣamūlatvākṣamayaiva lajjayā ca mātāpitṛdveṣiduṣṭaputravannābhyupagacchanti | anyacca smṛtivākyamekamekena śrutivacanena virudhyeta | śākyādivacanāni tu katipayadamadānādivacanavarjaṃ sarvāṇyeva samastacaturdaśavidyāsthānaviruddhāni trayīmārgavyutthitaviruddhācaraṇaiśca buddhādibhiḥ praṇītāni | trayībāhyebhyaścaturthavarṇaniravasitaprāyemyo vyāmụ̄dhebhyaḥ samarpitānīti na vedamūlatvena saṃbhāvyante | svadharmātikrameṇa ca yena kṣatriyeṇa satā pravaktṛtvapratigrahau pratipannau sa dharmamaviplutamupadekṣyatīti kaḥ samāśvāsaḥ | uktaṃ ca |</p>
<lg>
  <l>paralokaviruddhāni kurvāṇaṃ dūratastyajet |</l>
  <l>ātmānaṃ yo 'tisaṃdhatte so 'nyasmai syātkathaṃ hita iti ||</l>
</lg>
<p>buddhādeḥ punarayameva vyatikramo 'laṃkārabuddhau sthitaḥ | yenaivamāha |</p>
<lg>
  <l>kalikaluṣakṛtāni yāni loke</l>
  <l>mayi nipatantu vimucyatāṃ tu lokaḥ, iti |</l>
</lg>
<p>sa kila lokahitārthaṃ kṣatriyadharmamatikramya brāhmaṇavṛttaṃ pravṛktṛtvaṃ pratipadya pratiṣedhātikramāsamarthairbrāhmaṇairananuśiṣṭaṃ dharmaṃ bāhyajanānanuśāsaddharmapīḍāmapyātmano 'ṅgīkṛtya parānugrahaṃ kṛtavānityevaṃvidhaireva guṇaiḥ stūyate tadanuśiṣṭānusāriṇaśca sarva eva śrutismṛtivihitadharmātikrameṇa vyavaharanto viruddhācāratvena jñāyante |</p>
<lg>
  <l>tena pratyakṣayā śrutyā virodhe granthakāriṇām |</l>
  <l>grahītrācaritṝṇāṃ ca granthaprāmāṇyabādhanam ||</l>
</lg>
<p>na hyeṣāṃ pūrvoktena nyāyena śrutipratibaddhānāṃ svamūlaśrutyanumānasāmarthyamasti |</p>
<lg>
  <l>na ca śākhāntarocchedaḥ kadācidapi vidyate |</l>
  <l>prāguktādvedanityatvānna caiṣāṃ dṛṣṭamūlatā ||</l>
</lg>
<p>na hi yathopanayanādismṛtīnāṃ śākhāntaradṛṣṭaśrutisaṃvādaḥ | evaṃ caityakaraṇatadvandanaśūdrasaṃpradānakadānādīnāṃ saṃvādaḥ saṃbhavati mūlāntarakalpanaṃ ca prāgeva pratyākhyātam |</p>
<lg>
  <l>lobhādikāraṇaṃ cātra bah‌vevānyatpratīyate |</l>
  <l>yasminsaṃnihite dṛṣṭe nāsti mūlāntarānumā ||</l>
</lg>
<lg>
  <l>śākyādayaśca sarvatra kurvāṇā dharmadeśanām |</l>
  <l>hetujālavinirmuktāṃ na kadācana kurvate ||</l>
</lg><pb n="196"/>
<lg>
  <l>na ca tairvedamūlatvamucyate gautamādivat |</l>
  <l>hetavaścobhidhīyante ye dharmā dūrataḥ sthitāḥ ||</l>
</lg>
<lg>
  <l>eta eva ca te yeṣāṃ vāṅmātreṇāpi nārcanam |</l>
  <l>pākhaṇḍino vikarmasthā haitukāścaita eva hi ||</l>
</lg>
<p>etadīyā granthā eva ca manvādibhiḥ parihāryatvenoktāḥ |</p>
<lg>
  <l>yā vedabāhyāḥ smṛtayo yāśca kāścitkudṛṣṭayaḥ |</l>
  <l>sarvāstā niṣphalāḥ proktāstamoniṣṭhā hi tāḥ smṛtāḥ ||</l>
</lg>
<p>tasmāddharmaṃ prati trayībāhyamevaṃjātīyakaṃ prāmāṇyenānapekṣyaṃ syāditi siddham || 4 ||</p>
</div> <!-- sūtra !-->
</div> <!-- adhikaraṇa !-->
<div type="adhikaraṇa" n="3">
<div type="sūtra" n="5">
<p><hi rend="bold">śiṣṭākope</hi>—evaṃ tāvatpuruṣārthasmṛtīnāmavirodhe virodhe ca pramāṇatvāpramāṇatve nirūpite saṃprati tu kratvarthānāṃ yajñopavītodakācamanadakṣiṇahastācaraṇasmṛtīnāṃ bahuśrutyarthamadhyapātinīnāṃ virodhāvirodhamātrameva vicāryate | tannirṇaye tu kṛte pūrvādhikaraṇābhyāṃ pramāṇatvāpramāṇatvasiddhiḥ |</p>
<lg>
  <l>kathaṃ punarviruddhatvaṃ kathaṃ vā na viruddhatā |</l>
  <l>śrutyarthaviguṇatvena tadabhāvena ceṣyate ||</l>
</lg>
<p>yadi yajñopavītādīni kratumanupraveśyamānāni codakaprayogavacanābhyāṃ na parigṛhyante nirākriyante vā tato virodhaḥ | yadi punarānuguṇyātprakaraṇādipaṭhitavatsmṛtyanumitavākyasaṃyogena kratumanupraviśanti na ca pūrvagṛhītaṃ kiṃcidbādhante tato na viruddhānīti | anyattu darśanaṃ satyapi virodhe pramāṇaprameyabalābalavisaṃvādātsaṃdehaḥ | tathā hi |</p>
<lg>
  <l>śrutismṛtyorviruddhatve jñātameva balābalam |</l>
  <l>dharmadharmivirodhe ca dharmiṇo balavattarāḥ ||</l>
</lg>
<p>vakṣyati hi “<hi rend="bold">aṅgaguṇavirodhe ca tādarthyāditi</hi>” | na ceha smārtaḥ kasyacidapi śrautasya padārthasya bādha āśaṅkyate kramakālaparimāṇāni tu samastapadārthadharmatvena niścitāni | tatra yadi pramāṇabalābalaṃ balīyastato balavacchrutiprameyatvāddurbalasvabhāvairapi kramādibhirācamanādīnāṃ bādhaḥ prameyabalābalabalīyastve tu padārthadharmebhyaḥ kramādibhyaḥ padārthatvenā ' 'camanādayo balīyāṃsa iti satyapi smṛtyākhyapramāṇe durbalatve balavadāśrayā<pb n="197"/>napi svarūpeṇa durbalānkramādīneva bādhiṣyante |</p>
<lg>
  <l>kiṃ yuktamaviruddhatvaṃ kratvarthāṅgasmṛterapi |</l>
  <l>na tadarthakriyāyāṃ hi śrutaṃ kiṃcana hīyate ||</l>
</lg>
<p>yathaiva vijñātabalābalairapi śrutyādibhiḥ samākhyāparyantairyāvantaḥ śeṣāḥ pramīyante te sarve śeṣikathaṃbhāvena prārthitā itthaṃbhāvena sahānārabhyavādādhītairgṛhyante |</p>
<lg>
  <l>smṛtyā tathaiva saṃtuṣṭyā śiṣṭācāreṇa cārpitāḥ |</l>
  <l>gṛhyante bhāvanābhāvyairapūrvaiḥ sādhanāṃśavat ||</l>
</lg>
<p>kathaṃbhāvāpekṣitāpūrvopakārasyājñātaparimāṇāṅgasādhyatvād yāvatkiṃcidyena kenacidapi pramāṇena prāpnoti tatsarvamaṅgaṃ bhavati | tasmādācamanādīnyapi yajñaprayogāṅgānītyupanyaste 'bhidhīyate || 5 ||</p></div>

<div type="sūtra" n="6">
<lg>
  <l>na śāstraparimāṇatvātpadārtho 'bhyadhiko bhavet |</l>
  <l>śāstritaṃ parimāṇaṃ hi ko 'tikramitumarhati ||</l>
</lg>
<lg>
  <l>śāstreṇa hi padārthānāṃ parimāṇaṃ tridhā gatam |</l>
  <l>krameyattāśunirmāṇarūpaṃ tadiha bādhyate ||</l>
</lg>
<lg>
  <l>dvābhyāṃ śrutyādiṣaṭkābhyāṃ kāleyattākramātsthitān |</l>
  <l>padārthāḥ praviśanto hi bādheransmārtalaukikāḥ ||</l>
</lg>
<p>sarve hi padārthāḥ pradhānakālānna viprakraṣṭavyā iti prayogavacanena pratipāditaṃ tatra smārtaśiṣṭalokācārapramāṇakapadārthānuṣṭhānavikṣepāddakṣiṇaikahastādhīnavilambitānuṣṭhānācca pradhānapratyāsattibādhaprasaṅgaḥ |</p>
<p>samastaprayogakālāśca pūrvāhṇamadhyaṃdinādayo 'tikramyeran | kramaśca yaḥ śrutyarthapāṭhasthānamukhyapravṛttivatkramairavagataḥ sa ca vaidikapadārthārūḍhatayā vijñātāśrayapramāṇaparimāṇaḥ sannanyathātvaṃ kṣutādinimittācamanavyavadhānātpratipādyeta | evamāyāsasrastopavītapunaḥkaraṇavyavadhāne 'pi yojanīyam |</p>
<lg>
  <l>yohyasāvantaḥ smārtaḥ padārthaḥ kriyate tadā |</l>
  <l>tasya kramapramāṇaṃ hi na śrutyādyavagamyate ||</l>
</lg><pb n="198"/>
<p>uktaparimāṇasya kramasya nānyadapi kiṃcitpramāṇamavakalpate | tathā śrutyādyavagatapracayaśiṣṭapadārthaparimāṇamavaśyamadhvaryvādibhiravismṛtasamastapadārthanirmāṇāyāvadhāraṇīyam | tataśca prathamāparikalpitapaścādāgatasmārtapadārthānuṣṭhāne pūrvāvadhāraṇabhraṃśātsamastakṛtākṛtānirūpaṇādanivṛttavaiguṇyāśaṅkasya samyakkṛtatvadāṛdhyanimittasaṃskārapāṭavābhāvādapūrvadaurbalyena nyūnaphalalābhaprasaṅgaḥ |</p>
<lg>
  <l>taccātiśayavatsarvaṃ sārthavādādvidhergatam |</l>
  <l>nyūnatvākṣamayā 'vaśyaṃ viruddhāṃ bādhate smṛtim ||</l>
</lg>
<p>parimitaśrutyādyupadeśātideśātmakāṅgaśāstraparimāṇatvādvā na tadvayatiriktāṅgaśāstrāvakāśaḥ | sahakartavyāpagateṣu ca padārtheṣu sarvātmanā tvaramāṇasya yāvānevātyantāśaktyā kālaviprakarṣo bhavati tāvanmātrameva prayogavacano 'numanyate | śaktastu kṣaṇamātramapi yadi vikṣepaṃ kuryāttadasya prayogavacanavidhirna saheta | tasmātrividhasyāpi śāstraparimāṇasyānyathākaraṇānnā ' 'camanādyaviruddhamiti | ucyate || 6 ||</p></div>

<div type="sūtra" n="7">
<p>teṣvadarśanādvirodhasyeti vā samāptiḥ | anantarasūtre vipratipattyupāttavirodhābhāvokteranupayujyamānatvādiha ca prakrāntavirodhābhāvasyāvaśyavacanīyatvāt | upayogasadbhāve 'pi ca kākākṣivadanuṣaṅgeṇa tantreṇa cobhayasaṃbandhāt |</p>
<lg>
  <l>apivā kāraṇaṃ dṛṣṭaṃ yasmādeṣu na gṛhyate |</l>
  <l>tasmānnā ' 'camanādīnāṃ kratuśrutiviruddhatā ||</l>
</lg>
<p>virodhatyājitaśrutiviruddhatā | virodhatyājitaśrutimūlasya hi smaraṇasya yasya mūlāntaramidaṃ nāmetyevaṃ saṃbhavadutprekṣāmātreṇopaplavate tatrālpenaiva prayāsena nirāśaṅkamapramāṇatvaṃ niścīyate |</p>
<lg>
  <l>yatra tūtprekṣayā 'pyanyatkāraṇaṃ nāvalambyate |</l>
  <l>atyantānanyamūlatvācchrutitastatpramāṇatā ||</l>
</lg>
<p>na vā ' 'camanādismṛteḥ kāmakrodhalobhadveṣamānalajjādikāraṇaṃ kiṃcitsaṃbhāvyate yanmūlatvena śrutimūlatvamapah‌nūyeta |</p>
<lg>
  <l>ananyamūlikāyāṃ ca śrutau mūle 'vadhārite |</l>
  <l>virodhe 'pi pramāṇatvaṃ smṛteḥ śrutyā na vāryate ||</l>
</lg><pb n="199"/>
<lg>
  <l>iyattākramakālāśca śrautatvādbalavattarāḥ |</l>
  <l>padārthadharmabhāvāttu durbalatvādabādhakāḥ ||</l>
</lg>
<p>nanu pūrvabhāvitvātpramāṇabalābalameva prameyabalābalājjyāyastvena pratibhāti | ucyate—</p>
<lg>
  <l>naiva tāvacchrutismṛtyoḥ svarūpeṇa viruddhatā |</l>
  <l>balābalaparīkṣā vā prameyadvārikā hi sā ||</l>
</lg>
<p>prameyagataṃ hi virodhamālocya pramāṇavirodhabuddhirbhavati |</p>
<lg>
  <l>tadyasyāmeva velāyāṃ virodho dṛśyate tayoḥ |</l>
  <l>prameyayoḥ svarūpasthaṃ tasmādeva balābalam ||</l>
</lg>
<lg>
  <l>yeṣāṃ padārthadharmatvāddaurbalyaṃ pūrvaniścitam |</l>
  <l>na teṣāṃ śrutyavaṣṭambhāttatpaścādapagacchati ||</l>
</lg>
<lg>
  <l>padārthatvena yeṣāṃ ca balīyastvaṃ nirūpitam |</l>
  <l>na smṛterdurbalatvena punastadapanīyate ||</l>
</lg>
<lg>
  <l>nityamevāpramāṇaṃ yattadevaṃ bādhamarhati |</l>
  <l>āpekṣikāpramāṇaṃ tu syātpramāṇamapekṣayā ||</l>
</lg>
<lg>
  <l>na ca prameyadaurbalyabalīyastvanibandhanam |</l>
  <l>prāptaṃ smṛtipramāṇatvaṃ pramāṇasthena bādhyate ||</l>
</lg>
<lg>
  <l>na ca prameyadaurbalye satyapi śrutibādhanam |</l>
  <l>tāvatā mandatejastvātsmṛtistāṃ naiva bādhate ||</l>
</lg>
<lg>
  <l>etadeva śruteḥ pārśvādbahu yatra smṛtirvṛthā |</l>
  <l>mahāsmṛtyā 'pi yā kācinna śakyā bādhituṃ śrutiḥ ||</l>
</lg>
<lg>
  <l>yugapatprāptihetuśca virodhastulyakāryayoḥ |</l>
  <l>iha tu dvayamapyetannāsti tenāviruddhatā ||</l>
</lg>
<lg>
  <l>kāleyattākramāṇāṃ hi sarvānte prāptiriṣyate |</l>
  <l>sujaghanyapramāṇo 'pi padārthaḥ pūrvamaśnute ||</l>
</lg>
<lg>
  <l>prāpteṣu hi padārtheṣu kramaḥ paścādapekṣate |</l>
  <l>yadā prāpteṣvasau klṛptaḥ kena paścādvirudhyate ||</l>
</lg><pb n="200"/>
<lg>
  <l>parimāṇamapi tvārthamavismaraṇasiddhaye |</l>
  <l>svayamālocyate prājñaiḥ smārtaiḥ saha tadiṣyate ||</l>
</lg>
<p>na kenacitpramāṇena padārtheyattā paricchidyate | tatra yadi tena vinā 'nye samastapadārthasmṛtihetavo na syustata etadapyekaṃ kāraṇamiti parimāṇamapi sthāpyeta | tasyāmapi tvavasthāyāṃ yathā śrautamātraparimāṇamasamāpya samākhyāparyantaprāpitapadārthagataparimāṇāvadhāraṇamāśrīyate tathā smṛtyācāraparyantāvagataparimāṇamāśrayiṣyata iti nirdoṣam |</p>
<lg>
  <l>kālo 'pi ca prayogāṅgaṃ sarvānte so 'pi gṛhyate |</l>
  <l>smārtaiḥ saha sasāhityamāśutvaṃ vā prapatsyate ||</l>
</lg>
<lg>
  <l>kālo hyayaṃ pradhānasya sarvāṅgasahitasya yaḥ |</l>
  <l>aṅgairaviprakṛṣṭatvamīdṛśasyaiva codyate ||</l>
</lg>
<p>tasmādyatkiṃcanapramāṇakasarvapadārthaprāptyuttarakālāpekṣitasaṃbandhaḥ kālo 'pi naiva sarvopasaṃhāravirodhīti teṣu kramakālaparimāṇeṣvadarśanādvirodhasyetyucyate | yadvā teṣvācamanādiṣu kriyamāṇeṣvadarśanādvirodhasyeti sūtrārthayojanā | api ca—</p>
<lg>
  <l>śaucayajñopavītāderna svatantrapadārthatā |</l>
  <l>sarvaṃ hyaṅgapradhānārthaṃ tena na vyavadhāyakam ||</l>
</lg>
<p>atadaṅgena hi tulyakakṣeṇa vyavadhānaṃ bhavati na sarvapadārthena |</p>
<lg>
  <l>vedaṃ kṛtvā yadā vedimakṛtvā ' 'cāmati kṣute |</l>
  <l>vedimeva karotiti sa vaktuṃ śakyate tadā ||</l>
</lg>
<lg>
  <l>vedireva hyanācamya kurvato viguṇī bhavet |</l>
  <l>tāmeva saguṇāṃ kartuṃ śuddhyā na vyavadhāsyate ||</l>
</lg>
<p>imamevārthamabhipretya bhāṣyakāreṇoktaṃ na <hi rend="bold">caivaṃjātīyakā arthāḥ padārthānāṃ vyavadhātāro bhavantīti</hi> | itarathā hyaṅgapradhānārthatve 'nāśrīyamāṇe śūnyahṛdayavacanamevaitatasyāt |</p>
<lg>
  <l>tasmādācamanādīnāṃ kratubhiḥ saṃgrahe sati |</l>
  <l>paścātprāptakrameyattākālaśāstrāvirodhitā ||</l>
</lg>
<pb n="201"/>

<!-- this division is contained in sūtra 7 !-->
<div type="sūtra" n="udāharaṇākṣepa">
<head>( bhāṣyakāroktodāharaṇākṣepaḥ |)</head>
<p>nanvidaṃ yajñopavītamudāhartavyam | darśapūrṇamāsādiṣu ‘<hi rend="bold">upavyayate devalakṣmameva tatkurute<note place="app" xml:lang="sa-Latn">tai. saṃ. ( 2—5—11 ) |</note></hi>’ iti kratvaṅgatpratyakṣavidhānāt | tathā kāṭhake cānārabhyavādavidhinā sarvayajñagatayajanayājanasaṃbandho 'dhyāpanādhyayanasaṃbandhaśca śrūyate | <hi rend="bold">‘prasṛtena vai yajñena devā svargaṃ lokamāyannapasṛtenāsurānparābhāvayan | prasṛto ha vai yajñopavītino yajño 'prasṛto 'nupavītino yadvai kiṃ ca brāhmaṇo yajñopavītyadhīte yajata eva tattasmādyajñopavītyevādhīyīta yājayedyajeta vā yajñasya prasṛtyā<note place="app" xml:lang="sa-Latn">tai. ā. ( 2—2) |</note> iti’</hi> | tathā ' 'camanavidhirapi ‘dakṣiṇata upavīyopaviśya hastāvavanijya trirācamya dviḥ parimṛjya darmāṇāṃ mahadupastīryopasthaṃ kṛtvā prāṅmukha upaviśya svādhyāyamadhīyīta’ iti yadyapi brahmayajñaprakaraṇe śrūyate tathā 'pi vedoccāraṇasaṃbandhāttadaṅgatvenāpi tāvajjñāyamānaṃ sarvayajñānāṃ mantravatprayogitvāttadaṅgaṃ bhavati | tathā ca <hi rend="bold">“na somenocchiṣṭā bhavanti”</hi> iti prāptācamanapratiṣedhārthamevāvadhāryate | dakṣiṇācāratvaṃ tu—</p>
<lg>
  <l>yatrā ' 'hatya vidhānena syātsavyāñjalicodanā |</l>
  <l>tasmādeva nivarteta nānyannā ' 'śaṅkyate 'pi tat ||</l>
</lg>
<p><hi rend="bold">“yathā vai dakṣiṇaḥ pāṇirevaṃ devayajanam”</hi> iti prāgudakpravaṇavidhipare vākye devayajanavadyajñāṅgatvaucityādupamānamavakalpate | tena nātraikamapi virodhabādhaśaṅkāyogyamityanudāharaṇāni | tasmānnaivaitadadhikaraṇāntaram |</p>
<lg>
  <l>vedāviruddhaśākyādivacasāmaprāmāṇyanirūpaṇam |</l>
</lg>
<p>sūtrāṇi tu pūrvādhikaraṇākṣepaparihārasūtratvenaiva vyākhyātavyāni | yattarhi vedavihitaṃ na bādhate śiṣṭānvā vedavido na kopayati | vihārārāmamaṇḍalakaraṇavairāgyadhyānābhyāsāhiṃsāsatyavacanadamadānadayādi, tad‌buddhādibhāṣitaṃ pramāṇenāviruddhamiti cet | <hi rend="bold">na | śāstraparimāṇatvāt</hi> |</p>
<p>paramitānyeva hi caturdaśāṣṭādaśa vā vidyāsthānāni dharmapramāṇatvenaḥśiṣṭaiḥ parigṛhītāni <note place="app" xml:lang="sa-Latn">upavedāḥ—āyurvedadhanurvedagarndhavevadāḥ | aṅgāni—śikṣādīni | upāṅgaṃ—pūrvottaramīmāṃsādvayam | daṇḍanītiḥ—arthaśāstramityarthaḥ |</note>vedopavedāṅgopāṅgāṣṭādaśadharmasaṃhitāpurāṇaśāstraśikṣādaṇḍanītisaṃjñakāni, na ca teṣāṃ madhye bauddhārhatādigranthāḥ smṛtā gṛhītā vā |</p>
<lg>
  <l>pratikañcukarūpeṇa pūrvaśāstrārthagocaram |</l>
  <l>yadanyatkriyate tasya dharmaṃ pratyapramāṇatā ||</l>
</lg><pb n="202"/>
<p>tathā ca prāyaścittādidānakāle yo vākyamātmīyamanyakavikṛtaṃ vā ślokaṃ sūtraṃ voccārya mānavādiprāyaścittaṃ dadyānna kaścidapi dharmārthaṃ pratipadyeta |</p>
<lg>
  <l>vedenaivābhyanujñātā yeṣāmeva pravaktṛtā |</l>
  <l>nityānāmabhidheyānāṃ manvantarayugādiṣu ||</l>
</lg>
<lg>
  <l>teṣāṃ viparivarteṣu kurvatāṃ dharmasaṃhitāḥ |</l>
  <l>vacanāni pramāṇāni nānyeṣāmiti niścayaḥ ||</l>
</lg>
<p>tathā ca <hi rend="bold">“manorṛcaḥ sāmidhenyo bhavanti”</hi> ityasya vidhervākyaśeṣe śrūyate <hi rend="bold">“manurvai yatkiṃcidavadattadbheṣajaṃ bheṣajatāyai”</hi> iti prāyaścittādyupadeśavacanaṃ pāpavyādherbheṣajam |</p>
<lg>
  <l>na vaitacchrutisāmānyamātraṃ nitye 'pi saṃbhavāt |</l>
  <l>yajñe 'dhvaryuriva hyasti manurmanvantare sadā ||</l>
</lg>
<lg>
  <l>pratimanvantaraṃ caivaṃ smṛtiranyā vidhīyate |</l>
  <l>sthitāśca manavo nityaṃ kalpe kalpe caturdaśa ||</l>
</lg>
<lg>
  <l>tena tadvākyaceṣṭānāṃ sarvadaivāsti saṃbhavaḥ |</l>
  <l>taduktijñāpanādvedo nānityo 'to bhaviṣyati ||</l>
</lg>
<lg>
  <l>pratiyajñaṃ bhavantyanye sarvadā ṣoḍaśartvijaḥ |</l>
  <l>ādimattvaṃ ca vedasya na taccaritabandhanāt ||</l>
</lg>
<p>uktaṃ ca—</p>
<lg>
  <l>yathartāvṛtuliṅgāni nānārūpāṇi paryaye |</l>
  <l>dṛśyante tāni tānyeva tathā bhāti yugādiṣu || iti |</l>
</lg>
<lg>
  <l>itihāsapurāṇaṃ ca kṛtrimatvena niścite |</l>
  <l>tathā 'pyakṛtrime vede tadvidyātvena saṃmatam ||</l>
</lg>
<p>evaṃ hyapaniṣatsūktam | <hi rend="bold">‘ṛgvedaṃ bhagavo 'dhyemi yajurvedaṃ sāmavedamatharvavedaṃ caturthamitihāsaṃ purāṇaṃ pañcamam’ iti</hi> | tena pratikalpamanvantarayuganiyatanityaṛṣināmābhidheyakṛtrimavidyāsthānakārā ye vede 'pi mantrārthavādeṣu śrūyante tatpraṇītānyeva vidyāsthānāni dharmajñānāṅgatvena saṃmatāni | tathā ca ṛgvedādivihitayajñāṅgabhreṣaprāyaścittaviśeṣānabhidhāya <hi rend="bold">‘yadyavijñāta iti’</hi> prāyaścittāntaraṃ vidadhat traividyavṛddhasmṛtivihitavinaṣṭoddeśenaivavidadhātīti gamyate | anyathā hi pratyakṣavedavihitaṃ sarvaṃ vijñātamūlaviśeṣatvādavijñātamūlatvenānabhidheyameva syāt | yadi ca smaryamāṇavedamūlagranthanibandhanānāmavijñātṛvedaviśe<pb n="203"/>ṣapūrvakatvenāpi sthitānāṃ prāmāṇyaṃ nā ' 'śrīyeta tathā sati naivāvijñātamūlaṃ kiṃcidyajñe kriyata iti tadvinaṣṭaprāyaścittavidhirnaivopapadyeta |</p>
<lg>
  <l>tasmādyānyeva śāstrāṇi vedamūlānatikramāt |</l>
  <l>avasthitāni taireva jñāto dharmaḥ phalapradaḥ ||</l>
</lg>
<lg>
  <l>yathaivānyāyavijñātādvedāllekhyādipūrvakāt |</l>
  <l>śūdreṇādhigatādvāpi dharmajñānaṃ na saṃmatam ||</l>
</lg>
<lg>
  <l>tathā 'tikrāntavedoktamaryādāvyahāriṇām |</l>
  <l>saṃvādiṣvapi vākyeṣu neṣyate dharmahetutā ||</l>
</lg>
<lg>
  <l>smaryante ca purāṇeṣu dharmaviplutihetavaḥ |</l>
  <l>kalau śākyādayasteṣāṃ ko vākyaṃ śrotumarhati ||</l>
</lg>
<lg>
  <l>yathā kṛtakakarpūrasuvarṇādiṣu dīyate |</l>
  <l>yadbījaṃ tadapi vyaktamagrāhyatvātpralīyate ||</l>
</lg>
<p>tena karmānurūpyasāmānyato dṛṣṭārthāpattibalāttadabhiprāyakalpitadharmābhāsamadhyapatitaṃ sanmūlamapyahiṃsādi śvadṛti nikṣiptakṣīravadanupayogyaviśrambhaṇīyaṃ ca tanmātropalabdhaṃ bhavatītyavaśyaṃ
yāvatparigaṇitadharmaśāstrebhyo nopalabhyate tāvadagrāhyaṃ bhavati |</p>
<lg>
  <l>yadā śāstrāntareṇaiva so 'rthaḥ spaṣṭo 'vadhāryate |</l>
  <l>tadā tenaiva siddhatvāditaratsyādanarthakam ||</l>
</lg>
<p>tasmādyāvatparigaṇitavedādiśāstravyatiriktanibandhanaṃ taddharmapramāṇatvena nāpekṣitavyamiti |</p>
</div> <!-- sūtra !-->

<div type="sūtra" n="sadācāraprāmāṇyanirūpaṇam">
<head>( sadācāraprāmāṇyanirūpaṇam | )</head>
<p>yattvetat | <hi rend="bold">api vā kāraṇāgrahaṇe prayuktāni pratīyeran, iti</hi> sūtram | atra sadācārānudāhṛtya trivargasiddhayarthaṃ vicāryate | tadviparītasaṃkīrṇavyavahāriṣu śiṣṭeṣvapathyakārivaidyāturavadavisrambhaṇīyacaritatvātsaṃbhāvyamānavedamūlatvācca dharmasaṃśayaṃ darśayitvā <hi rend="bold">“dharmasya śabdamūlatvādaśabdamanapekṣyam” iti</hi> pūrvaḥ pakṣaḥ kva cicca <hi rend="bold">“virodhe tvanapekṣyam”</hi> ityetannyāyānusāreṇa | sadācāreṣu hi dṛṣṭo dharmavyatikramaḥ sāhasaṃ ca mahatāṃ prajāpatīndravasiṣṭhaviśvāmitrayudhiṣṭhirakṛṣṇadvaipāyanabhīṣmadhṛtarāṣṭravāsudevārjunaprabhṛtīnāṃ bahūnāmadyatanānāṃ ca | prajāpatestāvatprajāpatiruṣasamabhyaitsvāṃ duhitaram | ityagamyāgamanarūpādadharmācaraṇāddharmavyatikramaḥ | indrasyāpi<note place="app" xml:lang="sa-Latn">gautamadharmapatnyahilyāgamanarūpo dharmavyatikramo bodhyaḥ |</note> | tatpadasthasya ca nahuṣasya paradārābhiyogāddharmavyatikramaḥ | tathā vasiṣṭhasya putraśokārtasya jalapraveśātmatyāgasāhasam | viśvāmitrasya cāṇḍālayājanam | vasiṣṭhavatpurūravasaḥ prayogaḥ | kṛṣṇadvaipāyanasya gṛhītanaiṣṭhikabrahmacaryasya vicitravīryadāreṣvapatyotpādanaprasaṅgaḥ | bhīṣmasya ca <pb n="204"/>sarvāśramadharmavyatirekeṇāvasthānam | apatnīkasya ca rāmavatkratuprayogaḥ | tathā 'ndhasya dhṛtarāṣṭrasyejyā pāṇḍavarjitairdhanairityanadhikṛtakriyā | tathā yudhiṣṭhirasya kanīyorjitabhrātṛjāyāpariṇayanamācāryabrāhmaṇavadhārthamanṛtabhāṣaṇaṃ ca | vāsudevārjunayoḥ pratiṣiddhamātuladuhitṛrukmiṇī subhadrāpariṇayanam, ubhau <note place="app" xml:lang="sa-Latn">ubhau madhvāsavakṣīvau dṛṣṭau me keśavārjunau |</note>bhadhvāsavakṣībāviti surāpānācaraṇam | adyatve 'pyahicchatramathurānivāsibrāhmaṇīnāṃ surāpānam | kesaryaśvāśvatarakharoṣṭrobhayatodaddānapratigrahavikrayavyavahārabhāryāpatyamitrasahabhojanādyudīcyānām | mātuladuhitrudvāhāsandīsthabhojanādīni dākṣiṇātyānām | mitrasvajanocchiṣṭaspṛṣṭabhojanaṃ sarvavarṇaparasparaspṛṣṭatāmbūlādanatadavasānānācamananirṇejakadhautagardabhārūḍhavastraparidhānabrahmahatyātiriktamahāpātakakāryapariharaṇādīnyubhayeṣām | atisthūlāni pratipuruṣajātikulāvasthitasūkṣmasvadharmavyatikramaṇāni tvanantabhedāni sarvatra vigānahetudarśanāni ca prāyeṇaiva saṃbhavantīti naivaṃjātīyakamiśrasadācāradharmatvādhyavasānasaṃbhavaḥ | kiṃ ca |</p>
<lg>
  <l>ke śiṣṭā ye sadācārāḥ sadācārāśca tatkṛtāḥ |</l>
  <l>itītaretarādhīnanirṇayatvādanirṇayaḥ ||</l>
</lg>
<p>nanu |</p>
<lg>
  <l>sadācārapramāṇatvaṃ manvādibhirapi smṛtam |</l>
  <l>ātmatuṣṭiḥ smṛtā 'nyā tairdharme sā cānavasthitā ||</l>
</lg>
<p>yathābhyāsaṃ hyāśayavaicitryeṇa śubhāśubhobhayahīnakriyānuṣṭhāyināmātmatuṣṭirapi vicitraiva bhavati | tathā hi |</p>
<lg>
  <l>kasyacijjāyate tuṣṭiraśubhe 'pi hi karmaṇi |</l>
  <l>śākyasyeva kuhetūktivedabrāhmaṇadūṣaṇe ||</l>
</lg>
<p>tathā hi |</p>
<lg>
  <l>paśuhiṃsādisaṃbandhe yajñe tuṣyanti hi dvijāḥ |</l>
  <l>tebhya eva hi yajñebhyaḥ śākyāḥ krudhyanti pīḍitāḥ ||</l>
</lg>
<p>tathā |</p>
<lg>
  <l>śudrānnabhojanenāpi tuṣyantyanye dvijātayaḥ |</l>
  <l>svamātulasutāṃ prāpya dākṣiṇātyastu tuṣyati ||</l>
</lg>
<lg>
  <l>anye tu savyalīkena manasā tanna kurvate |</l>
</lg>
<p>tataścānavasthitatvādyathaivā ' 'tmanastuṣṭireva cetyetanmanuvacanaṃ kathamapyanyathā netavyam | evamācāraścaiva sādhūnāmityetadapīti |</p><pb n="205"/>
<lg>
  <l>svayamajñātamūlāśca śiṣṭācārapramāṇatām |</l>
  <l>vadanto 'pi na śobhante smṛtikārāstato 'dhikāḥ ||</l>
</lg>
<p>smṛtikāravacanārtho hi śiṣṭairācaritavyaḥ śiṣṭatvāya | anyathā hi tadanapekṣāḥ svātantryeṇa vyavaharamāṇā duṣṭā bhaveyurna śiṣṭāḥ |</p>
<lg>
  <l>na ca teṣāṃ śrutirmūlaṃ vyavahārasya dṛśyate |</l>
  <l>yadi ca syātparokṣā 'pi smaryetaiva hyasau dhruvam ||</l>
</lg>
<p>tasmānnirmūlatvādanapekṣāṇi śiṣṭācaraṇānīti prāpte 'bhidhīyate |</p>
<p><hi rend="bold">“api vā kāraṇāgrahaṇe prayuktāni pratīyeran”</hi></p>
<lg>
  <l>dṛṣṭakāraṇahīnāni yāni karmāṇi sādhubhiḥ |</l>
  <l>prayuktāni pratīyerandharmatveneha tānyapi ||</l>
</lg>
<lg>
  <l>śarīrasthitaye yāni sukhārthaṃ vā prayuñjate |</l>
  <l>arthārthaṃ vā na teṣvasti śiṣṭānāmeva dharmadhīḥ ||</l>
</lg>
<lg>
  <l>dharmatvena prapannāni śiṣṭairyāni tu kānicit |</l>
  <l>vaidikaiḥ kartṛsāmānyātteṣāṃ dharmatvamiṣyate ||</l>
</lg>
<lg>
  <l>pradānāni japo homo mātṛyajñādayastathā |</l>
  <l>śakradhvajamahoyātrā devatāyataneṣu ca ||</l>
</lg>
<lg>
  <l>kanyakānāṃ ca sarvāsāṃ caturthyādyupavāsakāḥ |</l>
  <l>pradīpapratipaddānamodakāpūpapāyasāḥ ||</l>
</lg>
<p>anagnipakvamāghasaptamīpaurṇamāsīphālgunīpratipadvasantotsavādīnāṃ niyamakriyāpramāṇaṃ na śāstrādṛte kiṃcidasti | smṛtikārāścā ' 'cāraścaiva <hi rend="bold">‘sādhūnāṃ deśajātikuladharmāścā ' 'mnāyairaviruddhāḥ pramāṇamiti’</hi> vedāviruddhānāmācārāṇāṃ sāmānyataḥ prāmāṇyamanumanyante | tathā 'nadhyāyādhikāra ūrdhvaṃ bhojanādutsava iti deśanagarotsavaprāmāṇyāśrayaṇam | vede 'pi ca mahāvrate preṅkhamāruhya hotā śaṃsatītyetadvākyaśeṣe śrūyate, <hi rend="bold">yadā vai prajā maha āviśanti preṅkhaṃ tarhyārohantīti</hi> | mahaḥśabdavācyotsavaprasiddhiranūditā | yattu parimitaśāstraprameyatvāddharmādharmayoriha ca tadasaṃbhavādityuktam tadvedamūlatvānumānātpūrvavadeva pratyāsveyam | na ca smṛtirnirmūlā | vistaravacanānāmapi prapāṭhakamātreṇopasaṃhārātkimuta saṃkṣepavacanasya | śakyaṃ ca smṛtyanurūpameva vedavacanamanumātum | tathā hi |</p>
<lg>
  <l>śiṣṭairācarvamāṇānāṃ satāṃ godohanādivat |</l>
  <l>phalasaṃbandhamaprāptaṃ bodhayacchāstramarthavat ||</l>
</lg>
<p>na hi tadevaikaṃ śāstrapramāṇakaṃ yasya svarūpamapi tata evāvagantavyam | anekākārasya <pb n="206"/>hi prameyasya kaścidevā ' 'kāraḥ kenacitpramāṇena pramīyate | tatra pratyakṣādyavagate 'pyācārasvarūpe dadhigodohanādivatphalasaṃbandhaḥ śāstreṇāvagamyate | yāgādiṣvapi ca naiva svarūpajñānena śāstramapekṣitam | phalasaṃbandhamātrasyaivātīndriyatvena tadapekṣitatvāt | ato na nāmopalakṣaṇāntareṇa śāstraṃ pravṛttamupalabhya śiṣṭāḥ pravṛttāḥ sarvakālaṃ tu śiṣṭavyavahāraśāstrayoraviyogādvyavahārādevāpoddhṛtya kecitsvargādisādhanatvena niyamyamānāḥ kādācitkatvaparityāgena nityaprayojyā vijñāyante | teṣāṃ cā ' 'ryāvartanivāsiśiṣṭaprayojyatvamevopalakṣaṇaṃ vedenāpi sarasvatīvinaśanaplakṣaprasravaṇādivadupāttamiti śakyamanumātum |</p>
<lg>
  <l>nanu śāstrārthakāritvācchiṣṭatvaṃ gamyate yadā |</l>
  <l>śiṣṭatvena ca śāstroktirityanyonyāśrayaṃ bhavet ||</l>
</lg>
<lg>
  <l>naiva teṣāṃ sadācāranimittā śiṣṭatā matā |</l>
  <l>sākṣādvihitakāritvācchiṣṭatve sati tadvacaḥ ||</l>
</lg>
<p>pratyakṣavedavihitadharmakriyayā hi labdhaśiṣṭatvavyapadeśā yatparamparāprāptamanyadapi dharmabuddhayā kurvanti tadapi svargyatvāddharmarūpameva |</p>
<lg>
  <l>tadyathā śuśruvānvidvānanūcānaśca vaidikaḥ |</l>
  <l>punastallakṣito vede tenaivādhyayanādiṣu ||</l>
</lg>
<p>tenāhorātrapaurvāparyavadanāditvādvedatadarthānāmitaretarāśrayatvāprasaṅgaḥ | smṛtirapyācāraṃ vedavacanaṃ vopalabhyābhyanujñānāyaiva pravṛttetyadoṣaḥ |</p>
<lg>
  <l>yattu hetvantaraṃ dṛṣṭavā vedamūlanivāraṇam |</l>
  <l>pratyakṣavedamūle 'pi tad‌dṛṣṭestadakāraṇam ||</l>
</lg>
<p>vede 'pi hi bahūnyeva dṛṣṭārthagandhaspṛṣṭāni vidhīyanta iti na tāvatā vedamūlatvābhāvaḥ |</p>
<p>yāni tu mlecchādisamānāni niyatāniyatakriyāntarāṇyarthasukhasādhanakṛṣisevāvāṇi jyādīni mṛṣṭānnapānamṛduśayanāsanaramaṇīyagṛhodyānālekhyagītanṛtyagandhapuṣpādikarmāṇi prasiddhāni teṣu naiva kasyaciddharmatvāśaṅkā 'stīti na tatsāmānyato dṛṣṭenetaranirākriyopapattiḥ keṣāṃcidvā dharmatvābhyupagamānna sarveṣāmeva tatprasaṅgaḥ | kiṃ tu—</p>
<lg>
  <l>devabrāhmaṇapūjādi yatteṣāmapi kiṃcana |</l>
  <l>tatreṣṭameva dharmatvaṃ ciṣṭācāramataṃ hi tat ||</l>
</lg>
<lg>
  <l>loke hi kaścidācāraḥ śiṣṭatvena viśiṣyate |</l>
  <l>kaścittu prāṇisāmānyaprāptastairapi saṃgataḥ ||</l>
</lg>
<lg>
  <l>tatra yaḥ kāryarūpeṇa śiṣṭānevānuvartate |</l>
  <l>sa eva kevalo dharmo netaraḥ prāṇimātragaḥ ||</l>
</lg><pb n="207"/>
<lg>
  <l>etena vaidikānantadharmadhīsaṃskṛtātmanām |</l>
  <l>ātmatuṣṭeḥ pramāṇatvaṃ prasiddhaṃ dharmaśuddhaye ||</l>
</lg>
<p>tathaiva bahukālābhyastavedatadarthajñānāhitasaṃskārāṇāṃ vedaniyatamārgānusāripratibhānāṃ nonmārgeṇa pratibhānaṃ saṃbhavatītyāśrityocyate | “yadeva kiṃcanānūcāno 'bhyūhatyārṣaṃ tadbhavatīti” | vaidikavāsanājanitatvādveda eva sa bhavati |</p>
<p>tathā hi—</p>
<lg>
  <l>yathā rumāyāṃ lavaṇākareṣu merau yathā vojjvalarukmabhūmau |</l>
  <l>yajjāyate tanmayameva tatsyāttathā bhavedvedavidātmatuṣṭiḥ ||</l>
</lg>
<lg>
  <l>evaṃ ca vidvadvacanādvinirgataṃ prasiddharūpaṃ kavibhirnirūpitam |</l>
  <l>satāṃ hi saṃdehapadeṣu vastuṣu pramāṇamantaḥkaraṇapravṛttayaḥ || iti |</l>
</lg>
<p>bahudinābhyastadharmavyāptātmano hi na kathaṃciddharmakaraṇarūpātmatuṣṭiranyatra saṃbhavatīti dharmatvenābhyanujñāyate |</p>
<lg>
  <l>yadvā śiṣṭātmatuṣṭīnāṃ vacanādeva dharmatā |</l>
  <l>puṇyakṛddhayānavattasmādācāreṣvapi sā tathā ||</l>
</lg>
<lg>
  <l>yathā vā varadānādau devatārādhanodbhave |</l>
  <l>yadvakṣyasi sa mantraste viṣaghna iti mantrite ||</l>
</lg>
<lg>
  <l>lokaḥ smarati taṃ mantraṃ viṣāpaharaṇādiṣu |</l>
  <l>yathā vā sarpasiddhānte nakulo yāṃ kilauṣadhim ||</l>
</lg>
<lg>
  <l>darntairgṛhṇāti tāmāhuḥ samastaviṣahāriṇīm |</l>
  <l>yathā vā yāṃ bhuvaṃ kaścidadhyāvasati puṇyakṛt ||</l>
</lg>
<lg>
  <l>tatsaṃparkapavitratvātseṣyate puṇyakāraṇam |</l>
  <l>tathā ' 'cārātmatuṣṭayādidharmyaṃ dharmamayātmanām ||</l>
</lg>
<lg>
  <l>vedoktamiti niścitya grāhyaṃ dharmabubhutsubhiḥ || iti |</l>
</lg>
<p>yattu prajāpatiruṣasamabhyaitsvāṃ duhitaramahalyāyāṃ maitreyyāmindro jāra āsīdityevamādidarśanāditihāsadarśanācca śiṣṭācāreṣu dharmātikramaṃ paśyadbhiḥ śiṣṭācāraprāmāṇyaṃ duradhyavasānamiti | tatrocyate—</p>
<lg>
  <l>śrutisāmānyamātrādvā na doṣo 'tra bhaviṣyati |</l>
  <l>manuṣyapratiṣedhādvā tejobalavaśena vā ||</l>
</lg>
<lg>
  <l>yathā vā na viruddhatvaṃ tathā tadgamayiṣyati ||</l>
</lg><pb n="208"/>
<p>prajāpatistāvatprajāpālanādhikārādāditya evocyate | sa cāruṇodayavelāyāmuṣasamudyannamyaita, sā tadāgamanādevopajāyata iti tadduhitṛtvena vyapadiśyate tasyāṃ cāruṇakiraṇākhyabījanikṣepātstrīpuruṣayogavadupacāraḥ | evaṃ samastatejāḥ paramaiśvaryanimittendraśabdavācyaḥ savitaivāhani līyamānatayā rātrerahalyāśabdavācyāyāḥ kṣayātmakajaraṇahetutvājjīryatyasmādanenaivoditenetyāditya evāhalyājāra ityucyate na tu parastrīvyabhicārāt | nahuṣeṇa punaḥ parastrīprārthananimittānantarakālājagaratvaprāptyaivā ' 'tmano durācāratvaṃ prakhyāpitam | śacyāśca patibhaktinimittapuṇyātiśayajanitatannirākaraṇāvāptaprabhāvalābhaḥ khyāta eva |</p>
<lg>
  <l>vasiṣṭhasyāpi yatputraśokavyāmohaceṣṭitam |</l>
  <l>tasyāpyanyanimittatvānnaiva dharmatvasaṃśayaḥ ||</l>
</lg>
<p>yo hi sadācāraḥ puṇyabuddhayā kriyate sa dharmādarśatvaṃ pratipadyeta yastu kāmakrodhalobhamohaśokādihetutvenopalabhyate sa yathāvidhipratiṣedhaṃ vartiṣyate | tena viśvāmitrasyāpi yadrāgadveṣapūrvakamapi tapobalārūḍhasya caritaṃ satsarvaṃ balavataḥ pathyamityanena nyāyena mahānti ca tapāṃsi kṛtvā tāni kṣayaṃ nayata uttarakālaṃ vā pāpaviśuddhiṃ prāyaścittaiḥ pratikurvāṇasya jīryatyapi | mandatapasāṃ gajairiva mahāvaṭakāṣṭhādibhakṣaṇamātmavināśāyaiva syāt | dvaipāyanasyāpi, <hi rend="bold">“guruniyogādapatirapatyalipsurdevarādgurupreritādṛtumatīyāt ”</hi>
ityevamāgamānmātṛsaṃbandhabhrātṛjāyāputrajananaṃ, prākkṛtapaścātkariṣyamāṇatapobalena nātiduṣkaram | anyo 'pi yastādṛk‌tapovalo nirvahetsa kuryādeva | rāmabhīṣmayostu srehapitṛbhaktivaśāt | vidyamānadharmamātrārthadārayorevaṃ sākṣāvdyavahitāpatyakṛtapitrānṛṇyayoryāgasiddhiḥ hiraṇmayasītākaraṇaṃ ca lokāpavādabhiyā tyaktasītāgatānṛśaṃsyābhāvāśaṅkānivṛttyartham | bhīṣmaśca |</p>
<lg>
  <l>bhrātṝṇāmekajātānāmekaścetputravānbhavet |</l>
  <l>sarve tenaiva putreṇa putriṇo manurabravīt ||</l>
</lg>
<p>ityevaṃ vicitravīryakṣetrajaputralabdhapitranṛṇatvaḥ kevalayajñārthapatnīsaṃbandha āsīdityarthāpattyā 'nuktamapi gamyate |</p>
<lg>
  <l>yo vā piṇḍaṃ pituḥ pāṇau vijñāte 'pi na dattavān |</l>
  <l>śāstrārthātikramādbhīto yajetaikākyasau katham ||</l>
</lg>
<p>dhṛtarāṣṭro 'pi vyāsānugrahādāścaryaparvaṇi putradarśanavatkratukāle 'pi dṛṣṭavāneva | śāpānugrahasamarthā maharṣayaḥ śrūyante | tadyathaiva tadvacanādasāvandho jāto vijñāyate tathā yajñānuṣṭhānavacanāttāvati kāle dṛṣṭavānityarthāpattyā sujñānam | yadvā, “yajadevapūjāsaṃgati<pb n="209"/>karaṇadāneṣu” iti dānārtha evāyaṃ yajirbhaviṣyati kratuphalasamāni ca dānatapaścaraṇādīnyapi śrūyante tatkāraṇātkratukriyopacāraḥ |</p>
<lg>
  <l>yā coktā pāṇḍuputrāṇāmekapatnīviruddhatā |</l>
  <l>sā 'pi dvaipāyanenaiva vyutpādya pratipāditā ||</l>
</lg>
<lg>
  <l>yauvanasthaiva kṛṣṇā hi vedimadhyātsamutthitā |</l>
  <l>sā ca śrīḥ śrīśca bhūyobhirbhujyamānā na duṣyati ||</l>
</lg>
<p>ata eva coktam—</p>
<lg>
  <l>
    <seg type="pāda">idaṃ ca tatrādbhutarūpamuttamaṃ</seg>
    <seg type="pāda">jagāda viprarṣiratītamānuṣaḥ |</seg>
  </l>
  <l>
    <seg type="pāda">mahānubhāvā kila sā sumadhyamā</seg>
    <seg type="pāda">babhūva kanyaiva gate gate 'hani || iti |</seg>
  </l>
</lg>
<p>na hi mānaṣīṣvevamupapadyate | tenātītamānuṣamityuktam | ata eva vāsudevena karṇa uktaḥ “ṣaṣṭhe ca tvāmahani draupadī paryupasthāsyāti” iti | itarathā hi kathaṃ pramāṇabhūtaḥ sannevaṃ vadet | atha vā bah‌vya eva tāḥ sadṛśarūpā draupadya ekatvenopacaritā iti vyavahārārthāpattyā gamyate |</p>
<lg>
  <l>yadvā nāryarjunasyaiva kevalasya bhaviṣyati |</l>
  <l>sādhāraṇā prasiddhistu niśchidratvāya darśitā ||</l>
</lg>
<p>yathā yudhiṣṭhiropadeśātsabhāmadhyamānīyamānā sahasaiva rajasvalāveṣaṃ saputrakasya dhṛtarāṣṭrasyāyaśa utpādayitumātmānaṃ prakhyāpayituṃ draupadī kṛtavatī tathaiva kevalārjunabhāryāyā eva satyāḥ śrītvaṃ ca janenāviditaṃ parasparaṃ saṃghātāviśayaṃ ca bhedaprayogānavakāśārthaṃ darśayituṃ sādhāraṇyaprakhyāpanamityevamādivikalpaiḥ supariharatvādrāgalobhakṛtavyavahārasya ca śiṣṭaireva dharmatvenāparigrahasyoktatvādanupālambhaḥ |</p>
<p>tathā ca droṇavadhāṅgabhūtānṛtavāde ‘prāyaścittaṃ kāmakṛte 'pyeke’ ityevamante 'pyaśvamedhaḥ prāyaścittatvena kṛta eveti na tasya sadācāratvābhyupagamaḥ | yattu vāsudevārjunayormadyapānamātuladuhitṛpariṇayanaṃ smṛtiviruddhamupanyastaṃ tatrānnavikārasurāmātrasya traivarṇikānāṃ pratiṣedhaḥ |</p>
<lg>
  <l>surā vai malamannānāṃ pāpmā ca malamucyate |</l>
  <l>tasmādbrāhmaṇarājanyau vaiśyaśca na surāṃ pibet || iti |</l>
</lg>
<p>madhusīdhvostu kṣatriyavaiśyayornaiva pratiṣedhaḥ kevalabrāhmaṇaviṣayatvāt “madyaṃ brāhmaṇasya” iti vacanāt |</p>
<pb n="210"/>
<p>yadapyetat—</p>
<lg>
  <l>gauḍī paiṣṭī ca mādhvī ca vijñeyā trividhā surā |</l>
  <l>yathaivaikā tathā sarvā na peyā brahmavādibhiḥ || iti |</l>
</lg>
<p>etadapi brahmavādiśabdasya tacchīlataddharmatatsādhukāritvanimittatvāpravacanāśrayaṇena brūñ‌vadatyorekārthatvātprabrūyādbrahmaṇastveṣāmiti niyamādyasyaiva pravacanaṃ sa eva tacchīlastaddharmastatsādhukārī vā bhavati tasmādbrahmaṇā eva brahmavādinaḥ | tathā ca madyasāmānyapratiṣedhāṅganindārthavāde 'bhihitam |</p>
<lg>
  <l>akāryamanyatkuryāddhi brāhmaṇo madamohitaḥ || iti |</l>
</lg>
<p>tasmādetaduktaṃ bhavati yathaivaikānnasurā trayāṇāmapyapeyā tathā sarvā brahmavādibhirapeyeti | itarathā yathaivaiketi ca brahmavādibhiriti cobhayamapyanarthakameva syāt | ślokāntaranirdeśenaiva varṇatrayasaṃbandhalābhāt | tenobhau madhvāsavakṣībāvityaviruddham | tathā cānyārthadarśanamabhyanujñānavacanam <hi rend="bold">“yanmālyamāsīttatpaścātparyauhata surā vai mālyaṃ tato rājanyamasajata tasmājjyāyāṃśca snuṣā ca śvaśuraśca surāṃ pītvā vilapantaścā ' 'sate pāpmā vai mālyaṃ tasmādbrāhmaṇaḥ surāṃ na pibetpāpmanā na saṃsṛjyā iti tadetadetatkṣatriyo brāhmaṇaṃ brūyānnainaṃ surā pītā hinasti ya evaṃ vidvānsurāṃ pibati” iti</hi> | madhusīdhuvivakṣayaitat | yattu mātuladuhitṛpariṇayanaṃ tayostanmātṛṣvasrīyādisaṃbandhavyavadhāne 'pi bhrātrādivyavahārādaviruddham | yadyapi vāsudevasvaseti subhadrā khyātā tathā 'pyutpattau baladevavāsudevayorekānaṃśāyāśca nijatvānvākhyānānmātṛṣvasrīyā subhadrā tasya mātṛpitṛṣvasrīyā duhitā veti pariṇayanābhyanujñānādvijñāyate |</p>
<lg>
  <l>vasudevāṅgajātā ca kaunteyasya virudhyate |</l>
  <l>na tu vyavetasaṃbandhaprabhave tadviruddhatā ||</l>
</lg>
<p>yena hyanyatraivamuktam—</p>
<lg>
  <l>mama vartmānuvarteranmanuṣyāḥ pārtha sarvaśaḥ |</l>
  <l>yadyadācarati śreṣṭastattadevetaro janaḥ ||</l>
</lg>
<lg>
  <l>sa yatpramāṇaṃ kurute lokastadanu vartate || iti |</l>
</lg>
<p>sa kathaṃ sarvalokādarśabhūtaḥ san viruddhācāraṃ pravartayiṣyati | etena rukmiṇīpariṇayanaṃ vyākhyātam | yattvadyatanānāmāhicchatrakamāthurabrāhmaṇīnāṃ surāpānādi dākṣiṇātyānāṃ mātuladuhitṛvivāhādi smṛtiviruddhamupanyastam | tatra kecittāvadāhuḥ | smṛtyācārayoritaretaranirapekṣavedamūlatvena tulyabalatvādvihitapratiṣiddhavikalpānuṣṭhānāśrayaṇādadoṣa iti | tattu vakṣyamāṇabalābalavibhāgādayuktam | anye tvevamāhuḥ—</p><pb n="211"/>
<lg>
  <l>sarveṣāṃmevamādīnāṃ pratideśaṃ vyavasthayā |</l>
  <l>āpastambena saṃhṛtya duṣṭāduṣṭatvamāśritam ||</l>
</lg>
<lg>
  <l>yeṣāṃ paramparāprāptāḥ pūrvajairapyanuṣṭhitāḥ |</l>
  <l>ta eva tairna duṣyeyurācārairnetare janāḥ ||</l>
</lg>
<p>tathā manunā 'pyuktam—</p>
<lg>
  <l>yenāsya pitaro yātā yena yātāḥ pitāmahāḥ |</l>
  <l>tena yāyātsatāṃ mārgaṃ tena gacchanna duṣyati ||</l>
</lg>
<p>yeṣāṃ tu yaḥ pitrādibhirevārtho nā ' 'caritaḥ smṛtyantarapratiṣiddhaśca te taṃ pariharantyeva | apariharanto vā svajanādibhiḥ parihriyante | nanu gautamenā ' 'mnāyaviruddhānāmācārāṇāmaprāmāṇyamuktam | āha—</p>
<lg>
  <l>yadi vedavirodhaḥ syādiṣyetaivāpramāṇatā |</l>
  <l>smṛtirāmnāyaśabdena na tu vedavaducyate ||</l>
</lg>
<p>na tvetadapi yuktaṃ smṛtigranthe 'pyāmnāyaśabdaprayogāt | smārtadharmādhikāre hi śaṅkhalikhitābhyāmuktam ‘āmnāyaḥ smṛtidhārakaḥ’ iti | granthakāragatāyāḥ smṛtestatkṛtagranthāmnāyaḥ smṛtigranthādhyāyināṃ smṛtidhāraṇārthatvenoktaḥ | tataśca manvādivākyapratiṣiddhācārāṇāṃ prāmāṇyamaśakyamabhyupagantum | āpastambavacanaṃ tu baudhāyanena smṛtiviruddhaduṣṭācārodāharaṇānyeva prayacchatā nirākṛtam | spaṣṭakāmādihetvantaradarśanānna viruddhācārāṇāmāpastambavacanasya vā śrutimūlatvopapattiḥ | āha | kena vā brāhmaṇīnāṃ surāpānaṃ pratiṣiddham |</p>
<p>ucyate—</p>
<lg>
  <l>tasmādbrāhmaṇarājanyau vaiśyaśca na surāṃ pibet || ityanena |</l>
</lg>
<lg>
  <l>nanu puṃliṅganirdeśātstrīṇāṃ na pratiṣidhyate |</l>
  <l>surāpānamato nātra smṛtyācāraviruddhatā ||</l>
</lg>
<p>ucyate—</p>
<lg>
  <l>hananapratiṣedhe 'pi bhavetpuṃstvaṃ vivakṣitam |</l>
  <l>tathā puṃstvavadekatvavivakṣā 'pi prasajyate ||</l>
</lg>
<lg>
  <l>ahatvā kaṃcidevaikaṃ tataśca syātkṛtārthatā |</l>
  <l>ekena ca surāpāne 'varjite pūrvavadbhavet ||</l>
</lg>
<lg>
  <l>āha yattāvadekatvavivakṣāgatamucyate |</l>
  <l>pratyekavyaktisaṃbandhājjātervā tanna duṣyati ||</l>
</lg><pb n="212"/>
<p>ekaikasyā eva hi brāhmaṇavyakteryathāprasaktavadhapānayoḥ pratiṣedhāt | vivakṣyamāṇamapi tāvadanūdyamānatvādannakriyāviśeṣaṇaṃ vā saṃbhavati kimuta yadā jātigataikatvānuvāda evāyaṃ vijñāyate | āha | hananapratiṣedhe karmabhūtasya brāhmaṇasyoddiśyamānatvātsurāpāne ca kartṛtvenopādīyamānatvātsvargakāmaudumbarīsamānārthayajamānavattulyavivakṣāvivakṣayoraprasaṅgādudāharaṇavaiṣamyam | tathā hi—</p>
<lg>
  <l>yo brāhmaṇa iti hyukte hananapratiṣedhataḥ |</l>
  <l>brāhmaṇe pratiṣedhe vā liṅgaṃ nānyadvidhīyate ||</l>
</lg>
<p>pratiṣedhavidhiparo hi vidhāyakaḥ śuddhavadhapratiṣedhāsaṃbhavādbrāhmaṇajātimātraviśiṣṭavadhapratiṣedhaṃ vidhāya nivṛttavyāpāro yadi liṅgamaparaṃ brāhmaṇe vadhe pratiṣedhaṃ vā vidadhyāttataḥ pratyayāvṛttilakṣaṇavākyabhedaprasaṅgaḥ | yeṣāṃ tu vidhipratiṣedhau nāmātyantabhinnau vedavākyārthau teṣāṃ pratyayasaṃbandhānugṛhītaśaktirabhāvamātrābhidhānādabhyadhikalabdhavyāpāro nañ‌vidhyarthamapi dveṣādyarthaprāptaṃ pūrvoktanyāyavivakṣitabrāhmaṇaviśiṣṭahananāviśiṣṭaṃ cānūditaṃ pratiṣidhya caritārtho na liṅgamaparaṃ brāhmaṇavadhavidhiṣu śaknotyanāvartamānaḥ pratiṣeddhumiti śrūyamāṇamapi liṅgapratiṣedhaṃ pratyanupayujyamānatvādavivakṣitaṃ bhavati | eṣā hyatra vacanavyaktiryat, krodhādivaśena brāhmaṇaṃ hanyādbrāhmaṇo vā hantavyastanneti | vidhyekatvapakṣe punarīdṛśī vākyayojanā yad brāhmaṇahananaṃ tanna kuryāditi yo vā brāhmaṇastaṃ na hanyāditi brāhmaṇaviśiṣṭahananapratiṣedhavidhiḥ śuddhoddiṣṭabrāhmaṇaviṣayavadhapratiṣedhavidhirveti |</p>
<lg>
  <l>sarvathā brāhmaṇoddeśānneha mucyāmahe vayam |</l>
  <l>na coddiṣṭasya śakyete liṅgasaṃkhye vivakṣitum ||</l>
</lg>
<p>brāhmaṇaḥ surāṃ na pibet, na peyā brahmavādibhiriti nimittadeśakālaphalasaṃskāryānupādeyapañcakavyatirekādekatrā ' 'khyātapratyayopāttaguṇībhūtopādīyamānasaṃkhyāparicchedyatvayogyasādhanāṃśaviśeṣaṇatvenopādānāditaratra ca tṛtīyāvibhaktiśrutivacanaṃ vivakṣitaliṅgasyaiva pratiṣedhakamiti darśayitavyam |</p>
<lg>
  <l>ataścāpratiṣiddhatvānnaiva strīṇāṃ virudhyate |</l>
  <l>surāpānamahicchatrabrāhmaṇyastena kurvate ||</l>
</lg>
<lg>
  <l>naitadevamihāpyetatpuṃstvaṃ naiva vivakṣyate |</l>
  <l>brāhmaṇasyānuvādyatvāttadvadhapratiṣedhavat ||</l>
</lg>
<lg>
  <l>nopādeyatvamevaikaṃ kāraṇatvena saṃmatam |</l>
  <l>viśeṣaṇavivakṣāyāḥ kāraṇaṃ hi mahādvidhiḥ ||</l>
</lg>
<pb n="213"/>
<lg>
  <l>anūdyamānaḥ sarvo hi yathāprāptamanūdyate |</l>
  <l>tatrānākāṅ‌kṣitaṃ nānyadvidheyebhyo vidhīyate ||</l>
</lg>
<p>yadi hi brāhmaṇaḥ surāṃ pibedityayamavāntaravākyārthaḥ prākpratiṣedhasaṃbandhādvidhibuddhimavasthāpayettato guṇatvopādeyatvavidhisamavāyānna brāhmaṇapade kiṃcidavivakṣitaṃ nāma syāt |</p>
<lg>
  <l>yatastu rāgamohādeḥ surāpānaṃ prasajyate |</l>
  <l>brāhmaṇāderatastasminna kaścidvidhisaṃbhavaḥ ||</l>
</lg>
<lg>
  <l>pratiṣedhopasaṃhārimahāvākyātiraskṛtā |</l>
  <l>nāvāntaravidheḥ śaktiḥ prādurasti kathaṃcana ||</l>
</lg>
<p>tenehāpi yatsurāṃ brāhmaṇaḥ pibettanneti vā vacanaṃ vyajyate yo brāhmaṇaḥ sa na surāṃ pibediti vā surāviśiṣṭapānapratiṣedhena pratiṣedhavidhinā vā pratyavāyavyāvṛttyā brāhmaṇo 'nugṛhyata iti nāsya pānaṃ pratiṣedhaṃ vā pratividheyatvopapattiḥ |</p>
<lg>
  <l>loke caitadyathāprāptaṃ pānaṃ strīpuṃsakartṛkam |</l>
  <l>pratiṣedhapare vākye tadavasthamanūdyate ||</l>
</lg>
<p>na ca yo brāhmaṇaḥ pibedityanūditaṃ sa ca pumāniti vidhivyāpārādvinā liṅgavivakṣā 'vakalpate |</p>
<lg>
  <l>na cāsya liṅgasaṃbandhaḥ kevalaḥ sanvidhīyate |</l>
  <l>na pānapratiṣedhāddhi vidhiranyatra gacchati ||</l>
</lg>
<p>tataścobhayatrāpyavivakṣitaliṅgasaṃkhyatvaṃ siddham | nanvevaṃ sati brāhmaṇastrīvadhe 'pi puṃbrāhmaṇavadhavadbrahmahatyā 'stīti yadātreyyāmeva kevalāyāṃ bhrūṇahatyāprāyaścittavidhānaṃ tannopapadyate |</p>
<p>ucyate—</p>
<lg>
  <l>brāhmaṇastrīvadhe ko vā brahmahatyāṃ niṣedhati |</l>
  <l>prāyaścittāntare tasyāḥ strītvamātranibandhanam ||</l>
</lg>
<p>na ca prāyaścittālpatvena nimittasya brahmahatyātvamapanīyate puṃvadhe 'pi laghutaraprāyaścittavidhidarśanena brahmahatyādoṣābhāvaprasaṅgāttasmānna vācanikaprāyaścittālpatvena brāhmaṇīvadhapratiṣedha eva nāstītyāśaṅkitavyam | surāpāne punaḥ prāyaścittaviśeṣo 'pi na kaścidāmnāta iti dūrādapākṛtatvādastyevāsya smṛtyā saha virodhaḥ | yā 'pi cā ' 'pastambasmṛtivacanāttulyabalatvāśaṅkā bhavetsā 'pi “<hi rend="bold">tasmādbāhmaṇaḥ surāṃ na pibati</hi>” ityetena pratyakṣaśrutividhinā nirākṛteti naivaṃvidhācāraprāmāṇyamāśaṅkitavyam |</p><pb n="214"/>
<p>athavā sadācārapramāṇatvapratipādanārthaṃ sūtradvayenāpyetadekamadhikaraṇaṃ vyākhyātavyam | iha yāvanti kṛṣṇamṛgasaṃcaraṇopalakṣitāryāvartanivāsicāturvarṇyācaraṇāni tānyudāhṛtya cintyate—</p>
<lg>
  <l>dharmabuddhayā yadāryāṇāṃ caritramupalabhyate |</l>
  <l>kiṃ tathaiva pramāṇaṃ tadatha vā niṣpramāṇakam || iti |</l>
</lg>
<p>kutaḥ saṃśayaḥ |</p>
<p>ucyate—</p>
<lg>
  <l>smṛtivatkartṛsāmānyātpramāṇatvena gamyate |</l>
  <l>anibandhanatāyāstu bhavedapyapramāṇakam ||</l>
</lg>
<p>nanu ca smṛtikārairevaitatprāmāṇyamabhyupagataṃ “tadvidāṃ ca smṛtiśīle” “ācāraścaiva sādhūnāṃ” “yasmindeśe ya ācāraḥ sa sadācāra ucyate” | ataśca tatprāmāṇyādeva siddham | na | mūlābhāvāhetudarśanātirekāt | śākhāntaragatavedavākyadarśanamūlāni hi smaraṇopanibandhanāni pramāṇatvenādhigatāni | nanu sadācāradarśanāttanmūlamātrapravṛttasmaraṇānāṃ mūlāntarānumānasaṃbhavaḥ |</p>
<lg>
  <l>yathaiva ca vayaṃ teṣāṃ draṣṭāraḥ kevalaṃ tathā |</l>
  <l>smṛtikārāstato naiṣāṃ gamyate mūladarśanam ||</l>
</lg>
<p>yadi hi tairmūlānyaśroṣyanta tato yathaivānyāni smaraṇāni nibaddhāni tathaivaitānyapi nibaddhānyevābhaviṣyanyatastu svayamupalabdhānurūpamanibadhya parapratyayenaiva sadācārāḥ pramāṇamityāhuḥ | ato na dṛṣṭamūlatvenādhyavasātuṃ śakyamiti vicāryate | tatra pūrvādhikaraṇa dvayabalena prāmāṇyaṃ pratijñāyate kartṛsāmānyādvidhismṛtivirodharahitatvācca |</p>
<lg>
  <l>na hi kecitsadācārāḥ śrautasmārtavirodhinaḥ |</l>
  <l>atastattulyakāritvātprāmāṇyenāvadhāritāḥ ||</l>
</lg>
<lg>
  <l>smṛtikārābhyanujñānaṃ mahadanyacca kāraṇam |</l>
  <l>teṣāmajñātamūlānāṃ na hyanujñopapadyate || iti |</l>
</lg>
<p>tadapākurvannāha—</p>
<lg>
  <l>na śāstraparimāṇatvāddharmādharmasthiteramī |</l>
  <l>śiṣṭācārāḥ pramāṇatvaṃ labhante śabdavarjitāḥ ||</l>
</lg>
<p>śāstraparimeyatvaṃ tāvatparimāṇaśabdavācyaṃ dharmādharmayoravasthitaṃ parimitāni ca śāstrāṇi vedopavedādīni na ca teṣāṃ madhye sadācāraśāstraṃ kiṃcidasti | na ca sadācāraḥ svayameva śāstraṃ nāpi taddarśanamanuṣṭhānaṃ vā 'tyantaparāyattatvātprameyatvācca | smṛtestvetadviṣayāyā nirmūlatvamuktameva |</p><pb n="215"/>
<lg>
  <l>kiṃ ca mūlaṃ bhavedekamanekamiti cintite |</l>
  <l>naiva dvividhamityetadanumātuṃ hi śakyate ||</l>
</lg>
<p>na tāvaddeśajātikulabhedādbhinnānāmaparimitasvarūpāṇāmekaśrutimūlatvam |</p>
<lg>
  <l>na hīdṛśī śrutiryaitān sarvācārān grahīṣyati |</l>
  <l>śabdābhidheyayosteṣāṃ vyaktayākṛtyorasaṃbhavāt ||</l>
</lg>
<p>yāvadācāraṃ hi vedavākyāni kalpayatāṃ veda evaikaḥ kalpayitavyaḥ | ekasya tu vākyasya naiva kasyacidaparimitācāravidhāyitvamavakalpate yata ācārāḥ pravartteran | na ca dharmasūtrakāraistadeva dṛṣṭavā ' 'cāraprāmāṇyamupanibaddham | śeṣadharmasmṛtivākyatulyanibandhanaprasaṅgāt | na cā ' 'cāradarśanottarakālapravṛttā smṛtisteṣāṃ mūlaṃ bhavati | mūlamūlibalābalaviparyayaprasaṅgāt |</p>
<lg>
  <l>ataḥ parimitaṃ śāstramanumātuṃ yato 'rhati |</l>
  <l>nā ' 'cārāṇāṃ ca tanmūlaṃ bahunāmityamūlatā ||</l>
</lg>
<lg>
  <l>na ca smṛtisarūpā 'pi śrutiratrānumīyate |</l>
  <l>ācārāṇāmatatpūrvaprasaṅgātsaviparyayāt ||</l>
</lg>
<p>śiṣṭācāraḥ pramāṇamiti hi śrutāvanumīyamānāyāmācāraḥ prathamaṃ siddho bhavettatpūrvikā śrutiḥ |</p>
<lg>
  <l>na tvācārasya sā mūlamiti nirmūlatā punaḥ |</l>
</lg>
<p>śāstraparimāṇatvāditi vā parimite hyarthe śāstraṃ pravartteta | aparimitatvādācārāṇāmucchāstratvamiti | parimitārthaviṣayatvādvā śāstrasya, <hi rend="bold">‘aprāpte śāstramarthavat’<note place="app" xml:lang="sa-Latn">jai. sū. ( 6 | 2 | 4 )</note> iti</hi> |</p>
<lg>
  <l>dṛśyamānānyahetutvānnātra śāstrapramāṇatā |</l>
  <l>tasmādarthasukhāṅgatvānnā ' 'cāreṣvasti dharmatā ||</l>
</lg>
<lg>
  <l>vaiśyānāṃ sevakānāṃ vā vaidyānāṃ nagareṣu vā |</l>
  <l>caritrāṇāṃ yathā cārthasukhāṅgatvaṃ tathā 'stviha ||</l>
</lg>
<lg>
  <l>tasmācchrutismṛtī eva pramāṇe dharmagocare |</l>
  <l>śīlācārātmatuṣṭīnāṃ goṣṭhīhāsyāditulyatā ||</l>
</lg>
<p>yadvā sūtratrayeṇāpyetadevādhikaraṇaṃ vyākhyātavyam | ihā ' 'ryāvartanivāsiśiṣṭācārānevodāhṛtya pūrvavatprāmāṇyāprāmāṇyasaṃdehe śiṣṭākope 'viruddhamiti siddhāntastāvadupakramyate | tathā hi—</p><pb n="216"/>
<lg>
  <l>śiṣṭaṃ yāvacchrutismṛtyostena yanna virudhyate |</l>
  <l>tacchiṣṭācaraṇaṃ dharme pramāṇatvena gamyate ||</l>
</lg>
<lg>
  <l>yadi śiṣṭasya kopaḥ syādvirudhyeta pramāṇatā |</l>
  <l>tadakopāttu nā ' 'cārapramāṇatvaṃ virudhyate ||</l>
</lg>
</div> <!-- sūtra !-->
</div> <!-- sūtra !-->
<trailer>( iti śiṣṭākopādhikaraṇam || 3 || )</trailer>
</div> <!-- adhikaraṇa !-->
<div type="adhikaraṇa" n="4">
<div type="sūtra" n="8">
<p>teṣvadarśanādvirodhasyetyevagupakramaṃ vā sūtram | śabdārthaviṣayaprayogaśiṣṭācāravipratipattau saṃdehaḥ |</p>
<lg>
  <l>ekaśabdamanekārthaṃ śiṣṭairācaryate yadā |</l>
  <l>vigānena tadā tatra ko 'rthaḥ syātpāramārthikaḥ ||</l>
</lg>
<p>yavavarāhavetasaśabdāḥ priyaṅguvāyasajambūṣvapi kila kvāpi deśāntare prayujyante |</p>
<lg>
  <l>tena tadvacanatve hi saṃdeha upajāyate |</l>
  <l>anirūpitatattvānāṃ yāvaddṛṣṭānusāriṇām ||</l>
</lg>
<lg>
  <l>tatrā ' 'ha naiva saṃdehaḥ kartavyo 'tra manāgaṣi |</l>
  <l>prayogaṃ prati tulyatvātsarvalokaprayogiṇām ||</l>
</lg>
<lg>
  <l>yatra deśe hi yaḥ śabdo yasminnarthe prayujyate |</l>
  <l>śaktistadgocarā tasya vācikākhyā pramīyate ||</l>
</lg>
<lg>
  <l>tasyāśca sarvagāmitvaṃ tannyāyatvātpramīyate |</l>
  <l>naikeṣāmeva sā hyasti keṣāṃcidvā na vidyate ||</l>
</lg>
<lg>
  <l>jñātājñātavibhāgastu jñātṛbhede 'vakalpate |</l>
  <l>tasmādyairapi na jñātā yacchabdārthasya vācyatā ||</l>
</lg>
<lg>
  <l>tairapyabhyupagantavyā svaprasiddhisamā hi sā ||</l>
</lg>
<lg>
  <l>na cālpatvabahutvābhyāṃ prayoktṝṇāṃ viśiṣyate |</l>
  <l>vācyavācakabhāvo 'yamakṣapādādiśabdavat ||</l>
</lg><pb n="217"/>
<lg>
  <l>vibhītake 'kṣaśabdo hi yadyapyalpaiḥ prayujyate |</l>
  <l>tathā 'pi vācakastasya jñāyate śakaṭākṣavat ||</l>
</lg>
<p>tathā coktaṃ śavatirgatikarmā kambojeṣveva dṛṣṭo vikārāpannamāryāḥ prayuñjate śavamiti mṛtaśarīrābhidhānādityādi | vahava eva hi dhātavo nāmaśabdāśca pratideśamarthabhedeṣu vyavasthitā dṛśyante tasmātsameyamabhidhāne vipratipattiḥ syāt | evaṃ ca vikṛtiṣu keṣāṃ cidarthānāṃ sādhāraṇaśabdavācyatvātprakṛtāvivāvikṛtaprayogādārṣaṃ codako 'nugrahīṣyate | <hi rend="bold">‘teṣvadarśanādvirodhasya’ itya</hi>traiva caitadvyākhyeyam | itaratra vipratipattyavirodhayoraghaṭamānatvāt | tasmādācāravipratipatteḥ samatvādvikalpa iti prāpte 'bhidhīyate || 8 ||</p>
</div>
<div type="sūtra" n="9">
<lg>
  <l>śāstrasthā tannimittatvātpratipattirbalīyasī |</l>
  <l>laukikī pratipattirhi gauṇatvenāpi nīyate ||</l>
</lg>
<lg>
  <l>nānāvipratipattau hi na lokasyeha satyatā |</l>
  <l>yā śāstrānuguṇā saiva prāmāṇyemāvadhāryate ||</l>
</lg>
<lg>
  <l>laukikatve samāne 'pi śāstreṇābhyadhikā hi sā |</l>
  <l>śāstrasthāḥ puruṣā ye vā pratipattistadāśrayā ||</l>
</lg>
<lg>
  <l>pramāṇatvena mantavyā sapratyayatarā hi te |</l>
  <l>śāstrārtheṣvabhiyuktānāṃ puruṣāṇāṃ hi sarvadā ||</l>
</lg>
<lg>
  <l>stokenāpyanyathātvena śāstrārtho niṣphalo bhavet |</l>
  <l>laukikastvanyathātve 'pi nārtho 'tīva virudhyate ||</l>
</lg>
<lg>
  <l>rasavīryavipākānāṃ bhedādvaidyairyavādayaḥ |</l>
  <l>nirdhāryāḥ svārthatattvena dharmasiddhayaiva yājñikaiḥ ||</l>
</lg>
<lg>
  <l>tasmādye yājñikairyeṣāṃ vaidyairvā 'rthā nirūpitāḥ |</l>
  <l>teṣāṃ ta eva śabdānāmarthā mukhyā hi netare ||</l>
</lg>
<lg>
  <l>anavasthitaśabdārthasaṃbandhaḥ sati saṃbhave |</l><pb n="218"/>
  <l>vikalpaścāṣṭadoṣatvānna kathaṃcana yujyate ||</l>
</lg>
<lg>
  <l>aviplutaśca śabdārtho yo vedeṣūpalabhyate |</l>
  <l>tatratyanirṇayāttasmālloke bhavati nirṇayaḥ ||</l>
</lg>
<p>yavamatībhiradbhiraudumbaryāḥ prokṣaṇe vidhīyamāne vākyaśeṣo 'yaṃ ‘<hi rend="bold">yatrānyā oṣadhayo mlāyante 'thaite modamānāstiṣṭhanti</hi>’ iti bahvīṣu śākhāsu śrūyate bhāṣyakāreṇa vāruṇaprāghāsikayavamayakarambhapātravākyaśeṣatvenopalabdho yaḥ sa mandaprayojanatvāttathā nāmāstu |</p>
<lg>
  <l>phālgune 'nyauṣadhīnāṃ tu jāyate patraśātanam |</l>
  <l>modamānāstu tiṣṭhanti yavāḥ kaṇiśaśālinaḥ ||</l>
</lg>
<lg>
  <l>priyaṃgavaḥ śaratpakvāstāvadgacchanti hi kṣayam |</l>
  <l>yadā varṣāsu modante samyagjātāḥ priyaṃgavaḥ ||</l>
</lg>
<lg>
  <l>tadā nānyauṣadhimlāniḥ sarvāsāmeva modanāt |</l>
</lg>
<p>evaṃ varāhavetasaśabdā api śāstrasthaprayogādeva niścīyante |</p>
<div type="sūtra">
<!-- this division (and similar subtopics) are contained
  in sūtra 9 (of adhikaraṇa 1.3.4), and hence they are
  represented as sūtras within a sūtra here !-->
<head>( bhāṣyakāroktodāharaṇādyākṣepaḥ )</head>
<p>natvetānyudāharaṇāni lokaprasiddhereva vyavasthitatvādyuktāni | tathā hi |</p>
<lg>
  <l>naivocyante kvaciddeśe yavaśrutyā priyaṃgavaḥ |</l>
  <l>jambūṃ na vetasaṃ prāhurvarāhaṃ nāpi vāyasam ||</l>
</lg>
<lg>
  <l>adhyāropya vicāreṇa kiṃ mudhā khidyate manaḥ |</l>
  <l>saṃdigdheṣu ca sarveṣu vākyaśeṣeṇa nirṇayam ||</l>
</lg>
<lg>
  <l>vakṣyatyeva na tenāpi pṛthakkāryā vicāraṇā |</l>
</lg>
<p>yadyapi tatrābhidheyasaṃdehamanudāhṛtyopādānasaṃdehanirṇayopāyavyākhyānaṃ kariṣyati | yāva<pb n="219"/>dvākyaśeṣameva sa nirṇayo nānyatra | ayaṃ tvamidheyanirṇaya ekatra ca kṛtaḥ sarvatra ca kṛta eva bhaviṣyatītyevamapunaruktatvamāpadyate |</p>
<lg>
  <l>tathā 'pi nyāyatulyatvādyathā dhṛtaparigrahaḥ |</l>
  <l>vākyaśeṣāttathaiva syādyavādyarthavinirṇayaḥ ||</l>
</lg>
<p>tatsiddhisūtre ca sārūpyādīnāṃ gauṇavṛttinimittānāmanukramaṇādvetasasadṛśajambūpratyayasiddhiraśabdārthatve 'pi vijñāyata eveti nehodāhṛtena kāryam |</p>
</div> <!-- sūtra !-->
<div type="sūtra">
<head>( āryamlecchaprayogavipratipattibalābalacintanam | )</head>
<lg>
  <l>tasmādanyadudāhṛtya vicāryamidamīdṛśam |</l>
  <l>yatra vipratipattiḥ syādāryamlecchaprayogajā ||</l>
</lg>
<lg>
  <l>tatra kiṃ tulyatā yuktā kimekaiva balīyasī |</l>
  <l>samā vipratipattiḥ syāddṛṣṭārthavyavahāriṇām ||</l>
</lg>
<lg>
  <l>āryāstāvadviśiṣyerannadṛṣṭārtheṣu karmasu |</l>
  <l>dṛṣṭārtheṣu tu tulyatvamāryamlecchaprayogiṇām ||</l>
</lg>
<p>sarvo hi śabdo 'rthapratyāyanārthaṃ prayujyate | arthaśca saṃvyavahāraprasiddhayarthamabhidhīyate |</p>
<lg>
  <l>tatra yasya viśiṣṭasya mleccheṣvarthāntarābhidhā |</l>
  <l>tatrāpi tasya sāmarthyamanādyeva pratīyate ||</l>
</lg>
<lg>
  <l>yathaiva hyāryagamye 'rthe saṃbandhānāditā matiḥ |</l>
  <l>mlecchagamye tathaiva syādāviśiṣṭaṃ hi kāraṇam ||</l>
</lg>
<lg>
  <l>na prayogāvadhistasya mleccheṣvapi hi dṛśyate |</l>
  <l>anādyārerthaśaktyośca viśeṣo gamyatāṃ katham ||</l>
</lg>
<lg>
  <l>yathā ca mlecchadeśe 'pi dhūmo 'gneravabodhakaḥ |</l>
  <l>evaṃ svārthe prayogāttairiṣṭaḥ śabdo 'pi vācakaḥ ||</l>
</lg>
<lg>
  <l>tasmātpīlvādiśabdānāṃ vṛkṣahastyādibodhane |</l>
  <l>samā vipratipattiḥ syādāryamlecchaprayogataḥ ||</l>
</lg>
<p>iti prāpte 'bhidhīyate | śāstrasthā veti pūrvavadeva sakalasūtravyākhyā yojanīyā | kiṃ ca |</p>
<lg>
  <l>yathā sādhvanurūpatvātpramādāśaktijeṣvapi |</l>
  <l>jāyate vācakabhrāntistathaiva mlecchabhāṣite ||</l>
</lg>
<p>śabdāpabhraṃśavadeva gauṇabhrāntyādiprayoganimittā arthāpabhraṃśā bhavanti te śāstrasthairevā<pb n="220"/>viplutārthakriyānimittapuṇyārthibhiḥ śakyante sādhvasādhukārṣāpaṇamadhyādivatatparīkṣibhirvivektum | abhiyuktānabhiyuktajñānayoścābhiyuktajñānaṃ balavaditarasya sulabhāpavādatvāt |</p>
<lg>
  <l>ataḥ śāstrābhiyuktatvādāryāvartanivāsinām |</l>
  <l>yā matiḥ saiva dharmāṅgaśabdārthatvapramā matā ||</l>
</lg>
<p>etenā ' 'rthāvartanivāsimadhye 'pi—</p>
<lg>
  <l>abhiyuktatarā ye ye bahuśāstrārthavedinaḥ |</l>
  <l>te te yatra prayuñjīran sa so 'rthastattvato bhavet ||</l>
</lg>
</div> <!-- sūtra !-->
<div type="sūtra">
<head>( smṛtyācāravirodhe balābalavicintanam | )</head>
<lg>
  <l>smṛtyācāravirodhe vā sāpyavaiṣamyasaṃśaye |</l>
  <l>samā vipratipattiḥ syānmūlasāmyāddbayorapi ||</l>
</lg>
<lg>
  <l>yathaiva śrutimūlatvātsmaraṇānāṃ pramāṇatā |</l>
  <l>ācāraṇāṃ tathaiveti na viśeṣo balābale ||</l>
</lg>
<lg>
  <l>yadvā ' 'cārabalīyastvaṃ phalasthatvātpratīyate |</l>
  <l>phalādviyujyamānaṃ hi pramāṇaṃ durbalī bhavet ||</l>
</lg>
<lg>
  <l>śrutirācāramūlaṃ yā phalasthā sopalabhyate |</l>
  <l>yāvaddhi smaraṇaṃ dṛṣṭavā śrutiranyā 'numāsyate ||</l>
</lg>
<lg>
  <l>tāvallabdhātmakaḥ pūrvamācāraḥ pratitiṣṭhati |</l>
  <l>pratiṣṭhitasya bādhaśca kīdṛśaḥ parikalpyatām ||</l>
</lg>
<lg>
  <l>tenā ' 'cārabalīyastvaṃ samatvaṃ veha yujyate |</l>
  <l>smṛtīnāṃ vā balīyastvaṃ śāstrāsthā veti varṇyate ||</l>
</lg>
<lg>
  <l>ubhayoḥ śrutimūlatvaṃ na smṛtyācārayoḥ samam |</l>
  <l>sapratyayapraṇītā hi smṛtiḥ sopanibandhanā ||</l>
</lg>
<lg>
  <l>tathā śrutyanumānaṃ hi nirvighnamupajāyate |</l>
  <l>ācārāttu smṛtiṃ jñātvā śrutirvijñāyate tataḥ ||</l>
</lg>
<lg>
  <l>tena dvayantaritaṃ tasya prāmāṇyaṃ viprakṛṣyate |</l>
  <l>na hyaikaiva śrutiḥ kācidācārāṇāṃ pravartikā ||</l>
</lg>
<lg>
  <l>bhinnābhirviprakīrṇatvānnāsmṛtābhiḥ pravartanam |</l>
  <l>naikaprapāṭhakenaiva hyācārāṇāṃ vidhisthitiḥ ||</l>
</lg>
<lg>
  <l>kvacitprakaraṇe kaścit kathaṃ cidupalabhyate |</l>
</lg><pb n="221"/>
<p>tadyathā 'gniprakaraṇe <hi rend="bold">‘yatsaptadaśavatīmupadadhātyannamevobhayato dadhāti tasmādubhābhyāṃ hastābhyāṃ parigṛhya puruṣo 'nnamatti’</hi> iti | satyapi hetuvannigadatve prasiddhirahite hetvasaṃbhavāt | vidhāyiṣyate tu vede vacanenetyanena nyāyena vidhyanumānam | na caitanniyogato 'rthataḥ prāptaṃ yena ‘tasmātprajā daśa māsāṃngarbhaṃ dhṛtvā ekādaśamanu prajāyante tasmādaśvataryaḥ prajā’ itivat svabhāvaprāptatvenārthaprāptatvena vā ‘tasmāduttare vayasi putrānpitopajīvati’ itivadanūdyetetyato nyāyātpuruṣadharmavidhiḥ | evam <hi rend="bold">‘annameva taddakṣiṇato dadhāti tasmāddakṣiṇena hastena puruṣo 'nnamatti’ iti |</hi> tathā <hi rend="bold">dīkṣito nayanaṃ dakṣiṇaṃ prathamamaṅkte savyaṃ hi manuṣyāḥ pūrvamañjate bidhṛtyai’ iti |</hi> tathā yūpaikādaśinyāṃ ‘dve dve raśane yūpamṛcchataḥ <hi rend="bold">tasmātstriyaḥ puṃso 'tiriktāstasmādutaiko bahrīrjāyā vindate naikā bahūn patīn’</hi> iti | tathā darśapūrṇamāsaprakaraṇe 'gnīṣomīyavidhisaṃbandhalaṅghanena tvāṣṭravadhanimittendragatabrahmahatyāturīyavibhāgapratigrahaprastāvāgatarajasvalāvratānāṃ bhūmiśayanāstrānāmāṃsabhakṣaṇānabhya, ṅgānañjanāvilekhanākartanādantadhāvanānasvacchedanārajjusaṃsarjanādīnāṃ trirātraviṣayāṇāṃ prakaraṇātiriktastrīdharmatvāvadhāraṇam |</p>
<lg>
  <l>evaṃ ca viprakīrṇānāmaśakyaikatra saṃhṛtiḥ |</l>
  <l>smṛtimeva dṛ̣dhāṃ muktvā tasmādastyantarā smṛtiḥ ||</l>
</lg>
<lg>
  <l>tenā ' 'cāraḥ smṛtiṃ yāvadanumātuṃ pravartate |</l>
  <l>smṛtirlabdhaśrutistāvaddharmamevāvadhārayet ||</l>
</lg>
<p>tasmādācārebhyaḥ smṛtirbalīyasī sannibandhaneti |</p>
</div> <!-- sūtra !-->
<div type="sūtra">
<head>(lokavākyaśeṣayorvirodhe balābalacintanam |)</head>
<lg>
  <l>trivṛccarvaśvavālāderloke 'nyo 'rthaḥ pratīyate |</l>
  <l>vede tadabhiyuktaiśca tasmādanyo vilakṣaṇaḥ ||</l>
</lg>
<lg>
  <l>tatra kiṃ tulyakalpatvātpadārthe lokavedayoḥ |</l>
  <l>samā vipratipattiḥ syādatha vaikā balīyasī ||</l>
</lg>
<lg>
  <l>loke tāvattrivṛcchabdāstriguṇatvasya vācakaḥ |</l>
  <l>trivṛdrajjustrivṛdgranyirvede tu navake sthitaḥ ||</l>
</lg>
<p>trivṛdbahiṣpavamānamityuktvā tṛcatrayamanukrāntamiti stotrīyarṅnavakavacana eva tribṛcchabdo vijñāyate |</p>
<lg>
  <l>tathā 'yaṃ caruśabdo 'pi loke sthālīnibandhanaḥ |</l>
  <l>yājñikānāṃ ca vede ca prasiddhastvodanaṃ prati ||</l>
</lg><pb n="222"/>
<p>anavastrāvitāntarūṣmapakvaudanavacano hi yājñikānāṃ caruśabdaḥ prasiddhastathā vede 'pi ‘ādityaḥ prāyaṇīyaḥ payasi caruḥ’ iti vihite paścāduktama<hi rend="bold">ditimodaneneti</hi>vacanāccaudanavacanatvaṃ jñātam | evamāśvavālaḥ prastara ityaśvajātīyavālamayaḥ prastaro lokaprasiddhayā vijñāyate | vaidikavākyaśeṣāttu kāśeṣvaśvavālaprasiddhiḥ | evaṃ hi śrūyate “yajño vai devebhyo 'śvo <hi rend="bold">bhūtvā 'pākrāmatso 'paḥ prāviśat | sa vāladhau gṛhītaḥ sa vālānmuktvā viveśa ha | te vālāḥ kāśatāṃ prāptāḥ”</hi> kāryo 'taḥ prastarastu taiḥ |</p>
<lg>
  <l>aikṣavyau vidhṛtī ye ca te ikṣvavayavātmike |</l>
  <l>loke siddhe tathā vede kāśānāmeva mūlake ||</l>
</lg>
<lg>
  <l>evamādiṣu sarveṣu pratipattiviparyaye |</l>
  <l>pratipatteḥ samānatvādvikalpo hi prasajyate ||</l>
</lg>
<p>nanu ca lokaprasiddherdharmaṃ pratyanaṅgatvādvedaprasiddhireva jyāyasī ||</p>
<lg>
  <l>naitadevaṃ padārtheṣu na hi vedo viśiṣyate |</l>
  <l>adṛṣṭahetuvākyārthe lokātsa hyatiricyate ||</l>
</lg>
<lg>
  <l>tasmādumayyāpi tveṣā pratipattiḥ samā bhavet |</l>
  <l>yadi vā pūrvabhāvitvāllaukikyeva balīyasī ||</l>
</lg>
<p>vedanirapekṣā hi lokaprasiddhirātmānaṃ labhate vaidikī punarlokaprasiddhapadāntarasāmānādhikaraṇyena sidhyet |</p>
<lg>
  <l>tatra lokāviruddhā yā vaidikī saiva gṛhyate |</l>
  <l>lokasiddhiṃ vyatikramya sā ' 'tmānaṃ naiva vindati ||</l>
</lg>
<p>‘teṣvadarśanādvirodhasya’ iti ca teṣu laukikeṣu padārtheṣvadarśanādvirodhasyārthavādānāṃ cānyaparatvena guṇavādaprāyatvāt | ādityayūpayajanamānaprastarasvargāhavanīyādivacanavatkathamapi prarocanāśeṣatvāt saṃjñāsaṃjñisaṃbandhakaraṇavyutpādanavyāpārarahitatvācca na padārthapratipattyaṅgatvamadhyavasīyate tadāśrayaṇe ca vidhivirodhaprasaṅgāteṣveva vā darśanādvirodhasyetyabhiprāyaḥ | tathā śāstrasthamanvādiprasiddhirapyasmatpakṣānuguṇaiva | yathā ' 'ha—</p>
<lg>
  <l>kārpāsamupavītaṃ syādviprasyordhvavṛtaṃ trivṛt<note place="app" xml:lang="sa-Latn">‘śaṇasūtramayaṃ rājño vaiśyasyā ' 'vikameva ca’ ityuttarārdham | manu. 2 a. ślo. 44 |</note> |</l>
  <l>trivṛtā granthinaikeneti<note place="app" xml:lang="sa-Latn">muñjālābhe tu kartavyāḥ kuśāśmantakabalvajaiḥ | trivṛtā granthinaikena tribhiḥ pañcabhireva vā manu. a. 2 ślo. 43 |</note> ||</l>
</lg><pb n="223"/>
<p>tasmātsamā 'pi tāvadbhatviti prāpte 'bhidhīyate—</p>
<lg>
  <l>śāstrasthā pratipattiryā saivātra jyāyasī bhavet |</l>
  <l>dharmasya tannimittatvātsasādhanaphalātmanaḥ ||</l>
</lg>
<lg>
  <l>arthavādakṛtā 'pyarthapratipattirbalīyasī |</l>
  <l>tadgrāhyatvādṛte nānyattasyā hyasti prayojanam ||</l>
</lg>
<lg>
  <l>gauṇo vā yadi vā mukhyo vedenā ' 'śrīyate hi yaḥ |</l>
  <l>sa dharmasādhanatvena padārtho 'dhyavasīyate ||</l>
</lg>
<lg>
  <l>trivṛcchabdaḥ prayukto yastotrīyānavakaṃ prati |</l>
  <l>kastaṃ śaktasto 'nyatra netuṃ janmaśatairapi ||</l>
</lg>
<p>tena yatra trivṛdagniṣṭoma iti śrūyate tatra tenaivārthena bhavitavyam | evaṃ stomaśabdo yadyapi brāhmaṇastoma ityādiṣu samudāyamātravacanatvenaprasiddhastathā 'pi ‘trivṛdeva stomo bhavati pañcadaśa stomo bhavati’ iti vede śravaṇāt stuteśca mānaṃ stoma iti yājñikasmaraṇāttathā stome ḍavidhiḥ pañcadaśādyartha iti vyākaraṇaśāstraprasiddheravaśyameva trivṛdādiṣu lokaprasiddhiratikramaṇīyā | yattu manuvacanaṃ tadubhayāśrayatvāt samatvenāpi yujyate | yadvā tatrāpi navatantukameva trivṛcchabdātpratyeṣyate tathā raśanātrivṛttvamapīti | yadvā yathaivāyaṃ navake dṛṣṭastathā 'yaṃ stotrīyāgate 'pīti yatraiva tatsaṃbhavastatraiva tatprasiddhayanupātī bhavati | yatra tu saṃkhyeyāntaraviṣayatvaṃ tatra vaidiko 'rtho gauṇo gṛhyatāṃ laukiko vā mukhya iti tādṛśe viṣaye mukhyārthatvāllokikaprasiddhireva grahītavyetyuttarasūtre vakṣyāmaḥ | “coditaṃ tu pratīyetāvirodhāt” iti tathā caruśabdo 'pyanyāyyānekārthābhidhānapratibaddhaśaktitvādekatra niyamyamāno yājñikavedaprasiddhibhyāmodanaviṣaya eva bhavati | āśvavālaikṣavīśabdau tu yadi tāvadvaidikaprayogalabdhasamudāyaprasiddhitvena laukikīmavayavaprasiddhiṃ jahītastataḥ siddhameva śāstrasthapratipattibalīyastvam | athāpi śyenajātyupamitaprasiddhaśyenayāge gauṇatvadvārā vā ' 'ptaprasiddhiḥ <hi rend="bold">‘samānāmitaracchayenena’ ityādi</hi>ṣvivā ' 'śrīyate | tathā 'pi śāstrakalpitatvāddharmaṃ prati balīyastvam |</p>
<lg>
  <l>athāpi śabdagauṇatvaṃ tathā 'pi balavattaram |</l>
  <l>svatantrasya hi vedasya dṛṣṭaṃ cenna nivāryate ||</l>
</lg>
<lg>
  <l>gauṇaṃ lākṣaṇikaṃ vā 'pi vākyabhedena vā svayam |</l>
  <l>vedo yamāśrayatyarthaṃ ko nu taṃ pratikūlayet ||</l>
</lg>
<p>na cātra ‘saṃdigdheṣu vākyaśeṣāt<note place="app" xml:lang="sa-Latn">jai. sa. 1—9—19 |</note>’ ityetena tulyārthatvaṃ pratipattidvayasyāpyasaṃdigdhatvāt |</p><pb n="224"/>
<lg>
  <l>laukikī pratipattirhi svārthe niḥsaṃśayā sthitā |</l>
  <l>baidikyapi tathā svārthe bādhate 'to viparyayāt ||</l>
</lg>
<lg>
  <l>tasmācchāstrāsthitaivaikā pratipattirbalīyasī |</l>
  <l>na smā muktakācārairviprakṛṣṭaiḥ sasaṃkaraiḥ || iti || 9 ||</l>
</lg>
</div> <!-- sūtra !-->
</div> <!-- sūtra !-->
<trailer>(iti yavavarāhādhikaraṇam || 4 ||)</trailer>
</div> <!-- adhikaraṇa !-->
<div type="adhikaraṇa" n="5">
<pb n="224"/>
<div type="sūtra" n="10">
<lg>
  <l>ye śabdā na prasiddhāḥ syurāryāvartanivāsinām |</l>
  <l>teṣāṃ mlecchaprasiddho 'rtho grāhyo neti vicintyate ||</l>
</lg>
<p>tathā—</p>
<lg>
  <l>niruktavyākriyādvārā prasiddhiḥ kiṃ balīyasī |</l>
  <l>samudāyaprasiddhirvā mlecchasyaivātha vā bhavet ||</l>
</lg>
<p>mlecchaprasiddhivyavahartṛdaurbalye 'pi samudāyarụ̄dhibalena svarūpagatena jyāyasī pratibhāti |</p>
<lg>
  <l>tatra prayoktṛdaurbalyasvarūpabalavattayoḥ |</l>
  <l>kiṃ tu nyāyyataraṃ yuktaṃ jñātumityatra cintyate ||</l>
</lg>
<p>tathā—</p>
<lg>
  <l>niruktavyākriyādvārā kiṃ śāstrasthā valīyasī |</l>
  <l>kiṃ vā 'vayavavikṣepajananātsaiva durbalā ||</l>
</lg>
<lg>
  <l>evaṃ nānopapattitvātsaṃdehe tāvaducyate |</l>
  <l>niruktavyākriyādvārā pratipattirbalīyasī ||</l>
</lg>
<lg>
  <l>śāstrasthā vetyanenāsau kalpyā 'pi hi balīyasī |</l>
  <l>sanmūlasya pramāṇatvaṃ sādhyasyāpi varaṃ śritam ||</l>
</lg>
<lg>
  <l>na siddhamapyasanmūlamāśrayeṇa hi dūṣitam |</l>
  <l>kathaṃ vedagataiḥ śabdairmlecchastho 'rthaḥ pratīyate ||</l>
</lg>
<lg>
  <l>yeṣāṃ darśanamātre 'pi veda eva na paṭhyate |</l>
  <l>saṃbhāṣā 'pi ca na mlecchaiḥ sahā ' 'ryāvartavāsinām ||</l>
</lg>
<pb n="225"/>
<lg>
  <l>tatra teṣu prasiddho 'rthaḥ kathamāryaiḥ pratīyatām |</l>
  <l>evaṃ ca sati yasyāpi prasiddhirnopalabhyate ||</l>
</lg>
<lg>
  <l>tasyāpi mlecchadeśeṣu sarveṣvanveṣyatāṃ vrajet |</l>
  <l>tataśca nigamādīnāṃ na kaścidviṣayo bhavet ||</l>
</lg>
<lg>
  <l>anantamlecchadeśāṃśca kaḥ sarvo 'nupalapsyate |</l>
  <l>ya eva syādananviṣṭastatra śaṅkā prasajyate ||</l>
</lg>
<lg>
  <l>ananteṣu hi deśeṣu kaḥ siddhaḥ kveti gamyatām |</l>
  <l>nigamādivaśāccādya dhātuto 'rthaḥ prakalpitaḥ ||</l>
</lg>
<lg>
  <l>dvitreṣvahaḥsu bādhyeta prayogānmlecchacoditāt |</l>
  <l>mlecchācārāpramāṇatvamatha tvadhyavasīyate ||</l>
</lg>
<lg>
  <l>āryāvarte tataḥ śakyā prasiddhyanveṣaṇakriyā |</l>
  <l>tasyāścālpena kālena sadasadbhāvanirṇayaḥ ||</l>
</lg>
<lg>
  <l>tataśca nigamādīnāṃ sujñātaḥ svārthagocaraḥ |</l>
  <l>tasmāttadarthavattvāya mlecchācārāpramāṇatā ||</l>
</lg>
<lg>
  <l>dharme cānādarātteṣāṃ bhraśyetārtho 'pi śabdavat |</l>
  <l>na cāsti saṃskṛtaḥ śabdaḥ kaścinmlecchāpabhāṣaṇeṃ ||</l>
</lg>
<lg>
  <l>saṃskṛtapratirūpā hi tadbhāṣārthāntare sthitā |</l>
  <l>na cāvācakarūpāṇāṃ vācakatvaṃ kathaṃcana ||</l>
</lg>
<lg>
  <l>āryāśca mlecchabhāṣābhyaḥ kalpyantaḥ svakaṃ padam |</l>
  <l>padāntarākṣaropetaṃ kalpayanti kadācana ||</l>
</lg>
<lg>
  <l>nyūnākṣaraṃ kadāciñca prakṣipantyadhikākṣaram |</l>
</lg>
<p>tadyathā <note place="app" xml:lang="sa-Latn">cor—atar—pāp—māl—bair—ityeteṣāṃ śabdānāṃ krameṇa odana—mārga—sarpa—satya—udararūpeṣvartheṣu drāviḍānāmadyatve 'pi prayogo vartate |</note>drāviḍādibhāṣāyāmeva tāvadvayañjanāntabhāṣāpadeṣu svarāntavibhaktistrīpratyayādikalpanābhiḥ svabhāṣānurūpānarthānpratipadyamānā dṛśyante | tadyathaudanaṃ corityukte corapadavācyaṃ kalpayantiṃ panthānamatarityukte 'tara iti kalpayitvā ' 'huḥ | satyaṃ dustaratvādatara <pb n="226"/>eva panthā iti | tathā pāpaśabdaṃ pakārāntaṃ sarpavacanamakārāntaṃ kalpayitvā satyaṃ pāpa evāsāviti vadanti | evaṃ mālaśabdaṃ strīvacanaṃ māleti kalpayitvā satyamityāhuḥ | vairaśabdaṃ ca rephāntemudaravacanaṃ vairiśabdena pratyāmnāyaṃ vadanti | satyaṃ sarvasya kṣudhitasyākārye pravartanādudaraṃ vairikārye pravartata iti | tadyadā drāviḍādibhāṣāyāmīdṛśī svacchandakalpanā tadā pārasībarbarayavanaraumakādibhāṣāsu kiṃ vikalpya kiṃ pratipatsyanta iti na vidmaḥ |</p>
<lg>
  <l>tasmānmlecchaprasiddhaṃ yatpadamāryairvikalpyate |</l>
  <l>na kaścittatra viśvāso yuktaḥ padapadārthayoḥ ||</l>
</lg>
<lg>
  <l>niruktavyākriyādvārā yastvarthaḥ parigamyate |</l>
  <l>pikanemādiśabdānāṃ sa evārtho bhaviṣyati || iti prāptam |</l>
</lg>
<lg>
  <l>evaṃ prāpte vadāmo 'tra padaṃ nipuṇadṛṣṭibhiḥ |</l>
  <l>vijñāyetāvinaṣṭaṃ yattattadarthaṃ bhaviṣyati ||</l>
</lg>
<p>deśabhāṣāpabhraṃśapadāni hi viplutibhūyiṣṭhāni na śakyante vivektum |</p>
<lg>
  <l>yattu vedatadaṅgeṣu padaṃ dṛṣṭamaviplutam |</l>
  <l>mlecchabhāṣāsu tadrūpamarthe kvacana coditam ||</l>
</lg>
<lg>
  <l>tattathaiva pratīyeta pramāṇenāvirodhataḥ |</l>
  <l>pikanemādi taddhayevaṃ nipuṇairavadhāritam ||</l>
</lg>
<lg>
  <l>coditaṃ hyupadiṣṭaṃ vā prayuktaṃ vā kriyāgatam |</l>
  <l>mlecchairavadhṛtaṃ paścādāryairdvaibhāṣikaiḥ kvacit ||</l>
</lg>
<lg>
  <l>tādṛśaṃ tu pratīyeta prāmāṇyeneti niścitam |</l>
  <l>na taddharmapramāṇena vedākhyena virudhyate ||</l>
</lg>
<p>api ca—</p>
<lg>
  <l>padārthapadasaṃbandhajñānāpekṣapravartanāt |</l>
  <l>prasiddhiryatra tatrasthā vākyārthāyānugamyate ||</l>
</lg>
<lg>
  <l>pikādiśabdavācyaṃ vā mlecchairyadavadhāritam |</l>
  <l>avirodhātpramāṇena tadvidyāvedanoditam ||</l>
</lg>
<pb n="227"/>
<lg>
  <l>coditaṃ vā pramāṇena vedenetyasya saṃgatiḥ |</l>
  <l>āryaiḥ sahāviruddhatvāt tasya tairapyapekṣaṇāt ||</l>
</lg>
<p>yathaiva klomādayaḥ paśvavayavā vede coditāḥ santo 'dhvaryvādibhiḥ svayamajñāyamānārthatvādye nityaṃ prāṇivadhābhiyuktāstebhya evāvadhārya viniyujyante | yathā ca niṣādeṣṭyāṃ kūṭaṃ dakṣiṇeti vihite ya evaitena vyavaharanti temya evārthatattvaṃ jñātvā dīyate | tatheha pikanematāmarasādicoditaṃ sadvedādāryāvartanivāṃsibhyaścāpratīyamānaṃ mlecchebhyo 'pi pratīyeta lokāvagamyanityaśabdārthābhyupagamāvirodhāt svenaiva pramāṇena pratīyeteti | yattu śāstrabalīyastvādetadagrahaṇamiti | tanna | avirodhe durbalasyāpi grāhyatvādyadevātyantaṃ pramāṇābhāsameva mṛgatṛṣṇājñānavadbhavati tatsarvadaiva parihartavyaṃ, yatpunarbalavadvirodhāpekṣamapramāṇaṃ bhavati tadvirodhābhāvātpramāṇamevetyavadhāraṇīyam | na caivamādi virudhyate | viparītārthaprasiddhayantarābhāvāt | ata eva vaidikavākyārthasvaviṣayaprayuktapadārthamātrābhiyuktatarāryaprasiddhibalīyastvāśrayaṇam |</p>
<lg>
  <l>prasiddhau vidyamānāyāṃ tadbalīyastvamiṣyate |</l>
  <l>asatyāṃ tu balīyastvaṃ vandhyāsutabalopamam ||</l>
</lg>
<p>aṣṭakādiṣu hyadṛṣṭārtheṣu samūlakeṣu smaryamāṇeṣu gavādipadasvarūpatadarthajñāneṣu ca satyamāryāṇāmāptataratvābhiyuktātaratve vidyete | pikādiṣu tvāryabalenaivāvagatasvarūpamātravācakatveṣu vācyaviśeṣajñānarahitatvenā ' 'ryeṣu nirvyāpārībhūteṣu padavaddṛṣṭārthapratipattyarthānādiśabdaprayogalabdhasaṃbandhaprasiddhimlecchaprayogebhyo 'rthanirṇaye sati na kiṃcidviruddhamākāṅkṣitapadārthajñānaṃ ca setsyati | nigamaniruktavyākaraṇairapi na caivamādīnāmarthāntaraṃ kiṃcidudātdṛtaṃ, yatprāpya kṛtārthāḥ santa itareṣāṃ prasiddhiṃ parityajema |</p>
<lg>
  <l>kālpanikyāḥ prasiddheśca yā klṛptā sā balīyasī </l>
  <l>tasyāṃ satyaṃ hi nā ' 'tmānamitarā labdhumarhati |</l>
</lg>
<lg>
  <l>āśrayāṇāṃ ca daurbalyaṃ dharmaṃ prati nirūpitam |</l>
  <l>dṛṣṭārthavyavahāreṣu kṛṣyādāviva tulyatām ||</l>
</lg>
<lg>
  <l>tasmādyathaiva sevādau gṛhādiṣu ca kauśalam |</l>
  <l>mlecchānāmadhikaṃ tadvadabhidheyārthanirṇaye ||</l>
</lg>
<p>śabdasvarūpaṃ tāvattenābhiyuktatvācciravinaṣṭāvinaṣṭatvena na viviñcīran | yastu katha<pb n="228"/>mapyavinaṣṭa eva śabdasteṣāmapi prayogaviṣayamāpannastasya cā ' 'ryavadevānādivṛddhavyavahāraparamparayā 'rthaṃ jānanti tatkiṃ teṣāṃ nirākartuṃ śakyate |</p>
<lg>
  <l><note place="app" xml:lang="sa-Latn">patrorṇaṃ dhautakauśeyaṃ bahumūlyaṃ mahādhanamityamaraḥ |</note>patrorṇavārabāṇādi<note place="app" xml:lang="sa-Latn">kaña‌cuko vārabāṇo 'strītyamaraḥ |</note> yacca taddeśasaṃbhavam |</l>
  <l>tairevākathitaṃ nāma tacca ko vedituṃ kṣamaḥ ||</l>
</lg>
<p>tasmānna teṣāṃ vyavahāraprasiddhau daurbalyam |</p>
<lg>
  <l>niruktādeśca siddhe 'rthe tannimittādimātrake |</l>
  <l>vyāpāro na ca pūrvardhapratipattau svarūpataḥ ||</l>
</lg>
<p>nirukte na tāvallokavyavahāraprasiddhānyeva padāni tadgatakriyānimittaśabdaprayogabhāktvena nirucyate | vyākaraṇenāpi prasiddhārthānāmevāvinaṣṭasvarūpānvākhyānamātraṃ kriyate tatra prāsaṅgikameva kiyadapyarthanirūpaṇam | tāni svaviṣayādanyatra durbalānāmapi na bādhakāni |</p>
<lg>
  <l>yasya cānviṣyamāṇā 'pi prasiddhirna bhaviṣyati |</l>
  <l>kāmaṃ pradarśitadvārā tatra kalpyā ' 'śrayiṣyate ||</l>
</lg>
<lg>
  <l>vikṣiptā bahurūpā ca yā saṃdehapradāyinī |</l>
  <l>ananyopāyatāmātre kvacideva grahīṣyate ||</l>
</lg>
<lg>
  <l>na cārthapratyayānaṅganiruktādyapyanarthakam |</l>
  <l>ṣaḍaṅgavedavijñānapūrvakarmakriyāphalāt ||</l>
</lg>
<p>yathā mahābhāratanirvacanānvākhyāne dvaiṣāyanenoktam |</p>
<lg>
  <l>mahattvādbhāratatvācca mahābhāratamucyate |</l>
  <l>niruktamasya yo veda sarvapāpaiḥ pramucyate ||</l>
</lg>
<p>ityevaṃ niruktavyākaraṇādyaṅgānugṛhītavedādhyayanajanitakarmāvabodhapūrvakānuṣṭhānāyattatvāt svargādisiddhyarthāpūrvasiddheravyutpannarūpe ca jñāte 'pi niruktāvagatadhātvarthapūrvakanāmārthajñāna<pb n="229"/>dvāravākyārthapratipattipūrvakānuṣṭhānādevādṛṣṭasiddhiriti mlecchasiddhapikādyarthagrahaṇe 'pi niruktādīnāmarthavattā siddheti || 10 ||</p>
</div> <!-- sūtra !-->
<trailer>(iti pikanemādhikaraṇam || 5 ||)</trailer>
</div> <!-- adhikaraṇa !-->
<div type="adhikaraṇa" n="6">
<pb n="229"/>
<div type="sūtra" n="11">
<lg>
  <l>kalpasūtrāṇyudāhṛtya saṃpratyetadvicāryate |</l>
  <l>kimeteṣāṃ svatantrāṇāṃ prāmāṇyaṃ vedavadbhavet ||</l>
</lg>
<lg>
  <l>kiṃ vā vedatvamevaiṣāṃ mantrabrāhmaṇavanmatam |</l>
  <l>vaidikārthaprabandhāddhi naiteṣāṃ smṛtitulyatā ||</l>
</lg>
<p>āha | ke punaḥ kalpāḥ kāni sūtrāṇīti | ucyate |</p>
<lg>
  <l>siddharūpaḥ prayogo yaiḥ karmaṇāmanugamyate ||</l>
</lg>
<lg>
  <l>te kalpā lakṣaṇārthāni sūtrāṇīti pracakṣate |</l>
  <l>kalpanāddhi prayogāṇāṃ kalpo 'nuṣṭhānasādhanam ||</l>
</lg>
<lg>
  <l>sūtraṃ tu sūcanātteṣāṃ svayaṃ kalpyaprayogakam |</l>
  <l>kalpāḥ paṭhitasiddhā hi prayogāṇāṃ pratikratu ||</l>
</lg>
<lg>
  <l>baudhāyanīyavārāhamāśakādiprabandhavat |</l>
  <l>svasaṃjñāparibhāṣābhiryadutsargāpavādanam ||</l>
</lg>
<lg>
  <l>hetudṛṣṭāntavatsūtraṃ tallakṣyavyāpi lakṣaṇam |</l>
  <l>āśvalāyanakaṃ sūtraṃ baijāvāpikṛtaṃ tathā ||</l>
</lg>
<lg>
  <l>drāhyāyaṇīyalāṭīyakātyāyanakṛtāni ca |</l>
</lg>
<p>tatra sakalapratyakṣavadapratipādyakratuprayogopanibandhanādantarhitaviprakīrṇānumeyaprāyaśrutimūlasmṛtibandhanebhyo mahāneva kalpasūtrāṇāṃ viśeṣo 'stīti na tattadgatanyāyaṃ vyavasthāpya prāmāṇyāni vijñāyante |</p>
<lg>
  <l>aprāmāṇyaṃ smṛtīnāṃ ca yadaśabdatayoditam |</l>
  <l>pūrvapakṣe na tadvaktuṃ kalpasūtreṣu śakyate ||</l>
</lg>
<lg>
  <l>pratyakṣavedaśabdatvāttaduktā nāpaśabdatā |</l>
</lg>
<lg>
  <l>na hyatyantānṛtaṃ vaktuṃ śakyate pūrvapakṣiṇā |</l>
</lg>
<p>smṛtyadhikaraṇe cāpramāṇatvaṃ mūlānupapattyā pūrvapakṣe 'bhidhāya siddhānte 'numitaśrutimūlatvena prāmāṇyaṃ sthāpitam | etāni ca na tatrodāhṛtāni pūrvapakṣahetvasaṃbhavāt | na caiṣā<pb n="230"/>miha prāmāṇyapratipādanam | atiriktaprāmāṇyāpavādapratipādanārhatvādadhikaraṇasya |</p>
<lg>
  <l>yadvā bhavatu nāmaiṣāṃ tasminnapi vicāraṇā |</l>
  <l>teṣāṃ cātrāpi sarveṣāmiti prāmāṇyavāraṇā ||</l>
</lg>
<p>yadi dharmaṃ prati smṛtīnāṃ prāmāṇyamabhyupagamyate | tathā sati |</p>
<lg>
  <l>tāsāmapi hi vedatve tairvā tulyapramāṇatā |</l>
  <l>svātantryācchakyate vaktuṃ na tu mūlānumānataḥ ||</l>
</lg>
<lg>
  <l>yadvā prayogaśāstratvamaṅgānāmabhidhīyate |</l>
  <l>vedatvaṃ vā ṣaḍaṅge 'pi vedatvasmṛtirasti hi ||</l>
</lg>
<p>‘mantrabrāhmaṇayorveda iti nāmadheyaṃ ṣaḍaṅgameke’ ityaṅgānyapi vedaśabdavācyāni smaryante |</p>
<lg>
  <l>tasmāttānyapi vedāṃ vā pramāṇāni svato 'tha vā |</l>
  <l>pratibhāntīti kartavyamanyathā pratipādanam ||</l>
</lg>
<lg>
  <l>yadvā śākyādiśāstrāṇāṃ smṛtiśāstratvavāraṇāt |</l>
  <l>vedaśākhāsamānatvamāśaṅkyeha nivāryate ||</l>
</lg>
<p>śākyādayo 'pi hyevaṃ vadantyeva | yathā ‘utpādādvā tathāgatānāmanutpādādvā sthitaiveyaṃ dharmanityatā’ iti |</p>
<lg>
  <l>tataśca vedavannityāste 'pi cedāgamā matāḥ |</l>
  <l>codanālakṣaṇo dharmastadukto 'pi prasajyate ||</l>
</lg>
<lg>
  <l>kāmaṃ na praviśedgrāmaṃ vārito daṇḍapāṇibhiḥ |</l>
  <l>spaṣṭaṃ mahāpathenaiva saṃprati pravivikṣati ||</l>
</lg>
<p>evametāni catvāryapi vicārasthānānyekamārgapatitāni kalpasūtravicāreṇaiva gataprāyāṇi bhaviṣyantīti manvānena tadupanyāsamātrameva kriyate |</p>
<lg>
  <l>kā gatiḥ kalpasūtrāṇāmityasmin saṃśaye sati |</l>
  <l>prayogaśāstrātāṃ tāvat prāha sma tyaktasaṃśayam ||</l>
</lg>
<lg>
  <l>vedatvaṃ kalpasūtrāṇāṃ na moktavyaṃ manāgapi |</l>
  <l>yadi vā vedatulyatvaṃ svatantrāṇāṃ pratīyatām ||</l>
</lg>
<lg>
  <l>vedenaivābhyanujñātā dharme teṣāṃ pramāṇatā |</l>
  <l>vedatvameva vā siddhaṃ saṃvādādipramāṇakam ||</l>
</lg>
<p>nanu ca pauruṣeyatvādeṣāmetadubhayamapyanupapannam |</p>
<lg>
  <l>naiteṣāṃ pauruṣeyatvaṃ bhaviṣyati hi vedavat |</l>
  <l>māśakādisamākhyā hi proktatvātkāṭhakādivat ||</l>
</lg>
<pb n="231"/>
<p>yathaiva kaṭhādiproktāḥ śākhāḥ kāṭhakādisamākhyayā 'bhidhīyanta ityakṛtrimāḥ sthāpitāstathaiva vedasamāmnātamaśakādisamākhyātagranthaniyatā 'pi pratyetavyā | yathā sāmasūktānāmidamasyā ' 'rṣamidamasyeti satyāmapi tannimittāyāṃ samākhyāyāṃ na nityatvapratighātaḥ | evaṃ prakhyātarṣiprakalpasūtragranthānāmapi | tathā hi—</p>
<lg>
  <l>na tāvadanṛṣiḥ kaścitsmaryate kalpasūtrakṛt |</l>
  <l>kartṛtvaṃ yadṛṣīṇāṃ tu tatsarvaṃ mantrakṛtsamam ||</l>
</lg>
<p>yathā <hi rend="bold">śaiśavaṃ bhavati śiśurvā aṅgiraso mantrakṛtāṃ mantrakṛdāsīdityatra mantra</hi>kṛcchabdaḥ prayoktari prayukta evaṃ tasya tasya kalpasya sūtrasya vā prayoktārastatkāritvena vyapadekṣyante | brahmayajñavidhāne ca ‘evaṃ vidvān svādhyāyamadhīyīta’ ityuktvā tatprapañce ‘yadṛco 'dhīte yadyajūṃṣi yatsāmāni yadbrāhmaṇāni yaditihāsapurāṇāni yatkalpān’ iti tajjapyamānatvena vidhānādārṣatvameva vijñāyate | puruṣakṛtānāṃ japanimittadharmahetutvena nityavidhiviṣayatvāsaṃbhavāt | aruṇaparāśaraśākhābrāhmaṇasya ca kalparūpatvātsarvayājñikaiśca svaśākhādhītavyatiriktakalpasūtrakāropanyastapakṣatulyabalatvādhyavasānātkalvajamantrāṇāṃ cetarasamāmnāyādhītavatkratuviniyogāśrayaṇāt tulyatvam |</p>
<lg>
  <l>ārṣeyavacanaṃ nityaparyāyatvena gamyate |</l>
  <l>ārṣeyatvaprasiddhiśca kalpasūtreṣvavasthitā ||</l>
</lg>
<p>lāṭadrāhyāyaṇasūtrakārābhyāmapi ca dṛḍhakalpaprāmāṇyāpekṣayedaṃ māśakamapekṣya ‘<hi rend="bold">tatpratyakṣavihitaṃ cā ' 'rṣakalpena tatrānumānaṃ na vidyate</hi>’ iti brāhmaṇavihitādapyārṣakalpavihitagarīyastvamaṅgīkṛtyoktam | kātyāyanena ca kṛtākṣaṇasūtrapraṇayanaprakrame 'bhihitaṃ yajñaviṣayabrāhmaṇagatastotravidhivākyaśeṣe yathā māśakaṃ tatprāmāṇyātkariṣyate na tannirapekṣaśuddhabrāhmaṇaprāmāṇyāditi | tathā ca prāyaṇīyāgniṣṭomasāmni yajñāyajñīyena saha vaikalpikaṃ jarāyabodhīyamagniṣṭomasāma kāryamiti pañcaviṃśabrāhmaṇe 'bhihitamapi māśakānuvṛttyā kā-
tyāyanenā ' 'rbhavīyagāyatratṛtīyatvenajarāsāditi lakṣitam | ārbhavīyagāyatrīgatagāyatrānantarasāmno hi tena samiti saṃjñā kṛtā | tasmācca paratvena padaikadeśaprayogeṇa jarābodhīyamuktaṃ deśabdena ca jyautiṣṭomikāgriṣṭomasāmasaṃjñābhūtena yajñāyajñīyamevāgniṣṭomasāmatvena niyatam | yadi ca kalpādbrahmaṇamatiriktaṃ kātyāyano 'maṃsyata tataḥ pratyakṣabrāhmaṇadṛṣṭaṃ vikalpamevāvakṣyat |</p>
<lg>
  <l>bahuvedagatanyāyavivekajño yadabravīt |</l>
  <l>kātyāyano na tadvācyamanyāyyamiti mādṛśaiḥ ||</l>
</lg>
<pb n="232"/>
<lg>
  <l>ācāryavacanānāṃ ca prāmāṇyaṃ śrūyate śrutau |</l>
  <l>aṅgānāṃ ca praṇetāra ācāryā ṛṣayo matāḥ ||</l>
</lg>
<lg>
  <l>yathā ca sarvaśākhānāṃ saṃvādāttulyakalpatā |</l>
  <l>tathaiva kalpasūtrāṇāmiti prāmāṇyatulyatā ||</l>
</lg>
<p>yānyapyapratyayitapuruṣavacanāni pramāṇāntarasaṃgatārthāni bhavanti tānyapi satyatvenāvadhāryante kimaṅga punaḥ satyavācāṃ vacanāni |</p>
<lg>
  <l>satyavācāṃ ca vākyāni vaidikaiḥ saṃgatāni ca |</l>
  <l>jñātasatyāni tānyevaṃ ko 'nyathā kalpayiṣyati ||</l>
</lg>
<p>api ca—</p>
<lg>
  <l>vedādṛte 'pi kurvanti kalpaiḥ karmāṇi yājñikāḥ |</l>
  <l>na tu kalpairvinā kecinmantrabrāhmaṇamātrakāt ||</l>
</lg>
<p>tulyaṃ ca sāṃpradāyikaṃ svādhyāyādhyayanavidhivacanaṃ prāgdarśitaṃ kalpagrahaṇāt |</p>
<lg>
  <l>atha vā saṃpradātṝṇāmadhyetṝṇāṃ ca yādṛśaḥ |</l>
  <l>mantrabrāhmaṇayoryatnaḥ kalpasūtreṣu tādṛśaḥ ||</l>
</lg>
<lg>
  <l><note place="app" xml:lang="sa-Latn">vedakauśalajijñāsārthaṃ tattadvedabhāgacihanalekhyāni ghaṭikāyāṃ kumbhākhyāyāṃ nikṣipya tattadveda bhāgaparīkṣākāle tānyākṛṣya ākṛṣṭalekhyacihanitaṃ paṭhantyadhyetāro na yuñjata iti ghaṭikāmārthavartino 'nuyogāḥ iti |</note>anuyogeṣu vedānāṃ ghaṭikāmārgavṛttiṣu |</l>
  <l>na kalpasūtrahīnānāṃ labhyate kṛtsnavedatā ||</l>
</lg>
<lg>
  <l>tasmātkarmaprayogāṇāṃ śāstrametadatisphuṭam |</l>
  <l>vedo vā vedatulyaṃ vā kalpasūtrādyasaṃśayam ||</l>
</lg>
<lg>
  <l>etena dharmastrāṇāmaṅgānāṃ cāpi vedatā |</l>
  <l>tattulyatā 'pi vā vācyā sarveṣāṃ sarvahetubhiḥ ||</l>
</lg>
<lg>
  <l>dharmaśāstrapadaṃ yeṣu sarvakālaṃ prayujyate |</l>
  <l>prayogaśāstratāṃ teṣāṃ vedajñaḥ ko hariṣyati ||</l>
</lg>
<lg>
  <l>api cāṅgāni vedāśca dharmaśāstraṃ ca tulyavat |</l>
  <l>vidyāsthānāni gaṇyante sarvadā vedavādibhiḥ ||</l>
</lg>
<pb n="233"/>
<p><hi rend="bold">kiṃ</hi> ca—</p>
<lg>
  <l>karmaṇāṃ brāhmaṇoktānāṃ yathā mantrāḥ prakāśakāḥ |</l>
  <l>aṣṭakāpārvaṇādīnāṃ dṛśyante te tathaiva hi ||</l>
</lg>
<lg>
  <l>tathā 'vakīrṇiyāgādi kṛcchracāndrāyaṇādi vā |</l>
  <l>vedamantraprakāśyaṃ satsvayaṃ kathamavaidikam ||</l>
</lg>
<lg>
  <l>siddhavah‌niśikhatvādi yacca mantrairanūdyate |</l>
  <l>caulopanayanaprāptaṃ tatsyātkathamavaidikam ||</l>
</lg>
<lg>
  <l>evaṃ ca vedamūlatvaṃ kimeṣāmanumīyate |</l>
  <l>saṃbhavatyeva vedatve nityatve cāpi tatsame ||</l>
</lg>
<lg>
  <l>vedaṃ hi kalpayitvaibhyaḥ punastasyāpi nityatā |</l>
  <l>vaktavyaiva varaṃ tena sā teṣvevāvadhāritā ||</l>
</lg>
<lg>
  <l>siddhānāṃ nityataivaikā subodhā vedatā 'pi vā |</l>
  <l>asaṃśayitavedārthaviṣayatvātprakalpyate ||</l>
</lg>
<lg>
  <l>tasmādvarṣasahasre 'pi yasya na jñāyate 'vadhiḥ |</l>
  <l>na tatkṛtakatāṃ labdhvā labhate nityamūlatām ||</l>
</lg>
<lg>
  <l>yānyeva dharmaśāstrāṇāṃ mūlavākyāni manyase |</l>
  <l>tānyevaitāni paṭhyanta ityetatkalpitaṃ varam ||</l>
</lg>
<lg>
  <l>manvādibhiravaśyaṃ ca svagranthapratipādane |</l>
  <l>tānyupanyasanīyāni śiṣyāṇāṃ vedavādinām ||</l>
</lg>
<lg>
  <l>tena tānyeva tairebhyaḥ saṃprattānīti gamyate |</l>
  <l>ke hi teṣūpalabdheṣu gṛhṇīyuḥ pratikañcukān ||</l>
</lg>
<lg>
  <l>yathā ca dharmaśāstrāṇāṃ nādyatve pratikañcukāḥ |</l>
  <l>grāhyāstathā purā 'pyāsanna vedapratikañcukāḥ ||</l>
</lg>
<lg>
  <l>saṃpradāyavināśāccedbhītestadasamarpaṇam |</l>
  <l>manvādiṣvanumīyeta svagranthākaraṇaṃ tathā ||</l>
</lg>
<pb n="234"/>
<lg>
  <l>vedavākyārpaṇaṃ yeṣāṃ khaṇḍaśo nābhisaṃmatam |</l>
  <l>svagranthakaraṇaṃ teṣāṃ vedasthāne kathaṃ bhavet ||</l>
</lg>
<lg>
  <l>vedādeva ca vijñāto vedārthaḥ sādhayetphalam |</l>
  <l>nānyasmātpuruṣagranthānmantrābhāsātsmṛto yathā ||</l>
</lg>
<lg>
  <l>kṛtā manvādibhiryadvanna mantrapratikañcukāḥ |</l>
  <l>na hyetena smṛtaṃ karma sidhyatītyavadhāraṇāt ||</l>
</lg>
<lg>
  <l>tathaiva tairna kartavyā brāhmaṇapratikañcukāḥ |</l>
  <l>nāvedavihitaṃ karma phalatīti hi niścitam ||</l>
</lg>
<lg>
  <l>na caibhirbhinnadeśasthavedavākyasamuccayaḥ |</l>
  <l>kṛta ityavagantavyamīdṛk granthāvadhāraṇāt ||</l>
</lg>
<lg>
  <l>īdṛgevaṃ kramaścāyaṃ vedagrantha itīdṛśī |</l>
  <l>yujyate hi matiḥ kartuṃ na mūlāntarakalpanā ||</l>
</lg>
<lg>
  <l>tena prayogaśāstratvaṃ tadaivā ' 'patitaṃ balāt |</l>
  <l>dharmaṃ pratyapramāṇatvaṃ yadaivaiṣāṃ na saṃmatam ||</l>
</lg>
<lg>
  <l>codanālakṣaṇe dharme pūrvamevāvadhārite |</l>
  <l>avedasya pramāṇatvaṃ brāhmaṇasyāpi neṣyate ||</l>
</lg>
<lg>
  <l>tenaiṣāṃ dharmaśāstrāṇāṃ na vā dharmopayogitā |</l>
  <l>vedatā vā 'bhyupetavyā gatirnāstyāntarālikī ||</l>
</lg>
<lg>
  <l>vadanti dharmametāni codanāṃ gamayanti ca |</l>
  <l>aśakyamīdṛśaṃ vaktuṃ yāvaduktapramāṇakaiḥ ||</l>
</lg>
<lg>
  <l>uktamarthaṃ parityajya yadanuktaṃ pratīyate |</l>
  <l>anuktena ca so 'pyartha iti kiṃ nopapadyate ||</l>
</lg>
<lg>
  <l>tasmāddharmaprayogasya sākṣāduktasya tatsvayam |</l>
  <l>pramāṇaṃ dharmaśāstraṃ syānna vedavyavadhānavataḥ (?) ||</l>
</lg>
<lg>
  <l>śākyādinirmite dharmaśāstrābhāse nirākṛte |</l>
  <l>dharmaprayogaśāstratvaṃ tasya vedamihocyate ||</l>
</lg>
<lg>
  <l>yenaivākṛtakatvaṃ hi vedasya pratipādyate |</l>
  <l>nyāyena tena śākyādigranthasyāpi bhaviṣyati ||</l>
</lg>
<pb n="235"/>
<lg>
  <l>bodhakatvātpramāṇatvaṃ svatastasyāpi labhyate |</l>
  <l>na ca saṃdihyate buddhirna viparyayate kvacit ||</l>
</lg>
<lg>
  <l>akartṛkatayā nāpi kartṛdoṣeṇa duṣyati |</l>
  <l>vedavadbuddhavākyādikartṛsmaraṇavarjanāt ||</l>
</lg>
<lg>
  <l>buddhavākyasamākhyā 'pi pravaktṛtvanibandhanā |</l>
  <l>taddṛṣṭṛtvanimittā vā kāṭhakāṅgirasādivat ||</l>
</lg>
<lg>
  <l>yāvadevoditaṃ kiṃcidvedaprāmāṇyasiddhaye |</l>
  <l>tatsarvaṃ buddhavākyanāmatideśena gamyate ||</l>
</lg>
<lg>
  <l>tena prayogaśāstratvaṃ yathā vedasya saṃmatam |</l>
  <l>tathaiva buddhaśāstrādervaktuṃ mīmāṃsako 'rhati || iti || 11 ||</l>
</lg>
</div> <!-- sūtra !-->

<div type="sūtra" n="12">
<lg>
  <l>evaṃ prāpte vadāmo 'tra tatrā<hi rend="bold">sanniyamāditi</hi> |</l>
  <l>asannibandhanaṃ hyetatpūrvoktaṃ sarvamīkṣyate ||</l>
</lg>
<lg>
  <l>ihaikā paramārthena buddhirartheṣu jāyate |</l>
  <l>anyā bhrāntirajātā 'pi tvanyā jātā 'pi duṣyati ||</l>
</lg>
<lg>
  <l>pareṇa saha keṣāṃcidvā ko vākyāni jalpatām |</l>
  <l>uktayaḥ prātibhāsikyo jāyante paravākyataḥ ||</l>
</lg>
<lg>
  <l>svasaṃvedyaṃ ca siddhāntamātmīyamapi jānatām |</l>
  <l>chāyāṃ tathā 'pi rakṣanto jalpanti pratiśabdakaiḥ ||</l>
</lg>
<lg>
  <l>yathā mīmāṃsakatrastāḥ śākyavaiśeṣikādayaḥ |</l>
  <l>nitya evā ' 'gamo 'smākamityāhuḥ śūnyacetanam ||</l>
</lg>
<lg>
  <l>pradveṣādvedapūrvatvamanicchantaḥ kathaṃcana |</l>
  <l>tanmātre 'pi ca bhūyiṣṭhāmicchantaḥ satyavāditām ||</l>
</lg>
<lg>
  <l>bhūyasāṃ vedabāhyatvādbuddhādivacasāmamī |</l>
  <l>ahiṃsādyapyatatpūrvamityāhustarkamāninaḥ ||</l>
</lg>
<lg>
  <l>tataśca pauruṣeyatvādaprāmāṇyamatīndriye |</l>
  <l>prāguktairvedanityatvavāgābhāsairvimohyate ||</l>
</lg>
<pb n="236"/>
<p>yādṛśatādṛśamīmāṃsakairapyatīndriyaviṣayapuruṣavacanaprāmāṇyanirākaraṇādapauruṣeyatvādhyavasāyanirākṛtakāraṇadoṣāśaṅkanirapavādaprāmāṇyasiddhiṃ pratihantumaśakyāṃ manyamānā niruttarībhūtā bālānukaraṇavākyasadṛśaiḥ svavākyairvyavalikhyamānahṛdayāḥ santo 'pi prakṣīṇakuhetuvacanajālāḥ kanyāvaraṇārthāgatamūrkhavaragotrapraśnottaravat |</p>
<lg>
  <l>yadeva bhavatāṃ gotraṃ tadasmākamapītivat |</l>
  <l>āhuḥ svāgamanityatvaṃ paravākyānukāriṇaḥ ||</l>
</lg>
<lg>
  <l>asmadīyamidaṃ vākyaṃ bhavatāmiti coditāḥ |</l>
  <l>jalpantyasmākamevaitacchrutvā mīmāṃsakairhṛtam ||</l>
</lg>
<lg>
  <l>tyaktalajjaṃ bruvāṇo hi vācoyuktimanarthikām |</l>
  <l>kurvan parātisaṃdhānamaśrāntaḥ ko 'vasīdati ||</l>
</lg>
<lg>
  <l>tatra śākyaiḥ prasiddhā 'pi sarvakṣaṇikavāditā |</l>
  <l>tyajyate vedasiddhāntājjalpadbhirnityamāgamam ||</l>
</lg>
<lg>
  <l>dharmastenopadiṣṭo 'yamanityaṃ sarvasaṃskṛtam |</l>
  <l>kṣaṇikāḥ sarvasaṃskārā asthirāṇāṃ kutaḥ kriyā ||</l>
</lg>
<lg>
  <l>buddhibodhyaṃ trayādanyatsaṃskṛte kṣaṇikaṃ ca tat |</l>
</lg>
<p>tathā śabde 'pi buddherniyamānnābhivyaktirdvedhā 'pi doṣādityevamādibhiḥ sarvadā padārthasaṃbandhānityatvapratipādanāttadviparītamāgamanityatvamabhyupagamyamānaṃ lokopahāsāspadamātrameva bhavet |</p>
<p>tathā hi—</p>
<lg>
  <l>yastantūnanupādāya turīmātraparigrahāt |</l>
  <l>paṭaṃ kartuṃ samīheta sa hanyādvyoma muṣṭibhiḥ ||</l>
</lg>
<lg>
  <l>yāvadāgamanityatvaveśmadārūpakalpite |</l>
  <l>hetvābhāsāgninirdagdhe tasmiṃstadveśma duṣkaram ||</l>
</lg>
<p>vyavahāranityatāśabdaśca kriyānityatvaparyāyaḥ tadyasya śabdārthasaṃbandhānāmanityatvaṃ tasya tadāśrayavyavahāranityatvaṃ kimādhāraṃ bhaviṣyatītyatiduḥsaṃpādam |</p>
<lg>
  <l>na ca śabdārthasaṃbandhakūṭasthatvamanicchatām |</l>
  <l>nityatā vyavahārasya nirādhārā 'vakalpate ||</l>
</lg>
<lg>
  <l>śabdādiṣu vinaśyatsu vyavahāraḥ kva vartatām |</l>
  <l>sthitaiṣā dharmatetyetadarthaśūnyamato vacaḥ ||</l>
</lg>
<lg>
  <l>eṣetyapi na nirdeṣṭuṃ śakyā kṣaṇavināśinī |</l>
  <l>kimuta sthitayā sākaṃ eṣetyasyaikavākyatā ||</l>
</lg>
<pb n="237"/>
<p>tenānityaśabdavādināmāgamanityatvānupapatteratīndriyaviṣayasya ca vākyasya prayogaśāstratvābhāvānnāsanniyamādityucyate |</p>
<lg>
  <l>asādhuśabdabhūyiṣṭhāḥ śākyajaināgamādayaḥ |</l>
  <l>asannibandhanatvācca śāstratvaṃ na pratīyate ||</l>
</lg>
<p>māgadhadākṣiṇātyatadapabhraṃśaprāyāsādhuśabdanibandhanā hi te | <note place="app" xml:lang="sa-Latn">mamāpi bhikṣavaḥ karma vartata evā ' 'śarīrapātāt |</note>bhama vihi bhikkhave kammavacca isī save | <note place="app" xml:lang="sa-Latn">tathā, utkṣipte loṣṭe utkṣepe 'sti kāraṇaṃ patane nāsti kāraṇam |</note>tathā ukakhitte loḍammi uv‌ve atthi kāraṇam | paḍaṇe ṇatthi kāraṇam | <note place="app" xml:lang="sa-Latn">astyudbhave kāraṇāmime saṃskṛtā dharmāḥ saṃbhavanti sakāraṇā akāraṇā vinaśyanti | utpattimanukāraṇamapekṣante |</note>aṇubhave kāraṇaṃ ime saṃkaḍādharmmā saṃbhavanti sakāraṇā akāraṇā viṇasanti | aṇupyattikāraṇamityevamādayaḥ |</p>
<lg>
  <l>tataścāsatyaśabdeṣu kutasteṣvarthasatyatā |</l>
  <l>dṛṣṭāpabhraṣṭarūpeṣu kathaṃ vā syādanāditā ||</l>
</lg>
<p>vedeṣu hi tāvadeva padavākyasaṃghātātmakatvādihetvābhāsaiḥ kṛtakatvabhrāntirbhavati |</p>
<lg>
  <l>yā tadbahiravasthānādvedarūpaṃ na dṛśyate |</l>
  <l>ṛksāmādisvarūpe tu dṛṣṭe bhrāntirnivartate ||</l>
</lg>
<lg>
  <l>ādimātramapi śrutvā vedānāṃ pauruṣeyatā |</l>
  <l>na śakyā 'dhyavasātuṃ hi manāgapi sacetanaiḥ ||</l>
</lg>
<lg>
  <l>dṛṣṭārthavyavahāreṣu vākyairlokānusāribhiḥ |</l>
  <l>padaiśca tadvidhaireva narāḥ kākhyāni kurvate ||</l>
</lg>
<lg>
  <l>prapāṭhakacatuḥṣaṣṭiniyatasvarakaiḥ padaiḥ |</l>
  <l>lokeṣvapyaśrutaprāyaiṛgvedaṃ kaḥ kariṣyati ||</l>
</lg>
<lg>
  <l>agnimīḷe purohitaṃ yajñasya devamṛtvijam |</l>
  <l>hotāraṃ ratnadhātamamityetannṛvacaḥ katham ||</l>
</lg>
<lg>
  <l>kimālocya kva vā dṛṣṭavā vok‌praticchandamīdṛśam |</l>
  <l>racayetpuruṣo vākyaṃ kiṃ coddiśya prayojanam ||</l>
</lg>
<lg>
  <l>agneḥ purohitvaṃ ca kva dṛṣṭaṃ yena kīrtyate |</l>
  <l>īḷeśabdaprayogaśca kva dṛṣṭastotragocaraḥ ||</l>
</lg>
<lg>
  <l>devatvaṃ cāsya yajñasya vihitaṃ kvopalakṣitam |</l>
  <l>vidhinaiva hi devatvaṃ pratikarmāvadhāryate ||</l>
</lg>
<lg>
  <l>na jātyā devatātvaṃ hi kvacidasti vyavasthitam |</l>
<pb n="238"/>
  <l>hotṛtvamapi yattasya devatāhvānahetukam ||</l>
</lg>
<lg>
  <l>ratnadhāyitamatvaṃ ca tannarairjñāyate katham |</l>
  <l>avijñātaguṇānāṃ ca kalpate stavanaṃ na tu ||</l>
</lg>
<lg>
  <l>svatantro veda evaitatkevalo vaktumarhati |</l>
  <l>iṣe tvetyayamaṣyarthaḥ puruṣeṇocyatāṃ katham ||</l>
</lg>
<lg>
  <l>śākhācchedopayogaśca puṃbhirutprekṣyatāṃ kutaḥ |</l>
  <l>evamūrjetyayaṃ mantraḥ kena śākhānumārjane ||</l>
</lg>
<lg>
  <l>vaktuṃ śakyo niyoktuṃ vā buddhipūrvakakāriṇām |</l>
  <l>vāyavaḥ sthetyayaṃ mantro vatsāpākaraṇaṃ prati ||</l>
</lg>
<lg>
  <l>ekaśo viniyoktavya iti kaḥ kathayiṣyati |</l>
</lg>
<p>vāyuśabdena bahuvacanāntena māturviyojyamāna ekaiko vatso 'bhidhīyata iti naitad‌buddhipūrvakāriṇā cintituṃ śakyam |</p>
<lg>
  <l>sāmavede yadognāīprabhṛtīnāṃ prayujyate |</l>
  <l>rūpaṃ tatrāpi pauṃsnatvaṃ nābhiprāyo 'sti kaścana ||</l>
</lg>
<p>ko nāma buddhipūrvakārī puruṣo 'rthābhidhānaparāṇāmṛgakṣarāṇāṃ lokavyākaraṇādiṣvanavagata pūrvamagna ityasya padasyākāramokāreṇa plutena vikuryāt |</p>
<lg>
  <l>tathā vītaya ityasminnīkārasyāpi vikriyām |</l>
  <l>taśabdasya ca tośabdaṃ yeśabdasyāpi rūpatām ||</l>
</lg>
<lg>
  <l>ko mụ̄dho buddhipūrvo vā niyamātkalpayiṣyati |</l>
  <l>tena vedasvatantratvaṃ rūpādevāvagamyate ||</l>
</lg>
<lg>
  <l>kiṃcideva tu tadvākyaṃ sadṛśaṃ laukikena yat |</l>
  <l>tatrāpi cchāndasī mudrā dṛśyate sūkṣmadarśibhiḥ ||</l>
</lg>
<p>evaṃ ca yadādhyetāro 'dhyāpayitāraḥ pārśvasthā vā vedapadavākyatadartharūpāṇyālocayanti tadā svasaṃvedyamevāpauruṣeyatvamadhyavasyanti |</p>
<p>tāvatā tu bāhyatārkikāṇāṃ pratītibhāvanā notpadyata iti tattatpratipādanakṣamavedotthāpitanyāyopanibandhanānmīmāṃsakaiḥ kevalaṃ yaśa eva pītam |</p>
<p>śākyādigrantheṣu punaryadapi kiṃcitsādhuśabdābhiprāyeṇāvinaṣṭabuddhayā prayuktaṃ tatrāpi prajñaptivijñaptipaśyatātiṣṭhatādiprāyaprayogātkiṃcidevāviplutaṃ labhyate |</p><pb n="239"/>
<p>kimuta yāni prasiddhāpabhraṣṭadeśabhāṣābhyo 'pyapabhraṣṭatarāṇi bhikkhave ityevamādīni dvitīyābahuvacanasthāne hyekārāntaṃ prākṛtaṃ padaṃ dṛṣṭaṃ na prathamābahuvacane saṃbodhane 'pi | saṃskṛtaśabdasthāne ca kakāradvayasaṃyogo 'nusvāralopaḥ, ṛvarṇākārāpattimātrameva prākṛtāpabhraṃśeṣu dṛṣṭaṃ na ḍakārāpattirapi | so 'yaṃ saṃskṛtā dharmā ityasya sarvakālaṃ svayameva pratiṣiddho 'pi vināśaḥ kṛta ityasādhuśabdanibandhanatvādityantena hetunā vedatvākṛtakaśāstrāntaraśaṅkānivṛttiḥ | yāvāṃścākṛtako vinaṣṭaḥ śabdarāśistasya vyākaraṇamevaikamupalakṣaṇaṃ tadupalakṣitarūpāṇi ca |</p>
<lg>
  <l>vede yathopalabhyante naivaṃ śākyādibhāṣite |</l>
  <l>prayoganiyamābhāvādato 'pyasya na śāstratā ||</l>
</lg>
<p>asanniyamāditi ca vyākaraṇoktaniyamābhāvādityarthaḥ |</p>
<p>kṣaṇikatvanirākṛtanityasiddhānityatvātyantāvidyamānagranthaniyamābhyupagamābhiprāyeṇa vā 'sanniyamādityuktam |</p>
<p>asatāṃ vā kṣaṇabhaṅgaśūnyavādānātmakatvādīnāmasaddhetubhirvā pratipādananiyamāttadekakartṛkadharmavacanānāmapyaprāmāṇyam |</p>
<lg>
  <l>kartṛsmaraṇadāṛdhyācca naiṣāmakṛtatā matā |</l>
  <l>tenākṛtakagamye 'rthe svātantryānna pramāṇatā ||</l>
</lg>
<lg>
  <l>evaṃ samastavedāṅgadharmaśāstreṣvapīdṛśāt |</l>
  <l>kartṛsmṛtidṛ̣dhimnaḥ syānna svātantryeṇa śāstratā ||</l>
</lg>
<lg>
  <l>anena kalpasūtrāṇāṃ pratyākhyātā svatantratā |</l>
  <l>kartṛsmṛtyā dṛḍhaṃ jñātā teṣāmapyasatāṃ kriyā ||</l>
</lg>
<lg>
  <l>yena nyāyena vedānāṃ sādhitā 'nāditā purā |</l>
  <l>dṛḍhakartṛsmṛtestasya kalpasūtreṣu bādhanam ||</l>
</lg>
<p>yathaiva hi kalpasūtragranthānitarāṅgasmṛtinibandhanāni cādhyetradhyāpayitāraḥ smaranti tathā ' 'śvalāyanabaudhāyanāpastambakātyāyaprabhṛtīn granthakāratvena |</p>
<lg>
  <l>tataśca prāgavasthāyāmasatāmeva bandhanāt |</l>
  <l>kutaḥ prayogaśāstratvaṃ vedavadvedataiva vā ||</l>
</lg>
<p>na caiṣāṃ samākhyāmātrabalādeva kartṛtvamucyate | yenā ' 'khyā pravacanādityuttaramucyate puruṣaparamparayaiva hi smṛteṣu kartṛṣu samākhyā 'bhyuccayahetutvena jñāyate tathā ca kaṭhādicaraṇairanādibhiḥ procyamānānāmanādivedaśākhānāmanādisamākhyāsaṃbhavo naivaṃ nityāvasthitamā<pb n="240"/>śakādigotracaraṇapravacananimittasamākhyopapattiḥ | māśakabaudhāyanāpastambādiśabdā hyādimadekadravyopadeśina iti na tebhyaḥ prakṛtibhūtebhyo 'nādigranthaviṣayasamākhyāvyutpādanasaṃbhavaḥ | ataśca māśakādisamākhyā 'pyavidyamānagranthaniyamanādeva pravṛttetyapi hetvarthayojanā | vedarūpaniyamāvidyamānatvāditi vā 'tra hetuvyākhyā | <hi rend="bold">kāmaṃ tu vedāṅgānītya</hi>nadhyāyaniyamābhāvāditi vā yojyam | yattu bhāṣyakāreṇa <hi rend="bold">svarābhāvādityaniyamārthaṃ</hi> vyākhyānaṃ kṛtam |</p>
<lg>
  <l>tanmantreṣvapyavedatvaṃ kalpādhīteṣu sādhayet |</l>
  <l>tathā gṛhyopadiṣṭeṣu cchāndogyabrāhmaṇeṣu ca ||</l>
</lg>
<lg>
  <l>brāhmaṇāni hi yānyaṣṭau sarahasyānyadhīyate |</l>
  <l>chandogāsteṣu sarveṣu na kaścinniyatasvaraḥ ||</l>
</lg>
<lg>
  <l>tena teṣvapyavedatvaṃ svarābhāvātprasajyate |</l>
  <l>tasmāduktasvasaṃvedyarūpābhāvo 'trakāraṇam ||</l>
</lg>
<lg>
  <l>svaro 'pi tvasti rūpāśe natvasāveva kevalaḥ || 12 ||</l>
</lg>
</div> <!-- sūtra !--> 

<div type="sūtra" n="13">
<lg>
  <l>ataśca vākyaśeṣo 'pi tasminnevopayujyate |</l>
  <l>bahavo vākyaśeṣā hi yeṣāṃ lokeṣvasaṃbhavaḥ ||</l>
</lg>
<lg>
  <l>abuddhipūrvatāsiddhistena vedasya tairapi |</l>
</lg>
<p>bṛhaspatirvai devānāmudagāyadindro vṛtramahanatprajāpatirvapāmātmana udakhidat | gāvo vā etatsatramāsata tāsāṃ daśasu māssu śṛṅgāṇyajāyantetyādayaḥ kathamiva buddhipūrvakāriṇā 'rthavādāḥ praṇīyeran |</p>
<lg>
  <l>nityatve sati yeṣāṃ hi kleśena vidhiyojanā |</l>
  <l>tān kṛtvā 'dhyāpayan kartā susamatvaṃ vyajejjaḍaiḥ ||</l>
</lg>
<p>na ca tādṛśavākyaśeṣamudrā 'pi kalpasūtrādigrantheṣu kācidasti yadbalenākṛtakatvameṣāmavasīyeta |</p>
<lg>
  <l>vidhiśūnyatayā caiṣāṃ vihitā ' 'khyātarūpatā |</l>
  <l>gamyate na tvapūrvārthapratipādanaśaktatā ||</l>
</lg>
<pb n="241"/>
<lg>
  <l>vartamānāpadeśo 'pi tvarthavādaprarocitaḥ |</l>
  <l>vidhitvaṃ labhate 'nyatra kalpasūtreṣu nāsti saḥ ||</l>
</lg>
<lg>
  <l>pañcamena lakāreṇa vidhiryaśchandasi smṛtaḥ |</l>
  <l>mantrabrāhmaṇabhinnatvātso 'pyeteṣu na yujyate ||</l>
</lg>
<p>yadyapi ṣaḍaṅgameka ityanena kalpasūtrāṇāṃ vedatvaṃ bhavet |</p>
<lg>
  <l>tathā 'pi tarkavatteṣāṃ chandastvaṃ nopapadyate |</l>
  <l>mantrabrāhmaṇayoreva cchāndasā vidhayaḥ sthitāḥ ||</l>
</lg>
<p><hi rend="bold">yathaiva <note place="app" xml:lang="sa-Latn">vidhiḥ—brāhmaṇam | vidheyo—mantraḥ | tarko—mīmāṃseti darśanārthaḥ |</note>‘vidhirvidheyastarkaśca veda</hi>’ ityetasmindarśane sati samastavaidikatarkopasaṃhārātmikā mīmāṃsā 'pi vedaśabdavācyā bhavati natvamantrabrāhmaṇarūpatvācchandonibandhanāni kāryāṇi labhate tathā kalpasūtrāṇyapīti vidhiparyāyaprayogaśāstratvābhāvaḥ |</p>
<lg>
  <l>itihāsapurāṇābhyāṃ sā tvanaikāntikī smṛtā |</l>
  <l>yā tveṣāṃ brahmayajñe 'pi vidhānānnityatoditā ||</l>
</lg>
<lg>
  <l>itihāsapurāṇāni kalpāniti hi sā śrutiḥ |</l>
  <l>tasmātkṛtrimamapyatra vidyāsthānaṃ grahīpyate ||</l>
</lg>
<p>vedārthopasaṃhārasya kalpasūtrānapekṣaiḥ kartumaśakyatvādavaśyaṃ ca yāvadvedaṃ yāvatkarmaprayogaṃ ca kriyamāṇairapi vidyāsthānāśūnyatārthaṃ kairapi kalpasūtrairbhavitavyam |</p>
<lg>
  <l>vedārthakalpanātkalpo nityayaivā ' 'khyayocyate |</l>
  <l>jape ca nityakartavye nityameva vidhīyate ||</l>
</lg>
<lg>
  <l>karmābhyāsābhisaṃdhānaṃ vidhyarthaścātra gamyate |</l>
  <l>sa cārtho nitya eveti nā ' 'pated‌granthanityatā ||</l>
</lg>
<lg>
  <l>yaḥ punarvedasaṃvādaḥ sa tatpūrvatayeṣyate |</l>
  <l>tadarthānugamāccaiṣāṃ na svatantrapramāṇatā ||</l>
</lg>
<lg>
  <l>vedaśabdābhidheyatvaṃ naiṣāmadhyetṛṣu sthitam |</l>
  <l>ṣaḍaṅgameka ityetanna ca siddhāntabhāṣitam ||</l>
</lg>
<lg>
  <l>saṃvādatvānuvādatvamekasyaikāntaniścitam |</l>
  <l>aikāntikavidhitvācca brāhmaṇe tanna yujyate ||</l>
</lg>
<lg>
  <l>kalpādāvanuvādatvamāpannaṃ pariśeṣataḥ |</l>
  <l>na ca śākhāntaranyāyastulyādhyetṛkaṃtāvaśāt ||</l>
</lg>
<pb n="242"/>
<lg>
  <l>sarvaśākhāvidhitvaṃ hi siddhamadhyetṛbhedataḥ |</l>
  <l>pratiśākhaṃ tu ye kalpāstadarthapratipādakāḥ ||</l>
</lg>
<lg>
  <l>samānādhyetṛkatvātte na kadācidvidhikṣamāḥ |</l>
  <l>vivṛṇvantaśca dṛśyante hetubhirbrāhmaṇotthitaiḥ ||</l>
</lg>
<lg>
  <l>kalpakārāstato 'pyeṣāṃ naiva brāhmaṇatulyatā |</l>
  <l>anyārthairbrāhmaṇaiścānyāñjñāpayantyarthanirṇayān ||</l>
</lg>
<lg>
  <l>tasmādapi svatantratvaṃ kalpānāṃ nopapadyate |</l>
  <l>arthaikatvena keṣāṃcidakṣarāṇāṃ ca sāmyataḥ ||</l>
</lg>
<lg>
  <l>sādṛśyādba‌rāhmaṇabhrāntirjātaivamapanīyate |</l>
  <l>ācāryavacasāṃ yacca pramāṇatvaṃ śrutau śrutam ||</l>
</lg>
<lg>
  <l>śrutisāmānyamātratvāttasyāpyanyārthatoditā |</l>
  <l>vyācakṣāṇasya vedārthānvedāṃśca vadataḥ svayam ||</l>
</lg>
<lg>
  <l>śiṣyānpratyāptabhāvātsyādācāryoktipramāṇatā |</l>
</lg>
<p>ācāryaśabdasyārtho manvādibhirevaṃ vyākhyātaḥ |</p>
<lg>
  <l>upanīya tu yaḥ śiṣyaṃ vedamadhyāpayed‌dvijaḥ |</l>
  <l>sāṅgaṃ ca sarahasyaṃ ca tamācāryaṃ pracakṣate || iti |</l>
</lg>
<p>vedasaṃpradānakāle ca śiṣyāstadvacaḥsu kathaṃ nāma śraddadhīrannityevamarthamācāryavacanaṃ pramāṇamityuktaṃ na kalpasūtrakāravacanaviṣayam |</p>
<lg>
  <l>na ca puṃvacanaṃ sarvaṃ satyatvenāgamyate |</l>
  <l>vāgiha śrūṃyate yasmātprāyādanṛtavādinī ||</l>
</lg>
<p>tathā 'nyatrāpyuktam | ‘tasmād‌dvayaṃ vācā vadati satyaṃ cānṛtaṃ ca pāppanā hyeṣā viddheti' || 13 ||</p>
</div> <!-- sūtra !-->

<div type="sūtra" n="14">
<lg>
  <l>vedādevānṛtatvaṃ ca tadvācāmavagamyate |</l>
  <l>visaṃvādo hi bhūyiṣṭhastannyāyena ca dṛśyate ||</l>
</lg>
<pb n="243"/>
<lg>
  <l>sarvatra ca prayuktatvādityanena nidarśyate |</l>
  <l>saṃnidhānācca śāstrasya visaṃvādaḥ sphuṭaḥ sphuṭaḥ ||</l>
</lg>
<p>tatra yadva‌ṛttikāreṇodāharaṇaṃ pārvaṇasthālīpākaviṣayagṛhyakāravacanaśravaṇādadarśapūrṇamāsacarakakalpasūtrakāravacanādhyāropeṇa dattaṃ tadatyantādhyāropābhibhavābhiprāyaprayuktamityanādṛtam | gṛhyakāravacanaṃ hyetadakṣatahome tāvadā<hi rend="bold">sāyamāhuteḥ prātarāhutirnāṃtyeti | āprātarāhuteḥ sāyamāhutiri</hi>tyataśca yathaivetadagnihotraviṣayatvena na kalpyate tathaivaitadapi <hi rend="bold">āpaurṇamāsyā amāvāsyā nātyeti</hi> | ā '<hi rend="bold">māvāsyāyāḥ paurṇamāsī</hi>tyetadapi darśapūrṇamāsaviṣayaṃ na kalpanīyamiti | tasmādanyadudāhāryam || 14 ||</p>
</div> <!-- sūtra !-->
<trailer>(iti kalpasūtrādhikaraṇam || 6 || )</trailer>
</div> <!-- adhikaraṇa !-->
<div type="adhikaraṇa" n="7">

<note place="app" xml:lang="sa-Latn">yadveti—yalloke 'dhyāpayitṛvacanaṃ siddhapramāṇaṃ, tadapekṣaṃ śrutivākyaṃ tadanuvādakamityarthaḥ |</note> <!-- ? !-->

<div type="sūtra" n="15">
<pb n="243"/>
<lg>
  <l>deśadharmānudāhṛtya saṃpratyetadvicāryate ||</l>
</lg>
<lg>
  <l>kiṃ vyavasthitamūlāste kiṃ vaiṣāṃ sarvadharmatā |</l>
  <l>vidhyarthapratiṣedhārthāḥ kriyāvarjanacih‌nitāḥ ||</l>
</lg>
<lg>
  <l>iha sarva udāhāryā vicāryāśca vibhāgaśaḥ |</l>
  <l>prācyā yānanutiṣṭhanti varjayanti ca sādhavaḥ ||</l>
</lg>
<lg>
  <l>teṣāmevopadiṣṭāste sarveṣāṃ veti cintyate |</l>
  <l>evaṃ ye dākṣiṇātyānāṃ pratīcyānāṃ ca kecana ||</l>
</lg>
<lg>
  <l>udīcyānāṃ tathā ' 'cārā vicāryāḥ sarva eva te |</l>
  <l>ādyaṃ sūtradvayaṃ yāvadidamapyatra cintyatām ||</l>
</lg>
<lg>
  <l>gṛhyagautama sūtrādivyavasthāsarvagāmite ||</l>
</lg>
<p>purāṇamānavetihāsavyatiriktagautamavasiṣṭhaśaṅkhalikhitahārītāpastambabaudhāyanādipraṇīta<pb n="244"/>dharmaśāstrāṇāṃ gṛhyagranthānāṃ ca prātiśākhyalakṣaṇavatpraticaraṇaṃ pāṭhavyavasthopalabhyate | tadyathā gautamīyagobhilīye chandogaireva ca parigṛhīte | vāsiṣṭhaṃ bah‌vṛcaireva śaṅkhalikhitoktaṃ ca vājasaneyibhiḥ | āpastambīyabaudhāyanīye taittirīyaireva pratipanne ityevaṃ tatra tatra gṛhyavyavasthābhyupagamādi darśayitvā vicārayitavyam | kiṃ tāni teṣāmeva pramāṇānyuta sarvāṇi sarveṣāmiti |</p>
<lg>
  <l>kiṃ tāvatpratipattavyaṃ vyavasthaiveti pāṭhataḥ |</l>
  <l>na hyanyatra sthitālliṅgālliṅgyanyatrānumīyate ||</l>
</lg>
<p>anumīyate 'nenetyanumānaṃ liṅgamevocyate |</p>
<lg>
  <l>tacca vyavasthitaṃ dṛṣṭavā liṅgī tatraiva gamyatām |</l>
  <l>vidhirvā pratiṣedho vā na hi so 'nyatra liṅgayate ||</l>
</lg>
<p>tatra granthātmakādācārātmakādvā liṅgalliṅginau vidhipratiṣedhāvanumīyamānau tadviṣayāvevānumātuṃ śakyete nānyagatau | kutaḥ—</p>
<lg>
  <l>anyaveśmasthitāddha‌ūmānna veśmāntaramagnimat |</l>
  <l>pramīyate na cādṛṣṭadhūmairiti hi niścitam ||</l>
</lg>
<lg>
  <l>yathopanayanaṃ yeṣāmādhānaṃ ca vidhīyate |</l>
  <l>teṣāmevāgnihotrādividhirapyavagamyate ||</l>
</lg>
<lg>
  <l>yathā ca jātitadbhedakuladharmā vyavasthitāḥ |</l>
  <l>tathaiva deśadharmādivyavasthā 'pi bhaviṣyati ||</l>
</lg>
<lg>
  <l>yadi syātsarvagāmitvaṃ vidhānapratiṣedhayoḥ |</l>
  <l>ācāro 'pi tathaiva syādvyavasthāhetvasaṃbhavāt ||</l>
</lg>
<p>sarvaviṣayaśāstrapraṇīto hyācāraḥ sarvadeśagataśaktimatpuruṣairagnihotravadevānuṣṭhīyeta |</p>
<lg>
  <l>yastu taṃ viniyogena kurute tadvyavasthitam |</l>
  <l>tena nūnaṃ śrutiḥ kā 'pi teṣāmevaṃ vidhāyikā ||</l>
</lg>
<lg>
  <l>anyathānupapattyā ca śrutiratra pratīyate |</l>
  <l>tanmātrānupapattyā ca sā tatraivāvadhāryate ||</l>
</lg>
<p>yasmādayaṃ deśācāro 'yaṃ vā gṛhyādigrantho 'nyathā nopapadyate yadi śrutimūlakatvaṃ nāstītyanayopapattyā mūlakalpanā tasmādvyavasthitaviṣayaiva sā 'dhyavasātavyā | tathā coktam | yadi ca heturavatiṣṭheta nirdeśāditi |</p>
<pb n="245"/>
<lg>
  <l>yadyannakaraṇaṃ hetuḥ śūrpahome vidhīyate |</l>
  <l><hi rend="bold">tanmātragatamevāsau dṛṣṭāntamapi kalpayet</hi> ||</l>
</lg>
<lg>
  <l>yadannakaraṇaṃ śūrpaṃ tena tenaiva hūyate |</l>
  <l>tataścātiprasaṅgaḥ syānna darvipiṭharādiṣu ||</l>
</lg>
<lg>
  <l>eṃva vyavasthitān dṛṣṭavā deśācārān samaṃtataḥ |</l>
  <l>tanmātraviṣayā yuktā tanmūlaśrutikalpanā ||</l>
</lg>
<lg>
  <l><hi rend="bold">anumānavyasthānā</hi>ddeśādiniyamādataḥ |</l>
  <l><hi rend="bold">tatsaṃyuktaṃ pramāṇaṃ syā</hi>dyadvākyamanumīyate || 15 ||</l>
</lg>
<lg>
  <l><hi rend="bold">api vā sarvadharmaḥ syā</hi>dityatrottaramucyate |</l>
  <l><hi rend="bold">tannyāyatvādvidhānasya</hi> śaktamātrādhikāriṇaḥ ||</l>
</lg>
<p>iha smṛtīrācārāṃścopalabhya mūlaśrutiṣvanumīyamānāsu kāraṇānuvidhāyikāryanyāyenāvaśyamupalabhyamānakāryānurūpakāraṇānumānairbhavitavyamiti bhāvanānāma<hi rend="bold">viśe</hi>ṣavyavacchinnayāgadānahomopavāsādidhātvarthaviśeṣasvargādiphalakāraketikartavyatākdhiyastāvadanumātavyāḥ | evaṃ varjanīyeṣvapi dehendriyamanodvāravyavahāreṣu pratiṣedhyakriyākārakaṃ narakādyaniṣṭaphalapratiṣedhakaśabdānumānamavaśyaṃbhāvi tāvatā ca yogyatvamātra viṣayatvānna digdeśaparicchinnakartṛviśeṣādhikāraniyatapratipattilābhaḥ | kutaḥ—</p>
<lg>
  <l>tridhaiva jñāyate kartā viśeṣeṇa pratikriyam |</l>
  <l>yogyatvāpratiṣiddhatvaviśeṣopapadānvayaiḥ ||</l>
</lg>
<p>tadiha vihitānuṣṭhānayogyatā tāvatsamastāryāvartanivāsivarṇāśramāṇāmandhabadhirajaḍabhūkādivarjamaviśiṣṭā | varjanīyayogyatvamapi yathopalabhyamānaṃ dvitricaturvarṇāśramamātrasaṃbaddhaṃ vā tadamyadhikadarśanānumitasamastamlecchādiviṣayaṃ vā vijñāyate |</p>
<lg>
  <l>na tvatropapadaṃ kiṃcidyathācārānusāri yat |</l>
  <l>anumīyeta deśasthadṛṣṭakartṛviśeṣaṇam ||</l>
</lg>
<lg>
  <l>ye 'pi ca pratiṣidhyerandeśāntaranivāsinaḥ |</l>
  <l>tadvācyapi padaṃ kiṃcidanumātuṃ na śakyate ||</l>
</lg>
<p>yogyatvenāviśeṣapravṛtto 'pyadhikāraḥ kenacitkartṛviśeṣaṇapadena rājā rājasūyena <pb n="246"/>vaiśyo vaiśyastomenetyādivadviśeṣyeta na cātra dṛśyamānācaritṛvāci kiṃcidekamenekaṃ saṃbhāvayituṃ śakyam || kutaḥ—</p>
<lg>
  <l>sarvaṃ nāmapadaṃ tāvadvayaktyākṛtinibandhanam |</l>
  <l>yadyadevānumīyeta naikārthamapi tadbhavet ||</l>
</lg>
<p>na tāvatprācyatvadākṣiṇātyatvādijātiḥ pratīcyodīcyādivyaktivyāvṛttā sarvaprācyādivyaktiṣvanugatā kācidupapadyate | yadvacanamupapadaṃ holākādyadhikāraṃ viśiṃṣyāt | yāstu manuṣyatvabrāhmaṇatvādijātayasteṣu vidyante tāḥ sarvadeśavāsivyaktiṣvaviśiṣṭā iti nā ' 'cārānurūpaviśeṣaṇasamarthatvena jñāyante |</p>
<lg>
  <l>vyaktivāci tu yannāma tadekatraiva vartate |</l>
  <l>devadattādivattena na sidhyet kartranekatā ||</l>
</lg>
<p>na hyanantabhedānāṃ prācyādipuruṣavyaktīnāṃ vyastasamastānāṃ saṃbandhānubhavāsaṃbhavādekamabhidhānamavakalpate | etena guṇakriyājātiviśiṣṭapuruṣavyaktivacanatvaṃ pratyuktam | na hi kāścidapi guṇakriyājātivyaktayaḥ pratideśavyavasthitapuruṣavyaktyupalakṣaṇayogyāḥ saṃbhāvyante | sarvatra tatrāpi vyāvṛttyaviśeṣāt |</p>
<lg>
  <l>vyaktyākṛtivinirmuktaḥ padārtho na ca vidyate |</l>
  <l>yamāśritya pravṛttaṃ syādadhikāriviśeṣaṇam ||</l>
</lg>
<p>etadeva pratipādayan bhāṣyakāra āha | śaktamātrapuruṣādhikārapravṛttavidhānaviśeṣaṇaṃ yenopapadenānumīyamānena kriyate <hi rend="bold">na tasyā ' 'kṛtivacanatā nyāyyā na vyaktivacanateti</hi> | na hyete holādyākārāḥ kāṃcidākṛtimanuvidhīyante na vyaktiṃ na hi yāvatsu puruṣeṣvete 'vasthitāstāvatāmekenāpi vyapadeśenopasaṃgrahaḥ saṃbhavati | keṣāṃcittasyā ' 'kṛtivacanatā nyāyyā na vyaktivacanateti granthasteṣāmabhiprāyaḥ | yathaiva <note place="app" xml:lang="sa-Latn">jai. sū. 6 | 1 | 8 |</note>‘jātiṃ tu bādarāyaṇo 'viśeṣāt’ iti sūtrakāraḥ svargakāmapadaṃ yaugikamapyuddiśyamānapuṃstvaviśeṣaṇāsaṃbhavātphalārthimātramanuṣyajātiviṣayopapatteśca sāmarthyākṣiptajātimātrādhikāraṃ vakṣyati |</p>
<pb n="247"/>
<lg>
  <l>tathehāpi phalārthitvakartṛśaktyāvabodhanāt |</l>
  <l>deśadharmeṣu sarveṣu narajāteradhikriyā ||</l>
</lg>
<p>kaścitpunarākhyātaśabdārthamupavarṇayannimaṃ granthapāṭhaṃ dūṣayitvā 'pūrvameva samarthayamānaḥ sūtragatayāvacchrutavidhānaśabdajanitabhrāntirvidhibhāvanayośca bhedamapaśyannubhayasvarūpanirūpaṇaparyanuyogatrāsādbhāvārthādhikaraṇasiddhāntaṃ vināśayannevamāha bhāva iti vā 'nākhyeyaḥ svadharmeṇānyadataḥ śabdajñānātkārakavaditi |</p>
<p>tena yaḥ kaścidākhyātapratyayārthatattvaṃ jijñāsamānaḥ pṛcchati kaḥ punarayaṃ bhāvo bhāvanā ceti taṃ pratyananyaśabdākhyeyatvāt kevalapratyayaprayogadarśanābhāvācca sarvadhātvarthasāmānyavacanakarotiparaliṅādyuccāraṇamātreṇaivottaraṃ dāsyate kuryācchabda ityarthaḥ, sarvaścā ' 'khyāyamāno 'rtha ākṛtirūpeṇa vā ' 'khyāyeta vyaktyākṛtigocarātikrāntiśca kilā ' 'khyātaśabdenopāyarahitatvādanākhyeyo 'syārtha iti | tadeva kilānenāpi granthenoktaṃ bhāṣyakāreṇa | <hi rend="bold">na tasyā ' 'kṛtivacanatā nyāyyā na vyaktivacanateti</hi> | vidhānaśabdo hi sūtre pūrvaṃ prakṛtastameva tacchabdena nirdiśya vyaktyākṛtivacanatvādapanayati |</p>
<lg>
  <l>kuryādityucyamāno hi karomīti prapadyate |</l>
  <l>na vidherbhāvanā yā vā sāmānyavyaktirūpatām ||</l>
</lg>
<p>tadidamasaṃbaddhamevānupapattikaṃ ca śrutisāmānyamātreṇānyārthameva saccatuḥśrṛṅgādimantravadbhāṣyakārābhipretārthatyāgena svaprajñāvilasitaṃ prakāśayatā 'nyasminnevārthe yojitam |</p>
<p>deśācārasarvadharmopapattivicāraṇārtho 'yaṃ granthaḥ sa yadi pūrvakṛtayā vyākhyayopapadanirākaraṇaviṣayatvena varṇyate tata etatsūtravyākhyānena saṃbadhyate yathoktanyāya mārgeṇa | yadi tu tatparityāgenā ' 'khyātapratyayārthānāmanākhyeyatvāpattimeva vyaktyākṛtirahitārthatvena varṇayettato 'tyantāsaṃbandhānupayujyamānanirupapattikārthatvena heya eva syāt |</p>
<p>tathā hi—</p>
<lg>
  <l>yasmādākhyātaśabdasya na vyaktyākṛtivācitā |</l>
  <l>tasmāttadvihitaṃ karma sarvārthamiti vismayaḥ ||</l>
</lg>
<p>yadi nāma liṅgādipratyayo bhāvanāyā vidhervā vyaktimākṛtiṃ vā vadettato holākādayaḥ pratiniyatadeśadharmāṇo bhaveyuryatastu vyaktyākṛtivinirmukto 'vyapadeśyo 'rthastasmāttadvihitadhātvarthaviṣayaḥ sarvapuruṣadharma ityevaṃ nīyamānamasaṃbaddhodāharaṇe jyeṣṭhameva syāt |</p>
<lg>
  <l>anākhyeyatvamuktvā ca paryāyaiḥ svavikalpitaiḥ |</l>
  <l>anvākhyānaṃ kṛtaṃ tacca pūrvoktena virudhyate ||</l>
</lg>
<pb n="248"/>
<p>vidhyupadeśakartavyatābhāvanāśabdānāṃ hyatyantābhūtameva bahubhāṣitvaprakhyāpanāparaparyāyatvamadhyāropyā ' 'cakṣāṇena svayamanākhyeyatvamatīva sthāpitam | yadyapi tāvadākhyātapratyayaḥ kartṛśaktitadādhāradravyamātraṃ vā vadettathā 'pi brāhmaṇo yajamāna iti vadupapadādhīnaviśeṣāvasthānatvāttadadhīnajātyādivṛttitvamanurudhyamāno na svagatavyaktyākṛtivacanatvavicārādhīnādhikāritvanirṇayaḥ syātkimuta yadā kartrabhidhānanirapekṣavidhirbhāvanādimātravācitvamevāvasthāsyate | yadi caitāvanmātrameva sarvadharmatvakāraṇaṃ bhavettato rājasūyāśvamedhavaiśyastomādīnāmapyevamātmakākhyātapratyayavidheyatvāviśeṣātsarvadharmatvaprasaṅgaḥ | atha teṣāmanirdeśyārthapratyayavihitānāmapi rājādyupapadavaśādasarvadharmatvam | evaṃ tatrāpyasarvadharmatvavādinā tadevopanyasanīyam | sarvadharmatvavādinā ca nirākartavyam | taccā ' 'cārānurūpavyaktyākṛtivacanatvāsaṃbhavātsāmarthyalabhbhamanuṣyākṛtimātrādhikārapratipattervā nirākṛtameva | tadyathā cottarasūtrāṇi liṅgābhāvācca <note place="app" xml:lang="sa-Latn">jai. sū. 1 | 3 | 19 |</note>nityasyā ' 'khyā hi deśasaṃyogādityevamādīnyupapadopanyāsapratyākhyānārthāni saṃgaṃsyante | tasmātsarvādhikāranyāyatvādvidhānasya vyavasthitadeśācāragṛhyadharmasūtranibaddhadharmāṇāmapi sarvadharmatvam || 16 ||</p>
<p>yastu jātikulagotradharmavadvayavasthitavidhyanumānamiti |</p>
<lg>
  <l>tatraikaśabdavācyānāṃ jātyādīnāṃ vyavasthayā |</l>
  <l>darśanādviniyogaḥ syātpañcāvattādidharmavat ||</l>
</lg>
<p>yathaiva pañcāvattaṃ tu bhṛgūṇāṃ vasiṣṭhaśunakātrivadhryaśvakāṇvasaṃkṛtirājanyānāṃ nārāśaṃso dvitīyaḥ prayājastanūnapādanyeṣāmityanvayato vyatirekataścopalakṣaṇasaṃbhavādvayavasthitavidhyavasānaṃ tathaiva pratijātigotraniyatatriśikhaikaśikhādikalpavyavasthitavidhiviśeṣānumānopapattirastīti dṛṣṭāntadārṣṭāntikavaiṣamyam || 17 ||</p>
</div> <!-- sūtra !-->

<div type="sūtra" n="18">
<lg>
  <l>vyaktyākṛtyabhidheye 'rthe pratyākhyāte viśeṣaṇe |</l>
  <l>lohitākṣādicih‌nānāmadhunā 'nyā nirākriyā ||</l>
</lg>
<pb n="249"/>
<p>jātivyaktivācyupapadā bhāve 'pi kartṛgatasaṃsthānavarṇādiguṇavi<hi rend="bold">śeṣopa</hi>lakṣaṇena kṛṣṇakeśādhānavadadhikāraniyamaḥ setsyatītyāśaṅkya nirākriyate—</p>
<lg>
  <l><hi rend="bold">liṅgābhāvācca nityasya</hi> nāsti karturviśeṣaṇam |</l>
  <l>niyatena hi liṅgena nityaḥ kartopalakṣyate ||</l>
</lg>
<lg>
  <l>yaccih‌naṃ dākṣiṇātyānāṃ lohitākṣādi kalpyate |</l>
  <l>anyeṣāmapi tad‌dṛṣṭaṃ tadanācaratāmapi ||</l>
</lg>
<lg>
  <l>dṛṣṭamācaraṇaṃ caitattaccih‌narahiteṣvapi |</l>
  <l>tasmādvayavasthitaiścih‌nainīdhikāro viśeṣyate ||</l>
</lg>
<p>yastu liṅgaviśeṣaṇaṃ nityaśabdaṃ manyate tasyopasarjanībhūtaliṅgasāpekṣatvādasamarthasamāsaprasaṅgaḥ | nanu liṅgaśabdasya nityasāpekṣatvātsvārthākṣiptasaṃbandhyantaratvena sāmarthyavighātābhāvādbhavitavyameveha samāsena devadattasya gurukulamiti yathā |</p>
<lg>
  <l>naitattulyamaneneṣṭamapekṣāntaraṃsaṃgateḥ |</l>
  <l>nityaṃ nāpekṣate liṅgaṃ devadattaṃ yathā guruḥ ||</l>
</lg>
<p>guruśabdasya hi śiṣyāpekṣa evā ' 'tmalābha iti devadattaśabdopāttaśiṣyasaṃbandhānatirekāntarṇītasvārthatvānnābhyadhikāpekṣākṛtasāmarthyapratibandhaprasaṅgaḥ |</p>
<lg>
  <l>iha liṅgasya liṅgatvaṃ gamyate liṅgyapekṣayā |</l>
  <l>na ca liṅgayabhidhāyyetannityasyeti padaṃ matam ||</l>
</lg>
<p>yadyapi caiṣa gamyagamakasaṃbandhe sati liṅgaśabdaḥ pravartate tathā 'pi guruśiṣyapitāputrādisaṃbandhavannāsya tadapekṣapravṛttinimittasaṃbandhiśabdatvaprasiddhiḥ |</p>
<lg>
  <l>liṅgī yaugikaśabdatvātsadā liṅgamapekṣate |</l>
  <l>liṅgaśabdastu dhātvarthaṃ muktvā nānyadapekṣate ||</l>
</lg>
<p>liṅgayate 'neneti hi kriyāyoganimitto yadyapi liṅgaśabda iti na saṃbandhiśabdatvenocyate tathā 'pi tu kriyāmatakārakāntarāpekṣāṃ na muñcatīti kāmaṃ ‘liṅgino liṅgadarśanam’ ityādau bhavedapyasāmarthyaparihāraḥ | nityatvaṃ punarlabdhasvārthaliṅgāpekṣitaṃ taddharmatayā ṣaṣṭhayopanīyata iti tatsaṃbandhāpekṣāyāmaparihāryo 'sāmarthyaprasaṅgaḥ | tasmānnityasyeti niyatacih‌nopalakṣyakartṛviśeṣaṇamevādhikāraviśeṣaṇaṃ vā niyatasya karturnityasyādhikārasya vā na pratipādakaṃ kiṃciccih‌namastīti na tadabhidhāyyupapadaviśeṣitavyavasthitaholākādividhānopapattiḥ || 18 ||</p>
</div> <!-- sūtra !-->
<pb n="250"/>
<div type="sūtra" n="19">
<lg>
  <l>idānīṃ tu yadācāramatyantamanuvartate |</l>
  <l>tatprācyādisamākhyākhyamupanyastaṃ viśeṣaṇam ||</l>
</lg>
<p>sarve hi deśācārāḥ prācyadākṣiṇātyādisamākhyātaiḥ puruṣaiḥ kriyante samākhyāvarjiteṣu ca nopalabhyante | tasmātsamākhyāviśiṣṭavidhyanumānāttatsaṃyuktapramāṇapakṣa eva jyāyāniti | tatra samādhiḥ |</p>
<lg>
  <l>ākhyā hi deśasaṃyogādyasmātkartṛṣu varttate |</l>
  <l>ācārāṇāmataḥ prāpto vidhirdeśaviśeṣaṇaḥ ||</l>
</lg>
<lg>
  <l>deśaśca digviśiṣṭaḥ syāddigrūpaṃ cānavasthitam |</l>
  <l>na ca taddeśasaṃbandhādanācāro 'nuvartate ||</l>
</lg>
<lg>
  <l>nirgateṣvapi dṛṣṭatvāttadgateṣvapyadarśanāt |</l>
</lg>
<p>samākhyāyāstāvanna deśādanyannimittamasti tadviśiṣṭavidhivihitāścā ' 'cārāḥ kevalameva taddeśasaṃbandhamanuvarteran | ubhayathā 'pi tu vyabhicārānna deśanimittasamākhyāviśiṣṭavidhānakalpanā ghaṭate || 19 ||</p>
</div> <!-- sūtra !-->

<div type="sūtra" n="20">
<p>aparastvanayaivopapattyā labdhātmīyapakṣopapattiḥ pratyavatiṣṭhamāna āha—‘<hi rend="bold">na syāddeśānteraṣviti cet</hi>’ iti |</p>
<lg>
  <l>yadi deśanimittatvātsamākhyā dūṣitā tvayā |</l>
  <l>śakyamanyanimittatvaṃ vaktumamyā mayā punaḥ ||</l>
</lg>
<lg>
  <l>sati deśanimittatve na myāddeśāntareṣviyam |</l>
</lg>
<pb n="251"/>
<lg>
  <l>tasmātkimapi jātyādi dhruvamasyā nibandhanam ||</l>
</lg>
<lg>
  <l>astu vā nirnimittaiva viśekṣyati tathā 'pi tu |</l>
  <l>labdhācāranimittānāṃ kiṃ nimittāntareṇa naḥ ||</l>
</lg>
<p>tasmādanimittayā samākhyayaivādhikāraviśeṣasiddherna vyabhicārideśanimittatvamasyāḥ kalpayitavyamityukte 'bhidhīyate || 20 ||</p>
</div> <!-- sūtra !-->

<div type="sūtra" n="21">
<lg>
  <l>saṃbandhairbahubhirdeśasamākhyā hi pravartate |</l>
  <l>nivāsabhavajātatvatadāgamanahetubhiḥ ||</l>
</lg>
<p>‘so 'sya<note place="app" xml:lang="sa-Latn">pā. sū. ( 4—3—89 ) |</note> nivāsaḥ’ tatra<note place="app" xml:lang="sa-Latn">pā. sū. ( 4—3—53 ) |</note> bhavastatra<note place="app" xml:lang="sa-Latn">pā. sū. (4—3–25 ) |</note> jātastata<note place="app" xml:lang="sa-Latn">pā. sū. ( 4—3—74 ) |</note> āgata ityevamādinimittaparityāgena na kadācitprācyādisamākhyā vartate | na caiṣā deśasaṃyogaṃ vyabhicarati | na caināmācāro 'nuvartate tannivāsināmapi keṣāṃcidanācaraṇācciranirgataputrapautrādīnāṃ ca deśāntareṣvapyācaraṇāditi na samākhyayā niyatavidhisiddhiḥ | yattu mathurāmabhiprasthito māthura iti bhāṣyakāreṇoktaṃ <note place="app" xml:lang="sa-Latn">pā. sū. 4—3—5 |</note>‘tattadgacchati pathi dūtayoriti vā dūtaviṣayaṃ kalpayitavyamapratyayitoktatvādvopekṣitavyam | sarvasminnapi prasthite taddhitasmaraṇābhāvāt || 21 ||</p>
</div> <!-- sūtra !-->

<div type="sūtra" n="22">
<p>idānīṃ kartṛviśeṣaṇaviśiṣṭavidhyanumānātpratihataḥ karmāṅgabhūtaprāgdeśādividhyanumānasaṃbhavaṃ manyamāna āha—<hi rend="bold">‘karmadharmo vā pravaṇavat’</hi> iti |</p>
<lg>
  <l>prāgudakpravaṇo yadvatprācīnapravaṇo 'pi vā |</l>
  <l>deśo bhavati karmāṅgaṃ prāgdeśādistathā bhavet || iti || 22 ||</l>
</lg>
</div> <!-- sūtra !-->
<pb n="252"/>

<div type="sūtra" n="23">
<lg>
  <l><hi rend="bold">‘tulyaṃ tu kartṛdharmeṇa’</hi> taccih‌namanavasthitam |</l>
  <l>dikkṛṣṇamṛttikāprāyaprabhṛtivyabhicārataḥ ||</l>
</lg>
<lg>
  <l>prāgdeśo yo hi keṣāṃcitso 'nyeṣāṃ dakṣiṇāpathaḥ |</l>
  <l>tathodakpratyagityevaṃ naikarūpyeṇa gamyate ||</l>
</lg>
<lg>
  <l>mṛttikādyapi yaccih‪naṃ tatrānyatra ca tatsamam |</l>
  <l>holākādividhistasmānna tenāpi viśeṣyate ||</l>
</lg>
<lg>
  <l>puruṣāpekṣayā ' 'cārastasminnapi na dṛśyate |</l>
  <l>anyasminnapi dṛṣṭaśca tasmāddeśo 'pyakāraṇamiti || 23 ||</l>
</lg>
</div> <!-- sūtra !-->
<trailer>( iti holākādhikaraṇam || 7 || )</trailer>
</div> <!-- adhikaraṇa !-->
<div type="adhikaraṇa" n="8">
<pb n="252"/>

<div type="sūtra" n="24">
<p>ekasmātpadātprayoganānātvadarśanādanekārthapratibhāne sati vikalpadoṣabhayādanekādṛṣṭaśaktikalpanāprasaṅgācca gauṇamukhyavibhāgamāśritya vyavasthitaśāstraprayogabalenāvyavasthite laukikaprayogabādhād‪vyavahārādiśabdānāmarthanirṇayaḥ pratipāditaḥ | evaṃ punarekasmin gavādāvarthe gogāvyādayo bahavaḥ śabdāḥ prayujyante tatra vṛddhavyavahārāvagatapratiśabdasamavāyivācakaśaktibhedopapatteḥ śāstrasthasarvaśabdaprayogāṇāṃ ca laukikaśabdairavirodhātpadapūrvakatvācca vākyātmakaśāstravyāpārasiddherna padagatasādhvasādhutvapratipādane vyāpāro bhavati, itaretarāśrayatvaprasaṅgāt | tathā hi—</p>
<lg>
  <l>lokaprasiddhaśabdārthavaśaṃ śāstraṃ pravartate |</l>
  <l>ato na laukikeṣvasmātsādhvasādhutvanirṇayaḥ ||</l>
</lg>
<p>vākyārtheṣu hi śrutismṛtyācāravirodhadarśanādbalābalamānupūrvyeṇāvadhṛtamiha tu na viparītakramatvāt |</p>
<pb n="253"/>
<lg>
  <l>lokādevādhigantavyā śabdānāṃ sādhvasādhutā |</l>
  <l>vācakāvācakatvena sā ca nityaṃ vyavasthitā ||</l>
</lg>
<lg>
  <l>dhvanimātrāṇyasādhūni varṇā vā kevalātmanām |</l>
  <l>saṃghāto 'rthānapekṣo vā mātṛkādyupadeśavat ||</l>
</lg>
<p>tena bherīśaṅkhādiśabdā gakārakakārādayaḥ pratyekaṃ tadvargā vā 'narthakatvādapaśabdā iti lokavyavahārādevārthaṃ na sādhayantītyasādhavo gamyante | gāvyādayaḥ punargavādivadeva sādhayantyarthaṃ tebhyo 'pi vā śīghrataraṃ prasiddhataratvādarthapratītimutpādayantīti satyapyekaviṣayānekaśabdatve hastakarapāṇyādiśabdavadarthasādhanatvātsādhutvenāvadhāryante |</p>
<lg>
  <l>tataścāvācakatvena yadyasādhutvamucyate |</l>
  <l>tasya lokaviruddhatvānna grāhyatvaṃ pratīyate ||</l>
</lg>
<lg>
  <l>adṛṣṭaviṣayā cetsyādeteṣāṃ sādhvasādhutā |</l>
  <l>vedavākyairanirdiṣṭā na sā 'styanyapramāṇikā ||</l>
</lg>
<p>pratyakṣeṇa tāvadubhayatrāpyaviśeṣeṇa varṇāḥ śuddhāḥ pratīyante | na tadgate tatsamudāyagate vā sādhutvāsādhutve | na vā 'nanubhūtasaṃbandhādanumīyete | tannirākaraṇācca tatpūrvakapuruṣavacananirākriyā 'pi siddhā | vedavacanaṃ punarvastusvarūpatadgataguṇadoṣānvākhyānaparaṃ vidhipratiṣedhānapekṣaṃ naiva kiṃcitpramāṇatvena saṃbhavati | sādhutvāsādhutvayorananuṣṭhānātmakatvādvidhipratiṣedhaviṣayatvam | abhidhābhāvanākaraṇabhūtayorvidheyatvapratiṣedhyatvasaṃbhava iti cenna | pratiśabdamanantavidhipratiṣedhavākyānumānakalpanānupapatteḥ |</p>
<lg>
  <l>yo hi pratipadaṃ pāṭhaṃ sādhūnāṃ nādhyavasyati |</l>
  <l>vidhivākyāni tāvanti sa kathaṃ pratipatsyate |</l>
</lg>
<lg>
  <l>apaśabdāśca śabdebhyo bhūyastvena vyavasthitāḥ |</l>
  <l>na kalañjādivatteṣāṃ pratiṣedhyatvasaṃbhavaḥ ||</l>
</lg>
<p>vrīhyādīni hi kalañjādīni ca niyatajātiguṇādirūpeṇa parijñāyamānaparimāṇatvā<pb n="254"/>dvidhipratiṣedhagocarīmavanti<note place="app" xml:lang="sa-Latn">pañca pañcanakhā bhakṣyā brahmakṣattreṇa rāghava | śalyakaḥ śvāvidho godhā śaśaḥ kūrmaśca pañcamaḥ | vā. rā. ki. kā. sarga 17 || ślo. 37 |</note> na tu gavādigāvyādīnāṃ jātirūpeṇa vyaktirūpeṇa vā vidhipratiṣedhāvupapadyete | na tāvatsādhvasādhutve jātiguṇādyātmakasāmānyarūpeṇa sarvavyaktayanugate vijñāyete yadālambanau dvāveva vidhipratiṣedhāvanumīyeyātāṃ sādhubhirbhāṣeta nāsādhubhiriti |</p>
<lg>
  <l>avibhaktā hi śabdatvajātiḥ śabdāpaśabdayoḥ |</l>
  <l>na tvavāntarasāmānye kecidvargadvayasthite ||</l>
</lg>
<p>tena yadyekaikā vyaktirvidhīyeta pratiṣedhyeta vā tato yāvatpadaṃ vākyānyanumimānastrailokyapūraṇādapyadhikāni smṛtimūlabhūtāni vedavākyānyanumimīte | na ca tāvatāṃ koṭiśatabhāgo 'pyāmnātuṃ śakyate | na cānāmnātasya smṛtimūlatvam | nityānumeyaśrutimūlapratiṣedhāt | na ca vācakatvāvācakatvanibandhanau vidhipratiṣedhau saṃbhavataḥ | sarveṣāṃ vācakatvāt |</p>
<lg>
  <l>vācakairbhāṣitavyaṃ hi prāptatvānna vidhīyate |</l>
  <l>avācakaniṣedhaśca nāprāpteravakalpate ||</l>
</lg>
<p>na hyudakaṃ pibedagniṃ na pibediti ca vidhipratiṣedhau saṃbhavataḥ | avaśyaṃ ca vyākaraṇasmṛtimūlabhūtasādhuvidhiśrutirasādhupratiṣedhaśrutirubhayaṃ vā saṃyogapṛthaktvāt kalpanīyam | triṣvapi ca pakṣeṣu sādhvanuśāsanamātrameva saukaryādāśritam | yadi hyapaśabdapratiṣedhamūlaṃ vyākaraṇaṃ tatasteṣāṃ bahutvādavyavasthitarūpatvācca na svarūpamavagantuṃ śakyata iti ‘pañca pañcanakhā bhakṣyā’ iti smṛtinyāyenānugataviparītabhāṣaṇapratiṣedho 'rthāpattisiddhaḥ smaryate | sādhuvidhipakṣe tu ta eva smartavyāḥ | ubhayapakṣe tu tadanugamādevetarasiddheḥ pratiṣedhaviṣayajñānopapattiḥ | sa eṣa vyākaraṇasya pakṣatraye 'pyekānugamanibandhanatvātkathaṃcitsaṃkṣepo 'vakalpate | nanu pratiśabdaṃ vidhipratiṣedhāvaklṛptiḥ | anantavākyapāṭhāsaṃbhavādiṣṭāsaṃbhavadarśanārthameva holākādhikaraṇe 'bhihitam | <hi rend="bold">na tasyā ' 'kṛtivacanatā nyāyyā na vyaktivacanateti</hi> | tasmādasaṃbhavanmūlatvādapasmṛtiḥ |</p>
<lg>
  <l>atha prāptaśca yo 'rthaḥ syānna sa śāstrasya gocaraḥ |</l>
  <l>siddhaḥ śabdaprayogaśca lokādevārthalakṣaṇaḥ ||</l>
</lg>
<p>athārthalakṣaṇatve 'pi śāstreṇa dharmāya prayoganiyamātprayogotpattiśāstratvaṃ syāditi |
tadanupapannam | niyamaviṣayāsaṃbhavāt |</p>
<lg>
  <l>yasya hyaniyatā prāptistacchāstreṇa niyamyate |</l>
  <l>nityaprāptaprayogastu na śabdo niyamāspadam ||</l>
</lg>
<pb n="255"/>
<lg>
  <l>yasyāpyatyantamaprāptistato 'nyo na niyamyate |</l>
  <l>tava cātyantamaprāptirgāvyādeḥ prāptatā mama ||</l>
</lg>
<p>tena pakṣadvaye 'pi niyamānupapattiḥ | kīdṛśaścātra niyamaḥ kalpyeta | kiṃ sādhubhireva bhāṣitavyamuta sādhubhirbhāṣitavyameveti |</p>
<lg>
  <l>yadi sādhubhireveti nāsādhoraprasaṅgataḥ |</l>
  <l>niyataṃ bhāṣitavyaṃ cenmaune doṣaḥ prasajyate ||</l>
</lg>
<p>yadi hyekārthāḥ sādhvasādhavoḥ vikalpena prāpnuyustataḥ sādhuniyamāvakāśaḥ syāt | tvanmate tu punaḥ—</p>
<lg>
  <l>atyantāvācakatvāttu naivāsādhuḥ prasajyate |</l>
  <l>yannivṛttiphalaḥ sādhorniyamo 'trārthavānbhavet ||</l>
</lg>
<p>atha pramādāśaktikṛtaprasaṅganivṛttirniyamaṃ prayuñjīta | tadasat |</p>
<lg>
  <l>na hi śāstraśatenāpi pramādāśaktikāritāt |</l>
  <l>nivartyante prayoktāraḥ prayogāditi dṛśyate ||</l>
</lg>
<p>dṛṣṭo 'paśabdānāmarthābhidhāne prayoga iti cet | ucyate—</p>
<lg>
  <l>anyo 'pyakṣinikocādeḥ prayogo 'rtheṣu dṛśyate |</l>
  <l>tannivṛttiphalaḥ kaścinniyamo na ca dṛśyate ||</l>
</lg>
<p>na ca niyamānāṃ pratipakṣanivṛttiḥ prayojanam | passiṃkhyāprayojanatvāt | na cāyaṃ parisaṃkhyāviṣayo yujyate | yugapatprāptyabhāvāt |</p>
<lg>
  <l>na vā dṛṣṭārthataivāsya prayogasyopapadyate |</l>
  <l>na hi dṛṣṭanirākāṅkṣādadṛṣṭamapi gamyate ||</l>
</lg>
<p>na hi tādṛśeṣvadṛṣṭakalpanāyāmarthāpattiḥ prabhavati | parārthatvācca phalaśruterarthavādatvam | na cāsati phale śakyamapūrvaṃ kalpayitum |</p>
<lg>
  <l>na cedaṃ niyamāpūrvamāśritaṃ kveti gamyate |</l>
  <l>śabdārthaśrotṛtatad‪buddhivaktruccāraṇagocare ||</l>
</lg>
<p>śabdasya tāvadatyantaparārthadṛṣṭārthatvānnā pūrveṇa kaścidupakāraḥ | satyapi cābhidhānakarmatvenārthasya prādhānye dṛṣṭārtheṣu lokavyavahāreṣu vinā 'pyapūrveṇāṅgabhāvādapūrvopakārānupayogaḥ | śrotuḥ punarniyamavidhisaṃsparśānantargatatvādevāsaṃskāryatvam | buddhayośca kṣaṇikatvānna kālāntarāvasthāyyapūrvādhāratvopapattiḥ |</p>
<lg>
  <l>vaktā tu bhāṣaṇe sarvo guṇabhūto vidhīyate |</l>
  <l>na tasya niyamāpūrvasaṃskāryatvanirūpaṇam ||</l>
</lg>
<lg>
  <l>na pradhānapadaṃ cātra vidyate svargakāmavat |</l>
<pb n="256"/>
<l>na ca ṣaṣṭhayuktasaṃbandhātsvāmitvena pradhānataḥ ||</l>
</lg>
<lg>
  <l>yattu diṅ‌niyamāpūrvaṃ bhojanādiṣu kalpitam |</l>
  <l>puruṣārthakriyādvāraṃ tadarthaṃ tatpratīyate ||</l>
</lg>
<p>na cehoccāraṇamuccārayitrarthaṃ yena bhojanādisamatvaṃ pratipadyeta | svarūpeṇa punarbhaṅigatvād‌buddhivadevāsaṃskārārham |</p>
<lg>
  <l>evaṃ cāvedamūlatvānna dharmaniyamārthatā |</l>
  <l>yuktā śabdasmṛtervaktuṃ na cāsyāḥ śāstratā svayam ||</l>
</lg>
<p>taduktaṃ ‘prayogaśāstramiti cennāsanniyamāt ’ iti |</p>
<lg>
  <l>nahi vyākaraṇādīnāṃ vedatvena svatantratā |</l>
  <l>puruṣādhīnavṛtteśca sāpekṣasyāpramāṇatā ||</l>
</lg>
<p>sarvatra hi pauruṣeyādvacanādevamayaṃ puruṣo vedeti pratyayastena kartrabhiprāyaprakāśanamātropayuktatvādva‌yākaraṇānnaiva śabdagatasādhvasādhuvibhāgaḥ pratīyate |</p>
<lg>
  <l>na ca smṛtyantaraṃ kiṃ cid‌dṛṣṭaṃ tatkāryagocaram |</l>
  <l>dṛḍhaṃ śrutyanumānaṃ syādyenopanayanādivat ||</l>
</lg>
<p>prāyeṇa manugautamavasiṣṭhādipraṇītāḥ samāneṣvartheṣu dharmasaṃhitā vartante | tenāvigānāttābhya eva śrutayaḥ svanumānāḥ | na ca vyākaraṇasya tābhiḥ samānārthatvam |</p>
<lg>
  <l>paraspareṇa cā ' 'cāryā vigītavacanāḥ sthitāḥ |</l>
  <l>sūtravārtikabhāṣyeṣu kiṃ tatrādhyavasīyatām |</l>
</lg>
<lg>
  <l>na tāvatsūtrakāreṇa kiṃciduktaṃ prayojanam |</l>
  <l>kathaṃ caitāvati granthe syātprayojanavismṛtiḥ ||</l>
</lg>
<p>yeṣvapi tadgrantheṣu vispaṣṭānyādita evā ' 'rabhya prayojanāni jñāyante na caiṣāṃ śravaṇagrahaṇadhāraṇeṣu mahānkhedasteṣvapi jijñāsūtsāhārthaṃ pūrvaṃ prayojanānyeva nibadhyante, ‘dharmaṃ vyākhyāsyāmo,’ <note place="app" xml:lang="sa-Latn">āpastambaparibhāpāsūtram | 1 | 1</note>‘yajñaṃ vyākhyāsyāmaḥ’ ityevamādibhiḥ | iha punaratyantakaṣṭaṃ vyākaraṇaṃ praṇayatā sūtrakāreṇa dharmārthakāmamokṣāṇāṃ na kasyacitprayojanatvamāśritam | na ca sarvapradhāne vastunyanādaro yuktaḥ | sujñātatvaṃ punarīdṛśaṃ yenādyāpi vivadante |</p>
<lg>
  <l>dharmaśca phalasaṃbaddhaṃ karma yāgādi varṇyate |</l>
  <l>na ca vyākaraṇe kiṃcittādṛkkarmopadiśyate ||</l>
</lg>
<lg>
  <l>dharmatvaṃ yacca vijñānaśāstrapūrvaprayogayoḥ |</l>
  <l>yatheṣṭaṃ varṇitaṃ tacca na śāstrasadṛśaṃ matam ||</l>
</lg>
<p>śāstrārtho hi nirūpitarūpo bhavati | iha ca jñānadharmatvamupanyasyādharmaprasaṅgabhītena <pb n="257"/>śāstrapūrvaprayoge 'bhyudaya iti vārtikakāreṇoktam | bhāṣyakāra āha—<hi rend="bold">atha vā punarastu jñāne dharma iti</hi> | na caivamaniyamena dharmatvāvadhāraṇaṃ yuktam |</p>
<lg>
  <l>saṃbaddhayośca dharmatvaṃ yadaikasyāvadhāryate |</l>
  <l>tadetarattadarthaṃtvānna dharmatvena gamyate ||</l>
</lg>
<p>tadiha yadi tāvajjñānameva dharmatvenāvadhāritaṃ tato lokaprasiddhasyaiva prayogasya jñānāttu niṣpāditatvena satyāmapyupakāranirvṛttau vājinādivatprayojakatvābhāvaḥ | śāstrapūrvakaprayogapakṣe tu jñānasya tadaṅgatvena nirākāṅkṣabhūtatvāt | asatyāṃ prayojanāntarākāṅkṣāyāṃ yadyapi kācitphale śrutirbhavetsā 'pi ‘dravyasaṃskārakarma’<note place="app" xml:lang="sa-Latn">jai. sū. ( 4—3—1 ) |</note> ityanena nyāyenārthavādatayā jñāyate | na hi samānādhvanoḥ parasminphalavati jñāte pūrvasyāpi phalavattā jñāyata iti varṇitametat | <hi rend="bold">“yo 'śvamedhena yajate ya u cainamevaṃ veda” iti</hi> | kiṃ ca—</p>
<lg>
  <l>ādimattvācca dharmatvaṃ naiva jñātaprayogayoḥ |</l>
  <l>na hi vyākaraṇāpekṣā vartate vaidikī śrutiḥ ||</l>
</lg>
<p>yannāma jñānaṃ nityena vedenaiva kriyate tatra tatpūrvakaprayogavidhānaṃ phalāyopapadyate | vyākaraṇajñānaṃ tu pauruṣeyaṃ granthādhīnatvānmantrārthavādagatānityasaṃyogaparihāranyāyenānādivedaviṣayatvena nāvadhāryate |</p>
<lg>
  <l>na ca vyākaraṇaṃ nityaṃ kathaṃcidavagamyate |</l>
  <l>kartṛsmṛtidrạdhimnā hi nityapakṣanirākriyā ||</l>
</lg>
<p>athāpi vyavahāranityatānyāyena pauruṣeyavyākaraṇaparamparā 'nādiḥ kalpyeta tathā 'pi <hi rend="bold">uktaṃ tu śabdapūrvatvam</hi><note place="app" xml:lang="sa-Latn">jai. sū. ( 1—1—8 )</note> ityasya nyāyasya sthitatvāt | anekapuruṣakṛtamapi sadvayākaraṇaṃ vedālambanatvaṃ na pratipadyate |</p>
<lg>
  <l>na ca vyākaraṇatvākhyā jātiḥ kācidvayavasthitā |</l>
  <l>anitye vākyasaṃghāte sā jātiḥ kvāvatiṣṭhatām ||</l>
</lg>
<p>atha ‘lakṣyalakṣaṇe vyākaraṇam’<note place="app" xml:lang="sa-Latn">ma. bhā. paspaśāhnike |</note> iti satyapi lakṣaṇāṃśakṛtrimatve lakṣyāṃśena nityena nityo vidhirupapatsyata iti | tadanupapannam | kutaḥ—</p>
<lg>
  <l>atyantabhinnarūpatvāllakṣyāṇāṃ lakṣaṇādinā |</l>
  <l>naikamālambanaṃ kiṃcidvidherastītyudāhṛtam ||</l>
</lg>
<p>nanu veda eva vyākaraṇanityatvaṃ dṛśyate | yathā ' 'ha—<hi rend="bold">tasmādeṣā vyākṛtā vāgudyata iti</hi><note place="app" xml:lang="sa-Latn">tai. saṃ. ( 6—4—7 ) |</note> | naitadasti |</p>
<pb n="258"/>
<lg>
  <l>vyākṛtā saṃpradāyena vāṇī nityaiva vaidikī |</l>
  <l>anūditocyamāneyaṃ karmasvādhyāyakālayoḥ ||</l>
</lg>
<p>avyākṛtāyā hi laukikyā vācaḥ śiṣyācāryasaṃbandhena svaravarṇamātrākramairaviplutarūpairnirūpitākāraireva vaidikī vyākṛtetyucyate | tasyāśca mantrabrāhmaṇātmikāyāḥ karmasu jñāne prayoge ca dharmo 'styeva | yadapi <hi rend="bold">caikaḥ śabdaḥ sabhyag<note place="app" xml:lang="sa-Latn">ma. bhā. ( 66—1—84 ) |</note> jñātaḥ suprayuktaḥ śāstrānvitaḥ svarge loke kāmadhugbhavatīti</hi> tadapi svādhyāyapraśaṃsāśeṣabhūtameva | <hi rend="bold">‘aharahaḥ svādhyāyamadhīyīta”</hi> ityatra <hi rend="bold">‘apyekāmṛcaṃ yajuḥ sāma vā’</hi> ityetadavaśyakartavyatāniyamārthamuktam |</p>
<lg>
  <l>yo 'pi mantraṃ samastaṃ hi nādhīyītāpyaśaktitaḥ |</l>
  <l>tasya śāstrānvitaḥ śabda eko 'pi svargakāmadhuk ||</l>
</lg>
<p><hi rend="bold">śāstrānvita</hi> iti ca yathāsvādhyāyamanugata ityarthaḥ | <hi rend="bold">samyakprayukta</hi> iti copanayanopasadanaguruśuśrūṣādarbhapavitrapāṇitvādītikartavyatopapannatvāśrayaṇenoktam | yadapi ca <hi rend="bold">“tasmād brāhmaṇena na mlecchitavai nāpabhāṣitavai mleccho ha vā eṣa yadapaśabdaḥ”</hi> iti, tatsaṃpradāyāgatavaidikaśabdavināśapratiṣedhārthameva | vaidikāccāpetatvāllaukikasyāpaśabdatvaṃ saṃbhavati | sujñānaṃ ca | na ca laukikādapyapeto 'paśabdo nāma kaścidasti | gāvyādīnāmapi śabdānāṃ śrotragrāhyatvena śabdaśabdavācyatvaśabdabuddhigrāhyatvaśabdatvānugamadarśanāt | athāpyavaśyaṃ laukikādapyapeto 'paśabda āśrayaṇīyaḥ | tathā 'pi <hi rend="bold">“na mlecchabhāṣāṃ śikṣeta”</hi> ityevamādismṛtyanusaraṇena himavadvindhyāntarālakṛṣṇamṛgasaṃcaraṇādyupalakṣitadharmādhikṛtāryāvartanivāsivyatiriktabarbarādibhāṣāgatasya mlecchitatvasamānādhikaraṇāpaśabdatvajñānāttena bhāṣaṇaṃ pratiṣidhyate | yuktaṃ ca tasyāśeṣatadīyācaraṇavatpariharaṇīyatvaṃ natvāryāvartanivāsiprayukteṣu gāvyādiṣu mlecchatidhātvarthānugamaḥ kaścit | yena tadanācāritatvenāpavṛttavadapaśabdatvaṃ nirūpyate | yadapi ca “āhitāgnirapaśabdaṃ prayujya prāyaścittīyāṃ sārasvatīmiṣṭiṃ nirvapet ” iti | tadapyanṛtavādabaidikaśabdavināśamlecchabhāṣāprayogāśrayameva veditavyaṃ na tu vyākaraṇānugatavyatiriktaśabdaprayogaviṣayam | tathāhi—</p>
<lg>
  <l>kathaṃ nāmedṛśātkāryātsarva evā ' 'hitāgnayaḥ |</l>
  <l>pravartterankathaṃ cānyairna nindyerannaśiṣṭavat ||</l>
</lg>
<p>prāyeṇa hi śiṣṭānāṃ dharmācārapraṇihitacetasāṃ kaścideva pramādādalpo 'nācāro bhavati | gāvyādiśabdaprayogeṣu punarna keṣāṃcidapyanācārabuddhiḥ | na ca kalañjādibhakṣaṇavadvi<pb n="259"/>cikitsā garhā vā dṛśyate | na cā ' 'hitāgnisahasre 'pyekastvadabhimatasādhuśabdaireva vyavaharamāṇo dṛśyate |</p>
<lg>
  <l>kalpasūtrasmṛtigranthamīmāṃsāgṛhyakāriṇaḥ |</l>
  <l>śiṣṭā dṛṣṭāḥ prayuñjānā apaśabdānanekaśaḥ ||</l>
</lg>
<p>‘ samānamitaracchayenena ’ ityāditakārāntaprathamāntanapuṃsakaprayogeṣu maśakena tatra tatra prayuktaṃ, <hi rend="bold">“ samānamitaraṃ jyotiṣṭomena ” “ samānamitaraṃ gavā eekāhikena ” iti</hi> sūtrakāreṇāpyabhihitam<note place="app" xml:lang="sa-Latn">chāndogyasūtrakāreṇetyarthaḥ |</note> | “ ahīne bahiṣpavamānaiḥ sadasi stuvīran ” iti kartrabhiprāyakriyāphalavarjite 'pyṛtvikkartṛke stavane “ yajanti yājakā ” itivatparasmaipade prayoktavye vyākaraṇamanapekṣyā ' 'tmanepadaṃ prayuktam | tathā ' 'śvalāyanena “ pratyasitvā prāyaścittuṃ juhayuḥ ” iti samāse 'pi lyamna prayuktaḥ | ājyenākṣiṇī ājya ityasamāse 'pi prayuktaḥ | tathā śikṣāyāṃ nāradena “ pratyūṣe brahma cintayet ” iti gāvyādiśabdatulya eva prayuktaḥ | tathā manunā 'pi “ jñātāraḥ santi metyuktvā ” ityatra santi ma ityuktveti vaktavye vyākaraṇamanapekṣyaiva saṃhitā kṛtā | tathā mīmāṃsāyāmapi <hi rend="bold">gavyasya ca tadādiṣu’</hi><note place="app" xml:lang="sa-Latn">a. 8 pā. 2 sū. 18 |</note> iti gorvikārāvayavaviṣayasādhuprayogayogyaḥ śabdo 'nyatraiva gavāmayane prayuktaḥ | tathā <hi rend="bold">‘dyāvostatheti cet’<note place="app" xml:lang="sa-Latn">jai. sū. ( 9—5 )</note> iti</hi> dyāvāpṛthivyoriti vaktavye lakṣaṇahīnameva bahu prayuktam | tathā gṛhyakāreṇa mūrdhanyabhighrāṇamiti vaktavye mūrdhanyabhijighrāṇamityaviṣaye jighrādeśaḥ prayuktaḥ | kātsn‌rye 'pi vyākaraṇasya nirukte hīnalakṣaṇāḥ prayogā bahavo yadvadbrāhyaṇo bravaṇāditi | saṃvatsaraṃ śāśayānā ityetanmantragatamaṇḍūkaviṣayabrāhmaṇaśabdanirvacane kriyamāṇe vacanaśīlatvanimittatāṃ darśayatā bruvo vaciriti vacyādeśamakṛtvaiva bravaṇāditi prayuktam |</p>
<lg>
  <l>anto nāstyapaśabdānāmitihāsapurāṇayoḥ |</l>
  <l>tathobhābhyādirūpāṇāṃ hastiśikṣādikāriṇām ||</l>
</lg>
<p>yugapadubhābhyāṃ dantābhyāṃ yaḥ prahāraḥ sa ubhābhya iti sarvaiḥ pālakāryarājaputrādibhirvyākaraṇānapekṣameva prayuktam |</p>
<lg>
  <l>vedeṣvapi prayogāste bhūyāṃso 'dhyetṛsaṃmatāḥ |</l>
  <l>sāmānyaṃ chāndasaṃ vā 'pi yeṣāṃ nāstyeva lakṣaṇam ||</l>
</lg>
<p>na hi te suptiṅupagrahādivyatyayena nāpi katipayādhikāradṛṣṭena ‘bahulaṃ chandasi’ ityanena sidhyanti | tadyathā <hi rend="bold">madhyaṃ āpasya tiṣṭhati | nīcīnavāraṃ varuṇaḥ kabandhamiti</hi><note place="app" xml:lang="sa-Latn">ṛ. saṃ. ( 4—4—30 ) |</note> | <pb n="260"/>na hyapāmityasya nityastrīliṅgabahuvacanaviṣayavyañjanāntaprātipadikaparapaṣṭhayā 'nvākhyānādāpasyetyetadrūpaṃ lakṣaṇānugataṃ dṛśyate | nāpi dvāraśabdasya sthāne lāṭabhāṣāto 'nyatra vāraśabdaḥ saṃbhavati | tenānāramya evāyaṃ viṣayavyāptyasaṃbhavāt |</p>
<lg>
  <l>śabdānugamarūpo 'rtho yatra vyākaraṇaṃ kṛtam |</l>
  <l>ye 'pi vyākaraṇasyaiva pare pāre pratiṣṭhitāḥ ||</l>
</lg>
<lg>
  <l>sutarāṃ te 'pi gāvyāditulyāneva prayuñjate |</l>
  <l>sūtravārtikabhāṣyeṣu dṛśyate cāpaśabdanam ||</l>
</lg>
<lg>
  <l>aśvārụ̄dhāḥ kathaṃ cāśvānvismareyuḥ sacetanāḥ |</l>
</lg>
<p>sūtre tāvat ‘janikartuḥ prakṛtiḥ’<note place="app" xml:lang="sa-Latn">pā. sū. ( 1—4—30 ) |</note> ityatra hi dvāvapaśabdau janiśabdena hi ikśtipau <hi rend="bold">dhātunirdeśa</hi> ityanena lakṣaṇenānvito dhātureva nirdiśyate | na ca tasya kartuḥ prakṛterapādānasaṃjñeṣyate | jāyamānasya punararthasya janiśabdo vācakatayā naiva lakṣaṇenānugataḥ | tenāyaṃ daridra ivāśvaśabdo janimātravācitvāttadarthaṃ pratyasādhureva vijñāyate | tathā | <hi rend="bold">‘tṛjakābhyāṃ kartari’<note place="app" xml:lang="sa-Latn">pā. sū. ( 2—2—10 ) |</note> iti</hi> pratiṣiddhaṣaṣṭhīsamāsaprayogādvyākaraṇaphalaparityāgaḥ | evaṃ <hi rend="bold">tatprayojaka iti</hi><note place="app" xml:lang="sa-Latn">pā. sū. (1—7—55 ) |</note> pratiṣiddha eva samāsaḥ | tathā vārtike 'pi dambherhalagrahaṇasya jātivācakatvātsiddhamiti | tathā ‘ānyabhāvyaṃ tu kālaśabdavyavāyāt’ iti | atra kleśena samāsaṃ kalpayitvā tataḥ samāsasaṃjñayā guṇavacanasaṃjñāyāṃ bādhitāyāṃ ‘guṇavacanabrāhyaṇādibhyaḥ’<note place="app" xml:lang="sa-Latn">pā. sū. ( 5—1—1—24 )</note> iti lakṣaṇenāsaṃsṛṣṭa eva ṣyañprayuktaḥ | bhāṣye 'pyaviravikanyāyeneti dvaṃdvagarbhe tatpuruṣe pūrvasamāsapūrvapadasthāyāḥ supaḥ <hi rend="bold">‘supo dhātuprātipadikayoḥ’<note place="app" xml:lang="sa-Latn">pā. sū. ( 2—4—11 ) |</note> iti</hi> pratyakṣopadiṣṭo 'pi luṅna kṛtaḥ | tathā 'nyathā kṛtvā coditamanyathā kṛtvā parihāra iti | ‘anyathaivaṃ katham’<note place="app" xml:lang="sa-Latn">pā. sū. ( 6—4—27 ) |</note> ityanvākhyātasādhutvo 'pi ṇamul na prayuktaḥ | na caiṣāṃ nipātanaiḥ sādhutvasiddhiḥ | kutaḥ—</p>
<lg>
  <l>yeṣāmanugamo nāsti te sidhyeyurnipātanaiḥ |</l>
  <l>anyathānugatānāṃ tu prayogaṃ bādhate smṛtiḥ ||</l>
</lg>
<lg>
  <l>smṛtyācāravirodhe hi smṛtireva balīyasī |</l>
  <l>pratyakṣapratiṣedhācca janikartrādyasādhutā ||</l>
</lg>
<p>pratyakṣasmṛtivirodhe tu lakṣaṇarahitasyāpi prayogādeva śiṣṭācārabhūtādavayavānugamasmṛtimanumāya nipātanātsādhutvasiddhiḥ | na ca lakṣaṇaśabdānāṃ svātmani kriyāvirodhādātmārthatvābhāvādvā lakṣaṇānugatiranādaraṇīyā |</p>
<lg>
  <l>pradeśāntarasiddhena lakṣaṇenānugamyate |</l>
  <l>deśāntarasthitaḥ śabdo lakṣyabhūto 'nyaśabdavat ||</l>
</lg>
<pb n="261"/>
<p>tathā ca ‘kutvaṃ kasmānna bhavati vṛddhiḥ’<note place="app" xml:lang="sa-Latn">ma. bhā. (1—1—1 ā. 3) |</note> iti | ko 'yaṃ śabda ityādiṣu lakṣaṇānugamādaraḥ sarvatrā ' 'śritaḥ| yadi ca lakṣaṇaśabdeṣu lakṣaṇaṃ na pravarteta, tataḥ sarvaṃ vyākaraṇamapaśabdaireva nibaddhaṃ syāt | ardhavaiśasadarśanāttu pramāṇatvahāniḥ | athocyeta yajñaprayogaviṣaya eva sādhubhāṣaṇaniyamo na sūtrakāravyākhyānādikriyāsviti | tadasat | <hi rend="bold">svarge loke kāmadhugiti</hi> phalavattvopanyāsāt | sārasvatīvidhāvāhitāgnigrahaṇārthavattvāt | itarathā hyāhitāgnireva yajñeṣvadhikriyata iti tadgocare 'paśabdaprayoge niṣprayojanamevā ' 'hitāgnigrahaṇaṃ bhavet | yo 'pi ca jyotiṣṭomaprakaraṇe vājasaneyināṃ “<hi rend="bold">tasmādbrāhmaṇo na mlecchet</hi>” iti pratiṣedhaḥ karmāṅgatvena jñāyate so 'pi gurusaṃpradāyakramāgatamantraprayogavināśaviṣaya eva mlecchabhāṣāpratiṣedhārtho veti pūrvavadeva netavyaḥ | yadapi ca ‘keṣāṃ śabdānām’<note place="app" xml:lang="sa-Latn">ma. bhā. paspa. |</note> iti praśnānantaraṃ ‘laukikānāṃ vaidikānāṃ ca’ iti vivekakathanaṃ tadapi bahūnāṃ tāva tpratyakṣapratyabhijñānāllokavedayorabhede sati stokapravibhāgāpekṣaṃ naivedamatyantabhedāśrayasadṛśamabhidhīyamānaṃ śobhate na ca laukikamadhye gauraśvaḥ puruṣo hastītyevamādayaḥ sarve vedasādhāraṇā vedādeva voddha‍ṛtya lokena prayuktā udāhartuṃ nyāyyāḥ | ya eva hi bhāṣāyāmityeva smaryante, na ca kvacidapi vede dṛṣṭapūrvā ityevaṃ saṃbhāvayituṃ śakyante ta evodāhartavyāḥ | vaidikodāharaṇeṣvapi ca lokaprasiddhā eva śamādaya udāhṛtāḥ | na ca vākyodāharaṇena laukikebhyo bhidyante | vākyānāṃ vyākaraṇenānanvākhyānāt | ataśchāndasānyeva kāni cit “<hi rend="bold">gṛbhṇāmi</hi>” “<hi rend="bold">datvāyātha</hi>” ityevamādīnyudāhartuṃ yogyāni na “<hi rend="bold">śaṃno devīḥ</hi>” ityevamādīni | chāndasodāharaṇaṃ ca kutaḥ ‘siddhe’ ‘lokata’<note place="app" xml:lang="sa-Latn">siddhe śabdārthasaṃbandhe, lokato 'rthaprayukte śabdaprayoge śāstreṇa dharmaniyamo yathā laukikavaidikeṣu iti mahāvārtike |</note> ityanena pratyāsannenaiva vyāhanyeta | yadi ca laukikānāmanvākhyānaṃ kriyet, tataḥ sutarāṃ gāvyādaya evānvākhyeyāsteṣāṃ vyavasthitaṃ laukikatvaṃ vedeṣvapragogāt | punaradhyetṛbhirvedādevoddha‍ṛtyoddha‍ṛtya prayuktā iti śakyaṃ vaktum | tathā ca manunā 'pyuktam | vedaśabdemya evā ' 'dau pṛthak saṃsthā vinirmama iti | dṛśyante cādyatve 'pi śrotriyā laukike 'pyarthe vivakṣite tadbhāṣāsamānārthānsakalamantrānapyudāharantaḥ kimaṅga punaḥ pādānpadāni vā | na cā ' 'śritapratipadapāṭhānāṃ vaidikānāṃ lakṣaṇena kāryam | na caiṣāṃ gurumukhātsādhīyo lakṣaṇamasti ‘dṛṣṭānuvidhitvācchandasa’ iti svayameva lakṣaṇasyā ' 'mnānādhīnatvena mandaprayojanatvamuktam |</p>
<lg>
  <l>yathaiva lokasiddhatvātkṛṣyāderlakṣaṇaṃ vṛthā |</l>
  <l>tathaiva vedasiddhānāṃ śabdānāṃ lakṣaṇaṃ vṛthā ||</l>
</lg>
<lg>
  <l>rakṣādyapi yadatroktamanvākhyānaprayojanam |</l>
  <l>na tadapyanyataḥ siddheralpasiddhestato 'pi vā ||</l>
</lg>
<pb n="262"/>
<p>śiṣyācāryasaṃbandho hi mahānvedarakṣāheturvyākaraṇānadhīnasyāpi vedakramasyādhyayanenaiva rakṣyamāṇatvāt | tadvināśe 'pi ca viśiṣṭataradoṣaprasaṅgāt | uktaṃ ca—</p>
<lg>
  <l>nirākāṅkṣī bhavellakṣyaṃ yena tannāma lakṣaṇam |</l>
  <l>śatāṃśamātrasiddhau tu tena mandaṃ prayojanam ||</l>
</lg>
<lg>
  <l>samāmnāyaprasiddhe 'pi sāmavede 'sti lakṣaṇam |</l>
  <l>tadyuktaṃ kṛtsnasiddhitvātkartavyārthena cārthavat ||</l>
</lg>
<p>aucchikye hi sarvāṇi sāmaparvāṇi yathākramaṃ lakṣaṇenānugatāni tataśca samastasāmarūpasiddhernirākāṅkṣattvaṃ bhavati | brāhmaṇavidhivaśena ca, ṛgantarasaṃcāraṇāyāṃ prastāvādipañcadhāvibhāgena lakṣaṇopayogaḥ | padānugamamātranivṛttavyāpāreṇa tu vyākaraṇena viśiṣṭapadaracanātmakavākyasaṃghātarūpāṇāmasaṃbhavatkartavyapadavākyānāṃ mandamiva rakṣitavyaṃ dṛśyate |</p>
<lg>
  <l>lakṣayedyaḥ samāmnāyātpadavākyakramān bahūn |</l>
  <l>sa lakṣayettarāmalpaṃ prakṛtipratyayakramam ||</l>
</lg>
<p>kiṃ ca—</p>
<lg>
  <l>yadi vyākaraṇādrakṣāṃ manvīranvedavādinaḥ |</l>
  <l>vaiyākaraṇageheṣu chindyuste vedasaṃśayān ||</l>
</lg>
<lg>
  <l>kakṣāvalambinaṃ nityaṃ ko nāma karakaṃ vahan |</l>
  <l>tamanādṛtya śaucārthamanyataḥ kartumarhati ||</l>
</lg>
<lg>
  <l>loke yasya yadarthatvamāptā vā yatra ye matāḥ |</l>
  <l>tena tebhyaśca tadvastu yathāvadavagamyate ||</l>
</lg>
<lg>
  <l>āyurvedaṃ cikitsāsu prāyeṇa viniyujyate |</l>
  <l>vyādhitattvauṣadhajñānaṃ vaidyebhyaścopalabhyate ||</l>
</lg>
<p>na tu vedādhyāyināṃ kadācidapyabhiyuktatarasahādhyāyivyatirekeṇa vedavarṇapadavākyājñānasaṃdehaviparyayavyāvṛttau vyākaraṇaṃ vaiyākaraṇā vopayujyante |</p>
<lg>
  <l>sahādhyāyimirevāto vedaḥ kārtsnyena rakṣyate |</l>
  <l>svarākṣaravinaṣṭo 'pi dveṣādanyairna mṛṣyate ||</l>
</lg>
<lg>
  <l>tasmātprītairupādhyāyairdviṣṭaiḥ kāruṇikādibhiḥ |</l>
  <l>na vināśayituṃ vedo labhyate tena rakṣyate ||</l>
</lg>
<p>tasmādvedarakṣārthaṃ tāvannādhyeyaṃ vyākaraṇam |</p>
<lg>
  <l>loke tu sarvabhāṣābhirarthā vyākaraṇādṛte |</l>
  <l>sidhyanti vyavahāreṇa kāvyādiṣvapyasaṃśayam ||</l>
</lg>
<pb n="263"/>
<p>yadi tu saṃvyavahāravākyeṣvanupayujyamānamapi kāvyanāṭakalakṣaṇaprākṛtavyākaraṇadvipadīrāsakādilakṣaṇanyāyena saṃskṛtakāvyopayogārthaṃ vyākaraṇamāśrīyeta, tathā 'pi kāvyaprayoganiyamotpattyaśāstratvādyatheṣṭabhāṣābhiḥ prabandhakaraṇasaṃbhavācchabdeṣu ca vyavasthā syādityucyate |</p>
<lg>
  <l>kāvyaśobhāsvapi tvetannaivātīvopayujyate |</l>
  <l>vaiyākaraṇadoṣāddhi kaṣṭāñchabdānprayuñjate ||</l>
</lg>
<lg>
  <l>na ca lakṣaṇamastīti prayoktavyamalaukikam |</l>
  <l>lokasiddhaprayoge tu lakṣaṇaṃ syādanarthakam ||</l>
</lg>
<p>tena loke 'pi na kadācidvayākaraṇena śabdarakṣā |</p>
<lg>
  <l>ūhārthamapi śabdānāṃ na vyākaraṇamarthavat |</l>
  <l>ūhasyāpyanmataḥ siddherūhyānūhyavibhāgavat ||</l>
</lg>
<p>tathā ca—</p>
<lg>
  <l>mukhyadṛṣṭārthatāsvārthasamavetārthatādibhiḥ |</l>
  <l>prayuktāḥ prakṛtau mantrā gatāḥ kāryātideśataḥ ||</l>
</lg>
<lg>
  <l>vikāre 'tha niṣiddhohāḥ kāryāpanneṣu pañcadhā |</l>
  <l>arthāntare 'ṣvapūrvārthadvāreṇohaṃ vrajanti naḥ ||</l>
</lg>
<lg>
  <l>etāvatyanyato yasya vinā vyākaraṇānmatiḥ |</l>
  <l>jāyeta sa kathaṃ tatra padaṃ yogyaṃ na lapsyate ||</l>
</lg>
<lg>
  <l>veda eva hi sarveṣāmādarśaḥ sarvadā sthitaḥ |</l>
  <l>śabdānāṃ tata uddha‍ṛtya prayogaḥ saṃbhaviṣyati ||</l>
</lg>
<lg>
  <l>atha vā yo 'pi gāvyādirlokenārthe prayujyate |</l>
  <l>so 'pyarthadvārataḥ prāptaprayogaḥ kena vāryate ||</l>
</lg>
<p>devatāpadāni tāvat | ‘<hi rend="bold">vidhiśabdasya mantratve bhāvaḥ syāt</hi>’<note place="app" xml:lang="sa-Latn">(10 4 23) |</note> ityetena <hi rend="bold">nyāyena</hi> sarvāneva sādhvasādhutvasaṃmatānparyāyānparityajya vidhigataprayogānusaraṇenaiva tadvākyaśeṣavākyāntarādhigatārthābhidhānarūpeṇa prayujyante teṣu hyastyeva karmābhidhānārthameva prayogotpattiśāstratvam | yāni tu dravyatadguṇādipadāni saṃnihitārthaparyupasthāpitasamastarūpāṇi prayogavacanagocaramāgacchanti teṣvasaṃnihitārthapadanivṛttinyūnasākāṅkṣamantravākyanirākāṅkṣīkaraṇāya smṛte 'pyarthe prayujyamāneṣu prayogotpattyaśāstratvānna vyavasthā syādityucyate | prakṛtau hi mantrāṇāṃ prayogotpattiḥ śāstravatī vikṛtau, punararthavaśādbhavantī na vyākaraṇānugateṣvevāvatiṣṭhate | vyākaraṇasyāpyasaṃbhāvyamānamūlaśāstrasya kṛtakāvidhāyakeṣṭyupasaṃkhyā<pb n="264"/>nādyāvāpasūtrapratyākhyānānavasthitapramāṇatvasya yathārucivikalpitaprakṛtipratyayaparimāṇādidoṣagrastasya niścitasmaryamāṇapāṇinyādimatasāpekṣasya naivānādiyajñagataśabdaprayoganiyamotpattiśāstratvamavakalpate |</p>
<lg>
  <l>tenohe karmakarmāṅgavākyārthajñānakauśalaiḥ |</l>
  <l>lokavedaprayogācca siddhe vyākaraṇena kim ||</l>
</lg>
<p>api ca vyākaraṇenohakaraṇamaśakyameveti manvānaiṣṭīkākārairapyuktam—</p>
<lg>
  <l>aṅgāni jñātināmānyupamā cendriyāṇi ca |</l>
  <l>etāni nohaṃ gacchanti adhrigau<note place="app" xml:lang="sa-Latn">daivyāḥ śamitāra ārabhadhvamityādiḥ paśuviśasanaprapamantro 'dhriguśabdavattvenādhrigurityucyate |</note> viṣamaṃ hi tat ||</l>
</lg>
<lg>
  <l>āgamo yastu nirdiṣṭaḥ prayojanavivakṣayā |</l>
  <l>karmaṇāṃ nocyate tatra kiṃ vedādhyayanaṃ phalam ||</l>
</lg>
<p>sarvasya hi hyanuṣṭhātavyasyā ' 'gamo mūlatvenā ' 'khyāyate na prayojanatvena |</p>
<lg>
  <l>athaitenaiva yuktaṃ syādāgamoktaṃ prayojanam |</l>
  <l>tadapyasadanāmnānānniṣkāraṇatayā 'pi ca ||</l>
</lg>
<p>niṣkāraṇaṣaḍaṅgavedādhyayanopanyāsena hi sutarāṃ vyākaraṇasya niṣprayojanatvamuktam |</p>
<lg>
  <l>āgamo vedavākyācca nānyaḥ kaścana vidyate |</l>
  <l>kathaṃ cā ' 'dimatāṃ sidhyedvedenānādinā vidhiḥ ||</l>
</lg>
<p>tasmāt ‘svādhyāyo 'dhyetavyaḥ’ ityetatkevalavedādhyayanavidhānaṃ śatapathādiṣu dṛṣṭamupapannaṃ ca nityārthālambanatvāt | vyākaraṇādyaṅgādhyayanavidhānaṃ punarna kasyāṃcicchākhāyāṃ śrūyate | na cā ' 'dimadarthaviṣayaṃ sadanāditvādhīnaṃ vedatvaṃ pramāṇatvaṃ vā labhate |</p>
<lg>
  <l>na ca vedāṅgabhāvo 'pi kaścidvayākaraṇaṃ prati |</l>
  <l>tādarthyāvayavābhāvābuddhādivacaneṣviva ||</l>
</lg>
<lg>
  <l>śrutiliṅgādibhistāvattādarthyaṃ nāsya gamyate |</l>
  <l>akṛtrimasya vā kaścitkṛtrimo 'vayavaḥ katham ||</l>
</lg>
<p>tasmādavayavaviṣayamevaitadevaṃ varṇayitavyam |</p>
<lg>
  <l>ṣaḍaṅgo veda ityuktaṃ śrutiliṅgādyapekṣayā |</l>
  <l>taiḥ ṣaḍ‌bhiḥ pravibhaktaḥ sansa hi karmavibodhanaḥ ||</l>
</lg>
<p>nanu bāhyāṅgānapekṣatve vedasvarūpāntargataśrutyādyapekṣayā viśeṣaṇamanarthakaṃ prasajyate | tathā hi—</p>
<lg>
  <l>saṃbhavavyabhicārābhyāṃ syādviśeṣaṇasaṃbhavaḥ |</l>
  <l>śrutyādyavyabhicārāttu tairaṅgaiḥ kiṃ viśeṣyate ||</l>
</lg>
<pb n="265"/>
<p>ucyate—</p>
<lg>
  <l>yastāni pravibhaktāni heturūpaphalaiḥ pṛthak |</l>
  <l>jñātvā 'dhīte sa evāsya vidherarthaṃ karoti naḥ ||</l>
</lg>
<lg>
  <l>adhigantavya ityetadadhyeya iti cocyate |</l>
  <l>tena śrutyādimānvedo veditavyo vidherataḥ ||</l>
</lg>
<lg>
  <l>dhyāyatereva vā rūpaṃ dhyeya ityetadāśritam |</l>
  <l>śrutyādyarpitasarvārthaḥ sa dhyātavyaḥ sadā dvijñaiḥ ||</l>
</lg>
<p>tataśca mīmāṃsādvārā vedārthānucintanavidhirevāyamiti jñāyate na vyākaraṇādhyayanavidhiḥ |</p>
<lg>
  <l>vede vyākaraṇādīni santyevābhyantarāṇi naḥ |</l>
  <l>bhavedvā tadabhiprāyā ṣaḍaṅgādhyayanasmṛtiḥ ||</l>
</lg>
<p>‘<hi rend="bold">taddadhno dadhitvam</hi>’ ityevamādīni hi vaidikārthavādāntargatānyeva hi niruktavyākaraṇādīni taiḥ vidhāyako vedo 'dhyetavya iti smṛtyartho bhavet |</p>
<lg>
  <l>prātiśākhyāni vā yāni svādhyāyavadadhīyate |</l>
  <l>gṛhyamāṇatadarthatvādaṅgatvaṃ teṣu vā sthitam ||</l>
</lg>
<p>yāni hi vedavyāpāraparāṇyeva teṣu liṅgena śakyamaṅgatvamadhyavasātum | nanu katibhayaspṛṣṭavedavākyodāharaṇacchadmamātreṣu pāṇiniprabhṛtipraṇīteṣu prātiśākhyānīva prayogaśāstrāṇīti cet | na | teṣāṃ padasvarūpeṣveva vyāpārāt | pāṇinīyādiṣu hi vedasvarūpavarjitāni padānyeva saṃskṛtya saṃskṛtyotsṛjyante | prātiśākhyaiḥ punarvedasaṃhitādhyayanānugatasvarasaṃdhiprayativivṛtipūrvāṅgaparāṅgādyanusaraṇādvedāṅgatvamāviṣkṛtam |</p>
<lg>
  <l>pūrvoktenānusaṃghānamāgamasya ca nāsti te |</l>
  <l>āgamo 'dhyayanaprāyaḥ prākca śabdānuśāsanam ||</l>
</lg>
<p><hi rend="bold">brāhmaṇena niṣkāraṇo dharmaḥ ṣaḍaṅgo vedo 'dhyeya</hi><note place="app" xml:lang="sa-Latn">ma. bhā. paspaśāhnike |</note> iti vihito jñāne dharmaḥ śāstrapūrvaprayoge 'bhyudaya iti ca vyāhatābhidhānam | yadapi ca śabdāpaśabdajñānalāghavaṃ prayojanatvenopadiṣṭaṃ tannirākṛtaprayojanāntarasya lāghavamātramevāvaśiṣyata iti satyamevoktam |</p>
<lg>
  <l>yadi vā gauravasyaiva laghutvamupacaryate |</l>
  <l>viparyayāpadeśena śūre kātaraśabdavat ||</l>
</lg>
<p>lokaprasiddhānāmeva śabdānāmatyantaviṣamadhātugaṇoṇādisūtrādibhiralaukikasaṃjñāparibhāṣānibaddhaprakriyairanavasthitasthāpanākṣepasiddhāntavicāraiḥ kleśenāntaṃ gatvā yathāvasthitā<pb n="266"/>nuvādamātrameva kriyate, tatrāpi codāharaṇavyatirikteṣu kasyacideva lakṣaṇayojanasāmarthyaṃ dṛśyate | tenātyantaguruḥ sannayamupāyastutyarthameva laghurityupacaritaḥ | <hi rend="bold">yadapi kena</hi> ciduktam—</p>
<lg>
  <l>tattvāvabodhaḥ śabdānāṃ nāsti vyākaraṇādṛte || iti |</l>
</lg>
<p>tadrūparasagandhasparśeṣvapi vaktavyamāsīt |</p>
<lg>
  <l>ko hi pratyakṣagamye 'rthe śāstrāttattvāvadhāraṇam |</l>
  <l>śāstralokasvabhāvajña īdṛśaṃ vaktumarhati ||</l>
</lg>
<p>ata eva ślokasyottarārdhaṃ vaktavyam |</p>
<lg>
  <l>tattvāvabodhaḥ śabdānāṃ nāsti śrotrendriyādṛte || iti |</l>
</lg>
<p>na hyatra kaścidvipratipadyate badhireṣvevamadṛṣṭatvāt |</p>
<lg>
  <l>asaṃdehaśca vedārthe yadapyuktaṃ prayojanam |</l>
  <l>tadapyasadyato nāsmātpadavākyārthanirṇayau ||</l>
</lg>
<p>yataḥ padārthasaṃdehāstāvadbahavo vṛddhavyavahārādeva nivarttante | śeṣāśca nigamaniruktakalpasūtratarkābhiyuktebhyaḥ sarveṣāmarthapratipādanaparatvāt | vyākaraṇena punaratantrīkṛtyārthaṃ padasvarūpamātre 'nvākhyāyamāne dūrādapetamevārthajñānam | tathā hi—</p>
<lg>
  <l>dhātubhyaḥ kalpite nāmni kriyāyogo 'nugamyate |</l>
  <l>na cābhidhānavelāyāṃ tatpratītirbhanāgapi ||</l>
</lg>
<p>‘<hi rend="bold">gamerḍoḥ</hi>’<note place="app" xml:lang="sa-Latn">uṇādisū. 235 |</note> ityetadvayutpattyanusārī hi gantṛmātrameva gośabdavācyamadhyavasyet | jātiśabdaścāyaṃ vṛddhavyavahāre 'vasthito yatra prasiddhastatrānvākhyātavyaḥ | tathā ca—</p>
<lg>
  <l>kuśalodāraśabdāderyāvatyanugamasthitaḥ |</l>
  <l>na tāvatyeva śabdārthaprasiddhirvyavatiṣṭhate ||</l>
</lg>
<lg>
  <l>aśvakarṇājakarṇādau samāsānugame sati |</l>
  <l>apetāvayavārtho 'rtho dṛśyate vṛttaśabdavat ||</l>
</lg>
<lg>
  <l>evaṃ rājanyaśabdāderayatatvādyanādaraḥ |</l>
  <l>vyākriyāviparīto 'pi sthito lokaprasidghitaḥ ||</l>
</lg>
<lg>
  <l>tathā vedaviruddhe 'rthe dṛṣṭaṃ śabdānuśāsanam |</l>
  <l>tattathā yadi gṛhyeta vedāṅgatvaṃ virudhyate ||</l>
</lg>
<p>‘<hi rend="bold">kalerḍhak</hi>’<note place="app" xml:lang="sa-Latn">pā. sū. (4—2—8)</note> ‘<hi rend="bold">vāmadevāḍḍyaḍḍyau’ iti</hi><note place="app" xml:lang="sa-Latn">pā. sū. (4—2—9) |</note> kalivāmadevadṛṣṭasāmābhidhānapratipattirvaiyākaraṇasya <pb n="267"/>bhavati | vede tu “<hi rend="bold">tato vasu vāmaṃ samabhavat tasmādvāmadevyam</hi>” “<hi rend="bold">yadakālayattatkāleyasya kāleyatvam</hi>” ityādyarthavyutpattidarśanaṃ vyākaraṇānusāriṇīṃ pratipattiṃ bādhate | tathā kalpasūtrakāraiḥ <hi rend="bold">kṛṣṇaśaṃ vāsaḥ kṛṣṇavalakṣe ajine</hi> ityevamādiṣu kṛṣṇadaśādivivaraṇāśrayaṇādvayākaraṇaśatenāpyanavagatā arthā vedārthavitparamparāprāptā vedavākyapaurvāparyāvagatayūpādiśabdārthāśca vyākhyāyante | yathā caivamādiṣu vyākaraṇānapekṣāṇāmeva niḥsaṃśayārthapratipattistathā sthūlapṛṣatyādiśabdārtheṣvapi vyākhyātṛparamparaiva nirṇayakṣameti na vyākaraṇamapekṣitavyam | kiṃ ca—</p>
<lg>
  <l>vākyārtheṣu ca saṃdehā jāyante ye sahastraśaḥ |</l>
  <l>naiṣāṃ vyākaraṇātkaścitpūrvapakṣo 'pi gamyate||</l>
</lg>
<p>yadi vedārthāsaṃdehaprayojanaṃ vyākaraṇaṃ bhavettataḥ kimarthavādāḥ svatantrāḥ kaṃcidarthaṃ pratipādayantyatha vidhiśeṣabhūtāḥ | tathā kimūrgavarodhanamaudumbaratvasya phalamuta praśaṃsārthamupāttamiti | tathā hetuvidhihetvarthavādamantraprayogadṛṣṭādṛṣṭārthatvādiṣu grahaikatvavivakṣādiṣu ca saṃdehānapanayet | athaivamādiṣu mīmāṃsāsiddhatvādvayākaraṇe 'nupanyāsastataḥ kalpasūtrakāravacanasiddhakatipayasthūlapṛṣatyādyarthanirṇayaprayojanatā sutarāṃ nā ' 'śrayaṇīyā | api ca—</p>
<lg>
  <l>lakṣaṇotthe 'pi saṃdehe vyākhyānādeva nirṇayaḥ |</l>
  <l>vedaśabdeṣvapi vyākhyā naiva daṇḍairnivāryate ||</l>
</lg>
<p>‘<hi rend="bold">vyākhyānato viśeṣapratipattiḥ</hi>’<note place="app" xml:lang="sa-Latn">ma. bhā. (pratyāhārāhanike laṇsūtre)</note> ityanayaiva paribhāṣayā na hi <hi rend="bold">saṃdehādalakṣaṇamiti</hi>vanna hi saṃdehādaveda ityapi śakyaṃ vaktum |</p>
<lg>
  <l>na cāgṛhītaśabdārthaiḥ kaiścidvyākaraṇāśrayāt |</l>
  <l>vyākhyātuṃ śakyate vedo yataḥ syāttena niścayaḥ ||</l>
</lg>
<lg>
  <l>yathaivāvasthito vedastathā vyākhyā 'pi sarvadā |</l>
  <l>ataḥ sthūlapṛṣatyādivyākhyā vyākaraṇādṛte ||</l>
</lg>
<lg>
  <l>na ca loke prayuktānāṃ padānāṃ dṛśyate svaraḥ |</l>
  <l>vyavahārādbahirbhūtātsvarānnāto 'rthaniścaya ||</l>
</lg>
<p>vṛddhavyavahārādhīnaṃ śabdārthāvadhāraṇaṃ tatra ca samāsāntodāttatvapūrvapadaprakṛtisvaratvādiprayogavibhāgābhāvānna tatkṛtā 'rthaviśeṣavyavasthā |</p>
<lg>
  <l>yatra tvasti svarajñānaṃ vedavākyeṣvaviśrutam |</l>
  <l>tatra naiva padārthānāmavadhāraṇasaṃbhavaḥ ||</l>
</lg>
<pb n="268"/>
<lg>
  <l>tatrāpi nirṇayo yaḥ syādarthaprakaraṇādibhiḥ |</l>
  <l>tatra taireva siddhatvānna svarasyābhidhāṃ gatā ||</l>
</lg>
<lg>
  <l>tenādṛṣṭārtha evāyaṃ svarapāṭho 'vagamyate |</l>
  <l>sarvadā brahmayajñāṅgadravyayajñajapeṣu ca ||</l>
</lg>
<p>vyākaraṇānugamo 'pi cāsya yadi nāma kathaṃcittadupayogārtha eva bhavennatu lokikaprayogārthaḥ| atyantāprayuktatvāt |</p>
<lg>
  <l>na ca vyākaraṇoktena svareṇārthasya nirṇayaḥ |</l>
  <l>śabdānuśāsanaṃ hyetaddṛṣṭaṃ nārthānuśāsanam ||</l>
</lg>
<p>tasmādasaṃdehārthamapi nādhyeyaṃ vyākaraṇam | na hyetadarthaniścayāṅgabhūtasvaraviśeṣaprayogotpattiśāstram | yānyapi ca ‘imāni bhūyaḥ śabdānuśāsanasya prayojanāni’ ityevamupanyastāni teṣāmapi kānicitprayojanatvayogyānyeva na saṃbhavanti, kānicitprayojanābhāsāni, kānicidapramāṇakāni | api ca—</p>
<lg>
  <l>arthavattvaṃ na cejjātaṃ mukhyairyasya prayojanaiḥ |</l>
  <l>tasyānuṣaṅgikeṣvāśā kuśakāśāvalambinī ||</l>
</lg>
<p>tatra yastāvatte 'surā ityādyasurapurākalpārthavādaprakrame 'paśabdapratiṣedhaḥ prayojanatvenopanyastaḥ sa yathāvasthitastathoktaṃ prāk | duṣṭaḥ śabda ityatrāpi bahujanaprasiddhaśikṣākārapaṭhitamantrapadoddhāreṇa śabdapadaṃ prakṣipatā svapakṣānurāgo darśitaḥ | duṣṭamantraprayoge tviṣyata eva yajamānasya pratyavāyaḥ | ‘<hi rend="bold">yaddhotā jahāti vāgghi tadyajamānaṃ jahāti</hi>’ ityevamādibhiḥ sarvartvik‌prayojyamantravināśeṣu yajamānagāmidoṣadarśanāt | tathā ca ‘<hi rend="bold">indraśatrurvardhasva</hi>’ iti mantraprayogavināśadoṣa evodāhṛtaḥ | yattu nirukte ‘<hi rend="bold">yadadhītamavijñātaṃ nigadenaiva śabdyate</hi>’<note place="app" xml:lang="sa-Latn">anagnāviva śuṣkaidho na tajjvalati karhiciditi śeṣaḥ |</note> ityuktaṃ, tadasmābhiḥ prathamasūtra evārthaśabdaṃ vyācakṣāṇaiḥ snānasmṛtyatikramakāraṇatvenopavarṇitam | ‘<hi rend="bold">anatikrāmanto vedamarthavantaṃ santamanarthakamavakalpayema, dṛṣṭo hi tasyārthaḥ karmāvabodhanam</hi>’ iti | tataścāvyākhyātena vedenārthaprakāśanākaraṇāt ‘<hi rend="bold">na tajjvalati karhi</hi> cit’ iti | satyamevaitat | na tu vyākaraṇasya tatropayogaḥ | karmaprayogotpattiṃ pratyaśāstratvāt | śabdaśāstrametaditi cetteṣvapyapūrvoktena nirmūlatvena na vyavasthā syāt tasmātkalpasūtraniruktamīmāṃsānāmevādhītamantrabrāhmaṇārthavijñānopayogakṣamatvādetatprayojanaṃ yuktaṃ, na tu vyākaraṇasya | <note place="app" xml:lang="sa-Latn">yastu prayuṅkte kuśalo śabdānyathāvavdyavahārakāle | so 'nantamāpnoti jayaṃ paratra vāgyogavidduṣyati cāpaśabdaiḥ | ma. bhā. |</note><hi rend="bold">yastu prayuṅkta itye<pb n="269"/>tadapi mantrabrāhmaṇaśabdasya</hi> samyakprayogaprayojanameva vijñāyate | yathāsamāmnātādanyathākaraṇācca “<hi rend="bold">duṣyati cāpaśabdaiḥ</hi>” iti | svādhyāyādhyayanādhyāpanayajanayājanaga<hi rend="bold">tavedaśabdavinā</hi>śe 'pi ‘<hi rend="bold">yadṛkto yajña ārtimiyāt</hi>‘ <hi rend="bold">ita</hi> | etadvacanādavagatadoṣānuvādo 'pītyava<hi rend="bold">ga</hi>myate | <hi rend="bold">vāgyogaviditi</hi> ca bahulokavyavahāradarśanādviditapadapadārthasaṃbandhaḥ pumān, <hi rend="bold">brāhmaṇa</hi>vākyeṣu coddiśyamānopādīyamānaguṇapradhānādinirūpaṇāvadhṛtavacanavyaktiviśeṣo <hi rend="bold">mantreṣu</hi> cāvagatacoditācoditasvārthaparārthaprakāśanārhatvānarhatvavideva ca vāgyogavidityucyate na vaiyākaraṇaḥ | vaiyākaraṇasyaivaṃvidhaprayogotpattyaśāstratvāt | yada<hi rend="bold">pyavidvāṃsa</hi><note place="app" xml:lang="sa-Latn">avidvāṃsaḥ pratyabhivāde nāmno ye na plutiṃ vidaḥ | kāmaṃ teṣu tu viproṣya strīṣvivāyamahaṃ vadet | iti mahābhāṣye vyākaraṇasya strīsāmyaparihāraprayojanatvakathanārthamupanyastaḥ ślokaḥ |</note> iti, <hi rend="bold">pratyabhivāde</hi> nāmāntyasvaraplutānabhijñanindāvacanaṃ, tatplutasya trimātrasya lokaprasiddhatvānmanvādyupadiṣṭanāmāntyaprayogasiddhau labdhāyāṃ tatprayogotpattyaśāstratvam | na ca tāvatā manvādi<hi rend="bold">bhiranena</hi> codāhṛtena ślokena prakṛtipratyayādivibhāgadvāreṇa śabdāpaśabdavivekajñāna tadupayogo vā ' 'śrīyate | <hi rend="bold">yacca</hi> ‘<hi rend="bold">prayājāḥ savibhaktikāḥ kartavyāḥ</hi>’ iti tadyājñikopadeśasiddhatvād brāhmaṇe ca ṣaḍahavibhaktayaḥ “<hi rend="bold">agnirvṛtrāṇi jaṅghanat</hi>” “<hi rend="bold">agniṃ vo vṛtrahantamam</hi>” ‘<hi rend="bold">agninā 'gniḥ samidhyate</hi>’ ityevamādivibhaktavibhaktiprayogadarśanādantareṇāpi vyākaraṇaṃ vaibhaktikamātrālocanenāpi vā savibhaktikaprayājaprayogasiddheraśāstraṃ vyākaraṇam | “<hi rend="bold">yo vā imāṃ padaśaḥ svaraśo vācaṃ vidadhāti sa ārtvijīno bhavati</hi>”<note place="app" xml:lang="sa-Latn">ṛ. saṃ. (2—3—22) |</note> iti samyagvedādhyāyyevamabhidhīyate | tathā “<hi rend="bold">catvāri vākparimitā padāni</hi>” iti yāni tāvadoṃkāramahāvyāhṛtyādicatuṣṭayabāhulyaprayojanānusaraṇena nairuktairapyakṣaravarṇasāmyānnirbrūyāditivatprapañcitāni, na tatra vyākaraṇasya kaścidadhikāraḥ | yattu nāmākhyātopasarganipātacatuṣṭayānugataṃ vaiyākaraṇamatamāśritaṃ tadapi catuṣṭayasya lokasiddhatvādeva nātīva vyākaraṇāpekṣam | etadviṣayatve ca varṇyamāne “<hi rend="bold">turīyaṃ vāco manuṣyā vadanti</hi>” ityasaṃbaddhameva syāt | caturṇāmapi padajātānāṃ manuṣyairucyamānatvāt | tasmādayamasya mantrasyārthaḥ paurvāparyasaṃgato varṇyate | “<hi rend="bold">catvāri vākparimitā padāni</hi>” iti yairvākpadyate gamyate tāni catvāri pratyakṣānumānopamānārthāpattyākhyāni pramāṇānyabhidhīyante | tatra yāni pratīkavidhiprākṛtavaikṛtavākyasārūpyadṛṣṭānupapadyamānādiprabhavairanumānopamānārthāpattyākhyaistribhirgamyante, tāni tatsiddhatvādeva neṅgayanti noccārayanti | yastu bhāgastairaśakyaḥ pratipādayituṃ taṃ turīyaṃ pratyakṣasamadhigamyamadhyetāro manuṣyā vadanti samāmanantītyarthaḥ | ṣaṭpramāṇīmadhyācca pramāṇadvayaṃ vākpadatvādapoddha‍ṛtam | abhāvastāvadabhāvaviṣayatvādeva vākpadaṃ na bhavati | āgamasya punarvāgātmakatvātpadyamānavāgāśritasya padatvāśrayaṇamanupa<pb n="270"/>pannam | pratyakṣapakṣanikṣiptatvātpṛthaktvenānirdeśaḥ | <note place="app" xml:lang="sa-Latn">ṛ. saṃ. (3 |8 | 10) |</note>catvāri śṛṅgetyasya tu viṣuvati hoturājye prayuktasya yo 'rthaḥ sa mantrādhikaraṇe vyākhyātaḥ | na cātra kācidvyākaraṇāpekṣā | yattu catvāri padajātāni śṛṅgāṇītyevamādisaṃkhyāsāmānyamātreṇa karmaviniyogānapekṣamarthāntaraṃ varṇyate, tadvayākaraṇakṛtavākvauśalamātram | tādṛśaṃ ca vaiśeṣikādiṣvapi tadabhiyuktaiḥ śakyaṃ yojayitumityanādaraṇīyam | “<hi rend="bold">utatvaḥ paśyan</hi>”<note place="app" xml:lang="sa-Latn">ṛ. saṃ. (8 |2 23) |</note> ityapi lokaniruktakalpasūtramīmāṃsāśrayotpannapadārthavākyārthajñānapraśaṃsārtha eva mantro vijñāyamāno na vyākaraṇamadriyate | evaṃ “<hi rend="bold">saktumiva titaünā</hi>”<note place="app" xml:lang="sa-Latn">ṛ. saṃ. (8 | 2 | 22) |</note> ityeṣo 'pyaviplutasvādhyāyādhyayananirmalavedākṣarārthajñānapraśaṃsārthaṃ pūrvavadeva varṇanīyaḥ | “<hi rend="bold">āhitāgnirapaśabdaṃ prayujya</hi>”<note place="app" xml:lang="sa-Latn">ma. bhā. paspaśāhnike |</note> iti, vyākhyātamevaitat | yadapi nāmakaraṇe, ghoṣavadādyantarantasthaṃ<note place="app" xml:lang="sa-Latn">avṛddhaṃ tripuruṣānūkamanaripratiṣṭitaṃ taddhi pratiṣṭhitatamaṃ bhavati iti śeṣaḥ ma. bhā. paspa. |</note> dvicaturādivarṇakṛdantaparigrahataddhitavarjanavacanaṃ, tatkṛttaddhitasaṃjñayorvyākaraṇe 'pi pūrvaprasiddhayorevopādānādvarṇaparimāṇasya ca pratyakṣapūrvakasmṛtyadhīnatvād ghoṣavattvādīnāṃ ca śikṣāprātiśākhyeṣvanukramaṇātsarvaiśca śrotriyairakleśena nāmakaraṇānna vyākaraṇaṃ nāma prayogotpattiśāstratvenāpekṣaṇīyam | “<hi rend="bold">sudevoasi varuṇa</hi>”<note place="app" xml:lang="sa-Latn">ṛ. saṃ. (6 | 5 | 7) |</note> ityatra yadyapi tāvatsapta vibhaktasya eva sapta sindhava iti vyākhyāyante tathā 'pi tāsāṃ vibhaktisaṃjñāmātraṃ vyākaraṇena kriyate prasiddhameva vā gṛhyate | yāni tu prayogarūpāṇi tāni loke vede ca vibhāgaśaḥ pratyakṣāṇyeveti na vyākaraṇāpekṣayaivamabhidhīyante | yadā punaḥ sapta sindhavo nadya eva yajñartvigyajamānapraśaṃsāpakṣe vā sapta hotrāgatā vācaḥ sapta sāmasvaragatāstadbhaktiṃgatā vā parigṛhyante, tadaitihāsikayājñikagocarāpannatvādaviṣaya eva vyākaraṇasya |</p>
<lg>
  <l>saṃskṛtānāṃ ca śabdānāṃ sādhutve parikalpite |</l>
  <l>vaktavyaḥ kasya saṃskāraḥ kathaṃ vā kriyate punaḥ ||</l>
</lg>
<p>vyākaraṇena śabdeṣu saṃskriyamāṇeṣu na jñāyate kiṃ vastu saṃskriyate ko vā saṃskāra utpattiprāptivikārāpūrvasādhanasāmarthyādhānānāṃ kriyata iti |</p>
<lg>
  <l>na tāvadasti śabdatvavarṇatvavyaktisaṃskriyā |</l>
  <l>sarvatrātiprasaṅgena na vyavasthā hi sidhyati ||</l>
</lg>
<lg>
  <l>śabdatve saṃskṛte syāddhi dhvanīnāmapi sādhutā |</l>
  <l>varṇatve 'pyekavarṇānāṃ gāvyādīnāṃ ca tulyatā ||</l>
</lg>
<p>etena varṇavyaktisaṃskāraḥ pratyuktaḥ |</p>
<pb n="271"/>
<lg>
  <l>gavādiṣu gakārādiryaḥ sakṛtsaṃskṛtaḥ kvacit |</l>
  <l>gāvyādiṣu sa eveti sādhureva prasajyate ||</l>
</lg>
<lg>
  <l>evaṃ pratyekasaṃskāre na kasyacidasādhutā |</l>
  <l>samudāyastu naivāsti teṣāmayugapacchruteḥ ||</l>
</lg>
<p>yeṣāṃ tāvadvarṇavyaktayaḥ pradhvaṃsinya eva teṣāṃ vinaṣṭānutpannānāṃ saṃskārāyogyatvameva |</p>
<lg>
  <l>vartamānā 'pi saṃskārakṣaṇaṃ naivāvatiṣṭhate |</l>
  <l>tāvadeva vinaśyetsā yāvatsaṃskartumiṣyate ||</l>
</lg>
<lg>
  <l>na ca tāṃ saṃskṛtāṃ bhūyaḥ kaścana drakṣyati kvacit |</l>
  <l>saktūnāmiva saṃskāro homenaiṣa prasajyate ||</l>
</lg>
<p>yathaiva homasaṃskṛtānāṃ bhasmasādbhāvātsaktūnāṃ punardarśanaviniyogāsaṃbhavād‌dvitīyāpratipāditasaṃskāryatvaparigrahe saktavo homastadbhāvanāvidhiriti sarveṣāmanarthakatvaṃ prasajyata iti saṃskārānāśrayaṇaṃ, tathaiva kṣaṇikaśabdavyaktisaṃskārapakṣe sarvānarthakatvaprasaṅgaḥ | tataśca yo 'pyayamaniyamo 'bhihito yadyevaṃ nityaḥ śabdo 'thāpi kārya ubhayathā 'pi lakṣaṇaṃ pravartyamiti sa evameva nyāyamirūpaṇabhayamātrāviṣkaraṇārthaḥ śiṣyavyāmohanārtho veti na yuktaḥ parigrahītum |</p>
<lg>
  <l>adūraviprakṛṣṭe ca vastunyaniyamo bhavet |</l>
  <l>śītoṣṇāniyamaṃ brūyātko nu vahneḥ sacetanaḥ ||</l>
</lg>
<lg>
  <l>utpādaścaiva saṃskāraḥ kāryapakṣe bhavedayam |</l>
  <l>tataśca sutarāṃ prāptā prayogotpattyaśāstratā ||</l>
</lg>
<p>vyākaraṇaprakriyānugṛhītena vaiyākaraṇenotpādyamāneṣu sādhuśabdeṣu nityavedamūlatvavedāṅgatvanirākaraṇaṃ svayamevā ' 'pāditam |</p>
<lg>
  <l>atha vyākaraṇotpannaiḥ śabdairvedo 'pi nirmitaḥ |</l>
  <l>tato vyākaraṇasyeva vedasyāpyapramāṇatā ||</l>
</lg>
<lg>
  <l>śabdaścotpādyamānatve kṣaṇānna syātkṣaṇāntare |</l>
  <l>tādṛśasya ca saṃskāro na śakyo nopayujyate ||</l>
</lg>
<lg>
  <l>tasmādaniyamaṃ muktvā nityaḥ saṃkriyate yadi |</l>
  <l>vikriyākhyo 'pi saṃskārastato naivāsya saṃbhavet ||</l>
</lg>
<lg>
  <l>vinā vyākaraṇādāptiḥ siddhā śrotrasamāśrayā |</l>
  <l>adṛṣṭārthastu saṃskāro vidhyabhāvānna gamyate ||</l>
</lg>
<pb n="272"/>
<lg>
  <l>dṛṣṭārtheṣu ca śabdeṣu nādṛṣṭena prayojanam |</l>
  <l>na hīṣṭaṃ bhojanārthānāṃ vrīhīṇāṃ prokṣaṇātphalam ||</l>
</lg>
<lg>
  <l>karmaprakaraṇāmnātā na ca vyākaraṇakriyā |</l>
  <l>yenāpūrvaprayuktānāṃ śabdānāṃ saṃskṛtirbhavet ||</l>
</lg>
<lg>
  <l>hantyādividhivannāpi saṃbhavī vyākriyāvidhiḥ |</l>
  <l>pauruṣeyaṃ kathaṃ vastu vidadhyācchāśvato vidhiḥ ||</l>
</lg>
<lg>
  <l>tenānārabhyavāde 'pi vidhirnaivāsti tādṛśaḥ |</l>
  <l>anārabhya vidhitve ca na karmārthatvasaṃbhavaḥ ||</l>
</lg>
<lg>
  <l>aikāntikaṃ hi saṃskāryaṃ yatkratau syātsruvādivat |</l>
  <l>tad‌dvāreṇa kratuprāptirna lokavyabhicāriṇaḥ ||</l>
</lg>
<lg>
  <l>lokavedagatatvācca śabdānāṃ vyabhicāritā |</l>
  <l>ato na vyākriyā gacchettadupasthāpitaṃ kratum ||</l>
</lg>
<lg>
  <l>ākāśe 'vasthitaḥ śabdaḥ saṃskartuṃ śakyate katham |</l>
  <l>nityatvānmūrtyabhāvācca vyomāśritavibhutvavat ||</l>
</lg>
<lg>
  <l>varṇasaṃskāramātraṃ ca yadi vyākaraṇādbhavet |</l>
  <l>pratyāhāreṇa tatsiddhernottareṇa prayojanam ||</l>
</lg>
<lg>
  <l>samudāyastvavastutvānnaiva saṃskāramarhati |</l>
  <l>pratyekaṃ ca bhavedyadvadagnidharmaḥ pratīṣṭakam |</l>
</lg>
<lg>
  <l>na ca sthalavadārambho varṇaiḥ śabdasya kasya cit |</l>
  <l>yena tatsaṃskṛtiḥ sidhyetsa hi pūrvaṃ nirākṛtaḥ ||</l>
</lg>
<lg>
  <l>sphoṭagośabdatāṅgatvaprabhṛtau padakalpanā |</l>
  <l>gakārādipadavyākhyādvāreṇaiva nirākṛtā ||</l>
</lg>
<lg>
  <l>sarvavarṇasamūho 'pi na saṃskāryaḥ kathaṃcana |</l>
  <l>na tasyārthaprayuktatvamasti hyanabhidhānataḥ ||</l>
</lg>
<lg>
  <l>atha tricaturā varṇāḥ saṃskriyante pade pade |</l>
  <l>saṃkhyāmātrasya sādhutbaṃ tacca syāditareṣvapi ||</l>
</lg>
<lg>
  <l>saṃskriyetānupūrvī cecchabdadharmo na seṣyate |</l>
  <l>grahaṇoccāraṇasthatvādgāvyādiṣu ca saṃbhavāt ||</l>
</lg>
<lg>
  <l>grahaṇoccāraṇe eva saṃskārye yadi manyase |</l>
  <l>karmaṇaḥ karmasādhyatvamupariṣṭānniṣetsyate ||</l>
</lg>
<pb n="273"/>
<p>vakṣyati hi—</p>
<p><hi rend="bold">kartṛguṇe tu karmāsamavāyādvākyabhedaḥ syāditi</hi><note place="app" xml:lang="sa-Latn">jai. sū. ( 3—1—10 ) |</note> |</p>
<lg>
  <l>tālvādiśrotrasaṃskāro na ca vyākaraṇādbhavet |</l>
  <l>vaidyopadiṣṭasaṃskārasaṃskāryatvāvadhāraṇāt ||</l>
</lg>
<lg>
  <l>mano vā puruṣo vā 'tha saṃskārāspadamiṣyate |</l>
  <l>śabdānuśāsanaṃ śāstramiti vyarthaṃ tadā bhavet ||</l>
</lg>
<lg>
  <l>śiṣyānuśāsanatvaṃ hi śāstrāṇāmupapadyate |</l>
  <l>śabdasyānanuśāsyatvādvayarthaṃ tadanuśāsanam ||</l>
</lg>
<lg>
  <l>sphoṭaśabde ca saṃskāraḥ sutarāṃ nopapadyate |</l>
  <l>asantau tatra hi syātāṃ prakṛtipratyayāvapi ||</l>
</lg>
<lg>
  <l>vākyasphoṭaśca yairiṣṭaḥ sarvāvayavavarjitaḥ |</l>
  <l>nāmākhyātādi<note place="app" xml:lang="sa-Latn">ādiśabdena nipātopasargayoḥ parigrahaḥ |</note> saṃskāryaṃ teṣāṃ śaśaviṣāṇavat ||</l>
</lg>
<lg>
  <l>apoddhāreṇa saṃskāro yadyatrābhyupagamyate |</l>
  <l>śṛṅgaṃ śaśādapoddhṛtya kiṃ na saṃskriyate manāk ||</l>
</lg>
<lg>
  <l>anyāvayavasārūpyādapoddhāro yadīṣyate |</l>
  <l>kharaśṛṅgeṇa sārūpyācchaśaśṛṅgasya kiṃ na saḥ ||</l>
</lg>
<lg>
  <l>gavayādiṣu nāṅgānāṃ sādṛśyaṃ yannidarśitam |</l>
  <l>satyāvayavasāmānyāttārdihāpīṣyate tathā ||</l>
</lg>
<lg>
  <l>vākyādhikaraṇe caitadvistareṇa nirākṛtam |</l>
  <l>tenāpoddhārasaṃskārakalpanā 'pi na yujyate ||</l>
</lg>
<lg>
  <l>anvācakṣīta śāstraṃ cecchabdānasadapoddhṛtān |</l>
  <l>etenaivāpramāṇatvamasya māhendrajālavat ||</l>
</lg>
<lg>
  <l>aṃśiṣyatvādaśāstratvamevaṃ tāvatpadaṃ prati |</l>
  <l>vākyānuśāsanaṃ naiva kṛtaṃ vyākaraṇena ca ||</l>
</lg>
<lg>
  <l>arthena ca prayuktānāṃ śabdānāṃ saṃskriyoditā |</l>
  <l>vākyamevaṃvidhaṃ ceṣṭaṃ na padānyarthavarjanāt ||</l>
</lg>
<lg>
  <l>brāhmaṇārtho yathā nāsti kaścidba‌rāhmaṇakambale |</l>
  <l>devadattādayo vākye tathaiva syuranarthakāḥ ||</l>
</lg>
<p>iti bahuprapañcamuktvā kevalasya cāprayogādarthaprayuktatvaṃ nirākṛtya vākyānvākhyānārthameva vyākaraṇamapi vyākhyānaṃ yuktamāsīttadanāśrayaṇāttu sūtravārtikabhāṣyakāravadeva <pb n="274"/>pūrvāparaviruddhamabhidadhānaiṣṭīkākārairapi sutarāṃ vyākaraṇasyāpratyayitapuruṣapraṇītatvaṃ darśitam |</p>
<lg>
  <l>ato vigānabhūyiṣṭhādviruddhānmūlavarjitāt |</l>
  <l>niṣphalācca vyavasthānaṃ śabdānāṃ nānuśāsanāt ||</l>
</lg>
<p>tataśca—</p>
<lg>
  <l>svādhyāyādhyayanaṃ muktvā tatprayogaśca karmasu |</l>
  <l>śeṣaśabdaprayogeṣu na vyavasthopayujyate ||</l>
</lg>
<p>tena sarvairbhāṣitavyaṃ sarve sādhava iti | atrānumānaprayogāḥ—</p>
<lg>
  <l>gāvīgoṇyādayaḥ śabdāḥ sarve gotvasya vācakāḥ |</l>
  <l>vṛddhaistatra prayuktatvādgaurusretyevamādivat ||</l>
</lg>
<lg>
  <l>evaṃ sādhutvameteṣāṃ sarveṣāmarthasādhanāt |</l>
  <l>śrautratvānnāpaśabdatvaṃ pūrvadṛṣṭāntadarśanāt ||</l>
</lg>
<lg>
  <l>anāditvaṃ ca sarveṣāmavadhyanavadhāraṇāt |</l>
  <l>vakturvaktuḥ puro vṛtteḥ śakyaṃ vaktuṃ gavādivat ||</l>
</lg>
<lg>
  <l>sādhubhirbhāṣamāṇānāṃ nādṛṣṭaphalasaṃbhavaḥ |</l>
  <l>dṛṣṭārthatvādyathā dhūmādagniṃ deśe 'vagacchatām ||</l>
</lg>
<lg>
  <l>aśāstravihitvācca buddhaśabdābhidhānavat |</l>
  <l>śāstraṃ nāvedarūpatvātprākṛtavyākriyādivat ||</l>
</lg>
<lg>
  <l>vedamūlatayā 'pyasyaṃ pramāṇatvaṃ na kalpate |</l>
  <l>avedaviṣayārthatvānnāṭakādinibandhavat ||</l>
</lg>
<lg>
  <l>śāstrāṅgamapi naivaitadatādarthyātkathādivat |</l>
  <l>atādarthyaṃ vinā 'pyasmādvedenārthāvabodhanāt ||</l>
</lg>
<lg>
  <l>na ca śabdaprayogāṅga siddhe tasminpravartanāt |</l>
  <l>yadīdṛśamanaṅgaṃ taddṛṣṭaṃ netrānumānavat ||</l>
</lg>
<p>yathā hi cakṣurādigrahaṇānapekṣarūpādivijñānasiddhau tajjanitārthāpattiprabhavaṃ cakṣurādyanumānamupajātamapi na pūrvajñānasyāṅgamevaṃ lokavedasiddhaśabdaprayogottarakālapraṇītatayā vyākaraṇamapyanaṅgam |</p>
<lg>
  <l>tasmātparyāyaśabdatvādgāvyādestaruvṛkṣavat |</l>
  <l>ācāreṇa prayojyatvaṃ na śāstrasthairnivāritam || 24 ||</l>
</lg>
</div> <!-- sūtra !-->
<pb n="275"/>

<div type="sūtra" n="25">
<p>evaṃ prāpte 'bhidhīyate—</p>
<lg>
  <l>anaikāntikatā tāvadarthāpatterihocyate |</l>
  <l>anyathā 'pyupapannatvātprayogārthāvabodhayoḥ ||</l>
</lg>
<lg>
  <l>vācakatvādṛte yastu na kathaṃcitprayujyate |</l>
  <l>prayogapratyayāyattā tatra vācakatā dhruvam ||</l>
</lg>
<lg>
  <l>saṃśayapratibaddhe ca pūrvapakṣārthanirṇaye |</l>
  <l>iṣṭārthaniścayaḥ śakyaḥ sukhaṃ siddhāntahetunā ||</l>
</lg>
<p>dṛḍhaviparyayajñānānantaraṃ sahasaiva ca samyagjñānotpādātibhārādbhāraikadeśāvatāraṇārthaṃ saṃśayotthāpanāmātrameva tāvadyuktam | atha vā—</p>
<lg>
  <l>saṃsiddhavyavahāratvādanāditvaṃ yadāśritam |</l>
  <l>aparādhaprasaṅgena tatraiṣā saṃśayakriyā ||</l>
</lg>
<p>yadi hyekāntena yādṛśaḥ paramukhācchabdaḥ śrūyate tādṛgeva sarveṇa sarvadoccāryeta tato vṛddhavyavahāraparamparāyāṃ satyāṃ gavādibhiriva na gāvyādibhiḥ kaścidapi kālaḥ śūnya āsīdityadhyavasāyādanāditvamaṅgīkriyeta | aparādhajasya śabdasya saṃbhavāttu tadāśaṅkāyāṃ satyāṃ naikāntataḥ sarveṣāmanāditvam | prayatnaniṣpatteriti pūrvoktanyāyāvadhāritaprayatnābhivyaktireva hetutvenopadiśyate | apara āha | aprayatnaniṣpatteraparādhasya bhāgiteti | yo hyaskhalitaprayatnaḥ śabdamabhivyanakti tasya paramparāgataśabdoccāraṇamātrātsarve samānavidhānā bhaveyuḥ | yadā tvaprayatnaniṣpattirapi śabde saṃbhāvyate tadā tatrāparādhajarūpāntarāpattiprasaṅgānna niyogataḥ sarvaśabdānāṃ samānavidhānatvam | atha vā śabdaviṣayasya prayatnasyaiva yā niṣpattistasyāmaparādhaḥ sunipuṇānāmapyavikalakaraṇānāṃ dṛśyate kimutānipuṇaviguṇakaraṇānām—</p>
<lg>
  <l>yaśca prayatnaniṣpattāvaparādhaḥ kṛtāspadaḥ |</l>
  <l>śabde sa tadabhivyaṅgye prasajankena vāryate ||</l>
</lg>
<lg>
  <l>ataścānaparādhena vyajyamāneṣu sādhutā |</l>
  <l>sāparādheṣvasādhutvaṃ vyavasthaivaṃ ca tatkṛtā ||</l>
</lg>
<pb n="276"/>
<p>loke 'pi ca—</p>
<lg>
  <l>avinaṣṭe vinaṣṭe ca dṛśyete sādhvasādhute |</l>
  <l>tathā sati ca tada‍dvārā siddhiḥ śabdāpaśabdayoḥ ||</l>
</lg>
<lg>
  <l>yadvā satyatvamevedaṃ sādhutvamabhidhīyate |</l>
  <l>asatyatvamasādhutvaṃ dharmādharmopayogavat ||</l>
</lg>
<lg>
  <l>dharmādharmavyavasthā hi satyānṛtanibandhanā |</l>
  <l>vihitapratiṣiddhatvāttayośceṣṭā saśāstratā ||</l>
</lg>
<lg>
  <l>arthasatyaṃ yathā vācyaṃ śabdasatyaṃ tathaiva hi |</l>
  <l>śabdānṛtaṃ na hātavyamarthānṛtavadeva naḥ ||</l>
</lg>
<lg>
  <l>evaṃ sati vyavasthāne bhakṣyāmakṣyavibhāgavat |</l>
  <l>prayogotpattyaśāstratvāditi hetorasiddhatā ||</l>
</lg>
<p>atha vā yaduktam |</p>
<lg>
  <l>sādhornityaprasaktatvādasādhoraprasaṅgataḥ |</l>
  <l>na dharmaniyamo 'stīti tatredamabhidhīyate ||</l>
</lg>
<lg>
  <l>aparādhasya bhāgitvādubhayaṃ sāvakāśakam |</l>
  <l>sādhoraniyatā prāptirasādhośca prayojyatā ||</l>
</lg>
<p>yadi hi sādhuḥ prayujyamāno na kaścitkadācidapi vinaśyettatastasya nityaprāptatvānnivartyāpaśabdāprāpteśca niyamaśāstramanarthakaṃ bhavet | yadā tvaparādhabhāgitve sati dvayorapyaniyatā prāptistadā sādhuniyamakāriṇaḥ śāstrasya na viṣayavyāghātaḥ | eka evāyaṃ śabdaḥ puruṣāśaktipramādakāraṇādibhedāttāṃ tāṃ varṇanyūnātirekakramānyatvādyavasthāmanupataṃstena tenāpabhraṃśarūpeṇa gṛhyamāṇastamevārthaṃ pratipādayatīti na paryāyakalpanayā vācakaśabdāntaratvaikāntasiddhiḥ | kiṃ ca |</p>
<lg>
  <l>devadattādināmāni niḥsaṃdigdhāni yāni ca |</l>
  <l>bālaistattādirūpeṇa nāśyante taiśca saṃśayaḥ ||</l>
</lg>
<p>tattādiśabdādapi hi bālaprayuktāttadanukārikaṭhorabuddhiprayuktādvā devadattādyarthapratyayamupalabhamānaḥ kathamiva prayogapratyayadarśakābhyāmeva vācakatvamadhyavasyet |</p>
<lg>
  <l>apabhraṃśāśca ye kecidrụ̄dhā gāvyādayo jane |</l>
  <l>te 'pi gāvyādirūpeṇa nāśyante vyabhicāritāḥ ||</l>
</lg>
<pb n="277"/>
<p>katiṣucideva gāvyādiṣu cirāpabhraṣṭatvādrūḍhayāśaṅkayā sādhutvabhrāntirbhavet | ye tu saṃpratyeva jaḍaprāyajñānakaraṇairabhinavagāvyādirūpeṇa vināśyaśabdāḥ prayujyamānāḥ prakṛtyanusaraṇadvāreṇa vā 'rthaṃ pratyāpayanta upalabhyante teṣvapi prayogapratyayadarśanamastītyanaikāntikatā |</p>
<lg>
  <l>tataśca tvatprayukto 'yaṃ heturapyaparādhabhāk |</l>
  <l>anaikāntikatādoṣānna hyasau sādhanakṣamaḥ ||</l>
</lg>
<lg>
  <l>anyathoccāryamāṇaśca śabdo 'pabhraśyate yathā |</l>
  <l>tathā heturanaikāntāddhetvābhāsatvamṛcchati |</l>
</lg>
<lg>
  <l>tasmāddṛṣṭaprayoge 'pi punarasti vicāraṇā |</l>
  <l>vācako 'yaṃ na vetyevaṃ sati vā 'nyena nirṇayaḥ || 25 ||</l>
</lg>
</div> <!-- sūtra !-->

<div type="sūtra" n="26">
<p>saṃśayāpādanātparapakṣe jite 'pi svapakṣasiddhirdurlabhaivetyevamarthamuttarasūtram—<hi rend="bold">anyāyaścāneka śabdattvamiti</hi> | kathaṃ punaridamanyāyyam | taducyate—</p>
<lg>
  <l>vācyavācakasāmarthyaniyamo yo 'bhidhāgataḥ |</l>
  <l>saṃbandhastadanekatve svarūpātso 'pi hīyate ||</l>
</lg>
<p>ekātmakayoreva hi vācyavācakayoranyonyākṣepātparasparaniyamaḥ saṃbhavatyanyatarasyāpi tvanekatve sati vyabhicārānniyamahāniḥ | kiṃ ca—</p>
<lg>
  <l>sāmarthyaṃ sarvabhāvānāmarthāpattyā 'vagamyate |</l>
  <l>ekasāmarthyasiddhe 'rthe nānekaṃ tacca labhyate ||</l>
</lg>
<p>atyantādṛṣṭā hi vācyapratyayānyathānupapattimātrapramāṇikā vācakaśaktirekatraiva kalpitā tadanusāryapabhraṃśeṣvapi cedanugamyate ko nāma tannirapekṣavācakaśaktyantarakalpanāṃ labheta |</p>
<lg>
  <l>nāma ca vyavahārārthamarthasyābhyupagamyate |</l>
  <l>tenaikenaiva siddhe 'rthe dvitīyādi ca niṣphalam ||</l>
</lg>
<p>kiṃ ca—</p>
<lg>
  <l>vikalpasyāṣṭadoṣatvaṃ purastādeva varṇitam |</l>
  <l>sa cehānekaśabdatve niścayena prasajyate ||</l>
</lg><pb n="278"/>
<lg>
  <l>nāmāntare śrute cārthastadbhinno 'nyaḥ pratīyate |</l>
  <l>saṃjñā<note place="app" xml:lang="sa-Latn">jai. sū. ( 2—2—8 ) |</note> cotpattisaṃyogādityatraitadvadiṣyate ||</l>
</lg>
<lg>
  <l>yā tu hastaḥ karaḥ pāṇirityatrānekaśabdatā |</l>
  <l>ananyagatikatvena sā dṛḍhasmaraṇena ca ||</l>
</lg>
<lg>
  <l>ekaśaktyanusāreṇa yāvattvasti gatiḥ kvacit |</l>
  <l>upamānānumānābhyāṃ tāvatsaivānugamyate ||</l>
</lg>
<lg>
  <l>tasmātsvarūpasaṃbandhaśabdārthatvanirūpaṇe |</l>
  <l>ekaikaniyamādeva gatiḥ syānnānyagocarā ||</l>
</lg>
<p>yathā ca prakṛtisārūpyadvāreṇāpabhraṃśāḥ prākṛtīmeva śaktimāvirbhāvayanto 'rthapratipattāvupayogaṃ gacchantiṃ tathā <note place="app" xml:lang="sa-Latn">jai. sū. ( 1—3—8 ) |</note><hi rend="bold">tadaśaktiścānurūpatvā</hi>dityatra varṇayiṣyate |</p>
<lg>
  <l>tenānekaprayoge 'pi kaścidevārthasaṃgataḥ |</l>
  <l>tadupasthāpanenānye bodhakāstadaśaktijāḥ || 26 ||</l>
</lg>
</div> <!-- sūtra !-->
<div type="sūtra" n="27-29">
<p>tulyaprayogapratipattīnāmanyatarāvadhāraṇamaśakyāmiti cedata āha—<hi rend="bold">tatra tattvamabhiyogaviśeṣātsyāditi</hi> | kaḥ punarabhiyogaḥ ko vā tadviśeṣaḥ kathaṃ vā tena vācakatvanirūpaṇamiti | taducyate—</p>
<lg>
  <l>lakṣaṇaśravaṇābhyāsādabhiyogaḥ pravartate |</l>
  <l>tena lakṣyāntarajñānaṃ tadviśeṣo 'bhidhīyate ||</l>
</lg>
<p>pratipadapāṭho hyānantyādatyantāśakyastadabhāve ca lakṣaṇānusaraṇamevaikamaśeṣalakṣyanirūpaṇakṣamatvenāvadhāryate |</p>
<lg>
  <l>tasmānna lokavedābhyāṃ kaścid‌vyākaraṇādṛte |</l>
  <l>vācakānanapabhraṣṭānyathāvajjñātumarhati ||</l>
</lg>
<lg>
  <l>tatsāmastyāparijñāne pāriśeṣyānirūpaṇāt |</l>
  <l>arthāpattyā 'paśabdānāṃ niścayo nopapadyate ||</l>
</lg>
<lg>
  <l>lakṣaṇānugamādyāṃstu bahireva prayuñjate |</l>
  <l>niyatapratipakṣatvātteṣvarthāpattisaṃbhavaḥ ||</l>
</lg>
<pb n="279"/>
<p>tenobhayajñānasyāpi vyākaraṇamevopāya iti tadgatābhiyogaviśeṣāśrayaṇam | yattu prayogotpattiśāstratvāditi lakṣaṇe tanmūlāsaṃbhavāditaretarāśrayatvamuktaṃ tallokavyavahāraprasiddhapratipādakatvamātreṇānirṇītapāramārthikavācakatvairapi vyākaraṇāvayavabhūtaiḥ padaiḥ keṣāṃcitsādhutvamanvākhyāya punastairapyanvākhyāpakaśabdasādhutvanirṇayātparihariṣyate |</p>
<lg>
  <l>yadi vācakataivā ' 'dau na syādvayākaraṇādṛte |</l>
  <l>na vijñāyeta vā tatra bhavedanyonyasaṃśrayam ||</l>
</lg>
<lg>
  <l>nirjñāte vācakatve 'pi tadapabhraṃśasaṃkarāt |</l>
  <l>vivekapratipattyarthamiṣṭā ca vyākriyā smṛtiḥ ||</l>
</lg>
<p>tena saṃkīrṇāsaṃkīrṇavācakajñānopāyatvāllokavyākaraṇayorbhinnaviṣayatvenāpunaruktatā, vede sādhuśabdamātradarśanādanarthakaṃ vyākaraṇamiti cet | na | akṛtsnaviṣayatvāt |</p>
<lg>
  <l>kecidvayavasthitā eva sādhavo lokavedayoḥ |</l>
  <l>sarvaśākhāgatānvidyātko vā sādhāraṇānapi ||</l>
</lg>
<p>yathaiva laukikapratipadapāṭhasyāśakyatvamevaṃ vede 'pi sarvaśākhāgatānsakṛdapi śrotumaśaktiḥ kimutādhyetum |</p>
<lg>
  <l>prakṛtipratyayānantyādyāvantaḥ padarāśayaḥ |</l>
  <l>lakṣaṇenānugamyante kastānadhyetumarhati ||</l>
</lg>
<p>etena puruṣārthakratvarthādṛṣṭasādhuśabdaprayogajñānasādhyasādhanabhāvavidhivākyagatapadavyākriyā tasyāśca pūrvaprasiddhatanmūlatvakalpanāgatetaretarāśrayatvaprasaṅgaḥ pratyuktaḥ | yadi hyekāntena “tasmānna brāhmaṇena bhlecchitavai” “ekaḥ śabdaḥ samyagjñātaḥ suprayuktaḥ śāstrānvitaḥ svarge loke kāmadhugbhavati” <note place="app" xml:lang="sa-Latn">tai. saṃ. ( 6—4—7 )</note>“tasmādeṣā vyākṛtā vāgudyate” iti caivamādikratupuruṣagataniyamavidhidarśanottarakālameva vyākaraṇena pravartitavyamiti paurvāparyavyavasthā bhavettata evaṃ paryanuyogaḥ prasajyetāpi vyākṛtatvāśrayo vedavidhirvedavidhyāśrayaṃ ca vyākaraṇaṃ kathamavakalpiṣyata iti | yadā tu kiṃcidgranthopanibaddhaprakṛtipratyayādivibhāgadvāraprakriyātmakavyākaraṇasmṛtivarjitakālābhāvādanvākhyānānvākhyeyānvākhyātavidhiprayogānanvākhyātapratiṣedhavarjanaṣaṭkasyāpyavagamyamānavedavidhimūlatvādanāditve sati sarveṣāṃ vedavediyūpāhavanīyādhvaryugodohanādisvarūpatatkāryatatsādhanavidhīnāmiva sarvadā 'navagatapūrvāparavibhāgasaṃba<pb n="280"/>ndhe 'tyantādṛṣṭārthatvameva kevalaṃ śāstrapratyayādhīnaṃ, tadā sarvakālavyākriyamāṇavidyamānaśabdaniyamavidherna kiṃcidanupapannam | yattu vācakatvāvācakatvavyatiriktasādhvasādhutābhāvādvācakāvācakatvayośca laukikaprayogapratipattitadviparyayamātraśaraṇatvādgāvyādiśabdānāmavācakatvapratijñāne lokavirodhānna bheryādiśabdamātṛkākṣarapāṭhaprasiddhanyūnātiriktaviparyastavarṇapadavyatiriktaprasiddhamadhye kaścidapaśabdo nāmāstīti | tatrābhidhīyate—</p>
<lg>
  <l>saṃmugdhavācake loke lakṣaṇādvācakaḥ sphuṭaḥ |</l>
  <l>gamyate smaraṇaṃ coktamācārādbalavattaram ||</l>
</lg>
<p>lokavyākaraṇābhyāṃ hi miśrābhyāmaviplutavācakasiddhiriti tāvadeva lokavyavahārādvācakatvajñānaṃ jāyate yāvadvayākaraṇānugatatvaṃ nābhyupagamyate |</p>
<p>yadā tu tayormārgabhedena pratipattistadā ‘teṣvadarśanādvirodhasya samā vipratipattiḥ syāt’<note place="app" xml:lang="sa-Latn">jai0 sū0 ( 1—3—4 )</note> ityupanyasya ‘śāstrasthā vā tannimittatvāt’ ityanenaivottareṇa vyākaraṇākhyaśāstragatapratipattibalīyastvaṃ tadabhiyuktapuruṣabalīyastvaṃ vā pūrvameva sthāpitam |</p>
<lg>
  <l>tarkeṇāvācakatvaṃ ca vadaṁllokena bādhyate |</l>
  <l>smaryamāṇavirodhastu brāhmaṇābrāhmaṇādivat ||</l>
</lg>
<p>yathaiva tulyaśiraḥpāṇyādyākāreṣvapi saṃkīrṇalokadṛṣṭigrāhyeṣu brāhmaṇādiṣu mātāpitṛsaṃbandhasmaraṇādeva varṇavivekāvadhāraṇaṃ bhavati tathā sādhuśabdāvadhāraṇamapīti lokavirodhābhāvaḥ |</p>
<lg>
  <l>yathā ca tulyapāṇyādirūpatvādvarṇasaṃkaram |</l>
  <l>vadataḥ smṛtibādhaḥ syāttathā vācakasaṃkaram ||</l>
</lg>
<lg>
  <l>āditaśca smṛteḥ siddhaḥ pratyakṣeṇāpi gamyate |</l>
  <l>sādhvasādhuvibhāgo 'yaṃ kuśalairvarṇabhedavat ||</l>
</lg>
<p>yo nāma smṛtipratipādito 'rthaḥ karmaphalasaṃbandhavadaniyatakālatvānna jñāyate kadā bhaviṣyatīti so 'tyantaṃ pratyakṣādyaviṣayatvātkevalaśāstramūlatvena sthāpyate | yasya tvādau smaraṇajanitaviveke kṛte tadanantarameva pratyakṣamapi vicārābhyāsajanitasaṃskārasya rāgābhyāsajanitaṣaṅjādivibhāgaviṣayamiva sādhvasādhuśabdarūpagocaramupajāyate |</p>
<lg>
  <l>tasmai tarkeṇa yo nāma sādhayecchabdasaṃkaram |</l>
  <l>tasya pratyakṣabādho 'pi varṇasaṃkarabādhavat ||</l>
</lg>
<p>tenāpaśabdagatavācakatvāpādanasyaiva samastapramāṇavirodhaḥ śakyo vaktuṃ na smaryamāṇaśabdasādhutvapakṣasyeti niravadyatā | tenādṛṣṭārthapratyāyananiyamapratiṣedhadvāraṃ dharmādharmasādha<pb n="281"/>natvakṛtamapi sādhvasādhutvajñānamupapatsyate | yastvāha sādhutvaṃ nendriyagrāhyamityādiślokam | taṃ pratyevaṃ vaktavyam |</p>
<lg>
  <l>sādhutvamindriyagrāhyaṃ liṅgamasya ca vidyate |</l>
  <l>śāstrasya viṣayo 'pyeṣa prayogo 'pyastyasaṃkaraḥ || iti |</l>
</lg>
<p>grastanirastāmbūkṛtādidoṣavarjitaniyamahrasvādikālābhivyaṅgyayathālakṣitakramagrāhyavarṇānāṃ smaryamāṇāvinaṣṭavācakarūpaviṣayaśrotrajñānenodāttādivadindriyagrāhyatvam | taduttarakālapravṛttavyavahāragatārthapratipattisahitalakṣaṇagataprakṛtipratyayalopāgamavikārādeśādiliṅgamapyavyabhicāri vidyate | śāstrasya ca dvividhasyāpi śrutismṛtirūpasya svargalokayajñopakārasiddhisādhanabhāvapratipādanārthasyārthānarthakāryasvarūpajñānārthasya cāyamevaṃvidha evānyo 'pi viṣayaḥ | avinaṣṭaiḥ śabdairbhāṣamāṇasya svargayajñopakārau bhavataḥ | yājñe ca karmaṇyapaśabdairbhāṣamāṇasyānṛtamiva vadataḥ pratiṣiddhācaraṇanimittakratuvaiguṇyaprasaṅgaḥ | yathoktaṃ “vāgyogavidduṣyati cāpaśabdaiḥ” iti | etau dvāvapyarthau na śāstrādṛte 'nyena pratipādayituṃ śakyete ityatīva śāstraviṣayaḥ | dvāmyāmeva ca vidhipratiṣemyāmavinaṣṭaiḥ śabdaiḥ svargayajñopakārakāmo bhāṣeta na vinaṣṭairiti na pratiśabdāpaśabdamanantavidhipratiṣedhakalpanaprasaṅgaḥ | na ca vidhipratiṣedhaviṣayeṇaiva śāstreṇa bhavitavyaṃ na prameyasvarūpajñāpanārthenetyetadīśvarājñāsiddham | na hi ‘avināśī vā are ayamātmā 'nucchitidharmā’ ityādi, ‘catustriṃśadāścīnāni sarasvatyā vinaśanaplākṣapraśravaṇe’ ityevamādivākyaśeṣāṇāṃ ca śāstragatānāmarthatattvapratipādanaparatvaṃ na labhyate | nāpi tatpratipādane śāstraśabdavācyatvabādhaḥ | athāpi vidhipratiṣedhātmakenaiva śāstreṇa bhavitavyamiti kā citparibhāṣā tathā 'pyevaṃvidhāḥ sādhuśabdāḥ pratyetavyā itīdṛśo vidhiḥ saṃbhavatyeva | yo vākyāntarāvagatādṛṣṭaphalārthī yadyavinaṣṭaiḥ śabdairbhāṣitumicchet sa caitānevaṃrūpānetatkramamāṃtrāṃśca varṇānupādadīta nādhikānna nyūnāṃśceti yāvadrūpaṃ vidhipratiṣedhau śakyau darśayitumiti śāstraviṣayatvasiddhiḥ | niḥsaṃdigdhavṛddhabālaprayuktadevadattatattādiśabdopamayā 'pi ca sarvaśabdānāṃ vinaṣṭāvinaṣṭarūpairavaśyaṃ bhavitavyamiti śakyaṃ vijñātum | evaṃ vyākaraṇānugatavaidikaśabdāvināśasādṛśyādapi tadvidhalaukikāvinaṣṭatvopamānaṃ darśayitavyam | tathā laukikārthapratyayotthāpitavācakatvārthāpattilabhyastāvadekaḥ sādhutvaniścayaḥ | tataḥ saṃbhavatpramādālasyakaraṇavaiguṇyanimittāpabhraṣṭarūpavarjitakevalasādhvanvākhyānasyānyathānupapadyamānatvādaparayā 'pyarthāpattyā siddhameva sādhutvajñānam |</p>
<lg>
  <l>apabhraṃśeṣu sādhutvaṃ tulyārthatvādyaducyate |</l>
  <l>lakṣaṇābhāvamārgeṇa tasyābhāvo 'pi niścitaḥ || iti ||</l>
</lg><pb n="282"/>
<lg>
  <l>ṣaṇṇāmapi pramāṇānāṃ sādhvasādhutvanirṇaye |</l>
  <l>vyāpāro 'stīti ko jalpetsādhutvaṃ niṣpramāṇakam ||</l>
</lg>
<lg>
  <l>yadyapyanabhiyuktānāṃ prayogo 'sti sasaṃkaraḥ |</l>
  <l>abhiyuktā vivekṣyante tathā 'pi brāhmaṇādivat ||</l>
</lg>
<lg>
  <l>yathā ca padmarāgādīnkācasphaṭikamiśritān |</l>
  <l>parīkṣakā vijānanti sādhutvamapare tathā ||</l>
</lg>
<lg>
  <l>yathā ratnaparīkṣāyāṃ sādhvasādhutvalakṣaṇam |</l>
  <l>tathā vyākaraṇātsiddhaṃ sādhuśabdanirūpaṇam ||</l>
</lg>
<p>pauruṣeyavyākaraṇāgamaparamparāyāmapi ca tadanugatasādhutvānantaradarśanātpūrvadṛṣṭavivekajñānamātraparatvādvā nāndhaparamparāvacananyāyaprasaṅgaḥ | yāvāniha dṛṣṭārthāṃśaḥ sa vaidikavidhipratiṣedhadvayādevopapannaḥ | tatsiddhayarthāvinaṣṭaśabdarūpājñānaṃ vedaśiṣṭaprayogasaṃvādivyākaraṇānvākhyānapāramparyeṇa sadyaḥ phalatvātsulabhamiti na puruṣakṛtatvanimittadoṣaprasaṅgaḥ | yattu dṛṣṭārthatvātsvasāmarthyaprāptatvādeva <note place="app" xml:lang="sa-Latn">jai. sū. ( 6—2—4 ) |</note>‘aprāpte śāstramarthavat’ iti vācakabhāṣaṇavidhānamanupapannamiti tatrādhikaraṇenaivottaraṃ dāsyate <note place="app" xml:lang="sa-Latn">jai. sū. ( 4—2—9 ) |</note>‘niyamārthā vā śrutirucyate’ iti | yattvavācakatvenāpaśabdānāmaprasaṅgādvayāvartyābhāve niyamānupapattiriti | tatrocyate—</p>
<lg>
  <l>niyamaḥ parisaṃkhyā vā na vyāvartyādvineṣyate |</l>
  <l>nityatāmātrakārī tu niyamaḥ kiṃ na labhyate ||</l>
</lg>
<p>sati bhāṣitavye kadācidavinaṣṭena bhāṣeta kadācitpramādāśaktijāpabhraṃśenāpyakṣinikocanādinā vā śabdarahitenaiva pratyāpayet |</p>
<lg>
  <l>atra śreyo 'rthino 'vaśyaṃ sādhubhāṣā niyabhyate |</l>
  <l>niyogena hi tāṃ kurvannapūrvaṃ sādhayiṣyati ||</l>
</lg>
<p>yadyapi ca niyame 'nyanivṛttiravaśyaṃ kalpanīyā tathā 'pi sādhuśabdasmṛtivyavahitānāṃ <note place="app" xml:lang="sa-Latn">viprakarṣābhidhāyikālaśabdoktānāmapaśabdānāṃ, rūḍhapadaparāmṛṣṭo yo 'smaryamāṇāvadhidīrghakālaprayogo yaśca rūpaśabdoktamlecchabhāṣaṇavilakṣaṇasādhuśabdasādṛśyātmako 'rthaḥ, tadubhayātmakakāraṇajanyayā bhrāntyā ' 'dhunikairvācakatvena gṛhītānāmityarthaḥ |</note>kālarūḍharūpabhrāntivācakatvagṛhītānāṃ cāpaśabdānāṃ saṃbhavati prayogaprasaṅge sādhuniyamena vyāvṛttiḥ |</p>
<p>atha vā naivāpaśabdānāmapṛthaktve kecidekakriyāviṣayānekadravyaguṇādivadabhidhāyāṃ prāpnuvanti ye sādhuniyamena vyāvartyeran | kiṃ tu |</p><pb n="283"/>
<lg>
  <l>sādhūneva prayuñjānā nāśayeyurayatnataḥ |</l>
  <l>mā vinīnaśadityevaṃ niyamastānniyacchati ||</l>
</lg>
<p>tadyathā | ‘yo vidagdhaḥ sa nairṛtaḥ’ ityevamādidoṣanindāpūrvakam ‘avidahatā śrapayitavyaḥ’ iti niyamyate | tathā ‘duṣṭaḥ śabdaḥ svarato varṇato vā’ ityādinā  ninditatvāt, ‘tasmādbrāhmaṇena na mlecchitavai nāpabhāṣitavai mleccho ha vā eṣa yadapaśabdaḥ’ iti pramādādinimittavināśena śabdakāryādarthasādhanādapeto 'yaṃ mlecchaḥ, <note place="app" xml:lang="sa-Latn">pā. dhā. ( 205 ) |</note>‘mleccha avyaktāyāṃ vāci’ iti smaraṇātsa na prayoktavya iti pratiṣedhaḥ | ‘tasmādeṣā vyākṛtā vāgudyate’ iti ca vidhiravinaṣṭaprayoganiyamārthaḥ |</p>
<lg>
  <l>nanu cāśaktijā doṣāḥ pramādajanitāśca ye |</l>
  <l>parihartumaśakyatvānniṣedhasyāpyagocarāḥ ||</l>
</lg>
<p>ucyate—</p>
<lg>
  <l>pramādameva mā kārṣīḥ sāmarthyāya yatasva ca |</l>
  <l>evamartho niṣedho 'yaṃ nā ' 'driyetānyathā hyasau ||</l>
</lg>
<lg>
  <l>anye sukhamukhārụ̄dhā na kleśena vivakṣavaḥ |</l>
  <l>śaktāścaivāpramattāśca vadeyuranivāritāḥ ||</l>
</lg>
<lg>
  <l>aśaktairnāśitāścānye dākṣiṇyādyanuvartanāt |</l>
  <l>jānanto 'pi prayuñjīran yadi śāstraṃ na vārayet ||</l>
</lg>
<lg>
  <l>anye 'pi prākṛtālāpairaśaktairvyavahartṛbhiḥ |</l>
  <l>saha vyavaharantastānupetyāpi prayuñjate ||</l>
</lg>
<lg>
  <l>tatkathaṃ nāma yatkiṃcitsyādapabhraṃśakāraṇam |</l>
  <l>dūrātparihareyustaditi yatno niyamyate ||</l>
</lg>
<p>yattu dṛṣṭārthapratyāyananirākāṅkṣatvādadṛṣṭārthaprayogotpattyaśāstratvamiti | tatrocyate—</p>
<lg>
  <l>dṛṣṭe satyapi sarvatra niyamādṛṣṭamiṣyate |</l>
  <l>kratvarthaṃ puruṣārthaṃ ca tatsaṃyogapṛthaktvataḥ ||</l>
</lg>
<p><note place="app" xml:lang="sa-Latn">jai. sū. ( 4—3—3 ) |</note>‘ekasya tūbhayatve saṃyogapṛthatkvaṃ' tacceha prakaraṇānārabhyavādābhyāmavagataṃ, tatra—</p>
<lg>
  <l>kratvarthāṃśe parārthatvādarthavādaḥ phalaśrutiḥ |</l>
  <l>puruṣārthe tu nirdeśātphalamātreyadarśanāt<note place="app" xml:lang="sa-Latn">jai. sū. ( 4—3—6 ) |</note> ||</l>
</lg>
<p>kratvarthaṃ hyatirjñātopāyatvātsarvādṛṣṭopasaṃgrahakṣamamiti niyamāpūrvamātmasātkurvatpuruṣārthāṃśe phalaśrutimarthavādī karoti | puruṣārthasya niyamasya tvavaśyakalpanīyaprayojanatvādarthapratipatteścāpabhraṃśe 'pyakṣinikocādibhyo vā sutarāṃ siddhatvādanākāṅ‌kṣitaniyamāpūrvopajī<pb n="284"/>vanasāmarthyaṃ nāstītyavaśyamarthavādopāttameva svargaloke kāmadhugādyeva phalatvenā ' 'śrayaṇīyam | yattu na jñāyate kvedaṃ niyamāpūrvamāśritamiti, tatrābhidhīyate—</p>
<lg>
  <l>kratvarthaṃ tāvadaṅgeṣu tadartheṣveva saṃśritam |</l>
  <l>anaṅgatvābhidhānārthaṃ syātkratvarthaṃ narāśritam ||</l>
</lg>
<p><note place="app" xml:lang="sa-Latn">jai. sū. ( 3—4—9 ) |</note>‘prakaraṇaviśeṣādvā tadyuktasya tatsaṃskāro dravyavat’ iti hi jyotiṣṭomaprakaraṇagatabrāhmaṇaśabdalakṣitatadapūrvasādhanayajamānasaṃskāratvātsādhubhāṣaṇaniyamāpūrvasya | <note place="app" xml:lang="sa-Latn">jai. sū. ( 3—8—2 ) |</note>‘yājamānāstu tatpradhānatvātkarmavat’ ityanena nyāyena phalapratigrahaṇayogyatvādhānārthaṃ tadāśritameva vijñāyate | puruṣārthavākye 'pi samyagjñātasuprayuktatvākṣiptajñātṛprayoktṛparyupasthāpanātkriyāphalayośca tadgāmitvātpradhānayāgādyapūrvavadeva jñātṛprayoktrāśritaṃ niṣpadyate |</p>
<lg>
  <l>tṛtīyoktikriyāgamyaguṇabhāve 'pi vaktari |</l>
  <l>saṃskāryatvātpradhānatvaṃ syātprayājājyaśeṣavat ||</l>
</lg>
<p>yathaiva ‘prayājaśeṣeṇa havīṃṣyabhighārayati’ iti satyapi śeṣasya tṛtīyānirdeśe kāryopayogitvātsaṃskāryatvāvadhāraṇamevaṃ brāhmaṇasyāpītyadoṣaḥ |</p>
<lg>
  <l>yadi vā brāhmaṇeneti tṛtīyā yāgakāriṇi |</l>
  <l>kāmadhuk‌chabdayogācca bahiḥ prādhānyakalpanā ||</l>
</lg>
<lg>
  <l>naiva mlecchanakāritvāttṛtīyeyaṃ pratīyate |</l>
  <l>kurvatā yāgamityevaṃ brāhmaṇeneti yojyate ||</l>
</lg>
<lg>
  <l>yāge yo guṇabhāvaśca saṃskāre sā pradhānatā |</l>
  <l>na hyārādupakāritvaṃ saṃyuktasyopayogitā ||</l>
</lg>
<p>taccopayogitvaṃ prakaraṇatṛtīyāvibhaktiśravaṇābhyāmavagataṃ śeṣasvīkaraṇasamarthaṃ bhavati | bāhyapuruṣārthatve 'pi kāmadhuk‌chabdasya puruṣopabhogyakāmyamānārthasādhanavacanatvātpuruṣaprādhānyapratipattiḥ | yadyapi ca sādhuśabdoccāraṇamuccārayitrarthaṃ kratvarthaṃ ca na bhavati tathā 'pi tadgataniyamapratiṣedhayoreva kratvarthapuruṣārthatve bhaviṣyataḥ | na hi yadarthe karmaṇi yau niyamapratiṣedhau tāveva kevalau tadarthau bhavataḥ | tathā hi—</p>
<lg>
  <l>stryupāyamāṃsabhakṣādipuruṣārthamapi śritaḥ |</l>
  <l>pratiṣedhaḥ kratoraṅgamiṣṭaḥ prakaraṇāśrayāt ||</l>
</lg>
<lg>
  <l>kratvarthātkhādirācceṣṭā vīryasiddhirvidhānataḥ |</l>
  <l>bhojanāccāpyatithyarthādapūrvaṃ dātṛsaṃśritam ||</l>
</lg>
<p>ataśca parārthoccāraṇāśritāvapi niyamapratiṣedhau svaprayojanākāṅkṣāvelāyāṃ saṃnihitapuruṣapradhānau vijñāyete |</p><pb n="285"/>
<lg>
  <l>ataśca vedamūlatve satyevaṃ pratipādite |</l>
  <l>prayogotpattyaśāstratvaṃ yaduktaṃ tadasatkṛtam ||</l>
</lg>
<lg>
  <l>yaccāsya kṛtrimatvena svataḥ śāstratvabādhanam |</l>
  <l>tatprasiddhiviruddhaṃ syādacandraśaśivākyavat ||</l>
</lg>
<p>śāstraśabdo yadi tāvadrūḍhastataścaturdaśasu tāvadvidyāsthāneṣu śāstrasthānāmeva prasiddhastadantargatatvācca vyākaraṇasya śāstratvanirākaraṇānupapattiḥ | athāpi śiṣyate 'neneti śāstratvamanvarthamiṣyate tathā 'pi vyākaraṇena sādhuśabdāḥ śiṣyante tadanugamopāyā vā prakṛtipratyayādayastadabhiyuktaśiṣyajano veti sarvathā śāstraśabdapravṛttiravihatā |</p>
<lg>
  <l>prasiddhamapi śāstratvaṃ yastu tarkeṇa vārayet |</l>
  <l>vedasyāpi sa nityatvādvyomavadvārayiṣyati ||</l>
</lg>
<p>yathaiva hi vyākaraṇādīnāṃ kṛtrimakāvyopanibandhasādharmyācchāstratvaṃ pratiṣeddhumadhyavasīyate, tathā ' 'kāśadikkālātmanāṃ paramāṇudṛṣṭāntabalena nityatvādvedasyāśāstratvamapyayatnenaiva kriyeta | yo hi nāgarikabhāṣābhijñatayā grāmīṇairmātāpitarāvapi <note place="app" xml:lang="sa-Latn">śuklavacanamiti—niṣṭhuravacanamityarthaḥ |</note>śuklavacanairabhidadhīta sa kenānyena vāryeta |</p>
<lg>
  <l>paratrāvinayaṃ kurvanpitṛbhyāṃ vāryate sutaḥ |</l>
  <l>tayorevāvinītasya ko bhavedvinivārakaḥ ||</l>
</lg>
<lg>
  <l>tathā bahirasaṃbaṃddhaṃ vadanvedena vāryate |</l>
  <l>sāṅgena taṃ punarnighnankenānyena nivāryate ||</l>
</lg>
<lg>
  <l>kruddho yo nāma yaṃ hanti sa tasyāṅgāni kṛntati |</l>
  <l>kṛttāṅgasya tatastasya vināśaḥ kiyatā bhavet ||</l>
</lg>
<lg>
  <l>tena trayī dviṣanpūrvaṃ vedāṅgānyeva lumpati |</l>
  <l>tatastenaiva mārgeṇa mūlānyanyasya kṛntati ||</l>
</lg>
<lg>
  <l>śrutismṛtipramāṇatve hetupūrvaṃ nirūpite |</l>
  <l>aṅgānāmapramāṇatvamaśāstratvaṃ ca ko vadet ||</l>
</lg>
<p>yattvitarasmṛtīnāṃ prāyeṇa sārūpyādvayākaraṇasya tadvilakṣaṇatvāttanmadhyapātitvamasaṃbhāvyamiti | tatrocyate | sarvadharmasūtrāṇāṃ varṇāśramadharmopadeśitvāddharmāṇāṃ caikarūpaprāyatvātparasparasaṃvāditvaṃ yuktaṃ, vyāka<hi rend="bold">raṇasya</hi> tvanya eva sādhuśabdatattvanirṇayarūpo viṣayastatrāsya vyākaraṇāntareṇaiva saṃgatiḥ syānna dharmasūtraiḥ | smṛtitvaṃ tvaṅgānāṃ dharmasūtrāṇāṃ cāviśiṣṭam |</p><pb n="286"/>
<lg>
  <l>athāpi smṛtiśabdena nāṅgānāmabhidheyatā |</l>
  <l>tathā 'pyeṣāṃ na śāstratvapramāṇatvanirākriyā ||</l>
</lg>
<lg>
  <l>purāṇaṃ mānavo dharmaḥ sāṅgo vedaścikitsitam ||</l>
</lg>
<p>iti hi tulyavatprāmāṇyasmaraṇam—</p>
<lg>
  <l>api vā kartṛsāmānyādukto nyāyaśca yaḥ smṛteḥ |</l>
  <l>pramāṇatve samāno 'sau vedāṅgeṣvapi gamyate ||</l>
</lg>
<lg>
  <l>pramāṇaṣaṭkamūlatvaṃ pūrvaṃ caiṣāṃ pradarśitam |</l>
  <l>dṛṣṭādṛṣṭaphalatvena tasmānnāstyapramāṇatā ||</l>
</lg>
<lg>
  <l>ekasya ca yadā yuktyā samūlatvaṃ nirūpitam |</l>
  <l>pauruṣeyāntaragranthamūlatā 'pi tadeṣyate ||</l>
</lg>
<lg>
  <l>asaṃbhāvitamūlaṃ hi pauruṣeyaṃ yaducyate |</l>
  <l>mūle tasyāpratiṣṭhatvaṃ rūpe jātyandhavākyavat ||</l>
</lg>
<p>iha tu samūlatvādekāntaritaprāmāṇyasiddhiḥ | yattu sūtravārtikabhāṣyakārāṇāmanyonyavigītavacanatvādapramāṇatvamiti | tatrābhidhīyate—</p>
<lg>
  <l>smṛtīnāmapramāṇatve vigānaṃ naiva kāraṇam |</l>
  <l>śrutīnāmapi bhūyiṣṭhaṃ vigītatvaṃ hi dṛśyate ||</l>
</lg>
<lg>
  <l>vigītavākyamūlānāṃ yadi syādavigītatā |</l>
  <l>tāsāṃ tato 'pramāṇatvaṃ bhavenmūlaviparyayāt ||</l>
</lg>
<p>mūlānurūpyeṇa hi smṛtīnāṃ pramāṇatvaṃ tadavigānena—</p>
<lg>
  <l>parasparavigītatvamatastāsāṃ na dūṣaṇam |</l>
  <l>vigānāddhi vikalpaḥ syānnaikatrāpyapramāṇatā |</l>
</lg>
<lg>
  <l>dharmasādhanatāṃśe ca vigānaṃ naiva vidyate |</l>
  <l>anvākhyānavigānaṃ tu lakṣyabhedānna duṣyati ||</l>
</lg>
<p>punaruktatvādinā hi yatsūtrapratyākhyānaṃ tasya ca punaḥ samādhānam |</p>
<lg>
  <l>tasyāvaidikamūlatvānna kiṃcidapi duṣyati |</l>
  <l>ye cāpīṣṭayupasaṃkhyāne te ca smṛtyantarāśrite ||</l>
</lg>
<lg>
  <l>na cādhikopasaṃkhyānānnyūnasyāstyapramāṇatā ||</l>
</lg>
<p>tadyathā | vājasaneyiśākhāyāmādhvaryavaṃ carakaśākhāsu ca bahvityetāvatā nālpaviṣayamapramāṇīkurvanti | tasmādayamapi na doṣaḥ | yastu sūtrakārasya prayojanānabhidhānopālambhaḥ |</p><pb n="287"/>
<lg>
  <l>sa śrutismṛtisiddhatvānnopālambhatvamarhati |</l>
  <l>granthānte ca svasaṃvedyaṃ sujñānaṃ tatprayojanam ||</l>
</lg>
<p>satyavacanaṃ ca sarvaśrutismṛtiṣu svargasādhanatvena yāgasādhanatvena ca niyatam | satyaṃ ca dvividhaṃ śabdasatyamarthasatyaṃ ca | tatra yathaiva yathāvasthitāviplutārthavacanaṃ śreyaḥsādhanamevaṃ yathāvasthitaśabdasatyavacanamapi, yathā cārthasatyaviparyayaḥ pratyavāyāyaivaṃ viniyogakālaprayuktaśabdānṛtavacanamapi | śabdasādhutvajñānaṃ ca vyākaraṇābhiyogaviśeṣādityuktam |</p>
<lg>
  <l>tasmādvijñāyamānatvānnoktaṃ mūlakṛtā svayam |</l>
  <l>śāstreṇa sarvaśabdānāmanvākhyānaprayojanam ||</l>
</lg>
<p>na ca vyākaraṇaprayojanābhiprāyaṃ prati kecidvivadante | sa eva tvabhiprāyaḥ kiṃ nyāyyo netyarthāntarametat |</p>
<lg>
  <l><note place="app" xml:lang="sa-Latn">lokato 'rthaprayukte śabdaprayoge śāstreṇa dharmaniyamaḥ |</note>dharmāya niyamaṃ cā ' 'ha vākyakāraḥ prayojanam |</l>
  <l>vedamūlastu tatraika eko vyākaraṇāśrayaḥ ||</l>
</lg>
<p>niyamadvayaprayuktaṃ vyākaraṇam | sādhuśabdajñānāttatpūrvaprayogādvā svargayajñopakārasiddhirityetattāvadvedamūlamananyapramāṇakatvāt | ataścāyaṃ tāvadvedākhyena śāstreṇa dharmaniyamaḥ |</p>
<lg>
  <l>tathā vyākaraṇākhyena sādhurūpaṃ niyamyate |</l>
  <l>aviśeṣeṇa siddhiḥ syādvinā vyākaraṇasmṛteḥ ||</l>
</lg>
<p>tena vedāvagatasamyagjñātasādhuśabdaprayogātmakadharmāṅgatvena vyākaraṇaprakriyetikartavyatayā nityavācakaśabdarūpajñānaniyamaḥ kriyate | yacca kātyāyanena jñāne dharma<note place="app" xml:lang="sa-Latn">ma. bhā. paspaśāhnike |</note> iti cettathā 'dharma iti tantreṇa prasaṅgena vā 'paśabdajñānādadharmatvāpattidoṣamabhidhāya <note place="app" xml:lang="sa-Latn">śāstrapūrvake prayoge 'bhyudayastattulyaṃ vedaśabdena |</note>śāstrapūrvaprayoge 'bhyudaya iti niḥśreyasasiddhayupāye 'vadhārite yatpunaḥ parāvṛttya bhāṣyakāreṇoktam, <note place="app" xml:lang="sa-Latn">ma. bhā. paspa. |</note>‘atha vā punarastu jñāne dharma ityabhyupetyavādamātraṃ tatpūrvoktadoṣaparihārasāmarthyapradarśanārthaṃ kṛtvācintānyāyenoktam | paramārthatastvanyānarthakyaprasaṅgavijñātapārārthyāpāditārthavādatvātphalaśrutirna phalapratipattikṣamā vijñāyate | yathā ‘yo 'śvamedhena yajate ya u cainamevaṃ veda’ iti jñānamātrādeva brahmahatyātaraṇaṃ yadi sidhyetko jātucidbahudravyavyayāyāsasādhyamaśvamedhaṃ kuryāt | tadvidhānaṃ tānarthakameva syāt | evaṃ śabdajñānācceddharmaḥ sidhyetko nāmānekatālvādivyāpārāyāsakhedamanubhavet | tasbhātkratuvadeva jñāna<pb n="288"/>pūrvaprayogasyaiva phalaṃ kāraṇe kāryavadupacārāttaṇḍule <note place="app" xml:lang="sa-Latn">devo varṣati taṇḍulān ityatra yathā taṇḍulaśabdo vṛṣṭāvupacaryate iti dṛṣṭāntārthaḥ |</note>devavarṣaṇavajjñāne dharmavacanamāpāditādharmaparihārābhidhānaśaktimātrapradarśanārthamevopanyastaṃ na phalavattvapratipādanāya | ‘dravyasaṃskārakarmasu parārthatvāt’<note place="app" xml:lang="sa-Latn">jai. sū. ( 4—3—1 ) |</note> ityanena nyāyena jñānasya puruṣaśabdasaṃskāratvena nirākāṅkṣasya phalasaṃbandhāsaṃbhavāt |</p>
<lg>
  <l>sarvatraiva hi vijñānaṃ saṃskāratvena gamyate |</l>
  <l>parāṅgaṃ cā ' 'tmavijñānādanyatretyavadhāraṇāt ||</l>
</lg>
<p>ātmajñānaṃ hi saṃyogapṛthaktvātkratvarthapuruṣārthatvena jñāyate tena vinā paralokaphaleṣu karmasu pravṛttinivṛttyasaṃbhavāt | tathā ‘ya ātmā 'pahṛtapāpmā vijaro vimṛtyurviśoko vijighatso 'pipāsaḥ satyakāmaḥ satyasaṃkalpaḥ so 'nveṣṭavyaḥ sa vijijñāsitavyaḥ' tathā ‘mantavyo boddhavyaḥ’ ‘tathā ' 'tmānamupāsīta’ iti kāmavādalokavādavacanaviśeṣairjijñāsāmananasahitātmajñānakevalāvabodhaparyantaspaṣṭātmatattvajñānavidhānāpekṣitavākyāntaropāttadvividhābhyudayaniḥśreyasarūpaphalasaṃbandhaḥ ‘sa sarvāṃśca lokānāpnoti sarvāṃśca kāmānāpnoti tarati śokamātmavittathā sa yadi pitṛlokakāmo bhavati saṃkalpādevāsya pitaraḥ samuttiṣṭhanti tena pitṛlokena saṃpanno mahīyate’ ityādinā yogajanyāṇimādyaṣṭaguṇaiśvaryaphalāni varṇitāni | tathā ‘sa khalvevaṃ vartayanyāvadāyuṣaṃ brahmalokamabhisaṃpadyate na sa punarāvartate’ ityanirāvṛttyātmakaparamātmaprāptyavasthāphalavacanam | aprakaraṇagatatvenānaikāntikakratusaṃbandhāsaṃbandhācca nāñjanakhādirasruvavākyādiphalaśrutivadarthavādatvam |</p>
<lg>
  <l>na ca jñānavidhānena karmasaṃbandhavāraṇam |</l>
</lg>
<p>pratyāśramavarṇaniyatāni nityanaimittikakarmāṇyapi pūrvakṛtaduritakṣayārthamakaraṇanimittānāgatapratyavāyaparihārārthaṃ ca kartavyāni | na ca teṣāṃ bhinnaprayojanatvādbhinnamārgatvācca bādhavikalpaparasparāṅgāṅgibhāvāḥ saṃbhavanti | śabdajñānasya tvekāntena prayogāṅgatvātpūrvatarabhāvitvācca na pṛthak phalasaṃbandhasaṃbhava iti jñānapūrvaprayogaphalavattvameva niścīyate |
yattvādimadvayākaraṇajñānatatpūrvakaprayogaphalasaṃbandho 'nādividhimūlo nāvakalpata iti | tatra yūpādikaraṇavadvayākaraṇaparamparānāditvādanupālambhaḥ | ‘tasmādeṣā vyākṛtā’ iti ca vyākaraṇavyavahāranityatvamuktam |</p>
<lg>
  <l>na caiṣā saṃpradāyena vyākṛtetyabhidhīyate |</l>
  <l>tatra hyucyata ityeva vyākṛteti tu niṣphalam ||</l>
</lg><pb n="289"/>
<p>yadapi ca manunā paṅktipāvanamadhye kedādevopalabhyoktam | ‘yaśca vyākurute vācaṃ yaśca mīmāṃsate 'dhvaram’<note place="app" xml:lang="sa-Latn">yaśca vyākurute vācaṃ yaśca mīmāṃsate 'dhvaram | tāvubhau puṇyakarmāṇau paṅ‌ktipāvanapāvanau |</note> iti tenāpi pūrvapaścāduktādhītavedatvayajñamīmāṃsanavyatiriktaviṣayeṇa satā 'vaśyametadeva vyākaraṇajñānamāśrayitavyamiti tannityatvasiddhiḥ <note place="app" xml:lang="sa-Latn">atraca vārtikakāraiḥ ‘tadaśaktiścānurūpatvāt’ iti sūtraṃ prasaṅgātpūrvameva ‘anyāyaścānekaśabdbatvam’ iti sūtravyākhyānānte yathā ‘prakṛti sārūpyadvāreṇāpabhraṃśā’ ityādigranthena vyākhyātatvānna vyākhyātam | evaṃ ‘ekadeśatvācca vibhaktivyatyaye syāt’ iti sūtraṃ ca bhāṣyakāraiḥ suspaṣṭaṃ vyākhyātatvādupekṣitamiti veditavyam |</note> || 27 || 28 || 29 ||</p>
</div> <!-- sūtra !-->
<trailer>( iti vyākaraṇādhikaraṇam || 8 || )</trailer>
</div> <!-- adhikaraṇa !-->
<div type="adhikaraṇa" n="9">
<pb n="289"/>
<div type="sūtra" n="30">
<p>iha nāmākhyātopasarganipātānāṃ madhyānnāmāni parigṛhyante, teṣāmapi jātiguṇakriyādravyayadṛcchāsarvanāmaśabdānāṃ madhyājjātiśabdāścintyante | teṣāmapyekaṃ gośabdamudāhṛtyavicāryate kiṃ punarayamākṛtervācako 'tha vyakteriti, tataḥ |</p>
<lg>
  <l>( lokavedayoḥ śabdārthānāmananyatvanirūpaṇam | )</l>
</lg>
<lg>
  <l>etatsānyāsikaṃ kṛtvā vakṣyamāṇaṃ tu sāṃpratam |</l><pb n="290"/>
  <l>upāyaphalasiddhayarthamidaṃ tāvadvicāryate ||</l>
</lg>
<p>kiṃ ya eva laukikāḥ śabdāsta eva vaidikāsta eva caiṣāmarthā utānya iti | āha—</p>
<lg>
  <l>kiṃ lokavedaśabdānāmekatvapratipādane |</l>
  <l>prayojanaṃ yataḥ pūrvaṃ tāvattatpratipādyate ||</l>
</lg>
<p>ucyate—</p>
<lg>
  <l>phalamasya vicārasya vaidikeṣu bhaviṣyati |</l>
  <l>loke ca nirṇayopāyastenaikatvāya yatyate ||</l>
</lg>
<p>yadi śabdārthānāmananyatvaṃ lokavedayorbhavettata etasyā vyaktyākṛtyabhidhānacintāyā vṛddhavyavahārasthānekaprayogānusaraṇadvāreṇābhidheyānabhidheyatvanirṇayaḥ śakyate kartum |</p>
<lg>
  <l>prayojanaṃ tu lokasya na kiṃcidapi sidhyati |</l>
  <l>ākṛtivyaktivācyatvaparamārthanirūpaṇāt ||</l>
</lg>
<p>saṃmūrchitānekārthasaṃnidhāne hi śabdaḥ prayuktaḥ kiyatyapyarthajāte pratyaya karoti tena cāviviktābhidheyagamyamānāśenāpi samastadharmopetena kāryasiddhau kriyamāṇāyāṃ prayuktaḥ |</p>
<lg>
  <l>yadyucyamānayā kāryaṃ yadi vā jātigamyayā |</l>
  <l>samastaṃ kriyate vyaktyā ko vivekadhiyo guṇaḥ ||</l>
</lg>
<p>yadyucyetehāpi vedavatsāmānyaviśeṣalakṣaṇabādhasiddhireva prayojanāmiti | taducyate—</p>
<lg>
  <l>sarvaṃ hi dadhidānādi loke<note place="app" xml:lang="sa-Latn">jai. sū. ( 11—1—4 ) |</note> karmārthalakṣaṇam |</l>
  <l>tadvajñātkriyamāṇe tu na cintye śrutilakṣaṇe ||</l>
</lg>
<lg>
  <l>tena loke vicāro 'yaṃ jāyate niṣprayojanaḥ |</l>
  <l>syātprayojanavānvede jñānopāyastu durlabhaḥ ||</l>
</lg>
<lg>
  <l>tena śabdārthabhinnatve vyaktyākṛtivicāraṇā |</l>
  <l>vācyāvācyavivekāya na kartavyā kathaṃcana ||</l>
</lg>
<lg>
  <l>abhede sati lokasthaiḥ kṛtaḥ śabdārthanirṇayaḥ |</l>
  <l>tasminnanupayukto 'pi phalaṃ vedeṣu dāsyati ||</l>
</lg>
<p>tena laukikavaidikaśabdārthaikatve satyākṛtyadhikaraṇamupapattimattvātpravojanavattvāccā ' 'rabdhavyam | bhedapakṣe tvānārabhyamityavadhṛtya bhedapakṣastāvatpratipādyate | niyatāniyatasva<pb n="291"/>racchāndasaprakṛtipratyayalopāgamavarṇavikārasadasadbhāvakṛtarūpabhedādadhyāyānadhyāyopanītānupanītatraivarṇikacātuvarṇyaprayojyāprayojyatvaguruśuśrūṣārādhitagurusaṃpradāyayadṛcchāprayuktavākyaṃta-
darthānyatvavadyadi padapadārthānyatvaṃ lokavedayostato laukikānāmeva vyavahāropanipātādarthavattā, vede tvānarthakyānna codanālakṣaṇo dharmaḥ | svareṇa rūpabhedaṃ manyate |</p>
<p>adhyāyānadhyāyatayā vṛtrahananādyarthayogena cāvidagdhavākyavaduttānavahanavākyabhaṅgaḥ | sarveṣāṃ ca vaidikānāmanyatvānna tato 'pi paurvāparyeṇārthāvagatiḥ | grāhyatvādidharmabhedaniyatāniyatapadavākyaracanādvārā vyapadeśarūpabhedābhyāṃ sarvaśabdānāmarthānāṃ laukikānāṃ vaidikānāṃ ca bheda iti prāpte 'bhidhīyate—</p>
<lg>
  <l>prayogacodanābhāvādekatvaṃ teṣu gamyate |</l>
  <l>tasmātsiddhiḥ phalatvāccedavibhāgādbhaviṣyati ||</l>
</lg>
<p>bhede satyapūrvātsarvavaidikapadānāmanavagatasaṃbandhatvenārthaśūnyatvātkriyākārakasaṃsargātmakaprayogacodanānāmabhāva eva syāt |</p>
<lg>
  <l>ekatve sati sadbhāvāditi vā hetuvarganā |</l>
  <l>arthaikatvaṃ pradhānatvādvastvabhedo 'tha vocyate ||</l>
</lg>
<p>śabdārthaikatvamiti vaktavye 'rthaikatvavacanaṃ phalādeva śabdaikatvoktisiddhiṃ matvaivamuktam | atha vā vastumātraparyāyatvādubhayasādhāraṇyābhiprāyeṇaivārthaikatvoktiḥ | prayogacodanābhāvaprasaṅgaḥ parapakṣe svapakṣe vā tadbhāvasiddhirvedavādinaiva saha vivāde 'vakalpate nānye<pb n="292"/>netyata āha—<hi rend="bold">prayojanamidaṃ</hi> tatpramāṇamabhidhīyatāmiti | taducyate | pratyabhijñārūpapratyayavibhāgājjñāyamānobhayaprameyarūpāvibhāgādvā vākyatatsamūhamātranibandhanāpannapadavarṇaviṣayatvavyapadeśāvibhāgādvā tathoccārayitṝṇāṃ sthānakaraṇaprayatnāvibhāgādvā lakṣaṇavidāṃ vā bahutarānugamanāvibhāgāditi hetvarthavikalpāḥ |</p>
<lg>
  <l>pratyakṣapratyabhijñānācchabdaikatvaṃ pratiṣṭhitam |</l>
  <l>ekaśabdotthitajñānagrāhyatvāccaikavākyatā |</l>
</lg>
<lg>
  <l>yathāśrutagavādīnāṃ yā 'pi vācyāntare śrutiḥ |</l>
  <l>arthaikatvāvirodhena guṇamātrānyatā parā ||</l>
</lg>
<lg>
  <l>yathā hi vāmanā gāvo narāścipiṭanāsikāḥ |</l>
  <l>karṇaprāvaraṇāścānye narārthatvācca na cyutāḥ ||</l>
</lg>
<lg>
  <l>evaṃ satyeva gotvādau dharmo yadi vilakṣaṇaḥ |</l>
  <l>naitāvatā 'rthabhedo 'sti viśeṣānabhidhānataḥ ||</l>
</lg>
<p>na ca yā eva devānāṃ gāvastā evāvaśyaṃ sarvatra vaidikasya gośabdasya vācyā bhavanti | manuṣyagavīṣu dakṣiṇādisādhaneṣu sutarāṃ prayujyamānatvāt |</p>
<lg>
  <l>evaṃ hiraṇyaparṇatvaṃ merau yadi vanaspateḥ |</l>
  <l>devaloke tataḥ śabdaḥ kimarthāntaravācyayam ||</l>
</lg>
<lg>
  <l>yaccaitaddhṛtamasmākaṃ devānāṃ madhvidaṃ yadi |</l>
  <l>rasavīryādibhistatra na śabdārtho 'nyathā bhavet ||</l>
</lg>
<lg>
  <l>na ca sarvāprasiddhatve gamyetaiko 'pi kaścana |</l>
  <l>tenāsiddhairasiddhānāṃ nāstyanyatvanirūpaṇam ||</l>
</lg><pb n="293"/>
<p>ato 'vaśyameteṣāmeva gavādīnāṃ devasaṃbaddhānāmuttānavahanapratipādanamiti vaktavyam | atha vā bhūmiṣṭhānāmeva satāṃ kenāpi guṇavādena pṛthivīgolakatrailokyabhramaṇādinā vā purāṇoktena dṛṣṭivaśādyathaiva vayamupari devānpaśyāma evamadho dyuparivartanādayamapi loko devairupari dṛśyata iti uttānavahanadṛṣṭiḥ | tasmāllokavedayorabhinnāḥ śabdārthā iti siddhe |</p>
<p>vicāryate kimākṛtiḥ śabdārtho 'tha vyaktiriti |</p>
<lg>
  <l>dvau ca pakṣāvupanyastau bhāṣyakāreṇa yadyapi |</l>
  <l>vyākhyātārastathā 'pyatra kuryuḥ pakṣāntarāṇyapi ||</l>
</lg>
<lg>
  <l>niyogena vikalpena dve vā saha samuccite |</l>
  <l>saṃbandhaḥ samudāyo vā viśiṣṭā vaikayetarā ||</l>
</lg>
<lg>
  <l>ete pakṣāḥ punaryojyā vyatikīrṇāḥ parasparam |</l>
  <l>liṅgakārakasaṃkhyābhiḥ saṃhatāsaṃhatātmabhiḥ ||</l>
</lg>
<lg>
  <l>punarjātyādipakṣāṇāṃ tādṛśyevātra yojanā |</l>
</lg>
<p>prathamaṃ tāvadaṣṭapakṣyevaṃ darśayitavyā | gośabdasyārthaḥ kimākṛtireva, vyaktireva, utā ' 'kṛtirvā vyaktirvā, athā ' 'kṛtiśca vyaktiśca, kimubhayoḥ saṃbandha uta samudāyaḥ, kimākṛtiviśiṣṭā vyaktiruta vyaktiviśiṣṭā ' 'kṛtiriti | tathā kimākṛtyaiva viśiṣṭaḥ saṃbandhaḥ kiṃ vyaktayaiva ākṛtyā vā vyaktayā vā, atha samudāyenāpyākṛtiviśiṣṭayā vyaktayā, atha vyaktiviśiṣṭyā ' 'kṛtyā, atha parasparaviśiṣṭābhyāṃ dvābhyāmiti | tathā kimākṛtyaiva viśiṣṭaḥ samudāya ityādyapi pūrvavadeva saṃbandhaviśiṣṭasamudāyapakṣamātrātiriktaṃ yojanīyam | evaṃ kimākṛtyaiva viśiṣṭaḥ saṃbandha eva, uta vyaktayaiva, athavā 'kṛtyā vā vyaktayā vā, atha samudāyena kimanyataraviśiṣṭyā 'nyatarayā, athobhābhyāmityevaṃ samudāyaviśeṣaṇatvapakṣāḥ pūrvavadeva yojyāḥ |</p>
<p>evaṃ kiṃ saṃbandhenaiva viśiṣṭā ' 'kṛtiratha samudāyenaivātha vikalpamānābhyāmuta samuccitābhyām | tathaitadviśiṣṭā kimākṛtirevātha vyaktireva, atha vikalpite kiṃ samuccite kimiti | tathā kimākṛtiviśiṣṭasaṃbandhaviśiṣṭā vyaktirevātha vyaktiviśiṣṭasaṃbandhaviśiṣṭā ' 'kṛtirevātha vikalpa uta samuccayaḥ | evaṃ samudāyenāpi yojyam | tathā saṃbandhaviśiṣṭavyaktiviśiṣṭākṛtirevātha saṃbandhaviśiṣṭākṛtiviśiṣṭā vyaktirevātha vikalpo 'tha samuccayaḥ | evaṃ samudāyaviśiṣṭapakṣāḥ kalpayitavyāḥ | tathā kiṃ jātyaiva viśiṣṭena saṃbandhena viśiṣṭā vyaktiḥ, atha vyaktayaiva viśiṣṭena saṃbandhena viśiṣṭā jātiratha vikalpo 'tha samuccayaḥ | evaṃ samudāyenāpi viśiṣṭatā yojyā | tathā kiṃ saṃbandhenaiva viśiṣṭayā jātyaiva viśiṣṭā vyaktirutaivaṃvidhayā vyaktayaiva viśiṣṭā jātiratha vikalpo 'tha samuccayaḥ |</p><pb n="294"/>
<p>evaṃ samudāyenaiva viśiṣṭayetyapi yojayitavyam | evaṃ jātiliṅgayorjātikārakayorjātisaṃkhyayośca pratyekaṃ jātivyaktipakṣavikalpitasamuccitapakṣotthānaṃ darśayitvā vyakterliṅgādīnāṃ ca darśayitavyam | tathā liṅgasaṃkhyā liṅgakārakasaṃkhyā kārakayugalānyapi vikalpya pratyekadvitriliṅgādisahitaikajātivyaktivikalpāstriyogapañcayogāśrayā darśayitavyāḥ |</p>
<lg>
  <l>evaṃ śabdasvarūpasya punarjātyādibhiḥ saha |</l>
  <l>ekadvitricatuṣpañcaṣaṭ‌kaiḥ saha vikalpanā ||</l>
</lg>
<lg>
  <l>ete cātyantaniṣkṛṣṭāḥ pakṣā yadyapi na sthitāḥ |</l>
  <l>buddhayā tathā 'pi bhidyante jātidravyaguṇādivat ||</l>
</lg>
<lg>
  <l>sarvatrendriyaliṅgābhyāṃ bhedaḥ stoko 'vagamyate |</l>
  <l>śabdena tu susūkṣmo 'pi vastubhāgo vibhajyate ||</l>
</lg>
<lg>
  <l>padātprabhṛti caivaṃ yā prajñā jñāturvijṛmbhate |</l>
  <l>puṣpitā sā padārtheṣu vākyārtheṣu phaliṣyati ||</l>
</lg>
<lg>
  <l>atra cā ' 'kṛtireveti dṛḍhaḥ pakṣo 'yamekataḥ |</l>
  <l>itare tvanyataḥ sarve vyaktipakṣānuyāyinaḥ ||</l>
</lg>
<lg>
  <l>vyaktau nirākṛtāyāṃ ca samastānāṃ nirākriyā |</l>
  <l>sulabheti na sarve 'mī bhāṣyakāreṇa darśitāḥ ||</l>
</lg>
<lg>
  <l>na caitasmānna santyeva na caite niṣprayojanāḥ |</l>
  <l>vikalpitā hi jijñāsoḥ prajñāvikasanakṣamāḥ ||</l>
</lg>
<lg>
  <l>darśiteṣvapi sarveṣu vicāraḥ kriyate dvayoḥ |</l>
  <l>kā śabdenā ' 'kṛtivyaktayorucyate kā 'nugamyate ||</l>
</lg>
<p><hi rend="bold">tataśca</hi>—</p>
<lg>
  <l>vicāramukhasiddhayarthaṃ svarūpaṃ tāvadetayoḥ |</l>
  <l>praśnapūrvamupanyasya yāthātmyena nirūpyate ||</l>
</lg>
<p>nanu prathamapāda evā ' 'kṛternirūpaṇādidānīṃ praśnottare mandaprayojane | ucyate—</p>
<lg>
  <l>satyamevā ' 'kṛtiḥ pūrvaṃ pratyakṣeṇa nirūpitā |</l>
  <l>saṃsthānāśaṅkayā tvatra sāmānyātmā nirūpyate ||</l>
</lg><pb n="295"/>
<p><hi rend="bold">dravyaguṇakarmāṇāṃ sāmānyamātramākṛtiriti |</hi></p>
<lg>
  <l>dravyādīnāṃ ca sāmānyaṃ parāparavibhāgavat |</l>
  <l>vastutvaṃ prathamaṃ tatra dravyatvādyaparaṃ tathā ||</l>
</lg>
<lg>
  <l>punarvāyutvatejastvajalatvātmatvabhinnatā |</l>
  <l>pṛthivītvād‌ghaṭatvaṃ ca tadvyaktiṣu samāpyate ||</l>
</lg>
<lg>
  <l>vṛkṣatvātparataśceṣṭaṃ śiṃśapātvādi kevalam |</l>
  <l>śarīratvācca govājihastipuṃstvādi gamyate ||</l>
</lg>
<lg>
  <l>vājikatvādi cāśvatvātkarkādistu guṇo mataḥ |</l>
  <l>hastitvādbhadramadrādidiṅnāgakulajātayaḥ ||</l>
</lg>
<lg>
  <l>puṃstvādbrāhyaṇakauṇḍinyakaṭhatvādi samāpyate |</l>
  <l>tathā guṇatvakarmatvarūpatā janmatādi yat ||</l>
</lg>
<lg>
  <l>tataḥ śuklādi tadvayaktiguṇeṣu pratitiṣṭhati |</l>
  <l>karmaṇāmapi yāgatvahomatvādivibhāgataḥ ||</l>
</lg>
<lg>
  <l>aparyāyasmṛtairuktaṃ dhātubhiḥ praviṃbhajyate |</l>
  <l>punarvidhānasaṃkhyākhyā guṇaprakaraṇāntaraiḥ ||</l>
</lg>
<lg>
  <l>anye tu bhedamācāryāḥ karmaṇāmeva manvate |</l>
  <l>api vā 'vyatirekātsyāddeśāderekarūpatā ||</l>
</lg>
<lg>
  <l>rūpaśabdāvibhāgācca <note place="app" xml:lang="sa-Latn">jai. sū. ( 6—3—4 ) ityetreti śeṣaḥ |</note>vakṣyatyetaddhi jaiminiḥ |</l>
  <l>evaṃ prapañcitaṃ sarvamarthasāmānyamākṛtiḥ ||</l>
</lg>
<lg>
  <l>na saṃsthānaṃ kuto hyetadātmādiguṇakarmasu |</l>
</lg>
<p>sarveṣu hi pārthiveṣu gavādighaṭādiṣu saṃsthānaṃ bhavet | agnitoyavāyvākāśādīnāṃ tu pārthivadravyaparigrahavaśādākārānuvṛttiḥ kalpyeta na svātantryeṇa, dikkālātmamanasāṃ tu guṇakarmaṇāṃ ca na kathaṃcidapi saṃsthānaṃ saṃbhavati | sāmānyamātraṃ tu sarvasvaviśeṣānuvṛttirūpaṃ saṃbhāvyate | tasmādetadevābhidheyākṛtilakṣaṇaṃ nāvayavaracanāsaṃsthānākṛtitvamavakalpate |</p>
<lg>
  <l>saṃsthānasya ca nāśitvātprativyakti ca bhedataḥ |</l>
  <l>sāmānyavyavahāritvaṃ nā ' 'kṛtitve 'vakalpate ||</l>
</lg>
<lg>
  <l>atha saṃsthānasāmānyamākṛtitvena gṛhyate |</l>
  <l>aśvādiṣvapi tulyatvādbhavedākṛtisaṃkaraḥ ||</l>
</lg>
<lg>
  <l>na cāvāntarasaṃkhyānaṃ sarvagopiṇḍavṛtti yat |</l>
  <l>aśvādibhyo nivṛttaṃ ca gośabdālambanaṃ bhavet ||</l>
</lg><pb n="296"/>
<p>tasya hyupalakṣaṇamālocyamānaṃ na jāteranyallabhyate tataśca jātireva sāmānyamiti nyāyeṃnā ' 'padyate | tena prathamapāde rucakasvastikavardhamānakodāharaṇātsaṃsthānākṛtyabhidhānāśaṅkākṣayādarśanavadāsīdityetābhyāṃ praśnottarābhyāṃ vyāvartyate | ataśca dravyaguṇakarmaṇāṃ yāvatkiṃcitprāgvyaktibhyaḥ sāmānyaṃ tatsarvamākṛtirevetyabhipretya mātraśabdaḥ prayuktaḥ | <hi rend="bold">asādhāraṇaviśeṣā vyaktiriti</hi> | ke cidāhuḥ | asādhāraṇā viśeṣā eva vyaktiḥ | viśeṣavyatiriktavyaktayabhāvāditi |</p>
<lg>
  <l>tattu naivaṃ viśeṣebhyo vyaktiranyaiva hīṣyate |</l>
  <l>khaṇḍamuṇḍādayaḥ sarve viśeṣatvena saṃmatāḥ ||</l>
</lg>
<lg>
  <l>te cānyatrāpi dṛśyante tathā jātyantareṣvapi |</l>
  <l>śābaleyādibhedo 'sti tadapatyāntareṣvapi ||</l>
</lg>
<p>khaṇḍamuṇḍādayastāvadanyā api vyaktayo bhavantyeva gavayamahiṣādivyaktayaśca | śābaleyo 'pi yathaikastathā 'nyo 'pi yaḥ śabalāpatyatvena gamyate sa sarvaḥ śābaleyaḥ | etaccobhayavarṇanimittaṃ vā yādṛcchikaṃ vā nāmānyatrāpi viniyogavaśādvartata eva | tadapatye ca śābaleya ityasādhāraṇavyapadeśānupapattiḥ | viśeṣavyaktiśabdayorbahuvacanaikavacanāntayoḥ sāmānādhikaraṇyaprayogavacanabhedadoṣaḥ | tasmādasādhāraṇā viśeṣā yasyāṃ sā vyaktirityevaṃ vyākhyeyam | nanu pūrvoktena nyāyena khaṇḍādīnāmapi bahuvyaktisādhāraṇyādvayaktivyatiriktānāṃ cānyeṣāṃ kevalaikaikavyaktigatānāṃ viśeṣāṇāmasaṃbhavādbahuvrīhirapyanupapannaḥ | ucyate | naiva viśeṣāṇāṃ pratyekamasādhāraṇatvamāśritya vyaktiviśeṣaṇatvenopādānam | kathaṃ tarhi sādhāraṇarūpāṇāmapyekadvitrādibhedena kvacidupalabdhānāṃ yadekatra piṇḍīkṛtānāṃ grahaṇaṃ tadapekṣamasādhāraṇaviśeṣatvābhidhānam |</p>
<lg>
  <l>pravibhaktā hi ye dṛṣṭā dṛśyante saṃhatāḥ punaḥ |</l>
  <l>piṇḍāsādhāraṇatvena tairvyaktirupalakṣyate ||</l>
</lg>
<p>na caikasyāṃ vyaktau ye samuditā dṛṣṭāsta eva vyaktyantare 'pyanyūnānatiriktā dṛśyante | ya evādṛṣṭapūrvastasminsamudāye saṃprati dṛśyate sa evāsādhāraṇatāmāpādayati | anantabhedāsvapi vyaktiṣu nātyantāpūrvaviśeṣaṇopalakṣaṇopādānaṃ kiṃcidutkarṣāpakarṣamātreṇa ca sarvatrāsādhāraṇopalakṣaṇalābhātparasāmānyāpekṣayā ca sarvāṇyevāvāntarasāmānyāni viśeṣavyapadeśaṃ prāpnuvanti | saṃghātāvasthāyāṃ ca vyaktiviśeṣaṇatvātteṣu viśeṣaśabdaḥ | etacca vyakterviśeṣāṇāmanyatvamupariṣṭādbhāpyakāro 'pi vakṣyatyeva, <hi rend="bold">yo 'rthaḥ sāmānyasya</hi> <pb n="297"/><hi rend="bold">viśeṣāṇāṃ cā ' 'śrayaḥ sā vyaktiriti</hi> | tatra kecidgotvādiṣu viśeṣatvamaṅgīkṛtya sāmānyavācinā śabdenānabhidheyatvādyadeva mahāsāmānyaṃ sattāvastubhāvaśabdābhidheyaṃ tadeva śabdasvarūpavyavacchinnaṃ gotvādiviśeṣavyavacchinnaṃ vā gosattākhyamākṛtyabhidhānapakṣe vācyamiti manyante | yathā ' 'huḥ—</p>
<lg>
  <l>astyarthaḥ sarvaśabdānāmiti pratyāyyalakṣaṇam |</l>
  <l>apūrvadevatāsvargaiḥ samamāhurgavādiṣu || iti |</l>
</lg>
<lg>
  <l>tattu <note place="app" xml:lang="sa-Latn">kakṣyāśabdaḥ koṣṭhavācī, dravyatvaguṇatvakarmatvānyekasyāṃ sattāvāṃntarasāmānyakakṣyāyāṃ, pṛthivītvādīni dravyatvāvāntarasāmānyakakṣyāyāṃ, rūpatvādīni guṇatvāvāntarasāmānyakakṣyāyāṃ ca vartanta iti kakṣyāvibhāgo jñeyaḥ |</note>kakṣyāvibhāgena sāmānyānāṃ nirūpaṇāt |</l>
  <l>ayuktaṃ na gavādīnāṃ tatra vācakaśaktatā ||</l>
</lg>
<p>pratiniyatārthaviṣayā hi śabdānāṃ vācakaśaktirarthāpattyā gamyate | tatrānantarāvāntarasāmānyavacanānāṃ dravyaguṇakarmaśabdānāmeva tāvadasaṃkīrṇārthatvātsattārthatvamanupapannaṃ kimuta durāntaritārthagavādiśabdānām |</p>
<lg>
  <l>sattāmete vadantaśca na śuddhāṃ saviśeṣaṇām |</l>
  <l>vadantītyabhidhātuṃ hi śakyaṃ dvedhā 'pyasaṃbhavāt ||</l>
</lg>
<p>śuddhavacanatve tāvatsarveṣāmekārthapratyāyanātparyāyatvaprasaṅgaḥ | punaruktatvāccāstiśabdaprayogānupapattiḥ |</p>
<lg>
  <l>gaurnāstīti prayogaśca virodhānnāvakalpate |</l>
  <l>na hi sattaiva nāstīti kathaṃcitsaṃpratīyate ||</l>
</lg>
<p>deśakālādyapekṣāyāmapi naiva sattāyāṃ nāstitvamabhidhātuṃ yuktam | vibhutvanityatvābhyāṃ sarvadeśakālavyāpitvāt |</p>
<lg>
  <l>rụdhiśabdaśca naivāyaṃ lokadṛṣṭayā pratīyate |</l>
  <l>tena dravyādisāmānyaṃ sattetyetanna yujyate ||</l>
</lg>
<p>ya eva hyastiśabdena dvitīyo bhāvavikāra ucyate<note place="app" xml:lang="sa-Latn">jai. sū. ( 6—3—4 ) ityetreti śeṣaḥ |</note> | jāyamānavipariṇāmādyavasthasarvavastuṣu vinaśyattāparyanteṣu vastvākṛtipratipattirdṛśyate | tena yadi nāma mahāsāmānyamabhidheyaṃ pratijñāyate tato vastvarthaḥ sarvaśabdānāmiti pratyāyyalakṣaṇamiti kāmaṃ vaktavyaṃ nāstyartha iti | na cāvayavārthaparityāgena sacchabdasattāśabdau vartete iti bhavacchabdavadevā<pb n="298"/>stīti sadbhāvaḥ satteti na tu vaiśeṣikaparibhāṣayā yato dravyaguṇakarmasu saditi pratītiḥ sā satteti | evaṃlakṣaṇā jātiḥ pratipattavyā ||</p>
<lg>
  <l>seyamavyayaśabdena vastuparyāyavācinā |</l>
  <l>bhavatsādhāraṇārthena prasiddhirupapāditā ||</l>
</lg>
<lg>
  <l>astitvamastitetyevaṃ dṛśyete pratyayau yataḥ |</l>
  <l>sa vastuvacanaḥ śabda ākhyātapratirūpakaḥ ||</l>
</lg>
<lg>
  <l>aprātipadikatvāddhi nā ' 'khyātāttvatalau smṛtau |</l>
  <l>astikṣīrā samāsaśca tena sadvācineṣyate ||</l>
</lg>
<p>astikṣīrā gauriti tiṅantasamāsatvenānupasaṃkhyānādavaśyaṃbhāvipratyayalakṣaṇadvārasubantatvayogyāvyayapadena saha kṣīrāśabdasyānyapadārthe bahuvrīhirabhyupagantavyaḥ | tatra cāyaṃ sadarthavacanaḥ sakṣīrā gauriti pratyayotpādāt | tataśca vastuni sati ca prayujyamānamastiśabdamupalabhya tadarthānusaraṇapratyāsannaṃ sacchabdaṃ ca <hi rend="bold">devāttaliti</hi> ca svārthikaṃ devatetibattalamihāpyastidhātuvācyārthaviśiṣṭakartṛpratītimanaṅgīkṛtya śuddhadhātvarthamātravacanāveva sacchabdasattāśabdau gṛhītvaivaṃ tārkikaiḥ kalpitaṃ sacchabdavācyā sattā mahāsāmānyamiti | <note place="app" xml:lang="sa-Latn">tadukteti—yāvadyāvadvivādāya muktakaṃ dīyate manaḥ | anavasthādidoṣeṇa tāvattāvadvihanyate | ityanena nyāyena ciranikhātataḍāgādigataśaivālavacchuṣkatarkasyāpratiṣṭhitatvena nirākṛtasyāpi punaḥ punarudravena samāpayitumaśakyatvāttārkikoktasyānta gamane—samāpane, anādarādabhiyuktairupekṣitatvātprasiddhaṃ sadimāṃ—yuktāyuktavicārāvasthāṃ prāptamityarthaḥ |</note>taduktāntagamane 'nādarācca padavākyavidbhirapyupekṣitaṃ prasiddhamivemāmavasthāṃ prāptaṃ gavādiśabdavācyatvenāpi saṃbhāvyate |</p>
<lg>
  <l>na tvarthādgamyamānasya vastutvasyāpi vācyatā |</l>
  <l>dharmāntaratvavṛttestu<note place="app" xml:lang="sa-Latn">dharmāntareti—jātyākhyāddharmāddharmāntaratbena—dvitīyabhāvavikāratvena vartamānatvādityarthaḥ |</note> sattāyāḥ kuta eva sā |</l>
</lg>
<lg>
  <l>vastuśabdo hi rụ̄dhitvādvayaktijātyantarāśritam |</l>
  <l>sāmānyaṃ yadbravītyetadgamyate 'rthairgavādibhiḥ ||</l>
</lg>
<lg>
  <l>śuddhābhidhānapakṣasya duṣṭatvāttairviśeṣitam |</l>
  <l>mahāsāmānyamiṣṭaṃ cedvācyaṃ tadapi durlabham ||</l>
</lg>
<p>yadevā ' 'kṛtiviśiṣṭavyaktyabhidhānapakṣe vyaktiviśiṣṭākṛtipakṣe vā nirākaraṇakāraṇaṃ tadatrāpi sulabham | viśeṣaṇasya pūrvatarābhidhānaprasaṅgāt |</p>
<lg>
  <l>gosattāṃ cāpi gośabdo yadi nāma bravītyayam |</l>
  <l>gojātyā vā viśiṣṭāṃ tāṃ vadedvayaktibhireva vā ||</l>
</lg>
<pb n="299"/>
<p>tatra—</p>
<lg>
  <l>gotvajātiviśiṣṭā cetsattā 'nenābhidhīyate |</l>
  <l>uktādviśeṣaṇādeva tatsiddheḥ sā kimucyate ||</l>
</lg>
<p>viśeṣaṇamanabhidhāya tadviśiṣṭaviśeṣyābhidhānāsaṃbhavādviśeṣaṇasya ca viśeṣyeṇātyantasaṃbandhātpūrvatarābhihitaviśeṣaṇabhūtagotvasaṃbandhādeva sattāvagamasiddherna tatrābhidhānaśaktikalpanāyāmarthāpattirapyanyathā 'pyupapadyamānaphalatvapratihatā satī na pravartate | tathā vyaktiviśiṣṭasattābhidhāne 'pyeṣa eva nirākaraṇahetuḥ | anityasaṃbandhajñānānantaśabdaśaktivyaktyabhidhānapūrvakaikasattābhidhānakalpanāyāśca kevalavyaktyabhidhānapakṣavadanupapattiḥ | yattu apūrvadevatāsvargaiḥ samamāhuriti |</p>
<p>tatrābhidhīyate—</p>
<lg>
  <l>naivāpūrvādiśabdānāṃ sattā vācyetyavasthitam |</l>
  <l>viśeṣāneva te 'pyāhurarthāpattyādikalpitān ||</l>
</lg>
<p>kecicchrutārthāpattyā kecidvākyaśeṣavākyāntaraparyupasthāpitārthaviśeṣavacanā eva santo 'tyantāvyabhicārisvārthadvāreṇa sattāṃ gamayanto 'nabhidhāyakatvenāvadhāryante na sattāpadārtho vyabhicaratīti lakṣaṇayaiva tebhyaḥ sattāpratītiḥ |</p>
<lg>
  <l>kāryasāmarthyamindrādinirmiśrasukhasaṃgatiḥ |</l>
  <l>sāmānyenāpyapūrvādi sattāto 'nyattu labhyate ||</l>
</lg>
<p>sarvapadārthānāmiva kāryārthāpattigamyāni sāmarthyāni santi yāgādijanitaṃ ca puṃsāṃ phalaprāptisāmarthyamapūrvaśabdavācyaṃ yāgānuṣṭhānātpūrvamabhūtamanuṣṭhānottarakālaṃ cāpūrvaṃ jāyata iti yaugikatvādevāpūrvaśabdābhidhānaṃ sarvatra labhyate | tathā dīvyanti dyotante vā candrādityāgnigrahanakṣatrātārakādirūpeṇa vāyavaśca satatagatyā stūyante sarvairmantrairiti devāḥ sujñānaśabdasaṃbandhā viśeṣarūpaireveti na sattāgocaratvaṃ pratipadyante | tathā svargaśabdenāpi nakṣatradeśo vā vaidikapravādapaurāṇikayājñikadarśanenocyate yathā hi vede ‘ye hi janāḥ puṇyakṛtaḥ svargaṃ lokaṃ yanti teṣāmetāni jyotīṃṣi nakṣatrāṇi tathā caiṣa jyotiṣmantaṃ puṇyalokaṃ jayati’ iti | yadi vetihāsapurāṇopapannaṃ merupṛṣṭham | atha vā 'nvayavyatirekābhyāṃ vibhaktaṃ kevalameva sukhaṃ yatsaṃvatsarādiṣvanubhūyamānaṃ duḥkhasādhanaśītoṣṇakṣutpipāsādisamastadvaṃdvarahitārthāpattisiddhadeśāntarānubhavanīyaṃ, tacca yadyapi tādṛśamadṛṣṭapūrvaṃ tathā 'pi miśrānubhavādeva vivekenoddhṛtya svargaśabdārthatvena jñāyamānaṃ sattāṃ gamayatīti na tadabhidhānamapekṣyate |</p><pb n="300"/>
<lg>
  <l>tenāpūrvādiśabdārthāḥ samāḥ satyaṃ gavādibhiḥ |</l>
  <l>svaśabdābhihitāḥ santaḥ sattāṃ lakṣayituṃ kṣamāḥ ||</l>
</lg>
<lg>
  <l>ataśca naiva gośabdo gosattāmabhidhāsyati |</l>
  <l>gotvākhyākṛtivācyatvasaṃdehāttu vicāryate |</l>
</lg>
<lg>
  <l>kutaḥ saṃśaya ityetatkāryayogyārthanirṇayāt |</l>
  <l>vyaktimātrapadārthatvaṃ manyamānena codyate ||</l>
</lg>
<lg>
  <l>ucyate kāryayogitvādgamyate vyaktivācyatā |</l>
  <l>śabdaśaktyanurodhāttu nā 'kṛtervyatiricyate ||</l>
</lg>
<lg>
  <l>śaktikāryavisaṃvādādeva śabdārthagocarāt |</l>
  <l>kiṃ samañjasamityevaṃ nāvicāryāvadhāryate ||</l>
</lg>
<p>kiṃ tāvatprāptam—</p>
<lg>
  <l>prayogacodanābhāvādvyāktirvācyā na tūbhayam |</l>
  <l>arthaikatvaṃ yato yuktamavibhāgād dvayorgatiḥ ||</l>
</lg>
<lg>
  <l>nityaṃ yathaiva śabdānāmāmnātānāṃ prayojane |</l>
  <l>arthapratyāyanārthatvāttadvaśenāvadhāraṇā ||</l>
</lg>
<lg>
  <l>evaṃ sarvapadārthānāṃ vākyārthapratyayāṅgatā |</l>
  <l>yathā sidhyettathā kāryaṃ teṣāṃ rūpanirūpaṇāt ||</l>
</lg>
<lg>
  <l>ākṛtiryadi śabdārthaḥ kasya syuḥ prokṣaṇādayaḥ |</l>
  <l>kena cejyeta na tyāga ākṛterupapadyate ||</l>
</lg>
<lg>
  <l>amūrtā hyākṛtirnityā nāvaghātādibhājanī |</l>
  <l>tadvidhiḥ pratiṣedho vā tenāsyā nāvakalpate ||</l>
</lg>
<p>‘vrīhīnavahanti’ ‘paśuṃ saṃjñapayati’ ‘somamabhiṣuṇoti’ ‘pāvayati’ somena paśunā vrīhimiśca yajata iti yāvanta evamādayo vināśimūrtimadviṣayāḥ saṃskārāḥ prayojanasiddhayarthā vā teṣāṃ prayogacodanāyā ākṛtāvabhāvādvyaktau tu bhāvātkāryapradhānatvācca padārthapratītervidhyadhīnatvācca sarvapuruṣaceṣṭānāmavaśyaṃ vidhiviṣayatvayogyavākyārthapūraṇasamarthapadārthakalpanamaṅgīkartavyam | tathā yadapi ‘brāhmaṇo na hantavyaḥ’ ‘na kalañjaṃ bhakṣayitavyam’ ityādipratiṣedhavidhānaṃ tadapi prāptipūrvakatvena sāpekṣatvādvyaktau ca prāptisaṃbhavādākṛteścānadhikārādasatyāṃ prāptāvanarthakameva syāt | tasmādyena</p><pb n="301"/>
<p>śabdārthena prayogacodanānāṃ bhāvo bhavati sa evābhyupagantuṃ nyāyyo na tattvajñānamātradṛṣṭisiddhayarthapadārthakalpanā yukteti | syādetat, vyaktisaṃbhavatprayogacodanāsu vyaktyarthastato 'nyatrā ' 'kṛtyartha eva bhaviṣyatīti | tadasat | nyāyena hi sthitamekasya śabdasyārthaikyamanavasthitasaṃbandhānekādṛṣṭavācakaśaktikalpanavikalpadoṣaprasaṅgāt | saṃbaddhānāṃ cārthānāmanyatarābhidhānenaivetaratra pratipattisiddheḥ | kathaṃ tarhyākṛtipratyaya iti cedata āha—<hi rend="bold">avibhāgāt iti</hi> | yatastu nityameva vyaktyākṛtyoravibhāgastasmāvdyaktirabhihitā satī śaknotyevā 'kṛtiṃ gamayitum | taduktaṃ <note place="app" xml:lang="sa-Latn">jai. ( 1-1-7 ) |</note>tadbhūtādhikaraṇe | yasya tu padasya yo 'rtho 'midheyatvenā ' 'śritastasya tatparihārāsaṃbhavādavaśyaṃ <note place="app" xml:lang="sa-Latn">tatrasthasyeti tasminnevārthe vartamānasya śabdasyetyarthaḥ |</note>tatrasthasyaivārthāntaraṃ lākṣaṇikatvenābhyupagantavyamiti | api cā ' 'kṛtipadārthakasya vyaktiṣu sādhāraṇānaikāntikatvānnirṇayo na syādvayaktipadārthakasya punaratyantāntarbhūtākṛtiniścayasiddherna śabdavyāpārakalpanopapattiḥ | tasmādvayaktireva śabdārtho nā ' 'kṛtiḥ | na ca vikalpasamuccayasaṃbandhasamudāyānyataraviśiṣṭānyatarābhidhānapakṣāḥ saṃbhavantyavibhāgādeva sarveṣāmapi jñānasiddheḥ || 30 ||</p>
</div> <!-- sūtra !-->

<div type="sūtra" n="31-32">
<lg>
  <l>api <hi rend="bold">cādravyaśabdatvādvayakterevābhidheyatā</hi> |</l>
  <l>sāmānādhikaraṇyaṃ hi nā ' 'kṛtyarthaguṇārthayoḥ ||</l>
</lg>
<p>gośabdādīnāmākṛtivacanatve gauḥ śuklaḥ, ‘aruṇayā piṅgākṣyaikahāyanyā gavā krīṇāti’ iti ‘ṣaḍgāvo deyāḥ’ ‘ekāṃ gāṃ dakṣiṇāṃ dadyāt’ ityevamādiṣu prayogeṣu sarveṣāṃ jātiguṇamātravacanatvātsāmānādhikaraṇyaṃ na prāpnoti |</p>
<lg>
  <l>gotvasya na hi saṃbandhaḥ śuklatvāruṇimādibhiḥ |</l>
  <l>yena ṣaṣṭhyapi tāvatsyātkutastvekārthavṛttitā ||</l>
</lg>
<lg>
  <l>na hi gotvātkṛtiḥ śuklā nāruṇā nāpi ṣaḍguṇā |</l><pb n="302"/> 
  <l>vyaktistvevaṃguṇā tasmādvayakterevābhidheyatā ||</l>
</lg>
<lg>
  <l>mama hi vyaktiśabdatvātsidhyatyekārthavṛttitā |</l>
  <l>tava tvadravyaśabdatvādbhavedbhedo gavāśvavat ||</l>
</lg>
<p>jātiguṇaviśiṣṭavyaktivacanatvena śuddhavyaktivacanatvena vā pratyakṣe bhavati sāmānādhikaraṇyaṃ, tacca tatra dravyam | evaṃvidhamapi samānadravyaśabdatvaṃ tvatpakṣe na syāditi nañā tadabhāvaprasaṅgaṃ darśayati | yattu bhāṣyakāro viparītārthena dravyaśabdenaiva tadāśrayaguṇalakṣaṇayā nañaścāsamarthasamāsamaṅgīkṛtya na dravyāśrayavacanaḥ śabdo bhavet | ākṛtivādina ityāha | tadatikliṣṭaṃ vyadhikaraṇanirdiṣṭaguṇaprayogārhaṃ cetyupekṣitavyam | tatrāpi caivamakṣarārthamātrasaṃbhavayojanā | dravyāśrayasya guṇasya yaḥ śabdo 'dravyaśabdaḥ sa ākṛternirguṇatvādekavākyasaṃbandhaṃ gotvaṃ śuklamityādivanna pratipadyate | sāmānādhikaraṇyacodyaṃ tu svapakṣe 'pyaviśeṣāttadānīmapyanupapannameveti pūrvaiva vyākhyā kartavyā || 31 || 32 ||</p>
</div> <!-- sūtra !-->

<div type="sūtra" n="33">
<p>kiṃ ca<note place="app" xml:lang="sa-Latn">‘anyadarśanācca’ iti pūrvapakṣasūtragataṃ bhāṣyaṃ spaṣṭatvādupekṣya, ‘ākṛtistu kriyārthatvāt’ iti siddhāntasūtragataṃ ‘śyenacitaṃ cinvīta’ iti vacanamākṛtau saṃbhavatīti bhāṣyaṃ yathāśrutārthamasaṃgatabhiva manvāno duṣṭatvena buddhisthaṃ dūṣayitumupakramate—kiṃcetyādinā |</note> naiveṣṭakābhirākṛtisaṃpādanamabhyupagataṃ yataḥ svabhāvātsnāyvādyārabdhadravyasamavāyitvenopālambhaḥ syātpiṣṭapiṇḍasiṃhavatsādṛśyasaṃpattiḥ pakṣadvaye 'pi codanārthaḥ | sā tvākṛtyantaravilakṣaṇaśyenākṛtyā syānna tu vyaktyantaravilakṣaṇaśyenaviśeṣeṇāsādhāraṇena vā | nirvikalpatvātsāmānyaviśeṣānapekṣaṃ vyaktimātrasādṛśyamavidheyaṃ, sarvadravyeṣu tulyatvāt | ekavyaktiparigrahācca vyaktyantareṇa sādṛśyaṃ na kāryaṃ syāt | tasmācchayenacitkriyā <pb n="303"/>vyaktau śabdārthe na saṃbhavati | <hi rend="bold">na sādhakatama iti</hi> | na hyevaṃ smṛtiḥ śyenaiścīyata iti śyenacit, ‘karmaṇyagnyākhyāyām’<note place="app" xml:lang="sa-Latn">pā. sū. ( 3 | 2 | 92 ) |</note> iti hi sā | śyenaṃ cayanena sādhayeditīpsitatamatvam | tatrāpi ‘mukhyāsabhavātsādṛśyaparigrahaḥ asādhāraṇe śabdapravṛttyasaṃbhavāt’<note place="app" xml:lang="sa-Latn">asādhāraṇetyārabhyetaratrā ' 'kṛtirityanto vārtikagranthaḥ yathā ākṛtiḥśabdārtha ityārambha—śakyata āśrayitumityantabhāṣyagranthavyākhyānārthastathānyāyasadhāyā vistaraḥ |</note> avyapadeśyatvena <pb n="304"/>ca sarvatrāviśeṣāt, sāmānyākāreṇa ca nirūpaṇe vikalpāt, vyāpakāpekṣayā, vyāpyasāmānyasya naiva viśeṣavyāpyāpekṣayetaratrā ' 'kṛtiḥ | tatra viśeṣapakṣe saṃbandhānanvākhyānavyabhicārasāmānyabuddhayabhāvapratyarthaśaktikalpanādayo doṣāḥ | na ca yatra saṃśayastatpratyāyyaṃ bhavatīti nirviṣayatā śabdasya | etena svatantrobhayābhidhānamārgaḥ pratyuktaḥ | vyaktiviśiṣṭākṛtimārgo 'pi ‘nāgṛhītaviśeṣaṇā’ iti nyāyād‌‌vyakteḥ prathamagrahaṇaprasaṅgāt saṃbandha-
samudāyayorapi svarūpapratyayābhāvātsarvatra cāviśeṣādavaśyaṃ saṃbandhisamudāyiviśeṣaṇatā 'bhyupagantavyā bhavati | tatrāpi śaktitrayakalpanā | vyaktayaṃśe coktadoṣaprasaṅgaḥ | na ca vyaktyākṛtyorbhinnakāryayorguṇapradhānanānāvasthayoḥ samudāyopagamanaṃ yuktam | anatyantabhedācca bhinnadharmau saṃbandhasamudāyau na yuktau | ākṛtiviśiṣṭo 'pi vyaktiviśeṣo naiva pratīyate | vyaktiviśeṣabuddhayabhāvād vyaktimātramiti cenna | tadānīṃ tasyā ' 'kṛtito 'nyatvenānirūpaṇāt | mātraśabdo hi sāmānyavācītyākṛtirevocyate | nānākāreṣu ca vastuṣu tadbhedānusāritvācchaktīnāmanvayavyatirekābhyāṃ gotvākāranibandhanaiva gośabdavācyatvaśaktirgamyate tadekādhārasāmānyāntarāvagatirviśeṣākāṅkṣā vetyarthavyāpyavyāptimyām | anatyantavyatirekāccā ' 'kṛteramūrtatvādyāśrayadoṣāprasaṅgaḥ | sā hi pratīyate niṣkṛṣṭarūpā, kriyāyoginī tu vyaktyupetā bhavatyeveti prokṣaṇāvekṣaṇādi tu na kathaṃcinna saṃbhavati | viśa<pb n="305"/>sanādyapi tu vyaktyavyatirekāpekṣayā saṃbhavatyeva | tathā hi—paśvādiṣvapanītāṅgeṣu viśeṣabuddhayabhāvātsāmānyarūpaiva viśasanādiviśiṣṭā buddhirdṛṣṭā | nanvevamanityā ' 'kṛtiḥ syāt |
tenāṃśeneṣṭaiva | āśrayāntarāvināśāttu sarvairapyavināśo 'vaśyamevaiṣṭavyaḥ | tena yattāvanmātrameva tasya vināśo 'nekadeśasya tu na kathaṃcidvināśaḥ syādityubhayathā vyavahāraḥ | atyantavyatireke tu naiṣa dharmavidhiviṣayo vyavatiṣṭheta | na ca paśutvamamūrtatvāt | tadupalakṣitaṃ tu yaddravyaṃ taddravyatvādṛte na tādrūpyeṇa gamyata ityekārthasamavāyāvyāpakatvācca dravyaṃ gamayitavyaṃ, tatrāpyamūrtatve doṣaḥ | āśrayopalakṣaṇācca dravyamātraprasaṅgaḥ | viśeṣastu paśutvasya vā dravyatvasya vā 'vyāpakatvādagamyaḥ | na vā 'pratītaṃ vidhinā saṃbadhyate | na ca yatra saṃśayastatpratītam | na cānyatrokto dharmastatrāsaṃbhavādanyatra kāryaḥ | tasmānna sāmānyakṛto viśeṣeṣu yuktaḥ, viśeṣā api vyapadeśātsāmānyamevetyamūrtatā | asādhāraṇena tu naiva vyavahārastasmādanirūpyo dharmavidhiviṣayaḥ | sāmānādhikaraṇyādi ca prasiddhiviparītaṃ lakṣaṇayā kalpyam | bhāṣyakāreṇa tu vyatirekābhyupagamenā ' 'śrayamātragatiruktā viśeṣarūpā na kadācid vyaktiḥ pratīyate | yo 'pyāśrayāśrayibhāvaḥ so 'pyaupacārikaḥ | sāmānyācca viśeṣalakṣaṇaṃ tatra nā ' 'śrayitavyam | ākṣepamātrabhāvādatha vaitadviṣaya evāyaṃ prapañcaḥ | kiṃ śabdenā ' 'kṛtyā veti | anvayavyatirekābhyāṃ cā ' 'kṛtyeti nirṇayaḥ | yo hi dhūmādagnimattvaṃ pratipadyate tasya taikṣṇye 'pyākāṅkṣā siddhā | <hi rend="bold">mānasādapacārāditi</hi> | yo hi jāḍyātsāmānyavācitāṃ hitvā kaṃcideva viśeṣaṃ yatra saṃbandhānupavastaṃ vācyaṃ manyate tasya sāmānyāpratīterna viśeṣāntarāpekṣā bhavati | atha vā yathā śabdātsvatantrāmākṛtiṃ budhyate naivaṃ kadācidākṛtimabuddhvā vyaktimiti | kena tarhi gotvāgośabdayorviśeṣaḥ | vyatirekāṃśasyaikatra vivakṣā | gotvavāniti tu sphuṭaṃ pratyayena jātimadabhidhānaṃ vibhāgopapatteḥ | sāmānyasya vopalakṣaṇatvānna bhedapakṣadoṣaḥ | bhedānāmeva cāyaṃ pratyekaṃ sarveṣāṃ vācakaḥ | yastūpādīyamānatve saṃśayaḥ sa saṃkhyādhāraviṣayaḥ | uddiśyamāneṣu nirṇya eva | gavādiśabdagrahaṇaṃ sarvanāmākhyāśabdānāmantarbhāvārtham | prayojanaṃ sāmānyaviśeṣaśabdayorekaviṣayatvātsāmānyaśiṣṭasya viśeṣaśiṣṭenābādhaḥ pūrvapakṣe | evaṃ vā—</p>
<pb n="306"/>
<lg>
  <l>gaurityevaṃvidhāḥ śabdāḥ sādhutvena nirūpitāḥ |</l>
  <l>teṣāmevābhidheye 'rthe vyāpāraḥ kveti cintyate ||</l>
</lg>
<lg>
  <l><note place="app" xml:lang="sa-Latn">nāmākhyātopasarganipātarūpa ityarthaḥ |</note>caturvidhe pade cātra dvividhasyārthanirṇayaḥ |</l>
  <l>kriyate saṃśayotpatternopasarganipātayoḥ ||</l>
</lg>
<lg>
  <l>tayorarthābhidhāne hi vyāpāro naiva vidyate |</l>
  <l>yadarthadyotakau tau tu vācakaḥ sa vicāryete ||</l>
</lg>
<lg>
  <l>vācakatve 'pi pāścātyamanuyātyevamādiṣu |</l>
  <l>pratīyate viśeṣo yaḥ saṃśayena sa nā 'pyate ||</l>
</lg>
<lg>
  <l>yadi hyarthadvaye buddhirnipātoccāraṇādbhavet |</l>
  <l>tato vicāro jāyeta na sāmānyadhiyā vinā ||</l>
</lg>
<lg>
  <l>ākhyātasyāpi nanvatra na yuktārthavicāraṇā |</l>
  <l>dvitīyādāviyaṃ yasmādvistareṇa kariṣyate ||</l>
</lg>
<lg>
  <l>kaḥ <note place="app" xml:lang="sa-Latn">jai. sū. 2-1-1 ityatra bhāṣyakāreṇa |</note>punarbhāva ityādau vivekenārthanirṇayaḥ |</l>
  <l>ākhyātasya kṛtastena taccintā nopapadyate ||</l>
</lg>
<lg>
  <l>pratyayārthasya bhāvasya vācyatā pratipāditā |</l>
  <l>prakṛtyarthavivekārthaṃ vicāraḥ kriyate 'dhunā ||</l>
</lg>
<lg>
  <l>pratyayasyāpi vā tatra bhāvārthatve nirūpite |</l>
  <l>sāmānyaṃ vā viśeṣo vā kiṃ vācyamiti cintyate ||</l>
</lg>
<lg>
  <l>yā coktā bhāṣyakāreṇa yāgāderabhidheyatā |</l>
  <l>siddhā seha vivekārthaṃ tatra bhāvasya bhāṣitā ||</l>
</lg>
<lg>
  <l>yajyādyarthe 'pi vā vācye kiṃ sāmānyaviśeṣayoḥ |</l>
  <l>abhidheyamiti prāptā cintā kartuṃ kriyāpade ||</l>
</lg>
<lg>
  <l>apūrvaṃ bhāvaśabdebhyo dravyādibhyaḥ kimiṣyate |</l>
  <l>eṣā tatra ca cintoktā śeṣā prāsaṅigakī kathā ||</l>
</lg>
<lg>
  <l>nāmākhyātapade tena kasyārthasyābhidhāyake |</l>
  <l>kimākṛteruta vyakteriti cintā pravartate ||</l>
</lg>
<lg>
  <l>prayogasya pratīteśca tulyatvācchabdalakṣaṇe |</l>
  <l>vyaktipakṣābhidhānācca saṃśayaḥ pratibhāti naḥ ||</l>
</lg><pb n="307"/>
<lg>
  <l>kathaṃ lakṣaṇasaṃbandhaśrintāyāḥ prakṛtena vā |</l>
  <l>smṛtimūlavicāreṇa vaktavyaṃ tvidamāditaḥ |</l>
</lg>
<lg>
  <l>iyaṃ prāsaṅigakī cintā sādhuśabde nirūpite |</l>
  <l>udāhṛtasya tasyaiva kriyate 'rthaviniścayaḥ ||</l>
</lg>
<lg>
  <l>vaktavyaḥ pūrvamarthaścecchabdarūpanirūpaṇāt |</l>
  <l>na hi vācyamavijñāya sādhutvamavadhāryate ||</l>
</lg>
<lg>
  <l>aniścite 'pi vācyatve vyaktyākṛtyorvivekataḥ |</l>
  <l>sādhutvaṃ śakyate jñātuṃ tena vācyamihocyate ||</l>
</lg>
<lg>
  <l>vācyamātre hi sādhutvamavijñāte na labhyate |</l>
  <l>na cā ' 'kṛtyā na ca vyaktyā vinā tannopapadyate ||</l>
</lg>
<lg>
  <l>atha voktena mārgeṇa sarvā vyākaraṇasmṛtiḥ |</l>
  <l>pramāṇamiti siddhasya kiṃcidatra vicāryate ||</l>
</lg>
<lg>
  <l>vyaktirvācyeti vijñānaṃ na sanmūlamasaṃbhavāt |</l>
  <l>tena vyākaraṇe 'pīdṛg na pramāṇaṃ smṛtirmatā ||</l>
</lg>
<lg>
  <l>smṛtestenāpavādo 'yaṃ prāmāṇyasya kvacitkṛtaḥ |</l>
  <l>yukto lakṣaṇapādābhyāṃ pūrvayā cāpi cintayā ||</l>
</lg>
<lg>
  <l>nanu cā ' 'kṛtipakṣe 'pi vyaktāveva kriyākriye |</l>
  <l>śabdārthe saṃbhavāttena kimarthaiṣā vicāraṇā ||</l>
</lg>
<lg>
  <l>yadyapyevaṃ na bhedo 'sti vedārthakaraṇe nṛṇām |</l>
  <l>dadhi viprebhya ityādau phalaṃ loke bhaviṣyati ||</l>
</lg>
<lg>
  <l>vyaktipakṣe vikalpaḥ syātkauṇḍinye dadhitakrayoḥ |</l>
  <l>sāmānyavākyadaurbalyāttakramevetaratra tu ||</l>
</lg>
<lg>
  <l>vede 'pi ca viśeṣo 'sti vrīhiprokṣaṇacodake |</l>
  <l>dadhnetyādiṣuṃ bhedaśca jāyate homacodake ||</l>
</lg>
<lg>
  <l>prokṣaṇaṃ pūrvapakṣe 'pi kartavyaṃ laukikeṣvapi |</l>
  <l>vrīhiṣu śrutisāmarthyādbādhitvā saṃnidhikramam ||</l>
</lg>
<lg>
  <l>prakṛteṣveva siddhānte śrutisaṃnidhyanugrahāt |</l>
  <l>tatrāpi kṛtsnamastyeva vrīhitvaṃ hi śrutīritam ||</l>
</lg>
<lg>
  <l>evaṃ home 'pi dadhyādau prakṛte 'prakṛte 'tha vā |</l>
  <l>prakṛte śrutivācyasya homatvasyāpi saṃbhavāt ||</l>
</lg>
<pb n="308"/>
<lg>
  <l>sopapattikamanyacca vaktavyamanayā diśā |</l>
  <l>kartavyā tena yatnena cinteyaṃ saprayojanā ||</l>
</lg>
<lg>
  <l>nanu gauritiśabdādau sarvametadvicāritam<note place="app" xml:lang="sa-Latn">jai sū. ( 1-1-5 ) ityatra vṛttikāramatānuvāde śabdārthasaṃbandhākṣepaparihāragranthe bhāṣyakārairiti śeṣaḥ |</note> |</l>
  <l>tena tena gatārthatvātpunaścintā na yujyate ||</l>
</lg>
<lg>
  <l>ākṛterabhidheyatvapratijñā kevalā kṛtā |</l>
  <l>tatredānīṃ sahetutvaṃ tasyā evābhidhīyate ||</l>
</lg>
<lg>
  <l>yathā cā ' 'kṛtirityādau bhāṣyakāreṇa coditam |</l>
  <l>punarasyāḥ pratijñāyā heturapyabhidhāsyate ||</l>
</lg>
<lg>
  <l>yadvoktāstatra sadbhāvaḥ śabdārthatvamihocyate |</l>
  <l>yā tu śabdārthatā proktā seha siddhā na cintitā ||</l>
</lg>
<lg>
  <l>ukte vā 'pyabhidheyatve jāteḥ sadbhāvasiddhaye |</l>
  <l>vyaktirvācyā na vetyetadagatārthaṃ vicāryate ||</l>
</lg>
<lg>
  <l>etaccintāprasiddhayarthamidaṃ tāvadvicāryate |</l>
  <l>śabdārthau laukikau vede kimanyāviti saṃśayaḥ ||</l>
</lg>
<lg>
  <l>ekatve sati kartavyo vicāraḥ śabdavācyayoḥ |</l>
  <l>bhede tu saṃśayābhāvānna cintāvasaro yataḥ ||</l>
</lg>
<lg>
  <l>śabdārthena na kāryaṃ hi vyavahāre 'rthalakṣaṇe |</l>
  <l>laukikavyavahārārthaṃ tenedaṃ na vicāryete ||</l>
</lg>
<lg>
  <l>vede tu pratyabhijñāne śabdārthaviṣaye sati |</l>
  <l>vivekaḥ śakyate jñātuṃ pratītervācyagamyayoḥ ||</l>
</lg>
<lg>
  <l>alaukike ca śabdārthe vācyavācakarūpayoḥ |</l>
  <l>ajñātayorna jāyeta saṃdeho vācyavastuni ||</l>
</lg>
<lg>
  <l>tena pratītaśabdārthe nirṇayārthamidaṃ purā |</l>
  <l>ekatvaṃ vidyate neti cintyaṃ śabdābhidheyayoḥ ||</l>
</lg>
<lg>
  <l><note place="app" xml:lang="sa-Latn">jai. sū. ( 1-1-6 ) |</note>saṃkhyābhāvāditi hyetannanu spaṣṭaṃ nirūpitam |</l>
  <l>śabdasya pratyabhijñānānnānyatoccāraṇāntare ||</l>
</lg>
<lg>
  <l>abhedakāraṇaṃ cātra pratyabhijñānameva te |</l>
  <l>anyattūpacayatvena tena cintā na yujyate ||</l>
</lg><pb n="309"/>
<lg>
  <l>laukikeṣveva śabdeṣu tatrābhedaḥ prasādhitaḥ |</l>
  <l>vaidikānāmabhedārthaṃ cintanīyamidaṃ punaḥ ||</l>
</lg>
<lg>
  <l>vyapadeśādibhedācca kathaṃ bhedo na jāyate |</l>
  <l>tatrānuktamidaṃ vaktuṃ vicāro 'yaṃ pravartitaḥ ||</l>
</lg>
<lg>
  <l>ekatve 'pi ca śabdasya siddhe tatreha cintyate |</l>
  <l>kimartho bhidyate neti tenāpyapunaruktatā ||</l>
</lg>
<lg>
  <l>arthābhede ca cinteyaṃ śabdābhede tu satyāpi |</l>
  <l>ghaṭate kasya vācyatvaṃ vyaktyākṛtyordvayorapi ||</l>
</lg>
<lg>
  <l>vyapadeśādibhedena śabde ca pratyabhijñayā |</l>
</lg>
<lg>
  <l>bhedābhedanimittābhyāṃ kriyate saṃśayodbhavaḥ |</l>
  <l>kiṃ prāptamucyate bhinnau śabdārthau lokavedayoḥ ||</l>
</lg>
<lg>
  <l>vyapadeśasya bhinnatvādākhyāyā lakṣaṇasya ca |</l>
  <l>svaroccāraṇabhedācca lopavyatyayadarśanāt ||</l>
</lg>
<lg>
  <l>svaruyūpādiśabdaiśca spaṣṭabhedaiḥ saha śruteḥ |</l>
  <l>anadhyāyādibhedācca śūdroccāraṇavarjanāt ||</l>
</lg>
<lg>
  <l>aśvavālādiśabdānāṃ spaṣṭārthāntaradarśanāt |</l>
  <l>agnyādīnāṃ ca bhinnatvaṃ bhāṣye yadabhidhīyate ||</l>
</lg>
<lg>
  <l>tadayuktaṃ kriyābhede kartṛbhedo hi neṣyate |</l>
  <l>hanti kartṛtvamagneśca padārthebhyaḥ pratīyate ||</l>
</lg>
<lg>
  <l>aśābdaṃ vahaniśabdasya tadvācyaṃ kathamucyate |</l>
  <l>hananaṃ kiṃ kṛtaṃ neti pramāṇaṃ cātra nāsti naḥ ||</l>
</lg>
<lg>
  <l>asatā kathamanyatvaṃ karmaṇā 'taḥ pratīyate |</l>
  <l>apūrve vṛtraśabdārthe kriyāśabde 'pyalaukike ||</l>
</lg>
<lg>
  <l>hantikartari vahanitvaṃ kathamadhyavasīyate |</l>
  <l>stutimātraparatvācca na vah‌nitvaṃ vidhīyate ||</l>
</lg>
<lg>
  <l>akriyatvācca bhāṣyoktairvākyairityabhidhāsyate |</l>
  <l>tenoktasyaiva śabdasya trivṛdādernavādiṣu ||</l>
</lg>
<lg>
  <l>vṛttirartheṣvapūrveṣu vaktavyā bhedasiddhaye |</l>
  <l><note place="app" xml:lang="sa-Latn">lokavedayoḥ śabdārthānāmananyatvanirūpaṇāvasare bhāṣyakāra iti śeṣaḥ |</note>yaccānyadidamityāha rūpabhedaṃ kriyāśruteḥ ||</l>
</lg>
<lg>
  <l>tadasatyaṃ na śabdasya bhedo 'rthaguṇakāritaḥ |</l><pb n="310"/>
  <l>tena svarādibhedena vaktavyā bhinnarūpatā ||</l>
</lg>
<lg>
  <l>pūrvoktenaiva mārgeṇa nārthabhedanibandhanā |</l>
  <l>tasmācchabdārthayorbhedaḥ spaṣṭa ityavadhārite ||</l>
</lg>
<lg>
  <l>tāveva vede śabdārthau loke yāviti bhāṣyate |</l>
  <l>vedasyaiva prasajyeta sakalasyāpramāṇatā ||</l>
</lg>
<lg>
  <l>avijñātārthasaṃyogātsthitaprāmāṇyabādhayā |</l>
  <l>prayogasyāgnihotrādeścodanāyāśca jāyate ||</l>
</lg>
<lg>
  <l>abhāvaḥ pratyayārthasya vidherapratipādanāt |</l>
  <l>arthāntare ca śabdasya na prayogo vidhīyate ||</l>
</lg>
<lg>
  <l>vedenāśāstrahetutvātsaṃbandhasyeti hi sthitam<note place="app" xml:lang="sa-Latn">jai. sū. ( 3-2-2 ) ityatra |</note> |</l>
  <l>kiṃ cāvibhaktarūpatvaṃ pratyabhijñāyate sphuṭam ||</l>
</lg>
<lg>
  <l>vaidikeṣvapi śabdeṣu pratyakṣeṇa punaḥpunaḥ |</l>
  <l>yadvā vibhāgaśabdena śabdasyoccāreṇa sati ||</l>
</lg>
<lg>
  <l>gotvabuddheḥ samānatvānna bheda iti kīrtyate |</l>
  <l>lakṣaṇasyāvibhaktatvaṃ śabdānāṃ vedamucyate ||</l>
</lg>
<lg>
  <l>sarvathā śakyate bhedo na vaktuṃ śabdavācyayoḥ |</l>
  <l>ekatve yājñikānāṃ ca prasiddhiranugṛhyate ||</l>
</lg>
<lg>
  <l>mīmāṃsā cāpi vedārthatattvanirṇayakāraṇam |</l>
  <l>vyapadeśādibhedaiśca na bhedo 'trānumīyate ||</l>
</lg>
<lg>
  <l>pratyakṣapratyabhijñāne vedaśabde 'nyarūpatā |</l>
  <l>vyapadeśādibhedaśca svarabhedādikāritaḥ ||</l>
</lg>
<lg>
  <l>svarādayaśca bhidyante vedatvātkimihocyate |</l>
  <l>svaruyūpādiśabdānāmanyatvenetaratra ca ||</l>
</lg>
<lg>
  <l>nānyatvaṃ yujyate bādhātpratyakṣapratyabhijñayā |</l>
  <l>vacanāddharmabhedastu śūdravarjitatā 'pi vā ||</l>
</lg>
<lg>
  <l>dharmāvuccāraṇasyaitau na śabdasya svaraśca yaḥ |</l>
  <l>aśvavālādiśabdārthabhede vacanakārite ||</l>
</lg>
<lg>
  <l>na ca bhinnatvamanyeṣu prajñātārtheṣu yujyate |</l>
  <l>uttānānāṃ ca keṣāṃcidvahatāṃ na vidhīyate ||</l>
</lg><pb n="311"/>
<lg>
  <l>gotvaṃ teṣāmasiddhatvātpadārthāgrahaṇādapi |</l>
  <l>vidheranyasya śeṣatvātstutireṣā 'vagamyate ||</l>
</lg>
<lg>
  <l>uttānetyādikā tena nāto bhedaḥ pratīyate |</l>
  <l>tasmādyāveva śabdārthau loke pūrvaṃ nirūpitau ||</l>
</lg>
<lg>
  <l>vede tāveva vijñeyāviti siddhaṃ pramāṇavat |</l>
  <l>yadvā caivaṃ tadā yuktā cinteyaṃ kriyate 'dhunā ||</l>
</lg>
<lg>
  <l>kimākṛteḥ padārthatvaṃ kiṃ vyakteḥ kiṃ dvayoriti |</l>
  <l>bahavaḥ pratibhāntyatra pakṣāḥ pratipadaṃ ca ye ||</l>
</lg>
<lg>
  <l>te ca sarve 'bhidhīyante vyāmohavinivṛttaye |</l>
  <l>gaurityuccarite sapta vastūni pratibhānti naḥ ||</l>
</lg>
<lg>
  <l>jātirvyaktiśca saṃbandhaḥ samūho liṅgakārake |</l>
  <l>saṃkhyā ca saptamī teṣāmaṣṭapakṣī dvayordvayoḥ ||</l>
</lg>
<lg>
  <l>kiṃ jātireva śabdārtho vyaktirevātha vobhayam |</l>
  <l>kiṃ vikalpo 'tha saṃbandhaḥ samudāyo nirūpyatām ||</l>
</lg>
<lg>
  <l>jātirvyaktiviśiṣṭā vā vyaktirjātiviśeṣitā |</l>
  <l>jātisaṃbandhayorevaṃ sāmānyasamudāyayoḥ ||</l>
</lg>
<lg>
  <l>jātikārakayoścaivaṃ saṃkhyāsāmānyayorapi |</l>
  <l>liṅgasāmānyayorevamekaikasyetaraiḥ saha ||</l>
</lg>
<lg>
  <l>aṣṭau pakṣā niyoktavyāḥ ṣaṅ‌bhiḥ pratyekamuktavat |</l>
  <l>evamānantyameteṣāṃ pakṣāṇāmiha gamyate ||</l>
</lg>
<lg>
  <l>pūrvapakṣe 'pi catvāro bhāṣye caite pradarśitāḥ |</l>
  <l>vyakterevābhidheyatvaṃ dvayorvā svapradhānayoḥ ||</l>
</lg>
<lg>
  <l>vyakterjātiviśiṣṭāyā viparītamathāpi vā |</l>
  <l>upanyāsena caiteṣāṃ jñeyāḥ sarve prapañcitāḥ ||</l>
</lg>
<lg>
  <l>nirākaraṇayuktyā ca niṣiddhā iti noditāḥ |</l>
</lg>
<p>tenā ' 'dyau dvāveva pakṣau vicāryete kimākṛtiḥ śabdārtho vyaktiriti | bhāṣyakāreṇa ca saṃśayakāraṇamuktaṃ <hi rend="bold">sāmānya</hi>pratyayādvayaktau ca <hi rend="bold">kriyāsaṃbhavāditi</hi> | etadayuktaṃ, vyakterapi pratīyamānatvātkathaṃ jātereva pratītirupanyasyate | yadi ca vyaktirna saṃpratīyeta tataḥ saṃśaya eva na syātkimabhidhīyate 'neneti | na ca kriyāsaṃbhavo 'bhidheyatve kāraṇaṃ <pb n="312"/>vyaktyantarāṇāmapi prasaṅgāt | tena pūrvoktameva saṃśayakāraṇaṃ mantavyam | prayogapratītyoḥ sādhāraṇatvācchāstrāntare vyaktipakṣābhyupagamātsaṃśayaḥ | yadvā śabda uccārite sāmānyapratyayād vyaktyākṛtyoḥ sāmānyāttulyātpratyayād vyaktau ca śabdādākṛtāvālambhanasparśanaśyenasadṛśacayanādikriyāsaṃmavātsāmānye vyaktau ca pratyayātkriyāsaṃbhavāditi coktam | <hi rend="bold">kā punarākṛtiḥ kā vyaktiriti</hi> | kathaṃ punarayaṃ praśno yadā gaurityetasya śabdasya ko 'rtha ityatra jātirnirūpitā | naiṣa doṣaḥ | yenaitanna jñātamasau pṛcchati kā punarākṛtiḥ kā vyaktiriti | saṃdehādvā 'tra punarubhayasminpratīyamāne kā vyaktiḥ kiyatī vā jātiriti | vaiparītyena vā kaścitpṛcchati yadā śābaleyādipiṇḍānna kiṃcid vyaktaṃ vastvantaraṃ bhinnamupalabhyate tadā kuto 'yaṃ viveko vyaktiriyaṃ jātiriyamiti | atha vā vyavahārārthaṃ sarvaiva cintā kriyate jāteśca padārthatve 'pi vyaktau kriyāsaṃbhavānniṣprayojanā cintā yatastvasau prayatnenaitadvicārayati | tena nūnaṃ kā 'pyasya piṇḍādatyantabhinnavyavahārayogyā jātirabhipretetyabhiprāyaḥ | tatrā ' 'ha | <hi rend="bold">dravyaguṇakarmaṇāṃ sāmānyamātramākṛtiriti</hi> | yau tāvadajñānasaṃśayavādinau tayoḥ svarūpakathanamātreṇaiva nirākaraṇaṃ vaktavyam | yastu viparītavādī tasyaiva nirākaraṇamabhidhīyate | yadyapi jātirvyakteratyantabhinnā nopalabhyate tathā 'pi śabalākāre tasminnupalabhyamāne sāmānyabuddherālambanaṃ prathamapādoktena nyāyenā ' 'kṛtiritarā vyaktiḥ | na cānena granthena jāteḥ sadbhāvaḥ pramāṇaṃ vā pratipādyate vyaktervivekaḥ kevalaḥ kathyate | tenaivābhiprāyeṇa mātraśabdaprayogo 'nyathā tasya gatārthataiva bhavet | yadapyuktaṃ nūnaṃ kā 'pyatyantabhinnā jātirabhipreteti | tasyāpyuttaraṃ dravyaguṇakarmaṇāṃ sāmānyamātramākṛtirabhipretā nātyantavyatirikteti | dravyādīnāṃ ca sarveṣāṃ yatsāmānyaṃ sattārūpaṃ tadanena nirdiśyate, tannirdeśenāvāntarasāmānyānāmapi nirdeśasiddhiḥ | yadvā sāmānyaśabdasya pratyekaṃ saṃbandhād‌dravyatvādīni trīṇi sāmānyāni nirdiśyante sattayā vyavahārābhāvāt | atha vā mātraśabdaprayogād‌dravyādiṣu yāvantyavāntarasāmānyāni mahāsāmānyaṃ ca tatsarvamabhidhīyate | <hi rend="bold">asādhāraṇaviśeṣā vyaktiriti</hi> bahuvrīhiḥ | asādhāraṇā viśeṣā yasyāṃ vyaktau seyamasādhāraṇaviśeṣā, na tvasādhāraṇāśca te viśeṣāśceti sāmānādhikaraṇyaṃ saṃbhavati | upariṣṭādviśeṣādhārasya vyaktitvābhidhānāt | smṛteśca<note place="app" xml:lang="sa-Latn">nityadravyavṛttayo viśeṣā iti smṛtiḥ |</note> | tena samyagabhihitaṃ kimākṛtirvā vyaktiriti | kiṃ prāptam | ālambhanaprokṣaṇaviśasanādiprayogacodanāyā vyaktipakṣe bhāvādākṛtipakṣe cābhāvāt ‘brāhmaṇo na hantavyaḥ’ ‘surā na pātavyā’ ityādipratiṣedhacodanāyāśca vyaktipakṣa eva saṃbhavāddevadatta gāmabhyājetyebamādilaukikavyavahāracodanāyāścopapattervyaktiḥ śabdārtha iti niścīyate | saṃkhyākārakopapatteśca | yadi hi vyaktiḥ <pb n="313"/>śabdārtho bhavati tato vṛkṣau vṛkṣābhyāmiti prātipadikābhihitāsu vyaktiṣu pratyayābhihitadvitvādisaṃkhyākaraṇādikārakaṃ vobhayamupapadyate, itaratra tu jāterasaṃkhyeyatvādakārakātvāccobhayamapyanupapannam | lākṣaṇikavyaktyāśrayaṇaṃ cā ' 'padyetām | tathā ca sarvavaidikavākyārthānāṃ lākṣaṇikatvaṃ syāt | vyaktipakṣe ca puruṣo devadatta iti mukhyaśabdasāmānādhikaraṇyopapattiḥ | jātipakṣe lākṣaṇikadvāraṃ sāmānādhikaraṇyaṃ kalpayitavyaṃ bhavettenāpi vyakteḥ padārthatvamavasīyate | ‘paśumālabheta’ iti ca śruterhṛdayajihvādibhirvyaktyavayavairupariṣṭād vyavahāro dṛśyate, na jāṃtyā karmabhiśca dravyasyāpekṣitatvād | vyaktipakṣe 'pekṣitābhidhānaṃ netaratra, siddhasvarūpāyāśca vyakterabhidheyatvaṃ yuktaṃ nāprasiddhāyā jāterato vyaktiḥ śabdārthaḥ | kimityubhayaṃ vācyaṃ nā ' 'śrīyate prayogapratītikriyopapatteriti cet | na | anekaśaktikalpanāprasaṅgādekābhidhānenaiva saṃbandhāditaratra pratīterupapannatvād vyakterevābhidheyatvam | sāmānyapratyayaḥ kathamiti ced vyaktisaṃbandhādupapatsyate | yatraiva kriyānupapattistatraivārthāpattyā vyaktivacanatvaṃ yuktam, anyatra tu pūrvapratīterjātivacanatvameva nyāyyamiti cet | na | uktamārgeṇānekaśaktikalpanādidoṣaprasaṅgāt | avanasthitaśabdārthasaṃbandhāpatteḥ saṃśayāpatteśca | vyaktivādinaḥ kathaṃ nirnimittatā vyaktyantare śabdasya pravṛttiriti cedākṛticihnanimittatvād vyaktyantare prayogasyāvirodhaḥ | bhāṣyakārastu <hi rend="bold">kathaṃ sāmānyāvagatirityupanyasyā ' 'kṛtiścihnabhūtā bhaviṣyatītyuttaraṃ</hi> dadāti, tadasaṃbaddham | kathaṃ sāmānyapratyayaḥ kāraṇe pṛṣṭe vyaktyantaraprayoganimittaṃ kathyate | tenādhyāhāreṇaitad vyākhyeyam | kathaṃ sāmānyāvagatiriti cet | vyaktisaṃbandhāt | kathaṃ vyaktyantare prayogaḥ, cihnatvādākṛterityevam | yadvā kathaṃ sāmānyāvagatiriti tedityupanyaste pūrvapakṣavādī sāmānyāvagatimapahnotumaśaknuvannākṛtiviśiṣṭavyaktyabhidhānapakṣaṃ parigṛhṇātyākṛtiścihnabhūtā viśeṣaṇabhūtā 'bhidheyā bhaviṣyati | ataśca tatpratītiracodyā | tena kevalā viśiṣṭā vā vyaktiḥ śabdārthaḥ | tathā ca ‘ṣaṅ deyā’ ityevamādiṣu ṣaḍādikā saṃkhyopapatsyate | anyaṃ tadvarṇamiti ca vyaktyantare 'nyaśabdopapattistaddharmatā ca bhaviṣyati | anyathā vyaktyantarānayane 'pi jāterananyatvādaguṇatvāccobhayamanupapannaṃ, tasmād vyaktiḥ śabdārtha iti prāpte 'bhidhīyate | naitad vyaktiḥ śabdavācyeti kiṃ tvākṛtiḥ padārtha iti bijñāyate | ‘śyenacitaṃ cinvīta’ iti śravaṇāt | atra hi śyenavyaktiṃ cayanena kuryādākṛtiṃ veti vākyārthau syātām | yāvadiṣṭakābhiḥ śyenavyakteḥ kartumaśakyatvāt snāyvādibhirapyanirvṛtteriṣṭakābādhācchenavyakteḥ prayojanakalpanāccinoteramukhyārthatvāt ‘karmaṇyagnyākhyāyām’<note place="app" xml:lang="sa-Latn">pā. sū. ( 3—2—92 ) |</note> iti smṛtiparityāgaprasaṅgācca cayanena śyenavyaktiṃ kuryādityevaṃ tāvannopapadyate | tathā ' '<pb n="314"/>kṛterapīṣṭakābhiḥ kartumaśakyatvāddaivanirmitatvātprayojanakalpanāccinoterayathārthatvaprasaṅgātsmṛtibādhāccā ' 'kṛtiṃ kuryādityapi nopapadyate | pariśeṣācchayenamiva citamagnisthalaṃ cayanena nirvartayediti vākyārthaḥ, tataśca yayā kayā cicchayenavyaktyā sadṛśasyāgneścetumaśakyatvātsarvavyaktisādṛśyāsaṃbhavādatītānāgatavyaktisādṛśyānupapatteśca śyenākṛtisādṛśyasaṃpattisaṃbhavāccā ' 'kṛtiḥ śabdārthaṃ iti niścīyate |</p>
<p>atha kasmācchayenavyaktibhiścayanacodaneyaṃ nā ' 'śnīyate ‘śyenacitaṃ cinvīta’ iti | tatra bhāṣyakāreṇottaraṃ dattam | <hi rend="bold">īpsitatamo hyasau śyenaśabdena nirdiśyata iti</hi> | tadayuktam | na hyatra śyenaśabdaḥ svārtho, na ca sakalaśyenacicchabdottarakālaṃ śrutatvād dvitīyāyāstada<note place="app" xml:lang="sa-Latn">naca śyenaśabdo dvitīyānta ityarthaḥ |</note>nto, yenepsitatamārthapratipādakaḥ syāt | tena karmaṇyagnyākhyāyāmiti smṛteḥ śyenaśabdārthasya karaṇatvaṃ niṣeddhavyam | karmaṇi hi kārake cinoteḥ kvippratyayaḥ smaryate yadi cinotiragnyākhyā bhavati | na ca cinoteḥ kevalasyāgnivacanatvaṃ saṃbhavati | tena kvibantacinotiśruteḥ śyenacicchabdasya sakalasyāgnivacanatvaṃ niścīyate na śyenaśabdasya pṛthagarthatā | tena śyenaśabdārthaḥ karaṇatayā vijñāyate | yadi vā 'sau karaṇaṃ syāttato lakṣaṇābhāvāttṛtīyāsamāsavacanānupapattirbhavet | tṛtīyā cāśrutā kālpanīyā | śrutakaraṇatve iṣṭakāparityāgaśca syāt | satyāṃ ca gatau pratiṣiddhānekaśyenavyaktihiṃsā jāyate tena karaṇatvānupapatteḥ śyenamiva citamagniṃ cinvīteti vākyārtho 'taścoktena nyāyenāsya vākyasyā ' 'kṛtipakṣe saṃbhavādākṛtiḥ padārtha iti | naitadevam | na hi cayanakriyāsaṃbhavamātreṇā ' 'kṛterabhidheyatvaṃ labhyate | vyaktipakṣe 'bhyupalambhanādikriyāsaṃbhavāt | bahutvādyālambhanādivākyānāṃ tadanyathānupapattyā vyaktereva padārthatvamavasīyate | athā ' 'kṛtipakṣe 'pi vyaktilakṣaṇayā tānyupapatsyanta ityucyate tadaitadapi śakyameva vaktuṃ śyenavākye vyaktirākṛtilakṣaṇārtheti | yuktā caikatra lakṣaṇā netareṣu bahuṣu | agatyā vā tṛtīyāsamāsāśrayaṇaṃ śyenavākye karīṣyate | saṃkhyākārakādyupapattiśca vyaktipakṣe tena vyaktiḥ śabdārtha iti sthite 'bhidhīyate jātirabhidheyeti | kutaḥ—</p>
<lg>
  <l>pūrvaṃ sāmānyavijñānāccitrabuddheranudbhavāt |</l>
  <l>gāmānayetivākyācca yathāruciparigrahāt ||</l>
</lg>
<p>gośabdoccāraṇe hi pūrvamevāgṛhītāsu vyaktiṣu sāmānyaṃ pratīyate tadākārajñānotpattepaścād‌vyaktayaḥ pratīyante 'taścā ' 'kṛtipratyayasya nimittāntarābhāvād‌vyaktipratyaye ca pūrvapratītasāmānyanimittatvādākṛtiḥ śabdārtha iti vijñāyate | yadi ca vyaktayo 'bhidheyā bhaveyustatastāsāṃ citrakhaṇḍabhuṇḍādiviśeṣasvarūpagrahaṇādvicitrā śabdoccāraṇe buddhi syāt | ekākārā tūtpadyate | tenāpyākṛtiḥ śabdārtha iti niścīyate | gāmānayeti codite 'rtha<pb n="315"/>prakaraṇābhāve yāṃ kāṃ citsāmānyayuktāṃ vyaktimānayati na sarvāṃ na viśiṣṭām | yadi ca vyakterabhidheyatvaṃ tataḥ sarvāsāṃ yugapadabhihitatvādaśeṣānayanaṃ syāt | yā vā 'bhidheyā saivaikā ' 'nīyeta yatastvaviśeṣeṇa jātimātrayuktā ' 'nīyate tenāpi sāmānyasya padārthatvaṃ vijñāyate | vyaktipakṣe ca sarvā vā svatantrā vyaktayo 'bhidhīyeran vyaktiviśiṣṭo vā samudāyaḥ kā cidvaikā vyaktiriti | tatra sarvavyaktyabhidhānaṃ tāvadayuktam | anekavācakaśaktikalpanāprasaṅgādanityaśabdārthasaṃbandhāpatteraśeṣavyaktigrahaṇāśakteśca saṃbandhāgrahaṇe sati vyavahārānupapatteḥ | nityavad gośabdasyāṣṭaśabdavadbahuviṣayatvādekavacanadvivacanaśrutyasaṃbhavādgośabdābhihitāsu ca sarvavyaktiṣu śuklaguṇābhāve gauḥ śukla iti sāmānādhikaraṇyāsaṃbhavāt | ‘<hi rend="bold">paśunā yajeta</hi>’ iti ca paśuśabdopāttābhiḥ sarvavyaktibhiryāgasya kartumaśakyatvāttataśca vedāprāmāṇyaprasaktiḥ | evaṃ samudāyapakṣo 'pi na saṃbhavati | tatrāpi hi viśeṣaṇatvena vyaktayo 'bhidhātavyāstataścoktadoṣaprasaṅgaḥ | vyaktivyatiriktasamudāyakalpanā, tena ca vyavahārābhāvādabhidhānānarthakyaṃ samudāyivināśe ca tasyāpyanityatvādanityaśabdārthasaṃbandhaprasaṅgaḥ | <hi rend="bold">samudāyasya caika</hi>tvāda‌dvivacanabahuvacanānupapattiḥ sāmānādhikaraṇyāsaṃbhavaśca | tena cāmūrtena yāgādyasaṃbhavādvedasyāprāmāṇyam | athaikā vyaktirabhidhīyata ityucyate tatrāpi saṃbandhānityatvaṃ, kā 'sāvabhidhīyata ityajñānādvayavahārāṇāmasaṃbhavaḥ sāmānyapratyayānupapattirdviva<hi rend="bold">cana</hi>bahuvacanābhāvaprasaṅgaḥ | prāk cābhidheyavyaktyutpatteruttarakālaṃ ca prayogāsaṃbhavaḥ | samāne ca gotve pratītau ceyamabhidhīyate neyamiti viśeṣakā<hi rend="bold">raṇaṃ</hi> nāsti | ataḥ paraṃ bhāṣyārthaḥ | yadi caikā vyaktirabhidheyā bhavedvayaktyantare prayogo na syādabhidheyavyakte statrābhāvādatyantavilakṣaṇatvācca, sāmānyaviśeṣavinirmuktā hi vyaktirityucyate | na ca sāmānyaviśeṣau muktvā vyaktyantare 'nyadasti yena śabdaprayogaḥ syāt | nanu ca yathaivaikā sāmānyaviśeṣavinirmuktā tathā dvitīyā yataśca yathaivaikasyāṃ sāmānyaviśeṣavinirmuktāyāṃ śabdasya pravṛttirevamaviśeṣāditaratrāpi bhaviṣyati | yadi sāmānyarūpaṃ viśeṣarūpaṃ vā vyaktyantaraṃ syāttato vilakṣaṇatvācchabdo na pravartate, yadā tu tadapyubhayavinirmuktaṃ rūpaṃ tadā tulyarūpatvādayuktā śabdasya pravṛttiriti | yadyevaṃ sāmānyaviśeṣavinirmuktatvādekatretaratra ca śabdo vartate hanta tarhi sāmānyaviśeṣavinirmuktatvameva sāmānyaṃ śabdasyābhidheyaṃ syāditi siddho naḥ pakṣaḥ | tasyā ' 'kṛtiśabdavācyatve kevalaṃ bhavataḥ pradveṣa iti | pūrvapakṣavādyāha naivaṃ mayocyate sāmānyaviśeṣavinirmuktatvādvayaktau śabdo vartate vyaktyantare veti, kiṃ tu sāmānyaviśeṣavyatirekeṇānyāpohavadvayaktiḥ kathyate | tatra kathaṃ sāmānyameva tarhi vācyamityucyate yo hyarthaḥ sāmānyasya viśeṣāṇāṃ cā ' 'śrayaḥ vyaktirna sāmānyaviśeṣau | tataśca yathaivaikasyāṃ sāmānyaviśeṣavyatiriktāyāṃ vyaktau <pb n="316"/>śabdasya vṛttistathā 'nyasyāmapi bhaviṣyati | siddhāntavādyāha—yadi tāvatsāmānyaviśeṣavinirmuktatvācchabdo vartate tataḥ sāmānyameva vācyam | atha samānaṃ nimittaṃ nāsti tadā vyaktyantare vṛttirna prāpnoti | tadabhāve 'pi cedvarteta tato 'śvavyaktāvapi vṛttiprasakteratiprasaṅgaḥ syāditi | naivam | sāmānyanirapekṣāyāmeva śabdapravṛttau prayogakṛtavyavasthāśrayaṇānnātiprasaṅgo bhaviṣyati, | yadyevaṃ prayogavaśena śabdo varteta tato 'dya jātāyāṃ gavi na dṛṣṭa iti śabdo na pravarteta tena prayogakṛtā cevdyavasthā kva cidaprasaṅgo na cedatiprasaṅga iti | yattu bhinnāsu vyaktiṣu sāmānyapratyayo na prāpnotyayamapi gaurayamapīti tadihātiprasaṅgāpādanena na saṃbadhyata iti vyaktyantare prayogo na prāpnotītyasminnavasare vaktavyam | śaktyā tarhi vyavasthā bhaviṣyati, yatra śaktaḥ śabdastatra vartiṣyate prayokṣyate ca yatra tu śaktirnāsti tatra prayogapravṛttī na bhaviṣyatastataśca govyaktiṣveva śakteḥ prayogavyavasthā bhaviṣyati | naivamapi vyavasthā labhyate | prāk prayogācchabdaśakteravijñānātprayogapratītyadhīnaṃ hi śabdaśaktijñānaṃ tatkathamivānutpannaṃ prayogakāle vyavasthākāraṇatvenā ' 'śrayituṃ yuktam | yadyapi śrotā prayogācchaktiṃ jānāti tathā 'pi prayoktrā kathaṃ jñātaṃ govyaktāvayaṃ śaktaḥ śabdo nāśvavyaktāviti, tenāśvavyaktāvapi prayogaḥ prāpnoti | jātyā kimiti vyavasthā nā ' 'śrīyate yatra gotvamupalakṣaṇaṃ tatra śabdo vartiṣyate yatra tannāsti tatrāśvavyaktayādau vṛttirna bhaviṣyati tataśca vyavasthā siddhiriti | satyamevaṃ sidhyati, kiṃ tvāpanno bhavānasmatpakṣamākṛtirvācyeti | na hyanabhidhāya gotvamupalakṣaṇaṃ govyaktāveva prayogavyavasthā labhyate taccedabhihitaṃ siddhamākṛtiśabdārthatvamiti | pūrvapakṣavādī tu dvitīyaṃ pūrvapakṣamupanyasyati satyamākṛtirabhidhīyate kiṃ tu guṇatvena sthitā vyaktiḥ prādhānyena śabdārthaḥ | na cā ' 'vayorubhayaṃ nābhidhīyata iti pratijñā | kasya citprādhānyena kiṃ cidabhidheyatayā vivakṣitaṃ kiṃ cidguṇatvena, taduktaṃ <hi rend="bold">vyaktiḥ prādhānyenābhidheyeti</hi> | evaṃ sati prayogavyavasthobhayapratītiśca tathā ' 'lambhanādikriyopapattiśca bhaviṣyati | itarastvāha—maivaṃ labhyate | jātiścetpūrvamabhidheyatvenābhyupagatā 'traiva śabdasyopakṣīṇaśaktitvānna vyaktivacanatā labhyate | na cā ' 'kṛtisaṃvedanenāpi vyaktipratīteranyathā 'pyupapannatvātsatyāṃ gatāvanekārthatā yujyate 'bhyupagantum | arthāpattyā ca śabdasya vācakaśaktiḥ kalpyate | sā ca yadā vyaktipratīteranyathā 'pyupapannatvāt kṣīṇā tadā vācakaśaktikalpanāyāṃ pramāṇaṃ nāsti | na ca sāmānyaviśeṣavacanatvaṃ śabdasya dṛṣṭamakṣādiśabdānāmanekasāmānyavacanatvāt | anvayavyatirekābhyāṃ ca vyakteraśabdārthatvaṃ niścīyate | anuccarite 'pi śabde pratītasāmānyasya vyaktipratīteḥ śrutiśabdasyāpi cāgṛhītasāmānyasya vyaktipratyayābhāvāttenā ' 'kṛtireva śabdārtha iti | <pb n="317"/>sāṃprataṃ pakṣāntaramupanyasyati | atha vyaktiviśiṣṭāyāmākṛtau kimiti na vartate | tadetatprayogapratītikriyāsaṃbhavatvena vā pakṣāntaramupanyastam | yadvā vyaktereva śabdārthatvaṃ sādhayitumidamucyate | anenābhiprāyeṇa kadā citsiddhāntavādyākṛteḥ śabdārthatvamanenābhyupagatamevā ' 'lambhanādikriyāsaṃbhavaśca bhaviṣyatītyanenābhiprāyeṇa vyakterapi guṇatvenābhidhānamicchati tato 'haṃ pūrvaṃ tāvadviśeṣaṇe vartitumarhatīti vyaktivacanatvameva sādhayiṣyāmīti | itarastu tadabhiprāyaṃ jñātvottaraṃ vadati vyaktyantaraviśiṣṭāyāṃ prayogo na prāpnotīti | yadi hi vyaktiviśiṣṭā jātirabhidhīyate tato vyaktyabhidhānapakṣoktadoṣaprasaṅgaḥ, anekaśaktikalpanādirūpo vyaktyantare prayogaśca na prāpnoti viśeṣaṇasyānyatvāditi | tena jātireva śabdārthaḥ | nanu guṇabhūtā pratīyate 'taścānyena pradhānenābhidheyena bhavitavyamiti | naivaṃ śabdena tāvatsaivābhidhīyate | yadi vivakṣāvaśenārthādguṇatvaṃ prādhānyaṃ vā bhavati bhavatu nāma na tāvatā śabdābhidheyatvaṃ vyāhanyate | yadā cāsau śabdenābhidhīyate tadā guṇatvaṃ naiva pratīyate tenārthādguṇatvapratītiradoṣaḥ | nanu pūrvapakṣoktaiḥ kāraṇairvyaktereva śabdārthatvaṃ yuktaṃ vyaktyantare prayogo na prāpnotīti cet | ākṛtiścihnabhūtā bhaviṣyati | yathā 'nabhidhīyamānamapi kākanilayanaṃ devadattagṛhaśabdasya svārthamabhidadhataścihnabhūtatāṃ pratipadyate tadvadākṛtiścihnaṃ vyaktyabhidhāne bhaviṣyati | bhāṣyakāreṇa tu daṇḍiśabdo dṛṣṭāntatvenopātto yathā tena na nāma kila daṇḍo 'bhidhīyate | atha ca daṇḍaviśiṣṭaḥ puruṣaḥ pratyāyyate tadvadākṛtāvapīti | nanu daṇḍiśabde prakṛtyā daṇḍo 'bhidhīyata eva kathamucyate na ca tāvaddaṇḍo 'bhidhīyata iti | kathaṃ copalakṣaṇatvenā ' 'kṛtāvupanyastāyāṃ viśiṣṭaḥ <pb n="318"/>pratyāyyata iti viśeṣaṇaṃ dṛṣṭāntatayopanyastamiti | nāyaṃ doṣaḥ | viśeṣyābhidhāyakapratyayābhiprāyatvāddaṇḍānabhidhānasya yathā pratyayena, na ca tāvad‌daṇḍo 'bhidhīyate | atha ca tadviśiṣṭaḥ puruṣaḥ pratyāyyate tathehāpi bhaviṣyatītyabhiprāyaḥ | yattūpalakṣaṇopanyāse viśeṣaṇasya dṛṣṭāntatā na yukteti | tadupalakṣaṇasyāpi viśeṣakatvānna codyam | yadvā kenacitsāmānyena dṛṣṭāntatā bhaviṣyatyanabhidheyatvena viśeṣakatvena cetyaduṣṭaṃ, tataśca samyagabhihitaṃ yathā daṇḍiśabde tadvadatrāpi bhaviṣyatīti | evaṃ cāprasaṅgātiprasaṅgau na bhaviṣyata iti | tadetanna yujyate | yuktaṃ devadattagṛhasya puruṣasya ca kevalasyābhidhānaṃ viśiṣṭapratītāvapi kākanilayanadaṇḍayoḥ pratyakṣadaṇḍaśabdāvagatayorviśeṣaṇatvopapatteḥ | na tu gotvasyāsaṃnihitasyehopalakṣaṇatvaṃ yujyate | apratītaviśeṣaṇe viśeṣyāpratīterna ca daṇḍiśabdavattadavayavena gotvābhidhānaṃ pratīmo yena dvitīyāvayavena vyakterevābhidhānaṃ syāt | ataśca yadi tāvadgotvamabhidhīyate tatastadevoktena nyāyena vācyaṃ bhavet | apratītasya viśeṣaṇatvāsaṃbhavāt | uktavadatiprasaṅgaḥ śabdaprayogasya prāpnoti | na ca yathā daṇḍiśabdaḥ kevale daṇḍe <hi rend="bold">na prayujyata</hi> iti viśiṣṭavacano 'vadhāryate tadvadākṛtau prayogābhāvādviśiṣṭavacano 'vadhārayituṃ śakyate | śyenacityādāvākṛtau prayogadarśanādanvayavyatirekābhyāṃ ca jātireva vācyetyavadhāryate śyenacidvākye kevalāyāmākṛtau prayuktatvāt | kvacidapi cā ' 'kṛtyā vinā vyaktimātre prayogādarśanādevaṃ ya 'pi saṃbandhasamudāyādayaḥ pūrvapakṣāste 'pyuktena nyāyena nirākṛtāstenā ' 'kṛtireva śabdārtha iti || 33 ||</p>
</div> <!-- sūtra !-->
<pb n="319"/>
<div type="sūtra" n="34-35">
<p>ye tvā ' 'lambhanādicodanābhāvādayo ‘<hi rend="bold">na kriyā syāt</hi>’ ityetatsūtrānubhāṣitāḥ pūrvapakṣoktā hetavasteṣāṃ sarveṣāmanena sūtreṇa parihāro 'bhidhīyate—‘<hi rend="bold">tadarthatvātprayogasyāvibhāgaḥ</hi>’ iti | tadarthatvāt—apūrvārthasvādālambhanaprokṣaṇādyaṅgānāmapūrvasādhane prayogeṇa bhavitavyaṃ dravyaṃ cāpūrvasādhanaṃ yāgena svasiddhayarthamākṣiptatvānnā ' 'kṛtirasamarthatvāttadabhidhānaṃ tu dravyaniyamārthaṃ pratipattavyaṃ na svārthaṃ jāteranapekṣitatvādadṛṣṭārthatvaprasaṅgātsādhanatvāpratīteśca | yadapi jāteḥ prātipadikābhihitāyāḥ karaṇatvaṃ pratīyate tadapi dravyaniyāmakatvenaiva na sākṣādayogyatvāt | tenā ' 'kṛtyabhidhānasya dravyaniyamārthatvād‌dravye vā ' 'lambhanaprokṣaṇasaṃkhyākārakasāmānādhikaraṇyādisaṃbhavādaduṣṭatā | tadāha—prayogasyāvibhāga ityākṛtipakṣe 'pyālambhanādiprayogasya dravyādavibhaktataiveti | athavā ' 'kṛtyabhidhānasya dravyaniyamārthatvāduktavatprayogasyāvibhāga iti | yadvā | ākṛtivyaktyoratyantabhedābhāvātkadā civdyaktirūpeṇa dravyamabhidhīyate kadā citsāmānyarūpeṇa yathā vivakṣitaṃ tathā śabdasyobhayarūpavastvarthatvāvdyaktyabhidhāne 'pi na prayogasya vibhāgo nānārūpateti | jātervā vyaktito 'tyantabhedābhāvād vyaktau kṛtā dharmā jātau kṛtā eva bhavantīti na prayogamya vibhāgena prayojanamiti | yadvā | ākṛtivyaktyorubhayoryogārthatvāddhamāṇāṃ ca <pb n="320"/> yatra kva cana yāgasādhane kṛtānāṃ prayojanavattvādadravyādavibhaktateti |</p>
<p>tasmādākṛtipakṣe 'pyālambhanādisaṃbhavādākṛtireva śabdārtha iti siddham || 35 ||</p>
</div> <!-- sūtra !-->
<trailer>( iti ākṛtyadhikaraṇam || 9 || ) |</trailer>
</div> <!-- adhikaraṇa !-->
<trailer>iti śrībhaṭṭakumārilasvāmikṛtau mīmāṃsāvārtike prathamasyādhyāyasya tṛtīyaḥ pādaḥ |</trailer>
</div> <!-- pāda !-->
<div type="pāda" n="4">
<div type="adhikaraṇa" n="1">
<pb n="320"/>
<div type="sūtra" n="1">
<p>evaṃ smṛtisahitasya vedasya prāmāṇye siddhe 'dhunā vākyārtha vyākhyānāvasare satyaparisamāptyaiva pramāṇalakṣaṇaṃ kena saṃbandhena nāmadheyacintāyāḥ prastāvaḥ kriyate | ke cittāvadāhuḥ | kimudbhidādayo guṇasya pramāṇamuta kriyāṇāmeva nāmadheyatveneti | tadayuktam | evaṃ sati hi samastameva śāstraṃ pramāṇalakṣaṇādabhinnaṃ syāt | sarvatra hyetadvicāryate, kimidaṃ vākyamasyārthasya pramāṇamutānyasyeti | ye 'pi caite dve api sūtre pūrvottarapakṣau parikalpyaikādhikaraṇatvena vyācakṣate tairapyuktaṃ samāmnāyaidamarthyamityanena sūtreṇa kaḥ siddhāntānabhipretaḥ pūrvapakṣānuguṇo 'rtho vidhīyata iti vaktavyam | na hyuktaidamarthyāntarbhāvacanamudbhidādīnāmaniṣṭam | tasmāddvayorapyadhikaraṇayoranumitapūrvapakṣayoruttarapakṣasūtradvayametaditi vyākhyeyam | tatra prathamaṃ tāvadudbhidādīnudāhṛtya saṃdehaḥ kriyate, kimete kaṃ ciddharmaṃ pratyupayogaṃ gacchantyuta neti | kiṃ tāvatprāptam | ‘āmnāyasya kriyārthatvāt’<note place="app" xml:lang="sa-Latn">jai. sū. ( 1-2-1 ) |</note> ityānarthakyam | āha ca |</p><pb n="321"/>
<lg>
  <l>tryaṃśavedapramāṇatvādudbhidādi tato 'dhikam |</l>
  <l>dharmāyānupayuktaṃ sadānarthakyaṃ prapadyate ||</l>
</lg>
<p>nahyete vidhyādiṣvantarbhavanti | sādhyasādhanetikartavyānabhidhāyitvāttāvaccodanābāhyatvaṃ, stutibuddhayabhāvādarthavādātirekaḥ, karmāṅgabhūtaivaṃsaṃjñakaprakāśayitavyārthābhāvānmantrakāryanivṛttiḥ | na cānyadvedaprayojanamastītyapramāṇamevaṃjātīyakā iti | atrābhidhīyate—</p>
<lg>
  <l>sarvasya trivibhāgatvādvedasyoktena hetunā |</l>
  <l>udbhidādyapramāṇatvamatirekānna sidhyati ||</l>
</lg>
<p>yadā tadarthatrayānyatamārthamiti sthitaṃ tadā vicāraḥ kimarthamiti | na tāvadarthavādatvaṃ vākyaśeṣatvābhāvāt | kathaṃ punarayaṃ na vākyaśeṣo yāvatā ‘vāyurvai kṣepiṣṭhā’ ityādivadekavākyatā 'vagamyate | naitadasti | vidhātavyasya hi yaḥ śeṣaḥ so 'rthavādaḥ | ayaṃ tu vidhyuddeśādeva nātiricyata ityavākyaśeṣaḥ | tatsaṃbhavinaśca stutyupayogitvaṃ na yujyata ityuktamaudumbarādhikaraṇe | na caikapadena stutirdṛṣṭā | na ceha tāṃ pratipadyāmahe | yadapyudbhedanaṃ paśūnāmanena kriyata ityevaṃ prāśastyaṃ kalpyeta tadapi tṛtīyāntasamudāyāśrayabalavattarakaraṇatvaprasiddhayā bādhyate | anyathā hi prātipadikaprādhānyādvā ‘vāyurvai kṣepiṣṭhā’ itivatprathamaiva prāyokṣyata | na cāsya mantratvaṃ, tādrūpyeṇāpratīteḥ | adhyetṛsmaraṇābhāvācca | na caikapadatvātsākāṅkṣatvaṃ karaṇapratītyā vā smārakatvam | na caitadabhidheyaḥ kaścitprayogasamavāyyartho dṛśyate | na cāsamavetaprakāśane karmāṅgatvam | māntravarṇikadravyakalpanāyāmapi gauravam | na cāsya sūktavākavadviniyojikā śrutirasti yena māntravarṇikadravyakalpanā syāt | na cāsya rūpaṃ prayogārham | ataścāviniyuktatvāt ‘iṣe tvādivadapi nādhyāhāreṇa nirākāṅkṣīkṛtya prayogaḥ | sphuṭaṃ ca bāhyaṇenaikavākyatvamityamantratvam | tasmādvidhyuddeśāntargatasyaivottarādhikaraṇena vicāryate guṇavidhirnāmadheyamiti | tatra tāvat—</p>
<lg>
  <l>prasiddherbalavattvena prayojanavaśena ca |</l><pb n="322"/>
  <l>adhikatvātpravṛtteśca guṇarūpaṃ vidhīyate ||</l>
</lg>
<p>prātipadikaṃ tāvadudbhedanasamarthe dravye khanitrādāvavayavapraṃsiddhayāṃ pravartate | na ca samudāyo 'rthāntaravācī loke prasiddhaḥ | na ca lokādanavagato 'rtho vedādavagamyate saṃbandhasya śāstrāhetutvāt | tṛtīyā 'pi ca karaṇavācinī, kriyāyāśca śaktimad dravyaṃ tadādhārā vā śaktiḥ karaṇaṃ, tenodbhitsādhanako yāgo 'vagamyate | na ca yāgasyodbhittvaṃ karaṇatvaṃ vā kvacitprasiddham arthavattvātpravṛttiviśeṣakaratvam | vidhāyakodbhitpadapuruṣāṇāṃ pravṛttau viśeṣaḥ | anyathā hyanuccaritasamaiva pravṛttireṣāṃ syāt | atha vā prasiddhatvādguṇavidhirarthavattvamabhidheyavattvaṃ nāmadheyatve tvartho na vijñāyata iti yojyate | atha vā bhedenārthavattvaṃ hetuḥ, udbhitpadasya yajitaḥ phalāntaratvāt | tataśca vidhipuruṣayoḥ pravṛtiviśeṣa iti vācyam | nanu nāmadheyamapi kratuṃ viśiṃṣadarthatpravṛttiviśeṣakaraṃ ca syāt | naitadasti | kutaḥ—</p>
<lg>
  <l>ākṛteravidheyatvāddhātunā vyaktirāśritā |</l>
  <l>sā ca nāmnā 'bhidhīyeta jātiścennaiva nāmatā ||</l>
</lg>
<p>yadā tāvaddhātunaiva lakṣaṇayā vidhiviṣayatvayogyatvādyāgaviśeṣaḥ pratipādyate tadā kimaparaṃ tatra nāma kariṣyati | atha sāmānyamātramabhidhīyate tatastasyāniṣṭamevaitannāmetyasaṃ baddhaṃ siddhatvādeva ca viśeṣasya na nāmadheyaṃ vidhāyiṣyata iti vakṣyati | yadā ca kenāpi prakāreṇodbhidādīnāṃ viśeṣavacanatvaṃ tadā tadatyantāvinābhūtasāmānyavacanatvena yajeranarthakatvam | lāghavaṃ ca vidherguṇavidhau bhaviṣyati | yāgānuvādāt | yadyevaṃ guṇākṣiptatvādvidhiśakterna tarhi karma vidhīyate, tathā cāvihite karmaṇi kasya guṇo vidhīyata ityānarthakyamata āha—<hi rend="bold">prakṛtau jyotiṣṭoma iti</hi> | nanu guṇavidhipakṣe jyotiṣṭomenetyasyāpi tatparatvādavihitameva karma | gatyabhāvādidamekaṃ karmavidhānaṃ bhaviṣyati | tad‌vyāvṛtte ca vidhāyake ca guṇasya vidhātumaśakyatvāj jyotiṣṭomapadamevaikaḥ nāmadheyam | atha vā tadekaṃ guṇaviśiṣṭaṃ karmavidhānamitarāṇi karmānuvādena guṇavidhānāni | nanvevaṃ sati sarvā ekāhāhīnasatracodanā jyotiṣṭomasyaiva guṇavidhidvāreṇa prakaraṇādanatiriktā iti karmāntarābhāvānna jyotiṣṭomaḥ kasyacitprakṛtiriti tacchabdena nābhidhātavyaḥ | siddhāntābhiprāyeṇā ' 'heti ke cit | atha vā prakriyata iti prakṛtiḥ, prakṛtajyotiṣṭoma ityarthaḥ | <pb n="323"/> atha vā ‘athaiṣa jyotiḥ’ ityevamādīnāṃ karaṇavibhaktyākhyātasaṃsparśābhāvādguṇavidhitvānupapatterekāntena bhedakatayā karmanāmatvaṃ tadapekṣayā ca jyotiṣṭomaḥ prakṛtiḥ | nanūtpattivākyaśiṣṭena somena jyotiṣṭomena vā 'varodhājjyotiṣṭome guṇāntaravidhānamayuktam | kāmyatvādudbhidādayo bādhakā bhaviṣyanti | nitye prayoge ca pūrvaguṇasyārthavattā | atha vā viśiṣṭavihitamapi karma svarūpamātraṃ niṣkṛṣya guṇāntare vihitaṃ nautpattikādviśiṣyate | anyathā gatyasaṃbhavādvikalpa iti manyate || 1 ||</p>
</div> <!-- sūtra !-->

<div type="sūtra" n="2">
<p>yadutpattau prathamajñāne 'rthāntarapūrvakatvenaikāntato na prasiddhamudbhidādi tadvaidikavyavahāre prathamopanipātātsāmānāṃdhikaraṇyena nāmadheyaṃ syāt | atha vaivamapūrvaṃ karma vidadhadarthavadbhaviṣyati | atha vā kasya nāmadheyamiti saṃdehe 'bhidhīyate | yasyotpattāvapūrvaṃ niṣpadyate yāgasyetyarthaḥ | kiṃ kāraṇam—</p>
<lg>
  <l>guṇo vidhīyamāno hi phale karmaṇi vā bhavet |</l>
  <l>viśiṣṭavidhibuddhayā vā sarvathā ca na yujyate ||</l>
</lg>
<p>phalaṃ prati tāvadvidhīyaṃmāne parapadasaṃbandhavidhānaṃ vyavahitakalpanā dhātoḥ pārārthyamautpattikasomabādho 'nadanīyena ca khanitrādinā 'tyantāprasiddhena yāga iti doṣāstathā yāgaṃ prati guṇavidhau phalapadānarthakyam | sārthakāmyaprāptajyotiṣṭomaviśeṣaṇatve vākyabhedaḥ | pratyayavyāpāraviprakṛṣṭatā dhātupārārthyānadanīyayāgasomabādhavikalpāścātyantāyuktāḥ | tathā viśiṣṭavidhau <note place="app" xml:lang="sa-Latn">sarvapārārthyeti—viśiṣṭavidhāne 'pi viśiṣṭasyāpadārdhattvena sarveṣāṃ nāmadhātvākhyātānāṃ viśiṣṭasamarpaṇātpārārthyamityarthaḥ |</note>sarvapārārthyamanekavidhiśaktikalpanā matvarthalakṣaṇā, gamyamānasāmānādhikaraṇyatyāgo 'nadanīyayāgaśceti doṣāḥ | tasmānna guṇavidhiḥ | taddarśayati—<hi rend="bold">itarathā śrutirudbhidādīn vakṣyati tadvato lakṣayet | vakṣyantī lakṣayet</hi> iti vā granthaḥ | prātipadikasāmarthyamuktvā vibhaktisaṃbandhādapyetadevāvagamyata iti darśayati—<hi rend="bold">yāgena kuryā</hi>dityādinā | kiṃ ca—</p>
<pb n="324"/>
<lg>
  <l>vidhāne cānuvāde ca yāgaḥ karaṇamiṣyate |</l>
  <l>tatsamīpe tṛtīyāntastadvācitvaṃ nu muñcati ||</l>
</lg>
<p><hi rend="bold">yatkaraṇābhidhāyinyā tṛtīyayā</hi> ityevamādiṣu kārakāṇāṃ vibhaktyarthatvābhyupagamātkathaṃ<note place="app" xml:lang="sa-Latn">abhyupagamāditi—‘iha hi guṇamaruṇimānamamūrtaṃ santaṃ kriyāyāḥ karaṇamiti śabda upadiśati yatkaraṇābhidhāyinyā tṛtīyāvibhaktyā saṃyujya nirdiśati—aruṇayeti, | ityādyaruṇādhikaraṇasthabhāṣyaviruddhamidaṃ bhāṣyamityāśayaḥ |</note> <hi rend="bold">karaṇavācino hi prātipadikā</hi>dityucyate | naiṣa doṣaḥ | karaṇāśrayavācino hītyabhiprāyaḥ | atha vā karaṇaśabdo yādṛśamarthaṃ bravīti tādṛśasya prātipadikaṃ vācakameva |
kṛdantena hi kārakaviśiṣṭaṃ dravyamevocyate na vibhaktivanniṣkṛṣṭā śaktiḥ | tathā ca karaṇaṃ karaṇena karaṇāyeti ca kārakāntarayogo dṛśyate | anyathā hi vibhaktyabhihitenaivaikena kārakeṇa vaśīkārānna dravyaṃ kārakāntarayogaṃ pratipadyeta | śaktestu śaktyantaraṃ nāstyeva | tasmācchaktyupasarjanadravyavacanatvātkṛdantānāmupapannaṃ karaṇaśabdārthavācitvaṃ prātipadikasya | tenaitaduktaṃ bhavati | yadasmin vākye karaṇaṃ tadvācinaḥ prātipadikāttṛtīyayotpattavyaṃ yāgaścātra phalabhāvanāyāḥ karaṇaṃ na dravyamiti vakṣyati<note place="app" xml:lang="sa-Latn">jai. sū. ( 2-1-1 ) bhāvārthādhikaraṇe iti śeṣaḥ |</note> | tataśca yadyudbhitpadaṃ yāgavacanamevaṃ tṛtīyāntaṃ sadekavākyatāṃ yāsyatyarthāntaravacanatve tvasaṃbaddhaṃ syāt | nanu ca—</p>
<lg>
  <l>pratyakṣaṃ dravyavācitvamupanyastaṃ kathaṃ punaḥ |</l>
  <l>karaṇatvānumānena bādhyate vrīhisomavat ||</l>
</lg>
<p>yathaiva ‘vrīhibhiryajeta’ ‘somena yajeta’ ityādīnāṃ karaṇabhūtayāgaikavākyatve sati tṛtīyāntatvaṃ vaiyadhikaraṇye 'pyaviruddhamevamihāpīti | <hi rend="bold">haṭha iti</hi>—ciraṃtanataḍāgodakā-<pb n="325"/>cchāditaharitadravyamucyate | yathā tadutsāryamāṇamapi svacchandataḥ punaḥpunarudakaṃ chādayatyevaṃ yo 'nyo 'pi svacchandavyavahāraḥ sa haṭha iti prasiddhaḥ | taducyate—</p>
<lg>
  <l>padamajñātasaṃdigdhaṃ prasiddhairapṛthakśruti<note place="app" xml:lang="sa-Latn">apṛthakśrutīti—sāmānādhikaraṇyanirdiṣṭaṃ sadityarthaḥ |</note> |</l>
  <l>nirṇīyate nirūḍhaṃ tu na svārthādapanīyate ||</l>
</lg>
<p>vrīhyādayo hyatyantarụ̄dhāste svārthamaparityajantaḥ sāmānādhikaraṇyamapratipadyamānā gatyantarābhāvādguṇavidhayo vijñāyante | ye punarudbhidādayo yaugikāsteṣāṃ yenaiva prakāreṇa yatnena dravyavacanatvaṃ tenaiva karmavacanatvamapyupapadyata iti pratyakṣaprasiddhāvanudāsīnāyāmanumānenāpyajñānasaṃśayavyudāsakaraṇaṃ na duṣyati | sarvaśabdārthāvadhāraṇe hyayamabhyupāyo, yatprasiddhasāmānādhikaraṇyaṃ nāma | pradhānaṃ ca karaṇatvaṃ yāge labdhātmakaṃ śaknoti prātipadikamātmaviṣayamāpādayitum | kiṃ ca—</p>
<lg>
  <l>vibhaktyarthānuvādācca vidheḥ syānnāmni lāghavam |</l>
  <l>guṇapakṣe vidheyatvaṃ saṃkhyākārakayorapi ||</l>
</lg>
<p>tvatpakṣe hyavaśyaṃ kācidvibhaktyarthe 'pi pratyayasya vidhiśaktiḥ kalpyā syāt | tasmādavayadvāreṇāsti karmaṇyapi prasiddhiḥ | jyotiṣṭomāderapi svaphalodbhedanakāritvādetannāmaprasaṅga iti cet | na | sāmānādhikaraṇyāvadhāritaviṣayaviśeṣasyāvayavānvākhyānāt | na cāsya jyotiṣṭomādibhiḥ samabhivyāhāro 'sti | athavā 'rthāpattivaśenaitadviśeṣaviṣayamevodbhedanaṃ nimittaṃ, na cānyatra tadastīti vyavasthā | yathā sāsnādimadgatagamanaviśeṣanimittatvaṃ gośabdasya | <hi rend="bold">avidhāyakatvā</hi>dityasya vyākhyā <hi rend="bold">na nāmadheyaṃ vidhāyiṣyata</hi> iti | saṃjñāsaṃjñisaṃbandharūpeṇa ‘vṛddhirādaic’<note place="app" xml:lang="sa-Latn">pā. sū. ( 1 | 1 | 1 |</note> ityādivadavidhānaṃ sāmānādhikaraṇyāvayavaprasiddhibhyāṃ tatsiddheḥ | na tu nāmadheyārtho na vidhīyate tadadhīnatvādyāmaviśeṣasiddheḥ | iha hi yadyapi saṃjñāsaṃjñisāmānādhikaraṇyaṃ nāsti tathā 'pyātmarūpavyavacchinnamevārthaṃ saṃjñā gamayatīti <pb n="326"/> viśeṣaṇaviśaṣyabhāvānna bhidyate | nanvevaṃ śabdasvarūpābhidhānaṃ prasajyeta |pratyakṣāvagatasvarūpaviśiṣṭārthābhidhānādaprasaṅgaḥ | sarvatra hyagṛhītaviśeṣaṇā viśiṣṭabuddhirna dṛṣṭā, na tvana bhihitaviśeṣaṇā | na caitāvatā śabdasvarūpāropaprasaṅgaḥ | tadanurodhena vidyamānārthāṃśaviśeṣoddharaṇādityuktaṃ prāk | nāmnaiva caivamādīnāṃ prakṛtito bhedo 'nyathā hi tadanavacchinno yajirguṇaphalādyarthaṃ punaḥ śrutiḥ prakṛtigāmitvānnaiva karma bhindyāt | atha vā sarvanāmadheyeṣu kiṃcidarthagatamapi viśeṣaṇamastītyaruṇaikahāyanyādivadeva viśeṣaṇaviśeṣyatā | na ca yajyuccāraṇamantareṇāsya yāgaviśeṣanāmatvamiti na sāmānyasyārthakatvam | parasparasaṃnidhānena hi nāmāpi yāgaviṣayaṃ yāgo 'pyetadavacchinno na sāmānyamātraṃ prakṛto veti labhyate | tasmādubhayorarthavattā viśiṣṭabhāvanāvidhānāccobhayorapi vidhānamiti nānuvādatvam | evaṃ ca sati na nāmatvaṃ vidhitvamātrapratiyogīti, ye pūrvapakṣe vidhyantarbhāvaṃ siddhānte tu vidhyarthavādamantrātirekaṃ nāmnāṃ varṇayanti teṣāmayuktameva | aśeṣavyavahārāṅgabhāvācca nāpravṛttiviśeṣakaratā | nahya‌ṛtvigvaraṇādipvanenāhaṃ yakṣya iti laghurākhyānopāyaḥ syāt | darśapūrṇamāsāvārapsyamānaḥ ‘same darśapūrṇamāsābhyām’<note place="app" xml:lang="sa-Latn">
  <p>nāmadheyasya bhāṣyakāroktaṃ guṇaphalopabandhenārthavattvaṃ prayojanāntaropalaṇārthamityāha—aśeṣeti | kāni prayojanāntarāṇīti cet |</p>
  <p>saṃjñāyāḥ karmabhettṛtvaṃ dvitīye yadvadiṣyate | yacceṣṭau yāgaṣaṭ‌kasya phalavattvaṃ vadiṣyate | somayāgasya ca jyotiṣṭome 'dhyāye caturthake | yaścāgnihotradharmāṇāṃ praveśaḥ kauṇḍapāyine || saptame vakṣyate sarvaṃ tannāmnāṃ phalamiṣyate | vākyāntarotpādite ca karmaṇyaṅgaṃ vidhīyate || phalaṃ vā yatra tatrāsmānnarte karma viśeṣadhīḥ | dravyadaivataśūnyāyāṃ yāgotpattau ca nāmataḥ || vinā nirdhāraṇābhāvādviśeṣasyāvidheyatā | dharmapramopayogittvamapyasyetthaṃ ca sidhyati || yāgenānena yakṣye 'haṃ tena yājaya māmiti | nāmnā vinaivamādiśca vyavahāro na sidhyati || mīmāṃsāvidhivākyārthajñānānuṣṭhānalakṣaṇe | trividhe vyavahāre 'smin sarvasminnāma kāraṇam | ityevaṃ pradarśitānyanusaṃdheyāni |</p></note> iti guṇopabandho darśapūrṇamāsābhyāṃ
svargakāma iti ca phalopabandho 'nyathā na syāt | tasmānnāmadheyānyevaṃjātīyakānīti siddham || 2 ||</p>
</div> <!-- sūtra !-->
<trailer>( ityudbhidadhikaraṇam || 1 || )</trailer>
</div> <!-- adhikaraṇa !-->
<div type="adhikaraṇa" n="2">

<pb n="327"/>
<div type="sūtra" n="3">
<p>idānīmayaugikeṣu vrīhyādivallokarụ̄dheṣu jātiguṇaśabdeṣu cintā | na hyānumānikakaraṇatvānurodhena pratyakṣaprasiddhayabhāvaḥ saṃbhavatīti pūrvādhikaraṇenāsiddhiḥ | nanu ‘ājyaiḥ stuvate’ ‘pṛṣṭhaiḥ stuvate’ ‘bahiṣpavamānena stuvate’ ityutpattivākyatvādetānyudāhartavyāni | tathā hi—</p>
<lg>
  <l>utpattau nāmadheyaṃ vā guṇo vā 'pyavadhāritaḥ |</l>
  <l>vyavahārāṅgatāṃ yāti saivodāharaṇakṣamā ||</l>
</lg>
<p>sā tu nodāhṛtā sūtrakāreṇa ‘yasmin guṇopadeśa’ iti guṇavākyasyā ' 'śritatvāt | atha kimarthaṃ tenaiva tadāśritam | yatra kva cana pratipādite phalāviśeṣāt | pūrvapakṣanirākaraṇaheturvā vākyabhedastatraṃ saṃbhavatītyudāhṛtam | atha votpattivākyasthasyā ' 'jyādipadasya pakṣadvaye 'pi sākāṅkṣatvādekasyāpi niścayaheturnāstītyanyataḥ siddhayapekṣaṇādanudāharaṇatvam | ghṛtavācitvāttāvanna stotranāmatvaṃ vijñāyate | yānyājyāni taiḥ stuvata iti ca śrūyate tatra kānyeva nāmāni kathaṃ vā tenābhidhīyanta iti sahā 'pyutpattivākyenānyataḥ siddhiravāptavyā | utpattivākyasthitameva cā ' 'jyādipadaṃ yathā rụ̄dhiṃ parityajya stutināmatāṃ pratipadyate tathā heturvācya ityapekṣā | guṇavidhitve 'pi ghṛtasya stutāvakaraṇatvāttatsaṃbaddhamantralakṣaṇayā 'vaśyaṃ saṃbandhakṛdvākyamapekṣaṇīyam | iha vidhāne matvarthalakṣaṇāprasa ṅgāt | anuvādatve tu nāyaṃ doṣo bhavati | tena stotrāṇāmapyājyavattā 'nyata eva labdhavyeti tadubhayapakṣe 'pi sāpekṣatā | tataśca stuvata ityetāvanmātramatra vivakṣitamityājyādiśabdo 'nyato nirṇīṃyate | pavamānaśabdastu yaugikatvātpūrvādhikaraṇasiddheranudāharaṇamiti kecit | apare tu manyante | nodbhidādivatpavanakriyāṃ prati kartṛtvaṃ stotrasyopapadyate, somo hi tatra pavate | tataśca na karmaṇyavayavaprasiddhirastīti pavamānārthamantrakatvāllakṣitalakṣaṇā matvarthalakṣaṇāto durbalatareti vākyabhedenaiva siddherudāharaṇam | tatra prasiddhayādayaḥ <pb n="328"/>pūrvapakṣe pūrvavadeva vyākhyeyāḥ | citretyuttarapakṣe<note place="app" xml:lang="sa-Latn">citro guṇo vidhīyamāna ityādi siddhāntabhāṣyeṇāgnīṣomīye guṇavidhyabhiprāyasya prakaṭīkaraṇādityarthaḥ |</note> dyotanādagnīṣomīye guṇavidhiriṣṭaḥ | atra kāraṇumacyate—</p>
<lg>
  <l>citratvastrītvayogo hi prāṇijātau svabhāvataḥ |</l>
  <l>tenaite prāṇiyāgāṅgaṃ prakṛtiṃ daikṣamāśrite ||</l>
</lg>
<p>strītvādivibhāgo hi prāṇivyatirikte 'rthe śabdānukaraṇamātreṇa vijñāyate paśvādiṣu tvartharūpeṇa | prakṛtaṃ ca dadhyādidravyātmakatvānnaitadyogyaṃ karmetyutkṛṣyamāṇe vākyādyāgamātrasaṃbandhinī prasakte sāmarthyāt prāṇiyāgamākāṅkṣantī ‘prakṛtau vā dviruktatvāt’<note place="app" xml:lang="sa-Latn">jai. sū. ( 3-6-1 ) |</note> ityanena nyāyena sarvaprāṇiyāgaparamaprakṛtimagnīṣomīyaṃ gacchataḥ | tatra yadyapyutpattivākyaśiṣṭaṃ kṛṣṇasāraṅgalohitasāraṅgādiguṇāntaraṃ puṃstvaṃ ca bādhakaṃ saṃbhāvyate, tathā 'pi pūrvavadeva bādhavikalpauvaktavyau | sāptadaśyapūrvapakṣanyāyaścātra draṣṭavyaḥ | ekapadopāttānekārthavidhānāccaikakārakanibandhanatvādavākyabhedābhiprāyaḥ | paśukāma śabdo 'pi ca svargakāmādhikaraṇạdhūrvapakṣanyāyenārjanāṅgatvādanuvādo 'bhimato na yāgaphalam | na hi paśuyāgaḥ paśumakāmayamānenānuṣṭhātuṃ śakyate | <hi rend="bold">yāgānuvādo vijñātatvāditi</hi> |</p>
<lg>
  <l>sarvatrā ' 'khyātasaṃbaddhe śrūyamāṇe padāntare |</l>
  <l>vidhiśaktyupasaṃkrānte syāddhātoranuvādatā ||</l>
</lg>
<p>yāvadyāvadvidheyāntaramupādīyate tāvattāvatpūrvatrā nekaśaktikalpanābhayādanuvādatvākāṅkṣā bhavati | agatyā tu tatrāpi vidhyaṅgīkaraṇam | asti cātra strītvacitratvabhāgagnīṣomīyayāga ityanūdyate | <hi rend="bold">guṇe phalakalpanāyāṃ yajateravivakṣeti</hi> | kimarthaṃ guṇāvidhitvapakṣa eva sannirākriyate | siddhāntagrantho 'yaṃ pramādāllikhita iti kecit | apare tvāhuḥ | phalasaṃbandhe kila pradhānatvādguṇoktivighātaḥ syāditi | tadayuktam | sarvathā nāmadheyapratipakṣo guṇavidhiḥ sa ca phalasaṃbandhe 'pyanapagataḥ | tathā ca<note place="app" xml:lang="sa-Latn">jai. sū. ( 2-1-1 ) ityatra bhāṣyakāra iti śeṣaḥ |</note> vakṣyati <hi rend="bold">sthita etasminnadhikaraṇe guṇavidhirnāmadheyamiti vicāra iti</hi> | phalasaṃbandhe hyekāntena yāgasāmānādhikaraṇyābhāvādguṇavidhireva syāditi | tenaivaṃ vācyam | iha tu trayaḥ pakṣāḥ pratibhānti | guṇavidhiḥ phale, yāge vā nāmadheyaṃ veti | ekaikasya ca dvayaṃ dvayaṃ nirākarta-<pb n="329"/>vyam | tatra pūrvapakṣastha eva durbalataratvāttṛtīyaṃ pakṣaṃ nirākaroti | dhātupārārthyaprasaṅgāditi | ataśca ‘vrīhibhiryajeta’ itivadyāge guṇavidhānam | karaṇabhūtasyāpi ca yāga syotpattivākyāvagatakaraṇatvārthākṣiptasādhyāṃśānuvādeva guṇe vidhīyamāne na matvarthalakṣaṇā | guṇavādyeva vā 'nabhibhavasamarthaṃ yāge guṇavidhānamāśrayati | phale guṇavidhikalpanāyāṃ pūrvādhikaraṇoktadoṣaprasaṅgāditi | tathā ‘pañcadaśānyājyāni’ ityatra ‘astirbhavantiparaḥ’<note place="app" xml:lang="sa-Latn">prathamapuruṣo 'prayujyamāno 'pyasti iti śeṣapūraṇamiti pā sū ( 2-3-1 ) atratyaṃ kātyāyanasmaraṇam |</note> iti sattopakalpanaṃ prayogavacanācca vidhiḥ | nanu ca pañcadaśāni saptaśānīti caivaṃrūpaḥ śabdo na saṃkhyāmātravācī ‘stome ḍavidhiḥ pañcadaśādyarthaḥ’<note place="app" xml:lang="sa-Latn">pā sū ( 5-1-5 ) atratyaṃ vārtikam |</note> iti smaraṇāt | na hi stoma iti stotrīyasaṃkhyāto 'nyā vidhīyate | naiṣa doṣaḥ | stotrasādhanamātraparicchedena stutimānātmakastomasiddheḥ sadṛśamṛkparicchede ghṛtaparicchede ca stutimānanimi ttastomavācitvam | na cātra matvarthalakṣaṇā | kutaḥ—</p>
<lg>
  <l>śrūyamāṇasya vākyasya nyūnādhikavikalpane |</l>
  <l>lakṣaṇāvākyabhedādidoṣo nānumite hyasau ||</l>
</lg>
<p>iha tāvadājyādīnāṃ śrutavākyasaṃyogābhāvādavaśyaṃ prakaraṇāmnānānumitavākyasaṃbandhapūrvakaḥ prayogavacanavidhirāśrayitavyaḥ | tena matvartha eva pratipādyata iti na lakṣaṇā | tatraitatsyāt | dravyatvādājyādīnāṃ kartavyatāviśeṣātmaketikartavyatārthinā prakaraṇena na grahaṇamiti | sattaivātra kriyetyanupālambhaḥ | pradhānadeśatvāccāṅgānāmājyādibhiravaśyaṃ stotrasamīpe bhavitavyam | ataśca yathaiva ‘agnimupanidhāya stuvate’ ityatrāgniḥ sattāmātreṇopakarotyevamihāpīti nirdoṣaṃ, tasmādguṇavidhānamiti | atrābhidhīyate | ‘pradhānato 'bhisaṃbandha’ iti | anekārthavidhānaṃ hi pradhānakarmavidhāne satyupapadyate | atra punaḥ karmānuvādena guṇo vidhīyate | na ca guṇānāṃ parasparaṃ saṃbandho vidyate | tatraikaguṇavidhāne guṇāntarānākṣepādarthāpattyabhāve śrautānekavidhivyāpārakalpanāyāṃ punaḥ punaruccāraṇaṃ pratyayasya kartavyamiti vākyabhedaḥ syāt | āha ca—</p>
<lg>
  <l>arthādanekamapyarthaṃ vidhāpayati bhāvanā |</l>
  <l>viśeṣaṇavidhistvanyanna gṛhṇāti viśeṣaṇam ||</l>
</lg>
<p>ekapadopātte 'pi cānekavidhiśaktikalpanāgauravamastyeva | utpattivākyaśiṣṭe guṇāntarāvirodhāccāśaktiḥ | tathā hi—</p><pb n="330"/>
<lg>
  <l>utpattivākyavijñātaṃ karma sarvaṃ hyanūdyate |</l>
  <l>na cā ' 'śritaguṇe śakyaṃ tadvirodhi guṇāntaram ||</l>
</lg>
<p>yatrānūdyamāna evāvaśyaṃ guṇo 'pyanuvaditavyastatra nairapekṣyadarśanādākāṅkṣādhīnasaṃbandhaguṇāntaravidhānānupapattiḥ | na ca niṣkṛṣya kriyāmātraṃ guṇavidhiḥ śakyaḥ kartum | kutaḥ—</p>
<lg>
  <l>prathamaṃ hi svavākyasthairguṇaiḥ saṃbadhyate kriyā |</l>
  <l>vākyāntaragataiḥ paścānna śuddhā sā hyavāpyate ||</l>
</lg>
<p>yāni parasparanirapekṣāṇi vrīhiyavādivākyavatpravartante teṣāṃ tulyabalavattvādbhavati vikalpaḥ | iha cotpattivākyamanyanirapekṣaṃ vidadhyānnotpannavākyam, anutpanne 'nuvādānupapatteḥ | paśukāmasaṃbandhācca padāntaragatārthagrahaṇanimitto 'pi vākyabhedo bhidyate | yadyapi ca phalaṃ na vidhīyate tathā 'pi tatra karmavidhānātkarmaṇi ca guṇāvidherastyeva gauravam | api ca karmaṇaḥ phalaguṇau prati yugapadvidhyanuvādadoṣo 'paraḥ syāt | na ca paśukāmapadamarjanāṅgatvātprāptamanūdyate | katham—</p>
<lg>
  <l>puruṣārtho hi sarveṇa svarasādeva kāmyate |</l>
  <l>tatsādhanatadaṅgeṣu pravṛttiḥ prārthanādṛte ||</l>
</lg>
<p>na hi sādhanabhūtaṃ paśuṃ kaścitkāmayate vinaiva tu kāmena prārthitānyathānupapattyā tamupādatte | gauṇī vā tasya kāmyatā bhavet | ataḥ svātantryeṇa yanmukhyayā vṛttyā kāmyate tadeva kāmaśabdopabandhātphalaṃ pratīmaḥ | vistareṇa caitad | <hi rend="bold">‘asādhakaṃ tu tādarthyāt’</hi><note place="app" xml:lang="sa-Latn">jai. sū. ( 6-1-1 ) |</note> ityatra vakṣyāmaḥ | phalaṃ cāgnīṣomīyasya kratvaṅgatvānnaitadanyadvā 'stītyanuvādāsaṃbhavaḥ | prakaraṇaṃ ca bādhyeta prājāpatyamya yāgasya | nāmadheyatve tu karmaphalasaṃbandhamātrakaraṇānna kaścidoṣaḥ | ‘pañcadaśānyājyāni’ iti dravyasaṃkhyayorubhayoḥ stotreṣvaprāptatvānnānyatarānuvāde netaravidhānasaṃbhavaḥ | karmāntarasthaṃ ca na pratīyate | tadanuvādena ca vidhāvakarmāṅgatvaprasaṅgaḥ prakaraṇabādhaśca | na ca viśiṣṭadravyavidhirupapadyata iti vakṣyate ‘tatraikatvamayajñāṅgabhūtam’<note place="app" xml:lang="sa-Latn">jai. sū. ( 4-1-5 ) |</note> iti | na cākriyāviśeṣaṇaṃ vidhīyate, vidhāyakasya nāmapadaiḥ sākṣādasaṃbandhāt | na ceha kriyopāttā, yā vidhīyamānā 'rthādanekamapi guṇamākṣipet | na caiṣāṃ stutiprayogavacanena grahaṇam, akriyātmakatvāt | āha ca |</p>
<pb n="331"/>
<lg>
  <l>nātrāntarakriyāyogādṛte vākyopakalpitāt |</l>
  <l>guṇadravye kathaṃbhāvairgṛhṇanti prakṛtāḥ kriyāḥ ||</l>
</lg>
<p>na ca bhavatikriyāṃ pratyaṅgatvamupapadyate | sarvo 'pi hi labdhātmako 'nyatra vyāpriyate | sattāyāstu vastvātmalābhamātrāpavargānna sādhyatvam | tad‌vyatiriktasādhyāntarānapekṣaṇāccopakārāsaṃbandhānnetikartavyatātvam | yattu rathaṃtaraṃ bhavatītyevaṃcoditānāmapi prakaraṇena grahaṇaṃ tadatideśaprāptāvāntarakriyāsaṃbandhavijñānāt | na vā ' 'jyādīnāṃ loke sattā na siddhā yenedānīṃ bhāvyeta stutiprayogasaṃnidhisthāpanabhāvanā kariṣyata iti cet | na | acoditattvāt | ‘<hi rend="bold">agnimupanidhāya’ iti</hi> tu spaṣṭaṃ vidhānam | ātmalābhavyatiriktā ceyaṃ kriyā śakyate kathaṃbhāvena grahītuṃ siddhānte | na ca vākyasyārthavattvānnānyathānupapattyā viniyojakavākyakalpanā | yadi tu ājyaiḥ stuvate’ ityanena vihitānāṃ pañcadaśatvavidhirucyeta tataḥ pūrvādhikaraṇanyāyena saiva matvarthalakṣaṇeti matvā vadati | api cā ' 'jyāni stotrāṇītyādisaṃsargidravyatvāccā ' 'jyānāṃ sākṣātpañcadaśatvayogābhāvādaśrutapalādiparimāṇakalpanā 'vaśyāśrayitavyā bhavet | tenaivaṃ jñāyate yadyapyutpattau nāmatvaṃ na jñātaṃ guṇavākye ca tasyānadhikāraḥ | tathā 'pyetadguṇavidhānamevaṃ sidhyati | yadyutpattāvājyaśabdo nāmadheyaṃ nānyatheti |</p>
<lg>
  <l>guṇavākyopapattyarthaṃ samabhivyāhṛtena ca |</l>
  <l>anvākhyānārthavādācca nāmadheyatvamāśritam ||</l>
</lg>
<p><hi rend="bold">yadājimīyustadājyānāmājyatvamiti</hi> | yasmāddevāḥ prajāpativacanādeteṣu stotreṣvājimadhāvan | tatastadarhatvādetānyājyānīti | tathā ‘tāsāṃ vāyuḥ pṛṣṭhe vyavartata’ iti yasmādapāṃ vāyunāṃ pṛṣṭhe spṛṣṭe rathaṃtarādīni jātāni tasmāttāni pṛṣṭhānītyarthavādādvijñā-<pb n="332"/>tam | tatprakṛtitvācca vāmadevyādiṣu pṛṣṭhaśabdaprasiddhiḥ | <hi rend="bold">dvāvetāvarthāvekasya vākyasyāśakyā</hi>vityasyānantaramatha <hi rend="bold">kasmānna pañcadaśasaṃkhyāviśiṣṭānī</hi>tyevamādi <hi rend="bold">draṣṭavyam | viśiṣṭānāṃ vācakasyābhāvāditi</hi>—pradhānākhyātānuccāraṇābhiprāyam | <hi rend="bold">nanu padadvayamiti</hi>—bhavatikriyāsaṃbandhābhiprāyam | <hi rend="bold">naitatpadadvayamapi vidhāyakami</hi>ti | pradhānakriyā hi viśeṣaṇāni piṇḍīkaroti sattāyāstu pratyekavartitvānna samudāye vākyaparisamāptiḥ | ataśca parasparasaṃbandhābhāvaḥ | pañcadaśāni yāni kānicidbhavanti, ājyānyapi yāvanti tāvanti bhavantīti kalpanā tasmānnobhayaṃ vidhāyakam | na cānuvādakaṃ, stotreṣu tādṛśasyābhāvādanarthakatvaprasaṅgācca | tasmādekānuvādenetaravidhirnāmadheyatve 'vakalpate | vidhāyakamiti cātra vidheyārthopanayanavyāpārātpunaḥ punarabhihitaṃ na tu nāmapadasya vidhiśaktirasti | pañcadaśānīti ca stutisādhakatamastotrīyark‌paricchedānmukhyaṃ stutimānanimittaṃ stomatvamiti śabdasāmañjasyaṃ bhaviṣyati || 3 ||</p>
</div> <!-- sūtra !-->
<trailer>( iti citrājyādhikaraṇam || 2 || )</trailer>

</div> <!-- adhikaraṇa !-->
<div type="adhikaraṇa" n="3">

<pb n="332"/>

<div type="sūtra" n="4">
<p>nanu sarvatra dviprakārameva nāmapadaṃ sāṃvijñāyikaṃ yaugikaṃ ca | ubhayamapi cādhikaraṇadvayena pratipāditaṃ, kimidānīmavaśiṣyate yena punarvicāryate | ucyate | yaugikānāmeva matvarthalakṣaṇāparihāreṇātra cintā, uttarādhikaraṇe tu sāṃvijñāyikānāṃ vākyabhedāsaṃbha-<pb n="333"/>vāt | tatrāgnaye hotramasminniti siddhānte 'pyabhyupagamādanyasamāsārthānupalabdheścāntarṇītamatvartho bahuvrīhirakhedena guṇaṃ vidhatte | ta eva ca prasiddhayādayo hetavaḥ satyāmapi ca sāyaṃ home 'gniprāptau tadvarjaṃ prātarhome homamātrānuvādādvā sarvadarvihomeṣvavihitadevatākeṣu vidhāsyati vākyasāmarthyāt | tathā ' 'ghāryata ityāghāra iti dhāraṇasamarthaṃ dravyamājyapayaḥprabhṛtyabhidhīyate | tacca dvitīyānirdeśāt kṣāraṇakriyāsaṃskāryatvenādhyavasīyamānamanupayujyamānasaṃskārānupapatteḥ prayojanamapekṣate | dharmamātraṃ cāsya kṣāraṇaṃ śabdārthamātrāpavargitvānnāśeṣakṣāraṇaṃ karoti | tatkṣāritaikadeśena kiṃ kartavyamityastyapekṣā | loke 'pi ca dravadravyāṇāṃ kvacitpānādāvupayokṣyamāṇānāmīṣat‌kṣāraṇasaṃskāraṃ kurvanti | tenābhiṣavayuktapūtīkavadbhakṣaṇayuktaphalacamasavacca saṃskāryaṃ dravyaṃ karmamātrābhilāṣi | prakaraṇavaśena darśapūrṇamāsapradhānānyupasarpati | tatrāpi cā ' 'gneyādīnāṃ vihitadravyakatvādupāṃśuyājaḥ kevalaḥ sākāṅkṣa iti tādarthyaṃ pratipadyate | āha ca—</p>
<lg>
  <l>śrutasaṃskārasaṃbandhaṃ mukhyairyadyapyasaṃgatam |</l>
  <l>anyathā tadayogyatvātprakṛtairyāti saṃgatim ||</l>
</lg>
<p>atha vā yatkarotīti pratyayārthamātraṃ sākāṅkṣatvādevopāṃśuyājabhāvanāmanūdyā ' 'ghāradravye vākyena vidhīyamāne tatsādhyatvādeva dhātvarthaḥ prāpto 'nūdyate | dhrauvaprāptyaiva vā tasya kṣaraṇātmakatve vijñāte kṣaraṇasamarthamātrapayaḥprabhṛtividhiṃ manyate | na ca dhātvarthādeva siddhernāmnā prayojanam | na ca saṃskārakarmāṇi kvacinnāmavanti dṛśyante | <hi rend="bold">śrutyaiva guṇo vidhīyata</hi> iti | dvitīyāśrutyaiva saṃskāryatvādavaśyaṃ kvacidasya guṇatvamityavagamābhiprā-<pb n="334"/>yam | atrocyate—</p>
<lg>
  <l>vidhitsitaguṇaprāpi śāstramanyadyatastviha |</l>
  <l>tasmāttatprāpaṇaṃ vyarthamiti nāmatvamiṣyate ||</l>
</lg>
<p>atra vadāmaḥ—</p>
<lg>
  <l>sāyaṃ home yadi brūyādāghāre ca paro vidhim |</l>
  <l>tataḥ śāstrāntaraprāptervidhiḥ syānniṣprayojanaḥ ||</l>
</lg>
<lg>
  <l>yadā tvadevate home devatāvidhirucyate |</l>
  <l>dravyaṃ copāṃśuyājasya tadā tatprakhyatā katham ||</l>
</lg>
<p>ucyate—</p>
<lg>
  <l>vidhiścedagnihotraṃ syāttato 'sya viṣayaiṣiṇaḥ |</l>
  <l>niveśaḥ prakṛte vā syādyukteraprakṛte 'pi vā ||</l>
</lg>
<lg>
  <l>agnerhotreṇa saṃbandhe kṛte 'nyena pravartanāt |</l>
  <l>agnihotrapade spaṣṭamanuvādatvalakṣaṇam ||</l>
</lg>
<lg>
  <l>anūdya cāpi dhātvarthaṃ guṇaḥ sarvo vidhīyate |</l>
  <l>na cānuvādaḥ prakṛtātkarmaṇo 'nyatra labhyate ||</l>
</lg>
<lg>
  <l>prakṛtaṃ cedanūdyāyaṃ guṇo home vidhīyate |</l>
  <l>tatra tatprakhyatā 'nyatra na vidhistatparigrahāt ||</l>
</lg>
<lg>
  <l>na ca dhātvanuvādo 'tra kathaṃ cidupapadyate |</l>
  <l>prakṛtāprakṛtābhāvāttasmātkarma vidhīyate ||</l>
</lg>
<lg>
  <l>sāyamūrdhvādisaṃyuktairguṇo vākyairvidhīyate |</l>
  <l>śuddhaṃ na śrūyate karma prakṛtaṃ nāsti tena tat ||</l>
</lg>
<pb n="335"/>
<lg>
  <l>dūrasthasyānuvādaśca vyavadhānānna yujyate |</l>
  <l>tasya buddhāvanārohātkauṇḍapāyinahomavat ||</l>
</lg>
<lg>
  <l>vidhīyatāṃ viśiṣṭaṃ cetkarmetyevaṃ vikalpyate |</l>
  <l>na cedanyena śiṣṭāḥ syustatprakhyaṃ ceti cottaram ||</l>
</lg>
<lg>
  <l>na caturthīsamāsasya lakṣaṇaṃ cātra vidyate |</l>
  <l>na ca tena vinā śakyā devatāvidhikalpanā ||</l>
</lg>
<lg>
  <l>yaḥ kaścideva saṃbandhaḥ ṣaṣṭhītatpuruṣādbhavet |</l>
  <l>anuvāde 'nyataḥ siddhe kathyetāpyaśvaghāsavat ||</l>
</lg>
<lg>
  <l>vidhātavyaśca saṃbandho bhavetparapadārthayoḥ |</l>
  <l>prātarhome 'pi tenaiṣa vah‌nirnaiva vidhīyate ||</l>
</lg>
<lg>
  <l>ekadeśe 'pi ca jñānānnānuvādo 'pagacchati |</l>
  <l>āghārasyāpi saṃbandhaḥ kleśenopāṃśukarmaṇā |</l>
</lg>
<lg>
  <l>sāmānādhikaraṇyaṃ vā sādhyāṃśeneha karmeṇaḥ |</l>
  <l>vispaṣṭaṃ dravyanāmatvaṃ na cā ' 'ghārasya gamyate || 4 ||</l>
</lg>
</div> <!-- sūtra !-->
<trailer>( iti tatprakhyādhikaraṇam ) || 3 ||</trailer>
</div> <!-- adhikaraṇa !-->
<div type="adhikaraṇa" n="4">

<pb n="335"/>
<div type="sūtra" n="5">
<p>‘athaiṣa jyotiḥ’ ityādivarjamudāharaṇam | teṣāṃ tṛtīyānirdeśābhāvād‌guṇavidhitvānupapatteḥ | te 'pi ca vākyāntareṣu yadā tṛtīyānirdeśa pratipadyante tadāṃ vicāryante | atha vā prathamānirdeśena dravyamapi prastutya paścāttatsādhyopanyāsaḥ saṃbhavatītyete 'pyudāharaṇameva | tatra taireva prasiddhayādibhirguṇavidhiḥ | na cātra karmaṇi pravṛtinimittaṃ kiṃ <pb n="336"/> cidasti | vatyarthopādānena karmaṇi pravṛttau cātyantaviprakṛṣṭā gauṇatā syāt | tatra varaṃ matvarthalakṣaṇā | sādhanaṃ hi pratītamatyantavinābhāvātsvasādhyāṃ kriyāmakleśena pratipādayati vinaiva matublopena | kiṃ ca—</p>
<lg>
  <l>matvartho vākyavelāyāmekavākyavaśādbhavet |</l>
  <l>ivārthaḥ padavelāyāṃ gṛhyamāṇo 'tidurbalaḥ ||</l>
</lg>
<p>guṇavidhipakṣe hi svārthāparityāgenaiva śyenapadaṃ tadvantamuttarakālaṃ lakṣayati | ātmoccāraṇakāle tu svārthameva viniyuṅ‌kte | bhavatastu śyenārthānupayogādādita eva sādṛśyavivakṣayā padaṃ pravṛttamityupagamācchrutibādhaprasaṅgaḥ | taducyate—</p>
<lg>
  <l>vidheyaṃ stūyate vastu bhinnayopamayā sadā |</l>
  <l>na hi tenaiva tasyaiva stutistadvaditīṣyate ||</l>
</lg>
<p>śyenādivākyeṣu hi yathā vai śyeno nipatyā ' 'datta evamayamapītyupagamānna stutirdṛśyate | tayā ca vidhīyamānasya bhavitavyam | guṇavidhāne ca śyenadravyaṃ vidhīyata iti tadeva stotavyama | na ca tasyā ' 'tmanaivopamānaṃ yuktam | athocyetānanyatvena sutarāṃ stutirbhavati, ananyasaṃbhavicaritatvāt | yathā—</p>
<lg>
  <l>“rāmarāvaṇayoryuddhaṃ rāmarāvaṇayoriva" | iti |</l>
</lg>
<p>bhavati hi loke kālpanikamavasthādigatabhedamāśrityaivamapi stutiḥ saṃbhavati bhede na yuktā | nāmadheyatve tu <note place="app" xml:lang="sa-Latn">śrutirhi nāmadheyatve, lakṣaṇā guṇavidhau iti bhāṣyaṃ yathāśrutārthamanupapannamiti matvā 'nyathā vyācaṣṭe nāmadheyatve tvityādinā—gauravamityantena |</note>yāgaśyenasya dravyaśyenopamopapatterāñjasyam | itarathā hi dvau matvarthavatyarthau lakṣayitavyau | kālpanikaśca bheda iti gauravam | na ca yāgastutyā tadāśritadravyastavanamavakalpate, yāgavidheranirākṛtatvāt | avidheyagatā hi <pb n="337"/>stutiranyatra saṃcāryeta yāgastu svayameva vidhibhāgatreti na dravyaṃ stūyate vidhīyate vā | punarapi ca yāgena dravyalakṣaṇādviprakṛṣṭatā | samabhivyāhārācca dravyavadeva yāgavacanatvaṃ mukhyam | vidhau ca tava lakṣaṇā mamānuvāde | guṇavacanebhyaśca matublopaḥ sma1ryate na dravyavacanebhyaḥ | ivārthastu paraśabdasya paratra prayogātsvayamevopajāyate | matvarthalakṣaṇā ca svayaṃ kalpanīyā, klṛptastu vatyarthaḥ | ‘yathā vai śyena’ ityādinā | pūrvoktāśca dhātupārārthyapratyayaviprakarṣādayo doṣā vaktavyāḥ || 5 ||</p>
</div> <!-- sūtra !-->
<trailer>( iti tavdyapadeśādhikaraṇam || 4 ||</trailer>
</div> <!-- adhikaraṇa !-->
<div type="adhikaraṇa" n="5">

<pb n="337"/>

<div type="sūtra" n="6">
<p>tantrasaṃbandhenā ' 'khyātapadasya dhātvarthaḥ phalaṃ prati karaṇaṃ guṇaṃ ca prati sādhyo bhavanna virotsyate | tenodbhidā yāgaṃ yāgena ca paśūn bhāvayediti yugapadvidhivyāpārādvinaiva matvarthalakṣaṇayā saṃbandhasiddhiḥ | tathā ' 'jyādipadasya tantreṇa stotrasaṃkhyādiyogaḥ | tasmātsarvatra tvatparikalpite nāmadheye guṇaśruteḥ prasidhdyādibhirguṇapratyayānapagamāttadvidhānameva bhavatvalaṃ nāmadheyatveneti yathāsaṃbhavaṃ sarvādhikaraṇākṣepeṇedamārabhyate | tatredamapi vākyaṃ śuddhaṃ bhaviṣyatīti vājapeyopanyāsaḥ | sarvāṇyeva tvihodāhartavyāni | āha ca—</p>
<lg>
  <l>karaṇeṣūpadiṣṭeṣu yā 'rthātsādhyatvakalpanā |</l>
  <l>tasyāṃ guṇavidhānena nāsti matvarthalakṣaṇā || 6 ||</l>
</lg>
</div> <!-- sūtra !-->

<div type="sūtra" n="7">
<p>vājapeye tāvadayaṃ viśeṣo 'bhidhīyate—</p>
<pb n="338"/>
<lg>
  <l>vājapeyaṃ yavāgū syādauṣadhadravyatā tataḥ |</l>
  <l>dravyasārūpyasāmānyādaiṣṭikatvaṃ prasajyate || 7 ||</l>
</lg>
</div> <!-- sūtra !-->

<div type="sūtra" n="8">
<lg>
  <l>tantratvamaikarūpyeṇa bhavettulyopakārataḥ |</l>
  <l>upakārānyathātve tu bhavatyāvṛttilakṣaṇam ||</l>
</lg>
<p>dvidhā hi tantraṃ bhavati pratyekaṃ vā samudāye vā vākyaparisamāptāvākhyātaguṇatvaprādhānyāpekṣayā | tadiha dravyaṃ yāge vidhīyate na phalamaphalatvaprasaṅgāt | uddiśyamānaṃ hi sarvatra phalaṃ bhavati, taccetkriyāṃ pratyupādīyetāṅgameva syāt | yāgo 'pi phalaṃ pratyupādātuṃ śakyate na dravyaṃ prati, tatsaṃskāratvaprasaṅgāttṛtīyānirdeśabādhācca | na ca yāgasaṃskṛtasya dravyasyānyatropayogo vidyate yenaivamāśrīyeta | etena yāgaphalayordravyaṃ pratyupādānaṃ pratyuktam | na ca phale yāgadravyayorupādānam | ekena nirākaṅkṣe phale 'nyasyāvidhānāt | yathā vakṣyati <note place="app" xml:lang="sa-Latn">jai. sū. ( 2—1—1 ) ityatra bhāṣyakāra iti śeṣaḥ |</note>“yadaikasmādapūrvaṃ tadetarattadartham” iti | na ca dravyopasarjano yāgaḥ phale vidhīyate, matvarthalakṣaṇādiprasaṅgāt | tatraitadevā ' 'patati yāgena phalaṃ yāgaṃ ca dravyeṇeti | tataśca phalenopādeyavidheyaguṇabhūtayāgagrahaṇādguṇena coddeśyānūdyapradhānabhūtāpekṣaṇāttantratvābhāvaḥ | ekamārgāśrayaṇe 'nyatarasyāsaṃbandhāt | tatra yugapadāśrayaṇe vākyabhedāt | avaśyaṃ hi yatroddiśyamānādirūpaṃ yatra copādīyamānādyātmakatā tatra yāgasyaite dve vākye kalpanīye | nanu dve evaite iti tantrapadamabhito darśayan bravīti—<hi rend="bold">catvāri padānyupa-
labhemahīti</hi> | atulyārthatvādatantratvābhiprāyeṇa | parasya tu śabdarūpābhedātsādhāraṇyā-<pb n="339"/> bhimānaḥ | <hi rend="bold">naitadastīti</hi>—kāryaprādhānyācchabdarūpasya tadgatavairūpyādbhedāpattiḥ | <hi rend="bold">āha yadidamukta</hi>miti—vairūpyaṃ pariharati | guṇavidhyaṃśe 'pi hyavaśyamākhyātaṃ vidhirūpamevābhyupagantavyam | bājapeyapadasyānākhyātatvenāvidhāyakatvāt | <hi rend="bold">yadyubhatra vidhiriti</hi>—dravyasaṃskāryatvaprasaṅgamanādṛtyā ' 'khyātaguṇabhāvakṛtapratyekavākyaparisamāptinimittaparamparāsaṃbandhopanyāsaḥ | prakaraṇānurodhāt ‘brīhibhiryajeta’ ityādivadvayavastheti cet | na | <hi rend="bold">vākyena yāgamātre vidhānā</hi>diti—tantrasaṃbandhe hi parasparanirapekṣayoryāgena saṃbandhaḥ | ekaviśeṣitetarasaṃbandhe vākyabhedaprasaṅgāt | tatrāniṣpanne svārājyayāgaprakaraṇe guṇo vidhīyamānaḥ śuddhayajatisaṃbandhātsārvatriko 'pūrvayāgasaṃbandho vā vijñāyate | darśapūrṇamāsādivākyaistu niṣpādite prakaraṇe vidhīyamānā vrīhyādayo 'vatiṣṭhanta iti vaiṣamyam | tena svārājyakāmairyāgaikavākyatā gamyamānā notsṛṣṭā bhaviṣyatīti nāmadheyatā || 8 ||</p>
</div> <!-- sūtra !-->
<trailer>( iti vājapeyādhikaraṇam || 5 || )</trailer>
</div> <!-- adhikaraṇa !-->
<div type="adhikaraṇa" n="6">

<pb n="339"/>
<div type="sūtra" n="9">
<p>evaṃ siddheṣu nāmadheyeṣu nāmadheyakāryeṣu cedānīmapavādaḥ prastūyate | kasmātpunarihaiva <pb n="340"/>darvihomapadaṃ na vicāryate, vicāritametadapi tatprakhyamityanena | vidhyuddeśagatānāṃ ceha
vicārastatra tvarthavādagatānāṃ ‘yadekayā juhuyāddarvihomaṃ kuryāt’ iti | siddhe vā karmanāmadheyatve tadviśeṣavicārastatra | iha punaḥ sāmānyacinteti nopanyastam | yā tu tatra guṇavidhyāśaṅkā sā 'dhikaraṇamadhye paricodanāmātraṃ sarvamevaitatprāsaṅgikam | aṣṭame ca pūrvavadapūrvacintādhikārāt| kena pūrvarvihitānāṃ karmaṇāmāgreyādīnāṃ nāmadheyatvamāśaṅkyate | taducyate | aṣṭākapālo bhavatītyādibhirdravyamātrayuktāḥ kramavatyo bhāvanāḥ pratipādyante | tāsāṃ ca sthānakrameṇāgnyādidaivatyāni yājyānuvākyāyugalānyāmnāyante | tāni kramaviniyuktāni santi māntravarṇikīḥ karmāṅgabhūtā devatāḥ kalpayanti | na hyanyathā te mantrāḥ karmopayogaṃ gaccheyuḥ | kriyāsvarūpaprakāśanena tatsaṃbandhiprakāśanena vā mantrāḥ karmopayogitāṃ gacchanti | na caitaiḥ kriyā dravyaṃ cābhidhīyate | yadagnyādyabhidhīyate tasya saṃbandhitvaṃ na jñātaṃ tatrāsaṃbandhyagnyādiprakāśane 'naṅgatvaprasaṅgaḥ | tenāvadhāritāṅgatvamantrānurodhenaivaṃ vijñāyate yānete vadanti te nūnamagnyādayaḥ kriyāṅgamiti te ca mantreṣu prādhānyābhidhānāddevatātvena prajñātā iti tadavailakṣaṇyātkarmasvapi devatā bhavanti | puroḍāśādibhirapi ca havirātmakatvādyogyatayā yāgasādhanatvenopaplavamāneṃrdevataivā ' 'kāṅ‌kṣiteti dravyadevatāsaṃbandhaniṣpatteranumitānāṃ yāgānāṃ ‘tatprakhyaṃ cānyaśāstram’<note place="app" xml:lang="sa-Latn">jai. sū. ( 1 | 4 | 3 )</note> ityāgneyādīnāṃ nāmadheyatvam | atha vā 'ṣṭākapālādīnāṃ haviṣṭ‌vāt ‘dvirhaviṣo 'vadyati’ iti hyavadāne gṛhīte codanāntareṇa ca tatsaṃskārārthopastaraṇābhighāraṇagrahaṇāccaturavatte niṣpanne ‘caturavattaṃ juhoti’<note place="app" xml:lang="sa-Latn">tai. saṃ. ( 2 | 6 | 8 ) |</note> iti vacanādyāvad‌dravyaṃ niṣpannānāṃ homānāṃ tathaivāgnyādiṣuḥ prāpteṣu nāmadheyatvam| evaṃ cānekārthavidhidoṣo na bhaviṣyati| tathā prāpte 'bhidhīyate—</p>
<lg>
  <l>na cedanyena śiṣṭāḥ syuryāgāḥ śabdena kenacit |</l>
  <l>te guṇāścopadiśyeranvidhinā hyavibhāgataḥ ||</l>
</lg>
<pb n="341"/>
<p>na tāvad‌dravyadevatāsaṃskārasaṃyogena yāgavidhirupapadyate | katham |</p>
<lg>
  <l>na dravyasya svarūpeṇa mantrākāṅkṣā 'vakalpate |</l>
  <l>na cānyavācinā tasya saṃbandhaḥ saṃpratīyate ||</l>
</lg>
<p>nāṣṭākapālo bhavatītyetāvatā kaścitpuruṣavyāpāro vidhīyate yo 'nuṣṭhānāya smṛtikaraṇaṃ mantramapekṣeta | na ca puroḍāśabhavanaṃ puruṣasyānuṣṭheyaṃ, pratiniyatakartṛtvātkriyāṇām | nāpi dravyaṃ, svarūpeṇa siddhātmakatvāt kartavyaṃ yena smaryeta | na ca ‘agnirmūrdhā’ ityādibhirdravyaṃ tad‌vyāpārovā 'bhidhīyate yenā ' 'kāṅkṣayā 'pi saṃbadhyeran | agnyādyabhidhāyināṃ na kaścittaiḥ saṃbandho vidyate |</p>
<lg>
  <l>na ca yāgo haviṣṭavaṃ vā puroḍāśe 'vadhāritam |</l>
  <l>yena syāddevatākāṅkṣā tanmantrāṇāṃ ca saṃgatiḥ ||</l>
</lg>
<p>yadi hi prathamaṃ yāgatvamavadhāryeta tato devatākāṅkṣāyāṃ satyāṃ devatāvācino mantrāḥ saṃbadhyeran, na tu tadbhavatiśabdenoktam | na ca yāgasaṃbandhātprāk puroḍāśādīnāṃ haviṣṭavamavadhāryate | saṃbandhiśabdo hyayaṃ na dravyasvarūpaprayuktaḥ | tadeva hi dravyamayāgasaṃbaddhaṃ payaḥprabhṛti na loke haviḥśabdavācyaṃ bhavati | etena caturavattacodanākalpitakarmanāmatvaṃ pratyuktam | āghārādiṣu tu kriyātmakatvānmantrākāṅkṣāyāṃ vacanaviniyogavaśācca bhavati māntravarṇikadevatākalpanā | sarvajaghanyaścāyaṃ devatāvidhiḥ sarvajyeṣṭhe taddhitadetāvidhau saṃbhavati kimityāśrīyate | anyathānupapattimūlaścāsau | na ca taddhite saṃbhavatyanyathānupapattiḥ | tasmādanenaiva kṛte dravyadevatāsaṃbandhe 'rthavādapuraḥsareṇa bhavatiśabdena vihite viśeṣārthaṃ krameṇa mantrāmnānam | agatyā cānekārthavidhiraṅgīkriyate | <hi rend="bold">vidhānārthe taddhitānte śabda iti</hi>—vidhiprayojanatvābhiprāyeṇa | sarvaṃ caitattasmādavibhaktaṃ gamyate | devatā tāvatprātipadikenoktā tadviśiṣṭaṃ dravyaṃ taddhitena saṃbandho 'pi tatraivārthagṛhītastatsāmānādhikaraṇyāccāśeṣātmīyopasarjanayuktamaṣṭākapālapadaṃ viśeṣaṇatvena tatraivāntargatam | dravyasya cā ' 'gneyatvena bhavanamabhāvyamānasya na sidhyatīti tadākṣiptā bhāvanā 'pi tatraiva | <pb n="342"/>na ca yāgena vinā ' 'gneyatvaṃ bhāvayituṃ śakyamiti puruṣavyāpāraviśeṣo 'pi yāgastadantargataḥ | tataśca taddhitāntapadopāttavidhinā sarvamanyadarthādākṣipyamāṇaṃ na vākyaṃ bhinatti | bhāvanāvidhipūrvakaśca sarvatra dhātvarthakārakavidhirbhavatītyaśrūyamāṇā 'pi saiva tāvadviśiṣṭā vidhīyate | tato viśeṣaṇānyathānupapattyā sarvasaṃsargātmakatvācca tāmeva saṃbandhaśabdenābhidhatte, na tvavyāpārātmakatvād‌dravyadevatāsaṃbandhaḥ śakyate vidhātum | ‘avibhāgat’ iti—arthākṣepahetuḥ | ‘na cedanyena’ iti—anyathānupapattiśaraṇābhidhānam || 9 ||</p>
</div> <!-- sūtra !-->
<trailer>( iti āgneyādhikaraṇam || 6 || )</trailer>
</div> <!-- adhikaraṇa !-->
<div type="adhikaraṇa" n="7">

<pb n="342"/>
<div type="sūtra" n="10">
<p>nāmadheyaprastāvena dravyanāmasu nimittaṃ pratyadhikaraṇatrayamārabhyate | tulyahetutvātpuroḍāśo 'pyugāhṛtaḥ | tatra ‘śāstrasthā vā tannimittatvāt’<note place="app" xml:lang="sa-Latn">jai. sū. ( 1—3—4 )</note> iti yājñikānāṃ saṃskṛteṣuprayogātsā3rvatrikatvādavigītatvācca saṃskāranimittatā | tathā hi—</p>
<lg>
  <l>puroḍāśādibhirloke vyavahāro na dṛśyate |</l>
  <l>tasmādyūpādivadvedātteṣāṃ saṃskārahetutā ||</l>
</lg>
<p>tannāsti | kutaḥ |</p><pb n="343"/>
<lg>
  <l>ekadeśe 'pi yo dṛṣṭaḥ śabdo jātinibandhanaḥ |</l>
  <l>tadatyāgānna tasyāsti nimittāntarakalpanā ||</l>
</lg>
<p>ya eva laukikāḥ śabdāsta eva vaidikāsta evāmīṣāmarthā iti <note place="app" xml:lang="sa-Latn">lokavedādhikaraṇa iti śeṣaḥ |</note>sthitatvāllokaprasiddhipratīkṣe vede yatraikadeśe 'pi jātinimittatā labhyate na tatra punarnimittāntaraśaktikalpanā saṃbhavati | saṃskṛteṣvapi jāteranapagamāttannimittatātikramo na śakyo vaktum | ataśca śāstrasthairapyavirodhānna bādhaḥ | kiṃ ca |</p>
<lg>
  <l>vedenāpi ca saṃskārātprāgeva cchedanādikāt |</l>
  <l>tadvidhau jātiśabdatvamāśritaṃ lokasaṃmatam ||</l>
</lg>
<p>tena jātimete na vyabhicaranti | byabhicaranti tu saṃskārān, avihitatvāllekavyavahāravelāyāṃ saṃskārāṇāmabhāvāt |</p>
<lg>
  <l>na ca yūpāditulyatvamanyathā 'pyupapattitaḥ |</l>
  <l>lokādalabhyamānārthāste hyagatyā tathā ' 'śritāḥ ||</l>
</lg>
<p>yadi hi cchedanavidhivelāyāṃ bandhanavidhau vā kaścillaukiko 'rtho labhyeta tataḥ kimevaṃ vyavasthitavacanavyaktiviparyayeṇa kalpyeta yacchidyate sa nūnaṃ yūpa iti | asti ca barhirādergatistasmādatulyatā || 10 ||</p>
</div> <!-- sūtra !-->

<trailer>( iti barhirājyādhikaraṇam || 7 || )</trailer>
</div> <!-- adhikaraṇa !-->
<div type="adhikaraṇa" n="8">

<pb n="344"/>
<div type="sūtra" n="11">
<p>nanu samudāyaprasiddheḥ śrutisthānīyatvādvākyasthānīyāvayavaprasiddhirdurbalā syāt | tathā hi |</p>
<lg>
  <l>akṣaraireva budhyante samudāyaprasiddhiṣu |</l>
  <l>arthabhāgopasaṃhārāditarā viprakṛṣyate ||</l>
</lg>
<p>satyamevametat | avaśyaṃ tvavayavānāmapi svārthe śaktirāśrayaṇīyā tadanāśrayaṇe 'vayavaprasiddhatvābhāvāt | tatra ca |</p>
<lg>
  <l>asatsvavayavārtheṣu yo 'nyatrārthe prayujyate |</l>
  <l>tatrānanyagatitvena samudāyaḥ prasidhyati ||</l>
</lg>
<p>labdhātmikā hi samudāyaprasiddhiravayavaprasiddhiṃ bādhate tasyāstvātmalābho yatra pramāṇāntareṇa pūrvānubhūtāvayavārtharahite 'rthe śabdaprayogo dṛśyate yathā 'śvatvakarṇatvarahite vṛkṣe 'śvakarṇaśabdasya | na hyatra pūrvaśaktyanusāreṇa pratītirupapadyata ityarthāpattyā śaktyantaraṃ kalpyate | tataścobhayasaṃbhave 'vayavārthānusaṃdhānādvikṣiptāyā avayavaprasiddherakṣaraśravaṇamātralabhyatvādiyaṃ balīyasī bhavati | atra punarapsu prakarṣasecanakriyākaraṇatvasaṃbhavādavayavaśaktibhireva vākyavatprayogopapatteḥ śaktyantare pramāṇābhāvātsamudāyaprasidhdyabhāvaḥ | tathā hi |</p>
<lg>
  <l>bhavetāṃ yadi vṛkṣeṣu vājikarṇau kathaṃcana |</l>
  <l>adṛṣṭāṃ samudāyasya kaḥ śaktiṃ jātu kalpayet ||</l>
</lg>
<p>tasmānnāpsu samudāyaprasiddhiriti dravadravyamātrasādhāraṇatā | nanu saṃskāranimittatve 'pyapsāmānādhikaraṇyakṛtatvādīkārasya ghṛtānnivṛttiḥ syāt | yadi hi prāgīkārātsaṃskāranimittatā 'vagamyeta tataḥ strīpratyayo 'yamāśrayaliṅganimitta ityavadhāraṇādanyaliṅgā-<pb n="345"/>nnivarteta | ayaṃ punaranyaprayogaḥ saṃskāreṣvīkārānta evānavagatavibhāgo vedyādivatprayukta ityanyādṛśasya vācakatvaṃ nāvadhāryeta tasmādīkārāntaḥ syāt | yaugikatve tu prāgīkārādyogo gamyata iti strīpratyayo 'yaṃ nimittābhāvādaghṛte na prayokṣyate, codakaprāptaṃ tu prātipadikamātraṃ prayoktavyam | na ca dravyeṣvarthasamavāyādvidhiśabdaprayoganiyamo, yataḥ prokṣaṇaśabdabādhena jātipakṣavad ghṛtamityeva prayogaḥ syāt || 11 ||</p>
</div> <!-- sūtra !-->
<trailer>( iti prokṣaṇyadhikaraṇam || 8 || )</trailer>
</div> <!-- adhikaraṇa !-->
<div type="adhikaraṇa" n="9">

<pb n="345"/>
<div type="sūtra" n="12">
<p>nirmanthye 'pi pūrvādhikaraṇavaṃjjātisaṃskāranimittapakṣāvudbhāvyānantareṇa yaugikatvaṃsādhanīyam |</p>
<lg>
  <l>vaidyutāśmābhighātotthasūṃryakāntādijanmanām |</l>
  <l>nivṛttau caritārthaḥ san nirmanthyo 'bhinavaḥ katham |</l>
</lg>
<p><note place="app" xml:lang="sa-Latn">jai. sū. ( 11-1-3 )</note>‘<hi rend="bold">loke karmāṃrthalakṣaṇam</hi>’ ityaśabdārthenāpi vyavahārādbhavedaciranirdagdhaghṛtapratītiḥ | sarvaghṛtānāṃ ca navanītavikāratvātpunaḥ śruteraciranirdagdhanavanītārthatā syāt | iha tu śabdapramāṇake 'nyakriyājanitanivṛttamātracaritārtho nirmanthyaśabdāściraviśeṣopādānāsamarthaḥ kathamaciranirmathitaviṣayaḥ kalpyate | nahyatrāciratvamapi yoge 'ntargataṃ, kriyāyogamātranimittatvāt | tasmādasadetat | naiṣa doṣaḥ |</p>
<lg>
  <l>pākenāgnerupāttatvādviśeṣaṇaparā śrutiḥ |</l>
  <l>tacca pākāṅgabhūtatvāttaddeśādau kariṣyate ||</l>
</lg>
<p>yathaiva lohitoṣṇīṣādividhiṣu viśeṣyāṇāṃ prāptatvādviśeṣaṇaparatvamevamihāpi viśeṣyānuvādena viśeṣaṇabhūtā kriyaiva pākāṅgatvena vidhīyate | aṅgānāṃ ca pradhānenaikadeśakālakartṛtvaṃ vakṣyate<note place="app" xml:lang="sa-Latn">jai. sū. ( 11-2-1 ) ityatreti śeṣaḥ |</note> | tenāciranirmathitenādūranirmathitenānanyakartṛnirmathiteneti vaktavye pradarśanārthamaciragrahaṇam || 12 ||</p>
</div> <!-- sūtra !-->
<trailer>( iti nirmanthyādhikaraṇam || 9 || )</trailer>

</div> <!-- adhikaraṇa !-->
<div type="adhikaraṇa" n="10">

<pb n="346"/>
<div type="sūtra" n="13">
<p>taddhitopāttatvānmatvarthamya na lakṣaṇā | na cānekārthavidhiryena vākyaṃ bhidyeta | na ca samasteṣu karmasu tatprakhyānaśāstrasadbhāvaḥ | n ca yathā 'gnihotre samāso 'nabhivyaktastathā 'tra taddhitaḥ | sarvatra hyevaṃrūpā eva devatāvidhayo bhavanti | na ca śyenayāgavadviśvairdevaiḥ kasyacidvayapadeśaḥ | na ca phalapadāśravaṇādvājapeyavadvairūpyaṃ yajñeḥ, śakyate hi kevalayajyanuvādena devatā vidhātumityārambhaḥ | sarvatra ca nāmacintānusārānna barhirājyādivicāreṇa vyavadhānam | atha vā nāmadheyānyapi yaugikāni nirmanthyādiṣvaprāptārthatvādvidhiphalāni dṛṣṭāni vaiśvadevaśabdo 'pi tathā 'stvityanantaraṃ saṃbandhaḥ | tatra vikalpa iti guṇavidheḥ phalena pratijñānam | evaṃ hi śaṅkyate | yadyayaṃ guṇavidhirna tarhi karma vidhīyate | na cāpi dūrasthamanuvadituṃ śakyate tatra prakṛtāgneyādikarmānuvādenāśakyaṃ devatāvidhānamutpattivākyaśiṣṭadevatāntarāvarodhādata āha—vikalpastābhiḥ saha bhaviṣyati | na cādyāpi sūtrakārabhāṣyakārābhyāmautpattikabalīyastvaṃ kvaciddarśitamiti tulyabalatvaṃ manyate | kiṃ ca |</p>
<lg>
  <l>na samastānuvādasya kiṃcidasti prayojanam |</l>
  <l>viśve devā na ca prāptāḥ pratyekaṃ saṃhateṣu vā ||</l>
</lg>
<p>yadi hi guṇaṃ na vidadhyāttataḥ samastameva vākyamanarthakaṃ syāt | viśvedevasaṃbandhaśca na prakṛtānāṃ pratyekamasti, na samudāye yenānūdyeta | na cā ' 'mikṣāyāgasya kevalasya yajinā grahaṇam | na ca vaiśvadevaśabdastadviṣayatveneṣyate | tasmātsaptasu yāgeṣu guṇavidhiḥ | tatraitatsyāt | eka eva śabdaḥ saptasu vidhirāmikṣāyāṃ cānuvāda iti vipratiṣidhyeta | tanna |</p>
<lg>
  <l>prakṛtatvāviśeṣe 'pi yatra prāptirna vidyate |</l>
  <l>vidhestatropasaṃhārānna vairūpyaṃ bhavipyati || 13 ||</l>
</lg>
</div> <!-- sūtra !-->

<div type="sūtra" n="14">
<pb n="347"/>
<p>atrocyate | nāyaṃ prakṛteṣu guṇavidhirupapadyate | katham |</p>
<lg>
  <l>guṇāntarāvaruddhatvānnāvakāśyo guṇo 'paraḥ |</l>
  <l>vikalpo 'pi na vaiṣamyāttasmānnāmaiva yujyate ||</l>
</lg>
<p>agnyādayo hyutpattivākye taddhitaśrutyā 'ṣṭākapālādīnāṃ devatā, viśvedevā vākyena | nanvatrāpyaṣṭākapālādisaṃbandhādvākyameva | na | taddhitena dravyaviśeṣasya kṛte devatāsaṃbandhe vākyena viśeṣaṇaviśeṣyabhāvamātrakaraṇāt | vaiśvadevaśabde 'pi tatheti cet | na | yāgalakṣitadravyasaṃbandhakalpanāviprakarṣāt | na tāvadvaiśvadeveneti prakṛtamaprakṛtaṃ vā dravyaṃ devatāsaṃbandhi śrūyate | tatra yajeteti sāmānādhikaraṇyādevaṃ tāvadvijñāyate vaiśvadevena yāgeneti | tataścānyathā yāgasaṃbandhānupapattyā tatsādhanaṃ dravyaṃ lakṣaṇayā devatā skandati | vākyena ca yāgamātrasaṃbandhe sati prakaraṇādidaṃ kalpanīyaṃ tenaivā ' 'gneyādinā yāgena vaiśvadevena yajeta nānyeneti | na tvagnyādividhau kācillakṣaṇāpekṣā prakaraṇāpekṣā veti vaiṣamyam | <hi rend="bold">nahi prakaraṇaṃ dravyasyeti</hi> | yadā dravyasyāgnyādisaṃbandho vidhīyate na tadā prakaraṇāpekṣetyarthaḥ | atha vā yad‌dravyasya prakaraṇaṃ na tadvaiśvadevavākyenā ' 'śritam | bhāṣye tu dravyaśabdo vastuvācī | na hi śrautasyāgnyādidravyasya devatābhūtasya prakaraṇaṃ bādhakaṃ, vaiyadhikaraṇyaṃ vā, dravyasya yatsaṃbandhitvena śrutamagnyādi tasya prakaraṇaṃ na bādhakamiti | prakṛtayajñibuddheśca na dūrasthānuvādena guṇavidhirviśiṣṭāpūrvakarmavidhānaṃ vā | viprakīrṇayāgaikīkaraṇācca samudāyānuvādo 'rthavān | na hi ‘vasante vaiśvadevena’ ‘prācīnapravaṇe vaiśvadevena’ ityādi vidhānaṃ parasparasahitānāmaṣṭānāṃ haviṣāṃ samudāyapadādṛte 'vakalpate | tasmādekadeśasthairapi viśvairdevairupalakṣitānāṃ chatrinyāyena tatprakhyatayaiva sarveṣāṃ nāmadheyatvam || 14 ||</p>
</div> <!-- sūtra !-->

<div type="sūtra" n="15">
<lg>
  <l>vaiśvadevamupādāya devatā nopadiśyate |</l>
  <l>saha vidhyanuvādau hi naikaḥ śabdaḥ samaśnute ||</l>
</lg>
<pb n="348"/>
<p>atha vā yaduktaṃ nirmanthyādivannāmaiva sadguṇamapi vidhāsyatīti | tatrābhidhīyate | mithaśca nāmaguṇavidhyarthayorasaṃbandhaḥ | nirmanthyastu guṇavidhiriti || 15 ||</p>
</div> <!-- sūtra !-->

<div type="sūtra" n="16">
<p>pūrveṇaikasūtramapi saṃbhavati | mithaḥ saha pradāne kriyamāṇe triṃśatsaṃpattyabhāvādanarthasaṃbandhaḥ syāt | kutaḥ |</p>
<lg>
  <l>haviṣo guṇabhūtatvānna karmāvṛttihetutā |</l>
  <l>devataikyātsaha tyāgo lāghavāddhi prasajyate ||</l>
</lg>
<p>tena sakṛttyāgaḥ kartavya iti satyāṃ sahapradānaśaktau nā ' 'vṛttiryuktā | saṃpratipannadevatātvācca sahapradānamaviruddhaṃ śakyaṃ kartuṃ tataśca triṃśattvavirodhaḥ | triṃśatpūraṇaṃ ca keṣāṃcidevaṃ, nava prayājāḥ, navānuyājāḥ, dvāvāghārau, dvāvājyabhāgau, aṣṭau pradhānāhutaya iti | apareṣāṃ tu sviṣṭakṛdvājinejyāgrahaṇādāghārau na gaṇitau | sarvathā tu pradhānāhutibhedadarśanasiddhiḥ || 16 ||</p>
</div> <!-- sūtra !-->
<trailer>( || iti vaiśvadevādhikaraṇam || 10 || )</trailer>
</div> <!-- adhikaraṇa !-->
<div type="adhikaraṇa" n="11">

<pb n="348"/>
<div type="sūtra" n="27">
<p>guṇavidhināmadheyavicāre paryavasite 'dhunā kevalaguṇavidhitvamevāsti na veti vicāryate | atha vā 'ṣṭākapālatvasya vaiśvānarasāmānādhikaraṇyād‌dvādaśatvāntargatastatprakhyatvena nāmadheyatvamāśaṅkya guṇavidhiḥ prasiddhayādibhiḥ prakṛtayajibuddhestatprakhyatvābhāvācca samarthanīya-<pb n="349"/>stamapi nirākṛtyārthavādatā pūrvasiddhaivopasaṃhariṣyate | tatra pūrvavatāṃ vidhānenārthavattvamapū-
rvāṇāṃ nāmadheyatvāvadhāraṇāt ‘yadutpattāvapūrvam’<note place="app" xml:lang="sa-Latn">jai. sū. ( 1-4-1 ) |</note> iti | tasmādguṇavidhayo 'ṣṭatvādayaïti kecit | tadayuktam | na hyapūrvatvānnāmadheyatvaṃ siddham | apūtvāddhi yathaiva laukikārthāparijñānānna guṇavidhitvamevaṃ vaidikakarmābhidhāyitvaṃ sutarāmaprasiddhāmiti nāmadheyatvamapi na syāt | satyeva ca sarvatra laukike 'rthe samabhivyāhārādibhirnāmadheyatoktā | tasmādyathābhāṣyameva sūtrārthaḥ |</p>
<lg>
  <l>pūrvajñātārthavācitve nāmadheyārthavādane |</l>
  <l>aprāptatvādihaite syurvaiśvadevavikalpavat ||</l>
</lg>
<p>yadi hi vaiśvānarayāge 'ṣṭatvādayaḥ kutaścitprāptā bhaveyustataḥ saṃvādadvāreṇa nāmadheyatvamarthavādatā vā syānna tu prāptirasti kevaladvādaśatvavidhānāt | tathā hi |</p>
<lg>
  <l>yadyapyarthātmanā 'styeva mahāsaṃkhyāsvavāntarā |</l>
  <l>aparicchedakatvāttu nāsau karmaviśeṣaṇam ||</l>
</lg>
<p>na hi sattāmātreṇa saṃkhyā vyāpriyate kiṃ tarhi saṃkhyeyaparicchedena | dvādaśatvena ca kapāleṣu paricchidyamāneṣu nāṣṭatvādīnāṃ paricchedakatvamityavidyamānatā | yadyapi ca yathākathaṃcidastitvamāśrīyate tathā 'pyetāvanmātraṃ bhavedaṣṭau bhavantīti na tu yadaṣṭākapāla iti | saṃskṛtataddhito hyeṣaḥ, taddhitārthanimittaśca samāsastau ca sati samārthye bhavataḥ | sāmarthyaṃ cānyanirapekṣatve bhavati | sāpekṣāśca dvādaśatvenāṣṭatvādaya iti na dvādaśakapālo 'ṣṭākapālādiśabdābhidhānīyakaṃ labhate | tena svarūpasaṃkīrtanasyāsattvātprarocanamasaṃbaddhataramāpadyeta | na ca dvādaśatvavilakṣaṇo 'ṣṭatvādeḥ karmopayogaḥ saṃbhavati, saṃkhyātvāt | yadyapi cāṣṭatvastutyā dvādaśatvaṃ stūyate na tvaṣṭākapālastutyā dvādaśakapālasya stutiḥ | viśeṣaṇaviśeṣyayoratyantabhedāt | api cāstyeva dvādaśatvasyā ' 'tmīyā stutiḥ ‘rjagatyaivāsmin’ iti | tasmād‌dvādaśatvena saha vikalpamānā guṇavidhaya evaite 'pi | sarvaṃ cedaṃ vaikalpikānekasaṃkhyāviśiṣṭavaiśvānaravidhānādekamevotpattivākyamiti na balābale viśeṣaḥ | tasmā-<pb n="350"/><hi rend="bold">tsāmarthyamiti</hi> ca pūrvaprakṛtayogyāpekṣatvādvaiśvadevapūrvapakṣātideśaḥ | tadīyaṃ hi sāmarthyamasminsamāmnāye 'sti, na ca taduktaḥ parihāraḥ | tasmādvidhānārthā iti || 17 ||</p>
</div> <!-- sūtra !-->

<div type="sūtra" n="18">
<lg>
  <l>prakṛtāprakṛte ṣāge tathā dravye 'pi vā guṇaḥ |</l>
  <l>dravyaṃ guṇavadevaṃ ca na kathaṃcidvidhīyate ||</l></lg>
<p>prakṛte tāvadvādaśatvāvarodhānnāṣṭatvādayo vidhīyante | na ca dūrasthe, tadupādānaśabdābhāvāt | na ca karmāntaraṃ kevalāṣṭatvādiguṇakaṃ saṃbhavati | dravyadevatāsaṃyogapratyakṣayāgāśravaṇāt | etena puroḍāśe saṃkhyāvidhistredhā 'pi pratyuktaḥ | tathā 'ṣṭākapālādi puroḍāśavidhānam | na hi dvādaśakapālapurāḍāśāvaruddho yāgaḥ puroḍāśāntaraṃ gṛhṇāti | nāpyananūdite karmaṇi svaśabdenāprakṛte puroḍāśavidhānaṃ phalatatsādhanāsaṃbaddhaṃ kvacidupayujyate | nāpyavyāpārātmakatvād‌dravyaṃ vidhātuṃ śakyate | ata eva viśvajidādivadapi nādhyāhāreṇa phalaṃ kalpyate |</p>
<lg>
  <l>vaiśvānarapadaṃ nāpi yāgāyānnānuṣajyate |</l>
  <l>vibhaktyantarayogitvānna carte 'smādanarthakam ||</l>
</lg>
<p>syādetat | vaiśvānarapadānuṣaṅgādaṣṭākapālādidravyadevatāsaṃbandhavidheryāgāntarasiddhiriti | tannāsti | prathamānteṣu dvitīyāntānanuṣaṅgāt | na ca vibhaktivipariṇāmaḥ | anyathā 'pyupapadyamānatvāt | yadi hyanuṣaṅgavipariṇāmāvantareṇāṣṭatvādiśravaṇamanarthakaṃ syāttataḥ kiṃ vā na kriyeta, tattu stutyarthatvenopapannataratvānnānarthakam | tadā cānuvādatvādvipariṇatavibhaktisaṃbandhe 'pyadoṣaḥ | tasmānna puroḍāśavidhānam | na ca dvādaśakapāle 'ṣṭākapālādayaḥ puroḍāśāḥ svātmabhirvibhaktā bidyante | aṣṭatvādimātraviśeṣadarśanāt | te cāṣṭatvādayo na yāge nāpi puroḍāśe vidhīyanta ityuktam | na cāṣṭatvādīnāṃ dvādaśakapālenaikavākyatā tavopapadyate | nānāvidheyaprayojanavaśenārthaikatvābhāvāt | na ca nānāvidhānāṃ vibhajyamānānāṃ <pb n="351"/>sākāṅkṣatvaṃ vidyate | yadi caikaṃ vākyaṃ bhavettataḥ sarvaviśiṣṭaikabhāvanāvidhānānna vikalpaḥ syāt | aṣṭatvādīnāṃ ca guṇatvānna pratyekaṃ vākyaparisamāptyā pṛthaganuṣṭhānopapattiḥ | na ca saṃkhyānāṃ samuccayaḥ saṃbhavati | saṃkhyāntaropajananena sarvabhāvaprasaṅgāt | saṃkhyāntarānupajananasamuccayastu dvādaśatve 'ṣṭatvādyantarbhāvāt | tathābhūtānāṃ ca dvādaśatvavidhinaiva prāpteranuvādatvāpattiḥ | tenaitairbhinnairvākyaiḥ svatantrā vidhīyanta ityavaśyaṃ bhavatā 'bhyupagantavyam | tataśca dvādaśatvamutpattivākyaśiṣṭamitarāṇi tu vākyāntaraiḥ prakaraṇāpekṣairdurbalāni santi na saṃbandhyante | evaṃ tāvadvaiśvānarayāgo balavattaraguṇāvarodhānnāṣṭatvādīnpratīcchati | api cāṣṭatvādayo 'pi naivātisọdhāste 'pi hi puroḍāśenaikavākyabhūtatvānnaiva vaiśvānarayāgasya prāpnuvanti | tatprakaraṇaṃ bādhitvā na tasya bhaviṣyanti | tathā cātadguṇāḥ kevalapuroḍāśasaṃbandhe prayoge syuranarthakāḥ | <hi rend="bold">na hi taṃ</hi>—puroḍāśaṃ pratyarthavattā 'sti | atha vā kathamatadguṇā ityata āha—<hi rend="bold">na hi taṃ</hi>—yāgamanyāvaruddhaṃ pratyarthavattā 'stīti || 18 ||</p>
</div> <!-- sūtra!-->

<div type="sūtra" n="19">
<lg>
  <l>aṣṭatvādyavidhānatvādvayarthyeyaṃ tatprarocanā || 19 ||</l>
</lg>
</div> <!--sūtra !-->

<div type="sūtra" n="20">
<lg>
  <l>tasmādavayavadvāraṃ dvādaśatvaṃ prarocyate ||</l>
</lg>
<p>yadvidheyamavadhāryate tadeva stotavyaṃ dvādaśatvaṃ cātra vidheyaṃ tasmādyathākathaṃcittadeva stotavyam | tatsāmīpyācca śaknuvantyaṣṭādiśabdāstadekadeśapratītiṃ kartum | ekadeśastutidvāreṇa caikadeśī stuto bhavati | tenaitaduktaṃ bhavati, īdṛśo 'yaṃ dvādaśakapālo mahābhāgo yasmin kriyamāṇe 'ṣṭākapālādayo 'pi saṃbhāvitā bhavanti te cāṣṭatvādayo brahmavarcasādisiddhipraśastāstasmātpraśasto 'yamiti | yattvastyeva dvādaśatvasyānyā stutiriti | naiṣa doṣaḥ | kutaḥ |</p>
<lg>
  <l>stuteraparimāṇatvādyāvatī hi pratīyate |</l>
  <l>tāṃ sarvāmaikarūpyeṇa vidhyuddeśaḥ pratīcchati ||</l>
</lg>
<pb n="352"/> 
<p>sarvatra hyalpairbahubhirvā 'kṣaraiḥ stutayo dṛśyante, śrotṛprakārānekatvācca kvacitkāścidarthavatyo bhavanti | yathaiva keṣāṃcidvidhyuddeśamātreṇa pravṛttau sidhyantyāmanyārthā stutirāśrīyate tathaivālpastutyupapanne 'pi kārye mahāstutyāśrayaṇamiti || 20 ||</p>
</div> <!-- sūtra !-->

<div type="sūtra" n="21">
<lg>
  <l>janakatvena pūtāderaṣṭatvādīni kāraṇam |</l>
  <l>teṣāṃ kārayitṛtvādvā pūtādeḥ kāraṇabhidhā ||</l>
</lg>
<p>yaduktaṃ dvādaśatvāvarodhādanarthakamaṣṭatvādividhānaṃ stavanaṃ ceti | tannānarthakam | nityaṃ hi dvādaśakapālatā | yastu guṇaphalāni brahmavarcasādīni prārthayate tasyāṣṭatvādīni dvādaśatvopamardena nivekṣyante | tathā hi—</p>
<lg>
  <l>puruṣārthasamāsatteḥ kāmyaṃ nityasya bādhakam |</l>
  <l>viśeṣataśca sāmānye pūrvaprāpte pravartanāt ||</l>
</lg>
<p>puruṣārthasiddhayartho hi sarvaḥ prayāsa iti tatpratyāsannaṃ vastu balīyo bhavati | dūre ca dvādaśatvaṃ puruṣārthasya tatsādhanayāgadravyasaṃskārārthakapālaparicchedāt | aṣṭatvādayastu tadāśritāḥ santaḥ sākṣād brahmavarcasādi sādhayantīti pratyāsatterbalīyāṃso bhavanti | tasmādarthavanta iti | nanu ca—</p>
<lg>
  <l>brahmavarcasayogādi phalatvena yadīṣyate |</l>
  <l>stutyabhāvādvidhiḥ kena vartamānāpadeśinām ||</l>
</lg>
<p>tatra kecidāhuḥ |audumbarādhikaraṇapūrvapakṣanyāyenātra pratyavasthānamiti | tanna yuktam | tatraiva dattottaratvāt | ato 'yamabhiprāyaḥ | ‘pūta eva sa tejasvī’ ityādinā phalamucyate | ‘gāyatryaivainam’ ityādistuteḥ prātyātmiko vidhiḥ | ‘yadaṣṭākapāla’ ityādibhiḥ sārthavādakaiḥ pratyekaṃ vihitānāṃ yathāsaṃkhyena pūta evetyādibhiḥ phalasaṃbandhaḥ kriyate || 21 ||</p>
</div> <!-- sūtra !-->

<div type="sūtra" n="22">
<pb n="353"/> 
<lg>
  <l>vākyāni yāvadarthaṃ syurguṇebhyaḥ phalakalpane |</l>
  <l>ekopakramasaṃhārādekaṃ cedaṃ pratīyate ||</l>
</lg>
<p>putre jāte dvādaśakapālamiti yadevopakrāntaṃ tadevāṣṭatvādīnāmante ‘yad‌dvādaśakapālo bhavati’ iti ‘yasmiñ jāta etām’ iti copasaṃhriyamāṇaṃ paśyāmaḥ | tāvati ca nāṣṭatvādayaḥ pṛthag bhavituṃ labhante tadekavākyatā ca na stutyā vinopapadyate | arthāntaraparatāyāmānarthakyāt | yadi hi kartṛsaṃbandhīnyetāni bhaveyustatastasya kāraṇāni prayojakāni syuḥ | vaiśvānarasaṃbandhīni tvetāni | tasmādguṇārtho 'nyāsaṃbhavāditi stutyartho vidhīyate | pūta eva sa ityevamādīnāṃ ca tacchabdayuktānāṃ yasmiñ jāta ityanenāpekṣitatvānna pūrvaiḥ saha phalatvena saṃbandhaḥ | na cātrānupayogo yena balādāṃcchidya nīyeran | na cāṣṭatvādibrahmavarcasādīnāmebhirvibhāgena saṃbandhaḥ | yatra tu vibhāgo ‘gāyatryaivainam’ ityādau tatra stutitvamabhyupagatameva | ato yā nāma pūta ityevamādīnāṃ phalakalpanā sā yāgameva prati nāṣṭatvādīn | prathamopanipāte tu yāgasyāpi stutireva | evaṃ kāmakārarahitatvena phalavidhyasarūpatvāt | etaireva stūyamāne yadaṣṭākapāla ityādīnāmupapa-<pb n="354"/>ttyarthatā | tasmānna guṇavidhaya iti siddham || 22 ||</p>
</div> <!-- sūtra !-->

<trailer>(iti vaiśvānareṣṭayadhikaraṇam || 11 ||)</trailer>
</div> <!-- adhikaraṇa !-->
<div type="adhikaraṇa" n="12">

<pb n="354"/>
<div type="sūtra" n="23">
<p><hi rend="bold">tatsiddhiḥ</hi> | arthavādaprasaṅgāttadupakāriguṇavādavidhitallakṣaṇaṃ tatra noktamidānīmabhidhīyate | nanu ca tatraiva ‘rūpātprāyād’<note place="app" xml:lang="sa-Latn">tatsiddhītyārabhya, iti guṇāśrayā ityantasyaikasūtratve 'pi bhāṣye pratyekaṃ prathamāntasūtropanyāso vyāravyāsaukaryārtha iti na virudhyate |</note> ‘dūrabhūyastvāt’<note place="app" xml:lang="sa-Latn">jai. sū. (1-2-1)</note> iti nimittaṃ kathitam | satyaṃ kathitam, na tu lakṣaṇatvena | kathaṃ tarhi, iha siddhaṃ tatrodāhṛtārthavādalakṣyaviṣayavyavahārārthaṃ nītam | atra tu sarvagauṇavṛttīnāṃ lakṣaṇamucyate | nanu ca sahacaraṇasthānādīnyanyānyapyakṣapādaprabhṛtibhirgauṇanimittānyuktāni | loke ca dṛśyate yaṣṭīḥ praveśaya, mañcāḥ krośanti, aśvasahastreṇāmuko rājā jita iti | tānyupasaṃhartavyāni | liṅgasamavāyenaivopasaṃhṛtānīti ke cit | chatrisamavetetarapratyayavaddhi yaṣṭisahacaritādipratyayo bhavati | atha vā gauṇyā vṛtteriha nimittamabhidhīyate na lakṣaṇāyāḥ | kiṃ cānayorbhedo 'pyasti | bāḍhamasti | kutaḥ—</p>
<lg>
  <l>abhidheyāvinābhūte pravṛttirlakṣaṇeṣyate |</l>
  <l>lakṣyamāṇaguṇairyogādvṛtteriṣṭā tu gauṇatā ||</l>
</lg>
<p>tatra yathaivā ' 'kṛtivacanaḥ śabdastatsahacaritāṃ vyaktiṃ lakṣayati tathaiva yaṣṭimañcāśvādayastatsaṃbaddhapuruṣalakṣaṇārthā bhavanti | agnirmāṇavaka iti tu nāgnitvāvinābhāvena māṇavakaḥ pratīyate | kiṃ tarhi—</p>
<lg>
  <l>vah‌nitvalakṣitādarthādyatpaiṅgalyādi gamyate |</l>
  <l>tena māṇavake buddhiḥ sādṛśyādupajāyate ||</l>
</lg>
<p>sarvatra ca tatsiddhikarādāviyameva prastaraprabhṛtau yajamānādiśabdānāṃ vṛttiriti ta udāhṛtāḥ | atrāpi ca sāmānādhikaraṇyādekatarasya nāmadheyatvaṃ, nimittābhāvādanekaśaktikalpanābhayācca tadanupapattyā kāryalakṣaṇādvāraṃ prayojanavattaratvena guṇavidhitvaṃ, aśaktervā tadasaṃbhavādarthavādatvamiti traya eva pakṣāḥ | tatra guṇavidhivādī manyate | na kā-<pb n="355"/>citprastarayajamānayoritaretarasamabhivyāhāreṇa stutiḥ pratīyate | na ca stotumapi paraśabdaḥ paratra vartate | na ca pravṛttinimittamasti | na ca pravṛttasya prayojanamanyatkāryalakṣaṇātaḥ | tasmāt ‘yo hotā so 'dhvaryuḥ’ ityādivadanyataraḥ kāryalakṣaṇārthaḥ | tatrāpi ‘mukhyaṃ vā pūrvacodanāt’<note place="app" xml:lang="sa-Latn">jai. sū. (12-2-8)</note> iti yajamānaśabdaḥ svārthavṛttaḥ prastaraśabdaḥ strugdhāraṇādikāryalakṣaṇārtha iti guṇavidhiḥ | atrocyate—</p>
<lg>
  <l>na tāvatkāryayogitvamekasyāpyupapadyate |</l>
  <l>virodhādyajamānasya prastarāderacodanā ||</l>
</lg>
<p>ekakapālavat ‘sūtravākena prastaraṃ praharati’ iti yajamāne prahriyamāṇe sarvatantravilopaprasaṅgaḥ | tasmādekavākyagatottarasādanasarvahomavidhistutyarthaḥ saṃvādaḥ | kathaṃ punaḥ para-<pb n="356"/>śabdasya paratra sāmānādhikaraṇyam | <note place="app" xml:lang="sa-Latn">kimarthaṃ ceti praśrottarabhāṣyaṃ vidhyarthavādacintopakrameṇa saṃvādasya stutyarthatvāvasāyādayuktamiva mattvā stutiprakārapraśnaviṣayatayā vyācaṣṭe—kimākāretyādinā |</note>kimākārā vā stutiriti | yajamāno hi sarvāmyarhitastadaṃśatvādbarhiṣa upari prastaraḥ sādayitavyaḥ | svargatvena saṃstute cā ' 'havanīye
sakalo yajamāna āropito bhavatyekakapālenākhaṇḍiteneti stutiḥ | guṇācca śabdavṛttiḥ | <hi rend="bold">kathamaguṇavacana iti</hi>—vācakatvamabhyupetaṃ manvānasya praśnaḥ | siddhāntastu, <note place="app" xml:lang="sa-Latn">ajahatsvārthā hati. na jahāti śabdaḥ svamarthaṃ yāsu vṛttiṣviti vigrahaḥ | idaṃ ca ‘sarva evaite gauṇāḥ’ ityādibhāṣyasya, prasiddhārthaparityāgenāprasiddhaguṇavācitvarūpaparoktagauṇīlakṣaṇanirākaraṇaparasya vyākhyānārthaṃ veditavyam |</note>ajahatsvārthāḥ sarvāḥ śabdapravṛttayaḥ pūrvaśaktyanusārasaṃbhave śaktyantarakalpane pramāṇābhāvāt | saṃbhaviṣyati cātra siṃhatvāvagatavyaktyupasthāpitaprasahyakāritvādyanekadharmapratyayāddevadattapratyaya iti pūrvaiva śaktirnimittamiti na saṃśayahetutvena vyavahārocchedakāraṇaṃ prasiddhahānāprasiddhakalpanamāśrayaṇīyam | <note place="app" xml:lang="sa-Latn">yadaparaṃ, samudāyavācinaḥ padasya lakṣaṇayaikadeśavṛttitvarūpaparoktalakṣaṇadūṣaṇārthaṃ, ‘na ca sarve guṇasamudāyavacanaḥ’ iti bhāṣyaṃ tadvayākhyāṃtumārabhate—anyeṣāṃ tvityādinā |</note>anyeṣāṃ tu darśanaṃ sarva eva hi siṃhādiśabdā jātiguṇakriyāsamudāyavācinaḥ samastārthāsaṃbhave devadattādiṣu katipayaguṇakriyāyogādupacaryanta iti | tatrābhidhīyate—</p>
<lg>
  <l>samudāyārthavācitve naikadeśe bhavedgatiḥ |</l>
  <l>śataśabdānna pañcāśanmukhyarūpeṇa gamyate ||</l>
</lg>
<p>bhavati tu jātimātre dṛṣṭe sarvakriyāguṇapratyastamaye 'pi prayogaḥ | pratyayaśca mukhyātma naiva na devadattādiṣviva siṃhaśabdādupacaritaḥ | sāmānyavācitā cā ' 'kṛtyadhikaraṇasiddhā <pb n="357"/> bādhyate | kriyāguṇānāṃ cā ' 'nantyānna śakyaḥ prativyakti saṃbandho 'nubhavitum |</p>
<lg>
  <l>ekasyāmeva ca vyaktau bālyādiṣu guṇakriyāḥ |</l>
  <l>anyāścānyāśca śakyante nābhidhātumasaṃgateḥ ||</l>
</lg>
<p>na cāsāmānyāt sāmānyaṃ śakyate kalpayituṃ jātyantare 'pi kvacitkāsāṃcitsadbhāvāt |</p>
<lg>
  <l>tatra siṃhatvamevā ' 'sāṃ vyavacchedakaraṃ bhavet |</l>
  <l>taccānabhihitaṃ naivamuktaṃ cennānyavācitā ||</l>
</lg>
<p>na hyanabhihitaṃ siṃhatvaṃ guṇakriyāṇāṃ vyavacchedakaraṃ bhavati | apratīteḥ | abhihitaṃ cettu pratyayādevāśeṣaguṇakriyāvagamādabhidhānaśaktyanavasāya iti samudāyavācināmekadeśeṣu na gauṇatvasaṃbhavaḥ | <note place="app" xml:lang="sa-Latn">adhyāropitārthavṛttitvarūpaparoktalakṣaṇadūṣaṇārthamanyadbhāṣyaṃ, ‘nacāsati siṃha’ iti, tadvayākhyāsyati—kaścitpunarityādinā |</note>kaścitpunarāha-samāropitatadbhāvo gauṇa iti | tasyaitanmatam | na kathaṃcana paraśabdastayā jātyā svanibandhanabhūtayā vinā 'tyantānabhidheyakriyāguṇamātradvāreṇānyatra vartitumarhati | na ca siṃhaśabdenāpravartamānena siṃho devadatta iti sāmānādhikaraṇyaprayogo ghaṭate | kathaṃ tarhi—</p>
<lg>
  <l>artheṣvarthāntarātmānamadhyāropyopapāditam |</l>
  <l>vācyamāsādya śabdānāṃ svayameva pravartanam ||</l>
</lg>
<p>siṃhādisadṛśakriyāguṇadarśanena hi devadattādayaḥ sāmastyaparikalpanayā sārūpyamāpadyante | tataśca svārtha eva śabdaḥ prayujyate | na caitāvatā mukhyaprasaṅgo 'rthasya, adhyāropitatvāt | yatra tu sa evārtho na samāropyate tatra mukhya ityadoṣaḥ | tatredamucyate | naitatkalpanāyā aśakyatvāt | tathā hi—</p>
<lg>
  <l>asaṃkīrṇasvabhāvaṃ sadvastuvastvaṃntarātmanā |</l>
  <l>āropyate 'bhidhānārthaṃ kathaṃ na bhrāntivarjitaiḥ ||</l>
</lg><pb n="358"/>
<p>yadā tāvadbhrāntyā mṛgatṛṣṇāyāṃ toyamadhyāropya śabdaṃ prayuṅkte, tadobhayormukhyārthādhyavasānarūpeṇe toyapratīterbhrāntimukhyatvam | athāpi vaktā vivekī sannitaravacanārthaṃ prayuṅkte, śrotā ca na viviṅkte, tadā 'pyekasya vivekenādhyāropābhāvāditarasyāntyādhyavasānānnaikamapi prati gauṇatvopapattiḥ | yadā tu dvāvapyabhrāntau tadobhayoḥ sādṛśyādinimittāntarṇītavatyarthādhyavasānādāropābhāvaḥ | tathā hi—</p>
<lg>
  <l>dvāvapi pratipadyete siṃhapuṃsorviviktatām |</l>
  <l>nādhyāropayituṃ śaktistenaikasyāpi vidyate ||</l>
</lg>
<p>yathaiva hyasadṛśānāmarthānāṃ tiktamadhurādīnāṃ na kathaṃcidapi pratītyabhāvātparamparādhyāropaṇamevaṃ sadṛśānāmapi vivekajñānaṃ nopapadyate | na hyarthādhyavasānādanyādṛśaṃ nāma jñānaṃ vyavahārāṅgaṃ bhavatīti | kiṃ ca—</p>
<lg>
  <l>śabda eva yadā tāvadanimitto na vartate |</l>
  <l>buddhidurlalitā tatra bhavetriviṣayā katham ||</l>
</lg>
<p>na cārtharahitā buddhirātmākāramātramanubhavantī jāyata ityuktaṃ śūnyavāde<note place="app" xml:lang="sa-Latn">(a. 1 pā. 1 sū. 4) atratyavṛttikāramatānuvāde bhāṣya iti śeṣaḥ |</note> | api ca—</p>
<lg>
  <l>pūrvānubhūta evārthaḥ smaryate prathamaṃ padāt |</l>
  <l>tena mukhye pratīte 'rthe kvādhyāropo bhaviṣyati ||</l>
</lg>
<p>sarvathā tāvadayaṃ gauṇamukhyavibhāgaḥ śrotṝṇāmarthaviśeṣāvadhāraṇe vyāpriyate | te ca padavelāyāmanadhyāropitasvārthavṛttyeva siṃhādipadamadhyavasāya devadattādipadasāmānādhikaraṇyānyathānupapattyā gauṇatāṃ kalpayanti | tatra caiṣāṃ svayamanāropyaiva siṃhatvaṃ tatsādṛśyādipratītirbhavati | sā ca kiṃ śabdādathārthādityanvicchatāmanvayavyatirekābhyāmākṛtyadhikaraṇanyāyenārthāditi niścayo jāyate | katham—</p>
<lg>
  <l>siṃhaśabde hyanukte 'pi siṃhārthātsadṛśe matiḥ |</l>
  <l>jāyate na tvabuddhe 'rthe siṃhaśabde śrute 'pi naḥ ||</l>
</lg>
<p>yadā ca śrotṝṇāṃ svayamadhyāropābhāvastadā vaktaryapi naivaiṣāmevaṃ kalpanā bhavati, yathā nūnamanena siṃhatvamadhyāropitamiti | kathaṃ tarhi siṃhatvāvinābhūtānekakriyāguṇasamudāyo 'nena vivakṣitaḥ, yatnagauravabhayānna svairabhidhānairbravīti | na cāsya samastasya kiṃ cidekaṃ vācakaṃ padamasti tenāvinābhāvitayā kathaṃ nu siṃhatvāttatpratītirbhavediti tattāvadabhidhīyate | yataḥ sthitayā śabdaśaktyā puṃsāṃ vyavahāro na tadvaśena śaktyantaropajana iti | kiṃca—</p>
<lg>
  <l>yadyadhyāsena vaktṝṇāṃ gauṇī vṛttiḥ prakalpate |</l>
  <l>vede sā na kathaṃcitsyādadhyāropayiturvinā ||</l>
</lg><pb n="359"/> 
<p><note place="app" xml:lang="sa-Latn">paraparikalpitānāṃ gauṇīvṛttilakṣaṇānāṃ vedāprāmāṇyāpratipādakatve 'pi nāsmadabhimatasyeti niṣkṛṣṭaṃ lakṣaṇamāha—tasmādityādinā | tasmāt—guṇayoganimittāyāḥ śabdapravṛttergauṇatveneṣṭatvāt | guṇānāṃ svaśakyasiṃhādivṛttidharmāṇāṃ, devadattādirūpārthāntare, pravṛttiḥ—yogaḥ, prayojanaṃ—śabdapravṛttau nimittaṃ yasya śabdasya sa gauṇa ityarthaḥ | tattvaṃ tu, svasamānajātīyadharmavattvādhyāropitatvānyatarasaṃbandhena svaṃśakyavṛttidharmavattvaṃ gauṇīlakṣaṇaṃ vijñeyam |</note>tasmādguṇapravṛttiprayojano gauṇa ityeva lakṣaṇaṃ nyāyyaṃ nānyathā | nanvevaṃ sati khapu-
ṣpādīnāṃ svārthāvinābhūtaguṇābhāvādgauṇaprayogābhāvaprasaṅgaḥ, sāṃkhyādikalpitapradhānādiniṣedhe ca baud‌dhādervinā 'dhyāropeṇa prayogāsaṃbhavo 'nabhyupagate hi pratiṣedhānarthakyamabhyupagate tadvirodhaḥ syādadhyāropitaniṣedhe tvadoṣa iti | atrābhidhīyate | tavaivāyaṃ doṣaḥ | kutaḥ—</p>
<lg>
  <l>adhyasyate khapuṣpatvamasatkathamavastuni |</l>
  <l>prajñātaguṇasattākamadhyāropyeta vā na vā ||</l>
</lg>
<p>yattāvatkhapuṣpasthānīya ātmā, khapuṣpaṃ bhavatsiddhānta ityādiprayogaḥ | tatra kataratkhapuṣpamanyattvayā siṃhatvavadavadhāritaṃ yadadhyāropyeta tena khapuṣpasvarūpameva tāvadadhyāropātmakamabhyupagantavyaṃ na caitasya loke gauṇatvapratītirmukhyārthāntarābhāvāt | prathamapratītatvāddhi khapuṣpādisvarūpaṃ na mukhyatvādapaiti | kathamasato mukhyatvamiti cet, tulyamidaṃ gauṇatve 'pi | yatra tvadhyāropyate sa gauṇaḥ, na yo 'dhyāropyate khapuṣpaṃ vā ' 'ropyamāṇaṃ viṣayāntarābhāvātsvayamevādhyāropyate vā tatraitatsyāt | vidyamānaghaṭādirūpaṃ tatrādhyāropyate na gauṇatvamiti | tadayuktaṃ, khapuṣpādau sadrūpapratyayānutpādāt | avaśyaṃ hi yādṛksaṃbandhakāle 'rtho 'nubhūtastādṛguttarakālaṃ grahītavyam | na ca śaśaviṣāṇādyarthaḥ sadrupeṇānubhūtapūrvaḥ, na cārthāntarasadrūpagrahaṇena khapuṣpādeḥ saṃbandho gṛhyate yayostadavayavayorarthasaṃbandho 'nubhūtastayornaiva gauṇatvaṃ mukhyātmanā 'vabodhāt | kathaṃ tarhi śaśaviṣāṇaṃ nāstītyucyate yadi tatsadrūpeṇa na pratītapūrvaṃ sadrūpratītasya vā kathamatyantapratiṣedhopapattiḥ | paśya—</p>
<lg>
  <l>anyatra jñātasadbhāvaḥ padārtho 'nyatra vāryate |</l>
  <l>na tvekatraiva sadrūpamasadrūpaṃ ca gamyate ||</l>
</lg>
<p>tenaivādhyāropyata iti cet, nādhyāropyasyāpyevameva pradeśāntarasadbhāvādhīnatvāt | na cānyasadbhāvenānyasyādhyāropaḥ sidhyati, asaṃbandhāt | kathamūṣarasadbhāvena toyarūpādhyāropa iti cet | pradeśāntare toyasadbhāvapratītervaiṣamyam | kathaṃ tarhi śaśaviṣāṇaṃ nāstīti prayogaḥ | pūrveṇaivābhāve 'vagate nāstiśabdo 'nuvādaka iti kecit | <pb n="360"/> atha vā sāmānyena prāgabhāvādiṣu nāstiśabdaḥ pravartamānaḥ śaśaviṣāṇaśabdena viśeṣyate na śaśaviṣāṇamavyabhicārāttenetyadoṣaḥ | atha vā yenāvayavārthau gṛhītau samāsācca rājapuruṣādivatsāmānyato dṛṣṭena ṣaṣṭhyarthasmṛtiḥ prasaktā, na ca kadācicchaśaḥ śṛṅgarahitatvenāvadhāritapūrvastasyaitatsaṃsargānusaṃdhānaṃ vāryate | atha vā vinaiva samāsena śaśamadhikaraṇatvena nirdiśya viṣāṇaṃ ca gavādigataṃ vinaidhyāropeṇānayoḥ saṃbandho nāstīti kathite tenaivānūbhūtasaṃbandhasya śaśaviṣāṇaśabdastamevābhāvaṃ gamayiṣyati | atha vā śaśamūrdhavartināṃ pṛthivyavayavānāmuparyupari cīyamānānāṃ dṛḍhadīrghasaṃniveśarūpeṇa pariṇatānāṃ nīcairvṛttākāreṇa yadavasthānaṃ sau 'sya vākyasyādhyāsamantareṇoktaviṣayaḥ saṃbhavatītyavirodhaḥ | tathā cā ' 'ha—</p>
<lg><l>yāṃ niṣedhāḥ kriyāmāhurna yātītyevamādayaḥ |</l>
<l>tiṣṭhatītyādibhiḥ saiva vasturūpā pratīyate ||</l></lg>
<p>tena labdhamukhyārthānāṃ śaśaviṣāṇādīnāmanyatrāpi <note place="app" xml:lang="sa-Latn">sadrūpatvena yā prasiddhistato 'nyena prakāreṇa—asadrūpatvenāvasthānaṃ yasyetyathaṃ: |</note>prasiddhayanyathāsthāyinyarthe siddho gauṇaprayogaḥ | tava tu mukhyābhāvāt dūrībhūto gauṇaḥ | yadi ca svārtha eva gauṇatā tato 'rthāntareṇaiva vṛtteratyantābhāvaḥ syāt | na hyagniśabdo māṇavake gauṇībhūtastadadvāreṇa punaranyatra gauṇatāṃ pratipadyate tathā ca vakṣyati ‘na pratinidhau samatvāt’<note place="app" xml:lang="sa-Latn">jai. sū. 6-3-14) |</note> iti | ye 'pi pradhānatvādīnāṃ pratiṣedhāste 'pi nādhyāropanimittāḥ | kiṃ tarhi—</p>
<lg>
  <l>paramāṇuśarīrādikāraṇātmādivādibhiḥ |</l>
  <l>tato 'nyādṛk pradhānātmarūpaṃ nāstīti varṇyate ||</l>
</lg>
<p>pradhānādiśabdā jagatkāraṇādiviṣayāstatraiva bauddhādibhiḥ paramāṇvādyātmakakāraṇābhyupagamāt | śarīrasaṃtānādyātmakakalpanāccaṃ tadvayatiriktakāraṇādiniṣedhaḥ kriyate, para-<pb n="361"/>māṇuśarīrādiṣveva pradhānātmādiśabdavṛttiriti yāvat | tasmātsvārthābhidhānenaiva gauṇatvamityaduṣṭam | ataśca yajamānaḥ pratītaḥ svārthasiddhikaratvaṃ lakṣayati, prastaraikakapālāvapi ca pāramparyeṇa yajamānārthasiddhiṃ kuruta iti kāryāpattestacchabdena stūyete | etena jātisārūpyādīni vyākhyātāni |</p>
  <p><hi rend="bold">jātiḥ</hi> | tatrā ' 'gneyādiśabdānāṃ brāhmaṇādiṣu mukhatvameva yena kenacitsaṃbandhena taddhitotpādāt | devatāsaṃbandha eva vā 'sti na hi yadeva tyajyate tasyaiva kevalaṃ devatāsaṃbandhaḥ tyakturapi tenaiva saṃbandhena saiva devatā bhavati | yathā ca vakṣyati ‘bhavati puruṣasyāpi yaṣṭuḥ sā devatā’<note place="app" xml:lang="sa-Latn">( a. 5 pā. 4 a. 6 sū. 19 ) ityatra bhāṣyakāra iti śeṣaḥ |</note> iti | tasmādanudāharaṇatvam | ato yatrāgnirvai brāhmaṇa ityādiprayogāstadudāhartavyam | agnirhi pratīto mukhaprabhavatvasāmānyena brāhmaṇādīnupasthāpa-<pb n="362"/>yati | jātiriti cātra janmopādānaṃ vivakṣitaṃ, yadyapi ca tathā vastu nāsti tathā 'pyarthavādāntare tathoktatvādiha tacchabdanimittatā pratipatsyate |</p>
  <p><hi rend="bold">sārūpyam</hi> | nanu sarvatraiva sārūpyanimittaṃ gauṇatvam | satyamevam | iha tu cakṣurgrāhyaśabdavivakṣayā pṛthagupādānam | cākṣuṣaṃ hi yūpasyordhvatvamañjananimittaṃ ca tejasvitvaṃ tad‌dvāreṇa yajamānādityaśabdābhyāṃ stūyate | yajamānasya hi paśudhāraṇe viniyuktasya nikhātasya ca svapadārthakaraṇavirodhaḥ | sahasraraśmestvaśakyameva yūpakāryamādhātum | yadi ca kaścinnāstikyāddāhapratikṛtimupādadyāttasyāpi gauṇatāpattirvidhiviṣayā syāttadvaraṃ stutāveva tadāśrayaṇamityavidhitvaṃ syāt |</p>
  <p><hi rend="bold">praṃśasā</hi> | nanu sarvatra praśaṃsānimittatbaṃ guṇavādasyoktam | satyaṃ, phalamanyatra guṇavādasya praśaṃsā | atra tu guṇasārūpyādivatpravṛttinimittam | kathamiti cet—</p>
<lg>
  <l>gavāśvādigatāṃ pūrvamupādāya praśastatām |</l>
  <l>tadabhāvo 'nyapaśvādau nañsamāsena kathyate ||</l>
</lg>
<p>na tāvanmahiṣādīnāṃ paśutvasvarūpābhāvaḥ śakyate vaktuṃ, pratyakṣavirodhāt | kāryapratiṣedhaḥ kalpyeta, tadapi tatra tatra vacanavihitatvānna śakyameva | na ca vikalpo, vaiṣamyāt | kalpyo hyatra vidhiritaratra klṛptaḥ stutyā vā 'rthavattvānnāgatyā tadāśrayaṇam | tulyaśca <pb n="363"/> mukhyārthatyāgaḥ, ‘paśavo goaśvā’ iti ca punarupādānamanarthakam | na ca paśutvaikārthasamavāyinaḥ kriyāguṇāḥ śakyāḥ pravivektum | atha gavāśvasamavāyino viśeṣāḥ pratiṣidhyeran, evamapi mandaṃ phalam | anyaśabdenaiva ca tāvānarthaḥ siddha ityanarthakam | avaśyaṃ cottarapadena pratiṣedhye 'rthe prathamamupāttena tatrānuvartitavyaṃ, viṣayarahitapratiṣedhāsaṃbhavāt | na ca praśastatvādanyadupādīyamānamupayujyate |śaknuvanti ca gavāśvādisaṃbandhāttadgataṃ prāśastyaṃ gamayitum | yadyapyapraśastatvamapi śaknuvanti tathā 'pi prakramāpekṣayā tadihānākāṅkṣitamiti prāśastyameva niṣidhyate | tatpratiṣedhamātramapi ca naivaupayikamiti tad‌dvāreṇānyeṣāṃ praśastataratvaṃ kathyate | etaduktaṃ bhavati | gavāśvādīnapekṣya naivānyasya prāśastyaṃ vidyata ityevamanyagatapraśaṃsānimittaḥ pratiṣedhaḥ | sā ceha prathamataramāśritetyananyaprayojanatayā paścādavagamyate | anyatra punaruttarakālamevaiṣā bhavantī nimittatvenocyate |</p>
  <p><hi rend="bold">bhūmā</hi> | yadi ‘sṛṣṭīrupadadhāti’ ityākhyātapratyayabalādvidhirāśrīyate tatra na jātyā dharmaviśeṣeṇa vā kāścidiṣṭakāḥ sṛṣṭayo nāmānyābhyo vilakṣaṇā vijñāyante, yā evaṃvidhaliṅgairmantrairupadhīyante tā eva sṛṣṭayaḥ, tatropadhānamātramuddiśyaṃ mantreṣu vidhīyamāneṣu sakalavyāpteḥ pratyakṣavacanāṃviniyuktaliṅgaprakaraṇaviniyojyamantrānarthakyaprasaṅgaḥ | tasmātprakaraṇapāṭhādeva sarvatra mantreṣu prāpteṣvekadeśānuvādaḥ sṛṣṭyabhidhānanimittārthavādārthaḥ | atra codayanti | cayanacodanayaivopadhānasya prāptatvālliṅgaprakaraṇānumitayā ca śrutyā mantraprāpteḥ pradeśānta-<pb n="364"/>rasthārthavādānupapattirekavākyādhīnatvādarthavādapravṛtteḥ | tathā ca prathanārthavāde vyākhyātam | na cānyo guṇaḥ śrūyate yadarthatā kalpyeta tatra parisaṃkhyārthataiva prāpnoti | tataśca tadavasthamānarthakyamiti vācyaṃ punaḥśrutiprayojanam | tatra kecidāhuḥ | upadhānamevātra vidhīyate tanmāhātmyapradarśanārthaṃ ca mantragrahaṇam | itthamidaṃ praśastaṃ yadevaṃrūpairmantraiḥ kriyata iti | cayanenārthagṛhītamupadhānamiti cenna | saṃhatasthāpanenāpi cayanopapatteḥ | na caivaṃ saṃhatānāmevopadhānaṃ syāt | na tasyeṣṭakāḥ pratyupādīyamānasya pratipradhānāvṛttinyāyasiddheḥ | api ca—</p>
<lg>
  <l>prāpnuvantyapi vaktavyā punarevaṃvidhā kriyā |</l>
  <l>ādhvaryavasamākhyānaṃ tathā hi pratipadyate ||</l>
</lg>
<p>tataścādhvaryukartṛkatvaṃ ca labhyate | arthagṛhītāyāṃ tvaniyamaḥ syāt | na cāvaśyamupadhāna eva sarve mantrā viniyujyeran | aviśiṣṭasāmarthyā hi kecid grahaṇādyapi kuryuḥ | api ca—</p>
<lg>
  <l>pratyakṣabrāhmaṇoktānāṃ madhyamā citirāśrayaḥ |</l>
  <l>tadarthamapi saṃbandhaḥ kāryo mantropadhānayoḥ ||</l>
</lg>
<p>ye tvaupānuvākyakāṇḍādhīnāsteṣāṃ vākyādṛte saṃbandha eva nāstītyarthavadeva vacanam | na cāvaśyamanena sūtreṇārthavādatvaṃ pratipādyate talliṅgāttalliṅgeṣu bhūyastvanimittaśabdapravṛttimātrakathanādato nātīva sṛṣṭināmavidhānamādartavyam |</p>
  <p>bhāṣyakāreṇa tu vidhau lakṣaṇāṃ pariharatā 'nuvādatvamāśritam | ‘ekayā stuvate’ iti hyanuvākādyasyaivāsṛṣṭiliṅgatvādātmaparityāgenetaralakṣaṇārthatā syāt, tallakṣayitvā ca punarātmā 'pi pratipādanīya ityatigauravam, upadhānastutyarthatvena punaranuvādatvādaduṣṭā lakṣaṇā |</p>
  <p><hi rend="bold">liṅgasamavāyaḥ</hi> | sṛṣṭivadeva prāṇabhṛdādiṣu codyaparihārāvalpaireva liṅgairbhūyasāmanevaṃ-<pb n="365"/>liṅgānāṃ lakṣaṇamityudāharaṇabhedaḥ svārthāparityāgāccobhayatra lakṣaṇasyāpi grahaṇamupādīyamānatvāditi |</p>
<p>āha ca—</p>
<lg>
  <l>yatra lakṣaṇamuddiśya lakṣye kāryaṃ niyujyate |</l>
  <l>tanmātragrahaṇaṃ tasminnupādāne dvayorapi || 23 ||</l>
</lg>
</div> <!-- sūtra !-->
<trailer>( iti tatsiddhipeṭikā || 12 || )</trailer>

</div> <!-- adhikaraṇa !-->
<div type="adhikaraṇa" n="13">

<pb n="365"/>
<div type="sūtra" n="24">
<lg>
  <l>vidhistutyoḥ sadā vṛttiḥ samānaviṣayeṣyate |</l>
  <l>tasmādekatra saṃdigdhamitareṇāvadhāryate ||</l>
</lg>
<p>kiṃ punaratra saṃdehakāraṇaṃ, vidhau sāmānyagrahaṇamiti kecit | tadayuktam | tatra tāvanmātranirṇayāt | syādetat | kathaṃ nirviśeṣaṃ sāmānyaṃ saṃbhavatīti, ghṛtavaditi vadāmaḥ | tatrāpi ca navapurāṇagavyamāhiṣādisaṃdehastadavasthaḥ | tena yathā 'tra ghṛtamātranirṇayādasaṃdeho viśeṣānabhidhāne 'pi sarvaiḥ kāryasiddhirevamihāpi snehanasamarthadravyamātragrahaṇādasaṃdehaḥ | tasmādarthavāde ghṛtaśravaṇātsaṃśaya ityapare | tathā 'pi na yuktaḥ, viśeṣapratipattyā nirṇītatvāt | na hi gaurānīyatāṃ śukla ityatra kaiścitsaṃdihyate | viṣama upanyāsaḥ |</p><pb n="366"/>
<p>katham—</p>
<lg>
  <l>vidhau yadi viśeṣaḥ syātsaṃdehaḥ kasya vā bhavet |</l>
  <l>stutisthe tvitarasyāṃpi tulyaivaiṣā vicāraṇā ||</l>
</lg>
<p>yadi hyevaṃ bhavet ‘aktāḥ śarkarā upadadhāti’ ghṛteneti | tato naiva kiṃcidvicāryeta | atha tvañjanavākyavadihāpyevaṃ śrūyeta gāmānaya śuklaḥ praśasta iti tato 'styeva saṃdehakāraṇamityetadapyudāharaṇameva syāt | ato 'nyatra sāmānyamanyatra ca viśeṣa ityetasmātsaṃdehaḥ | kecicca saṃśayadarśanādeva vidhistutyorvākyāntaratvamācakṣate |</p>
<lg>
  <l>yadi hyekaṃ bhavedvākyaṃ viśeṣe tatsamāpyate |</l>
  <l>viśeṣāvagamāttatra na saṃdehaḥ prasajyate ||</l>
</lg>
<p>vākyabhede punarekaṃ sāmānye parisamāptamanyadviśeṣaparamiti yuktaḥ saṃdehaḥ | yattu ‘vidhinā tvekavākyatvāt’<note place="app" xml:lang="sa-Latn">jai. sū. ( 1-2-1 )</note> iti tadaṅgapradhānavākyānāmiva paścātsaṃbandhasadbhāvābhiprāyeṇa | tathā hi—</p>
<lg>
  <l>svārthabodhe samāptānāmaṅgāṅigatvādyapekṣayā |</l>
  <l>vākyānāmekavākyatvaṃ punaḥ saṃhatya jāyate ||</l>
</lg>
<p>na tvetadyuktamiva, ye hi padasaṃghātāḥ karmaupayikeṣvartheṣu paryavasyanti teṣāṃ nānāvākyatvaṃ yuktam | na tvarthavādānāmekavākyatvātprākprayojanalābha iti prathamamevaikavākyatā | durlabhataraśca saṃdehaḥ syādanyonyanirapekṣayoḥ sāmānyaviśeṣayoritaratretaratra ca paryavasānāt | yadeva hi yatropāttaṃ tadeva tatrāsaṃdigdhaṃ gṛhyate sāmānyasamāptaścātra vidhiḥ paścādviśeṣaḥ syāt | mantravarṇavaditi cet, evamapi <note place="app" xml:lang="sa-Latn">( a. 6 pā. 8 a. 10 sū. 30 )</note>tadadhikaraṇaviṣayatvātpaunaruktyaprasaṅgaḥ | tasmādekavākyatāyāmevopakramopasaṃhārayoḥ sāmānyaviśeṣaviṣayatvena vipratipatteravaśyaṃbhāvyekagocaratvācca kimadhīnā kasya pravṛttiriti jāyate saṃdehaḥ | kasya sāmañjasyamiti—yacchrutivṛttaṃ tatsamañjasaṃ na lakṣaṇāvṛttam | tatra ca—</p>
<lg>
  <l>stutīnāṃ vidhyadhīnatvādanuvādācca lakṣaṇā |</l>
  <l>mukhyatvāttu vidhernāsāvavirodhācca kalpyate ||</l>
</lg>
<pb n="367"/>
<p>vidhīyamānaṃ hi stotavyaṃ na tu stutyaṃ vidheyamaprāptārthaśca vidhiriti na śrautārthāt pracyavate | yadyapi tāvadarthavādopakramatvaṃ bhavettataḥ prathamajñānānurodhena kadācidvidhirvaśīkriyeta vidhyupakramaṃ tvidaṃ ‘aktāḥ śarkarāḥ’ iti | tasmānnirdiṣṭasāmānye yadyarthavādo na tādarthyaṃ pratipadyate tato 'narthako bhavatītyaśaktaḥ svatantrībhavituṃ, vinā 'pi cārthavādena vidhyuddeśaḥ samarthatvānna yuktastadvaśyaḥ kartum, arthavādastvagatitvādvidhivaśena vartate viśeṣaśca sāmānyamavyabhicārācchaknoti lakṣayituṃ, na sāmānyaṃ vyabhicārād‌viśeṣaṃ tasmād‌ghṛtaśabdaḥ snehamātralakṣaṇārthaḥ |</p>
<lg>
  <l>kāmaṃ vā so 'rthavādo 'stu sāmānyastho ghṛte vidhiḥ |</l>
  <l>vinā stutyā vidhānaṃ tu snehadravyāntare bhavet ||</l>
</lg>
<p>yathā raudreṇāpi mantreṇa somo gṛhyamāṇo na kevalaṃ tadartho bhaviṣyatyanyadevatyasyāmantragrahaṇopapatterevamanarthavādakaṃ tailavasayorvidhānaṃ, yatraiva cāṃśe stutirdṛśyate tatra vidhyuddeśasya prarocanāśaktirapagacchati, anyatra tvavihataśaktinā vidhānamiti sarvasnehagrahaṇam | ucyate—</p>
<lg>
  <l>samāpyate vidhiḥ kaścitkadācinnāprarocitaḥ |</l>
  <l>ghṛte prarocanāṃ dṛṣṭavā vidhistatrānumīyate ||</l>
</lg>
  <p>yadyapi tāvadvidhiprakrame tailavasayorapyupādānaṃ, tathā 'pi prarocanāto vidhirghṛte dṛśyate netarayorityanupādātavye kalpayitavyā ca tadviṣayā vidheḥ prarocanāśaktiḥ klṛptā ca ghṛte | tasyāṃ ca satyāṃ kālpanikī vākyaṃ bhinatti ghṛte ca klṛptāṃ gṛhṇannitaratra ca kalpayan vairūpyeṇāpi vidhirbhidyeta | tasmādvidhyuddeśe 'pi tailādibhyo 'panīyate | yadyapi ca sāmānyaśabdaḥ syāttathā 'pi na kaścidviśeṣaḥ | tatra sāmānyānyathānupapattyā yatra kvacanānuśrute viśeṣe 'pekṣite vākyaśeṣād ghṛta eva pratyayo bhavati, ghṛte ca śabdārthe yadi śrutyanurodhenātyantāśrutatailādityāgaḥ kriyate kiṃ virudhyate saṃdehamātraṃ hi tatra bādhitaṃ na tu pramāṇaṃ kiṃcit | kriyāmātrameva ceha coditaṃ dravyaṃ tatra na yāvatkiṃcit dravyamā-<pb n="368"/>kṣipyeta yadi kaścidapi śrutileśo na syāt | ghṛtārthavādadarśanāttvavaśyakartavyāyāmaśrutadravyavidhikalpanāyāṃ nānyatra pramāṇamastītyaṅgīkṛtya ghṛtāñjanavidhirgamyate | tatra bhrāntyutpannatailādyākāṅkṣā nirmūlatvādbādhyamānā na duṣyetetyavirodhaḥ, tailādigrahaṇe ca lakṣaṇātrayaṃ syāt | kriyayā dravadravyeṇa ca viśeṣo ghṛtaśabdena ca sāmānyaṃ lakṣayitavyam | tasmād‌ghṛtagrahaṇaṃ pramāṇamiti siddham | <note place="app" xml:lang="sa-Latn">asminnadhikaraṇe vṛttyantarodāhṛtamantravarṇopekṣaṇe bhāṣyakṛto 'bhiprāyamāha—vṛtyantare tviti | bhinnavākyatayā 'vagatapramāṇabhāvānāṃ mantrāṇāmapyatraiva saṃdigdhārthanirṇāyakatve vyavasthāpite ṣaṣṭhāntye paśucchāgādhikaraṇe nirṇeyārthābhāvena tadadhikaraṇamanarthakamāpadyeteti bhāvaḥ |</note>vṛttyantare tvatraiva mantravarṇo 'pyudātdṛtaḥ | tatra tu ghṛtena kiṃ kariṣyata iti vaktavyam || 24 ||</p>
</div> <!-- sūtra !-->
<trailer>( ityaktādhikaraṇam || 13 || )</trailer>

</div> <!-- adhikaraṇa !-->
<div type="adhikaraṇa" n="14">

<pb n="368"/>
<div type="sūtra" n="25">
<lg>
  <l>atha yatreti saṃdigdhe vākyaśeṣo na vidyate |</l>
  <l>tatra sāmarthyasiddhena vidhyaṃśenaiva nirṇayaḥ ||</l>
</lg>
<p>devatāprasādābhayaprārthanādau saṃhatahastasaṃyogamātramañjaliḥ, ‘nāñjalinā vāri pibet’ ityādau vyākośaḥ | saktuhomacodanāyāṃ śabdātsaṃdehe satyasati cā ' 'kośasya vākyaśeṣe 'nyathānupapatterevā ' 'kośāśrayaṇam | nanvanenaiva nyāyena yathā śaknuyāditi vākyaśeṣādandhādīnāmājyāvekṣaṇādirahitaḥ karmādhikāraḥ syāt | na | asaṃdehāt, saṃdigdhanirṇayārthāttvevaṃ kalpanā bhavati | na cādhikāre saṃdehaḥ samastadharmopetaṃ yathā śaknuyāttathā kuryāditi vākyaśeṣāt | santi ca tādṛśasya kartāraścakṣuṣmadādaya iti na prayogacodanānyathānupapattiḥ | yatra tu yāvajjīvacodanādāvevaṃ bhaviṣyati tatra śaktikṛtāṅgatyāge 'pi <pb n="369"/> satyavaiguṇyaṃ pradhānasya coditamityāśrayiṣyāmaha eva | tasmādyāvadeva labdhātmako vidhistāvadyat kalpate tadvaidikaṃ, siddhe tu tatkalpanaṃ pauruṣeyatvādapramāṇaṃ sāmarthyādhīnatvādvākyaśeṣasiddheḥ | āha ca—</p>
<lg>
  <l>yathaiva pāṭhaḥ pratipattyupāyastathaiva sāmarthyamapi śrutīnām |</l>
  <l>tenaiva caitā na samāmananti sahasrabhāgaṃ tu samāmaneyuḥ ||</l>
</lg>
<lg>
  <l>iti kṛtabahumārgaṃ mantravidhyarthavādaiḥ smṛtipariravamudrāṃ khedaśālopagụ̄dhām |</l>
  <l>anabhibhavasamarthaṃ dharmadurgaṃ praviśya pravibhajati samarthāmarthacintāmidānīm || 25 ||</l>
</lg>
</div> <!-- sūtra !-->
<trailer>( iti sāmarthyādhikaraṇam || 14 || )</trailer>
</div> <!-- adhikaraṇa !-->
<trailer>iti śrībhaṭṭakumārilaviracite mīmāṃsabhāṣyavyākhyāne tantravārtike prathamasyādhyāyasya caturthaḥ pādaḥ |</trailer>
</div> <!-- pāda !-->
<trailer>samāptaḥ prathamādhyāyaḥ ||</trailer>
</div> <!-- adhyāya !-->
<div type="adhyāya" n="2">
<div type="pāda" n="1">
<pb n="370"/>
<div type="adhikaraṇa" n="1">
<p>saṃbandhaṃ tāvallakṣaṇadvayasya karoti tatra <hi rend="bold">prathame 'dhyāye pramāṇalakṣaṇaṃ vṛtta</hi>mityuktam | tatkutaḥ, naiva hi prathame 'dhyāye sūtrakāreṇa kiṃ cana lakṣaṇena pramāṇādeḥ svarūpamupavarṇitam | tannāma lakṣaṇamucyate yena tadvyatiriktebhyastasya svarūpaṃ vyāvṛttākāraṃ nirūpyate | na ceha pramāṇādīnāṃ lakṣaṇamuktam | anumānādīni tāvannaiva sūtritāni | pratyakṣamapi dharmaṃ pratyanimittatvenopanyastaṃ na lakṣyatveneti vyākhyātam | na ca śabdo 'pi kaściddharmapramāṇabhūto lakṣitaḥ, asminnevādhikaraṇe tasya lakṣyamāṇatvāt | yadapi ca vṛttikāreṇa sarveṣāṃ lakṣaṇaṃ pradarśitaṃ na tadadhyāyārthatvenopasaṃhartuṃ yuktam | sūtrādhyāyārthānupasaṃhārāt | kathaṃ ca samastalakṣaṇārthavyatirikta evārthe sūtrāṇi kṣīyeran | api ca vṛttikāreṇa yo 'pyuktaḥ ṣaṭkaḥ pratyakṣapūrvako 'parīkṣyatayā so 'pi naiva lakṣaṇagocaraḥ, lokaprasiddhārthāni hi tānyaparīkṣyatvenoktāni na prathamādhyāyaviṣayatvenopasaṃhāramarhanti | tasmādyatprathamādhyāye vṛttaṃ tadālocyaitadbhāpyaṃ neyam | tatra pramāṇalakṣaṇaṃ tāvaccodanālakṣaṇāśrayaṇasya, vidhyāditattvanirṇītiḥ pramāṇenaiva sthitā | samasto hi prathamaḥ pādaścodanāsūtraparikaraḥ | tatra ca dharmasya codanālakṣaṇatvamuktam | ato 'vadhāritārthalakṣaṇaśabdasāhacaryātpramāṇaśabdaḥ pratipādyata ityevaṃ vyutpādya dharmaviṣaya eva vyākhyeyaḥ | satyapi prameyamātravācitve, asminśāstre jijñāsyatvena dharmaḥ prameyaḥ prakrānta iti sa eva gṛhyate | atha vā karaṇameva pramāṇaṃ tasyaiva lakṣaṇamuktam | yadyapi ca sarvapramāṇānāṃ tannoktaṃ tathā 'pi dharmapramāṇasya codanātvaṃ lakṣaṇamityetāvataivoktaṃ manyate | na cāvaśyaṃ sarvātmanaiva lakṣite lakṣaṇatvam | viśeṣarūpāṇāmānantyena sarvalakṣaṇābhāvaprasaṅgāt | api cautpattikasūtreṇa viśeṣo 'pyukta eva yenā ' 'gamaviśeṣo gamyate | atha vopanyastasya codanātmakasya pramāṇasya lakṣaṇaṃ prāmāṇyakāraṇamityupasaṃhāraḥ | tathā yadyapi vidheridaṃ rūpamidamarthavādasyedaṃ mantrasyetyevaṃ noktaṃ tathā 'pi dharmaṃ pratyupayogābhidhānāttatvaṃ nirṇītam | avasarābhāvāttu tatsvarūpaṃ na nirdiṣṭam | śrutimūlatvaṃ vijñānasya smṛtiprāmāṇye tattvam | nāmadheyasya codanāntargatatvātpramāṇatvam | saṃdigdhārthanirṇaye vāvayaśeṣasāmarthyayoḥ prāmāṇya<pb n="371"/>mityevaṃ samastamadhyāyaṃ pramāṇalakṣaṇamācakṣate | tanna prasmartavyamiti | avismṛtaprāmāṇyo hi bhedādipratipādanam <note place="app" xml:lang="sa-Latn">( a. 2 pā. 2 a. 2 sū. 2 ) |</note><hi rend="bold">aviśeṣādanarthakaṃ hi syāt iti</hi> kriyamāṇaṃ sahate | anyathā hyanarthakaṃ nāmetyeva pratyavatiṣṭheta | nanu pradhānāpradhānacintā tṛtīyacaturthayorviṣayaḥ kathamatropanyasyate | ke cidāhuḥ | iha dravyakarmaṇoruttaratra tu karmaṇāmeva guṇapradhānatvavicārādapaunaruktyamiti | tadayuktam | <note place="app" xml:lang="sa-Latn">( a. 3 pā. 1 a. 3 sū. 3 ) |</note>‘dravyaguṇasaṃskāreṣu’ ityatra sarvābhidhānāt | tenaivaṃ vācyam—</p>
<lg>
  <l>lakṣaṇārtho 'tra tattvena bhedaḥ śabdetarādibhiḥ |</l>
  <l>tamanvapūrvabhedo 'pi prādhānyaṃ tatprasiddhaye ||</l>
</lg>
<p>karmabhedastāvadautsargiko lakṣaṇārthastadapavādatvenābhedaḥ | tadanuniṣpādinau tvapūrvabhedābhedau | tatra pratikarmabhedamapūrvabhedaprasaktau tṛtīyasiddhaḥ pradhānāpradhānavicāraḥ punarapavādatvenā ' 'rapsyate | satyapyavahantyādīnāṃ śabdāntarādibhirbhede karmākāṅkṣitadṛṣṭaprayojanaparyavasānānna kriyājanyāpūrvāntarotpattiḥ | yattu niyamāpūrvaṃ tatkriyākṛtaṃ na bhavatīti na tayā vyapadiśyate | tena yatraiva dravyādīni prati kriyāṇāṃ pradhānatvaṃ tatraiva tadbhedanimittāpūrvabhedasiddhiḥ | asya ca vivekārthaṃ yadgauuṇapradhānalakṣaṇaṃ vakṣyate tadapavādārthaṃ dharmamātre tu ‘stutaśastrayoḥ’ iti cādhikaraṇadvayaṃ<note place="app" xml:lang="sa-Latn">dvyantaritaṃ tryantaritaṃ cādhikaraṇadvayamityarthaḥ |</note> prastoṣyate | tataścā ' 'khyātadvaividhye vicārite prasaṅgāttṛtīyaṃ prakāramabhidhāyakatvaṃ pratipādayituṃ mantraprastāvaḥ, tallakṣaṇādīni tu prasaktānuprasaktena yāvatpādasamāpti | tataḥ śabdāntarābhyāsābhyāṃ bhedamuktvā paurṇamāsyadhikaraṇenābhyāsāpavādaḥ kariṣyate samudāyānuvādatvāt | tatastadapavādārthamupāṃśuyājāghārāgnihotrapaśusomādhikaraṇāni | tataḥ saṃkhyāsaṃjñāguṇairbhedaḥ | tāvacca guṇagato vicāro yāvatprakaraṇāntarādhikaraṇam | tatastannyāyānuvṛtti rāśākhāntarādhikaraṇāt | tatra ca ṣaṭkātiriktabhedakāraṇavyudāsaḥ saṃjñābhyāsaguṇaprakriyāṇāṃ cā ' 'śaṅkānivṛttirityetāvān bhedalakṣaṇārthaḥ | eṣa eva cārtho 'vaśyaṃ vaktavyoṅgāṅgitvādyavadhāraṇārtham | na cānyasyedānīmavasaro 'stītyamevādhyāyaṃsaṃbandhaḥ | kutaḥ—</p>
<lg>
  <l>śeṣaśeṣyādayaḥ sarve karmabhedanibandhanāḥ |</l>
  <l>kārye jñāte 'dhikāraḥ syādupadeśe 'tideśadhīḥ ||</l>
</lg><pb n="372"/>
<p>prāktāvatpramāṇalakṣaṇādvedārthavicārātmakatvānna kasyacidbhedalakṣaṇādeḥ prastāva ityuttarakālamārambhaḥ | tatrāpi śeṣaśeṣitvaṃ prayojakāprayojakatvaṃ kramaśca bhinnānāṃ bhavatīti na bhedalakṣaṇātprāgārabhyate | tathā 'dhikāraḥ karmasvarūpe 'vadhārite tadyogyatayā śakyo nirūpayitumiti pañcāpi lakṣaṇāni pratīkṣate | tathottaraḥ ṣaṭko 'tideśaviṣayatvādupadeśajñānādhīnasiddhiḥ samastaḥ samastaṃ pūrvaṣaṭkamapekṣate | tataśca pariśeṣasiddho 'yaṃ bhedalakṣaṇasya saṃbandha ityatrā ' 'rabhyate | <hi rend="bold">ṣaḍvidhaḥ karmabheda</hi> iti—sādhanabhedopacārāt | vakṣyamāṇasūtrakramānurodhānnāmadheyaṃ saṃkhyānantaraṃ paṭhitavyaṃ sadanādarādante paṭhitam | itikaraṇo hetvarthaḥ | ṣaḍvidhaḥ karmabheda etaiḥ kāraṇairiti yāvat | atha vā karaṇe bhedaśabdaṃ vyutpādya |sāmānādhikaraṇyenaiva śabdāntarādīni vyākhyeyāni | saṃjñāśabdāntarayoḥ saṃkhyāguṇayoścāpaunaruktyaṃ svasthāne vakṣyāmaḥ | sarvadā caiṣāṃ bhinnaviṣayatvānna śrutyādivadbalābalacintā bhaviṣyatīti tadbhedapratipādanamātraṃ tātparyeṇa | anyadupodghātaprasaktānuprasaktyādinā | tatra—</p>
<lg>
  <l>cintāṃ prakṛtasiddhyarthāmupodghātaṃ pracakṣate |</l>
  <l>prasaktānuprasaktādi prastutādupajāyate ||</l>
</lg>
<p>yathedamevādhikaraṇaṃ prakṛtānuniṣpādyapūrvabhedānusārasiddhyarthamupodghātatvena bhaviṣyati katarasmātpadātphalena saṃbadhyamānādapūrvabhedābhedāvanugantavyāviti | yadā niravayavau vākyavākyārthau syātāṃ tataḥ kiṃ pratipadaṃ dharma ityādirasaṃbaddha eva vicāraḥ syādata āha॔ <hi rend="bold">vākye ca padānāmarthā</hi> iti | atrāpi codyate॔</p>
<lg>
  <l>codanālakṣaṇatvena vākyārtho 'vasthito yadā |</l>
  <l>dharmaḥ pratipadaṃ vācyaḥ kathamāśaṅkyate tadā ||</l>
</lg>
<p>yadi hi dharmasvarūpamabhidhīyeta tataḥ <hi rend="bold">kiṃ padena padeno</hi>cyata iti vicāro yujyate <pb n="373"/>lākṣaṇike tvayuktaḥ || taducyate—</p>
<lg>
  <l>dharmatvaṃ phalasaṃbandhātpadārthasyaiva yujyate |</l>
  <l>tatkimekasya sarveṣāmiti yuktā vicāraṇā ||</l>
</lg>
<p>na cātra yo dharmaḥ sa kiṃ padena padenocyata ityevaṃ vicāryate kiṃ tarhi yaḥ padena padenocyate sa kiṃ phalasaṃbandhottarakālaṃ vākyārthātmanā gamyamāno dharmo bhavati, athetarapadārthānugṛhīta ekaḥ padārtha iti | tathā ca sarvairekasya dharmatvaṃ pratipāditaṃ bhavati | sākṣātphalasādhanamātrasya dharmatvābhyupagamāt | na tu sarveṣāmekaḥ kaścidartho 'sti yaḥ sarvaireka ityevamāśrīyeta | yacca phalapadena saha saṃbadhyate tasyārthaṃ dharmamapūrvasādhanaṃ ca manyante | tena kiṃ sarvāṇi padāni phalena saṃbadhyante kiṃ vaimiti vicāraḥ | kiṃ prāptaṃ, <hi rend="bold">pratipadamiti</hi> | kutaḥ—</p>
<lg>
  <l>aikarūpyeṇa saṃbandhaḥ pradhānena ca sidhyati |</l>
  <l>tasmātphalapadenaiva sarvaṃ saṃbadhyate padam ||</l>
</lg>
<p>yadi hi viśeṣo gamyetedaṃ phalasaṃbandhayogyamidaṃ neti tataḥ kiṃcideva saṃbadhyeta, anavagamyamāne tu sarvāṇi padāni phalenaiva saṃbadhyante | yadi caikaṃ phalasaṃbandhītarāṇi ca tatsaṃbandhīnīti kalpyate tato vājapeyādhikara<note place="app" xml:lang="sa-Latn">( a. 1 pā. 4 a. 5 ) |</note>ṇanyāyenaikasya phalaṃ pratyupādānavidhānaguṇabhāvāditarattu pratyuddeśānuvādaprādhānyādvairūpyanimittavākyabhedaprasaṅgaḥ | sarveṣāṃ tu phalaṃ pratyupādīyamānānāmaikarūpyāttantrasaṃbandhopapattiḥ | sarvaśca satisaṃbhave guṇamatilaṅdhya pradhānenaiva nityaṃ saṃbadhyate | tasmātsarveṣāṃ phalasaṃbandhāddharmatvaṃ, tatra tu kiṃ satrivatpratyekaṃ kṛtsnaṃ phalaṃ sādhayanti, atha darśapūrṇamāsavatsaṃhatya, tathā kiṃ vikalpena samuccayena vetyādi yatheṣṭaṃ kalpanīyam | tatra phalabhūmagarīyastvādekaśabdopādānābhāvātsatrivatpratyekaṃ sādhanaśaktyavagamātsarvebhyaḥ pṛthakphalamiti pakṣaḥ | atha vā 'ruṇādinyāyenaikavākyopādānātsaṃhatānāṃ phalam | atha vaikanirākāṅkṣatvānna tadānīmevetarasaṃbandhopapattistasmādvikalpa iti | atrābhidhīyate—</p>
<lg>
  <l>phalena yasya saṃbandhastato 'pūrvaṃ prakalpyate ||</l>
</lg>
<lg>
  <l>tadalpatvopapattau ca na yuktā bahukalpanā ||</l>
</lg><pb n="374"/>
<p>yadi hi phalasaṃbandhamātraparyavasāyyeva vākyaṃ bhavettataḥ kadā cidapi sarvāṇi phalena saṃbadhyeran | iha tu tāvanmātreṇāsiddherapūrvamanyatkalpayitavyaṃ taccānupapattipramāṇakaṃ, tatraikāpūrvakalpanayopapanne nādṛṣṭāntarakalpanāpramāṇamasti | yo hyanekānyapūrvāṇi kalpayati kalpayatyasāvekaṃ, taccetkalpitamarthavattvādvākyasya kṣīṇānyathānupapattirnāpūrvāntarasya pramāṇaṃ<note place="app" xml:lang="sa-Latn">anena ca adṛṣṭānumānasya prasaṅgo yasyāṃ kalpanāyāṃ sā 'lpīyasī bhaviṣyatīti bhāṣyārthaḥ | sūcitaḥ |</note>  bhavati | tasmādekameva phalasaṃbandhi tasmāccāpūrvamitaratphalavadupakārītyadhyavasīyate | na cātra virodho bhaviṣyati nāmadheyatvena parihārāt | agatyā vā ‘daśāpavitreṇa grahaṃ saṃmārṣṭi’ itivanmatvarthalakṣaṇāśrayaṇāt, arthākṣiptasādhyāṃśadvāreṇa vā dhātvarthairātmīyakaraṇagrahaṇasiddheḥ | evaṃ sthite kataradekaṃ saṃbadhyatāmiti sarvathā 'nekādṛṣṭakalpanāparihārādaniyamaprāptāvucyate—</p>
<lg>
  <l>pradhānaphalasaṃbandhi tatsaṃbandhyaṅgamiṣyate |</l>
  <l>pradhānāṅgatvamekasya na caikatrāvakalpate ||</l>
</lg>
<p>na hyekasminvākye tadeva kadā citphalasaṃbandhātpradhānaṃ kadā citphalavadupakārādaṅgaṃ yujyate niyatarūpatvādaṅgāṅgibhāvasya | tasmānniyogenaivā ' 'khyātapadānnāmapadādvā 'pūrvapratītiḥ | <hi rend="bold">kaḥ punarbhāvaḥ ke vā bhāvaśabdā</hi> iti | yāvantaḥ phalasaṃbaddheṣu vākyeṣvākhyātaśabdā yajatijuhotītyevamādayasteṣu pratyayārthaprādhānyātkartari ca lakārotpatteryāgādiviśiṣṭakartrabhidhānaṃ, kathaṃ cidvā viparyayātkartṛviśiṣṭayāgādyabhidhānaṃ manvānasya praśnaḥ | <note place="app" xml:lang="sa-Latn">kaḥ punarbhāva ityanenaiva bhāṣyeṇa bhāvanākṣepadvārā tadvāciśabdākṣepasiddheḥ ke punarbhāvaśabdā iti punarākṣepo 'yukta iti matvā tadabhiprāyamāha॔satyāmapītyādinā | ayamāśayaḥ | yadikaścidbhāvotpannalyuḍādipratyāntadhātuvācyasya bhāvatvābhyupagamenārthaparyanuyogaṃ pariharettaṃ prati śyenena yajetetyādyetadadhikaraṇaviṣayabhūteṣu vākyeṣu tādṛgbhāvaśabdā bhāvādanya eva bhāvo bhāvaśabdāścābhibhatā iti pratyuttarasūcanāyobhayapraśna iti | na kevalaṃ bhāva evālaukikaḥ kiṃ tu bhāvaśabdā apītyapiśabdārtho jñeyaḥ |</note>satyāmapi caikaparyanuyogenobhayaparyanuyogasiddhau yo 'yaṃ yajanamijyā yāga ityādyudāhṛtyaiva bhāvārthatāṃ bravīti tannūnaṃ ke 'pyalaukikā bhāvaśabdā apītyubhayapraśnaḥ | siddhāntavādī tu bhavaterṇijantāt <note place="app" xml:lang="sa-Latn">pā. sū. ( 3-3-56 ) |</note>‘erac’ ityacpratyaye kṛte bhāvanāvācinaṃ bhāvaśabdaṃ vyutpādyā ' 'khyātasya cānvayavyatirekābhyāṃ tatparatvaṃ kartrabhidhānapratiṣedhaṃ cābhipretyodāharati—<hi rend="bold">yajati dadātī</hi><pb n="375"/>ti | paraḥ punarbhavaterṇijantādanyena naiṣo 'rtho 'bhidhīyate, na cā ' 'khyātapratyayasyātra vyāpāro, dhātvantarārthatvāt | kāmaṃ tulyajātīyatvena dhātavo brūyuste 'pi tu yāgādivacanatvādasamarthā iti matvā ' 'ha—<hi rend="bold">nanuyāgadānahomaśabdā</hi> iti | atrocyate—</p>
<lg>
  <l>yāgadānādyanusyūto bhāvanātmā 'vagabhyate |</l>
  <l>nityamākhyātaśabdebhyastasmādbhāvārthateṣyate ||</l>
</lg>
<p>yāvānevahyananyalabhyo 'rthaḥ śabdādnamyate sa sarvaḥ śabdārthaḥ | sarvatra cā ' 'khyāte dhātvarthaśca tadanuraktā ca bhāvanā vijñāyate | tasmādbhāvārthatvavyapadeśaḥ | tadvyatiriktāstu dravyaguṇaśabdā vijñāyanta eveti na pṛṣṭāḥ | tatra dravyādiśabdānāṃ niṣpannārthābhidhāyināṃ karaṇārthatvayogyatvātprāpnoti phalasaṃgatiḥ | sarvatra hi phalaṃ sādhyatvātsiddharūpaṃ sādhanamapekṣate na sādhyāntaraṃ, nāmārthaśca siddhatvāttadapekṣāpūraṇamartho nā ' 'khyātārthaḥ svayameva tāvatsādhyatvāt | tasmāddravyādibhiḥ phalamiti prāpte <note place="app" xml:lang="sa-Latn">anena pratipadādhikaraṇapūrvottarapakṣayossūtratvamuktaṃ bhavati |</note>sūtreṇottaraṃ dīyate—</p>
<lg>
  <l>bhāvārthaḥ karmaśabdā ye tebhyo 'pūrvakriyāgatiḥ |</l>
  <l>taiḥ kuryādyajinā svargameṣa hyartho vidhīte ||</l>
</lg><pb n="376"/>
<p>phalasaṃbandho heturapūrvapratipatteḥ | saṃbandhaścā ' 'kāṅkṣāpūrvakaḥ | sā ca bhāvaśabdebhyaḥ prasarpantī dṛśyate na dravyaguṇaśabdebhyaḥ | tasmādākhyātebhyo 'pūrvabhāvanā gamyate | tatra ca dhātvarthasya karaṇatvapratipattiḥ pratyāsatteḥ | atastenaiva phalakaraṇabhūtenānyathānupapattyā 'pūrvaṃ bhāvyata ityavadhāryate | kathaṃ punaryajyādīnpṛthakṛtya kevalapratyayavācya eva bhāvanārtho labhyate bhāvayediti | kutaḥ—</p>
<lg>
  <l>abhidadhyuḥ svaśaktyā hi vidhimātraṃ liṅādayaḥ |</l>
  <l>ṇyantasya bhavaterarthaḥ kenāṃśenābhidhīyate ||</l>
</lg>
<p>na ca dhātvantarārthaṃ yajyādayaḥ pratipādayanti | svārthamātravyāpṛtatvāt | ataḥ śabdarahitamevedaropyate bhāvayediti | kiṃ ca॔</p>
<lg>
  <l>śabdāntarasya yo 'pyarthaḥ paryāyairabhidhīyate |</l>
  <l>na sa tenaiva sahitastasminnarthe prayujyate ||</l>
</lg>
<p>tadyathā pikamānayetyukte yo nāmārthaṃ na pratipadyate tasmai kokilaśabdameva kevalaṃ prayuñjate na kokilaḥ pika iti, tathā 'tra yadyākhyātasya karotirṇyanto vā bhavatiḥ paryāyaḥ tatastadarthakathane tanmātrameva prayoktavyaṃ nā ' 'khyatapratyayo 'pi, na hi tadānīṃ vivicya jñāyate kenāṃśena kriyā pratyāyyata iti | atra tu bhāvayetkuryāditi vā punarapi liṅ prayujyata eva | ataśca yo 'naina yajateḥ pareṇārthaḥ pratipādito 'sau bhāvayaterapi pareṇa tenaivetyadhikāvāpa eva bhāvayatiḥ | tasmādavaidika iti | atrābhidhīyate | sarvatraiva tāvat—</p>
<lg>
  <l>siddhakartṛkriyāvācinyākhyātapratyaye sati |</l>
  <l>sāmānādhikaraṇyena karotyartho 'vagamyate ||</l>
</lg>
<p>iha kebhyaściddhātubhyaḥ parā tiṅvibhaktiruccāryamāṇā kartrātmalābhamātrameva vyāpāraṃ pratipādayati yathā 'stibhavatividyatibhyaḥ | aparebhyastu siddhe kartaryanyātmalābhaviṣayavyāpārapratītiḥ | yathā yajati dadāti pacati gacchatīti | dravyameva ca viśiṣṭaśaktyupetaṃ pracalitā<pb n="377"/>tmatattvaṃ viprakīrṇasvabhāvaṃ pūrvāparībhūtaṃ prathamāvasthātaḥ pracyutaṃ parāmavasthāmaprāptaṃ vyāpāraśabdavācyaṃ bhavati | tatra kadācitkartaivaivamavasthaḥ pratīyate, kadācitsiddhe kartaryanyaḥ | tadyadā karturevaiṣā 'vasthā bhavati tadā 'sau svayamevānyasmādātmalābhamapekṣamāṇaḥ paraniṣpattāvavyāpriyamāṇatvānna karotiśabdavācyatāṃ pratipadyate | yadā tu labdhātmako 'nyatra vyāpriyate tadā karotītyevamapadiśyate | tathā ca kiṃ karoti paṭhati gacchatīti sāmānyaviśeṣarūpeṇa sāmānādhikaraṇyaprayogo dṛśyate, na tu kiṃ karoti bhavatyasti veti prayujyate | tasmāllabdhātmakakartṛvyāpāravacanāni karotyarthavantyākhyātāni | tatra ca kriyamāṇena kenacidavaśyaṃ bhavitavyam | kutaḥ—</p>
<lg>
  <l>karotiḥ kriyamāṇena na kaścitkarmaṇā vinā |</l>
  <l>bhavatyarthasya kartā ca karoteḥ karma jāyate ||</l>
</lg>
<p>karoternityaṃ sakarmakatvādyāvatkriyamāṇaṃ na labhyate na tāvadarthaḥ paryavasyati | sarvakārakāṇāṃ cāvāntarakriyāsu kartṛtvaṃ pratipādyamānānāṃ pradhānakriyāsu karmādivibhāgo jāyate | pratikriyaṃ yogyatābhedādavāntarākriyāvaicitryaṃ bhavati | tatrānvayavyatirekābhyāmidamavagataṃ bhavatikriyāyāḥ kartā karoteḥ karma saṃpadyata iti | tathā hi—</p>
<lg>
  <l>nityaṃ na bhavanaṃ yasya yasya vā nityabhūtatā |</l>
  <l>na tasya kriyamāṇatvaṃ khapuṣpākāśayoriva ||</l>
</lg>
<p>ya eva hi pravṛttabhavanaḥ saṃbhāvitabhavano vā 'nyena prayujyate sa eva kriyamāṇatvenāvadhāryate nānyaḥ | tathā ca na kaścitkhapuṣpamākāśaṃ vā kurvannupalabhyate | yatrāpi pādau kurvityādiṣu niṣpannānāṃ karmatvaprayogo dṛśyate tatrāpyaniṣpannasaṃskārādivivakṣayā pādādiśabdaprayogādavyabhicāraḥ | satyapi ca karoteranekārthatve sarvatra gandhanāvakṣepaṇādau kiṃcidanutpannotpādanasāmānyamavagamyate | atha vā yadā 'syotpādanābhidhāyitvaṃ tadaiva viśiṣṭākhyātasāmānādhikaraṇyaṃ dṛṣṭamiti tadgatasyotpādyamānameva karma bhavatītyupapannam | tena bhavatikriyā tāvallabdhā | tataśca—</p>
<lg>
  <l>karotyarthasya yaḥ kartā bhavituḥ sa prayojakaḥ |</l>
</lg>
<lg>
  <l>bhavitā tamapekṣyātha prayojyatvaṃ prapadyate |</l>
</lg>
<p>bhavatikarotyoḥ śaktibhedādviklidipacatyoriva niyataṃ prayojyaprayojakavyāpāravacanatvam | tatra ca kadācidabhidhīyamānakarmaśaktyā ' 'kṣiptaprayojyavyāpāro<note place="app" xml:lang="sa-Latn">ghaṭaṃ karotītyādau dvitīyābhihitayā karmākhyayā, śakyā, ākṣiptaḥ prayojyasya ghaṭasya, bhavanākhyo vyāpāro yasya dhātorityarthaḥ | karotimātraprayoge kathamākṣepa ityāśaṅkāyāmāha॔svayameveti | ghaṭo bhavatītyādau prathamābhihitakartṛśaktyākṣiptaḥ prayojyavyāpāro yasminnityarthaḥ | tathā ca prayojyaprayojakavyāpārayoranyataravācidhātuṣvitarapratītirākṣepeṇaiveti na tasminnapi śabdavyāpārakalpanāvasara iti bhāvaḥ |</note> vā svayamevā ' 'kṣi<pb n="378"/>ptaprayojyavyāpāro vā kevalaṃ prayojakavyāpāra eva vivakṣyate kaṭaṃ karoti, odanaṃ pacatīti | kadācidākṣiptaprayojakavyāpāraṃ prayojyavyāpāramātraṃ, ghaṭo bhavati, viklidyanti taṇḍulā iti | kadācidubhau bhinnau samuccitya prayogaḥ, karoti kaṭaṃ devadattaḥ sa ca bhavati | kadācidupasarjanībhūtaprayojakavyāpāraḥ prayojyavyāpāraḥ kriyate devadatteneti svayameveti vā prayoge | kadācitpunaḥ samānapadaikadeśopāttopasarjanībhūtaprayojyakriyaḥ prayojakavyāpāro vivakṣyate tadā ca karotipacatyostādātmyenāśakteraprayogādbhauūviklidyośca kevalaprayojyakriyāniṣṭhatvānna sākṣātpravartituṃ śaktirastīti vācakatvena dyotakatvena vā ṇijaparaḥ prayujyate bhāvayati vikledayatīti ca | tathā cā ' 'ha—</p>
<lg>
  <l>prayojyakartṛkaikāntavyāpārapratipādakāḥ |</l>
  <l>ṇyantā eva prayujyante tatprayojakakarmasu ||</l>
</lg>
<p>na ca teṣāmaṇyantānāmaśaktirityanyeṣāmaśaktyā bhavitavyam | anyeṣāṃ vā śaktirityeṣāmapi tadvadbhavitavyam | kutaḥ—</p>
<lg>
  <l>śaktayaḥ sarvabhāvānāṃ nānuyojyāḥ svabhāvataḥ |</l>
  <l>tena nānā vadantyarthānprakṛtipratyayādayaḥ ||</l>
</lg>
<p>evaṃ karotyarthadvāreṇa sarvākhyāteṣu bhāvayatyarthaḥ siddhaḥ |</p>
<lg>
  <l>tena bhūtiṣu kartṛtvaṃ pratipannasya vastunaḥ |</l>
  <l>prayojakakriyāmāhurbhāvanāṃ bhāvanāvidaḥ ||</l>
</lg>
<p>yattūktaṃ na vidhitvavyatiriktaṃ liṅādayo 'rthaṃ vadantīti | tadayuktam | kutaḥ—</p>
<lg>
  <l>abhidhābhāvanāmāhuranyāmeva liṅādayaḥ |</l>
  <l>arthātmabhāvanā tvanyā sarvākhyāteṣu gamyate ||</l>
</lg>
<p>yadā hi sarvākhyātānuvartinī karotidhātuvācyā puruṣavyāpārarūpā bhāvanā 'vagatā bhavati tadā tadviśeṣāḥ sāmānyākhyātavyatiriktaśabdaviśeṣavācyā vidhipratiṣedhabhūtabhaviṣyadvartamānādayaḥ pratīyante | tathā ca sarvatra sāmānyataḥ karotyartho 'vagamyate, kiṃ karoti pacati, kimakārṣīdapākṣīt, kiṃ kariṣyati pakṣyati, kiṃ kuryātpacet, kiṃ na kuryānna pacediti | tatrārthātmikāyāṃ bhāvanāyāṃ liṅādiśabdānāṃ yaḥ puruṣaṃ prati prayojakavyāpāraḥ sā dvitīyā śabdadharmo 'bhidhātmikā bhāvanā vidhirityucyate | viśeṣataśceyamarthavādādhikaraṇe varṇitā yattu paryāyasthityatilaṅghanaṃ pratyayāparityāgādabhihitam | tatrocyate—</p><pb n="379"/>
<lg>
  <l>kevalasyāprayogitvātkartṛsaṃkhyādisaṃgrahāt |</l>
  <l>rūpāvināśasiddheśca pratyayo 'pi prayujyate ||</l>
</lg>
<p>yadi hi kevalaḥ karotirbhāvayatirvā prayogārhau syātāṃ tataḥ kokilaśabdaprayoge pikaśabdavatpratyayo na prayujyeta, na tu kevalāyāḥ prakṛteḥ prayogaḥ, apabhraṃśatvaprasaṅgāt | tena yasmin kasmiścitpratyaye prayoktavye yasyaivārthaḥ kathyate sa evānuvādabhūtaḥ prakṛtyanugrahārthaṃ prayujyate nānyo 'bhyadhikārthāntarāpattiprasaṅgāt | nanu ca, ikśtipau dhātunirdeśe vihitāvatastadyuktau karotibhāvayatī prayujyeyātām | naitadasti | tathā sati śabdapadārthaktvānnaiva tāmyāmākhyātārthaḥ kathyeta | yattu kvacidarthe 'pi dhātumikśtibantaṃ prayuñjate yajiḥ, yajatiḥ, iti ca | tat, śabde 'bhihite lakṣaṇayā 'rthapratītirityavagantavyaṃ, na ceha kiṃcillakṣaṇāśrayaṇe prayojanamasti yenāvācakaḥ prayujyeta | tatrānyadevāniṣṭamāpadyeta kṛñbhuvau dhātū tiṅā 'bhidhīyete iti | tasmādarthaparatvasiddhyarthamākhyātapratyayasahitāveva prayujyete | yadi ca bhāvanaivaikā pratyayārthaḥ syātkarotibhāvayatī vā samastapratyayārthopādānasamarthau bhavetāṃ tataḥ kevalaprayogo 'pyāśaṅkyeta, na tu tadubhayamapyastīti karotibhāvayatibhyāṃ kathite 'pi bhāvanārthe kartṛsaṃkhyādipratyāyanārthaṃ punaḥ pratyaya uccāryate | yastu tatra bhāvanābhidhānāṃśaḥ sa prāptatvādanūdyate, anyathā hi bhāvanaivaikā pratyayārthaḥ karotibhāvayatī vā kartṛsaṃkhyādīnāmapyabhidhāyakāviti bhrāntiḥ syāt | nityaṃ ca pūrvāparībhūtā bhāvanā ' 'khyātenocyate | tatra yadi pratyayāntaraṃ prayujyate tataḥ karotibhāvayatibhyāṃ dravyavadupasaṃhṛtarūpocyamānā naivā ' 'khyātasadṛśī kathyeta | tasmādavaśyaṃ tadapi prayoktavyamiti | kiṃ ca—</p>
<lg>
  <l>bhāvanā gamyamānā ca dhātupratyayasaṃnidhau |</l>
  <l>kasya vācyeti vispaṣṭaṃ na kadācitpratīyate ||</l>
</lg>
<p>yadi hyekāntenāsyāḥ pratyayārthatvamavadhāryeta tataḥ karotibhāvayatibhyāṃ pratyayapaunaruktyāśaṅkā syānna tu tadasti, ubhayasaṃnidhau gamyamānatvāt | kevalaprakṛtipratyayaprayogābhāvāddhi na viveko vijñāyate | śakyate hi vaktuṃ dhātusahitena pratyayenocyata iti | athavā pratyayānugṛhītena dhātunā, atha vobhābhyām | na ca śaktikalpanāyāṃ viśeṣaḥ, sarvathā 'rthāpattisāmyānna ca vivekajñānaprayojanamasti | syādetat, kṛdantāddhātorapratītestiṅauvyabhicāriṇyeva neti | tadayuktam | astividyatibhavatipareṣu pratyayeṣvapyadarśanāt | na vā kṛdanteṣvapyatyantaṃ bhāvanā nāsti kiṃcidapakṛṣyamāṇarūpapratīteḥ | kṛtyeṣu tāvadbhoktavyam yaṣṭavyamiti kiṃcinnyūnā ' 'khyātādgamyate | tatrāpi karmotpanneṣu dravyaprādhā<pb n="380"/>nyādbrāhmaṇo na hantavya iti bhāvotpannebhyo nyūnatarā | na hi tatra prayojakavyāpāraprādhānyam | ekatra dhātvarthaprādhānyādaparatra svavyāpāraviśiṣṭaprayojyaparatvāt | etena bhāvakarmotpannalakārāstiṅo 'pi vyākhyātāḥ | teṣvapi hi prayojakavyāpāraguṇatvapratītiraviśiṣṭā | ato na tiṅantānāṃ tulyakalpatvam | tathā ‘avyayakṛto bhāve bhavanti’ iti smaraṇāviśeṣe 'pi svasaṃvedyamīṣannyūnabhāvanāvijñānam | <note place="app" xml:lang="sa-Latn">tai. saṃ. ( 2-6-1 )</note>‘abhikrāmaṃjuhoti’ ‘darbhataruṇakenopaghātaṃ juhoti’ ‘abhiṣutya hutvā bhakṣayanti’ ‘purā vācaḥ pravaditoḥ‘ iti sarvatra śrutyaiva bhāvanāntarasāpekṣā bhāvanā 'vagamyate | pakvaḥ pakvavānityapi nirvṛttarūpabhāvanopasarjanadravyapratītiḥ pratyakṣā | evaṃ pācakādiṣvapi draṣṭavyam | tathā ca sarvatra kārakāpekṣā dṛśyate | anyathā hi rụ̄dhitaddhitasamāsoṣviveyaṃ na syāt | na ca nirvyāpārāṇāmete vyapadeśā bhavanti | na cāsti sa vyāpāro yatra kiṃcidasanna janyate | tataśca siddhaḥ karotibhāvayatyorarthaḥ | śakyate ca sarvatra sāmānādhikaraṇyamapi darśayituṃ vinā 'pi pūrvāparībhūtatvena | tadyathā kiṃ kartavyaṃ paktavyaṃ, kathaṃkāraṃ juhoti abhikrāmam, kiṃ kṛtvājuhoti abhiṣutya, kiṃ kṛtavān pakvavān, kiṃ kṛtaṃ pakvaṃ, kiṃkriyo devadattaḥ paktā, keyaṃ kriyā pāka iti | na ca karotisāmānādhikaraṇyātiriktamākhyāteṣvapi bhāvanāpramāṇaṃ vidyate | tasmāddhātavo 'pi bhāvanāṃ na muñcanti | tathā cā ' 'huḥ<note place="app" xml:lang="sa-Latn">sarvadhātūnāṃ karotyarthavācittve vṛddhasaṃmatimāha॔tathā cā ' 'huriti | vibhajya senāṃ paramārthakarmā senāpatīścāpi puraṃdarotthaḥ | niyojayāmāsa sa śatrusainye karotirartheṣviva sarvadhātūn || iti |</note> karotirartheṣviva sarvadhātūniti | yattvasyāḥ prādhānyaṃ tatkāmaṃ tiṅā 'bhidheyaṃ dyotyaṃ vā 'nvayavyatirekābhyāmastu na svarūpam | nanvevamapi yāgeneti dhātvarthe niṣkṛṣṭe tenaiva bhāvanā 'pyupātteti bhāvayediti punaḥ prayogo na prāpnoti | naiṣa doṣaḥ | tathā hi | vdyarthasya jātorbhedenārthe kathyamāne yāgeneti viśeṣarūpaṃ karaṇātmanā niṣkṛṣṭam | itarattu bhāvanātmakaṃ sāmānyarūpaḥ śabdāntareṇa bhāvayedityanena kathyate | athavā kecitkaraṇāśakartṛsaṃkhyādayaḥ prakṛtipratyayayorbhedena vācyāḥ | bhāvanā tu samudāyāvyabhicārātsamuditayorevārtha ityapi śakyaṃ vaktum | tathā ca sūtrakārabhāṣyakārābhyāṃ bhāvārthāḥ karmaśabdā iti sāmānādhikaraṇyamevā ' 'śritaṃ na bhāvārthatvena pratyayāḥ kathitāḥ | śāstre tu sarvatra pratyayārtho bhāvaneti vyavahāraḥ | tatrāyamabhiprāyaḥ—</p>
<lg>
  <l>pratyayārthaṃ saha brūtaḥ prakṛtipratyayau sadā |</l>
  <l>prādhānyādbhāvanā tena pratyayārtho 'vadhāryate ||</l>
</lg><pb n="381"/>
<p>yadyapyanyadvivekakāraṇaṃ nāsti tathā 'pi prādhānyaṃ pratyayārthadharmaṃ dṛṣṭvā nūnamiyaṃ pratyayārtha ityavagamyate—</p>
<lg>
  <l>tathā kramavatornityaṃ prakṛtipratyayāṃśayoḥ |</l>
  <l>pratyayaśrutivelāyāṃ bhāvanātmā 'vagamyate ||</l>
</lg>
<p>na kevalametāvevānvayavyatirekau yau parasparaparityāgena lakṣyete tasminneva hi pade ‘tadāgame hi taddṛśyate’ ityanena nyāyena viveko 'vadhāryate | yattvastyādiparaḥ pratyayo 'pi bhāvanāṃ jahātīti tulyaṃ dhātusamudāyapakṣayorapyetat | sarvathā yatra pratīyate tatra tāvatpratyayārthatvaṃ niścīyate | anyatra tvayaṃ vicāra eva nāsti | kvacidvyabhicārasya cottaramuktaṃ <note place="app" xml:lang="sa-Latn">( a. 1 pā. 1 a. 7 ) atreti śeṣaḥ |</note>tadbhauūtādhikaraṇe | atha vā naivātrāpi vyabhicāraḥ | kutaḥ—</p>
<lg>
  <l>astyādāvapi kartraṃśe bhāvye 'styeva hi bhāvanā |</l>
  <l>anyatrāśeṣabhāvāttu na tathā sā prakāśate ||</l>
</lg>
<p>yadyapi karturaniṣpannatvādvyatiriktabhāvayitavyābhāvādastyādiṣu prayojakavyāpāro nātīva lakṣyate tathā 'pi pratyayasāmarthyādbhāvayatītyavagamyate | kimityapekṣite cāniṣpanne kartaryanyatkiṃcidityakalpanādātmānamityeva saṃbadhyate kena bhāvanena kathaṃ, avayavajananādiprakāreṇeti | trayo 'pi tatra bhāvanāṃśā bhavanenaiva pūryante vyāpārāntarāsaṃbhavāt | tatra kecidavayavā bhāvanavyāpṛtāḥ prayujyante kecitsiddhabhavanāḥ prayojakāḥ | siddhabhavanāsiddhabhavanavarti ca sāmānyamubhayasaṃparkādbhāvanetyucyate | etena jāyate niṣpadyate sidhyatītyādīni vyākhyātāni | astiḥ punarjanisamānārthādbhavateruparitanīmavasthāmabhilapansattayā ' 'tmabhavanaṃ bhavadbhāvayatītyevamākhyātapratyayaṃ labhate | tatrāpi tu kālakṛtabhedapūrvottarasāmānyasattārūpeṇa pūrvavadeva prayojyaprayojakavyāpārakalpanā 'nusartavyā | satyāmapi tvevamādiṣu bhāvanāyāṃ niṣpannacetanakartṛviṣayatvādvidhipratiṣedhayorasaṃbhavaḥ | syādetat | dṛṣṭo vidhirapi ‘tasmātprāyaṇīyasyāhna ṛtvijā bhavitavyam’ ‘rathaṃtaraṃ bhavati’ ‘atrādhvaryuḥ syāt’ ‘ihokthyāni syuḥ’ iti | satyaṃ dṛśyate na tviha pūrveṇa tulyo bhavatyarthaḥ | siddho hi puruṣaḥ karmasaṃbandhanimittamṛtviktvaṃ bhavadanyaireva vākkāyamano vyāpārairbhāvayedityucyate | tathā rathaṃtarādiṣu satyapi śrutyā bhavanavidhisaṃbandhe tatra saṃbhavādanumīyamānā bhāvanaiva vidhīyate | yatra tvihāmuko bhavediti prayogastatra bhavatestiṣṭhatyarthavācitvātsaṃbhavatyeva vyatiriktaṃ bhāvayitavyamityevaṃ vijñāyate | sthānenānyatkiṃcidbhāvayediti | tena bhūtabhaviṣyadvartamānāpadeśamātreṣvevāpāramārthikaṃ bhavitṛvyāpārasya bhāvanātvaṃ na vidhyādiṣu | bhūtādikatha<pb n="382"/>ne 'pi yadā samastaṃ vyāpāraṃ dhāturevopādatte nāvayavakālādikṛtabhedāśrayaṇaṃ tadā vispaṣṭādvirodhāddhātvarthamātraṃ kartṛsaṃkhyādayaścā ' 'khyātapadārthatvenāvadhāryante na bhāvanā | na ca bhāvanāvyabhicāreṇa doṣa ityuktam | yattu kṛdanteṣvapi dhātavo bhāvanāṃ na vyabhicarantīti | satyaṃ dhātvarthā na vyabhicaranti taireva tu gamyamānatvādanabhidheyatvamapi śakyaṃ vaktum | tathā hi—</p>
<lg>
  <l>dhātvarthakārakaireva guṇabhūto 'vagamyate |</l>
  <l>bhāvanātmā kṛdanteṣu tasmānnaivābhidhīyate ||</l>
</lg>
<p>yathaiva bhāvapradhānatvādākhyāte tatsaṃbandhādeva guṇabhūtakārakapratītisiddherna kartṛkarmaṇorabhidhānaṃ bhaviṣyatyevaṃ kartādyabhidhānādeva tadanyathānupapattyā bhāvanāsiddheranabhidhānaṃ, gamyamānāpekṣayaiva ca karotisāmānādhikaraṇyaṃ yathā pacatiśabdasya devadattaśabdena, atathābhūtayaiva ca kārakasaṃbandho 'pyupapatsyate | atha vā bhāvanopasarjanadhātvarthaniṣpattyarthatvātkārakāṇāṃ dhātvarthenaiva saṃbandhasiddhiḥ | sa eva hi tāni svasiddhyarthamapekṣate bhāvanā 'pi ca tathābhūtānyeva tāni gṛhṇātītyaviruddhaḥ saṃbandhaḥ | kṛtyānāṃ tu praiṣavācitvātsatyapi bhāvanānabhidhāne tāvatsvārthaparyavasānaṃ nāsti yāvadaṃśatrayaparipūrṇā bhāvanā na labdhā | kutaḥ—</p>
<lg>
  <l>svavyāpāre hi puruṣaḥ kartṛtvena niyujyate |</l>
  <l>praiṣaistasya svarūpaṃ ca bhāvanāṃ 'śatrayātmikā ||</l>
</lg>
<p>na hi puruṣaḥ svavyāpāraṃ muktvā 'nyadanuṣṭhātuṃ śaktaḥ praiṣāścainamanuṣṭhāpayanti | te yadi tadvyāpāraṃ kathaṃcinnopādadyurna niyoktuṃ śaknuyurityevamapi bhāvanākṣepasiddhiḥ | yāvāṃśca brāhmaṇagataḥ kaścitpraiṣaḥ sa sarvaḥ prāptyabhāvādvidhireva bhavatīti vinā 'pi smaraṇena kṛtyānāṃ vidhāyakatvam | ayameva ca vidhipraiṣayorviśeṣaḥ |</p>
<lg>
  <l>pravartanasmṛtiḥ prāpte praiṣa ityabhidhīyate |</l>
  <l>aprāptapraiṣaṇaṃ sarvaṃ vidhitvaṃ pratipadyate ||</l>
</lg>
<p>tasmātpratyayārtho bhāvanetyupapannam | nanu ca yadi prayojakavyāpāro bhāvaneṣyate tataḥ pacāvadhiśrayaṇādīni, yajau ca mānasaḥ saṃkalpa ityādīnāṃ bhāvanātvaṃ ta eva dhātvarthā iti dhātuvācyaiva bhāvanā syāt | naiṣa doṣaḥ—</p>
<lg>
  <l>dhātvarthavyatirekeṇa yadyapyeṣā na labhyate |</l>
  <l>tathā 'pi sarvasāmānyarūpeṇānyā 'vagamyate ||</l>
</lg>
<p>sarvatra hyadhiśrayaṇādau karotītyapi sāmānyavyāpārāṃśaḥ pratīyate pacatyādivācyā viklittyadhiśrayaṇādayaḥ karmasthāḥ kartṛsthāśca | tatra yadaudāsīnyapracyutimātreṇa parispanda<pb n="383"/>
rūpaṃ nirūpyate sā bhāvanā | ye tu tadanurañjanasamarthāḥ kartṛkarmagatā viśeṣāste tasyā eva karaṇetikartavyatāṃśayorniviśante | evaṃ tarhi dhātvarthasāmānyaṃ bhāvanetyetadāpannam | satyaṃ sādhyatayā sāmānyaṃ na tu gotvādirūpeṇa | katham—</p>
<lg>
  <l>anyadeva hi yāgādau sāmānyaṃ karaṇātmakam |</l>
  <l>anyacca bhāvanā nāma sādhyatvena vyavasthitam ||</l>
</lg>
<p>bhāvanāyāṃ hi svayameva pratipuruṣaṃ sāmānyaviśeṣau bhavataḥ | tathā tat karaṇabhūte yāgādau samavetaṃ bhāvanākaraṇāṃśāpekṣitaṃ dhātvarthasāmānyaṃ nāma yatkarmaśabdenābhidhīyate | viśeṣaṇabhāvācca yāgādayo bhāvanāviśeṣā ityucyante na tadvyaktitvena | śāstrapradeśe tu kriyākarmaśabdau kadā ciddhātvarthe prayujyete kadācidbhāvanāyāṃ kadācittu pratyāsattyobhayannāpi prayogo na svarūpābhidhānena | kutaḥ—</p>
<lg>
  <l>yādṛśī bhāvanā ' 'khyāte dhātvarthaścāpi yādṛśaḥ |</l>
  <l>nāsau tenaiva rūpeṇa kathyate 'nyai padaiḥ kvacit ||</l>
</lg>
<p>bhāvanāśabdo hi niṣpannātmikāṃ sattvarūpāpannāṃ liṅgasaṃkhyāyoginīmabhidhatte na cāsāvākhyāte tādṛśyabhidhīyate liṅgasaṃkhyārahitarūpeṇa gamyamānatvāt | evaṃ dhātvartho 'pi veditavyaḥ | tathā karoti bhāvayatītyetābhyāmapi śrutyā tāvadanyādṛgevārthaḥ pratīyate kuñbhāvayatyarthakaraṇikā bhāvanā na caivaṃrūpā 'sau yajetetyādiṣvastītyaparyāyatvam | tatrānantarapratyayotthāpitabhāvanāntarabuddhimavivakṣitvā 'rthasaṃvādaḥ kartavyaḥ | tenādūraviprakarṣamātreṇaiṣa prayogo nārthasāmyenetyavasthitamananyaśabdavācyatvaṃ bhāvanāyāḥ | sā tu pratītamātraiva prādhānyādapekṣāntarānadhīnatvācca prathamaṃ tāvatsādhyāṃśamapekṣate bhāvayetkimiti | tatra yāvatī vidhyupetā bhāvanā tasyāṃ pūrvapratītamapi vidhitvaṃ tāvannā ' 'śrīyate yāvadaṃśatrayapūrṇā bhāvanā 'nuṣṭhānayogyā na bhavati | vidhitvaprakramācca prathamamevaitajjñāyate yādṛśairaṃśaiḥ pūrṇeyaṃ vidhānamarhati tādṛśaiḥ pūrayitavyeti | na ca buddhipūrvakārī puruṣaḥ puruṣārtharahitaṃ vyāpāraṃ vacanaśatenāpyukto 'nutiṣṭhati | na ca puruṣārthaḥ sādhyavyatiriktāṃśapātitvena kaiścitprārthyate tato 'bhyarhitatarasyānyasya sādhyasyāvidyamānatvāt | tatra yadyasyāṃ bhāvanāyāmapuruṣārthaḥ sādhyaḥ syāttataḥ puruṣeṣvapravartamāneṣu pratyayasya prayojakaśaktirbādhyeta | tena yadyapi samānapadopādānapratyāsatterdhātvarthaḥ sādhyāṃśapūraṇāyopaplavate tathā 'pyayogyatvānnirākriyate, na hi pratyāsattirevaikā saṃbandhakāraṇaṃ, yogyatvādyapi | tathā ca vakṣyati<note place="app" xml:lang="sa-Latn">yasya yenārthasaṃbandho dūrasthasyāpi tena saḥ | arthato hyasamarthānāmānantaryamakāraṇam | ityādinā viśvajidadhikaraṇe pūrvācāryo vakṣyatītyevaṃ vṛddhasaṃmatimāha॔tathā cetyādinā |</note> yasya yenārthasaṃbandha iti | kiṃ ca—</p>
<pb n="384"/>
<lg>
  <l>saṃbandhamātramuktaṃ ca śrutyā dhātvarthabhāvayoḥ |</l>
  <l>tadekāṃśaniveśe tu vyāpāro 'syā na vidyate ||</l>
</lg>
<p>saṃbandhamātraṃ kṛtvā nivṛttavyāpārāyāṃ śrutāvanyatarāṃśaniveśo yogyatvādāśrayitavyaḥ | tadyadi sādhyāṃśādekapratyayopāttena pratyāsannatareṇa vidhitvena pracyāvyate tarto 'śāntareṇa nūnaṃ saṃpatsyata ityevaṃ pratīkṣyate | kiṃ ca—</p>
<lg>
  <l>sādhyāṃśe puruṣāṇāṃ ca pratyayo na niyojakaḥ |</l>
  <l>svayameva hi jānanti kartavyaṃ puruṣāḥ sadā ||</l>
</lg>
<p>yatra hi śāstrādhīnā puruṣapravṛttistatra tatsaṃnikarṣaviprakarṣāvapekṣyete, sādhyaṃ punaḥ svargapaśuputragrāmādi prāgeva śāstrātsarve puruṣāḥ pratipadyante | tataśca bhāvayetkimityapekṣitamātre vinaiva tāvacchāstreṇaitāvadavagataṃ puruṣārthaḥ kaściditi | tatra viśeṣamātramanavagatatvādapekṣyate | tadapi ca na sādhyātmanā, kiṃ tarhi, etadbhāvanāviṣayatvena | tataśca dūrasthasyāpi svargādereva kṛtāspadasya saṃgatiḥ | dhātvarthasaṃbandhastvanapekṣitaḥ kriyeta vidhyānarthakyācca bādhyetatarāṃ śrutiḥ | kiṃ ca—</p>
<lg>
  <l>bhavane yasya kartṛtvaṃ kathaṃcidavadhāritam |</l>
  <l>svavākye vā 'nyavākye vā sa sādhyatvaṃ prapadyate ||</l>
</lg>
<p>na cātra dhātvarthāderbhavanakriyāsaṃbandho 'vagataḥ svargādīnāṃ tu kāmaśabdopabandhādbhavanasaṃbandho vijñāyate | kutaḥ—</p>
<lg>
  <l>svargo me syāditītthaṃ hi svargādiḥ prārthyate bhavan |</l>
  <l>tenāsau bhāvanāpekṣaḥ prayojyatvena gamyate ||</l>
</lg>
<p>tato 'vadhṛtasvargādisādhyāṃśā bhāvanā kena bhāvayedityevaṃ karaṇamapekṣate | tatra ca śāstrādhīnapravṛttitvāttatsaṃnikarṣādāvāśrīyamāṇe pramāṇāntarācca yogyāyogyatvayorajñānādvidhyavirodhāccātyantapratyāsattyupasthitadhātvarthātikramakāraṇābhāvātsarvaphalabhāvanānāṃ ca kenaciddhātvarthaviśeṣeṇa vinā 'nupapatteryāgenetyevaṃ vijñāyate | yadyapi ca yāgaḥ svayameva tāvadaniṣpannastathā 'pi svasādhananiṣpāditaḥ sansādhayiṣyati sarvameva ca kadācinniṣpannaṃ kadācidaniṣpannam | na ca prākchāstrapravṛtterniṣpattiḥ kvacidupayujyate phalasiddhikālamātropayogitvātkaraṇaniṣpatteḥ | pramāṇavaśācca trikālavarttināmapi sādhanatvāvirodhaḥ | tasmādyāgādīnāṃ karaṇatvaṃ taccāpūrvadvāreṇeti tacchabdebhyo 'pūrvapratītiḥ | ataścaivamapi sūtrārthaḥ saṃbhavati | ye bhāvārthāḥ—bhāvanāprayojanāḥ, karmaśabdāḥ॔yajyādayaḥ tebhyaḥ kriyā pratīyeteti | nanu coktena karmakaraṇasaṃbandhanyāyena sakarmakadhātuyuktādevā ' 'khyā<pb n="385"/>tādbhāvanā 'vagatiḥ prāpnoti | tathā hi—</p>
<lg>
  <l>yenepsitatamairbhāvaiḥ kimityaṃśo 'varudhyate |</l>
  <l>tadyogī tena dhātvartho na kaścitsyādakarmakaḥ ||</l>
</lg>
<p>yadi vā sarvadhātūnāṃ sakarmakatvāpattiratha vā 'karmakebhyo bhāvanayā na bhavitavyam | naiṣa doṣaḥ | kutaḥ—</p>
<lg>
  <l>anyadeva hi dhātvarthaprāpyaṃ karma sakarmake |</l>
  <l>anyadeva ca sarvatra pratyayārthanibandhanam ||</l>
</lg>
<p>odanaṃ pacati grāmaṃ gacchatīti dhātvarthāpavargalabhyamekaṃ karma, aparaṃ punarbhāvanākarma | tatra kadāciddhātvarthakarmaiva bhāvanākarmatvamapi pratipadyate pākenaudanaṃ bhāvayatīti | kadā citpunaḥ svakarmaviśiṣṭadhātvarthayuktā bhāvanā karmāntareṇa yujyate grāmagamanena svārthaṃ bhāvayediti, odanapākena ceti | taccaitaddhātvarthātparatastadavāpyamātratvena gamyamānaṃ dhātvarthāntaratirohitaṃ bhāvanākarmatayā sarvatrāvadhāryate | tacca prāyeṇaivaṃ kāmaśabdenaiva saṃbandhamāpadyate | sukhakāma āsīta, svāsthyakāmaḥ śayīteti | satyapi āsiśetyorakarmakatve yaḥ pratyayena karotyartho 'bhihitastatkarmatvena ca svādīnyavadhāryante | tena karoteḥ sarvadā sakarmakatvādakarmakākhyātānāmapi ca tatsāmānādhikaraṇyadarśanātkiṃ karotyāste, kiṃ karoti śeta iti siddhaivamādiṣvapi sakarmikā bhāvanā |</p>
<lg>
  <l>yajerapi tu yatkarma pūjyatvāddevateṣyate |</l>
  <l>tadujjhitvaiva putrādeḥ karmatvaṃ bhāvanāśritam ||</l>
</lg>
<p>tasmātsakarmakākarmakayoraviśeṣādāsanena bhāvayedityapi prayogasiddhiḥ | kastarhi sakarmakākarmakayorbhedaḥ | ucyate—</p>
<lg>
  <l>sākṣādavyabhicāreṇa dhātvartho yatra karmebhāk |</l>
  <l>sakarmakaḥ sa dhātuḥ syātpāramparye tvakarmakaḥ ||</l>
</lg>
<p>āsanaśayanādau hi na niyamenā ' 'nantaryeṇa vedaṃ taditi vā karma nirūpyate, tenākarmakā abhidhīyante | pacigamyādīnāṃ tu viklidyattatsaṃyujyamānasākṣātsaṃbandhikarmāvyabhicārātsakarmakatvaṃ, na tu bhāvanāviśeṣaṇe kaścidviśeṣaḥ | seyaṃ bhāvanāṃ 'śadvayaparipūrṇā satī sarvakaraṇānāmupāyānanugṛhītānāṃ karaṇatvānupapatteḥ kathaṃ bhāvayeditītikartavyatāmapekṣate | sā ca pratyakṣādīnāmanugrāhakadarśanaśaktyabhāvādatyantaśāstragamyeti yathāsaṃnikarṣaṃ tadasaṃbhavādvā yathākathaṃcidupasthāpyamānā śāstrānusāreṇa śrutyādyupadeśena codanāsāmānyādyatideśena vā 'tyantādṛṣṭopakāradvāreṇānyathānupapattyā kalpyate | tataḥ paripūrṇatvādanuṣṭhātuṃ <pb n="386"/>yogyeti vidhīyate | tadvidhānāccārthāpattyā yāgādividhānamityupapannaṃ bhāvārthasūtram | <hi rend="bold">bhavanti kecitkarmaśabdā</hi> yāgo yajanamijyetyudāhartavye tatsāmānādhikaraṇyasiddhaśyenaikatrikādyudāharaṇaṃ yāgādikaraṇatvacodanottarakālabhāvikarmaśabdatvena pāratantryātsujñānam | svatantrāṇāṃ kathaṃcidapi bhāvārthatvāśaṅkāsaṃbhavāt | yāgādayo hi svātantryeṇāpi kadā cidanumānādbhāvārthāśaṅkāviṣayāḥ syuriti | <hi rend="bold">ke cidbhāvārthā na karmaśabdā</hi> yathā bhāvayetkuryāditi codāharaṇaṃ bhūtyādayastu prayojyavyāpāravacanatvānnaiva yathāvarṇitabhāvārthā ityanudāharaṇam | tatra yathākathaṃciṇṇijantavyutpattyā bhāvaśabda eko nīyeta netarau | tāvapi tu prayojyavyāpārāṃśena kathaṃcidaubhāvārthāvityudāhṛtau | atha vā dvitīyasūtrārthavyākhyānena bhāvanāprayojanatvamaṃśavācitve nāstīti vinā 'pi sakalārthābhidhānādbhavanti bhāvārthāḥ | kathaṃ punaramī na karmaśabdā yadā dhātumātraṃ karmaśabdatvenoktaṃ, nirviśeṣasya sāmānyasyānuṣṭhātumaśakyatvādakarmaśabdatvam | ato viśeṣavācināmeva dhātūnāṃ karmaśabdatvagrahaṇādacodyametat | yadi hi śyenacitrādarśapaurṇamāsaśabdāḥ phalaiḥ saṃbadhyeraṃstato yāgakaraṇatvābhāvāttatsāmānādhikaraṇyanimittanāmadheyatvānupapatteḥ prasiddhyādibhirguṇavidhitvameva syādataḥ <hi rend="bold">sthita etasminnadhikaraṇe</hi> ityāha | kasmātpunaridaṃ tatraiva na nītaṃ pramāṇalakṣaṇenāsaṃbandhāt | atha nāmadheyatvaṃ kasmādatra nā ' 'nīyate bhedalakṣaṇenāsaṃbandhāt | tasmādyathānyāsameva sthitayorarthātpaurvāparyasiddhiḥ | <hi rend="bold">na caiṣāmarthineti</hi>phalapadābhiprāyam | <hi rend="bold">vivibhaktitvāditi</hi> | saṃbandhanimittākhyātavibhaktivigamādatha vā niṣpannārthābhidhāyisubvibhaktiviśeṣayogo vivibhaktitvam | tasmānna dravyādiśabdānāṃ phalasaṃbandha iti | āha ca—</p><pb n="387"/>
<lg>
  <l>sādhyasādhanasaṃbandhaḥ sarvadā bhāvanāśrayaḥ |</l>
  <l>tena tasya na siddhiḥ syādbhāvanāpratyayādṛte || 1 ||</l>
</lg>
</div> <!-- sūtra !-->

<div type="sūtra" n="2">
<lg>
  <l>na tāvatpratyayasyeṣṭamapūrvapratipādanam |</l>
  <l>na ca dhātoḥ svatastatsyānnāmno vā parataḥ samam ||</l>
</lg>
<p>yadi hi bhāvanāvacanasyaivāpūrvapratipādakatvamiṣyate dhātorvā pratyayanirapekṣasya tato nāmapakṣo durbalaḥ syādiha tu yathaiva dhātoḥ pratyayasaṃbandhānugṛhītasya bhāvanānurañjananimittaṃ karaṇavācitvaṃ bhavatyevaṃ nāmapadasyāpītyaviśeṣaḥ || 2 ||</p>
</div> <!-- sūtra !-->

<div type="sūtra" n="3">
<p>yaduktaṃ yadaikasmādapūrvaṃ tadetarattadarthaṃ bhaviṣyatīti tadgataṃ tāvadvastudharmeṇa viśeṣaṃ darśayati | katham—</p>
<lg>
  <l>bahvadṛṣṭaprasaṅgāddhi dharmo neṣṭaḥ pade pade |</l>
  <l>nāmnaḥ phalena saṃbandhe parihāro na tasya ca ||</l>
</lg>
<p>ekasmādadṛṣṭe kalpite yadītarad dṛṣṭārthatvena tādarthyaṃ bhajate tato lāghavaṃ labhyate | asya tu tādarthyasiddhaye tato 'pi punaradṛṣṭaṃ kalpyata eva tato varaṃ phalenaiva sarvāṇi saṃbaddhāni | na ca saṃbandhavairūpyakleśāśrayaṇaṃ, nāmnaśca phalasaṃbandhe 'vaśyaṃ dhātvarthastadanugrahārtho 'bhyupagantavyaḥ | sa ca svayaṃ niṣpādyaḥ siddharūsya nāmārthasya na śaknoti dṛṣṭe<pb n="388"/>nopakartum | na hi nāmārthastamapekṣate śabdaprayogavelāyāmeva niṣpannatayā gamyamānatvādapekṣaṇīyasya vā siddhatvenāyogyatvatprayujyate 'sminniti cābhidheya eva prayogaḥ | tadādhāraiva hi niṣpannarūpopalabdhiranutpannatve kriyārūpasya vaktavye vināśitvapradarśanaṃ niṣpannasyāpi kṣaṇikatvena punaḥ punarniṣpattyapekṣopapatteḥ | tebhyaḥ parākāṅkṣā—anyākāṅkṣā, niṣpādyatvena vā pradhānākāṅkṣā<note place="app" xml:lang="sa-Latn">niṣpādyatvena pradhānasya sato yā sādhanākāṅkṣā sā na vidyate niṣpādyatvābhāvādityarthaḥ |</note> na vidyata ityadhyāhāraḥ | atha vā tebhyaḥ parā—dūre, ākāṅkṣetyarthaḥ | kutaḥ, bhūtatvādeveti | svarūpakathanārthamupanyastaṃ niṣpannatvādeveti | punarante tadeva hetutvenoddiṣṭaṃ sūtrakāreṇa || 3 ||</p>
</div> <!-- sūtra !-->

 <div type="sūtra" n="4">
<lg>
  <l>akhyātavartī dhātvarthaḥ sādhyarūpaḥ pratīyate |</l>
  <l>tasminphalavatīṣṭe tu nāmno dṛṣṭārthateṣyate ||</l>
</lg>
<p>dhātvarthastāvatprakṛtyaiva sādhyātmako viśeṣatastvākhyātagatena dhātunocyamānaḥ | sa yadi phalasādhanatvena codyate tato 'siddharūpatvāttasya sādhanākāṅaukṣā yāṃ satyāṃ nāmapadaṃ guṇavidhitvena nāmadheyatvena vobhayathā 'pi dṛṣṭenaiva tādarthyaṃ labhate | nanu nāmadheyapakṣe nāmapadamapi sādhyārthaṃ bhaviṣyatīti dhātutulyaṃ syāt | na | tasya phalasaṃbandhe guṇavidhitvena siddhārthatvāt | api ca—</p>
<lg>
  <l>sādhyātnako 'pi dhātvartho yadā nāmnā 'bhidhīyate |</l>
  <l>tadā dravyavadevāsau niṣpannātmā pratīyate ||</l>
</lg>
<p>yadyapi vastusvarūpeṇa dhātvarthaḥ sādhyastathā 'pi nāmapadenocyamāno liṅgasaṃkhyāyogitvātsiddharūpo 'bhidhīyate | abhidhānakṛtā cā ' 'kāṅkṣotpattirna vastukṛtā | tasmādyuktā dhātorevā ' 'kāṅkṣā na nāmna iti | <hi rend="bold">kiṃcā ' 'śritatvātprayogasya</hi> iti | adhunā śabdapratyāsattikṛto viśeṣo 'bhidhīyate | puruṣavyāpārātmikāyāṃ bhāvanāyāṃ dhātvarthopaśleṣo 'pi puruṣeṇā ' 'śritastadatikramahetvabhāvācca na nāmapadagraṇam | tasmādasti viśeṣaḥ || 4 ||</p>
</div> <!-- sūtra !-->
<trailer>( iti bhāvārthādhikaraṇam || 1 || )</trailer>
</div> <!-- adhikaraṇa !-->
<div type="adhikaraṇa" n="2">
<div type="sūtra" n="5">
<pb n="390"/>
<p>siddhaṃ kṛtvā 'pūrvaṃ tatpratipattyupāyaśabdaviśeṣavicāraḥ kṛtaḥ | tasya siddhatvamevāprasiddhamatastadeva tāvatpratipādanīyamityata āha—</p>
<lg>
  <l>phalāya vihitaṃ karma kṣaṇikaṃ cirabhāvine |</l>
  <l>tatsiddhirnānyathetyevamapūrvaṃ prati gamyate ||</l>
</lg>
<p>vedavākyopāttasvargayāgādisaṃbandhānyathānupapattyā codanayaivāpūrvamapi coditaṃ bhaviṣyatīti pramāṇavat | tasmādastyapūrvamiti | atrāpare nipuṇaṃmanyāstannirākaraṇamāhuḥ—</p>
<lg>
  <l>pramāṇapañcakājñānādapūrvaṃ ṣaṣṭhagocaraḥ |</l>
  <l>tasmādanvarthanāmaitanna vastutvena gamyate ||</l>
</lg>
<p>vastvavabodhanārthāni pratyakṣādīni pañca pramāṇāni | tadyatra tāni na pravartante tadabhāvenābhāvātmanaivāvagamyate | na cāpūrve tāni pravartante | tasmātsarvapramāṇāpūrvatvādanvarthanāmaivāsadrūpamapūrvaṃ pratipattavyam | tatra pratyakṣeṇa tāvannāvagamyate, rūpādyanātmakatvena cakṣurādibhirasaṃbandhāt | nāpyanumānena, kenacilliṅgena sahādṛṣṭasaṃgatitvāt | na hi viśeṣataḥ sāmānyato vā 'sya kenacitsaṃbandho 'nubhūtapūrvaḥ | sarvatraiva ca vastusattābodhāyānumānamaparyāptamityuktaṃ<note place="app" xml:lang="sa-Latn">sattā ca nānumānena kasyaccitsapraṃtīyate ityanena pratyakṣasūtre ślokavārtike uktamityarthaḥ |</note> prāk |</p>
<lg>
  <l>padavākye na caitasya vācake śṛṇumaḥ kvacit |</l>
  <l>śabdagamyatvamapyasya tena naivopapadyate ||</l>
</lg>
<p>āgamikatvamapyasya padena vocyamānasya syādvākyagamyasya vā | tatra padaṃ na tāvatkiṃcitsākṣādetasya vācakamasti | yattvapūrvamiti tadanvarthatvātsutarāmastitvaṃ bādhate | na ca pramāṇāntarānavagate 'rthe padaṃ pravartate | na ca svātantryeṇa pramāṇamiti sthitam | tathā ca vākyasyāvācakatvādevāprāmāṇyam | na ca kecitpadārthāḥ śrūyante yeṣāṃ bhedaḥ saṃsargo vā 'pūrvaṃ bhavet | ye 'pi śabdāntarādayaḥ śrutiliṅgādayaśca śabdaprakārāste 'pi ca svabhāvasiddhe vastuni bhede viniyoge vā kāraṇaṃ na sadbhāve kasyacidityapūrvaṃ pratyapramāṇam | upadeśānavagate cātideśo 'pi na pravartate vidhipratiṣedhaviṣayatvācca samastasya vedasya | na kvatidvastusvarūpapratipādanārthatvaṃ bhavatīti nā ' 'gamagamyamapūrvam | na cādṛṣṭapūrvasyādṛṣṭasadṛśasya copamānaviṣayatvam | kāmaṃ vā 'nupalabhyamānaśaśaviṣāṇādisārūpyādabhāvātmakatvopamānaprasaṅgaḥ | tasmādasadrūpeṇopameyam |</p><pb n="391"/>
<lg>
  <l>arthāpattyā 'pi naivaitadastītyevaṃ pratīyate |</l>
  <l>anyathā 'pyupapannatvātphalayāgādisaṃgateḥ ||</l>
</lg>
<p>dṛṣṭārthāpattistāvaddharmāstitvavadevātrāpi nirākartavyā | svabhāvādinā 'pi īśvaradaridrādivaicitryopapatteḥ | śrutārthāpattirapi kīdṛśī bhavati yatra pratyakṣeṇaivānupapattirdṛśyate | na ca kalpyamāno 'rthaḥ kena ciddhirudhyate, tadyathā ‘sruveṇāvadyati’ ityukte na ca kathaṃcidapi māṃsapuroḍāśādīni tenāvadātuṃ śakyanta iti | pratyakṣagamyatvāt | api ca tatrāpi prasakterevaṃ kalpyate dravāṇāmiti | na caiṣā kalpanā kena cidvirudhyate śrutahānyaśrutaparikalpanābhāvāt | apūrvaṃ tu na kadācitphalasādhanatvena saṃbhāvyate | yato 'nyakāraṇaniṣedhe sati tadviṣayā pariśeṣasiddhiḥ syāt |</p>
<lg>
  <l>yadi tvanyanivṛttyaiva pariśeṣaḥ prakalpyate |</l>
  <l>śaśaśṛṅganimittatvaṃ phalānāṃ kiṃ na gamyate ||</l>
</lg>
<p>na hi kāraṇāntarapratiṣedhamātreṇāpūrvanimittatā gamyate, śaśaviṣāṇādibhiranaikāntāt | api ca yadi tāvadapūrvaṃ yāgasya sādhyamiṣyate tataḥ śrutaṃ svargaṃ parityajyāśrutaṃ parikalpitaṃ bhavet | atha phalaṃ prati sādhanabhūtaṃ, tataḥ śrutayāgaparityāgātsaiva gatiḥ | na cā ' 'kārāntareṇa<note place="app" xml:lang="sa-Latn">sādhyasādhanabhāvarahitākārāntareṇa nāpūrvaṃ nirūpayituṃ śakyamityarthaḥ |</note> tannirūpayituṃ śakyate | tenā ' 'gamaprāmāṇyādyāgādeva phalena bhavitavyam | kathaṃ naṣṭaḥ sādhayatīti cet | yadi śāstrādevaṃ gamyate kiṃ bhavato virudhyate | dhriyamāṇena vā phalaṃ sādhanīyamityatra kiṃ pramāṇam | api cā ' 'kāśādīni nityāvasthitāni kasmātphalaṃ na sādhayanti | yadi ca śrūyamāṇātirekeṇāvasthāyitvasaṃbhavādapūrveṇa phalaṃ sādhyata iti kalpyate tato varamākāśādereva kalpitaṃ, tasya hi sthānasadbhāvāvapi tāvatprasiddhau kevalaṃ phalanimittatvamāśrayaṇīyam | apūrve tu sadbhāvaprabhṛti sarvaṃ niṣpramāṇakaṃ kalpanīyam | atha yāgasaṃbandhinā kenacidavasthitena phalaṃ dātavyamityabhiprāyaḥ | tathā satyapi—</p>
<lg>
  <l>yaṣṭurevā ' 'tmano yāgaiḥ saṃgatasya sthitasya ca |</l>
  <l>nimittatvaṃ varaṃ klṛptaṃ lāghavaṃ hi tathā sati ||</l>
</lg>
<p>yadi yāgasya vināśitvādanyena tatsaṃbandhinā phalaṃ sādhyamānaṃ yāgena sādhitaṃ bhavati tato lāghavādatikrāntayāgenā ' 'tmanaiva varaṃ sādhayitavyam |</p>
<lg>
  <l>yadvā karmavināśo 'yaṃ phalaṃ naḥ sādhayiṣyati |</l>
  <l>bhaṅigayāgavidhānāddhi tadayatnena kalpyate ||</l>
</lg>
<pb n="392"/>
<p>vināśini hi karmaṇi codite kiṃ dṛśyate, karma ca vinaṣṭaṃ śāstrapratyayācca kālāntare phalaṃ bhaviṣyatīti niścīyate | yacca<note place="app" xml:lang="sa-Latn">yacceti-yacca-phalaṃ, yat-vinaṣṭaṃ. karma, pratītya-adhigamya, prāpyetyarthaḥ |</note> yat, pratītyopajāyate tatra tasya nimittatvamityavadhāryate | tasmādabhāvanimittameva phalamastu | syādetat | na kvacidavastunaḥ sādhakatvaṃ dṛṣṭamiti | taducyate | apūrvasya vā kva dṛṣṭaṃ yenātrā ' 'śrīyate tadavaśyakartavye laukikanimittadharmātikrame<note place="app" xml:lang="sa-Latn">yalloke tṛptyādiphalotpattinimittasya bhojanādeḥ kriyātvaṃ dharmo dṛṣṭastadatikrametyarthaḥ |</note> kimapūrvanimittatvaṃ kalpyatāmutābhāvanimittatvamiti, klṛptābhāvanimittatvātilaṅghanena kālpanikāpūrvanimittatvaparigraho na yujyate | kiṃ ca—</p>
<lg>
  <l>yadi caikāntato brūyuḥ śabdāḥ kālāntare phalam |</l>
  <l>tatastenaiva kalpyeta nimittaṃ vastu kiṃcana ||</l>
</lg>
<p>kriyāphalasaṃbandhapratipattimātracaritārthāsu codanāsvanupātte kālāntare karmasvabhāvādānantarye gamyamāne kuta etatkālāntarabhāvi phalaṃ tatsiddhyarthaṃ cāpūrvaṃ kalpyata iti | tatraitatsyāt | kṛte karmaṇyanantaraṃ phalamanupalabhya kālāntaraphalotpādadvāramapūrvakalpanamiti | tadayuktam | kutaḥ—</p>
<lg>
  <l>pūrvaṃ niścitya śāstrārthaṃ prayoge hi pravartate |</l>
  <l>prayogottarakālaṃ tu na śāstrārtho 'vadhāryate ||</l>
</lg>
<p><note place="app" xml:lang="sa-Latn">( a. 3 pā. 8 a. 8 sū. 18 ) |</note>‘nahyavidvānvihito 'sti’ iti tāvadavaśyaṃ yāvacchāstragamyaṃ tatsarvaṃ prāganuṣṭhānādavagantavyam | na ca tatkāle karmaphalakālaviyogajñānakāraṇamasti | yacca śāstrapravṛtti velāyāṃ tadantargatatvena nāvadhāritaṃ taduttarakālamevāvadhāryata iti kuta etat | api ca—</p>
<lg>
  <l>sarvakartṛṣvaśakta<note place="app" xml:lang="sa-Latn">sarveṣu padārtheṣu bahavaḥ kartārasteṣu madhye, kvacitpadārthe kasyacitkarturaśakteraparihāryatvādityarthaḥ |</note>tvādvaiguṇyaṃ saṃpratīyate |</l>
  <l>tena ca pratibaddhatvānnārthāpattirapūrvabhāk ||</l>
</lg>
<p>dṛśyata evānantaraphalānutpattikāraṇavaiguṇyamiti na kālāntaraphalasiddhyarthamapūrvaṃ kalpanīyam | anaikāntikī hi tadā 'rthāpattirvaiguṇyameva varamananubhūtamapi kalpayet | na ca janmāntaraphalotpattyarthamapūrvakalpanā || kutaḥ—</p>
<lg>
  <l>sukhaduḥkhātmakatvena samāneṣveva janmasu |</l>
  <l>kriyānantarameveha staḥ svarganarakāvapi ||</l>
</lg><pb n="393"/>
<p>na hi svarganarakau nāma niratiśayasukhaduḥkhasvabhāvau deśaviśeṣātmakau vā yāvihaiva janmani nānubhūyeyātām | alaukikānāṃ jihāsopāditsānupapatteḥ | ye tu laukike prakṛṣṭe sukhaduḥkhe te karmānantarameva saṃbhāvyete ityaviśeṣaḥ<note place="app" xml:lang="sa-Latn">svarganarakayorapyauhikatvena paścāderaviśeṣa ityarthaḥ |</note> | kiṃ ca—</p>
<lg>
  <l>pratiṣedheṣu cāpūrvaṃ na śāstrārthena janyate |</l>
  <l>tadatikramajanyaṃ tu na bhavecchāstrapūrvakam ||</l>
</lg>
<p>‘brāhmaṇo na hantavyaḥ’ iti hi nivṛttiḥ śāstrārthaḥ | na ca tayā kālāntare kiṃ cijjanayitavyamiti nāpūrvakalpanāmapekṣate | hananasya tu narakapātaḥ phalaṃ, tadyadi tenā pūrvaṃ janyeta tato hananasyācoditatvāllaukikakriyājanyaṃ sadapūrvaṃ na vedamūlaṃ syāt | kalpitamapi ca tanniṣkriyatvānnaiva deśāntare śarīrādiprāpaṇasamarthamityanarthakam | na cāsyā ' 'śrayaḥ saṃbhavati, kriyāśrayasya puroḍāśādervinaṣṭatvāttadvyatirikte cā ' 'rambhānupapatteḥ | evamaṅgāpūrvāṇyapi nirākartavyāni | kiṃ ca—</p>
<lg>
  <l>aṅgāni yadi vā 'pūrvaṃ kurvantyārādavasthitam |</l>
  <l>asaṃbandhātpradhānānāṃ na syāttenopakāryatā ||</l>
</lg>
<p>na hi kalpitamapyaṅgāpūrvaṃ pradhānairasaṃbandhamānamupakartuṃ samarthaṃ, na cāmūrte pradhāne tadapūrve vā nipatituṃ samartham | yadapi na prokṣaṇādinimittaṃ dravyasamavāyi tadapi tanmātropakṣīṇatvādanyatrāsaṃcarannaiva phalasādhanasyāpūrvasyopakuryāt | atha tvaṅgāpūrvāṇyapi yajamānātmanyevāvatiṣṭheran, evaṃ sati puruṣārthatvāpatteḥ karmāṅgatvahāniḥ syāt | api ca yugapatprayogavacanena grahaṇādaṅgāpūrvairyugapadevopakartavyam | na ca paraspareṇāsaṃbaddhānāṃ yaugapadyaṃ saṃbhavati | na caiṣāṃ kaścitsaṃbandhe heturasti | etena pradhānāpūrvāṇāṃ phale yaugapadyaṃ pratyuktam |</p>
<lg>
  <l>tasmātkṛtatvamātreṇa pradhānaṃ puruṣe phalam |</l>
  <l>aṅgāni ca pradhāneṣu janayantīti gamyate ||</l>
</lg>
<p>na cāpūrvasyotpattirabhivyaktirvopapadyate | kutaḥ—</p>
<lg>
  <l>na tāvadyugapajjanyaṃ karmabhiḥ kramavartibhiḥ |</l>
  <l>na cānavayavatvāttatkramaśo 'pi pratīyate ||</l>
</lg>
<p>evaṃ sāvannotpadyate | na cābhivyajyate | katham |</p>
<lg>
  <l>indriyārthobhayeṣāṃ naḥ saṃskārādvyaktiriṣyate |</l>
  <l>na ca yāgādibhiḥ kiṃcitsaṃskṛtaṃ saṃpratīyate ||</l>
</lg>
<p>sarvābhivyaktīnāṃ trayānyatamasaṃskāradvāratvātsaṃskārāntaramavaśyaṃ kalpanīyaṃ tataḥ punaḥ <pb n="394"/>sa eva kleśa ityapramāṇatā | yadi ca kriyānantaramapūrvamupalabhyeta tato 'bhivyajyata iti brūyāma | yadi cāsya prāgastitve pramāṇaṃ bhavet | na tu tadubhayamapyastīti | sarvathā nāstyapūrvaṃ | na caitatsūtraṃ tatpratipādane vispaṣṭamityavyākhyānametat | atrocyate | yadidaṃ svamatiparikalpitaṃ vigrahavadivāpūrvaṃ bhavadbhirnirākriyate na tenāsmākaṃ kiṃcidvirudhyate | yato naitattādṛśaṃ kasyacidiṣṭaṃ, kiṃ tarhi—</p>
<lg>
  <l>karmabhyaḥ prāgayogyasya karmaṇaḥ puruṣasya vā |</l>
  <l>yogyatā śāstragamyā yā parā sā 'pūrvamiṣyate ||</l>
</lg>
<p>pradhānakarmaṇāmaṅgakarmaṇāṃ vā prākkaraṇātsvargādiprāptyayogyāḥ puruṣāḥ kratavaśca svargakāryāyogyāḥ | tāmubhayīmapyayogyatāṃ vyudasya pradhānairaṅgaiśca yogyatopajanyata ityavaśyaṃ sarveṇābhyupagantavyam | asatyāṃ tasyāmakṛtasamatvaprasaṅgāt | saiva ca puruṣagatā kratugatā vā yogyatā śāstre 'sminnapūrvamityapadiśyate | yattu pratyakṣādigamyatvamasya nāstīti satyaṃ, śrutārthāpattivyatiriktairna gamyate sa tvadoṣaḥ | kiṃ kāraṇam—</p>
<lg>
  <l>śrutārthāpattirevaikā pramāṇaṃ tasya veṣyate |</l>
  <l>śabdaikadeśabhāvācca svārtheṣvāgama eva naḥ ||</l>
</lg>
<p>yena vākyena yāgātsvargo bhavati prayājādibhiśca pradhānopakāro bhavatītyetaccodyate tenāvaśyaṃ vinaṣṭānāmavinaṣṭānāmapi caiṣāṃ kā 'pi svakāryotpādanaśaktirastītyabhyupagantavyaṃ sarvabhāvānāmaśaktānāṃ kāryārambhābhāvāt | niyogataścātrātītānāmevaṃ śaktireṣṭavyā | kutaḥ—</p>
<lg>
  <l>kṣaṇikatvena sarvatra naikasyāpi hi karmaṇaḥ |</l>
  <l>kathaṃ cidyugapadvauṛttiḥ phale kimuta bhūyasām ||</l>
</lg>
<p>yadeva hi karma gṛhītaṃ tadeva hi kṣaṇikasūkṣmāvayavatvātphalaṃ prati yugapadbhavitumasamarthaṃ kimuta yānyanekātmakāni darśapūrṇamāsaprabhṛtīni | yadā hi pūrṇamāso bhavati na tadā darśo yadā darśastadā pūrṇamāsaściravinaṣṭastathaikasminneva samudāye yadā ' 'gneyastadā 'gnīṣomīyopāṃśuyājau na staḥ, yadā tayorekastadetarau na vidyete iti yaugapadyāsaṃbhavaḥ | tadyadā darśapūrṇamāsastadavayavo vā kāṃcitpuruṣe śaktimanādhāyaiva vinaśyettataḥ prāgavasthātulyatvāduttarakarmaṇāṃ pūrvaiḥ saha rūpataḥ śaktito vā sāhityābhāvānna kevalakaraṇotkaścidviśeṣa iti sahitasādhyatvena śrutaṃ phalaṃ sāhityāsaṃpattyā nopapadyeta | na hi kevalo darśastatsādhanatvena śrūyate tadantyaṃ vā karma | niyogataśca karmānantaraphalotpattivādinā 'pi sarvakarmānte sā 'bhyupagantavyā | tataśca yasyaivā ' 'nantaryaṃ tadevaikaṃ sādhanaṃ prāpnoti netarāṇi ciravinaṣṭatvāt | atha tu sarveṣāmapūrvākhyāḥ śaktayastiṣṭhanti tataḥ svarūpāṇāmatantratvātteṣvasatsvapi śaktigatameva yaugapadyaṃ vyavahārāṅgatvādauvyāpariṣyate | tathā cā ' 'ha—</p>
<pb n="395"/>
<lg>
  <l>śaktibhiḥ sarvabhāvānāṃ vyavahārānupātitā |</l>
  <l>tenānyadeśakāle 'pi rūpe tābhiḥ sa sidhyati ||</l>
</lg>
<lg>
  <l>laukikaṃ cāpi yatkarma phale kālāntarodgatau |</l>
  <l>tatrāpi śaktirevā ' 'ste na tvapūrvamiheṣyate ||</l>
</lg>
<p>yānyapi ca laukikāni kṛṣighṛtapānādhyayanaprabhṛtīni karmāṇi kālāntaraphalatveneṣyante teṣāmapi svarūpāvasthānāsaṃbhavātsaṃskāraireva tiṣṭhadbhirvyavahārasiddhiḥ | te tvavaidika tvātsaṃskārā nāpūrvaśabdābhidheyatvena prasiddhāḥ | tena prāgevānuṣṭhānācchāstraśravaṇavelāyāmeva kṣaṇikānekāṅgapradhānaprayogasādhyaṃ phalaṃ viditvā śāstrapratyayādeṣā buddhirbhavati nūnaṃ kenāpyātmanā samastānyaṅgapradhānāni phalakālaṃ yāvattiṣṭhantīti | pratyakṣaṃ ca svarūpabhaṅgadarśanānna śaktivyatiriktātmāvasthānopapattiḥ | yattu śrutahānyaśrutakalpanāprasaṅga iti | tanna—</p>
<lg>
  <l>yāgādeva phalaṃ taddhi śaktidvāreṇa sidhyati |</l>
  <l>sūkṣmaśaktyātmakaṃ vā tatphalamevopajāyate ||</l>
</lg>
<p>yadi hyasaṃbandhinā kenacitphalaṃ sādhyeta tato doṣaḥ syāt | yāgāhitayā tu śaktyā sādhyamānaṃ yāgenaiva sādhitaṃ bhavati | sarvasādhanānāmiṣṭaphalapravṛttāvāntarālikavyāpārāvaśyaṃbhāvitvāt | atha vā sarvameva kāryaṃ dadhyādi kṣīrāderutpadyamānaṃ na sahasaiva sthūlenaivā ' 'tmanotpadyate | kiṃ tarhi, sūkṣmāṇi tāvadrūpāntarāṇyanubhavati | evaṃ svargādayo 'pyaṅkurādisthānīyāṃ tāvadapūrvāvasthāṃ pratipadyante tayā cotpadyamānayā ta evotpannā bhavantīti | etāvāneva<note place="app" xml:lang="sa-Latn">yadā ca sthāyyapūrvaṃ śaktyātmakatvātkarmaphalābhyāmanatyantabhinnaṃ tadā phalaṃ bhāvayedanenetthamiti trayāṇāmapi bhāvanāṃśānāṃ yaugapadyābhidhānamapi karmaphalakālayoravicchedādupapannaṃ bhavatītyāha॔ etāvānityādinā |</note> cātra vartamānaḥkālo yadacyutiḥ karmasaṃkalpātprabhṛtyāsarvāntyaphalāvayavopabhogāt | āha ca—</p>
<lg>
  <l>kāṣṭhaiḥ paktavyamityukte nirdiṣṭā jvalanakriyā |</l>
  <l>aṅkure jāyamāne ca vṛkṣo 'ṣyutpanna iṣyate ||</l>
</lg>
<p>yattu saṃbhāvanāpadamapūrvaṃ nā ' 'rūḍhamiti | tadayuktam | kutaḥ॔</p>
<lg>
  <l>vināśitvena vijñātaṃ sādhanaṃ lokavedayoḥ |</l>
  <l><note place="app" xml:lang="sa-Latn">na saṃbhāvitaṃ sāmarthyarūpeṇa sthāyitvaṃ yasyeti vigrahaḥ |</note>asaṃbhāvitasāmarthyasthāyitvaṃ codyate katham ||</l>
</lg>
<p>nūnaṃ vinaṣṭasyāpyetasya sāmarthyaṃ phalanirvṛttikālāvadhiṃ yāvadāsta iti hi yāvannāvadhāryate tāvadvināśinī kriyā codayitumevāśakyā | tasmātsaṃbhāvanā 'vadhāraṇā ca  <pb n="396"/>prathamameva siddheti |</p>
<lg>
  <l>na vā 'tikrāntayāgebhyaḥ puruṣebhyaḥ phalodgatiḥ |</l>
  <l>atikrāntānatikrāntaviśeṣastava nāsti hi ||</l>
</lg>
<p>yadi hyanāhitasaṃskārā eva yāgā naśyeyustataḥ prāgavasthātulyatvādatikrāntānatikrāntayāgayoḥ ko viśeṣaḥ syāt | ātmatvaṃ tāvadaviśiṣṭamubhayoḥ | yāgatvamapi hi vinaṣṭākṛtayāgayostulyam | na ca kriyārahitasyāvasthāntaragatasya vā kartṛtvamavatiṣṭhate | kartṛśaktistiṣṭhatīti cet | na | tasyāḥ prāgapi yāgakaraṇādvidyamānatvenākaraṇatvāt | api ca yadi puruṣaḥ phalasādhanaṃ sarvakarmaṇāṃ śubhāśubhānāmaviśiṣṭa ityekarūpaphalaprasaṅgaḥ | tathaikena yāgena bahubhiśca tadatikramalakṣaṇalakṣitatvāviśeṣādbahuyājinaḥ phalaviśeṣo na syāt | etenaiva bahuprayogānuṣṭhāyinaḥ pratyuktāḥ | kartranabhidhāyiti vā ' 'khyāte kathamayamartho vijñāyate | yasya tvapūrvāṇi kriyante tasya pratikarma pratiprayogaṃ ca tadbhedādupapanne phalanānātvavaicitrye | kiṃ ca |</p>
<lg>
  <l>aṅgamadhye 'pi kartaiva bhaveccedupakārakaḥ |</l>
  <l>prasaṅgasiddheraṅgānāmaprāptirvikṛtau bhavet ||</l>
</lg>
<p>prayājādīnāmapi kṣaṇikatvātsvarūpasaṃnidhyabhāve bhavatpakṣe kartraiva pradhānopakāraḥ kartavya iti so 'pi cāpūrvābhāvātkartrātmana evopakārakastatra yena prakṛtau prayājādayaḥ kṛtāstasya vikṛtiṣu tadgatopakārasadbhāvādvinā 'pi tantramadhyavidhānena tatphalāvāpteḥ prasaṅgalakṣaṇamastīti	 na punaraṅgānyanuṣṭhātavyāni | tatra ‘prayāje prayāje kṛṣṇalaṃ juhoti’ ityādīni nopapadyeran | nanvatyantakālabhedānnaitatprasajyate | vakṣyatyasyottaram <note place="app" xml:lang="sa-Latn">( a. 12 pā. 1 a. 1 sū. 4 )</note>‘arthasyāvikṛtatvāta’ iti | yadeva hi pratyāsannāni prati kartrātmakaṃ tadupakārarūpamiṣyate tadeva dūrasthāyāmapi vikṛtāvityaviśeṣaḥ | ete karmavināśapakṣe 'pi doṣāḥ prasaktavyāḥ | yasyāpi ca karmavināśādeva phalaṃ bhaviṣyatītyabhiprāyastasyāpi śubhāśubhaikānekakarmatatprayogavināśānāṃ prāgabhāvapradhvaṃsābhāvānāṃ vā 'vastutvenāviśeṣātphalabhedavaicitryānupapattiḥ | tathā hi—</p>
<lg>
  <l>eko rogo hṛto yasya yasya vā 'pahṛtā daśa |</l>
  <l>arogitve tayorbhedo na kaścidapi dṛśyate ||</l>
</lg>
<p>yadi tu pratikarma vināśānāṃ vaicitryamiṣyate tathā sati vastutvāpattervastvantarābhāvāccāpūrvavastveva vināśaśabdenābhidhīyeta |</p>
<lg>
  <l>na ca karmavināśebhyaḥ svargādi śrūyate phalam |</l>
  <l>viparyayācca naitebhyo jātaṃ yāgasya tadbhavet ||</l>
</lg><pb n="397"/>
<p>‘yajeta svargakāma’ iti hi śrūyate na yāgābhāvaṃ pratipadyeteti | tatra bhāvāṃśasādhyasādhanasaṃbandhaniṣṭhe vākye yastatrābhāvāṃśasādhyasādhanasaṃbandhaṃ kalpayati tena vedastavidapramāṇīkṛtaḥ | kutaḥ | karmavināśaprabhavaṃ hi sadetanna kathaṃcitkarmasambandhīti śakyaṃ vaditum | atyantaviparītatvāt | na hyagnyātapaprabhavo dāhaḥ śaityasaṃbandhītyucyate | atha vā yathaiva yāgācchrutaṃ tadabhāvātkalpyate tathaiva svarge śrute tadabhāvaḥ phalamityapi kalpyeta | apūrvapakṣo 'pi tulyamiti cet | na | tasya karmaphalaśaktyātmakatvenātyantābhedāt | uktaṃ hyetatpurastāt | apūrveṇa kriyamāṇaṃ yāgenaiva kriyate, apūrve vā kṛte phalameva kṛtaṃ bhavatīti | na ca loke 'pi kaścidabhāvaḥ kāraṇatvena dṛṣṭaḥ | yadi tu kvacidudāhriyeta, śakyaṃ tatra bhāvāntaraṃ darśayituṃ na tvatrāpūrvādṛte tādṛkkiṃcidasti | yattvapūrvasyāpi naiva kāraṇatvaṃ dṛṣṭamiti tadayuktam | sarvatra śaktisāmānyopalambhāttadviśeṣamātratvāccāpūrvasya | yattu śāstreṇa kālāntaraphalaṃ nā ' 'śritaṃ prayogottarakālakalpanā ca śāstre 'ntarbhavati | tasmādānantaryameva coditamiti | tatra yathāśrutakṣaṇikānekakarmānantaryaṃ na saṃbhavatītyuktaṃ prāk | svarganarakau ca niratiśayasukhaduḥkhātmakatvāddeśāntarajanmāntarānubhavanīyau na karmānantaraṃ saṃbhavata iti ṣaṣṭhādye vakṣyāmaḥ |</p>
<lg>
  <l>aihikaṃ cāpi putrādi kramajanmasvabhāvakam |</l>
  <l>na karmānantaraṃ kaścitphalaṃ labdhuṃ vyavasyati ||</l>
</lg>
<lg>
  <l>na ca grāmādisaṃprāptiḥ kevalā phalamiṣyate |</l>
  <l>upayogaścireṇaiṣāṃ na nimittādvinā bhavet ||</l>
</lg>
<p>cirakālopabhogaphalātmakatvādgrāmādīnāṃ kriyānantaraṃ tādātmyāsaṃbhave sati yatraivāntarāle nimittaṃ kṣīṇaṃ tatraivāpahāraḥ prasajyetetyavaśyaṃ samastopabhogaṃ yāvadavasthitena kena cidbhavitavyam | tataśca prāgeva prayogāditthamavadhāraṇātkartṛvaiguṇyāśaṅkyā 'rthāpatteranaikāntikatvamityayuktametat | yattu pratiṣedheṣu na śāstragabhyamapūrvamityucyate |</p>
<lg>
  <l>vidheyebhyo yathā 'pūrvaṃ vidhiśāstreṣu gamyate |</l>
  <l>tathaiva pratiṣedhyebhyaḥ pratiṣedhaistaducyate ||</l>
</lg>
<p>yathā hi laukikānāmeva dravyādīnāṃ phalavidhyuttarakālaṃ vaidikatvādvedagamyā 'pūrvasiddhiḥ, evaṃ brahmahatyādīnāmanavagatanarakaphalānāṃ pratiṣedhottarakālabhāvinā vaidikatvenaiva narakaprāptisamarthā 'pūrvakalpanopapattiḥ | satyapi cāsya calanādikriyārahitatve kartṛsaṃbandhamātreṇa taddeśāntaraprāpaṇādikriyāsaṃbandhābhyupagamānniṣkriyatā 'nupālambhaḥ |</p>
<lg>
  <l>ātmaiva cā ' 'śrayastasya kriyā 'pyatraiva ca sthitā |</l>
  <l>ātmavāde sthitaṃ<note place="app" xml:lang="sa-Latn">( a. 1-pā. 1-sū. 5 ) ityatra vṛttikāramatānuvāde pratyakṣavisaṃvādaparihāragranthe bhāṣya iti śeṣaḥ |</note> hyetatkartṛtvaṃ sarvakarmasu ||</l>
</lg><pb n="398"/>
<p>dvyavadānaprakṣepādīnāṃ hi sarveṣāṃ saṃkalpādidvāreṇā ' 'tmaiva kartetyavadhāritam | ataśca te pralīyamānāstatra svargādyupabhogaśaktimādhāya pralīyanta ityavirodhaḥ | kathaṃ vinaṣṭasya karmaṇaḥ śaktistiṣṭhatīti cet | atrābhidhīyate—</p>
<lg>
  <l>yadi svasamavetaiva śaktiriṣyeta karmaṇām |</l>
  <l>tadvināśe tato na syātkartṛsthā tu na naśyati ||</l>
</lg>
<p>kathamanyaśaktiranyatra samavaitīti cet | na | kriyātmanoratyantabhedābhāvāt | api ca—</p>
<lg>
  <l>śaktiḥ kāryānumeyatvādyadgataivopayujyate |</l>
  <l>tadgataivābhyupetavyā svāśrayā 'nyāśrayā 'pi vā ||</l>
</lg>
<p>yadā karmavināśāttadgatā śaktirapi niṣprayojanā bhavati, avaśyaṃ cāsau kalpayitavyā, tadā 'syāḥ svarūpavadevā ' 'śrayaviśeṣo 'pi kāryakṣama eva pramātavyaḥ | tathā 'ṅgāpūrvāṇā mapyātmāśritānāmevaikārthasamavāyena pradhānaiḥ saṃbaddhānāmapyupakurvatāmāśrayaśeṣatvābhāvādārādupakārakatvaprasiddhiḥ | yattu puruṣārthatvaṃ prasajyata iti | naiṣa doṣaḥ—</p>
<lg>
  <l>tādarthyena hi śeṣatvaṃ nā ' 'śrayāśrayibhāvataḥ |</l>
  <l>rājarthaupayikaṃ nityamuṣṭro vahati kuṅkumam ||</l>
</lg>
<p>na cāmūrttānāmāśrayāśrayibhāvena na bhavitavyam | ātmasukhādivattadupapatteḥ | yattu vrīhyādisamavāyiprokṣaṇādinimittaṃ taṇḍulādidravyāvasthāsaṃcaraṇaparamparayā dauvyavadānaṃ yāvadgataṃ tatrāpi pradhānasyāpi kena cidaṃśena samavāyāttadīyāpūrvaniṣpattāveva vyāpṛtya nivartate | tenaiva caiṣāṃ nā ' 'rādupakārakavadaśeṣapradhānārthatvamabhyupagamyate | yathaiva caikārthasamavāyādaṅgapradhānāpūrvāṇāṃ saṃbandha evamaṅgāpūrvāṇāmanyonyaṃ pradhānāpūrvāṇāṃ ca vaktavyaḥ | tataśca yugapatkāryārambhasiddhiḥ | kathaṃ punaḥ kramotpattīnāṃ pradhānāpūrvāṇāṃ kramavarttibhirevāṅgāpūrvaiḥ prāgūrdhvaṃ cotpadyamānairyugapadupakartuṃ śakyam | kecittāvadāhuḥ | aṅgamadhyavartiṣu pradhāneṣu pūrvāṅgāpurvairniṣpannairāgāmibhiśca prakramavaśātpracalitāvasthairekaikaṃ pradhānaṃ svāpūrvaṃ sādhayati | ātithyābarhirvacca sādhāraṇyānnaikapradhānāpūrvaniṣpattau tānyapavṛjyante | kathaṃ punaranāgatānāmupakārakatvaṃ bhavati | ekāntāvadhāraṇādaubhojanapratyāsattau sthālīparimārjananiṣpattivaditi draṣṭavyam | nanu ca yadyanāgatāvastheṣveteṣu pradhānāpūrvāṇi niṣpadyante tato naivottarāṅgāṇi kartavyāni | kathaṃ na kartavyāni, yadā tatkariṣyamāṇatāsaṃbhāvanayā tāni niṣpannānyapi tadakaraṇānnāpavṛjyante | anye punarāhuḥ | ekaikamaṅgamitaretaranirapekṣamātmīyamātmīyaṃ tāvadapūrvaṃ karoti, tathā pradhānamapyāgneyādi yathāśrutasamastāṅgāpūrvālābhāttannirapekṣaṃ tadā 'nutpannapradhānāntaranirapekṣaṃ ca prathamakṛtasāmavāyikāṅgāpūrvamātrānugṛhītaṃ svāpūrvameva tāvatsādhayati | evaṃ yadā darśāpūrvāṇi tadaṅgāpūrvāṇyapi samastāni niṣpannāni tadā tadīyabrāhmaṇatarpaṇānantaramaparyāyavidhānādyugapatprayogavacanopasaṃhāraka<pb n="399"/>lpitamaṅgāni pradhānāni ca prati, tantrabhūtaṃ samastānyaṅgāpūrvāṇyapūrvātmakamekaṃ yugapanniravayaṃ pradhānopakāraṃ kṛtvā nivartante | tataśca tadvaśena pradhānāpūrvāṇyapyekaphalotpattiśaktibhūtaṃ saṃhatya sarvāṇyekamapūrvāntaraṃ janayitvā 'pavṛjyante | tattvāphalalābhādajaraṃ tiṣṭhati | yadi punaḥ pratibandhakarahitaṃ tadānīṃ phalamevotpadyate tato 'pi kiṃ kalpanīyamevāpūrvam | bāḍham | na hi tasmādṛte samastaphalopabhogasiddhirityuktam | atha kasmātprātyātmikānyevāṅgāpūrvāṇi pradhānopakārakatvaṃ bhinnāni ca pradhānāpūrvāṇi phalabījatvaṃ na pratipadyante | satyaṃ, na hi kaścidatra doṣaḥ | kiṃ tu—</p>
<lg>
  <l>arthāpatterihāpūrvaṃ pūrvamekaṃ pratīyate |</l>
  <l>tatastatsiddhaye bhūyaḥ syādapūrvāntarapramā ||</l>
</lg>
<p>pradhānānāṃ phalaṃ pratyaṅgānāṃ ca pradhānāni prati yugapadupādānādapekṣāvaśenaikāpūrvakalpanayā ca tatsaṃbandhopapatternetarakalpanāpramāṇamastītyekameva tāvadavadhāryate | tataḥ punaḥ kramavartibhiḥ karmabhistadaśakyaṃ yugapatkartumiti tatsiddhyarthaṃ prātyātmikāpūrvāntarakalpanā bhavati | sarvatra ca—</p>
<lg>
  <l>pramāṇavantyadṛṣṭāni kalpyante subahūnyapi |</l>
  <l>adṛṣṭaśatabhāgo 'pi na kalpyo hyapramāṇakaḥ ||</l>
</lg>
<p>kecittvatra codayanti | yadi paurṇamāsyāṃ kṛtānyaṅgāpūrvāṇyamāvāsyāṃ yāvattiṣṭheyustatastaireva kṛtārthatvānnaivāṅgāni punaḥ prasajyeran | evaṃ ca sati <note place="app" xml:lang="sa-Latn">pañca prayājāstrayo 'nūyājā dvāvājyabhāgau sviṣṭakṛdityekādaśa | sāṃnāyyasya saṃpratipannadevatākatvena saha prakṣepādāgneyena saha pradhānāhutidvayamiti trayodaśatvaṃ jñeyam |</note>‘trayodaśāmāvāsyāyāma’ ityāhutisaṃkhyā bādhyeta | anye tu pariharanti | sāṅgayoḥpaurṇamāsyamāvāsyayoḥ kālāntarasaṃbandhātsarvairaṅgairdviḥ prayuktaiḥ samudāyadvayasyopakartavyamityavadhāraṇātpunaḥ prayogaḥ setsyatīti | atha vā, evaṃ vaktavyaṃ sāṅgā paurṇamāsyamāvāsyā 'sahitā svārthaṃ karotīti karaṇavibhaktiśruteravagamātpūrvoktenaiva nyāyena pradhānāpūrvatrayaṃ svāṅagāpūrvānugṛhītamekamapūrvaṃ kṛtvā 'pavṛjyate | tatpunarevaṃ niṣpannenaivāmāvāsyāpūrveṇa sahāparamapūrvamārabheta | tataśca nivṛtteṣvaṅgāpūrveṣvamāvāsyāyāṃ kriyamāṇānyaṅgāni na nirākariṣyanta ityadoṣaḥ | etayaiva ca diśotpattivirodhaḥ parihartavyaḥ | āha ca—</p>
<lg>
  <l>āvṛttibhiryathā 'dhyāye saṃskāro bhavati kramāt |</l>
  <l>vākyāvayavarūpeṇa tathā 'pūrvaṃ bhaviṣyati ||</l>
</lg><pb n="400"/>
<p>na cāmūrtasyāvaśyamavayavairna bhavitavyam | anayaiva hyarthāpattyā śakyate vaktuṃ sūkṣmāvayavarūpeṇa tatpratīyata iti | yadā 'pyatyantāsatāmanutpatteḥ prāgavadhṛtāstitvamabhivyajyate tadā 'pi pratipuruṣaṃ karmabhiḥ svīkaraṇātphalābhimukhakaraṇaṃ śabdādivilakṣaṇā 'syābhivyaktirbhaviṣyati | tathā hi—</p>
<lg>
  <l>naikarūpaiva bhāvānāmabhivyaktiḥ pratīyate |</l>
  <l>ātmasthonmīlanaṃ tena vyaktirasya bhaviṣyati ||</l>
</lg>
<lg>
  <l>sarvāvāptisamartho vā prakṛtyātmā sadeṣyate |</l>
  <l>kaścittu pratibandho 'sya karmabhiḥ so 'panīyate |</l>
</lg>
<p>tasmādastyapūrvam | sūtrasyāpi ca na prakṛtaupayikamanyamarthaṃ paśyāmaḥ | tenā ' 'rambhacodanaivāpūrvasyāpi codanetyayamevārthaḥ | <hi rend="bold">yadi punaḥ phalavacanasāmarthyāttadevaṃ</hi> na vinaṣṭamiti, apūrvakalpanāniṣpramāṇakatvaṃ manvāno varametadityāha | na hi karmaṇāṃ rūpamupalabhāmaha ityayuktaṃ, <note place="app" xml:lang="sa-Latn"> ( a. 6 pā. 3 a. 3 sū. 12 )</note>‘rūpaśabdāvibhāgācca’ ityatra pratyakṣopalabdhyabhidhānāt | yāgaprastāve ca sati tasyācalanātmakatvāt, <hi rend="bold">yadāśrayaṃ deśāntaraṃ prāpayatītyasaṃbaddham</hi> | atrocyate—</p>
<lg>
  <l>kālāntarakṣamaṃ rūpaṃ karmaṇo nopalabhyate |</l>
  <l>bhaṅigarūpopalabdhistu na phalāyopayujyate ||</l>
</lg>
<p>yadyapi karmasvarūpamupalabhyate tathā 'pi kālāntarāvasthānābhāvānna tadupayujyata iti nopalabhāmaha ityucyate |</p>
<lg>
  <l>yāge 'pi prastute cātra calanaṃ yadudāhṛtam |</l>
  <l>tatprakṣepāṃśarūpeṇa yāge 'pyastīti niścayāt ||</l>
</lg>
<p>na hi saṃkalpamātreṇa phalaniṣpattiḥ | samastātsamastetikartavyatākācca karmaṇaḥ phalaśravaṇāttatra dauvyavadānaprakṣepādīnāṃ grahaṇāsādanādīnāṃ ca saṃyogavibhāgaphalatvātsthāyitve tadāśrayeṇāvaśyaṃ bhavitavyam | na cāsāvasti | na cābhivyaktaṃ rūpamupalabhyate | saṃkalpādīnāmapi saṃkalpāntarāditirodhānānnātra svarūpāvasthānopapattiḥ | avasthānaṃ cā ' 'tmasamavetasya vā syātpradeyadravyasamavetasya vā | na tāvadātmani calanaṃ samavaiti, sarvavyāpinaḥ saṃyujyamānaviyujyamānadeśāsaṃbhave calitumasāmarthyāt | kathaṃ sarvavyāpitvamasyeti cetsarvatropalabhyamāna<pb n="401"/>kāryatvāt | ahaṃpratyayena hi caitanyasvabhāvasyā ' 'tmano 'stitvamātramavagamyate na tu deśataḥ kālato vā viśeṣyate | tataśca—</p>
<lg>
  <l>anavacchinnasadbhāvaṃ vastu yaddeśakālataḥ |</l>
  <l>tannityaṃ vibhu cecchantītyātmano vibhuteṣyate ||</l>
</lg>
<p><hi rend="bold">sarvatra kāryopalambha</hi> iti॔ahaṃpratyayamevāviśeṣitaṃ vadati | sukhaduḥkhādyupalabdhirvā | na hi kva cidgataiste nopalabhyante | na caite śarīradharmā iti sthitamātmavāde | tatra yadyasarvagata ātmā bhavettato yadeva tadvatā deśena śarīraṃ yujyate tadaiva sukhādyupalabdhiḥ syānnānyatra | śarīramātrāntargatātmavādī tvāha—<hi rend="bold">nanu tadeva deśāntarādāgamanasya</hi> liṅgam | ataśca viruddhahetutvamasyeti | kutaḥ—</p>
<lg>
  <l>yugapadyadi sarvatra kāryamātmagataṃ bhavet |</l>
  <l>tataḥ sarvagatatvaṃ syātparyāye tu śarīravat ||</l>
</lg>
<p>yadi hi śarīrādbahirapi kiṃcidātmakāryamupalabhemahi śarīrāntare sukhaduḥkhādīnvā tataḥ sarvagatatvamadhyavasyema | yatastu svaśarīrāntarvartyeva kāryaṃ yatra yatra ca tadgatistatra tatra paryāyeṇopalabhyate taccharīrakāryavadeva tatsahitagatasyopapatsyate | anyathā hi śarīramapi sarvagataṃ syāt | tasmāccharīravadevāsya tatra tatra gamanāpatteḥ sutarāṃ sakriyatvaprasaṅgaḥ | saṃdeho vā 'stu sādhāraṇānaikāntikatvāt | āha ca—</p>
<lg>
  <l>ātmā śarīrasaṃmiśrastenaiva saha saṃgamāt |</l>
  <l>tatra tatra sukhādīni kāryāṇi pratipadyate ||</l>
</lg>
<p>tatrottaraṃ <hi rend="bold">na hyasatyāgamane kiṃcidviruddhamiti</hi> | yeṣāṃ tu <hi rend="bold">na tu tadeveti</hi> pāṭhaḥ teṣāṃ siddhāntavādyeva paryāyeṇa sarvatrā ' 'tmakāryopalambhanamāgamanaliṅgatve 'pyaviśiṣṭamāśaṅkyottaraṃ vadatīti granthayojanā | kathaṃ punaridamuttaraṃ <hi rend="bold">na hyasatyāgamana iti</hi> | tathā hi—</p>
<lg>
  <l>naivāvirodhamātreṇa svapakṣaḥ sidhyati kvacit |</l>
  <l>parasyāpyavirodhitvamaviśiṣṭaṃ hi dṛśyate ||</l>
</lg>
<p>pareṇāpi hi śakyaṃ vadituṃ na hi sati gamane kiṃcidviruddhamiti | atrābhidhīyate |</p>
<lg>
  <l>ubhayatrāvirodhitvaṃ prāptaṃ na hyasatīti yat |</l>
  <l>punarbravīti tannūnaṃ virodhyāgamanaṃ matam ||</l>
</lg>
<p>parisaṃkhyārūpeṇāsatyeva ' 'gamane na kiṃcidviruddhaṃ sati tu bahu viruddhamityāha | tadupavarṇyate—</p><pb n="402"/>
<lg>
  <l>svatastāvadamūrttatvānna bhūtairmiśratā ' 'tmanaḥ |</l>
  <l>tataśca tairasaṃśliṣṭo na netuṃ śakyate kvacit ||</l>
</lg>
<p>yadā mūrtānāmapi sūkṣmāṇāṃ candrādityaprakāśādīnāṃ na mṛtpiṇḍādibhiḥ saha miśratvamupapadyate, tannayanena vā nayanaṃ tadā ' 'tmanaḥ svabhāvenātyantāmūrtasya jñānasaṃtānasya vā bhūtairmiśratvaṃ bhavediti kuta etat | yo 'pi syādvādī baddhātmanāṃ śarīrādatyantavyatirekālābhādastyeva mūrtatvaṃ jīvasyeti brūyāttasyāpītaretarāśrayaprasaktirmiśratvānmūrtatvaṃ mūrtatvācca miśrabhāva iti | tasmānmuktāvasthānidarśanena lakṣaṇato 'syāmūrtatvānna śarīrasaṃparkanimittamūrtatvasiddhiḥ | tataśca śarīrādanyastenāsaṃpṛktaśca | asparśatvāccānākṛṣyamāṇaḥ śarīre gacchati tadgatākāśapradeśavadātmā paścānniḥsṛtastatraiva tiṣṭhet | na hi tasya vāyunā pṛthivyādibhirvā preraṇaṃ yena svatantraḥ paraprerito vā gacchet | jvālāprabhṛtīnāṃ tu sparśavattvādvāyunā preryamāṇānāmulmukādinā vā nīyamānānāṃ yuktaṃ gamanam | tena kevalaṃ śarīraṃ gacchadacetanaṃ syāt | sarvagatatve tu yatra yatra gamyate tatra tatrā ' 'tmānusyūtirastīti yuktā caitanyānuvṛttiḥ, yathā pūrvākāśapradeśatyāge sarvagatatvādeva pareṇāvakāśadānasiddhiḥ | kiṃ ca—</p>
<lg>
  <l>asarvagatapakṣe syājjīvo dehādanirgataḥ |</l>
  <l>aṇuḥ śarīramātro vā sarvathā 'pi na yujyate ||</l>
</lg>
<p>jñānasaṃtatipakṣastāvannirākṛtaḥ | tatra nityaḥ sannātmā śarīrābhyantaravarttī |</p>
<lg>
  <l>yadyaṇuḥ kalpyate tatra dehaṃ na vyāpnuyādasau |</l>
  <l>tataśca sarvagātrasthasukhapuṣṭyādyasaṃbhavaḥ ||</l>
</lg>
<p>yadā hyaṇumātra ātmā bhavati tadā yāvāneva pradeśaviśeṣastenādhiṣṭhitastanmātragatānāmeva sukhaduḥkhādīnāmupalabdhiḥ prāpnoti, tataścaikasminkṣaṇe śiraḥpādavedanānubhavo na syāt | atha laghusaṃcāritvāttatra tatropalabhyata ityucyate, na tatra pramāṇamasti | na ca kālabhedo lakṣyate, anavasthitasyopalabdhikālāsaṃbhavānnaikatrāpyupalabhyeta | tasmādakalpaneyam | śarīrāvayavānāṃ cāpariśoṣaṇaṃ puṣṭyādi cā ' 'tmādhiṣṭhitānāṃ bhavati mṛtāvasthāyāṃ viparyayadarśanāt | tatra ya evāvayavastenotsṛṣṭaḥ sa eva mṛtavacchuṣyet | atha śarīraparimita ārhatapakṣeṇābhyupagamyate tatrāpi bahvadṛṣṭaṃ kalpanīyam ||</p>
<lg>
  <l>sadbhāvo 'vayavānāṃ ca tathā teṣāmanantatā |</l>
  <l>saṃśleṣaśca vinā 'nyena tadbhāve 'pi ca nityatā ||</l>
</lg>
<lg>
  <l>atisaṃkocavistārau puttikāhastidehayoḥ |</l>
  <l>antarābhavasaṃcārastadbhāvājñānakāraṇe ||</l>
</lg><pb n="403"/>
<p>sarve hyavayavasadbhāvādayaḥ pratyakṣādyaviṣayāḥ santa utprekṣāmātreṇa kalpyante | te śabdavaccehāpi pratyākhyeyāḥ | śarīramātrāvadhikānāṃ caiṣāmutprekṣitumapyānantyādaśakyaṃ, na caiṣāṃ dravatvādinā vinā kaścitsaṃśleṣaheturvidyate | na cāsaṃśliṣṭānāmekajīvārambhasāmarthyam | sarvasaṃyogānāṃ ca viyogāvinābhūtatvādghaṭāditulyaḥ kadācijjīvasya pradhvaṃso bhavet | gātracchede ca tadvartināṃ jīvāvayavānāṃ tato niḥsṛtyā 'vaśiṣṭe śarīrabhāge punaḥ praveśa ityetadapramāṇakam | yattu viyojitamātrāṇāṃ hastādīnāṃ sphuraṇaṃ dṛṣṭaṃ, tadabhidhātapreritavāyunimittamiti na tāvatā jīvāvayavānugatirvijñāyate | tathā sati saṃkocavikāsāveteṣāṃ bhavata ityatra na kiṃcitpramāṇaṃ paśyāmaḥ | dīpaprabhāprabhṛtīnāṃ tu kathaṃcitpratyakṣatvādupapadyete | na ca pradīpaprabhāyāḥ saṃkoco bhavati śarāvādicchādane śeṣaprabhāvināśādanāvṛtā hi jvālā ' 'tmasamīpe prabhāmaṇḍalamārabdhuṃ samarthā nā ' 'cchāditā | etenaiva ca vikāso 'pi pratyuktaḥ | anya eva hyavayavāstatra pracīyamānā vistāraṃ janayanti na tāvatāmeva vikāsaḥ | sparśavatāṃ ca parasparadeśapratibandhāddeśāntaravyāptyā vikāso ghaṭate, jīvāvayavānāṃ tvamūrtatvātsarveṣāṃ samānadeśatvāvighātānnityamaṇumātratvaprasaṅgaḥ syāt | kathaṃ caikasya jīvasya puttikāhastiśarīraparimitau saṃkocavikāsau yujyete | maraṇakāle cāntarābhavaśarīrasaṃcaraṇaṃ taccāsti, kena citpratibandhena sadapi na gṛhyate, tena ca śarīrāntare jīvanikṣepa ityādi niṣpramāṇakam | tasmātsarvagatatvam | yattu śyāmākataṇḍulamātrādipradarśanamupaniṣatsu tadvākyāntarapradarśitavibhutvasyaiva sataḥ sūkṣmagrahaṇagocaratvāt | yadapi dvaipāyanenoktam<note place="app" xml:lang="sa-Latn">bhārate iti śeṣaḥ |</note> | aṅguṣṭhamātraṃ puruṣaṃ niścakarṣa balādyama iti | tadapi kāvyaśobhārthaṃ vispaṣṭamṛtyuvyavahārapraśaṃsanārthaṃ ca prativratāpraśaṃsāpare vākye prajāpativapotkhedanādivaddraṣṭavyam | tathā hi tenaiva gītādiṣvanekaprakāraṃ sartagatatvaṃ varṇitam | nanu ca sarvagatatve vyomavatsarvaśarīreṣveka evā ' 'tmā prāpnoti | naiṣa doṣaḥ | śarīrabhūyastvātpratiśarīraṃ ca sukhaduḥkhopalabdhivyavasthādarśanāt | itarathā hyekaśarīreṇaiva caritārthatvādanekaśarīravaiyarthyaṃ syāt | janmāntaraśarīravadadoṣa iti cet | na | tatra karmāntaravaśenopabhogāntarārthaṃ punaḥ punarārambhātsarvaśarīragatasukhādyupalabdhiśca pratiśarīraṃ syāt | anyadīyaiścendriyaiḥ śarīrāntaragatasyā ' 'tmīyatvādupalabdherandhabadhirādīnāmabhāvaḥ syāt | varṇaviśeṣavyavasthayā ca karmacodanābhedo na syāt | ekasyaivā ' 'tmanastena tena śarīreṇa saṃbadhyamānasya sarvavarṇopapatteḥ | ātmanānātve tvadoṣaḥ | sarveṣāmapi ca sarvagatatve mūrtirahitatvātsamānadeśavṛttyavirodhaḥ | tadapekṣayaiva ca caitanyātmakatvādyavibhāgāccopaniṣa<pb n="404"/>tsvaikātmyavyavahāraḥ | kathaṃ punarnānātve 'pi sarveṣāṃ sarvaśarīraiḥ saṃbandhādanyadīyasukhaduḥkhādyanupalabdhiḥ | ke cittāvadāhuḥ—</p>
<lg>
  <l>yathā śarīramātre 'pi mātṛgarbhātmavartinām |</l>
  <l>sukhādīnāṃ vyavasthaivaṃ sarvatraiṣā bhaviṣyati ||</l>
</lg>
<p>śarīraparimāṇātmavādino 'pi kilāyaṃ tulyo doṣastasyāpi garbhātmasamānadeśatvānmātṛkṣetrajñastadgatāni sukhādīnyupalabheta | tatra yastasya parihāraḥ sa sarvātmanāṃ sarvaśarīreṣu bhaviṣyatītyaviśeṣaḥ | yadyatropapattirucyeta na tu parapakṣasāmyāpattirevopapattistasya ca tava cobhayorapyanyena paryanuyogāt | api ca tasya tvagindriyaparimāṇatvādantaḥśarīrākāśe bāhyavadevā ' 'tmano 'nabhyupagamānnaiva garbhaśarīreṇa mātṛkṣetrajñasya prāptirasti yena tulyadoṣatā syāt | tasmādeva parihartavyam ||</p>
<lg>
  <l>deśaprāptyā yadīṣyeta sukhāderupabhogyatā |</l>
  <l>tato doṣaḥ prasajyeta yogyabhoge tvaduṣṭatā ||</l>
</lg>
<p>yadi hyātmanaḥ sukhādīnāṃ ca samānadeśalakṣaṇa eva saṃbandha upabhogakāraṇamiṣyeta tato 'yaṃ doṣaḥ syāt | iha tu cakṣurādīnāmiva kṣetrajñayogyatālakṣaṇaḥ saṃbandhaḥ | tatra yathaiva tvagindriyeṇa sparśasamānadeśānāmapi rūpādīnāmagrahaṇam, evamanyenā ' 'tmanā 'nyadīyadharmādharmopāttasukhaduḥkhādyagrahaṇam | tasmādātmavādoktasvasvāmibhāvavyavasthānādadoṣaḥ | evaṃ sarvagatatvātsiddhamātmano niścalatvam | atha dvyavadānasamavetamāsīttata āha—<hi rend="bold">tadvinaṣṭamiti</hi> | na ca tasyāvināśaḥ | tadviparītadravyāntaropalambhāt | na cāsya grahaṇapratibandhahetuḥ kaścidasti yena na gṛhyeta | athārthāpattyā grahaṇapratibandhādi kalpyeta tathā 'pi satyapūrvādbahutaramadṛṣṭaṃ dṛṣṭaviparītaṃ ca kalpayitavyaṃ, tāvadavinaṣṭamāste, tathā na dṛśyate, tathā pratibandhahetuḥ, tasyāpyadarśananimittaṃ cetyevaṃ tasya tasyānyadityanavasthā, tathā kṣaṇikasya karmaṇaḥ sthānamanupalabdhikāraṇaṃ ca kalpyamityatigauravam |</p><pb n="405"/>
<p>evamanāśritakarmāvasthānakalpanāyām | athā ' 'tmāśritameva saṃyogavibhāgāvakurvadāsīt | tatrāpi dṛṣṭaviparyayādṛṣṭakalpane syātām | tasmādvaramapūrvakalpanameveti siddhaṃ mūlādhikaraṇaprayojanam | dravyādīnāṃ phalasaṃbandhe teṣāmadṛṣṭārthatvātkarmaṇāmiva pratinidhyabhāvaḥ | karmaphalasaṃbandhe tu dravyādeḥ karmotpattyā dṛṣṭārthatvātsamānakāryatvajñānādasti pratinidhiḥ | kathaṃ tarhi pūrvapakṣavādinaḥ prakrāntāparisamāptidoṣābhāvaḥ | samāpanīyameva karma yena kena ciddravyeṇa | sadṛśopādāne tu na yatitavyaṃ sadṛśādapi phalāprāpteḥ, karmaṇaścāvihitasādhanaviśeṣasyānapekṣitasadṛśatvādyena kena citsiddheḥ | na ca tatpūrvadravyasya pratinidhirityucyate | anyārthatvādasādṛśyācca | pūrvadravyaṃ hi phalāya pravṛttamāsīdidānīmānīyamānaṃ tu pratyavāyaparihārāya naimittikaphalāya vā pravṛttasya karmaṇaḥ siddhyarthamiti | nāmadheyasiddhirapi prayojanameva | sā tu pūrvoktatvānna pradarśitā || 5 ||</p>
</div> <!-- sūtra !-->
<trailer>( itpapūrvādhikaraṇam || 2 || )</trailer>
</div> <!-- adhikaraṇa !-->
<div type="adhikaraṇa" n="3">
<div type="sūtra" n="6">
<pb n="406"/>
<lg>
  <l>nāmākhyātārthasaṃbandhe yadaklṛptaprayojanam |</l>
  <l>tasyādṛṣṭārthatā yuktā netarasyāpramāṇikā ||</l>
</lg>
<p>sarvatraiva dravyakarmasaṃbandhe karmaṇāṃ dravyeṇa vinā 'nutpatteḥ prathamaṃ tāvad‌dravyaṃ karmotpādayata, dṛṣṭopakāritvāttadarthamābhāsate | tatra kvacidbha‌ūyaḥ karma parāvṛttya dravyasyopakaroti kva cidātmalābhamātramanubhavati | tadyadā ' 'tmalābhamātraṃ tasya dṛśyate tadā sākāṅkṣatvādadṛṣṭaṃ kalpayituṃ śakyate | yadā tu kāryāntaraupayikena dṛṣṭenaiva taṇḍulanirvṛttyādinā dravyopakāreṇa nirākāḍkṣī bhavati tadānīmadṛṣṭakalpanāvasarābhāvādanyathaiva vidhānārthavattvopapatternādṛṣṭasādhanatvaṃ pratīyate || 6 ||</p>
</div> <!-- sūtra !-->

<div type="sūtra" n="7">
<p>yaiḥ karmabhirdravyaṃ svarūpato dharmato vā na kartumiṣyate yathā prayājādibhistāni svasādhanāni prati pradhānabhūtatvādadṛṣṭārthāni bhavanti || 7 ||</p>
</div> <!-- sūtra !-->

<div type="sūtra" n="8">
<p>yaiḥ punardravyamutpādyate yathā ' 'dhānenāgnayo 'vāpyante kriyante vā yathā varaṇenartvijaḥ saṃskriyante, yathā 'vahantinā vrīhayaḥ, peṣaṇena taṇḍulāstāni guṇabhūtāni prayojanavad‌dravyasaṃskṛterīpsitatvāt | yadā dṛṣṭārthamadṛṣṭārthaṃ cobhayathā 'pi tulyavadanuṣṭhīyeta tadā kiṃ prayojanaṃ cintāyāḥ |</p><pb n="407"/>
<p>taducyate | praiyaṅgave 'pi carāvatideśaprāpto vrīhisādhanaka evāvahantiḥ kartavyana pūrvapakṣe | kutaḥ—</p>
<lg>
  <l>pradhāne hi śrutaṃ dravyaṃ nāṅgadravyasya bādhakam |</l>
  <l>prayājejyājyavattena hantau syādvrīhyabādhanam ||</l>
</lg>
<p>siddhānte tu bādhyante | kutaḥ—</p>
<lg>
  <l>pradhānaupayikaṃ dravyaṃ saṃskārairapi yujyate |</l>
  <l>tena hantyādibhiḥ sarvaiḥ saṃskartavyāḥ priyaṅgavaḥ ||</l>
</lg>
<p>nanu ca pūrvapakṣe 'pi pradhānaprayuktavrīhyāśrayatvena prakṛtāvaprayojakatvātpraiyaṅa‌‍gave carau pradhānenāgṛhyamāṇānvrīhīnavaghāto na labhate | naitadevam—</p>
<lg>
  <l>tulyo hi vrīhisaṃbandhaḥ śāstrādyāgāvaghātayoḥ |</l>
  <l>vājinejyādi tulyaṃ ca nāprayojakalakṣaṇam ||</l>
</lg>
<p>‘vrīhibhiryajeta’ ‘vrīhīnavahanti’ iti tulye codane, tatreyaṃ prayojikeyaṃ neti nāsti viśeṣahetuḥ | na ca vājinādivadavahanteranuniṣpāditvam | na ca <note place="app" xml:lang="sa-Latn">( a. 4 pā.1 a. 10 sū. 25 ) atratyanyāyānusāreṇetyarthaḥ |</note> padakarmavatparaprayuktaprakṛtaikahāyanyadhīnanirākāṅkṣatvam | na caikadeśadravyatvamuttarārdhādivat | nāpi ‘puroḍāśakapālena’ itivadarthābhidhānakarmatvam | tasmādavahantirapi prayojakaḥ | na cāsminpakṣe niyogato yāgārthā eva vrīhayo 'havantavyāḥ | laukikairapi karmasidhyaviśeṣāt | na cātra prakṛtagrahaṇe pramāṇaṃ, prakaraṇasyāviśeṣakatvāt |</p>
<p>na cādhikārādviśeṣaḥ <note place="app" xml:lang="sa-Latn">( a. 9 pā. 1 a. 5 sū. 19 ) |</note>‘tulyeṣu nādhikāraḥ syāt’ iti nyāyāt | saṃskārapakṣe tu laukikānāmānarthakye nāsaṃskāryatvādapūrvasādhanaviśeṣaṇatvena kathaṃcitprakṛtagrahaṇaṃ kleśena bhaviṣyati | na cā ' 'rādupakārakatve 'vahanteryāgasyeva laukikaiḥsādhyamānasya kiṃ cidānarthakyamiti śrautatvādvrīhimātragrahaṇameva yuktam | dharmamātraṃ ca tadā 'vahantiḥ sarvauṣadhāvahantivatsakṛdeva ca kartavyo nā ' 'taṇḍulanirvṛtteḥ | pradhānavrīhīṇāṃ ca dalanādibhirapi taṇḍulībhāvaḥ syāt | sānnāyyopāṃśuyājāṅgatvamapi cāsya prakaraṇāviśeṣāttathā bhavatīti tadvikāreṣvapi prayoktavya ityādīni prayojanāni || 8 ||</p>
</div> <!-- sūtra !-->
<trailer>( iti tānidvaidhādhikaraṇam || 3 || )</trailer>
</div> <!-- adhikaraṇa !-->
<div type="adhikaraṇa" n="4">
<pb n="408"/>
<div type="sūtra" n="9">
<p>srukparidhyagnipuroḍāśasaṃmārgāṇāmuttarottarapradhānapratyāsattibhedenodāharaṇapṛthaktvam | etaduktaṃ bhavati—</p>
<lg>
  <l>dūreṇāpi pradhānānāṃ yad‌dravyamupakārakam |</l>
  <l>tenāpi karmasaṃbandhānna prādhānyaṃ prapadyate ||</l>
</lg>
<p>tatra pūrvapakṣavādī pūrvoktenaiva ‘yairdravyaṃ na cikīrṣyate’ ityanena pradhānakarmalakṣaṇenā ' 'ha— dravyeṇa niṣpāditaṃ karma na kiṃcittasya pratyupakurvad‌dṛśyate | tasmātpradhānakarma saṃmārgaprokṣaṇādīti || 9 ||</p>
</div> <!-- sūtra !-->

<div type="sūtra" n="10">
<p>naiva hyetadga‌uṇakarmalakṣaṇaṃ yad dravyacikīrṣā nāma, upakāralakṣaṇaśeṣatvapratiṣedhāt | tādarthyalakṣaṇaṃ hi śrutyādipramāṇakaṃ tat, na pratyakṣādyupakāranimittamiti vakṣyāmaḥ<note place="app" xml:lang="sa-Latn">( a. 3 pā. 1 a. 1 sū. 2 ) atreti śeṣaḥ |</note> | kimarthaṃ tarhi dravyacikīrṣopanyastā | taducyate—</p>
<lg>
  <l>anyataḥ siddhaśeṣāṇāṃ yeṣāṃ dṛṣṭopakāritā |</l>
  <l>teṣāṃ nāpūrvamastīti hantyādīnāmudāhṛtiḥ ||</l>
</lg>
<p>yatra dravyacikīrṣayā guṇabhāvastatra nāpūrvabhedaḥ pratipattavya iti yāvat | pūrvapakṣavādī tvetadeva guṇakarmalakṣaṇaṃ matvā saṃmārgādiṣu tadapaśyanpratyavasthitavān | siddhāntābhiprāyastu <pb n="409"/> sarvatra śrutyādibhiravadhṛte tādarthye paścādupakāradarśanaṃ tadabhāve 'dṛṣṭakalpanaṃ vā | tatrepsitatamatvavācinyā dvitīyayā dravyaprādhānyadvāreṇa kriyāśeṣatve pratipādite hantyādīnāṃ dṛṣṭārthatvānnairākāṅa‍kṣyaṃ jātaṃ na tu saṃmārgādīnāmityadṛṣṭārthatā, na ca tāvatā pūrvāvagataśeṣatvahāniḥ || 11 ||</p>
</div> <!-- sūtra !-->

<div type="sūtra" n="11">
<p>parastvāha—</p>
<lg>
  <l>anvayavyatirekābhyāmupakārānusāritā |</l>
  <l>śeṣatvasya dvitīyā tu prādhānyavyabhicāriṇī ||</l>
</lg>
<p>tannāma pramāṇaṃ yuktaṃ yadaikāntikam | anaikāntikī ca prādhānye dvitīyā, guṇabhūtadravyopadeśe 'pi dṛṣṭatvāt ‘saktūn juhoti’ iti | tathā ‘prayājaśeṣeṇa havīṃṣyabhidhārayati’ ityantareṇāpi dvitīyāmājyaprādhānyaṃ dṛṣṭam | ato ‘vrīhīnavahanti’ ityatrobhayasaṃbhave 'pyupakāradarśanakṛtameva dravyaprādhānyaṃ na dvitīyākṛtam | na ca tatsaṃmārgaprokṣaṇādiṣvastītīhāpi dvitīyayā dravyamevopadiśyatāmiti || 11 ||</p>
</div> <!-- sūtra !-->

<div type="sūtra" n="12">
<p>tiṣṭhatu tāvatprayogaḥ | kiṃ kāraṇam ||</p>
<lg>
  <l>ācāratvātprayogo hi smṛtyā sarvatra bādhyate |</l>
  <l>vivakṣāne 'kadhā cātra smaraṇe tvekarūpatā ||</l>
</lg>
<p>yadi hyācārasyaikarūpyaṃ bhavennaiva smṛtayaḥ prayat‍nena dhāryeran | sa eva tu saṃkīrṇatvādasphuṭaḥ smaraṇena pratipālyate | smaryate ca dvitīyāyāḥ prādhānyamarthaḥ | ‘karmaṇi dvitīyā’ ‘karturīpsitatamaṃ karmeti | tathā lokavedayoḥ prayujyate ghaṭaṃ karoti ‘vrīhīnavahanti’ iti |  <pb n="410"/>yāni ca loke vyabhicārāśaṅa‍kāsthānāni tānyudāharati <hi rend="bold">taṇḍulānodanaṃ paca valvajāna śikhaṇḍakān kuru taṇḍulānadya juhudhīti</hi> | taṇḍulairbalvajairiti ca prayoktavye yā dvitīyā prayujyate tannūnaṃ tṛtīsamānārthā seti gamyate | tatrocyate—</p>
<lg>
  <l>sarve pākādisaṃbandhe dva‍yākārāstaṇḍulādayaḥ |</l>
  <l>prādhānyāṃśamupādāya dvitīyā tatra vartsyati ||</l>
</lg>
<p>yadā padārthāntarabhūtaudanaśikhaṇḍakasādhanatvena taṇḍulabalvajā vivakṣyante tadā tṛtīyāntapadabhājo bhavanti | yadā tu bhojanayogyaudanāvasthāpariṇatirūpeṇa taṇḍulā, mārdavotpattyarthaṃ ca śikhaṇḍakākāreṇa balvajā dṛśyante |</p>
<p>tathā vedavākyāvagataguṇabhāvāśca te dravyasādhanake 'gnihotre sukhaṇḍitāstiṣṭhanto ramaṇīyatvātkasyāścidbrāhmaṇyāḥ svakarmaśobhādarśanārthaṃ taṇḍulā homasaṃbandhitvenābhipretāḥ | saivaṃ preṣyati guṇakāmā vā yajamāna taṇḍulānadya juhudhīti, tadā dvitīyārthabhāktvaṃ bhavati | <hi rend="bold">bhavati hi loke bahu prakārā vivakṣeti</hi> | guṇabhūte 'pyarthe kena citkāraṇena kaścitprādhānyāṃśo vivakṣyate tathā pradhānabhūteṣu guṇāṃśaḥ | kadā cidubhau kadā cinnobhau |</p>
<p>na ca yadvivakṣyate tacchabdenābhidhātavyamityasti pramāṇaṃ, vivakṣāsaṃpattyarthaṃ tu lakṣaṇādyupāyāntarāśrayaṇaṃ na svārthatyāgaḥ | tasmātprādhānyameva dvitīyārthaḥ | kathaṃ tu saktvādiṣu guṇatvamiti | taducyate—</p>
<lg>
  <l>prādhānyameva tatrāpi dvitīyā vadati svataḥ |</l>
  <l>virodhāttena saṃbandho guṇabhāvastu lakṣyate ||</l>
</lg>
<p>dvitīyā tāvatkarmatvaṃ pradhānarūpamātmaśak‍tyā vadati, tattviha balavatā kāraṇāntareṇa virudhyamānatvānnā ' 'śrīyate | tena tu kārakaviśeṣātmakatvādyatkārakasāmānyamavinābhūtaṃ lakṣyate tadaviruddhatvādvivakṣyate | tatraitāvānartho vijñāyate homasya kārakaṃ saktava iti | na ca sāmānyaṃ nirviśeṣaṃ vyavahārakṣamamiti viśeṣāpekṣāyāṃ karaṇatvaṃ bhaviṣyati |  <pb n="411"/>‘dravyāṇāṃ karmasaṃyoge’ iti bhūtabhavyasamuccāraṇanyāyāt | kathaṃ punaḥ saktuprādhānyavivakṣā virudhyate | tatrā ' 'ha—</p>
<lg>
  <l>bhūtabhāvyupayogaṃ hi saṃskāryaṃ dravyamiṣyate |</l>
  <l>saktavo nopayokṣyante nopayuktāśca te kvacit ||</l>
</lg>
<p>yasya hi dravyasya kva cidupayogo nirvṛtto bhaviṣyatīti vā 'vadhāryate tatsaṃskārārhatvātkarma prati pradhānyaṃ pratipadyate | yatpunarnopayuktaṃ nopayokṣyate vā tasya saṃskāro niṣprayojana iti tadvidhānavākyānarthakyaprasaṅgaḥ | tecāmī saktavo na homātprāgupayujyante nordhvaṃ, bhasmasādbhāvādbhasmaviniyogavacanābhāvācca | tatra samastaṃ vākyamanarthakaṃ bhavatu dvitīyā vā lakṣaṇāvṛtteti, sthitatvādvedaprāmāṇyasya lakṣaṇā grahītavyā | mukhyārthaprayogo hyautsargikatvādapavādadarśanena bhrāntitvaṃ pratipadyate | sarvatraiva lakṣaṇāśrayaṇamānarthakyaprasaṅganimittam | anyathā mukhyārthopapatteḥ |</p>
<p>tena virodhātsaktusādhanakahomavidhānaṃ prakaraṇasaṃbandhi gṛhyate | <hi rend="bold">nanu saktūnāmapītihoma</hi>vantaḥ saktavo 'pi jyotiṣṭomasyopakṛtyā 'rthavanto bhaviṣyantītyāha | siddhāntavādī tu cchalena homasādhanībhūtānāmevārthavattvamabhyupagacchati <hi rend="bold">ko vā brūte neti</hi> | sarvatraiva ca ||</p>
<lg>
  <l>dravyāṇāṃ vākyasaṃyuktakriyānirvartanādvinā |</l>
  <l>na prayojanamastyanyatkathaṃbhāvādyasaṃgateḥ ||</l>
</lg>
<p>yathā homaḥ kriyātmakatvātkimityapekṣamāṇaḥ pradhānakathaṃbhāvenetthamanugrāhakatvena gṛhyate naivaṃ dravyam | na ca tasmādadṛṣṭakalpanā, kriyānirvartyatvādapūrvāṇām |</p><pb n="412"/>
<p>yatrāpi tāvad‌dravyaṃ sākṣātphalāya codyate yathā ‘godohanena paśukāmasya’ iti tatrāpyanyaprayojanakriyādvāramantareṇa nāpūrvaṃ bhaviṣyati | kimuta yadā na kasya cidaṅgatvena saktavaḥ śrūyante | na ca kiṃ citkalpanāpramāṇamasti | dvitīyeti cet | na hītyuttaram | dvitīyā hi saktūnāṃ prādhānyaṃ vadantī homaṃ tadarthaṃ kuryānna saktubhyo 'pūrvamiti pratipattim | tena dvitīyāprasādādbhaveddhomaḥ saktvarthaḥ | kathaṃ nāma homavyāptāḥ saktavaḥ syuriti | nānyasmai pnayojanāyāśravaṇāt | te cāmī <hi rend="bold">bhavanti home kṛte saktavo homasaṃbaddhā</hi> iti prāgeva prayojanalābhātparyavasitā dvitīyā niṣprayojaneṣvavi, homaṃ praci prādhānyamātreṇa karmatvasiddheḥ | tatra siddhe vākyārthe paścānna puruṣasya kratorvopayujyanta iti jñātvā tadvacanādvā 'dṛṣṭaṃ kalpyeta prādhānyajñānaṃ vā bhrāntiriti | tatrā ' 'ha—<hi rend="bold">na</hi> ca <hi rend="bold">ca tadvacanācchakyamanyatkalpayitumiti</hi> |</p>
<p>prādhānyāvivakṣaiva nyāyyā | tataśca tṛtīyārthasiddhiriti matvā mahābhāṣyakāreṇoktaṃ <hi rend="bold">tṛtīyāyāḥ sthāne dvitīyeti</hi> | tena vaiṣamyaṃ homasaṃmārgayoḥ, saktūnāṃ niṣprayojanatvena tadarthatvāt, puroḍāśādeścānyaśeṣabhāvena paryāgnikaraṇādisaṃskārārhatvāt | dṛ̣dhe ca śāstrārthe 'vasthite dṛṣṭopakārābhāve 'pyadṛṣṭakalpanā bhaviṣyati | loke 'pyadṛṣṭārthāḥ saṃskārā ācārādgamyante yathā grāmāntarādāgatānāṃ śāntyarthamagnilavaṇadadhyakṣataprabhṛteḥ śirasa upari bhrāmaṇaṃ śucideśapratiṣṭhāpanaṃ ca |</p><pb n="413"/>
<p>na cāsyānupapattirācāraprāmāṇyāt | tenādṛṣṭārthānāmapi tulyaśrutitvātsiddho guṇabhāvaḥ | nanvevaṃ sati sarvatraḥ prayojanavattākṛtameva dravyaprādhānyamiti na vaktavyaṃ ‘tulyaśrutitvāt’ iti, darśayitavyaṃ vā yatra prayojanavattānirapekṣaṃ dvitīyākṛtameva prādhānyaṃ kevalatṛtīyākṛto vā guṇabhāva iti | taducyate | prādhānye tāvat ‘ainrdyā gārhapatyamupatiṣṭhata’ ityatra liṅgādindrārthatvāvagatergārhapatyaikavākyatvācca tatsādhanakendropasthānaprasaṅge kevaladvitīyākṛtameva gārhapatyaprādhānyam |</p>
<p>tathā ‘sūktavākena prastaram’ ityubhayoḥ prayojanavattvāviśeṣe kevalatṛtīyākṛtamevasūktavākasya prastarapraharaṇāṅgatvam | tena vibhāktibhirevāṅgāṅgibhāye 'bhidhīyamāne niṣprayojanatvamapavādo na tu prayojanasadasadbhāvenāṅgāṅgitvāmiti vivekaḥ | prayojanaṃ tvadhikaraṇasya na samyaganumanyante | tathā hi—</p>
<lg>
  <l>sruṅmātrādyanuvādena śamīmayyādicoditam |</l>
  <l>jñāyate 'ṅgapradhānārthaṃ pūrvasiddhāntapakṣayoḥ ||</l>
</lg>
<p>priyaṅgavo hyutpattivākyātkevalapradhānārthatvena jñāyamāna yuktaṃ yadaṅgeṣu na bhavantīti | śamīmayatvādi tu srugādimātrānuvādena vidhīyamānaṃ <note place="app" xml:lang="sa-Latn">( a. 3 bā. 7 a. sū. 2 ) |</note> ‘sarveṣāṃ vā śeṣatvasyātatprayuktatvāt’ ityanena vākyasaṃyogabalīyastvātprakaraṇagamyapradhānārthatvabādhenāṅgapradhānārthaṃ vijñāyate |</p>
<p>na cātra viśeṣaṇaṃ kiṃ cidupāttaṃ yena pradhānagatasrugādimātrapratītiḥ syāt, sadapi voddiśyamānaviśeṣaṇatvānna vivakṣyeta |</p>
<p>tasmātpūrvapakṣe 'pi yāni ca pradhānasaṃbandhīni srugādīni yāni cā ' 'rādupakārakasaṃmārgādisaṃbandhīni tāni sarvāṇi śamīmayītvādiyuktānītyayukto nānāvṛkṣasruksaṃmārgaḥ | syādetat | <note place="app" xml:lang="sa-Latn">( a. 3 pā. 8 a. 19 sū. 35 ) |</note>‘mukhyārtho vā 'ṅgasyācoditatvāt’ iti vaikṛtaviśeṣāṇāṃ kevalapradhānārthatvānnehāṅgapradhānārthatā bhaviṣyatīti | tadayuktam |</p>
<pb n="414"/>
<lg>
  <l>vākyopāttapradhānārthasaṃbandho yatra gamyate |</l>
  <l>tatraitadvakṣyate nātra tādṛśaśca pratīyate ||</l>
</lg>
<p><hi rend="bold">‘yajñātharvaṇaṃ vai kābhyā iṣṭayastā upāṃśu kartavyā’</hi> iti hi pradhānaireva kāmyaśabdopāttairupāṃśutvaṃ saṃbadhyamānamaṅgasyācoditamiti<note place="app" xml:lang="sa-Latn">( a. 3 pā. 8 a. 19 sū. 34 ) ityatreti śeṣaḥ |</note> vakṣyate, na cātra tādṛśaḥ pradhānasaṃyoga iti vaiṣamyam | nanu cā ' 'tideśikatvādaprāptāvastheṣvaṅgeṣu śamīmayītvādyupadiśyamānaṃ pradhānamātrārthaṃ bhavet | nārhatyevaṃ bhavitum | evaṃ hi sthāsyati |</p>
<lg>
  <l>valṛptopakārasākāṅkṣāḥ prathamaṃ prākṛtaiḥ saha |</l>
  <l>saṃbadhyante samīpasthaṃ vikārāḥ projhjhya coditam ||</l>
</lg>
<p>avaśyaṃ cānekārthavidhyanupapatteḥ srugādīnyanuvaditavyāni | tena pratyakṣo 'pi sannupadeśo 'tideśaṃ tāvatpratīkṣate | tatra yāvatā kālena pradhānasrugādīni prāp‍nuvanti tāvataivāṅgasrugādīnyapītyaviśeṣaḥ | kiṃ ca ||</p>
<lg>
  <l>yadi pradhānamātreṇa śamībhayyādisaṃgatiḥ |</l>
  <l>prākṛtyastu prasajyante prayājādisrucastataḥ ||</l>
</lg>
<p>ya eva hi saṃmārgasrucāṃ varjanopāyastenaiva prayājādisrugvarjanamapi prāpnoti, na caitadiṣṭaṃ yuktyabhāvāt | yadyapi ca kiṃ citpradhānamātrasaṃbandhakāraṇaṃ bhavettathā 'pi saumikavedidakṣiṇānyāyena prasaṅgasiddherna prākṛtajātyupasaṃgraho yujyate | kiṃ ca—</p>
<lg>
  <l>paridhyādeśca kāryeṇa svarūpamupalakṣitam |</l>
  <l>atatkāryasya saṃmārgaḥ paridherna kṛto bhavet ||</l>
</lg>
<p>paridhirityagniparidhānārthaṃ dravyamucyate | tathā homādyarthā juhvādayastatra saṃmārgasya <note place="app" xml:lang="sa-Latn">( a. 4 pā. 1 a. 11 sū. 26 ) |</note>‘arthābhidhānakarma ca’ ityaprayojakatvamapi śakyaṃ vaktum | tataśca bāṇavatparidhiśravaṇe yadi tāvadaparihitāneva palāśādītsaṃ mārṣṭi, aparidhaya eva saṃmṛṣṭā bhaveyuḥ | atha tānapi paridadhīta , tataḥ kṛte paridhāne prākṛtārthatā na syāt | na ca tulyārthānāṃ samuccayo dṛṣṭaḥ | tasmānna paridhyantaramutpādanīyam | avabhṛthasya tvapūrvatvādyāvaduktamātraparyavasāyinaḥ sāṅgasya cāpsu coditasya kena saṃmārge 'gnirvā prāpnoti yenotpādyeta | tasmādaprayojanānyetāni |</p>
<p>tasyodāharaṇaṃ tvekaṃ satyam | tatra hi <note place="app" xml:lang="sa-Latn">( a. 3 pā. 8 a. 22 sū. 42 ) |</note>‘māṃsaṃ tu savanīyānām’ iti siddhāntātpuroḍāśamātreṇāsaṃbadhyamānaṃ tarasamayatvamasavanīyatvānna paryagnikaraṇapuroḍāśena saṃbadhyate | na hi savanīyāṅge savanīyaśabdaprayogaḥ | savanasaṃbandhiviṣayatvāt | savanīyāṅgasya cāsavanārthatvārthatvāttatrāpi tu vrīhimayatvaṃ durlabham | ‘vrīhibhiryajeta’ iti pradhānapuro<pb n="415"/>ḍāśamātreṇa teṣāṃ saṃbandhāt | evaṃ tarhyaniyatadravyakatā paryagnikaraṇapuroḍāśasyeti prayojanam | tadapyayuktam | tathā sati kāṃsya<note place="app" xml:lang="sa-Latn">ayaṃ cātra nyāyaḥ | gururaniyata pātrabhojī śiṣyastu niyatakāṃsyapatrabhojo gurucchiṣṭabhojī ca, tayorekapātrabhojane prasakte guṇabhūśiṣyānurodhena pradhānabhūtasyāpi guroḥ kāṃsyapātrabhojanameva nyāyyamavirodhāt iti |</note>bhojinyāyena tarasamayaparyagnikaraṇanaiva śāstrārthopapatteḥ siddhāntārthāsadṛśakarmaprasaṅga | tasmātkathaṃ citprakṛtau vrīhimayapuroḍāśagrahaṇāttatsādhanatvaṃ śāstrakṛtatvātprāpnotīti vaktavyam |</p>
<p>tatrāpi tvekahāyanīnyāyenāprayojakatvāt tadabhāve lopaprasaṅgaḥ | tenaitadevaṃ prayojanamityāśrayaṇīyam | aniyatadravyakatvaṃ vā | na cātra kāṃsyabhojinyāyaḥ saṃbhavati | māṃsena puroḍāśatvānabhivyakteḥ | savanīyapuroḍāśe kathamiti cet | naivaṃ tatra puroḍāśatvamiṣṭaṃ, vacanādapuroḍāśātmakameva māṃsaṃ puroḍāśasya sthāne vidhayite yathā dhānādīnām | na hi kathaṃ cidapi māṃsena dhānādayo bhavanti | ataśca praiyaṅgavanyāyena pradhānamātre māṃsena puroḍāśo vivartitaḥ | paryagnikaraṇaṃ tu puroḍāśasādhanakameva | sattvaniyatadravyako vā kathaṃ cidvā prakṛtidarśanena vrīhiyavadravyaka iti sthitam | etāni ca prayojanāni sruk‌saṃmārgasya prakṛtau bahusādhanatvātkapiñjalanyāyena tritvasya śāstrīyatvātpātrāvivṛddhāvapi paśucāturmāsyeṣu tisra eva saṃmārṣṭavyāḥ pūrvapakṣe | siddhānte tu sarvāḥ, saṃskārasya pratipradhānāvartitvāt |</p>
<p>tathā <note place="app" xml:lang="sa-Latn">( a. 4 pā. 1 a. 5 ) atratyanyāyenotyarthaḥ |</note>paśunyāyena vivakṣitaikasaṃkhyatvādeka eva saṃmārṣṭavyaḥ paridhiḥ pūrvapakṣe | siddhānte tu sarve | yatra ca paridhivivṛddhistatra viśeṣaḥ | evamekapuroḍāśe paryāgnikaraṇaṃ sarvapuroḍāśe ca vaktavyam | tathā 'pi ‘viśaye laukikaḥ syāt’<note place="app" xml:lang="sa-Latn">( a. 7 pā. 3 a. 12 sū. 30) |</note> ityevam ‘agnimupanidhāya<pb n="416"/>stuvate’ itivallaukikāgnisaṃmārgakaraṇaṃ pūrvapakṣe | siddhānte tu tasyāprayojanatvenāsaṃskāryatvātsarveṣāmāhavanīyādīnāmiti viśeṣaḥ || 12 ||</p>
</div> <!-- sūtra !-->
<trailer>( || iti saṃmārgādhikaraṇam || 4 || )</trailer>
</div> <!-- adhikaraṇa !-->
<div type="adhikaraṇa" n="5">
<pb n="416"/>
<div type="sūtra" n="13">
<p>‘yaistu dravyaṃ cikīrṣyate’ ityasyāpavādatvena stotraśastropanyāsaḥ | stutireva stotraṃ, śastramapi saivāpragītamantrasādhyā, guṇaguṇisaṃbaṃdhakīrtanaṃ ca stutiḥ śiṣyate | sā ca prathamaṃ guṇaguṇibhyāṃ nirvartyate | tadabhāve śabdoccāraṇamātrasya stutitvāvyapadeśāt | tatra guṇānāṃ tāvadakarmāṅgatayā niṣprayojanatvādekāntena stutyarthatā | tannirvartitā tu stutiḥ kiṃ stutyasya smārakatvena śeṣībhavatyuta svaprādhānyenādṛṣṭārthā bhavatīti | kiṃ prāptam ||</p>
<lg>
  <l>dṛṣṭena kratusiddha‍yarthāṃ sādhayanti yataḥ smṛtim |</l>
  <l>stotraśastrāṇi tena syuḥ saṃskārā devatāḥ prati || 13 ||</l>
</lg>
</div> <!-- sūtra !-->
<div type="sūtra" n="14">
<p>pramāṇāntaravirodhena dūṣaṇaṃ tāvaducyate | tathā hi—</p>
<lg>
  <l>yadyatrāvidyamānārtho mantraḥ stotuṃ prayujyate |</l>
  <l>tasyārthenāpakṛṣṭatvātprāptabādhaḥ prasajyate ||</l>
</lg>
<p>yā yaddevatānāmasaṃyuktā stuticodanā bhāvaneti yāvat, codyamānatvāt, sā tadarthaparatvāttasminnasati na svārthaṃ karotīti tadvaśenendrīstutirmāhendragrahayajisaṃnidhimullaṅghya yatrendrastatra gacchet | tataśca kramasaṃnidhibādhaḥ | kramaścātra yathāsaṃkhyenottarāsu pāṭhaḥ |  <pb n="417"/>saṃnidhistu rathaṃtaracodanayopasthānaṃ prakaraṇaparāmarśo vā || 14 ||</p>
</div> <!-- sūtra !-->
<div type="sūtra" n="15">
<p>nāyaṃ doṣaḥ | kiṃ kāraṇam—</p>
<lg>
  <l>tatra mantro 'pakṛṣyeta yatra so 'rthāntaraṃ vrajet |</l>
  <l>abhivatyo 'rthavatyastu sāmyādindramahendrayoḥ ||</l>
</lg>
<p>ya eva hi abhivatībhirindraḥ stūyate sa eva māhendragraheṇejyate tatra satyevārthe kimityapakarṣaḥ syāt | na ca yāvatkarmāṅgabhūte 'rthe vidyate tatsarvaṃ mantreṇābhidhātavyaṃ, nyūnamadhikaṃ vā 'sau yadabhidhātuṃ samarthastadabhidhatte | tena nirguṇendraprakāśanaṃ guṇasyātantratvātprakaraṇalabhyatvādvā nirguṇadravyaprakāśanavadeva | na ca śabdamātraṃ devateti navamadaśamayorabhidhāsyate | tataśca ya eva mahendraśabdenārthaścoditaḥ sa evendraśabdenocyata ityarthāntaratvakalpanāpramāṇābhāvāt | tasmādutkarṣopalambhāvātsaṃskārakarmatvameva yuktamiti || 15 ||</p>
</div> <!-- sūtra !-->
<div type="sūtra" n="15">
<p>naitadasti | nirguṇendrābhidhānādanutkarṣa iti | prasajyata evotkarṣaḥ | kutaḥ—</p><pb n="418"/>
<lg>
  <l>yadyabhedaḥ pramāṇena bhavedindramahendrayoḥ |</l>
  <l>tato 'yaṃ nāṃpanīyeta bhedastvatra pratīyate ||</l>
</lg>
<p>yadyavayavavyutpattyā mahāṃścāsāvindraścetyevaṃ mahendraśabdamanvācakṣāṇaistadvitānugamaḥ kriyeta,tata indra eva guṇamātraviśiṣṭo 'sya grahasya devateti gamyeta | na tvevamasti | samudāyaprasiddhibalīyastvenendravyatiriktarụ̄dhiśabdābhidheyamahendrapratīteḥ | tathā hi—</p>
<lg>
  <l>vyutpādyate mahendraścedvākyabhedādi duṣyati |</l>
  <l>avyutpattau mahendrārthaḥ sphuṭaṃ vastvantaraṃ bhavet ||</l>
</lg>
<p><hi rend="bold">na cāsya mahattvamapekṣamāṇasyeti</hi> avayavavyutpattiṃ nirākaroti | katham—</p>
<lg>
  <l>vṛttidvaye 'pi sāmarthyaṃ smaryate hi viśeṣaṇam |</l>
  <l>vyutpattyāśrayaṇe caitadubhayatrāpi durlabham ||</l>
</lg>
<p><note place="app" xml:lang="sa-Latn">pā. sū. ( 2-1-1 ) |</note>‘samarthaḥ padavidhiḥ’ | <note place="app" xml:lang="sa-Latn">pā. sū. ( 4-1-82 )</note>‘samarthānāṃ prathamādvā’ iti ca samāsataddhitavṛttyorviśeṣaṇam | atastadabhāve naikayā 'pi bhavitavyam | yadi yugapatsamāsatāddhitāvanvākhyāyete tato naikatrāpi sāmarthyaṃ labhyate | kutaḥ—</p>
<lg>
  <l>taddhitena hyasaṃbandho mahattve 'pekṣite bhavet |</l>
  <l>tasminnapekṣyamāṇe ca na mahattvena saṃgatiḥ ||</l>
</lg>
<p>ekārthībhāvalakṣaṇaṃ vyapekṣālakṣaṇaṃ vā sāmarthyamubhayathā 'pi sāpekṣasya nāvakalpate | katham—</p>
<lg>
  <l>anyavastvanapekṣatve hyanyenaikārthateṣyate |</l>
  <l>sāpekṣastvanyavikṣipto naikārthyaṃ pratipadyate ||</l>
</lg>
<p>avikṣipyamāṇau hi dvāvarthāvekatra lolībhāvaṃ pratipadyeyātām | na ca vikṣipyamāṇau, nānātve buddhikāluṣyāt | yo hyavayavābhyāmekatropasaṃhṛtābhyāmubhayaviśiṣṭa eko 'rthaḥ pratipādyate so 'pi nirapekṣābhyāmeva | sāpekṣatve saṃśayarūpeṇaikatrānupasaṃhārāt | evaṃ tāvadaikārthyalakṣaṇasāmarthyābhāvaḥ |</p>
<lg>
  <l>vyapekṣā punarāhatya vigatāpekṣatocyate |</l>
  <l>sāpekṣatve ca dūre 'sāvityevamasamarthatā ||</l>
</lg>
<p>na hi sāpekṣo vigatāpekṣaśabdena śakyo vaktumityubhayasāmarthyābhāvādubhayavṛttyabhāvaprasaṅgaḥ | evaṃ tāvadyugapadanvākhyāne doṣaḥ |</p><pb n="419"/>
<lg>
  <l>krameṇā ' 'khyāyamāne tu vākyabhedo 'sakṛcchruteḥ |</l>
  <l>kṛtvā samāsamuccāryaṃ punaḥ śabdadvayaṃ bhavet ||</l>
</lg>
<p>etadevābhipretyā ' 'ha—<hi rend="bold">na ca taddhitārthe vṛttasye</hi>tyādi |</p>
<lg>
  <l>taddhitārthe na vṛttasya vṛddhiḥ syāduttare pade |</l>
  <l>mahattvaṃ dravyasaṃbandhi nopasarjanasaṃgati ||</l>
</lg>
<p>mahaindra iti hi syānna cendraviśeṣaṇaṃ mahattvam | na hyupasarjanamabhibhūtasvārthavṛtti viśe ṣaṇāntaraiḥ saṃyujyate | <hi rend="bold">na ca samāsārthe vṛtta</hi>syeti vākyabhedamātreṇaivocyate | tena kramavṛttirapi nāstīti pratipādya punaryugapadvṛttimeva doṣāntarābhidhitsayopanyasyati | <note place="app" xml:lang="sa-Latn">( a. 1 pā. 4 a. 5 sū. 8 )</note><hi rend="bold">‘aikaśabda‍ye parārthavat’</hi> ityanena nyāyenendraśabdasya mahattvataddhitārthau prati vairūpyanimittavākyabhedaprasaṅgaḥ| vidhyanekavyāpārātmakaścāparo vākyabhedaḥ | tathā hi—</p>
<lg>
  <l>mahattvasyendrasaṃbandhaṃ tasya ca dravyasaṃgatim |</l>
  <l>vidadhatpratyayo vākyaṃ bhindyātpunarapi śruteḥ ||</l>
</lg>
<p><hi rend="bold">tasmānnendro</hi> devatā mahattvaviśiṣṭaḥ | kiṃ tarhyavayavasaṃbandhānirapekṣādrụ̄dhiśabdāttāddhitotpattiḥ | ataśca siddhaṃ devatāntaratvam | na ca vṛtravadhottarakālaṃ mahattvābhidhānenendrasyaiva mahendratvaṃ bhavet | vedasyā ' 'dimattvaprasaṅgāt | ato nityarūḍhasyaiva stutimātrārthametat || 16 ||</p>
</div> <!-- sūtra !-->
<pb n="420"/>
<div type="sūtra" n="16">
<p>vyapadeśabhedācca bhedaḥ | evaṃ ca mantrayorvyavasthā bhaviṣyati | itarathā vikalpe pakṣe bādhaḥ syāt | asati cārthabhede mantrabhedasyādṛṣṭārthatā prasajyeta |</p>
<lg>
  <l>tasmādyathaiva sūryāderindrādatyantabhinnatā |</l>
  <l>mahendrasya tathaiveti pragāthāpanayo bhavet ||</l>
</lg>
<lg>
  <l>evaṃ vyākhyāyamāne tu rụ̄dhitve taddhite sati |</l>
  <l>agnīṣomādayaḥ sarve rụ̄dhitvānna dvidevatāḥ ||</l>
</lg>
<p>yathaiva hīndraśabdasya mahattvataddhitāvapekṣamāṇasya yugapatkrameṇa vā vṛttirna saṃbhavatyevameva somasyāgnimapekṣamāṇasya na taddhitasaṃbandhastadapekṣasya vā nāgninā saha samāsaḥ | tathā kramavṛttau punaruccāraṇe vākyabhedānnānyataratra vṛttasyānyatareṇa vṛttiḥ, somapadasya vairūpyaṃ, pratyayasyānekārthavṛttiriti doṣāṇāṃ sāmyenārụ̄dhitvaprasaṅgātsamastadvidevatyatvavyavahārocchedaḥ syāt |</p>
<p>na caiṣāṃ rụ̄dhitvaṃ śakyaṃ vadituṃ, sarvatra śāstre dvidevatyatvābhyupagamāt | tadyathā <note place="app" xml:lang="sa-Latn">( a. 3 pā. 1 a. 15 ) |</note>caturdhākaraṇendra<note place="app" xml:lang="sa-Latn">( a. 3 pā. 2 a. 18 ) |</note>pītapūṣa<note place="app" xml:lang="sa-Latn">( a. 3 pā. 3 a. 15 ) eṣvadhikaraṇeṣvityarthaḥ |</note>prapiṣṭabhāgāvicāreṣu sāpekṣāgnidevatyādīnāmaindrāgnāgnīṣomīyādīnāmāgneyādiśabdaiḥ kevalāgnyādidevatākairasāmarthyādagrahaṇamiti vakṣyati | rụ̄dhitve hi kasya kvāpekṣā bhavet |</p>
<p>tathā dvidevatatvasāmānyenaindrāpaupṇādīnāmagnīṣomīyaindrāgnaprakṛtikatvaṃ <note place="app" xml:lang="sa-Latn">( a. 8 pā. 1 a. 7 ) atreti śeṣaḥ |</note>vakṣyate | tathā ‘medhapatibhyāṃ medham’ ityatra <note place="app" xml:lang="sa-Latn">( a. 9 pā. 3 a. 12 sū. 35 ) |</note>‘devatā tu tadāśīṣṭ‌vāt’ ityarthadvayamāśrayiṣyate | tathā manotādhikaraṇe vakṣyati<note place="app" xml:lang="sa-Latn">( a. 10 pā. 4 a. 22 sū. 42 ) atra bhāṣyakāra iti śeṣaḥ |</note> <hi rend="bold">satyamagnīṣomau devatāprakṛtau tāvagniśca somaśca tatrāgniradevatā na tvasamaveta</hi> iti | tathā devatādvandvāśrayāṇi agnerītvaṣatvādīni <note place="app" xml:lang="sa-Latn">īdagneḥ somavaruṇayoḥ, agnestutstomasobhāḥ iti sūtrābhyāṃ iti śeṣaḥ |</note>smaryamāṇāni na śakyāni bādhitum |</p>
<p>yadi ca vyākaraṇamevamādāvapramāṇaṃ tarhi devatātaddhitasmaraṇāprāmāṇyādagnīṣomādīnāṃ devatātvamapi na syāta | atha tatpratītirabhyupagamyeta sā tulyā 'rthadvayapratītāvapīti rụ̄dhitvābhāvaḥ | etenāśvakarṇādivadartharahitasamāsānvākhyānena svarasaṃskāraprasiddha‍yartha<pb n="421"/>magnīṣomīyādidvaṃdvasmaraṇaprāmāṇyakalpanaṃ pratyuktam | tathā hi—</p>
<lg>
  <l>yatrārthasya visaṃvādaḥ pratyakṣeṇopalabhyate |</l>
  <l>svarasaṃskāramātrārthā tatra vyākaraṇasmṛtiḥ ||</l>
</lg>
<p>mahadindraśabdayostāvadavaśyaṃ pṛthagarthābhidhānaśaktiḥ kalpayitavyā | tayośca guṇaguṇya bhidhāyitvādviśeṣaṇaviśeṣyātmakatvamavadhāritam | tatra yāvadeva saṃhatāvuccāritau tāvadeva pūrvānubhūtārthasaṃbandhitayā viśiṣṭārthapratyayo jāyate | na cāsya nivartakaṃ kiṃcidasti | na ca samudāyasyāpūrvaśaktyantarakalpanāpramāṇaṃ vidyate | labdhātmikā ca samudāyaprasiddhiravayavaprasiddhiṃ bādhate | na cāvayavārtharahitārthāntaraprayogaṃ vispaṣṭamantareṇa tadātmalābhaḥ | kiṃ ca—</p>
<lg>
  <l>ekastāvadātikleśairindro 'stītyavagamyate |</l>
  <l>mahendrastvaparaḥ kalpyaḥ punaḥ kleśāntarairbhavet |</l>
</lg>
<p>pratyakṣe 'pi tāvadarthe 'nekaśabdaśakteḥ kalpanā niṣpramāṇikā, kimuta yatrārthasadbhāvo 'pi kalpanīyaḥ | tadihendraśabdaprayogānyathānupapattyendrastāvadadṛṣṭo 'pi kalpyate, tatra yadipunarmahendraśabdaprayogānyathānupapattirbhavettato 'rthāntaraṃ mahendro nāma kalpyeta | yadā tu pūrvakalpitābhyāmeva mahadindrapadaśaktibhyāṃ prayogaḥ sidhyati, sa eva cārthaḥ kiṃ cidviśiṣṭaḥ pratyabhijñāyate, kastadā 'rthāntaraṃ kalpayituṃ śakṣyati | tasmādindra eva mahattvaviśiṣṭo mahendro nānya iti siddham | na ca samāsaṃ kṛtvā taddhite kriyamāṇe kasya cidasāmarthyaṃ samāsavelāyāṃ taddhitavelāyāṃ cāpekṣaṇīyārthāntarānupādānāt | na ca dviruccāraṇanimittavākyabhedaprasaktiḥ | sakṛduccāritaikapadopāttānekārthakathanāt | vṛttidvayātmakaṃ hi māhendrapadam | ekaikā ca vṛttirvākyārthe vartate | tatra yayorvākyayorarthaumāhendrapadenopāttau tau tābhyāṃ nirbhidya kathyete | yaccātrāsakṛduccāraṇaṃ dṛśyate naḥ tadvedavacanasyaiva | na hi kadā cidapyevaṃrūpo vedo 'sti mahāṃścāsāvindraśca mahendro devatā asyeti māhendraḥ | na caitadevaṃ vaidikaṃ padamevaṃ vibhajyate | vibhāgasya pauruṣeyatvenāvaidikatvāpatteḥ | kiṃ tu—</p>
<lg>
  <l>vede svarūpataḥ śabdo māhendrādiravasthitaḥ |</l>
  <l>tasyārthaḥ sakalo vākyaiḥ pauruṣeyairnirupyate ||</l>
</lg>
<p>vicitraśaktīni hi padāni ekānekapadārthapratīteḥ |</p>
<p>tathaiṣāmarthakathanaṃ kadācitpadenaivānyena kriyate kadācidvākyena, tenāpyekenānekena vā dvipadena bahupadena veti vaicitryam | tadyathā kaḥ pikaḥ kokilaḥ, ka aupagava upagorapatyam | upagunā vā svakāntāyāmutpāditaḥ | tathā pacatītyukte pākaṃ paragāmiphalamekaḥ kartā pūrvāparībhūtaṃ vartamānakāle nirvartayatīti kathyate | na caivaṃ kathayatāṃ vākyabhedaḥ prasajyate | na vā 'śabdārthatvamadhyavasīyate | evameva yadi māhendrapadopātto 'rthastadaspṛśadbhireva <pb n="422"/>
śabdaśaktividbhiḥ puruṣaiḥ svavākyenaikenānekena vā kathyate kastatra vākyabhedaḥ, śatakṛtvo 'pi hi svavākyamuccāryamāṇaṃ na vedaṃ dūṣayati | na ca tadīyoḥ 'rthaḥ kathyamānaḥ pauruṣeyatvaṃ bhajate, avaśyaṃ cāneko 'rthaḥ puruṣaiḥ kathyamānaḥ krameṇa kathayitavyaḥ, so 'pi ca prakṛtipratyayapaurvāparyeṇetyevaṃ kathyate mahāṃścāsāvindraścetyādi | na caivaṃ sāpekṣatvam | <note place="app" xml:lang="sa-Latn">ma. bhā. ( 2—1—1 ) |</note>‘athavā bhavati ca pradhānasya sāpekṣasyāpi samāsa’ iti yadyapīndraśabdastaddhitāpekṣastathā 'pi mahattvaṃ prati pādhānyāllabhate samāsam | ataśca yugapadapekṣāyāmavirodhastathā 'pi tu vṛttiḥ krameṇaiva | kutaḥ—</p>
<lg>
  <l>sāpekṣo 'pi mahattvena pradhānatvātsamasyate |</l>
  <l>tadapekṣo guṇatvāttu taddhitenaiva vartate ||</l>
</lg>
<p>tena yatraiva pradhānaṃ sāpekṣaṃ tatraitayaiva tāvadva‌ṛttyā bhavitavyamiti samāsa eva prathamaṃ bhavati | yadi vā kṛtvā samāsaṃ tantreṇa vṛttiriṣyeta, tataḥ śuddha indrastaddhitasaṃbandhī śuddhaśca samāsabhāgiti nirguṇasyaivendrasya devatātvāpatterguṇānarthakyaprasaṅgaḥ |</p>
<p>na cendramahattvayoryugapattāddhitārthe nipatitayoraruṇaikahāyanyādivatparasparaniyamo labhyate | na hyakriyāyāṃ yugapatsaṃnipāto nāpi viśeṣaṇavaśīkārasāmarthyam | satyapi ca dvandvadevatāpattiḥ | akṛtasamāsayośca mahadindraśabdayoranekatvādvivakṣitaikasaṃkhyaprātipadikanimittataddhitasaṃbandhābhāvaprasaṅgaḥ | kiṃ ca—</p>
<lg>
  <l><note place="app" xml:lang="sa-Latn">ś‍lokasyāyamarthaḥ | subaṃtatve mahadindraśadbayoḥ, ‘apratyayaḥ prātipadika’ ityanenāprātipādikatayā taddhitavṛtyayogādasubantatve ca samāsāyogādvṛttidvayayaugapadyavādinaste yugapatsubantatvāsubantatvavirodha iti |</note>subantau yadi vaitau te, na prātipadikaṃ tataḥ |</l>
  <l>asubantatvaklṛptau vā samāsāṃśo na labhyate ||</l>
</lg>
<p>tasmānna yugapad‌vṛttiriti kramavṛttyā samāsārthasyaiva devatātvam | ataścendra eva guṇasaṃyukto mahendro nārthāntaramiti pūrvapakṣa eva śobhana ityanyaduttaraṃ vācyam | taducyate—</p>
<lg>
  <l>śrutyā hi devatā yāge samavaiti na rūpataḥ |</l>
  <l>tasmānmāhendraśabdoktyā mahendro devateṣyate ||</l>
</lg>
<p>yadyapyabhinno 'rthastathāpi <note place="app" xml:lang="sa-Latn">( a. 10 pā. 4 a. 13 sū. 23 )</note>‘vidhiśabdasya mantratve bhāvaḥ syāttena codanā’ iti mahendraśabdenaivocyamānasyāsmin grahayāge devatātvaṃ nānyathā | tatra sakalaparyāyeṇāpi bṛhadindrādiśabdenocyamānasya devatātvaṃ na bhavati kimuta nyūnenaivendraśabdena | tathā hi—</p>
<lg>
  <l>artho 'pi yādṛśo yatra devatātvena coditaḥ |</l>
  <l>manāgapi tato 'nyatve devateti na gamyate ||</l>
</lg><pb n="423"/>
<p>devatātvasya pratyakṣādyanavagamyatvāccodanaivaikaṃ pramāṇaṃ sā ca yaṃ yādṛśaṃ yatra yādṛśe cārthe vidadhāti, sa yadi tathaivānuṣṭhāne 'pi saṃpādyeta, tatastatpramito 'yamityavasīyate |</p>
<p>kiṃcidapi cedihānyathā jātaṃ nivṛttavyāpārāyāṃ codanāyāṃ pramāṇāntaraṃ mṛgyaṃ na ca tadastītyapramāṇatā yathā vakṣyati<note place="app" xml:lang="sa-Latn">( a. 2 pā. 2 a. 3 sū. 6 ) ityatra bhāṣyakāra iti śeṣaḥ |</note> | ‘sa evāgniraṣṭākapālasya devatā nā ' 'jyasya’ iti | tena vyavasthāvaśādyathaivendre codite 'gnerdevatātvaṃ na bhavati, somasya ca codite na puroḍāśasya, abhiṣutasya ca na latāyāḥ, śuddhe ca na saguṇasya, tathaiva guṇavati codite na nirguṇasya | kutaḥ—</p>
<lg>
  <l>devatā hi vidheyatvādvivakṣitaguṇeṣyate |</l>
  <l>lakṣaṇatve tu tasyāḥ syādavivakṣā guṇādiṣu ||</l>
</lg>
<p>yadi hi taddhitasaṃbandhe devatoddiśyamānā syāttato 'syā guṇavivakṣā bhavet | iyaṃ punaravidhīyamānā devatātvameva na pratipadyata ityavaśyopādātavyā | tataśca vivakṣitaguṇatvāttadapāye na kathaṃ ciddevateti gamyate | yathā śuklavāsā bhojayitavyo ‘lohitoṣṇīṣā ṛtvijaḥ pracaranti’ ‘daṇḍī praiṣānanvāhaṃ’ iti viśeṣaṇarahitānāmakarmāṅgatvam | yadā te 'pyuddiśyante yo 'yaṃ śuklavāsāstamānayetyādau tadā vinā 'pi viśeṣaṇenā ' 'nīyante | tadiha yadyapi tāvaddevatārūpeṇopakuryāttathā 'pi na guṇarahitā ' 'śrīyeta, kimuta yadā 'midhānopakāriṇī vidhigatavyatiriktābhidhānābhihitā naiva pratyabhijñāyate saiveyaṃ devateti |</p>
<p>samāsena ca vidhīyamānāyāṃ nānekārthavidhidoṣaprasaktiḥ | tatra māhendragrahagatā na kathaṃ cidindraśabdenocyate |</p>
<p>yā tu tenocyate sā tatra naiva devatetyanarthakamevāsyāḥ prakāśanam | ataśca ‘na śrutisamavāyitvāt’ ityayamapi sūtrārtho bhavati śrutisamavetaṃ devatātvaṃ bhaviṣyati tadadhīnajñānamityarthaḥ | tacca taddhitasaṃvāde sati jñāyate | tasmādasti devatābheda iti | kathaṃ tvaṃsmin pakṣe bhāṣyagamanikā | tadabhidhīyate |</p>
<p>pūrvapakṣavādī tāvadanutkarṣaṃ pragāthasya vadati, yaśca māhendrād‌grahādindrābhidhānasamarthamantrānutkarṣaṃ vadati tenākarmāṅgabhūtārthaprakāśanavaiyarthyādindra evātra śuddho devatābhūtaḥ prakāśyata ityabhyupagataṃ bhavati |</p>
<p>tasya ca devatātvaṃ nābhyupagamamātreṇa sidhyati, nāpi pramāṇāntareṇeti ya etad‌grahotpattivākye devatābhidhānaśaktistaddhitaḥ śrūyate ‘māhendraṃ gṛhṇāti’ iti tatsaṃyogādvijñāyate | sa ca yadi samāsānniṣkṛṣya kevalādindraśabdādutpādyate, tato mantrābhidheyasadṛśaṃ devatātvamuktaṃ bhavati |</p>
<p>siddhavaccaitamarthaṃ pūrvapakṣavādino 'bhipretaṃ manvāno niṣkṛṣya bravīti indro 'sya deva<pb n="424"/>tā—iti taddhitasaṃyogena jñāyate, <hi rend="bold">na cāsya mahattvamapekṣamāṇasyā</hi>kṛte samāse śuddhasyopasarjanībhūtasya taddhitasaṃyogaḥ, <hi rend="bold">taddhitasaṃyogāpekṣasya veti</hi>—satyami sāpekṣapradhānasamāse prātipadikāvasthāyāṃ taddhitāpekṣā, na ca tadānīmasuvantatvātsamāsopapattiḥ | tena yatraiva pṛthagbhūtaṃ subantaṃ saṃbandhārhameva padāntaramapekṣate yathā rājapuruṣaḥ śobhana iti, tadviṣayamevait, ‘bhavati vai pradhānasya sāpekṣasyāpi samāsa’ iti draṣṭavyam |</p>
<p>akṛte ca samāse taddhitāpekṣāyāṃ vākyāttaddhitotpattirityabhyupetaṃ syāt | śuddhasya vā taddhitasaṃsparśādviśeṣaṇānantargatiprasaṅgaḥ | kramavṛttiḥ punarbhavato nābhipretaiva, pūrvaṃ taddhitasaṃbandhe pūrvoktāveva dravyaviśeṣaṇottarapadavṛddhiprasaṅgadoṣau |</p>
<p>na ca samāsārthe vṛttasya śuddhasya taddhitasaṃbandhaḥ | tenaikasminneva prayoge tantrasaṃbandho 'bhyupagantavyaḥ | tataśca <note place="app" xml:lang="sa-Latn">( a. 1 pā. 4 a. 5 sū. 8 )</note>‘aikaśabdye parārthavat’ iti tathaiva vairūpyadoṣaḥ |</p>
<p><hi rend="bold">vispaṣṭaścāyamanyo 'rtha</hi> iti prāksamāsādanekārthavidheḥ samāsapadalamyatvādvākyamedamāha | kṛte tu samāse naiṣa doṣaḥ | <hi rend="bold">tasmānnendro devatā 'mahattvaviśiṣṭaḥ śuddhaḥ</hi> kiṃ tarhi, viśiṣṭa eva |</p>
<p>atha vā nendro devatā kevalapadopāttaḥ śuddha ityabhiprāyaḥ | kathaṃ tarhi, mahattvaviśiṣṭaḥ, samāsaprātipadikāttaddhitotpatteḥ |</p>
<p>na <hi rend="bold">tvavayavasaṃbandhene</hi>ti—nāvayaprasiddhinirākaraṇaparaṃ, kiṃ tarhi, nāvayavasaṃbandhena taddhitotpattirniṣkraṣṭumaśakyatvādityabhiprāyaḥ |</p>
<p><hi rend="bold">tasmāddevatāntara</hi>miti | satyapi dravyaikatve saguṇanirguṇāśrayaṇāddevatāntaratvam | āha ca—</p>
<lg>
  <l>ācāryo mātulaśceti dravyaikatve 'pi dṛśyate |</l>
  <l>apekṣāhetubhedena vyavahāraḥ pṛthaktayā ||</l>
</lg>
<p><hi rend="bold">yadapyucyate indrasya vṛtravadhottarakālamiti</hi> | pūrvaṃ sarvatra śuddhātmanaḥ pratipannadevatātvasya paścāttano 'yaṃ guṇaḥ stutimātropayogī na devatātve 'ntarbhavatīti manyate | asya tūttaraṃ gatārtham |</p>
<p>sthite ca devatāntaratve, śuddhasya devatāyāḥ prakāśanaṃ, śuddhena vā viśiṣṭasya, viśiṣṭacodanāyāmapi vā śuddhasya devatātvaṃ, śuddhaśabdoccāraṇe 'pi vā viśiṣṭe devatātvaṃ pratipadyata ityādi sarvamandhakāranirīkṣitaṃ sāhasamātreṇābhyupagamyeta, na caitadyuktam | ato yatra vidhimantrayordevatāsaṃvādastatra pragātho nīyeta | asmatpakṣe punaḥ—</p>
<lg>
  <l>yāṃ kāṃ cidapyupādāya devatāṃ sādhitā stutiḥ |</l>
  <l>adṛṣṭaṃ yāgamātrārthaṃ karotyārādavasthitam || 17 ||</l>
</lg>
</div> <!-- sūtra !-->
<div type="sūtra" n="18">
<pb n="425"/>
<p>yadi cā ' 'dimānanādirvā guṇaḥ kevalamindrastutyarthamevopādīyate na devatātve 'ntarbhavati, tato 'syopādānamevānarthakaṃ syāt | sarvā hi devataivamarthamabhidhīyate vidhīyate vā, kathaṃ nāma taduddeśena karma kriyeteti |</p>
<p>yadi cāvihite vihite ca guṇe kevalenendreṇa vyavahiyate tato nārtho guṇābhidhānena | kiṃ ca—</p>
<lg>
  <l>guṇo 'nantargataścātra paścādābhihito bhavet |</l>
  <l>lakṣaṇatvena voktaḥ sannacāprāptestadasti te ||</l>
</lg>
<p>na hi grahasaṃbandha indrasya prāpto yena tadratendrānuvādena mahattvaṃ kevalameva stutyarthamucyeta | na ca mahānindraḥ prāpto yato guṇenopalakṣya vidhīyeta | tasmādaprāptavidherdevatāntaratā || 18 ||</p>
</div> <!-- sūtra !-->
<div type="sūtra" n="19">
<p>pūrvavanmantravyapadeśabhedavyavasthā || 19 ||</p>
</div> <!-- sūtra !-->
<div type="sūtra" n="20">
<p>vaśādidravyāṇāmartharūpopakāritvātpratyakṣalabhye viśeṣe sāmānyenāpi siddherna vidhi <pb n="426"/>śabdādaraḥ || 20 ||</p>
</div> <!-- sūtra !-->
<div type="sūtra" n="21">
<p>balavatpramāṇavirodhe saṃskārapakṣastyajyeta, na ca so 'sti, liṅgabalīyastvādutkarṣasiddherityaparyudāsaḥ saṃskārapakṣasya |</p>
<lg>
  <l>atha vā 'rthaikadeśo 'yaṃ samāsārthaprakāśanam |</l>
  <l>kariṣyatyavirodhāya manotāsthāgniśabdavat ||</l>
</lg>
<p>anutkṛṣyamāṇa eva vā pragāthaḥ sannidhivaśādavayavadvāreṇa mahendramavirodhāya dṛṣṭārthatvāya ca prakāśayiṣyati, yathā 'gnīṣomīye manotāyāmagniśabdaḥ prakaraṇātsamāsasthaḥ pratīyamānaḥ sāhacaryātsomamapi pratipādayansamudāyārtho vijñāyate | ataścānutkarṣe 'pyadoṣa iti || 21 ||</p>
</div> <!-- sūtra !-->
<div type="sūtra" n="22">
<lg>
  <l>āmnāteṣvapi mantreṣu notkṛṣṭeṣvarthadarśanam |</l>
  <l>sarveṣu bhavatītyevaṃ notkṛṣṭatvaṃ na duṣyati ||</l>
</lg>
<p>na hi yamādīnāṃ grahāntareṣvapi devatātvaṃ yenendravadutkṛṣṭairmantraiḥ prakāśyeran | atasteṣāṃ tāvadvidhyānarthakyaprasaṅgādavaśyamadṛṣṭārthatvena bhavitavyam | tataśca tatsāmānyāditareṣu tathātvaṃ, tasmānna saṃskārakarmatvamiti || 22 ||</p>
</div> <!-- sūtra !-->
<div type="sūtra" n="23">
<lg>
  <l>yamādayo na vidyante yadyapi grahadevatāḥ |</l>
  <l>anyakarmopayogitvātprakāśyāḥ syustathā 'pi naḥ ||</l>
</lg>
<p>maṇḍūkasūktasyāgnau prayogaḥ, tatra maṇḍūkenāgnivikarṣaṇāmnānāt | akṣasūktasya rājasūye, tatra ‘akṣairddīvyati’ iti vidhānāt |</p><pb n="427"/>
<p>mūṣikāsūktasyaikādaśinyām, ‘ākhuste’ paśuḥ | ityupaśayasaṃbandhasaṃkīrtane sati tad‌dvāreṇopaśayasyaiva stutiḥ | kuṣumbhakasūktādīnāṃ tu yadi kva cidviśeṣarūpeṇārtho nāsti tataḥ sāmānyavidhānenārthavattā bhaviṣyati |</p>
<p>vācaḥ stome sarvamantropadeśāt | tathā ' 'śvine sūryodayāvadhi samāp‍tyasaṃbhave sarvāsāmṛcāmupadeśāt |</p>
<p>tatra vacanenaivā ' 'samavetārthamantravidhānasāmarthyādagateradṛṣṭārthāśrayaṇaṃ, na ca kvacidadṛṣṭārthatvena sarvatraiva dṛśyamānamapyarthaṃ projhjhyādṛṣṭārthatvakalpanā yujyate | tathā hi—</p>
<lg>
  <l>na japādāvadṛṣṭārthe vaiṣṇavyādinidarśanāt |</l>
  <l>yājyādāvapi dṛṣṭārthe syādadṛṣṭārthakalpanā || 23 ||</l>
</lg>
</div> <!-- sūtra !-->
<div type="sūtra" n="24">
<p>yaduktaṃ manotāyāmivāgniśabda indraśabdaḥ samāsārthaṃ lakṣayiṣyatīti | tadayuktam | kutaḥ | etasmādeva doṣāt | na hīndraśabdasya svārthamabhidadhataḥ kaścidvirodho yena śrutivṛttiṃ jahyāt |</p>
<p>sarvādṛṣṭārthānāṃ ca yathākathaṃ cillakṣaṇayā dṛṣṭārthatvāpādanasaṃbhavādayuktametat | yattūktamutkṛṣyatāmeveti | tadayuktam | kutaḥ—</p>
<lg>
  <l>prakṛtastotraśeṣatvaṃ śrutyā saṃnidhiklṛptayā |</l>
  <l>vinā sāmānyasaṃbandhālliṅgaṃ cāviniyojakam ||</l>
</lg>
<p>yadi hyekāntena prathamaṃ dṛṣṭārthatvamavadhāritaṃ syāt tataḥ kramasaṃnidhikalpyā śrutirbādhyeta, yatastu viniyogottarakālā prayojanakalpanā na tadvaśenaiva viniyogastena kramasaṃnidhibhyāṃ viniyukte dṛṣṭamadṛṣṭaṃ vā prayojanaṃ kalpyamānaṃ na virudhyate | na cotkṛṣṭasya pragāthasyānyatra viniyogaheturasti |</p>
<p>liṅgaṃ hi devatāṃ prakāśayituṃ sāmarthyena tanmantraṃ svarūpe viniyuñjīta, tathā cātvā<pb n="428"/>narthakyaprasaṅgaḥ | karmasaṃbandhe tu na kaścidasya vyāpāraḥ | tadetalliṅgaṃ yadi sāmānyataḥ kena citkarmasaṃbandhaḥ | kriyate, tataḥ kathaṃ tasyopakariṣyatītyapekṣite yathā śaknotītyevamāśrayaṇāddevatāprakāśanadvāreṇeti viniyuṅkte |</p>
<p>na cātra sāmānyasaṃbandhakāraṇaṃ paśyāmaḥ | tasmādutkṛṣṭānāmānarthakyameva syādityadṛṣṭārthataiva nyāyyā | kiṃca—</p>
<lg>
  <l>evaṃ ca saptamī ṣaṣṭhī dvitīyā stautiśaṃsatī |</l>
  <l>śrutivṛttā bhaviṣyanti tvatpakṣe 'nyārthavṛttayaḥ ||</l>
</lg>
<p>guṇaguṇyabhidhānakriyāṇāmakṣarārūḍhatvātsaptamīśrutisaṃyogo ghaṭate | prakāśane hetukaraṇatvāttṛtīyāyuktāḥ kavatyādayaḥ śrūyeran | nanu stutāvapi kavatīnāṃ karaṇatvāttṛtīyaiva prāpnoti | naiṣa doṣaḥ—</p>
<lg>
  <l>ādhāratvamapi hyāsāṃ karaṇatvaṃ ca vidyate |</l>
  <l>tatraitayoryathābhīṣṭaṃ nirdeśa upapadyate ||</l>
</lg>
<p>prakāśanaṃ punaḥ paramārthatastāvadātmādhāram | karmatvapratipattyuttarakālaṃ ca vyāpyatvāddevatādhāram | tatra kavatīnāmaikāntikameva karaṇatvamiti vaiṣamyam |</p>
<p>api ca stauti śaṃsatīti stutibhāvanā pūrvāparībhūtā śrūyate | tasyāṃ ca dhātvarthaḥ karaṇabhūtaḥ śeṣāṇi ca kārakāṇi nityaṃ dhātvarthaṃ niṣpādayanti saṃbadhyante | tatra yadi mantrāḥ stotranirvṛttyarthā bhavanti tato 'pekṣitārthakaraṇācchāstradṛṣṭamarthaṃ kurvanto dṛṣṭārthā bhavanti | prakāśanaṃ tu kurvanto 'cāditakaraṇādadṛṣṭārthā bhaveyuḥ | tataśca varaṃ stutīnāmevā 'dṛṣṭārthatvam | kiṃ ca |</p>
<lg>
  <l>śrutyaiva ṣaṣṭhī pārārthyaṃ devatānāṃ bravīti naḥ |</l>
  <l>na pradhānaṃ guṇāśceṣṭāḥ stutestena pradhānatā ||</l>
</lg>
<p>devatāprādhānye hi prātipadikārthaparatvādavyatiriktārthaviṣayā ‘agnirmūrdhā’ ivatprathamaivaśrūyeta |</p><pb n="429"/>
<p>yadapi kiṃ citprathamāntaṃ tadapi yogyatāpūrvakaikavākyatvavaśena guṇasaṃbandhārthameva | yathā, indro yāto—jaṅgamasya, avasitasya—sthāvarasya ca rājeti |</p>
<p>na ca guṇānāmupayogo 'stīti tatprādhānyānāśrayaṇe stutyarthataiva yuktā | satyamiti granthacchedaḥ | tatrārthavādanyāyena śeṣapadānarthakyaprasaṅgātsatyapi pūrvatra prādhānyaparyavasānasaṃbhave stutyarthenaivaikavākyatā yuktā |</p>
<p>na caivaṃ stautiśaṃsatyoḥ prakāśanalakṣaṇārthatā bhaviṣyatīti stutereva prādhānyam || 24 ||</p>
</div> <!-- sūtra !-->
<div type="sūtra" n="25">
<p>pṛthaktvaniveśinī dvidvādaśasaṃkhyā na prakāśanābhede sati śabdenocyate | sāmānyāvivakṣāyāṃ vā pratyṛcaṃ pratipadaṃ ca tannirvṛtterna dvādaśatve 'vatiṣṭhate | nanu ca stutāvapi tulyametat | tathā hi—</p>
<lg>
  <l>sāmānyastutirekaiva bhedo 'pi pratyṛcaṃ sthitaḥ |</l>
  <l>na cānyathā vivakṣā 'sti yato dvādaśatā bhavet ||</l>
</lg>
<p>atha stomavaśādṛksamudāyasādhyāḥ stutayo gaṇyante tathā prakāśanānyapītyaviśeṣaḥ | ucyate—</p>
<lg>
  <l>kriyāḥ phalāpavargiṇyastatsaṃkhyāgaṇanāḥ sadā |</l>
  <l>apūrvadvādaśatvācca dvādaśatvaṃ nirūpyate ||</l>
</lg>
<p>prakāśanārthatve hi pratyṛcaṃ pratipadaṃ ca tannirvṛttidarśanātkriyāsamāpterna kiṃ citkāraṇamasti, yena dvādaśatvaṃ paricchidyeta | apūrvārthatve tu teṣāṃ śāstragamyatvādyathoktastomasaṃpadaḥ prāṅ‌nirvṛttipramāṇābhāvādṛksamudāyenāpūrvanirvṛttestad‌dvāreṇa kriyāsamāp‍tyupalakṣaṇādapūrvāṇāṃ dvādaśatvena mtutidvādaśatvasiddhiḥ | na hi pratyṛcaṃ sarvastotrebhyo vā tatkalpanāyāḥ <pb n="430"/>kiṃ citpramāṇamasti yathā prakāśanasya darśanam || 25 ||</p>
</div> <!-- sūtra !-->
<div type="sūtra" n="26">
<p>ṛcāmanūhyatvādāgneyagrahacodanayaivā ' 'gneyīnāṃ stutisādhanatvasiddheḥ ‘āgneyīṣu stuvate’ ityanarthakaṃ vacanam || 26 ||</p>
</div> <!-- sūtra !-->
<div type="sūtra" n="27">
<p>sabandhasya bhedanibandhanatvātsaṃbandhavacanena stotraśastrayorbhedaḥ | sa ca prakāśanaikatvānna prāpnoti | nanu stutyekatvāditaratrāpi tulyametat | atha pragītāpragītamantrasādhanatvena bhedaḥ, tadva‍yaktidvāreṇa vā, sa pūrvapakṣe 'pyaviśiṣṭaḥ | tatrottaraṃ dvādaśatvavat | atyantabhedāddhi stotraśastrāpūrvayostad‌dvāreṇa kriyayorbhedamupacarya saṃbandhavacanam | na tu prakāśanaṃ svataḥ phalato vā bhidyate || 27 ||</p>
</div> <!-- sūtra !-->
<div type="sūtra" n="28">
<p>yadidaṃ dvitīyāpratipāditakarmārhamabhidhānamidaṃ cāparaṃ prādhānye kāraṇam | pradhānakriyā hi kena cidrūpeṇepsitā ‘agnihotraṃ juhoti’ ‘ādhāramādhārayati’ itivadbhavati na saṃskārakriyā 'tyantaguṇabhūtatvāt |</p>
<p>atha vā stotraśastrasamākhyayorabhidhānatvaṃ tatprādhānyajñāpanārtham | itarathā hi prakāśanamityevaṃ samākhyā syāt | avahantyādivadvā naiva bhavet || 28 ||</p>
</div> <!-- sūtra !-->
<div type="sūtra" n="29">
<p>yo 'yaṃ mantre phalāśīrarthavādaḥ sa stuteḥ pradhānatve ghaṭate sarvatra pradhānaviṣayatvātprārthanānām | tvaspakṣe tu—</p>
<pb n="431"/><lg>
  <l>devataiva pradhānatvātphalaṃ yācyeta karmavat |</l>
  <l>na svābhini sthite kaściddāsātprārthayate phalam || 29 ||</l>
</lg>
</div> <!-- sūtra !-->
<trailer>(iti stutaśastrādhikaraṇam || 5 ||)</trailer>
</div> <!-- adhikaraṇa !-->
<div type="adhikaraṇa" n="6">
<pb n="431"/>
<div type="sūtra" n="30">
<p>iha mantrā udāharaṇam | kiṃ tadgatā bhāvanāvacanā brāhmaṇavadvidadhati neti saṃdehe śabdābhedādvidhāyakā ityāśaṅa‍kya mantratvātprāptārthatvācca vidhitvāsaṃbhavena prayogakāleṣu brāhmaṇavihitānāmevārthānāṃ smārakā ityuttarapakṣaṃ uktaḥ | tathā hi—</p>
<lg>
  <l>na karmāntaratā 'styatra balavatpratyabhijñayā |</l>
  <l>na copātto guṇaḥ kaścinna ca vākyāntare stutiḥ ||</l>
</lg>
<p>smārakatvapratipakṣau hi vidhyarthavādau syātāṃ, tadiha svarūpaṃ tāvadanyataḥ kriyāyāḥ prāptaṃ guṇaphalanimittāni tu naivopāttāni yāni vidhīyeran |</p>
<p>na ca vākyāntarasthe paryavasitaprayojane vidhau stutirupapadyate | taduktaṃ prathanamantre | tasmātprakāśakā mantrā iti yadva‍yākhyāyate tatra vadāmaḥ | kiṃ punaḥ kāraṇaṃ mantratvenā ' 'khyātaviśeṣāṇāṃ vidhiśaktistirodhīyate kathaṃ ca brāhmaṇatvenāsāvavirbhāvyate | dṛṣṭāśca mantragatā api vidhāyatā ‘vasantāya kapiñjalānālabhate’ ityādayaḥ |</p>
<p>tathā brāhmaṇagatā apyavidhāyakā yathā ‘yasyobhayaṃ havirārtimārchete’ ityādayaḥ | tasmānnāyamekāntaḥ | kiṃ ca—</p>
<pb n="432"/>
<lg>
  <l>prāptatvādyadi ceṣyeta mantrāṇāmanuvādatā |</l>
  <l>taireva vihitaṃ kasmānna smārayati codanā ||</l>
</lg>
<p>na hyatra viśeṣaheturasti kiṃ brāhmaṇavihitamāsādyopahatavidhiśaktirmantraḥ smārako bhavatyatha vā viparyaya iti |</p>
<p>tatrobhayoranuvādatvāsaṃbhavādagṛhyamāṇaviśeṣatvācca dvayorapi vidhāyakatvam | abhyāsācca karmabhedaḥ syāt | balavatpratyabhijñāyāścābhyāsādhikaraṇa evottaraṃ bhaviṣyati<note place="app" xml:lang="sa-Latn">(a. 2 pā. 2 a. 2) atreti śeṣaḥ |</note> | tasmānnaivamabhidhāyakatvasiddhiḥ | ye 'pyāhuḥ—</p>
<lg>
  <l>yasmādvrīhyādivanmantrāḥ karaṇatvena karmaṇām |</l>
  <l>brāhmaṇena niyujyante tadvatte na vidhāyakāḥ ||</l>
</lg>
<p>tairapi sāmānyato dṛṣṭamātraṃ vyapadiṣṭam | kutaḥ—</p>
<lg>
  <l>vidhiśaktirniyogena na mantrasyāpanīyate |</l>
  <l>tato vidhāsyati hyeṣa niyogātsmārayiṣyati ||</l>
</lg>
<p>na hi viniyuktena na vidhātavyamiti kiṃ citpramāṇaṃ yadi svato vidhiśaktirastyeva | atha tvasau prathamameva nāsti vyartho viniyogopanyāsaḥ | na cobhayakaraṇe virodhaḥ | tathā hi—</p>
<lg>
  <l>vidhāyakaṃ sadapyarthaṃ brāhmaṇaṃ smārayiṣyati |</l>
  <l>‘mantratastu virodhe syāt’<note place="app" xml:lang="sa-Latn">(a. 5 pā. 1 a. 9 sū. 16) |</note> ityatraitadvadiṣyate ||</l>
</lg>
<p>ye ca vacanenānaviniyuktāste ca tvatpakṣe nirākaraṇahetvabhāvādvidhāyakāḥ prāp‍nuvantītyetadapyakāraṇam | na cātra mantropanyāsasya kaścisaṃbandha ityanyathā varṇyate | vividhamevā ' 'khyātaṃ guṇapradhānakarmatvenoktam |</p>
<p>athedānīṃ prastūyate kiṃ tāveva dvau prakārāvutānyo 'pyastīti | tatra na tṛtīyaḥ prakāro 'stīti matvā pūrvapakṣavādī vadatyaikārthyamiti | tathā prāpte 'bhidhīyate || 30 ||</p>
</div> <!-- sūtra !-->
<div type="sūtra" n="31">
<p>asti tṛtīyaḥ prakāro yadabhidhāyakatvaṃ nāma | paśya—</p><pb n="433"/>
<lg>
  <l>yeṣāmākhyātaśabdānāṃ yacchabdādyupabandhanāt |</l>
  <l>vidhiśaktiḥ praṇaśyettu te sarvatrābhidhāyakāḥ ||</l>
</lg>
<p>mantragatānāṃ brāhmaṇagatānāṃ cā ' 'khyātaśabdānāṃ yeṣāṃ śabdāntareṇa vidhiśaktirapagacchati teṣāmabhidhāyakatvam | tatra ‘na tā naśanti’ ityatra tāvadyacchabdopahito vidhāyako 'nuvādatvaṃ prārthayate | tathā ‘ahe budh‍niya mantraṃ me gopāya’ ityāmantraṇavibhaktyā | dāmi gṛhṇāmītyuttamapuruṣeṇa | ‘yadi somamapahareyuḥ’ iti yadiśabdena | te caivamādayaḥ prāyeṇa mantreṣviti mantrā udāharaṇam | avidhāyakā mantrā iti ca prasiddhiḥ |</p>
<p>brāhmaṇe tu bhūyāṃsaḥ pratyayā vidhāyakāstena tadvidhāyakamiti prasiddham | alpe tvavividhāyakā iti tadahi nodāharaṇam | vidhāyakatvāvidhāyakatve tu tayoryathoktameva kāraṇamiti na mantratvabrāhmaṇatvayorvyāpāraḥ |</p>
<p>tatra tvetāvānvyāpāro dṛśyate | rūpādeva brāhmaṇagatānāṃ vidhitvanivṛttau satyāṃ nimittādipratyāyanārthatā | na hi teṣāṃ rūpaṃ karmasu prayogārham | mantragatānāṃ tu rūpamevopalabhya dāmi gṛhṇāmi nirvapāmīdāmidaṃ ca karomyagnīnvihara varhiḥ stṛṇīhi idamidaṃ ca kurvityādikaṃ śakyametaiḥ karma smartumiti viniyogabuddhirbhavati | kutaḥ—</p>
<lg>
  <l>anuṣṭhāne padārthānāmavaśyaṃbhāvinī smṛtiḥ |</l>
  <l>ananyasādhanā 'nanyakāryairmantraiḥ prasādhyate ||</l>
</lg>
<p>na tāvadanuṣṭhānavelāyāmasmṛtaḥ kaścitpadārthaḥ śakyaḥ kartumityavaśyaṃbhāvinyā smṛtyā yogyasādhanamātrāpekṣaṇādyatkiṃcid brāhmaṇapadārthānusaṃdhānaṃ vā pūrvapadārthapratyavekṣaṇaṃ vā sūtragrantho vā ' 'tmīyagrahaṇavākyāni vopadraṣṭādi vā sādhanaṃ grahītumārabhyate |</p>
<p>tatrānanyaprayojanānmantrānprakaraṇe paṭhyamānānsāmānyena kimapyebhiḥ kartavyamityevaṃ prayogavacanena gṛhyamāṇānupalabhya yādṛśena vākyena smṛtiḥ kartumākāṅkṣyate tadrūpā eta iti viditvā liṅgaprakaraṇānumitayā śrutyā viniyoge satyabhidhānārthatā vijñāyate |</p>
<p>tataścopāyāntarāṇyapramāṇakatvānnivartante | niyamādṛṣṭasiddhiśca mantraireva smṛtvā kṛtaṃ karmābhyudayakāri bhavatītyavadhāryate | bhāṣyamapyatraiva yojanīyam |</p>
<p>nāsakṛdapyuccāraṇe tatpratyayāditi na prāptatvābhiprāyeṇocyate | kiṃ tu yacchabdopa<pb n="434"/>bandhādasyaiva mantrākhyātasyānyataḥ prāptamahaṃ bravīmītyevaṃrūpapratyayāt | śatakṛtvo 'pi hyevamādiruccāryamāṇaḥ svasāmarthyenaiva nāpūrvapratyayaṃ karoti tata eva pūrvaprāptabuddha‍yutpādāt || 31 ||</p>
</div> <!-- sūtra !-->
<trailer>(iti mantrāvidhāyakatvādhikaraṇam || 6 ||)</trailer>
</div> <!-- adhikaraṇa !-->
<div type="adhikaraṇa" n="7">
<pb n="434"/>
<div type="sūtra" n="32">
<p>yathoktena nyāyena mantrodāharaṇasyātantratvātprāsaṅgikāmidaṃ pūrvasūtraprayuktamantraśabdārthalakṣaṇābhidhānamiti nāvaśyamidamarthato 'dhikaraṇaṃ pūrvam | śakyaṃ hi vākyamātramapyudāhṛtya vicārayitum |</p>
<p>bhāṣyakārastu sūtrakāroccāritamantraśabdādareṇa paurvāparyaviśeṣamāha | taccodakeṣviti | tadabhidhānaṃ codakaṃ prayojakaṃ yeṣāmiti bahuvrīhiḥ | arthadarśanamātrārthaṃ tu ṣaṣṭhīkathanaṃ bhāṣye | adhyetṛvṛddhavyavahārāsiddhaṃ cedaṃ prāyikācihnayuktaṃ lakṣaṇaṃ lāghavārthamuktam |</p>
<p>dharaṇigatānekadravyapratyekanirīkṣaṇe punaḥ punaḥ pṛṣṭhaṃ kuṭilīkriyata iti tatsāmānyena pṛṣṭhākoṭābhidhānam | ślekaścaivaṃ draṣṭavyaḥ—</p>
<lg>
  <l>ṛṣayo 'pi hi lakṣyāṇāṃ nāntaṃ yānti pṛthaktvaśaḥ |</l>
  <l>lakṣaṇena tu siddhānāmantaṃ yānti vipaścitaḥ |</l>
</lg>
<lg>
  <l>vṛttau lakṣaṇameteṣāmasyantatvāntarūpatā |</l>
  <l>āśiṣaḥ stutisaṃkhye ca pralaptaṃ parīdevitam ||</l>
</lg><pb n="435"/>
<lg>
  <l>praiṣānveṣaṇapṛṣṭākhyānānuṣaṅgaprayogitāḥ |</l>
  <l>sāmarthyaṃ ceti mantrāṇāṃ vistaraḥ prāyiko mataḥ ||</l>
</lg>
<p><hi rend="bold">ḍuleriveti</hi> | ḍuliḥ—kacchapaḥ | pratipunātuśabdamacchidreṇa pavitreṇetyanuṣaṅgaḥ | <pb n="436"/>sāmarthyaṃ—abhidhānaśaktiḥ | ye māṃ dugdhavantasta eva nirākṛtavanta iti dhenvāḥ paridevitam | amutaḥ somamāhara iti sauparṇopākhyāne vinatayā garutmānamṛtārthaṃ preṣitaḥ | karṇavantīṃ sūrmim | sūrmiḥ—sthūṇā || 32 ||</p>
</div> <!-- sūtra !-->
<trailer>(iti mantralakṣaṇādhikaraṇam || 7 ||)</trailer>
</div> <!-- adhikaraṇa !-->
<div type="adhikaraṇa" n="8">
<pb n="436"/>
<div type="sūtra" n="33">
<p><hi rend="bold">pariśeṣasiddhatvādbrāhmaṇalakṣaṇamavacanīyamiti</hi> | sūtramidamanārabhyamiti pratibhāti | tatra śeṣaśabdaprayogāllakṣaṇānabhidhānācca sūtravyākhyānamevedamiti draṣṭavyam |</p>
<p>kimarthaṃ punaḥ sūtramārabhyate | nā ' 'rabhyeta, yadi mantrabrāhmaṇātmaka eva veda iti sarveṣāṃ prasiddhaṃ bhavet | yeṣāṃ tvaprasiddhaṃ teṣāṃ tṛtīyādiprakāranirākaraṇārthaṃ dvairāśyameva vedasyeti pratipādayitumāha—<hi rend="bold">śeṣe brāhmaṇaśabda</hi> iti | ekapuruṣakartṛkamupākhyānaṃ parakṛtiḥ | bahukartṛkaṃ purākalpaḥ | yātrānyathā 'rthaḥ pratibhātaḥ paurvāparyālocanena vyavadhāryānyathā kalpyate sā vyavadhāraṇakalpanā tadyathā pratigṛhṇīyāditi śrutaṃ pratigrāhayediti <pb n="437"/>kalpayiṣyate | <hi rend="bold">vidhilakṣaṇa</hi>mityatra brāhmaṇavācī vidhiśabdaḥ || 33 ||</p>
</div> <!-- sūtra !-->
<trailer>(iti brāhmaṇalakṣaṇādhikaraṇam || 8 ||)</trailer>
</div> <!-- adhikaraṇa !-->
<div type="adhikaraṇa" n="9">
<pb n="437"/>
<div type="sūtra" n="34">
<p>sūryāya juṣṭaṃ nirvapāmi, ityūhaḥ | tathā yatra yajamānasyā ' 'rṣeyaṃ vriyate sa pravaraḥ | yacca yajamānatatputrādīnāṃ nāmagrahaṇaṃ tannāmadheyaṃ, yathā subrahmaṇyāyāṃ devadatto yajata ityādi | teṣāmapi ‘taccodakeṣu’ ityasmāllakṣaṇānmantramadhyapātācca mantratvaprāptāvucyate—</p>
<lg>
  <l>svādhyāye paṭhyamāneṣu yeṣu mantrapadaṃ smṛtam |</l>
  <l>te mantrā nābhidhānaṃ hi mantrāṇāṃ lakṣaṇaṃ sthitam ||</l>
</lg>
<p>kiṃ punarekasminpada ūhyamāne samastasyaivāmantratvaṃ, ūhitapadamātrasyaiva veti | samastasyaiveti prāptam | kutaḥ—</p>
<lg>
  <l>svaravarṇānupūrvyādiviśiṣṭe hi prayujyate |</l>
  <l>mantraśabdastato 'nyatve na tasyārthaḥ pratīyate ||</l>
</lg><pb n="438"/>
<p>saṃpradāyakālāvagatarūpānyatvaṃ cetkenacidapyaṃśena jātaṃ na śakyate mantratvaṃ pratyabhijñātum |</p>
<p>athaikadeśe 'pi tatsadbhāvābhyupagamaḥ | tataḥ sarvatraiva mantrapadāviśeṣānmantratvaprasaṅga | tasmādekavarṇāpāye 'pi mantratvābhāvātsamastatatkāryanivṛttiḥ | tataśca yathaiva tadvināśe sarvāvayavavartini prāyaścittābhāvaṃ evaṃ mantracchandoviṣayatvena yāvantaḥ śabdaviśeṣāḥ smaryante tairna bhavitavyamityekapadatadavayavohe tanmantragatasarvacchāndasopoddhāreṇa laukikaśabdaprayogaḥ kartavya iti | atra brūmaḥ | tāvanmātramevāmantra iti | kutaḥ |</p>
<lg>
  <l>ākṛtīnāmabhivyaktiryā kathaṃcinnirūpitā |</l>
  <l>nāsāvavayavādhikyavināśeṣu vinaśyati ||</l>
</lg>
<p>na hi gorgaḍuni jāte viṣāṇe vā bhagne gotvaṃ tirodhīyate,tadabhivyaktisamarthāvayavāntarasadbhāvāt | kiyatyapi saṃsthāne dhriyamāṇe sarvā vijñāyante | sā ceyaṃ mantrākutirviśiṣṭasvaravarṇānupūrvyādyābhivyaktā na kiṃcidvikāradarśane naśyatīti pratyakṣamupalabhāmahe | tathā hi—</p>
<lg>
  <l>yatra varṇavikāro vā varṇalopo 'pi vā smṛtaḥ |</l>
  <l>svarāntaraniyogo vā na mantrastatra neṣyate ||</l>
</lg>
<p>yatra vacanādvarṇalopaṃ vikāraṃ vā kṛtvā prayogaḥ, ‘airaṃ kṛtvodgeyam’ ityādau, yatra ca svādhyāyakāladṛṣṭatraisvaryādiparityāgenaikaśrutyaṃ niyujyate na tatra kasyacinmantrabuddhirapaiti | syādetat, vacanasāmarthyādiha nāpaitīti |</p>
<p>tadayuktam | vacanena hi prayoktavyametaducyate na mantratvaṃ na naśyatīti na hi vacanaviniyuktānāṃ vrīhyādināṃ mantratvaṃ bhavati, ataścāmantrāṇāmeva satāṃ vacanādviniyoga ityāpadyate |</p>
<p>na cārhati bhavitumamantratvaṃ, mantratvapratyabhijñānāt | ataścātrāpi kāmamirāpadādīnāmevāmantratvaṃ bhavatu na sakalasya vākyasya |</p>
<p>na ca teṣāmapi samastavedālocanena mantratvanirūpaṇādiha girāpadavānmantra iherāpadavāniha traisvaryavānihaikaśrutimāniti hyādita evāvadhāryate | yadyevamūhādīnāmapi mantra tvaprasaṅgaḥ | tatrāpi hi prakṛtivikṛtyālocanena śakyamevaṃ nirūpayitum | ihāgnipadavānnirvāpamantra iha sūryādipadavāniti | naitatsamānam | kutaḥ—</p>
<lg>
  <l>yatra vaidikamanyatvaṃ tatra mantratvamiṣyate |</l>
  <l>nyāyena kalpyamāne tu na śakyaṃ tannirūpaṇam ||</l>
</lg><pb n="439"/>
<p>vaidikaṃ hyālocyaivamavadhāraṇā bhavati, ihedṛśo mantra ihedṛśa iti | sūryādipadaprayogastu kāryavaśena nyāyātkalpyate, na ca mantratvaṃ nyāyagamyamiti vaiṣamyam |</p>
<p>nanu cātideśo 'pi vedaprakāra eveti sarvamūhādikaṃ vaidikam, itarathā hyapramāṇakameva syāt | na hyaṅgāṅgibhāvaḥ pratyakṣānumānādigamyaḥ | tasmātsūryerāpadayoraviśeṣa iti | atrocyate |</p>
<p>satyamūhasyāpi nāvaidikatvam | ata eva ‘anām‍nāteṣvamantratvam’ ityucyate | vedabhāgo hi kaścitpratyakṣaḥ śrūyate, kaścidanumānādigamyaḥ | pratyakṣaśrutaścā ' 'm‍nāta ityucyate | tatra yatherāpadādīnāṃ viniyogaḥ śrūyate naivaṃ sūryapadādīnām |</p>
<p>nanu ‘sauryaṃ caruma’ ityetadeva śrutisamavāyitvāddevatāyāḥ sūryapadasya viniyojakaṃ śrūyate | naitanmantre sūryapadasya prakṣepaṃ bravīti | haviṣastyāgadakālamātre taduccākaṇābhidhānāt | yastuṃ mantreṣu tatprakṣepaḥ so 'tideśakṛto bhaviṣyati | na cātideśavacananyāyalabhyatvādevā ' 'm‍nāyate | tasmādanām‍nātaviniyojakatvādamantratvaṃ sūryapadādīnām |</p>
<p>nanvevaṃ sati pravaranāmadheyayoḥ pratyakṣopadeśānmantratvaprasaṅgaḥ | syādeva yadi tatsvarūpamām‍nāyeta, vacanārthaṃ, tu jñātvā 'nām‍nātayoreva pravaranām‍noḥ prayogānna mantratvanirūpaṇāyāmantargatiḥ | evaṃ tarhi yatrāpi sarvanāmayuktamantrām‍nāne sati tasya sthāne 'nyapadaprakṣepaḥ kriyate tatrāpyamantratā syāt | tathā nāmeti kecit |</p>
<p>atha vā viśeṣāṇāmānantyādayugapatkālatvāccā ' 'mnātumaśakteḥ svarūpasya sarvanāmaprakāreṇā ' 'mnānamastyevetyaśūnyasthānatvānmantrasya śakyamevaṃ nirūpaṇaṃ kartuṃ yadatra padaṃ nivekṣyate tadvānayaṃ mantra iti | itarayā hi sarvanāmnāmaprayogārhatvādyadi viśeṣāmnānamevaitattenopāyeneti na gṛhyate, tatastadaṃśanyūnatvānmantrasvarūpasya vyarthameva sarvanāmāmnānaṃ syāt | pravaranāmadheyavadeva tu vidhānāttadavakāśasthapadaprayogaḥ kalpyate | tasmādevamādī nyāmnātānyeveti mantradharmaiḥ saṃbadhyeran | na tu pravarādīnāṃ mantrapāṭhakāle kaścidapi saṃsparśaḥ |</p>
<p>na ca brāhmaṇena rūpaṃ darśitaṃ yena pravacanalakṣaṇatvānmantratvādhyavasānaṃ bhavet | ataśca vikṛtiṣvabhidhānārṣacodakābhyāṃ sakale mantre prāpite yāvanmātramarthābhāvādva‍yāvartyānyatprakṣipyate tāvanmātrameva laukikam | avaśiṣṭaṃ tu tathā prāptameva kratvākāṅkṣitapratyabhijñāyamānamantratvaṃ ceti na prāyaścittacchāndasaprayogairvarjanīyamiti siddham || 34 ||</p>
</div> <!-- sūtra !-->
<trailer>(iti ūhādīnāmamantratādhikaraṇam || 9 ||)</trailer>
</div> <!-- adhikaraṇa !-->
<div type="adhikaraṇa" n="10">
<div type="sūtra" n="35">
<pb n="440"/><p>prasaktānuprasaktyāpatitamṛgādilakṣaṇābhidhānam | śabdārthasya vṛddhavyavahāragamyatvātkṛte 'pi tallakṣaṇe tanmūlamabhiyuktopadeśameva darśayati | kriyāpadānupādānāt ‘agniḥ pūrvebhiḥ’ ityaparyavasite 'rthe vṛttavaśena pādavyavasthā | nanu ca ‘agnimīḷe’ ityapi samastāyā ṛca evārthavattvānnaiva pratipādamarthaḥ paryavasyatīti na vācyam ‘arthavaśena pādavyavasthā’ iti |</p>
<p>kathaṃ na vācyam ‘agnimīḷe purohitam’ iti tāvatpratyakṣaṃ samāpto 'rtho dṛśyate | parayoḥ pādayorasamāpta iti cenna | ākhyātānuṣaṅgeṇa samāpteḥ siddhatvāt | tasmātsādhūktamihārthavaśeneti | etasya tu pradarśanārthatvānna vṛttavaśavyāvṛttirityaniṣiddhamṛktvam || 35 ||</p>
</div> <!-- sūtra !-->
<trailer>(iti ṛglakṣaṇādhikaraṇ || 10 ||)</trailer>
</div> <!-- adhikaraṇa !-->
<div type="adhikaraṇa" n="11">
<pb n="440"/>
<div type="sūtra" n="36">
<p>teṣāmityanuvartate | atrāpi sa evābhiyuktopadeśopanyāsaḥ | prāthamyāt, <hi rend="bold">yathā 'mlaṃ dadhīti</hi> | pūrvatraiva vācyaṃ sadanādarādihodāhṛtam | atha vā yathā 'nekadharmasamāhāre sati dadhiguḍavo rasaviśeṣamātramamlamadhuraśabdāvupādadāte | tathā sāmaśabdo gītimātramityatrodāharaṇam |</p><pb n="441"/>
<p>nanu ca pratyakṣagamyatvādrasaviśeṣasyābhiyuktopadeśo 'nuvādatvānnaiva pramāṇam |</p>
<p>naiṣa doṣaḥ | pratyakṣamevātra itikaraṇāvacchinnaṃ nidarśanam | etaduktaṃ bhavati | yathā 'mlaṃ dadhi madhuro guḍa ityetadvijñānaṃ pramāṇamevamabhiyuktopadeśa iti | gīterviṃśeṣaṇatvātpūrvatarapratyāyane satyākṛtivadabhidheyatvaṃ nirṇetavyam | āha ca—</p>
<lg>
  <l>ekakhaṇḍena śabdena viśiṣṭo yatra gamyate |</l>
  <l>viśeṣaṇasya vācyatvaṃ tatra sarvatra jāyate || 36 ||</l>
</lg>
</div> <!-- sūtra !-->
<trailer>(iti sāmalakṣaṇādhikaraṇam || 11 ||)</trailer>
</div> <!-- adhikaraṇa !-->

<div type="adhikaraṇa" n="12">
<pb n="441"/>
<div type="sūtra" n="37">
<p>śeṣe brāhmaṇaśabda itivatsamastaṃ vyākhyeyam || 37 ||</p>
</div> <!-- sūtra !-->
<trailer>(iti yajurlakṣaṇādhikaraṇam || 12 ||)</trailer>
</div> <!-- adhikaraṇa !-->
<div type="adhikaraṇa" n="13">
<pb n="441"/>
<div type="sūtra" n="38-39">
<p>śeṣe yajuḥśabda ityetavdyāvartanārtho vāśabdaḥ | caturthaṃ mantrajātaṃ nigadaḥ syāt | dharmānyatvāt | yadi tāvat ‘uccairnigadena’ iti vidhistato yajurdharmabādho mā bhūdityarthāntaratvam | athānuvādaḥ sa naiva prāpnoti vyatirekeṇa vineti bhedaḥ<note place="app" xml:lang="sa-Latn">vyapadeśāca iti sūtrasya bhāvyaṃ spaṣṭhatvānna vyākhyātam |</note> || 38 || 39 ||</p>
</div> <!-- sūtra !-->
<pb n="442"/>
<div type="sūtra" n="40">
<p>‘ahe budhniya mantraṃ me gopāya’ iti triṣveva mantratvasyopasaṃhārāt | vede ca mantrasāmānādhikaraṇyena nigaśabdaprayogādyajuṣṭa‍vāparityāgenaiva ca dharmaviśeṣavyapadeśabhedasiddheḥ pariśeṣasiddhayajurlakṣaṇayogācca yajūṃṣyeva nigadāḥ || 40 ||</p>
</div> <!-- sūtra !-->
<div type="sūtra" n="41">
<p>nyāyaprāptoccairdharmānuvādatvajñānānna vidhānāditi vyākhyātam | yaṃ tvete 'rthaṃ vadanti tamupāṃśutvena śak‍nuyurvaktumiti vacanādityucyate || 41 ||</p>
</div> <!-- sūtra !-->
<div type="sūtra" n="42">
<p>asti ca ‘agnīdagnīnvihara’ ityādivacanenārtho 'nyathā 'nuṣṭhānānupapatteriti dharmaviśeṣaprāptiḥ | tathā ca nigadaśabdāvayavavyutpattisiddhiḥ | vācanikamapi caupāṃśutvamanupakāratvenānaṅgatvānnigadavyatiriktayajurviṣayaṃ vijñāyate || 42 ||</p>
</div> <!-- sūtra !-->
<div type="sūtra" n="43">
<p>brāhmaṇaparivrājakavadga‍uṇena vyapadeśabhedaḥ || 43 ||</p>
</div> <!-- sūtra !-->
<pb n="443"/>
<div type="sūtra" n="44">
<p>atiprasaṅgadvāreṇa guṇasya vyapadeśanimittatāṃ vyabhicārayati || 44 ||</p>
<div type="sūtra" n="45">
<p>na tāvadatiprasaṅgo 'sti nigadaṃ ninditvā ṛco vidhānāt | na hi tameva ninditvā tasyaiva vidhiravakalpate | na ca vyabhicāritvam | gadativaśena yajuṣṭa‍ve sati dharmaviśeṣasya vyapadeśabhedanimittatvāt || 45 ||</p>
</div> <!-- sūtra !-->
<trailer>(iti nigadādhikaraṇam || 13 ||)</trailer>
</div> <!-- adhikaraṇa !-->
<div type="adhikaraṇa" n="14">
<pb n="443"/>
<div type="sūtra" n="46">
<p>kecidetatsūtraṃ vākyalakṣaṇaparatvena vyācakṣate | tatrāpi kila laukikavaidikavākyalakṣaṇasaṃbhave hetuprasiddhivaśena laukikānāmevaitallakṣaṇam | kutaḥ—</p>
<lg>
  <l>anyato 'vagate 'rthe hi loke vākyaṃ pravartate |</l>
  <l>tatraikārthatvavijñānātsukhabodhaikavākyatā ||</l>
</lg>
<p>laukikānāṃ hi vākyānāṃ pramāṇāntareṇārthastadekatvaṃ cāvadhāryate | tatra prasiddhena hetunā śakyamekavākyatvamavagantum | vaidikānāṃ punarananyapramāṇagamyatvātprāgvākyāttadekatvājñānādajñāte 'rthe tadekatvasiddhirnāstītyetallakṣaṇānupapatterarthāpattyā viparītaṃ lakṣaṇaṃ draṣṭavyam |</p>
<p>vākyaikatvādarthaikatvamiti | yathaiva hi dharmiṇā vākyena dharmyantaramarthaḥ pratipādyate tathaikavākyadharmeṇaikatvenārthaikatvam | āha ca—</p>
<lg>
  <l>nityavākyādhigamyatvādyathāvākyaṃ pravartate |</l>
  <l>vedārthastadasiddhestu na vākyasyārthavaśyatā ||</l>
</lg>
<p>atrābhidhīyate | vedavyākhyānapravṛttasya jaimineḥ kaḥ prasaṅgo laukikavākyalakṣaṇābhidhāne | vaidikavākyalakṣaṇasyāpi bhedalakṣaṇe<note place="app" xml:lang="sa-Latn">dvitīyādhyāya ithyarthaḥ |</note> kaḥ prastāvaḥ | kimarthaṃ <note place="app" xml:lang="sa-Latn">prathamādhyāya evetyarthaḥ |</note>pramāṇalakṣaṇa eva noktam | ekaśabdaśca na vaktavyaḥ, arthaikatvādvākyamityetāvataiva siddhatvāt | kathaṃ ca <pb n="444"/>
mantrādhikāre tadasaṃbaddho 'rtho 'bhidhīyate | bhāṣyakṛtaśca <hi rend="bold">praśliṣṭapaṭhiteṣu yajuḥṣvityupa</hi>nyāsaḥ pramāṇavānapi vinā kāraṇenātikrāntaḥ | kiṃ ca—</p>
<lg>
  <l>yajurbhedaṃ ca muktvaitadvākyaikatvasya lakṣaṇam |</l>
  <l>mantrabrāhmaṇalokeṣu vaktavyaṃ kvopayujyate ||</l>
</lg>
<p>ṛksāmayostāvatparimāṇaṃ prayogasamarthaṃ prasiddhamiti na kaścidvākyalakṣaṇādekavākyatālakṣaṇādvopakāro bhavati |</p>
<p>tathā brāhmaṇe 'gnihotrādivākyaiḥ sādhyasādhanetikartavyatāvatyāṃ bhāvanāyāṃ niyukteṣu puruṣeṣvekānekavākyajñānaṃ kvopayujyate | nanvayamupayoga ekavākyatālakṣaṇajño vākyabhedaṃ parihariṣyati | nāyamupayogaḥ | kutaḥ—</p>
<lg>
  <l>vākyabhedo hyasāmarthyaṃ śabdāvṛttyādi doṣataḥ |</l>
  <l>ekanānātvavijñānanirapekṣo 'vadhāryate ||</l>
</lg>
<p>padatadekadeśatatsamūhāvṛttiprasaṅgātmakastadvibhāgalakṣaṇo vā vākyaikatvanānātvajñānanirapekṣaireva doṣatvenāvadhāryate | vibhāgalakṣaṇe gamyamānasaṃbandhaparityāgo 'nekādṛṣṭakalpanā ca doṣaḥ | itaratrā ' 'vṛtteravedatvādaprāmāṇyamiti naikavākyalakṣaṇenārthaḥ | pauruṣeyavākye tu lakṣaṇanirapekṣasya lokasya vyavahārasiddheratyantānaupayikatvam |</p>
<p>yadi cārthaikatvena vākyaikatvamavadhāryate vākyasyārthapratyāyanārthatvāttatsvarūpaikatvajñānottarakālabhāvinā kiṃ vākyaikatvajñānena | vaktṝṇāṃ ca parapratyāyanārtho vākyaprayoga iti nā ' 'tmārthaṃ lakṣaṇajñānāpekṣā | śrotṝṇāṃ punaratyantānavagate 'rthe pravartamānaṃ puruṣavākyamapi na vedavākyādbhidyate | avagatārthaṃ tvanuvādatvādanādṛtyameveti naikānekajñānamapekṣyate |</p>
<p>kimarthaṃ na vaidikānāṃ lakṣaṇaṃ noktam | yadi tvarthāpattyoktameveti | tanna | śrutyā tallakṣaṇamabhidhāyārthāpattyā laukikavākyasiddhirāśrayitavyā | na cārthāpattiḥ saṃbhavati | na hyetallaukikavākyalakṣaṇajñānamīdṛśena vaidikavākyalakṣaṇajñānena vinā nopapadyate |</p>
<p>na caitasyāpi vākyalakṣaṇatā siddhā, vākyaikatvavaśenārthaikatvalakṣaṇārthāpattyupanyāsāt | api ca kadācidvaidikavākyānāmapyetallakṣaṇam | atyantaviprakṛṣṭaṃ vā kiṃcidbhavedityāśaṅi‍katatvānna niyogato 'rthāpattiḥ | na ca parisaṃkhyā, sāmānyaviśeṣabhedānupādānāt |</p>
<p>yahi hi sāmānyenedaṃ lakṣaṇaṃ kvacidabhidhāya punaḥ kevalapauruṣeyasaṃbaddhamucyeta tataḥ parisaṃkhyāvaśena vaidikānāmidaṃ tāvanna bhavatītyetāvanmātraṃ gamyeta | na tu lakṣaṇaviśeṣo 'nekopaplavāt | evamapi hi viparyayakalpanaṃ saṃbhavati, arthānekatvādekaṃ vākyaṃ nirākāṅa‍kṣaṃ cedvibhāge syāditi |</p><pb n="445"/>
<p>atha vā 'rthaikatvānnānāvākyatvamiti | tasmādakalpaneyam | kiṃ ca—</p>
<lg>
  <l>kathaṃ cārthānapekṣatve vākyaikatvaṃ prasidhyati |</l>
  <l>na hi varṇasvarūpeṇa jñātenaitannirūpyate ||</l>
</lg>
<p>vākyaikatvāccārthaikatve 'vadhāryamāṇe 'vaśyamarthanirapekṣaṃ vākyaikatvamavagantavyam | na ca tasyāvadhitvena kiṃcitpaśyāmo varṇaśataṃ varṇasahastraṃ vā | tathā hi—</p>
<lg>
  <l>ajñātārtheṣu varṇeṣu bahuvākyaikavartiṣu |</l>
  <l>na kadācinmatirdṛṣṭā vākyeyattvāvadhāraṇe ||</l>
</lg>
<lg>
  <l>tasmātpadeṣu yāvatsu śrūyamāṇeṣu dṛśyate |</l>
  <l>vispaṣṭamaikyamarthasya tāvatāmekavākyatā ||</l>
</lg>
<p>lokamantrabrāhmaṇeṣvavyabhicāryetadeva vākyalakṣaṇamiti sthitam | yattu na prāgvākyādarthatadekatvāvadhāraṇamastīti | atra brūmaḥ—</p>
<lg>
  <l>padārthaiḥ padavijñātairvākyārthaḥ pratipādyate |</l>
  <l>lokasiddhairna tatrāsti vākyaikatvanimittatā ||</l>
</lg>
<p>yadi hi vākyaṃ padavadvācakaṃ bhavettatastadekatvānekatvānuvartitā vākyārthasyābhyupagamyeta kadācit |</p>
<p>yadā tu pṛthagbhūtaireva padairitaretaranirapekṣaiḥ sveṣu padārtheṣūkteṣu tatsaṃsargādeva padavyāpārānapekṣo vākyārthapratyayo bhavati, tadvaśena ca tāvanti padānyekaṃ vākyamityavadhāryate, na tadā vākyatadekatvayorvyāpāraṃ paśyāmaḥ | tasmādavirodhaḥ |</p>
<lg>
  <l>bhāvanaiva ca vākyārthaḥ svakārakaviśeṣitā |</l>
  <l>tasyāśca jñāyate nityaṃ bhedaḥ śabdāntarādibhiḥ ||</l>
</lg>
<p>yasminpadasamūhe śabdāntarādibhirna bhāvanāntaraṃ pratipādyate tasyaikavākyatvaṃ bhāvanāntarāpekṣayā tu nānātvam | taccaitadubhayamapyanyata eva jñāyata ityanimittaṃ vākyaikatvamarthaikatvasya | tasmādyathābhāṣyameva vyākhyātavyam |</p>
<p>bhedalakṣaṇe mantraprastāve ca tadbhedastāvadṛg‌yajuḥsāmātmako 'bhihitaḥ | tadavāntarabhedākāṅkṣāyāmṛk‌sāmānāmadhyetṛsiddhe bhede lakṣaṇaṃ na kriyate | yajuṣāṃ tu praśliṣṭapaṭhitatvānna lakṣaṇādvinā bhedajñānamityāramyate |</p>
<p>nanu bhinnapratīkaviniyogāttadbhedaḥ set‌syatīti | na tāvatsarveṣāmeva brāhmaṇe viniyogo 'sti | na ca ‘uttarādiḥ pūrvāntalakṣaṇam’ ityetadvedavacanam | nyāyena tu sūtrakārairevā ' 'tmīyabrāhmaṇaviniyogeṣvetaduktamiti nyāyasya lakṣaṇamucyate |</p>
<pb n="446"/>
<p>tatrāvayavavyutpattibalenā ' 'ha—<hi rend="bold">yāvatejyata</hi> iti | sarvamantrāṇāmanena yajeteti hi prathamaṃ prakaraṇāmnānānumitavākyaviniyogo bhavati | tataḥ sākṣādyāgasaṃbandhāsaṃbhavāttadupakāriprakāśanena tairiṣṭaṃ bhavatīti kalpyate | tenocyate—</p>
<lg>
  <l>yāvatā padasaṃghena smāryate yāgasādhanam |</l>
  <l>tāvadyajuśca vākyaṃ ca vaktavyatvānnirūpyate ||</l>
</lg>
<p>vacanārhaṃ hi vākyaṃ kārye samarthaṃ ca tadarhaṃ bhavati na nyūnamadhikaṃ vā, tāvataiva cejyate | tattu kīdṛśamityekārthaṃ sākāṅkṣāvayavaṃ ceti lakṣaṇam | īdṛśaṃ cedekaṃ yajuryattato 'dhikaṃ tadvākyāntaraṃ yajurantaraṃ cetyuktaṃ bhavati |</p>
<p>evaṃ sarvatra purastātparastādvaikārthatvasamarthapadaparigrahaṇādasamarthapadavimokena ca bhinnāni yajūṃṣi kalpyante | tenaikavākyalakṣaṇoktau cārthādyajurbhedavākyabhedalakṣaṇayoḥ siddhiriti, <hi rend="bold">etasmāc‍cetkāraṇādityāha</hi> | <hi rend="bold">kimudāharaṇamiti</hi> | abhidheyavācinamarthaśabdaṃ gṛhītvā lakṣaṇadvayasamāveśāsaṃbhāvanayā pṛcchati | tathā hi—</p>
<lg>
  <l>ekārthatvaṃ padasya syātsākāṅkṣāvayavaṃ na tat |</l>
  <l>sākāṅkṣāvayavaḥ saṃghastasyaiko 'rtho na vidyate ||</l>
</lg>
<p>padasya hyākṛtirnāmaiko 'rtho bhavenna tu tadavayavānāṃ varṇānāṃ prakṛtipratyayayorvā vibhāge sākāṅkṣatvam, arthapratyāyanaśaktyabhāvāt, samūhāvayavāstu padāvi vibhāge parasparamākāṅa‍kṣanti, na tveṣāmekārthatvaṃ, pratipadamarthabhedāt, samūhasya ca pṛthagarthāntarāprasiddheḥ | ato lakṣyābhāvādalakṣaṇametaditi |</p>
<p>prayojanavācyabhiprāyeṇa <hi rend="bold">devasya tvetyu</hi>dāhṛtam | <hi rend="bold">nanvi</hi>ti paraḥ svābhiprāyaṃ prakaṭayati | yadā padārthavyatiriktaḥ kaścideko nirbhāgo vākyārtho nāsti tadā tattatpadārtha<pb n="447"/>
dharmāveva sāmīpyavaśātteṣāṃ gamyamānau bhedasaṃsargau syātām | ata āha—<hi rend="bold">tathā 'pyekārthatā na syāt</hi> | katham—</p>
<lg>
  <l>bhedo nāma padārthānāṃ vyavacchedaḥ parasparam |</l>
  <l>sa ca pratipadārthatvānnaikatvaṃ pratipadyate ||</l>
</lg>
<p>vyaktipadārthapakṣe sarvavyaktīnāṃ gavādipadenaivopāttatvādviṣayaśabdaiḥ śuklādibhiḥ kṛṣṇādivyavacchedamātraṃ vaktavyam | tatsaṃsargaḥ padārthāntargatatvānna vākyārtho bhavatīti tadupasarjanasteṣāṃ bhedo gṛhyate |</p>
<p>sa ca yathā śuklaśabdena gośabdasya kṛṣṇādibhyo bhidyamānatvādbhavati, evaṃ śukla śabdasyāpi gośabdenāśvādibhyo nivartitasya bhavati, vyavacchedyanānātvācca nāstyekatve pramāṇam | bhedasāmānyagrahaṇe vā sarvavākyārthaikatvaprasaṅgaḥ | yadā tu bhedavantaḥ padārthā eva vākyārthastadā siddhameva nānātvam | tathā—</p>
<lg>
  <l>saṃsargo 'pi padārthānāmanyonyenānurañjanam |</l>
  <l>ekaikatra tadapyastītyekatvaṃ na pratīyate ||</l>
</lg>
<p>ākṛtipadārthapakṣe śuklatvagotvayoḥ svarūpeṇābhihitayoḥ saṃnidhānāditaretarānurañjanamarthasiddhabhedaṃ vākyārthaḥ | sa ca gotve śuklatvasaṃsargaḥ śuklatve vā gotvasaṃsargaḥ sāmastyenaikaikavyaktyupasaṃhārādupalabhyata iti nānā |</p>
<p>yadyapi ca kathaṃcid‌dvipade sa evobhayatrāpi saṃsarga ityekatvaṃ gamyeta, tathā 'pi bahupade yena yena pradeśena padadvayaṃ saṃsṛjyate tena tena saṃsargarūpeṇopalabdheranekatvam | kiṃ ca—</p>
<lg>
  <l>svaprādhānyātpadārthānāṃ dharmāvetāvubhāvapi |</l>
  <l>dharmibhedena bhidyete na hyekatvamupāśritam ||</l>
</lg>
<p>yāvaddhi prayojanaikatvaṃ nā ' 'śrīyate tāvatsvatantrāḥ padārthā naikatāmāpādayituṃ śakyanta iti pṛthageva bhedasaṃsargāvanubhavanti | tasmādapi nānā | yadyapi cāsmākamākṛtipadārthakatvānnaiva bhedo vākyārthatvenābhipretastathā 'pi pūrvapakṣavādinā vikalpamātreṇopanyastaḥ | siddhāntābhiprāyavivaraṇaṃ prayojanavācitvādarthaśabdasyopapannam |</p>
<p>evaṃ satyeka eva kaścitpadārthaḥ pradhānabhūtastadviśeṣaṇatvenetaropādānamiti sarveṣāṃ ca <pb n="448"/>tadbhedāttatsaṃsargāccaiko bhedaḥ saṃsargo vetyapi śakyaṃ vaditum | tasmātkarmasamavāyitvena dṛṣṭārthatvādaśeṣasavitrādipadārthaviśiṣṭanirvāpaprakāśanaṃ samastasya padasamūhasyaikaṃ prayojanamiti siddhamudāharaṇam | parastu nirvāpaprādhānyamajñātvā pṛcchati—<hi rend="bold">nanvatra devasyeti</hi> | siddhāntavādyāha—<hi rend="bold">yadi nirvapāmītyanuṣaṅga</hi>stata evaṃ, sa cānuṣaṅgastadga‍uṇabhāvena bhavet, na cāsya guṇabhāvaḥ prayojanavattvāt | savitrādīnāṃ cākarmasamavāyādityekārthatvam |</p>
<p><hi rend="bold">atha kimarthamubhayaṃ sūtritāmiti</hi> | yeṣāṃ saṃhatānāmekaprayojanatvaṃ teṣāṃ tadaśaktervyastānāmekāntenaiva sākāṅa‍kṣatvaṃ bhavatītyavācyaṃ tat | atha vā vibhajyamānasākāṅa‍kṣatvaṃ saṃhataikaprayojanatvena vinā na bhavati pratyekakāryeṣu nirapekṣapravṛttisiddheḥ | ataḥ sākāṅa‍kṣavibhāgenaivetarākṣepāttanmātramevābhidhātavyamiti |</p>
<p>pratyudāharaṇe darśayati—ucyata iti | puroḍāśa vibhāgaprakāśanamekaṃ prayojanaṃ nirapekṣāṇāṃ dṛṣṭam | nirvāpe dattottarā 'pi vibhāganānātvaparicodanā saṃhatya viśeṣaṇānupādānātpunaḥ punaḥ prayuktasyānuṣaṅgadoṣābhāvādupanyasyate | tatrottaraṃ na tāvannirapekṣasādhanabhedādapi kriyānānātvamiti vakṣyā2maḥ | sādhanaprādhānyaṃ tu pratyuktameva | etatkṛto <pb n="449"/>viśeṣaḥ karmānaṅgatvādanādaraṇīya iti sāmānyaprakāśanādekārthatvam | ‘tasminsīda’ ityasya pūrvāpekṣitve satyapi prayojanabhedādvākyāntaratvam | tasmātsaṃhatayoreva lakṣaṇatvam || 46 ||</p>
</div> <!-- sūtra !-->
<trailer>(iti yajuḥparimāṇādhikaraṇam || 14 ||)</trailer>
</div> <!-- adhikaraṇa !-->
<div type="adhikaraṇa" n="15">
<pb n="449"/>
<div type="sūtra" n="47">
<p>yeṣāmadṛśyamānakarmasamavetārthatvena laiṅgikaviniyogābhāvena vacanādviniyogasteṣāṃ prāgdṛṣṭārthamantrāvadherekamantratvaṃ yuktam | tathā hi—</p>
<lg>
  <l>kalpyasteṣāmadṛṣṭo 'rthaḥ sa cālpaḥ syātpramāṇavān |</l>
  <l>kalpite ca tadekatve sākāṅkṣāḥ syurviyojitāḥ ||</l>
</lg>
<p>yadā hi bah‌vadṛṣṭakalpanā niṣpramāṇiketyekamadṛṣṭaṃ sarvebhyaḥ kalpitaṃ bhavati tadā pratyekaṃ tatsādhanaśaktyabhāvādvibhajyamānasākāṅkṣatvamapyastītyekavākyatā | kathaṃ punarasminpakṣe pratīkabhedena viniyogaḥ “iṣeṃ tveti śākhāṃ chinatti” “ūrje tvetyanumārṣṭi” ityevamādiḥ | kathaṃ ca ‘klaptīrvācayati’ iti bahutvanirdeśaḥ | taducyate—</p>
<lg>
  <l>eko 'pi bahubhirmantraḥ pratīkairviniyujyate |</l>
  <l>punaḥ punaḥ prayogācca klṛptīrityabhidhīyate ||</l>
</lg>
<p>ādimadhyāvasānagrahaṇenaiko 'pi mantrastatra tatra viniyujyamāno 'pi na pīḍyate |  <pb n="450"/>yāvadviniyogaṃ hi sakala āvartiṣyate khaṇḍasyāprayojanatvāt | kalpatāṃ kalpatāmiti ca punaḥ punaḥ prayogādekavākyatve 'pi bahuvacanāvirodhaḥ | ucyate | naitadevam |</p>
<lg>
  <l>rūpāduttarakāle hi viniyogaprayojane |</l>
  <l>tasmātprāgeva tat‌klṛpterbhedābhedaparīkṣaṇam ||</l>
</lg>
<p>tiṣṭhatu tāvatprayojanakalpanaṃ viniyogavākyaṃ vā | na hi taduttarakālaṃ svarūpanirūpaṇaṃ yuktam | ajñātarūpasya viniyogāśakteraviniyuktasya ca prayojanakalpanānupapatteḥ | tattannirapekṣaṃ tu rūpaṃ pāṭhādevāvadhāryate | tatkālāvadhṛtabhedābhedānuvartitvaṃ tu prayojanaviniyogayoḥ | pramāṇavac‍cānekamapi kalpanīyamityuktam | rūpopalabdhivelāyāṃ ceṣetvādinā na parasparasākāṅkṣatvamekaprayojanatvaṃ copalakṣyate | tataśca niṣpratidvaṃdve 'vadhārite bhede paścānna kiṃcidekatvāpādane kāraṇaṃ saṃbhavati | na ca prāganupalabdhaṃ sākāṅkṣatvaṃ kalpayituṃ śakyam | tena ca vinā yadyapyekaprayojanatvaṃ bhavettathā 'pyekāṅgavaikalyādekavākyatvābhāvaḥ, kimuta yadā rūpabhedādviniyogabhedastadbhedāc‍cādṛṣṭārthatve 'pi prayojanabhedaḥ | tvatpakṣe 'pi cāvaśyaṃ yāvadviniyogaṃ tena tena bhavitavyam | iyāṃstu viśeṣaḥ | tava samastānmantrānmama vyastebhyaḥ | na caiṣāmadṛṣṭārthatvaṃ, brāhmaṇopadiṣṭadṛṣṭārthasādhanatvāt | tadbalena caiṣāṃ yāvatā vinā coditakaraṇasāmarthyaṃ nāsti tāvadanāmnātamapi kalpanīyaṃ cchinadmītyādi | yadvā yathaiva "rathaghoṣeṇa māhendrasya stotramupākaroti" iti vacanādavācakaḥ syāpi viniyogamātrānusaṃghānena stotrābhimukhyacih‌natvaṃ bhavati, evamiṣetvādīnāṃ chedanādismaraṇahetutvam | ubhayamapi caitatpramāṇavaditi sūtrakāraiḥ kaiścitkathaṃ cidāśritam | sarvathā 'traivamadhyavasātavyam | vikalavākyaprayogāsaṃbhavādavācakaprayogānupapatteścādhyāhāraḥ | atha vā yathām‍nātaviniyogānusārāttādṛśenaiva smartuṃ saṃskārādhāne yatitavyam | tatrānuṣṭhātrabhiprāyādhīno 'nyataraparigraha iti dṛṣṭaprayojanabhedādapi siddho vākyabhedaḥ | kiṃ ca—</p>
<lg>
  <l>anyonyanirapekṣāṇāṃ kāryānyatve niyogataḥ |</l>
  <l>pratyekaṃ yāgahetutvādyajuṣṭa‍vvamavakalpate ||</l>
</lg>
<p>tathā ‘āyuryajñena kalpatām’ ityevamādīnāṃ nirākāṅkṣabhinnarūpopalabdhernaikatvā<pb n="451"/>pattiḥ satyapyekāryatve | na ca tadasti | āyuḥkalpanādīnāṃ bhinnatvāt | nirvāpavadabheda iti cenna | klṛptīriti mantrabahutvacodanāyāḥ pratyakṣatvāt | iha tāvadarthānāmakarmāṅgāpavādavivakṣāyāṃ satyāṃ mantroc‍cāraṇamātraṃ prayojanam | tatra ca bavhyaḥ klṛptayaḥ śrūyante | tadbhedaścārthabhedamantareṇa na bhavatītyakṣaropasarjanabhūto 'rtho nānātvenā ' 'śrīyate | klṛptiviśeṣavacanaṃ ca dṛṣṭārthamiti mantrabahutvāpādanārthatvāt | <hi rend="bold">yathā vibhāga</hi> iti | sakṛcchrutanirvāpavailakṣaṇyāt‌klaptīnām | punaḥ punaruccāritaśabdo 'pi yathā vibhāgaḥ sādhanabhede satyapi na bhidyate, tathā klṛptibhedo 'pi na bhaviṣyatīti manyate | <hi rend="bold">naitadeva</hi>mityuttaram | iha sāmānyavivakṣānupayogāt | atha vā siddhāntavādyeva <hi rend="bold">yathā vibhāge naitadevamiti</hi>
svayamevaikavākyabhūtamuttaraṃ dadāti | nanu ca vibhāgavākyānāmapi bhedo 'styeveti nopanyasanīyam | evaṃ tarhi naivedaṃ prabhedapratipattyarthaṃ, kiṃ tarhi dṛṣṭāntena sahaikatvāpādanaparatvāttadīyavikalpāpādanāyopanyasyati | yathā vibhāge tathā 'tra vikalpaḥ kasmānna bhavatīti | <hi rend="bold">naitadevamiti</hi> | samānaviṣayatve hi vikalpo bhavati, na ceha sāmānyavivakṣā yena vibhāgavadaikārthyaṃ bhavet | klṛptiviśiṣṭāyurādyāśāsanaparatvāt | vibhāge hi sādhanānāmaprayojanatvātsāmānyabhūtakriyāmātraprakāśanaparatvam | iha punarāyurādīnāmāśāsyatvena prādhānyāttadviśeṣaṇatvena klṛp‍t‍yupādānaṃ na tvāyurādiviśiṣṭā sā prakāśyate, niṣprayojanatvāt | athāpi kriyāprādhānyaṃ tathā 'pi tadbhedaparatvānnānārthatvam | bhedaparatve ca pūrvoktameva dṛṣṭārthatvamucyate | atha<note place="app" xml:lang="sa-Latn">api cetyādi bhāṣyam, iha klṛptīriti pūrvabhāṣyeṇa punaruktamiva bhāsamānaṃ klṛptiśabdasya pūrvābhipretamantraparatvapakṣāpekṣayā 'rthaparatvarūpapakṣāntarābhidhānārthatvena vyākaroti—athavetyādinā |</note> vā ‘klṛptīrvācayati’ iti naiva mantraparaḥ klṛptiśabdaḥ, <pb n="452"/>kathaṃ tarhi, kriyābahutvābhidhāna eva, śabdānāmarthatantratvāt | ataśca bahutvasaṃkhyayā karmabhedādviśeṣaṇakṛtabhedāśrayaṇācca mantrāṇāṃ tatparatve coditārthanirvṛttyā dṛṣṭārthatvātsiddhā bhinnārthatā | kathaṃ punarasminpakṣe vācayatītyucyate, śabdapadārthako hyayaṃ prayujyate | naiṣa doṣaḥ | ubhayatra prayogāt | yathaiva hi śabdaṃ bruvantaṃ prayuñjāno vācayatītyucyate tathaiva ca yaḥ śabdenārthaṃ bravīti tasyāpi prayojako vācayatīti | tasmātklṛptikriyāśabdairyajamānaṃ vaktuṃ pravṛttamadhvaryurvācayatītyayamartho vijñāyate, tatprakāśanena ca bhinnā eva santo mantrā dṛṣṭārthā bhavantīti vākyabhedaḥ || 47 ||</p>
</div> <!-- sūtra !-->
<trailer>( iti vākyabhedādhikaraṇam || 15 || )</trailer>
</div> <!-- adhikaraṇa !-->
<div type="adhikaraṇa" n="16">
<pb n="452"/>
<div type="sūtra" n="48">
<p>jyotiṣṭome <note place="app" xml:lang="sa-Latn">tisṛṇāmiti—pūrvāhṇāparāhṇayorabhyasyamānamāgneya saumyavaiṣṇavayāgatrayamekopasat | tathāvidhānāṃ dvitīyatṛtīyacaturthāheṣu kartavyatayā vihitānāṃ tisṛṇāmupa sadāmityarthaḥ |</note>tisṛṇāmapyupasadāmādāvāgneṃyī vihitā “agnimanīkaṃ” iti | tatra prathamāyāḥ krame “yā te agne 'yāśayā” iti nirākāṅa‍kṣo mantra āmnāyate | uttarayostu, sākāṅa‍kṣau “yā te agne rajāśayā” “yā te agne harāśayā” iti | tatra strīliṅgayacchabdanirdeśasya strīpadārthena kenacidvinā paripūrṇatā nāsti | na cāparipūrṇenavyavahāro 'vakalpate tatra tadanyathānupapapattyā 'vaśyaṃ paripūraṇasamartho vākyaśeṣaḥ kalpanīyaḥ | kutaḥ |</p>
<lg>
  <l>nyūnavākyaprayogo hi vede naiva samāśritaḥ |</l>
  <l>kaścitk‍vāpi sthitaḥ śeṣaḥ so 'nveṣṭavyaḥ prayat‍nataḥ ||</l>
</lg>
<p>na hi vaidikavākyānāṃ pratyakṣamevaikaṃ pramāṇaṃ, tadvadeva hyanumānādīnyapi pramāṇāni | sarvapramāṇapratyastamaye ca ṣaṣṭhenābhāvaḥ paricchidyate | tadiha pratyakṣānupalabdhe vākyaśeṣe na tāvatyevoparantavyam | yadyanumānādīnyapi nivartiṣyante tata etāvānevāyaṃ mantra iti kalpayiṣyāmaḥ | atha tu taiḥ kaścidavagamyate tatastattatsahito 'yaṃ mantraḥ sakalaḥ prāktasmādūna ityadhyavasyāmaḥ | tadihārthāpattyā tāvatsāmānyataḥ kaścidasti śeṣa ityadhyavaseyam | tataścābhāvasyānavasarādūnamidaṃ vākyaṃ na prayogārham | tatra viśeṣākāṅkṣāyāṃ <pb n="453"/>laukikaḥ kalpanīya uta vaidika eva pūrvamantrasthastanūrvarṣiṣṭhetyādiranuṣaktavya iti saṃśaye laukika ityāha | tathā hi—</p>
<lg>
  <l>nānyatrotsahate gantuṃ vaidikaṃ sannibandhanam |</l>
  <l>yatheṣṭaviniyogaṃ tu sarvārthaṃ vastu laukikam ||</l>
</lg>
<p>yathaivā ' 'havanīyādayo vaidikāstannirdiṣṭakāryavyatirekeṇa na pravartante tathaiva vaidikaḥ śeṣo yatra vākye samāmnāyena viniyuktaḥ sa tannibaddhatvānnānyatra prayogaṃ kṣamate laukikaḥ punaranibaddhatvātsarvārthaḥ sarvākāṅkṣāpūraṇāyāpi niyujyamāno na virudhyate | tasmāllaukikaḥ | tatra yadi vaidikamapi racitatvāllaghutaraprayogaṃ racayitavyādavaidikāllaukikātmanā manvānaḥ prayuṅkte na kena cidvāryate | vaidikatvabuddhistu tatra na kartavyā | tathā hi—</p>
<lg>
  <l>tāneva vaidikānvarṇān bhāratādiniveśitān |</l>
  <l>svādhyāyaniyamaṃ hitvā lokabudhyā prayuñjate ||</l>
</lg>
<p>yadi tvānantaryāviśeṣādrajāśayetyanenāpi saṃbandho 'bhyupagamyeta tato yathāniveśaṃ prayogātpurastādevāsya prayogaḥ prāpnoti | tasmādapi na vaidikaḥ śeṣa iti prāpte | ucyate—</p>
<lg>
  <l>vimuktavyāpṛtau vede laukikāvasarasthitiḥ |</l>
  <l>tad‌vyāpāravimokaśca sakalānveṣaṇakṣaye ||</l>
</lg>
<p>vaidikasya vākyasya vaidika eva śeṣaḥ pūraṇakṣamo na laukikaḥ | codanālakṣaṇadharmaniyamāt | yadā tu vedaḥ sarvātmanā 'nviṣyamāṇo 'pi tyaktavyāpāro dṛśyate tadā laukikamapyanujānāti | sā vā 'nveṣaṇā yathāsaṃnikarṣaṃ pravartate | tatra |</p>
<lg>
  <l>adṛṣṭaḥ prakṛtāvarthaḥ pratyaye 'nviṣyate punaḥ |</l>
  <l>pade svasminnalabdhastu prārthanīyaḥ padāntare ||</l>
</lg>
<lg>
  <l>svasminvākye 'pi na syāccenmṛgyo vākyāntare tataḥ |</l>
  <l>vākyāntare 'pi na syāccenmṛgyaḥ prakaraṇāntare ||</l>
</lg>
<p>ekasminnarthe sākāṅkṣe 'bhihite prakṛtyā pratyayena vā tatsaṃbandhasamarthamarthāntaraṃ yadi vā tatraiva dṛśyate tato ramaṇīyam | atha na dṛśyate tataḥ pramādālasye parityajya prakṛtau pratyaye cānveṣṭavyaḥ | tayorapi cenna dṛśyate tataḥ purastātparastādvā 'nantaroccarite padāntare | na cedanantare labhyetaikāntaravdyantarādivyavahite | yadi tu svavākye na labhyeta tatastenaiva krameṇa prakṛte vākyāntare | vākyāntare 'pi tvalabhyamāno yathopasthāpyamānānusāreṇa <pb n="454"/>prakaraṇāntare | yadā tu tatrāpi na labhyate tadā loke | loke 'pi cennopalabhyeta tato nāstītyevamavadhāryā ' 'kāṅkṣābuddhiṃ bhrāntitvena parikalpya nirākāṅkṣīkartavyam | sarvatra ca |</p>
<lg>
  <l>saṃnikṛṣṭo na labdhaścedviprakṛṣṭo 'pi vaidikaḥ |</l>
  <l>sa evāvaidikastu syātprāptaḥ saṃnihito yadā ||</l>
</lg>
<p>tadiha rajāśayāharāśayāvākyayoḥ śeṣaḥ svapadasvavākyayoralabhyamānatvādvākyāntare nūnamityupasaṃhriyate | sa ca yādṛgākāṅ‌kṣitastādṛgevaikānantaraṃ purastādupalabhyate 'nyasya vyavahitaḥ | yadyapi cāsau prathamamantre kṛtārthatvānna tāvākāṅkṣati tau tu tena vinā 'nupapadyamānāvātmasamīpe 'nyasyānām‍nānādevaṃ puruṣaṃ prayuñjāte | sarvasamīpe sakṛtpaṭhitumaśakyaḥ pramāṇāntaralabhyatvācca punaḥ punaraśrāvito 'yamāvayorapyarthenā ' 'm‍nātaḥ śeṣo naikasyaiva saṃnidhiviśeṣanimittabhrāntyā kalpayitavya iti | yadyapi ca purastādāmnāyate, tathā 'pi yatpradeśavarttitvena tābhyāṃ kāṅ‌kṣitastatraiva viniyujyate | kutaḥ |</p>
<lg>
  <l>pratītimātralābhārthaṃ tatpradeśe sa paṭhyate |</l>
  <l>yogyatvātsaṃniveśastu pūrvamantravadiṣyate ||</l>
</lg>
<p>sa hi sakṛdām‍nāyamānaḥ sarveṣāmīpsite pradeśe na śakya ām‍nātumityekasya yathākramamām‍nāta itarayośca yāvatā buddhiviṣayatāmāpadyate, tataśca gṛhītaḥ san svayamapi pradeśāntare sthātumasamarthastābhyāmapi cānyavṛttitvenānākāṅ‌kṣitaḥ pūrvatra ca parastādbhāvitayā dṛṣṭasāmarthyaḥ parastādeva nivekṣyate | bhāṣyakāreṇa tu prathamadvitīyayormadhye pāṭhādaguhyamāṇaviśeṣaḥ śeṣa ubhayorapyānantaryeṇaiva saṃbandhītyutkvā tṛtīyasya vyavadhānādasaṃbandhamāśaṅkyārthitvāviśeṣādubhayoḥ samudāyāpādanenāvyavadhāne sādhite samudāyaśeṣatvameva tarhi prāpnotītyāśaṅkya tasyāprayogārhatvātprayogārhasamudāyisaṃbandhaḥ, tatrāpi tayoḥ prādhānyādanyathā ca nairākāṅkṣyānupapatteḥ pratyekaṃ sakalaśeṣasaṃbandhasiddhirityabhidhāya punarvyākhyānāntaramārabdham—<hi rend="bold">api ca sākāṅkṣasya saṃnidhāviti</hi> | tatra kaiści<pb n="455"/>vdyākhyānavikalpa evetyāśritam | apare tu vadanti pūrvatrāparitoṣāduttaraṃ kṛtam | kiṃ kāraṇam |</p>
<lg>
  <l>na tāvatsamudāyatvaṃ kenacinnirmitaṃ tayoḥ |</l>
  <l>punaḥ pratyekanirmāṇe na ca hetuḥ pratīyate ||</l>
</lg>
<p>samudāyatvaṃ hyekakāryatvenaikaśabdopādānena vā bhavet, na cātraikamapyasti | nanvidamekakāryatvamekavākyaśeṣagrahaṇaṃ nāma | aho nu khalu mantrāṇāṃ kāryaṃ<note place="app" xml:lang="sa-Latn">mantrāṇāṃ kratvaṅgaprakāśanamevakāryaṃ nattvekaśeṇagrahaṇamityarthaḥ |</note> vijñātam | apekṣā hi tatrobhayoḥ syāt | kathaṃ tatkāryamityucyate | śeṣaścāsau tayorna tadvaśena samudāyatvāpattiryuktā | paścādapi vā samudāyibhyāmeva tasya saṃgatiriṣṭetyādita eva samudāyatvaṃ na labhyate | yadi ca samudāyatvamāpannau tataḥ punaḥ pratyekaṃ saṃbandha iti rājaikaputrakrīḍā<note place="app" xml:lang="sa-Latn">ekapusyātyaṃta priyattvena pitṛbhyāmanivāraṇādrājaputrattvena cānyairapyanivāraṇādatyantānyāyyā yathā tatheyamapīti dṛṣṭānta bhāgāśayaḥ |</note> ' 'padyate | purastādeva ca prayogaḥ prāpnoti | tathābhūtena samudāyānantaryāt | na vā 'gṛhyamāṇaviśeṣatvaṃ, deśabhedanimittatantrabhedāt | prathamasya hyasau yathākāṅ‌kṣite deśe sthito nottarayoḥ | tasmādidameva vyākhyānam |</p>
<lg>
  <l>ākāṅkṣā saṃnidhānaṃ ca yogyatā ceti ca trayam |</l>
  <l>saṃbandhakāraṇatvena klṛptaṃ nānantaraśrutiḥ ||</l>
</lg>
<p>yo hi bahūnāṃ saṃbandhitvena sakṛdām‍nāyate tasyāvaśyaṃbhāvyekenā ' 'nantaryamiti na tadeva tadā saṃbandhakāraṇatvenā ' 'śrīyate | tatrāpyasmādeva kāraṇatrayātsaṃbandhasiddheḥ | saṃnidhiviśeṣāttu tadāśrayapratipattyā bhavati bhrāntiḥ | sā tu sākāṅkṣayogyasaṃnihitasaṃbandhyantaradarśanānnivartate | yathā dhātvarthādiṣu vidhibuddhirguṇādyupādānasāmarthyāt | evaṃ hi tatra jñāyate | sarvārtho 'yamām‍nāyamānaḥ sarvasādhāraṇānantaryāsaṃbhavādvākyaikatvācca kasyacidekasya samīpe paṭhyate | tasmādakāraṇamānantaryamiti | <hi rend="bold">saṃnidhiriti</hi>—buddhau viparivṛttiḥ | sā cā ' 'nantarye saṃbaddhapadavyavāye ca bhavati | saṃbaddhapadavyavadhirapyānantaryaprakāra eva | katham |</p>
<lg>
  <l>anantareṇa saṃbaddhaḥ syātparasyāpyanantaraḥ |</l>
  <l>tataḥ punastadārūḍhaḥ parānantaryamaś‍nute ||</l>
</lg>
<p>‘yā te agne rajāśayā’ ityanenāpekṣitaḥ śeṣaḥ parastādalabhyamānaḥ purastātparāvṛ<pb n="456"/>ttyā ' 'locyamāno labhyate tanūrvarṣiṣṭheti | yadā ca tatrā ' 'rūḍhastadā harāśayetyasyānantarībhūtaḥ punarevameva tṛtīyenāpi saha saṃbadhyate | tataḥ paraṃ tvanyasyānām‍nānāttāvatyevopakṣīyate | sarvatraivamapekṣā purastātparastācca prasṛtaikatrā ' 'ruhyetareṣāmanantarībhavantī tāvadapekṣyamāṇā nigṛhṇāti yāvatkiṃcinna yogyamastyayogyaṃ copalabdham | tataḥ sarvamālocitamupasaṃhṛtya nivartate | yadyapi ca krameṇoccāraṇātsaṃnikarṣaviprakarṣau pratīyete tathā 'pi nityatvādvedasyānantare dūrasthe ca yugapadapekṣā saṃbandhaśceti paścādavagamānna prāmāṇye kaścidviśeṣaḥ | evaṃ vākye padānāṃ prakaraṇe ca vākyānāṃ saṃbandho yāvatsākāṅkṣeṇa tatsaṃbandhārheṇa parasyāpyanantarīkartuṃ samarthena vyavadhānam | <hi rend="bold">avyavadhāne vicchede 'pīti</hi> | virodhinā padenāvyavadhāne viprakṛṣṭatve bhavati saṃbandhaṃ ityarthaḥ | tasmādanuṣaṅgaḥ samāptiḥ | anuṣajyata ityanuṣaṅgaḥ | sa eva samāpyate teneti samāptiḥ |</p>
<p>yatra tāvaccheṣiṇaḥ sākāṅkṣāstatraivamatha yatra nairākāṅkṣyaṃ sarveṣu śeṣiṣvekaḥ śeṣaḥ<note place="app" xml:lang="sa-Latn">dvayorapyasaṃbaddhaiṃriti bhāṣyaṃ pūrvabhāṣyeṇagatārthamiva bhāsamānaṃ, vyavahitasyāpyanuṣaṃgābhyupagame sarvatra tatsaṃbhavānnādhyāhāraḥ kvacitsyādityāśaṅkānirāsārthattvenāsaṃbaddhapadāvyavāya evā ' 'kāṅkṣāvatva eva cānuṣaṅgo bhavati nānyatheti parisaṃkhyārtha draṣṭavyam |</note> <pb n="457"/>sākāṅa‍kṣaḥ paṭha‍yate | yathā ‘citpatistvā punātu’ ityeteṣāmante “acchidreṇa” ityādistatra kathamiti | kiṃ prāptam |</p>
<lg>
  <l>anantareṇa saṃbadhya śeṣasyeṣṭā kṛtārthatā |</l>
  <l>śeṣiṇaśca nirākāṅkṣāḥ kiṃnimittā 'nuṣaṅgadhīḥ ||</l>
</lg>
<p>ucyate |</p>
<lg>
  <l>anantarasya vākyasya yadi śeṣo bhavedayam |</l>
  <l>tata evaṃ bhavedeṣa tvākhyātārthena sarvabhāk ||</l>
</lg>
<p>ānantaryaviśeṣeṇa hyayaṃ punātvityetena saṃbadhyate | sa caika eva triṣvapi vākyeṣu, tadekatvārccāthasyāpyekatvam | na ca kārakabhedāttasya bhedo bhavati | yena citpatyādisaṃbaddhādasyānanyatvaṃ vijñāyate | na cācchidreṇetyevamarthā kriyā, yena sakṛtsaṃbandhena saṃtuṣyet |</p>
<lg>
  <l>tasmādasya kriyārthatvādyāvadeṣā prayujyate |</l>
  <l>tāvadeva prayogitvaṃ kāṣṭhānāṃ pacane yathā ||</l>
</lg>
<p>athocyata ekatve 'pyasyā yatkartṛviśiṣṭābhyāsādyaḥ karaṇasaṃbandhaḥ śrūyate tadviśiṣṭaiva tena yojayitavyā | yathaikasyāpi jyotiṣṭomasya maitrāvaruṇagrahābhyāsaviśiṣṭasya payasā <pb n="458"/>śrayaṇaṃ coditaṃ nātiprasajyate, yathā cātraiva citpatyādayo, na sarve sarvatra bhavanti | ucyate |</p>
<lg>
  <l>śrayaṇānāṃ vyavasthā hi bhinnā 'pūrvaprayuktitaḥ |</l>
  <l>kartrantarāvarodhācca citpatyāderasaṃkaraḥ ||</l>
</lg>
<p>aindravāyavādigrahābhyāsānāmadṛṣṭārthatvāttadbhedena śrayaṇavyavasthā yuktā | na hi tathā kiṃcitkāraṇamasti | karaṇasya kriyāṃ pratyupayuktatvāt | karaṇaprakāśanadvāreṇa saiva kriyā punaḥ prakāśyate | sā ca sarvatrāviśiṣṭatvātprakāśanamapekṣate | yathā ca vākpatyupādānāttatsamānavyāpāraścitpatirnivartate, naivamacchidrapavitrapratiyogikaraṇāntaraśravaṇamasti yenaitannivarteta, na ca kartṛprayuktaṃ karaṇam | yatastadbhedādva‍yavatiṣṭheta, kārakāṇāṃ kriyākṣiptatvena parasparasaṃbandhābhāvāt | nanvevamapi mantrāntaramatenāpi punātuśabdenāsya saṃbandhaḥ syāt | naiṣa doṣaḥ | darśapūrṇamāsabarhirdharmavadva‍yavasthāsiddhiḥ | iha prakramya punātuśabdasya yatkāryaṃ tatprayuktamacchidrādiviśeṣaṇaṃ mantratraye 'pi tadekamiti pratyakṣamavagacchāmaḥ | na mantrāntare, karmāntaragatadravyāntarasaṃskārārthatvāt | nanvevaṃ satyekakāryatvānmantravikalpaḥ prasajyeta | <note place="app" xml:lang="sa-Latn">vibhāgamantravadiṣṭāpattyā ' 'śaṅkāṃ pariharati kuto vetyādinā | samuccayaprāhakapramāṇābhāvādyukta eva vikalpa ityāśayaḥ | idantu ‘tribhiryajamānaṃ pāvayati’ iti vacanena dṛṣṭārthatve 'pi mantrāṇāṃ samuccayāvagateryājñikācārasatvācca praụdhīvādamātraṃ vijñeyam |</note>kuto vaivamādīnāṃ saṃkhyāyuktāvidhānādante samuccayaḥ | sarveṣu viparivṛttibhaṅgāsaṃnidhiḥ saṃbhāvyeta na mantrāntareṣviti viśeṣaḥ ||</p>
<lg>
  <l>tasmātpunātuśabdo 'yaṃ sarvamantragato 'pi san |</l>
  <l>acchidrāpahṛtaḥ sarvaiḥ punastadvānapekṣate ||</l>
</lg>
<p>sarvābhyāsāntābhihitenācchidreṇetyādinā 'nanyagatikatvādyadā punātuśabdaḥ svīkṛtaḥ, tadā punātvacchidreṇetyevaṃ kalpite saṃbandhe ya evānantaraḥ punātuśabdaḥ sa eva pūrvayorapīti karaṇasaṃbandhapradarśanavelāyāmanveti | kriyāḥ padārthāḥ santastāmapekṣamāṇāḥ sakaraṇikāmevā ' 'sādayantīti sarvatrānuṣaṅgaḥ | evaṃ vā 'nuṣaṅgeṇa prayoktavye ye tantreṇa prayuñjate teṣāṃ tadālasyamātraṃ purastātparastādvā vākyaśeṣasyānuṣaṅgatvāviśeṣe sati yatpurastādanuṣaṅge 'nvīyata iti kaiściducyate tadviśeṣaprasiddhimātramiti draṣṭavyam || 48 ||</p>
</div> <!-- sūtra !-->
<trailer>( ityanuṣaṅgādhikaraṇam || 16 || )</trailer>
</div> <!-- adhikaraṇa !-->
<div type="adhikaraṇa" n="17">
<pb n="459"/>
<div type="sūtra" n="49">
<lg>
  <l>pratyudāharaṇatvena saṃnidherevamucyate |</l>
  <l>asaṃbandhātirodhāne vaiṣamyānnānuṣajyate ||</l>
</lg>
<p>‘saṃ te vāyurvātena gacchatām’ ityasya sākāṅkṣasyānantaratvādavadhāritaḥ śeṣo bahuvacanāntenāyogyenāsaṃbaddhastulyayogitvābhāvādyogyenāpi yajñapatinā nānuṣajyate | ataśca vaidikaśeṣāsaṃbhavādasti laukikasyāvakāśa ityubhayatrādhyāhāraḥ kartavyaḥ | tatra tu yadyapi noccāryate gacchatāmiti tathā 'pyavaśyamanusaṃdhātavyaḥ, anyathā 'rthāparisamāpteḥ | tasmānnānuṣaṅga iti | prayojanaṃ tu, anuṣaṅge mantratvātprāyaścittam | laukikatve cāmantratvamiti | <note place="app" xml:lang="sa-Latn">prayojanaviṣaye vṛddhasaṃmatiṃ darśayati—āha cetyādinā |</note>āha ca—</p>
<lg>
  <l>āmnāyamānaṃ hyanuṣajyamānamantargataṃ mantranirūpaṇāyām |</l>
  <l>ūhādisāmye nanu laukikānāmamantrarūpapratipattisiddhiḥ || 49 ||</l>
</lg>
</div> <!-- sūtra !-->
<trailer>( iti vyavetānanuṣaṅgādhikaraṇam || 17 || )</trailer>
</div> <!-- adhikaraṇa !-->
<trailer>iti śrībhaṭṭakumārilavicaritamīmāṃsābhāṣyavyākhyāne tantravārtike dvitīyasyādhyāyasya prathamaḥ pādaḥ ||</trailer>
</div> <!-- pāda !-->
</div> <!-- adhyāya !-->
</body>
</text>
</TEI>
