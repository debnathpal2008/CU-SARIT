<?xml version="1.0" encoding="UTF-8"?>
<?xml-stylesheet type="text/css" href="bhoja.css"?>
<TEI>
<teiHeader>
  <fileDesc>
    <titleStmt>
      <title>Sarasvatīkaṇṭhābharaṇa</title>
      <author>Bhojadeva</author>
    </titleStmt>
    <publicationStmt>
    </publicationStmt>
    <sourceDesc>
      <bibl>
        <title type="main"></title>
        <title type="sub"></title>
        <author></author>
        <editor></editor>
        <imprint>
          <publisher></publisher>
          <pubPlace></pubPlace>
          <date when="1966"></date>
        </imprint>
        <series>
          <title level="s"></title>
          <biblScope type="number"></biblScope>
          <respStmt>
            <resp></resp>
            <name></name>
          </respStmt>
        </series>
      </bibl>
    </sourceDesc>
  </fileDesc>
  <encodingDesc>
  </encodingDesc>
  <revisionDesc>
  </revisionDesc>
</teiHeader>

<text>
<body>
﻿<pb n="001"/>
<head>
  <p>सरस्वतीकण्ठाभरणम् ।</p>
  <p>श्रीरत्नेश्वरविरचितया रत्नदर्पणाख्यया व्याख्यया समेतम् ।</p>
</head>

<div type="pariccheda">
<head>प्रथमः परिच्छेदः ।</head>

<div type="commentary">
<lg>
  <l>एकेन यस्य यमिनः प्रमदेव देहमर्धेन राजति पुमानिव चापरेण ।</l>
  <l>तत्त्वक्रमादथ च न प्रमदा पुमान्वा श्रेयांसि वर्धयतु स स्मरशासनो वः ॥</l>
</lg>
<lg>
  <l>श्रीरामसिंहदेवेन दोर्दण्डदलिताद्विषा ।</l>
  <l>क्रियतेऽवन्तिभूपालकण्ठाभरणदर्पणः ॥</l>
</lg>
<lg>
  <l>कण्ठाभरणमनर्घ्यं वाग्देवीरत्नदर्पणोत्सङ‍गे ।</l>
  <l>अस्मिन्पश्यतु निभृतं प्रकाशसर्वाङ‍गलावण्यम् ॥</l>
</lg>
<p>ग्रन्थारम्मे समुचितेष्टदेवतानसस्कारेण शिष्टाचारमनुवर्तते—</p>
</div> <!-- commentary !-->
<lg type="kārikā" n="1.1">
  <l>ध्वनिर्वणाः पदं वाक्यमित्यास्पदचतुष्टयम् ।</l>
  <l>यस्याः सूक्ष्मादिभेदेन वाग्देवीं तामुपास्महे ॥ १ ॥</l>
</lg>
<div type="commentary">
  <p><q>ध्वनिरिति ।</q> वाचामधिष्ठात्री देवी द्योतमाना स्वप्रकाशशब्दब्रह्मरूपा भारती । कथमुपास्यते । सूक्ष्मादिभेदेन ध्वन्यादिभेदेन च विवक्षितो नमस्कारः । शब्दब्रह्मणश्चतस्त्रो भिदा भवन्ति । सूक्ष्मा, पश्यन्ती, मध्यमा, वैखरी चेति । तत्राविकारदशा सूक्ष्मा । सा हि सर्वस्य प्राणापानान्तरालवर्तिनी विगतप्रादुर्भावतिरोभावा स्रम्यक्प्रयोगपरिशीलनात्मना कर्मयोगेन मननादिना ज्ञानयोगेन च सम्यगधिगम्यते । ‘सेयमाकीर्यमाणापि नित्यमागन्तुकैर्मलैः । अन्त्या कला हि सोमस्य नात्यन्तमभिभूयते ॥ तस्यां विज्ञातमात्रायामधिकारो निवर्तते । पुरुषे षोडशकले तामा-<pb n="002"/>हुरमृतां कलाम् ॥’ इति । तस्य ब्रह्मणोऽनाद्यविद्यावशादाद्यः परिणामः पश्यन्तीरूपो जायते । स हि वर्णविभागादक्रमः स्वयंप्रकाशश्च । पूर्वापरे स्वावस्थे पश्यतीति पश्यन्तीत्युच्यते । ततः परमविद्योपादानादन्तः संकल्परूपक्रमवान् श्रोत्रग्राह्यवर्णाभिव्यक्तिरहितस्तृतीयः परिणामो मध्यमारूपो जायते । सा किल द्वयोः परिणामयोर्मध्ये सदा तिष्ठतीति मध्यमेत्युच्यते । अन्तरं दूरप्रसृतायामविद्यायां स्थानकरणप्रयत्नव्यज्यमानश्रोत्रसंवादिवीणादुन्दुभिनादपरिचयगद्गदाव्यक्ताकारादिवर्णसमुदायात्मकस्तृतीयः परिणामो वैखरीरूपो जायते । विशिष्टं खमाकाशं राति प्रयच्छतीति विखरो देहेन्द्रियसंघातः । तथा च श्रुतिः—‘न ह वै सशरीरस्य प्रियाप्रिययोरपहतिरस्ति । अशरीरं वा व सन्तं प्रियाप्रिये न स्पृशतः ॥’ इति । तत्र भवा वैखरीति । तदेतासामवस्थानामाद्यास्तिस्त्रो नित्या अतीन्द्रियाः । तदुक्तम्—‘स्थानेषु विवृते वायौ कृतवर्णपरिग्रहा । वैखरी वाक्प्रयोक्तॄणां प्राणवृत्तिनिबन्धना ॥ केवलं बुध्द्युपादानक्रमरूपानुपातिनी । प्राणवृत्तिमतिक्रम्य मध्यमा वाक्प्रवर्तते ॥ अविभागात्तु पश्यन्ती सर्वतः संहृतक्रमा । स्वरूपज्योतिरेवान्तःसूक्ष्मा सा चानपायिनी ॥’ इति । श्रुतिरप्याह—‘चत्वारि वाक्परिमिता पदानि तानि विदुर्ब्राह्मणा ये मनीषिणः । गुहा त्रीणि निहिता नेङ‍गयन्ति तुरीयं वाचो मनुष्या वदन्ति ॥’ इत्यादिकमागमसमुच्चयादेवावसेयम् । का पुनस्ता वाचो यासामियमधिष्ठात्रीत्यत उक्तम्—‘ध्वनिर्वर्णाः पदं वाक्यमित्यास्पदचतुष्टयम् । यस्याः’ इति । आस्पदमधिष्ठानमवच्छेदः । ध्वन्यादिभिरवच्छिन्ना परा वाक् तद्व्यवहारहेतुः । साहित्यप्रसिद्धाभिधानध्वननलक्षणव्यवहारकारित्वमेकस्मिन् वर्णे न निरूप्यते इति बहुवचनम् । पदवाक्ययोरस्ति प्रत्येकमपि तथाभाव इति ताभ्यामेकवचनमुपात्तम् । तदयमत्र तात्पर्यसंक्षेपः । साहित्यस्वरूपनिरूपणाय किलैष ग्रन्थारम्भः । साहित्यं च शब्दार्थयोः संबन्धः । तत्र शब्द एव क इत्यपेक्षायामयं विभागो ध्वनिरित्यादिः । अर्थस्तु स्तम्भकुम्भादिलक्षणो सोके शास्त्रे च प्रसिद्धः । संबन्धः कश्चिदनादिः । सर्वस्वायमानस्तु संबन्धो नान्यत्रेत्यस्मिन्नायतते । स चतुर्विधः—दोषहानम्, गुणोपादानम्, अलंकारयोगः, रसाभियोगश्चेति ॥</p>
<p>प्रेक्षावत्प्रवृत्त्यङ‍गसंबन्धप्रयोजने दर्शयति—</p>
</div> <!-- commentary !-->
<lg type="kārikā" n="1.2">
  <l>निर्दोषं गुणवत्काव्यमलंकारैरलंकृतम् ।</l>
  <l>रसान्वितं कविः कुर्वन्कीर्तिं प्रीतिं च विन्दति ॥ २ ॥</l>
</lg>
<div type="commentary">
  <p><q>निर्दोषमिति</q> । प्रीतिः संपूर्णकाव्यार्थस्वादसमुत्थ आनन्दः काव्यार्थभावनाद-<pb n="003"/>शायां कवेरपि सामाजिकत्वाङ्गीकारात् । सहृदयश्लाघया वा प्रीतिस्तदृष्टं प्रयोजनम् । कीर्तिरदृष्टद्वारा स्वर्गफलेत्यदृष्टम् । यदाह—‘कीर्ति स्वर्गफलामाहुः’ इति । अङ्गिनः काव्यस्य प्रयोजनान्वाख्यानेनाङ‍गभूतस्यास्य प्रयोजनसंबन्ध उक्तः। यद्यपि काव्यशब्दो दोषाभावादिविशिष्टावेव शब्दार्थौ ब्रूते, तथापि लक्षणया शब्दार्थमात्रे प्रयुक्तः । लक्षणाप्रयोजनं चाभिधेयानामुद्देशः । त्रिधा हि सास्त्रशरीरम्—‘उद्देशः, लक्षणम्, परीक्षा चे'ति । उदाहरणव्याख्याग्रन्थः सर्वत्र परीक्षापर इत्यस्मद्गुरवः । प्रयोजनाभिसंबन्धपरादेवोद्देशो लभ्यत इति न विरोधः । अत एव दोषाद्युद्देशक्रमेण परिच्छेदाः । निर्दोषं दोषात्यन्ताभाववत्, अवयवैकदेशवर्तिना श्वित्रेणेव कामिनीशरीरस्य वर्णमात्रगतेनापि दोषेण काव्यवैरस्यनियमात् । अत एवामङ‍गलप्रायाणामपि दोषाणां प्रथममुपादानम् । अयमेव हि प्राचः कवेर्व्यापारो यद्दोषहानं नाम । गुणवदिति । भूम्रि प्रशंसायां वा मतुप् । अलंकृतमित्येव वक्तव्येऽलंकारैरिति प्रसिद्धालंकारपरिग्रहार्थम् । तथालंकारैरित्येव वाच्ये प्रसिद्धानामपि वक्ष्यमाणानामेवोपादानार्थमलंकृतपदम् । रसान्वितं रसेन नित्यसंबद्धम् । ‘नास्त्येव तत्काव्यं यत्र परम्परयापि विभाबादिपर्यवसानं न भवति’ इति काश्मीरिकाः । एतेन काव्यलक्षणमपि कटाक्षितम् । ईदृशं काव्यं तत्कुर्वन् । कविरिति कवेरपि लक्षणमिति ॥</p>
<p>अथोद्देशक्रमेण दोषाणां सामान्यलक्षणं विभागं चाह—</p>
</div> <!-- commentary !-->
<lg type="kārikā" n="1.3">
  <l>दोषाः पदानां वाक्यानां वाक्यार्थानां च षोडश ।</l>
  <l>हेयाः काव्ये कवीन्द्रैर्ये तानेवादौ प्रचक्ष्महे ॥ ३ ॥</l>
</lg>
<div type="commentary">
  <p><q>दोषाः पदानामिति</q> । हेया इत्यनेन सामान्यलक्षणम् । ये हेयास्ते दोषा इत्यभिप्रायात् । अभिमतप्रतीतिव्यवधायकतया विघ्नभूतः शश्वत्काव्ये हेयतामासादयति स एव दोषः । अयमेवार्थः ‘मुख्यार्थहतिर्दोषः-’ इति पदेनान्येषामभिमतः । स च पद-वाक्य-वाक्यार्थविषयतया पूर्वं त्रिविधः । पदपूर्वकत्वाद्वाक्यस्य तत्पूर्वकत्वाद्वाक्यार्थस्य युक्तः क्रमः । वर्णमात्रदोषो नोल्लेखीत्युपेक्षितवान् । अवान्तरविभागे तु क्रियमाणे प्रत्येकं षोडशभिरुपाधिभिः संकुलमित्याह—षोडशेति । काव्यप्रकाशकारादिभिरुक्तानामधिकानामिहान्तर्भावः । अनन्तर्भावे तु दोषत्वमेव नास्तीत्यभिप्रायः, न तु देशीयरागन्यायेन स्वमतप्रकाशनम् । प्रतीतिव्यवधायकानां सर्वदा तद्रूपत्वात् । उक्तमेवाभिसंधानम्—तानेवादाविति ॥</p>
<pb n="004"/>
<p>विभागमन्तरेण विशेषलक्षणानवतारात्पददोषान्विभजते—</p>
</div> <!-- commentary !-->
<lg type="kārikā" n="1.4">
  <l>असाधु चाप्रयुक्तं च कष्टं चानर्थकं च यत् ।</l>
  <l>अन्यार्थकमपुष्टार्थमसमर्थं तथैव च ॥ ४ ॥</l>
</lg>
<lg type="kārikā" n="1.5">
  <l>अप्रतीतमथ क्लिष्टं गूढं नेयार्थमेव च ।</l>
  <l>संदिग्धं च विरुद्धं च प्रोक्तं यच्चाप्रयोजकम् ॥ ५ ॥</l>
</lg>
<lg type="kārikā" n="1.6">
  <l>देश्यं ग्राम्यमिति स्पष्टा दोषाः स्युः पदसंश्रयाः ।</l>
</lg>
<div type="commentary">
  <p><q>असाध्विति</q> । मुख्यार्थहतौ मिथोऽनपेक्षासूचनया समासः । अत एव लाघवेऽनादरः । कथं पदप्रतीकदोषा न गण्यन्त इति शङ‍कामभिप्रेत्याह—स्पष्टा इति । पदसंश्रयाः पदान्वयव्यतिरेकानुविधायिनः । एवं वाक्यादावपि गुणादावपीदमेवाश्रितत्वम् ॥</p>
<p>विभागप्रयोजनमाह—</p>
</div> <!-- commentary !-->
<lg type="kārikā" n="1.6">
  <l>अथैषां लक्षणं सम्यक्सोदाहरणमुच्यते ॥ ६ ॥</l>
</lg>
<div type="commentary">
  <p><q>अथैषामिति</q> । परीक्षां प्रतिजानीते—सम्यगिति । लक्षणदोषशून्यं लक्षणानुपपत्तिनिर्णेजनमेव हि परीक्षापदार्थः । कथमेतत्संपत्स्यते इत्यत आह—सोदाहरणमिति ॥</p>
<p>शब्दस्वरूपलक्षणः प्रथमनिरस्यो दोष इत्याशयेन प्रागुद्दिष्टस्यासाधोर्लक्षणमाह—</p>
</div> <!-- commentary !-->
<lg type="kārikā" n="1.7">
  <l>शब्दशास्त्रविरुद्धं यत्तदसाधु प्रचक्षते ।</l>
</lg>
<p>यथा—</p>
<lg type="udāharaṇa" n="1.7.1">
  <l>‘भूरिभारभराक्रान्त बाधति स्कन्ध एष ते ।</l>
  <l>तथा न बाधते स्कन्धो यथा बाधति बाधते ॥ १ ॥’</l>
</lg>
<p>अत्र बाधतेरात्मनेपदित्वाद् ‘बाधते’ इति स्यात्, न पुनर् ‘बाधति’ इति ॥</p>
<div type="commentary">
  <p><q>शब्देति</q> । शब्दाः शिष्यन्ते प्रकृतिप्रत्ययविभागपरिकल्पनया ज्ञाप्यन्ते येन तच्छब्दशास्त्रं त्रिमुनिव्याकरणं तेन विरुद्धं तदाम्नातप्रातिस्विकविशेषपरित्यक्तमतो न देशीयपदानामसाधुत्बम् । तथा च प्राच्यैः—‘नाथ ते कुचयुगं पत्रावृतं मा कृथाः’ इति अन्यकारकवैयर्थ्यमिति, ‘सलीलपाणिद्वयलोलनालमानर्तिताताम्रदलं दधन्तीम्’ इति च तादृशमेवोदाहृतम् । अत्र केचिदाहुः—‘बाधतिधातुं संस्कारप्रच्यावनेन <pb n="005"/>बाधते इति बाधतिबाधस्तस्य संबोधनं बाधतिबाधेति । ते तव । वचनमिति शेषः’ इति, तदसत् । नेयार्थत्वप्रसंङ‍गात् । अन्ये तु ‘बाधतिर्बाधते यथा’ इति पठन्ति । इदं तत्त्वम् । विद्यमानस्यार्थवत्त्वस्याविवक्षायां गवित्ययमाहेत्यादाविव प्रातिपदिकसंज्ञा न प्रवर्तते ॥</p>
</div> <!-- commentary !-->
<lg type="kārikā" n="1.7">
  <l>कविभिर्न प्रयुक्तं यदप्रयुक्तं तदुच्यते ॥ ७ ॥</l>
</lg>
<p>यथा—</p>
<lg type="udāharaṇa" n="1.7.2">
  <l>‘कामचीकमथाः केऽमी त्वामजिह्वायकीयिषन् ।</l>
  <l>स सस्ति किं वचन्तीमे कम्बः शम्बं घरिष्यति ॥ २ ॥’</l>
</lg>
<p>अत्र ‘अचीकमथाः', ‘अजिह्वायकीयिषन्', ‘सस्ति', ‘वचन्ति', 'घरिष्यति', ‘कम्बः', ‘शम्बम्’ इति शब्दानुशासनसिद्धान्यपि कविभिर्न प्रयुज्यन्ते ॥</p>
<div type="commentary">
  <p><q>कविभिरिति</q> । अस्ति हि किंचित्पदं यत्राप्रयोज्यत्वेनैव हेयता । यद्येवं लोके प्रयुज्यमानस्य साधुतैव प्रसक्ता इत्यत उक्तम्—कविभिरिति । काव्ये यस्याप्रयोज्यत्वमेव दुष्टत्वबीजं तदित्यर्थः । तथाभूता च पदजातिरलंकारकारसमयादवसीयते । तथा चैकेन पुंदैवतशब्दोऽपरेण चीर्णशब्द उदाहृतः । एवमन्यदप्यप्रयुक्तमित्याशयवान्किंचिदुदाहरति—कामचीकमथा इति । उदाहरणत्वान्नैकोऽत्र श्लोको गवेष्यः । एकपदमात्रप्रयोगस्तु त्याज्यः समयविरोधाभावादित्याराध्याः । ‘अचीकमथाः’ इति कमेर्णिङन्तस्य लुङि चङि द्विर्वचनसन्वद्भावदीर्घत्वह्नस्वत्वणिलोपेषु रूपम् । कां नायिकां कामितवानसीत्यर्थः । अमी च के । त्वामात्मनो ह्वायकमेषितुमिष्टवन्तः । ह्वायकशब्दात् क्यच् । ततः सन् । ततो लङि अजिह्वायकीयिषन्निति रूपम् । स कश्चित् सस्ति स्वपिति । ‘पस सस्ति स्वप्ने’ इति धातो रूपम् । कम्बः शम्बमिति । कंशंशब्दौ जलवाचकौ ताभ्याम् । ‘कंशंभ्यां वभयुस्तितुतयसः’ इति मत्वर्थीयो वप्रत्ययः । तत्राद्येन जलधरो जलाशयं सेक्ष्यतीत्यर्थः । ‘शम्बः कम्बन्’ इति क्वचित्पठ्यते । तत्र कल्याणवान् कपालिनं सेक्ष्यतीत्यर्थो बोद्धव्यः । ‘घृ सेचने’ इत्यस्य धातोर्घरिष्यतीति रूपम् । स हि धातुः ‘घृतघृणाघर्मेभ्यो नान्यत्र युज्यते’ इति पूर्वाचार्याः । कविभिरित्यनेनासाधुशङका‍ व्यावर्तितेत्याह—शब्दानुशासनसिद्धान्यपीति ॥</p>
</div> <!-- commentary !-->
<pb n="006"/>
<lg type="kārikā" n="1.8">
  <l>पद श्रुतेरसुखदं कष्टमित्यभिशब्दितम् ।</l>
</lg>
<p>यथा—</p>
<lg type="udāharaṇa" n="1.8.3">
  <l>‘वर्वर्ष्टि जलदो यत्र यत्र दुर्घर्ष्टि चातकः ।</l>
  <l>पोफुल्लूति नीपः कालोऽयं चर्कर्ति हृदयं मम ॥ ३ ॥’</l>
</lg>
<p>अत्र वर्वर्ष्ट्यादीनि क्रियापदानि श्रुत्यसुखदानि श्रूयन्ते ॥</p>
<div type="commentary">
  <p><q>पदमित्यादि</q> । दुर्वचकवर्णारब्धपदं कष्टोच्चारणीयतया कष्टमुच्यते । श्रुतेरसुखदमिति दूषकताबीजोद्धाटनम् । कदर्थिता हि तेन श्रुतिशक्तिर्न तद्वाक्यप्रतीकपरामर्शक्षमेति । काव्यप्रकाशकृता पदैकदेशः कष्ट उक्तः, यथा—‘तद्गच्छ सिध्द्यै’, 'अपेक्षते प्रत्ययमङ‍गलब्ध्यै’ इत्यत्र ‘ध्यै’ ‘ध्यै’ इति, तत्राह—पदमिति । न हि समस्तवस्तुकटुत्व एव पदं कष्टत्वमासादयति । कार्तार्थ्यमित्यादौ तदुदाहृते तदभावात् । एकदेशकष्टतया पदकष्टत्वमिति चात्रापि न दण्डवारितमिति भावः । वर्वर्ष्टि पुनः पुनर्वर्षति । वृषेर्यङ्लुगन्तस्य रूपम् । दर्धर्ष्टि पुनः पुनर्धृष्टो भवति । ‘मिधृषा प्रागल्भ्ये’ इत्यस्य तत्रैव रूपम् । ‘दर्द्रष्टि’ इति पाठे दृशेर्यड्लुक्यमागमे च रूपम् । पुनः पश्यति । नीपः कदम्बः । पोफुल्ल्‌ति । ‘फुल्ल विकसने’ इत्यस्य तत्रैव रूपम् । एवंभूतो वर्षासमयो मम विदूरकान्तस्य हृदयं चर्कर्ति पुनः पुनरतिशयेन वा छिगत्ति । ‘कृती छेदने’ इत्यस्य रूपम् । भूयसां कष्टपदानां समभिब्याहाराद्वाक्यदोष इति भ्रान्तिः स्यात्तत्राह—क्रियापदानीति । कथमेवं विभागोऽवसीयत इत्यत आह—श्रूयन्त इति । श्रोत्रप्रत्यक्षेणैव पदमात्रगामितया कष्टत्वमनुभूयते इत्यर्थः ॥</p>
</div> <!-- commentary !-->
<lg type="kārikā" n="1.8">
  <l>पादपूरणमात्रार्थमनर्थकमुदाहृतम् ॥ ८ ॥</l>
</lg>
<p>यथा—</p>
<lg type="udāharaṇa" n="1.8.4">
  <l>‘बिभर्ति यश्च देहार्धे प्रियामिन्दुं हि मूर्धनि ।</l>
  <l>स वै देवः खलु त्वां तु पुनातु मदनान्तकः ॥ ४ ॥’</l>
</lg>
<p>अत्र ‘च’ ‘हि’ ‘वै’ ‘खलु’ ‘तु’ इत्येतानि पदानि पादानेव पूरयन्ति ॥</p>
<div type="commentary">
  <p><q>पादपूरणेति</q> । द्योतनीयमर्थमन्तरेण प्रयुक्तमव्ययमनर्थकमभिमतम्, अत एव प्राच्यैश्चादिपदमव्ययमिति प्रयोगबीजकथनार्थं नहि निर्मूलः प्रयोगः संभवति वृत्तिनिर्वहणसमर्थः । प्रायेणाव्ययपदानि क्षिप्त्वा तत्पूरयति । तदुक्तम्—‘कुकवि-<pb n="007"/>प्रबन्ध इव श्लिष्टपदप्रचारः । प्रकटतुहिनचयो जनाकीर्णश्च’ इति । बिभर्तीति । चः समुच्चयादिषु चतुर्षु प्रसिद्धप्रयोगो न च तेषामन्यतमोऽप्यत्र संभवति । नाप्युच्चावचार्थकः इति भाषणेनार्थान्तरमपि । एवं हिप्रभृतिष्ववसेयम् । एतेनैतदप्यपास्तम् । यदाहुरेके—पदादिविशेषानुपादानात्पदैकदेशोऽप्यनर्थकोऽभिमतः । तथा च—‘आदावञ्जनपुञ्जलिप्तवपुषां श्वासानिलोल्लासितप्रोत्सर्पद्विरहानलेन च ततः संतापितानां दृशाम् । संप्रत्येव निषेकमश्रुपयसा देवस्य चेतोभुवो भल्लीनामिव पानकर्म कुरुते कामं कुरङ‍गेक्षणा ॥’ इत्यत्र दृशामिति बहुवचनमनर्थंकं कुरङ‍गेक्षणाया एकस्या एवोपादानात् । न चात्र व्यापारे दृक्शब्दो वर्तते, अञ्जनपुञ्जलेपादीनामनन्वयापत्तेः । तथा ‘कुरुते’ इत्यात्मनेपदमनर्थकमकर्त्रभिप्रायक्रियाफलादिति । अपि च । बहुत्वकर्त्र भिप्रायफलाभावे कथनं द्वयोरसाधुत्वमिति राजमार्ग एव भ्रमः । नहि
स्वरूपत एव किंचिदसाधु साधु वा संभवति ॥</p>
</div> <!-- commentary !-->
<lg type="kārikā" n="1.9">
  <l>रूढिच्युतं पदं यत्तु तदन्यार्थमिति श्रुतम् ।</l>
</lg>
<p>यथा—</p>
<lg type="udāharaṇa" n="1.9.5">
  <l>‘विभजन्ते न ये भूपमालभन्ते न ते श्रियम् ।</l>
  <l>आवहन्ति न ते दुःखं प्रस्मरन्ति न ये प्रियाम् ॥ ५ ॥’</l>
</lg>
<p>अत्र विभजतेर्वण्टने, आलभतेर्मारणे, आवहतेः करणे, प्रस्मरतेर्विस्मरणे रूढिः । न तु विशेषसेवायाम्, अभितो लाभे, समन्ताद्वहने, प्रकृष्टस्मरणे चेति ॥</p>
<div type="commentary">
  <p><q>रूढिच्युतमिति</q> । शक्तिमनपेक्ष्य प्रयुक्तं रूढिच्युतम् । अत एव यदभिसंधाय प्रयुज्यते न कथंचन यस्यासावर्थ इति अन्वर्थमन्यार्थमिति नाम । एतदेव
धातुविशेषोऽवान्तरमुपसर्गविशेषयोगतो योगवानित्यादिनान्यैरुक्तम् । विभजन्त इति । भजिः सेवार्थो विरुपसर्गस्तद्गतविशेषद्योतकस्ततश्च यथा विद्योतत इति । अत्र विशिष्टधात्वनुरूपप्रयोगाभिधानं तथात्रापि भविष्यतीति भ्रमो बीजमत्र शब्दशक्तिस्वभावात् । क्वचिदुपसर्गोपसंदानेन धातुरर्थान्तर एव वर्तते । यदाहुः—‘उपसर्गेण धात्वर्थो वलादन्यत्र नीयते । प्रहाराहारसंहारविहारपरिहारवत् ॥’ इति । तदाह—अत्र विभजतेरित्यादि । नन्वर्थापेक्षित्वे पदार्थदूषणमेवंविधमिति वामनः । नैतत् । पदस्यैवान्वयव्यतिरेकवत्त्वात् । नह्यत्रान्वयस्यापराधः कश्चित् । किं तु <pb n="008"/>शब्द एव वृत्तिस्खलितादिभिरपराघ्यति । यदि चार्थापेक्षितामात्रेणार्थदोषत्वं कथमसाधुप्रभृतीनामपि शब्ददूषणता । नहि तानि स्वरूपत एव तथापि त्वर्थविशेषो विशेष एवाश्वगोश्वादिवदिति। अर्थदोषास्तु यथा भवन्ति तथा वक्ष्याभः ।</p>
</div> <!-- commentary !-->
<lg type="kārikā" n="1.9">
  <l>यत्तु तुच्छाभिधेयं स्यादपुष्टार्थं तदुच्यते ॥ ९ ॥</l>
</lg>
<p>यथा—</p>
<lg type="udāharaṇa" n="1.9.6">
  <l>‘शतार्धपञ्चाशभुजो द्वादशार्धार्धलोचनः ।</l>
  <l>विंशत्यर्धार्धमूर्धां वः पुनातु मदनान्तकः ॥ ६ ॥’</l>
</lg>
<p>अत्र दशबाहुः, त्रिलोचनः, पञ्चवक्र इति तुच्छमेवाभिधेयमतुच्छशब्दैरुक्तमिति अपुष्टार्थम् ॥</p>
<div type="commentary">
  <p><q>यत्तु तुच्छाभिधेयमिति</q> । स्तोकशब्दाभिलभ्येऽर्थे बहुतरशब्दबहुलमित्यर्थः । नहि तथा क्रियमाणमल्पीयसीमपि प्रकर्षतां पुष्यति येन त्याज्यं न स्यादित्यपुष्टपदेन सूचितम् । शतस्यार्धं पञ्चाशत्तेषां पञ्चतमोंऽशो दश । समासे पूरणप्रत्ययलोपः ॥</p>
</div> <!-- commentary !-->
<lg type="kārikā" n="1.10">
  <l>असंगतं पदं यत्तदसमर्थमिति स्मृतम् ।</l>
</lg>
<p>यथा—</p>
<lg type="udāharaṇa" n="1.10.7">
  <l>‘जलं जलधरे क्षारमयं वर्षति वारिधिः ।</l>
  <l>इदं बृंहितमश्वानां ककुद्मानेष ह्रेषते ॥ ७ ॥’</l>
</lg>
<p>अत्र जलधरो मेघः, वारिधिः समुद्रः, बृंहितं गजानाम्, ह्रेषितमश्वानामिति लोकप्रसिद्धम् । तदिह समुद्र-मेघ-अश्व-वृषभविषयतया प्रयुज्यमानमसंगतार्थत्वादवाचकमित्यसमर्थम् ॥</p>
<div type="commentary">
  <p><q>असंगतमिति</q> । कथं पुनरिदमन्यार्थाद्भिद्यते । अत्राराध्याः । अन्यार्थे केवलं योगाद्रूढिर्बलवती । असमर्थे तु केवलयोगाद्योगरूढिः । तदपरे दूषयन्ति । तथापि रूढिच्युतिः साधारण्येव तदवान्तरं विशेषद्वयमन्यदिति । तन्न । भावानवबोधात् । किंचिद्धि पदमपवादकारणबलादवगम्यमानमपि योगमनपेक्ष्यैव क्वचिदर्थविशेषे वर्तते । यथा—गौरिति । नहि गमनस्य वाक्यार्थे प्रवेशः संभवति । किंचित्पुनर-<pb n="009"/>सति बाधहेतौ बुध्यमानस्य त्यागायोगाद्योगविशिष्टमेंवोपाधिमभिधत्ते । यथा—पङ‍कजमिति । तत्राद्यप्रकारे रूढिरेव सर्वस्वमिति तत्परित्यागे रूढिच्युतम् । द्वितीये तु योगमात्रे प्रयुक्तमसंगतं शक्तिशून्ये प्रयुक्तं शत्त्क्यैकदेशे प्रयुक्तमिति भिन्नोऽर्थस्तदेतत्सर्वं व्याख्यानेन स्फुटयति—अत्र जलधरेति । जलधरादिपदानि जलधारणादिविशिष्टे मेघत्वादौ रूढाभिधानशक्तीनि । कथमेतदवसितमिति चेत्तत्राह—लोकप्रसिद्धमिति । लोकाधीनावधारणत्वाच्छब्दार्थसंबन्धस्येति भावः । ततश्च यद्विशिष्टस्य योगस्य शक्तिविषयतया न तेन संकेतः । यत्र च समुद्रादौ प्रयोगो न तदुपाधिभिः समुद्रत्वाद्यैः संभूय शत्त्क्या संकेतः । क्षारादिपदोपसंदानेन च समुद्रादौ प्रयोग उन्नीयत इत्याह—तदिहेति । अत एव न तदवस्थस्य पदं वाचकमत एव चाक्षमत्वादसमर्थमिति संज्ञयैव व्यवह्रियत इति संक्षेपः ॥</p>
</div> <!-- commentary !-->
<lg type="kārikā" n="1.10">
  <l>अप्रतीतं तदुद्दिष्टं प्रसिद्धं शास्त्र एव यत् ॥ १० ॥</l>
</lg>
<p>यथा—</p>
<lg type="udāharaṇa" n="1.10.8">
  <l>‘किं भाषितेन बहुना रूपस्कन्धस्य सन्ति मे न गुणाः ।</l>
  <l>गुणनान्तरीयकं च प्रेमेति न तेऽस्त्युपालम्भः ॥ ८ ॥’</l>
</lg>
<p>अत्र रूपस्कन्ध-नान्तरीयकशब्दयोः शास्त्रप्रसिद्धत्वादन्यत्राप्रतीयमानयोः प्रयोगादप्रतीतम् ॥</p>
<div type="commentary">
  <p><q>अप्रतीतमिति</q> । शास्त्रमात्रप्रसिद्धं शास्त्रव्यवहारिमिः संकेतितमित्यर्थः । प्रतीताप्रतीतसमभिव्याहाररूपं हि वाक्यमशास्त्रज्ञविषयं प्रयुक्तमभिमतार्थप्रतीतिं न जनयितुमीष्टे । तत्राप्रतीतानामेवापराधोऽतः परिस्खलनखेददायितया भवति दुष्टत्वम् । अत एवाप्रयुक्ताद्बहिर्भावः । किं भाषितेनेति । रूपस्कन्धवाचोयुक्तिः सौगतसमयप्रसिद्धा । तेषां रूपं वेदना संज्ञा संस्कारो विज्ञानमिति पञ्चस्कन्धाः । तत्रापि रूपस्कन्धपदार्थ एकादशपदार्थकः । पञ्चेन्द्रियाणि पञ्च विषया विज्ञप्तिरेकादशीति प्रक्रिया । अन्तरमिति विनार्थे गहादौ पठ्यते । ‘तत्र भवः’ इति छे स्वार्थिके च कनि नञ्समासे पृषोदरादित्वान्नलोपाभाव इति भाष्यटीका । प्रेम्णो व्यापका गुणा न सन्ति मे न च व्यापकमन्तरेण व्याप्यं भवतीति व्यापकानुपलब्धिप्रयुक्तत्वात्प्रेमाभावस्य तथोपालम्भे वाच्यता नास्तीति भावः । शास्त्र एवेत्यवधारणेन यव्द्यावर्त्यते तदाह—अन्यत्रेति । लोक इत्यर्थः ।</p>
</div> <!-- commentary !-->
<pb n="010"/>
<lg type="kārikā" n="1.11">
  <l>दूरे यस्यार्थसंवित्तिः क्लिष्टं नेष्टं हि तत्सताम् ।</l>
</lg>
<p>यथा—</p>
<lg type="udāharaṇa" n="1.11.9">
  <l>‘विजितात्मभवद्वेषिगुरुपादहतो जनः ।</l>
  <l>हिमापहामित्रधरैर्व्याप्तं व्योमाभिनन्दति ॥ ९ ॥’</l>
</lg>
<p>अत्र विना गरुत्मता जित इन्द्रस्तस्यात्मभवोऽर्जुनस्तस्य द्वेषी कर्णस्तस्य गुरुः सूर्यस्तत्पादैरभिहतो लोक आकाशमभिनन्दति । कीदृशम् । हिमापहो वह्निस्तस्यामित्रो जलं तद्धारयन्ति ये मेघास्तैर्व्याप्तमिति व्यवहितार्थप्रत्ययं क्लिष्टमेतत् ॥</p>
<div type="commentary">
  <p><q>दूर इति ।</q> दूरं चिरं विलम्ब इत्यनर्थान्तरम् । क्लेशो द्विविधः—पदविषयः, वाक्यविषयश्च । आद्यः सामान्यशब्दस्य प्रकरणादिकमनपेक्ष्य क्वचिदभिप्रेतविषये
प्रयोगः । तथा सति वाचकतायामपि झटिति प्रतिपत्तिर्न भवति । किं तु परस्परान्वयपर्यांलोचनया चिरेणेति विरसत्वम् । यदाह—‘नेष्टं हि तत्प्रसितानाम्’ इति, अयमेवार्थो व्यवधानपदेन वामनादिभिरुक्तः । द्वितीयस्तु व्याकीर्णादिपदेनान्यथा वक्ष्यते—विजितेति । विशब्देन पक्षिसामान्यवचनेन तद्विशेषो गरुडात्मा विवक्षितः । तज्जितोऽपि विशेष एव । एवमन्यत्रापि । न चात्रापि किंचिज्झटिति प्रतीत्यनुगुणं नियमकारणमस्तीति युक्तमेव व्यवधानम् । हिमापहो वह्निरिति हन्तेर्डप्रत्यये रूपम् । तथा च चन्द्रगोमी डप्रकरणे ‘हन्तेर्डः’ इत्येव सूत्रितवान् । हिमापहो
वहिरिति क्विपि व्यभिचारं दृष्ट्वा ‘ब्रह्मभ्रूण-’ इत्यादि सूत्रितं चन्द्रगोमिना ॥</p>
</div> <!-- commentary !-->
<lg type="kārikā" n="1.11">
  <l>गूढार्थमप्रसिद्धार्थं प्रयोगं ब्रुवते बुधाः ॥ ११ ॥</l>
</lg>
<p>यथा—</p>
<lg type="udāharaṇa" n="1.11.10">
  <l>‘सहस्रगोरिवानीकं भवतो दुःसहं परैः ।</l>
  <l>हरेरिव तवाभान्ति नान्यतेजांसि तेजसि ॥ १० ॥’</l>
</lg>
<p>सहस्रगुशब्देन सहस्राक्ष उक्तः । न च गोशब्दस्याक्ष्णि भूयसी प्रसिद्धिः । हरिशब्देन च सहस्त्रांशुः सोऽपि न तेन नाम्ना बहुभिरुच्यत इति गूढत्वम् ॥</p>
<pb n="011"/>
<div type="commentary">
  <p><q>गूढार्थमिति</q> । यस्य पदस्य द्वावर्थौ सिद्धश्चासिद्धश्च तच्चेदप्रसिद्धे प्रयुक्तं तदा गूढार्थम् । अप्रसिद्धार्थ प्रयोगमिति । अप्रसिद्घेऽर्थे प्रयोगो यस्येति गमकत्वाद्बहुव्रीहिः । तव तेजसि नान्यतेजांसि भान्तीति योजना । ‘गौः शराक्षिपयःस्वर्गपशुमेदवचःसु च’ इत्याम्रातोऽपि तथा नाक्ष्णि प्रयुज्यते यथा पशुभेदादावित्याह—न च गोशब्दस्येति । ‘हरिः कृष्णे च सिंहे च मेकार्कभुजगेषु च’ इति स्वसंकेतितस्यापि हरिशब्दस्य न तथा रवौ प्रसिद्धिर्यथान्यत्रेत्याह—सोऽपि नेति ॥</p>
</div> <!-- commentary !-->
<lg type="kārikā" n="1.12">
  <l>स्वसंकेतप्रक्लृप्तार्थ नेयार्थमिति कथ्यते ।</l>
</lg>
<p>यथा—</p>
<lg type="udāharaṇa" n="1.12.11">
  <l>‘मुखांशवन्तमास्थाय विमुक्तपशुपङ्क्तिना ।</l>
  <l>पङ्क्त्यनेकजनामध्रतुका जित उलूकजित् ॥ ११ ॥’</l>
</lg>
<p>अत्र पङ्क्तिशब्देन दशसंख्या, अनेकजनामेत्यनेन चक्रम्, तङ्रइत्यनेन रथस्ताभ्यां दशरथस्तस्य तुक् बालको लक्ष्मणस्तेन जित उलूकजिदिन्द्रजित् । किं कृत्वा । मुखांशवन्तमास्थाय हनुमन्तम् । किंभूतेन । विमुक्तपशुपङ्क्तिना विमुक्तेषु पशुपङ्क्तिना । अत्र पशुशब्देन गोशब्दो लक्ष्यते तेनेषवस्तदिदं स्वसंकेतकल्पितार्थं नेयार्थमुच्यते ॥</p>
<div type="commentary">
  <p><q>स्वसंकेतेति</q> । कल्पितार्थं नेयार्थमिति सूत्रयित्वा वामनेन व्याख्यातम् । अश्रौतस्यार्थस्य कल्पना कल्पनाकल्पितार्थम् । अस्यार्थः—यत्पदं नानार्थस्वपर्यायलक्षणया विवक्षितप्रतीतिपर्यन्तं नीयते तत्कल्पितार्थमिति केचित् । तदयुक्तम् । स्वपर्यायेत्यस्य व्यर्थत्वादव्यापकत्वाच्च । तस्मात्प्रयोजनं विना लक्षणया प्रयुक्तमित्येवार्थः । यदाह काव्यप्रकाशकारः—नेयार्थेयत्त्वशक्तित इति यस्मिन्निषिद्धं लाक्षणिकमिति । प्रयोजनं विना रूढं लक्षणापरिग्रहे न दोषः । तथा च द्विरेफरथाङ्गनामादिपदानां रेफद्बयानुगतभ्रमरादिशब्दलभणाद्वारेण षट्पदादौ वृत्तिर्वृद्धव्यवहारपरम्परानुपातिनीति तेषां प्रयोगोऽयुक्त एव । अत एव ‘तुरङ्गकान्तामुखहव्यवाहज्वालेव भित्त्वा जलमुल्ललास’ इत्यादिकमपि नेयार्थमिति काश्‍मीरकाः । तदेतत्खपदेन दर्शितवान् । मुखस्यांशो हनुरत्राभिमतः । पङ्क्तिरिति दशाक्षरं छन्दः दशसंख्या लक्ष्यते । अनेकजो द्विजश्चक्रवाकस्तस्य नाम चक्रं रथैकदेशस्तद्धारयतीति <pb n="012"/>धारयतेर्मूलविभुजादित्वात्कः । ताभ्यामिति । पङ्क्तिरनेकज इति नाम यस्येत्यर्थात् । तुक् तोकं तोक्ममित्यपत्यनामानि । उपलक्षणतयैकदेशं व्याचष्टे । अत्र पशुशब्देन गोशब्दो लक्ष्यत इति प्रृतापेक्षया । तेनेषवः प्रत्यायन्त इति शेषः ॥</p>
</div> <!-- commentary !-->
<lg type="kārikā" n="1.12">
  <l>न यत्पदं निश्चयकृत्संदिग्धमिति तद्विदुः ॥ १२ ॥</l>
</lg>
<p>यथा—</p>
<lg type="udāharaṇa" n="1.12.12">
  <l>‘नीललोहितमूर्तिर्यो दहत्यन्ते जगत्रयम् ।</l>
  <l>स एष हि महादेवस्त्रिषु लोकेषु पूज्यते ॥ १२ ॥’</l>
</lg>
<p>अत्र वह्निरर्कः शिवो वेति न निश्चीयते ॥</p>
<div type="commentary">
  <p><q>न यत्पदमिति</q> । पदस्वरूपमेव संदिह्यमानमत्र । तथाहि—स एष हि महादेव इत्यत्र स किमेष हि महादेव इति च्छेदो विधीयतां महादेव इति वा साधकबाधकप्रमाणाभावे संदिह्यते । न च विशेषणनियमहेतुः । वह्न्‌यर्कावपि हि भगवतो नीललोहितमूर्तिभूतौ हिमापहौ च न निश्चयकृदिति दूषणताबीजप्रदर्शनम् । यदैको विवक्षितस्तदा दोषः । साधुचर इत्यत्रापि ‘भूतपूर्वे चरट्’ इति चरट्प्रत्यये किं पूर्वं साधुरथवा चरेष्टप्रत्यये साधुषु चरतीति पदमेव संदिह्यते तेन पदावयवः संदिग्ध इति केनचिदुक्तम्, तदप्यपास्तम् ॥</p>
</div> <!-- commentary !-->
<lg type="kārikā" n="1.13">
  <l>विपरीतं विरुद्धार्थप्रकल्पनमिहोच्यते ।</l>
</lg>
<p>यथा—</p>
<lg type="udāharaṇa" n="1.13.13">
  <l>‘अनुत्तमानुभावस्य परैरपिहितौजसः ।</l>
  <l>अकार्यसुहृदोऽस्माकमपूर्वास्तव कीर्तयः ॥ १३ ॥’</l>
</lg>
<p>अत्र अनुत्तमा इत्यनेन यथोत्कृष्टस्तथापकृष्टोऽपि । अपिहितमित्यनेन यथा नाच्छादितं तथाच्छादितमिति । अकार्यसुहृदित्यनेन यथाकार्यमन्तरेण सुहृदेवमकार्ये यः सुहृत्सोऽप्युच्यते । अपूर्वाः कीर्तय इत्यनेन यथाद्भुताः कीर्तय एवमकीर्तयोऽप्युच्यन्ते ॥</p>
<div type="commentary">
  <p><q>विपरीतमिति</q> । विपरीतं प्रकृतोपमर्दकमर्थकल्पनं यत्र । तथा हि—अनुत्तमेत्यादौ प्रकरणादिभिः स्तुतिपरत्वे व्यवस्थिते उत्तमत्वाभावादिना विरुद्धेनार्थेन तत्र <pb n="013"/>पर्यवसाययितुं न शक्यते । संशयं युगपद्विवक्षायामपि न विरोधः । इह तु स्तुतिनिन्दयोर्यौगपद्यमसंभावितमत एवैकस्य संभवे त्वपरस्य बाध एव । यथा—‘चिरकालपरिप्राप्तलोचनानन्ददायिनः । कान्ता कान्तस्य सहसा विदधाति गलग्रहम् ॥’ इति गलग्रहशब्दस्य कण्ठग्रहप्रतिद्वन्द्विन्यर्थे विवाक्षिते पूर्वप्रक्रान्तानन्ददायित्वं बाध्यते । अत्रानुत्तम इति बहुव्रीहितत्पुरुषाभ्यामपिहितमिति ‘वष्टि भागुरिः’ इत्यादिना विकल्पेनाकारलोपविधानात् । अपूर्वा इति पक्षान्तरेऽकारपूर्वाः । नियामकसद्भावे तु गुण एव । यथा—‘अपूर्व यद्वस्तु प्रथयति विना कारणकलाम्’ इति शब्दरूपान्तरमेव विरुद्धोपचायकमित्यन्वयव्यतिरेकाभ्यां शब्ददोषताव्यवस्थितिः ॥</p>
</div> <!-- commentary !-->
<lg type="kārikā" n="1.13">
  <l>अप्रयोजकमित्याहुरविशेषविधायकम् ॥ १३ ॥</l>
</lg>
<p>यथा—</p>
<lg type="udāharaṇa" n="1.13.14">
  <l>‘तमालश्यामलं क्षारमत्यच्छमतिफेनिलम् ।</l>
  <l>फालेन लङ्घयामास हनूमानेष सागरम् ॥ १४ ॥’</l>
</lg>
<p>अत्र तमालश्यामलमित्यादीनि सागरविशेषणानि तानि न हनूमतो लङ्घनेऽतिशयं सूचयन्ति ॥</p>
<div type="commentary">
  <p><q>अप्रयोजकमित्याहुरिति</q> । तदेव हि कवीनामुपादेयं यद्वाक्यार्थे प्रकृष्टकाष्ठां पुष्णाति । अन्यथानङ्गाभिधानेऽवाच्यवचनमेव स्यात्सार्थकत्वादनन्वयत्वाच्च । न वृत्तपूरणमात्रप्रयोजनता नातिशयमिति । सागरलङ्घनद्वारा हनूमतः प्रकर्षो वाच्यः । न च तमालश्यामलत्वादिविशेषणानि कथंचित्प्रकर्षमर्पयन्ति यानि दूरत्वादीनि तथा न तेषामुपादानम् ॥</p>
</div> <!-- commentary !-->
<lg type="kārikā" n="1.14">
  <l>तद्देश्यमिति निर्दिष्टं यदव्युत्पत्तिमत्पदम् ।</l>
</lg>
<p>यथा—</p>
<lg type="udāharaṇa" n="1.14.15">
  <l>‘गल्लौ लावण्यतल्लौ ते लडहौ मडहौ भुजौ ।</l>
  <l>नेत्रे वोसट्टकन्दोट्टमोट्टायितसखे सखि ॥ १५ ॥’</l>
</lg>
<p>अत्र गल्लतल्लादयः शब्दा अव्युत्पत्तिमन्तो देश्या दृश्यन्ते ॥</p>
<div type="commentary">
  <p><q>तद्देश्यमिति</q> । अव्युत्पत्तिमत् प्रकृतिप्रत्ययविभागशून्यं लोकमात्रप्रयुक्तं पद-<pb n="014"/>मनादेयं भवति। तद्दिविधम्—अभागं भागवच्चेति । आद्यं देश्यम्, द्वितीयं ग्राम्यमिति विभागः । व्युत्पन्नानामन्यादृशी च्छाया देश्यानां च न तादृशीति देश्यवेद्यपदसमभिव्याहारे प्रायेण छायावैरूप्यं बन्धस्य भवतीति सहृदयहृदयसाक्षिकं दोषबीजम् । तल्लमल्पसरः, लडहं मनोहरम्, मडहं कृशम्, वोसट्टं विकसितम्, कन्दोट्टं नीलोत्पलम्, मोट्टायितं विलासः ॥</p>
</div> <!-- commentary !-->
<lg type="kārikā" n="1.14">
  <l>अश्लीलामङ्गलघृणावदर्थ ग्राम्यमुच्यते ॥ १४ ॥</l>
</lg>
<lg type="kārikā" n="1.15">
  <l>अत्राश्लीलमसभ्यार्थमसभ्यार्थान्तरं च यत् ।</l>
  <l>असभ्यस्मृतिहेतुश्च त्रिविधं परिपठ्यते ॥ १५ ॥</l>
</lg>
<p>तेष्वसभ्यार्थं यथा—</p>
<lg type="udāharaṇa" n="1.15.16">
  <l>
    <seg type="pāda">‘छत्राकारशिराः शिरालसरसस्थूलप्रकाण्डो महा-</seg>
    <seg type="pāda">न्मध्ये भानुसुताभ्रसिन्धुविपुलाभोगो वटः पातु वः ।</seg>
  </l>
  <l>
    <seg type="pāda">कायैक्ये विकटप्रसारितमहाजङ्घं महीसुप्तयो-</seg>
    <seg type="pāda">र्यः खण्डेन्दुकिरीटकैटभजितोः काटश्रियं कर्षति ॥ १६ ॥’</seg>
  </l>
</lg>
<p>तदेतच्छत्राकारशिराः काट इत्यादेरसभ्यार्थत्वादसभ्यार्थम् ॥</p>
<div type="commentary">
  <p><q>अश्लीलेति</q> । देश्यातिरिक्तं लोकमात्रप्रयुक्तं ग्राम्यम् । तत्रिधा—व्रीडाजुगुप्सातङ्कदायित्वात् । तत्राद्यमश्लीलं श्रीर्यस्यास्ति तच्छ्लीलम् । सिध्मादेराकृतिगणत्वाल्लच । कपिलकादिपाठाल्लत्वम् । न श्लीलमश्लीलम् । व्रीडादायित्वेनाकान्तमित्यर्थः । द्वितीयं घृणावदर्थकम् । जुगुप्सादायि प्रत्याय्यमस्येति । तृतीयममङ्गलार्थमातङ्कदायिज्ञाप्यमस्येति कृत्वाश्लीलपर्यायोऽसभ्यशब्दः । सभायां साधुरित्यर्थे तेनापि शास्त्रे व्यवहार इति प्रदर्शनार्थमसत्यशब्देनाश्लीलमनूद्य व्याचष्टे । तत्रासभ्यमिति । अर्थस्यासभ्यत्वात्पदमप्यसभ्यम् । स चार्थः क्वचित्प्रकृतोऽप्रकृतोऽपि श्लेषोपस्थित एकदेशात्स्मृतिमात्रारूढो वा । तत्र यथाक्रममसभ्यादयस्त्रयः । एवममङ्गलादयोऽपि । सूर्यसुता यमुना । अभ्रसिन्धुर्गङ्गा । तयोर्मध्ये ‘पारे मध्ये षष्ठ्या वा’ इत्यव्ययीभावः । अर्धं हरेरर्धं हरस्येति शरीरैक्ये काटशब्दस्यासभ्यार्थत्वे तद्विशेषणानामप्यसभ्यत्वमिति तान्यादाय व्याचष्टे—अत्र छत्राकारेति ॥</p>
</div> <!-- commentary !-->
<pb n="015"/>
<p>असभ्यार्थान्तरं यथा—</p>
</div> <!-- commentary !-->
<lg type="udāharaṇa" n="1.15.17">
  <l>‘विद्यामभ्यसतो रात्रावेति या भवतः प्रिया ।</l>
  <l>वनितागुह्यकेशानां कथं ते पेलबन्धनम् ॥ १७ ॥’</l>
</lg>
<p>तदेतद्या भवतः प्रिया गुह्यकेशानां पेलबन्धनशव्दानामसभ्यार्थान्तरत्वादसभ्यार्थान्तरम् ॥</p>
<div type="commentary">
  <p><q>विद्यामिति</q> । या रात्रौ विद्यामभ्यसतो मन्त्रमावर्तयतस्तव प्रिया समायाति सा यक्षिणी । अतः कथं ते धनं पेलवं कोमलम् । खल्पमिति यावत् । किं तु यक्षिणीप्रसादाद्बहु धनं तवोचितमित्यर्थः । प्रकृतपदानि त्वसभ्यार्थान्तराणि तान्युद्धृत्य व्याचष्टे—तदेतद्या भवतः प्रियेति । असभ्यार्थप्रकाशनमेव षष्ठ्या आक्रोश इत्यर्थः । या भवतः प्रियेति एकं पदं याभो मैथुनं तद्वतः प्रियेत्यर्थात् । योनिर्वनिताया गुह्यस्तस्य केशाः । पेलशब्दो मुष्कयोः प्रसिद्धः । तत्र बन्धनमिति ॥</p>
</div> <!-- commentary !-->
<p>असभ्यस्मृतिहेतुर्यथा—</p>
<lg type="udāharaṇa" n="1.15.18">
  <l>‘उत्कम्पयसि मां चूत पिकवाक्काटवेन किम् ।</l>
  <l>कृतः कृकाटिकायां ते पादः प्राणेन यास्यता ॥ १८ ॥’</l>
</lg>
<p>तदिदं काटवकृकाटिकापादयोरसभ्यस्मृतिहेतुत्वादसभ्यस्मृतिहेतुता ॥</p>
<div type="commentary">
  <p><q>उत्कम्पयसीति</q> । हे चूतवृक्ष, कोकिलस्य वाचा कटुत्वेन दुःखदायित्वात् किं मां भापयसि । ननु तव कृकाटिकायां प्रीवायां पादं दत्त्वा चलिता मम प्राणास्तेन मया जितम् । व्यर्थस्तवायं परिश्रम इति वाक्यार्थो विवक्षितः । काटवशब्दे काट एकदेशः कृकाटिकाशव्दे काटिकेति लोपः । काटः काटिका ॥</p>
</div> <!-- commentary !-->
<lg type="kārikā" n="1.16">
  <l>लोकेषु यदशस्तार्थमशस्तार्थान्तरं च यत् ।</l>
  <l>अशस्तस्मृतिहेतुश्चामङ्गलार्थं त्रिधैव तत् ॥ १६ ॥</l>
</lg>
<p>तेष्वशस्तार्थं यथा—</p>
<lg type="udāharaṇa" n="1.16.19">
  <l>‘खेटके भक्तसूपस्य वलभ्याः पत्तनस्य च ।</l>
  <l>अतृप्तोऽहं मरिष्यामि हेहले भाषितस्य च ॥ १९ ॥’</l>
</lg>
<p>अत्र मरिष्यामीतिपदमशस्तार्थम् ॥</p>
<pb n="016"/>
<div type="commentary">
  <p><q>खेटक इति</q> । अतृप्तः सुखस्येयत्तापरिच्छेदाभावात् । खेटके ग्रामे यद्भक्तं सूपश्चोत्पद्यते तस्य पत्तनस्य नगरस्य या वलभी तस्यां सुहितार्थयोगे षष्ठीनिषेधाल्लिङ्गादनुमीयते तृप्त्यर्थयोगे षष्ठी भवति । अन्ये तु व्याचक्षते—भक्तसूपपदनामा दक्षिणापथे विषयस्तत्सद्मनि खेटके वलभीनाम कस्यचिद्विरूपाक्षाधिष्ठानस्य तत्रैव पत्तनस्य हेहले इति स्त्रीणामव्याजमन्योन्यप्रेमातिशयगर्भस्य भाषितस्येति ॥</p>
</div> <!-- commentary !-->
<p>अशस्तार्थान्तरं यथा—</p>
<lg type="udāharaṇa" n="1.16.20">
  <l>‘प्रवासयति या कान्तं वसन्ते गृहसंस्थितम् ।</l>
  <l>विनाशपथदानेन पिशाची सा न चाङ्गना ॥ २० ॥’</l>
</lg>
<p>अत्र प्रवासयति-संस्थितं-विनाशपथदानेन-पिशाचीपदानामशस्तार्थान्तरत्वम् ॥</p>
<div type="commentary">
  <p><q>प्रवासयतीति</q> । शपथदानेन विना प्रवासयति अन्यत्र प्रहिणोति गृहे सम्यक् स्थितं प्रियं साङ्ना न, किं तु पिशाचीवदनुचितकारिणीत्यर्थोऽभिमतः । अन्यत्र प्रवासनमुच्चाटनं संस्थानं विनाशः विनाशस्य पन्थास्तस्य दानम् । पिशितमश्नातीति पिशाची । पृषोदरादित्वात् । तदेतव्द्याचष्टे—अत्र प्रवासयतीति ।</p>
</div> <!-- commentary !-->
<p>अशस्तस्मृतिहेतुर्यथा—</p>
<lg type="udāharaṇa" n="1.16.21">
  <l>‘मारीचोऽयं मुनिर्यस्य कृत्या कालान्तकालये ।</l>
  <l>पत्न्यां संक्रन्दनादीनां सुतानामाप्तयेऽभवन् ॥ २१ ॥’</l>
</lg>
<p>अत्र मारीचकृत्या कालान्तक-संक्रन्दन-पदानामशस्तार्थस्मृतिहेतुत्वम् ॥</p>
<div type="commentary">
  <p><q>मारीचोऽयमिति</q> । मरीचेरपत्यं मारीचः काश्यपः संक्रन्दनादीनिन्द्रादीन् द्वादश पुत्रानादित्यानुत्पादितवान् । तच्च कालान्तकस्य भगवतो महादेवस्यालये याः कृत्याः क्रिया भगवदाराधनरूपास्तासां फलमित्यर्थः । मारीचशब्दे मारकदेशः कृत्या इति सुबन्तपदे कृत्येत्येकदेशः, कालान्तकालय इत्यत्रान्तकेति, संक्रन्दने शब्दक्रन्दनेति ॥</p>
</div> <!-- commentary !-->
<lg type="kārikā" n="1.17">
  <l>पदमर्थ घृणावन्तं यदाहार्थान्तरं च यत् ।</l>
  <l>घृणावत्स्मृतिहेतुर्यत्तद्धृणावदिह त्रिधा ॥ १७ ॥</l>
</lg>
<pb n="017"/>
<p>तेषु घृणावदर्थं यथा—</p>
<lg type="udāharaṇa" n="1.17.22">
  <l>‘पर्दते हदते स्तन्यं वमत्येष स्तनंधयः ।</l>
  <l>मुहुरुत्कौति निष्ठीवत्यात्तगर्भा पुनर्वधूः ॥ २२ ॥’</l>
</lg>
<p>पर्दते हदते वमति निष्ठीवतीति शब्दानां घृणावदर्थत्वम् ॥</p>
<div type="commentary">
  <p><q>पर्दत इति</q> । उत्कौति उत्कारं करोति । निष्ठीवति थूत्करोति । आत्तगर्भा पुनर्वधूरिति बालस्य स्तन्यवमनादिनिदानसूचनम् । अत एव ‘न गर्भिण्याः पिबेत्क्षीरं पारगर्भिककृत्तु तत्’ इति वैद्यकम् ॥</p>
</div> <!-- commentary !-->
<p>घृणावदर्थान्तरं यथा—</p>
<lg type="udāharaṇa" n="1.17.23">
  <l>‘बाष्पक्लिन्नाविमौ गण्डौ विपूयापाण्डरौ तव ।</l>
  <l>प्रियोऽग्रे विष्ठितः पुत्रि स्मितवर्चोभिरर्चति ॥ २३ ॥’</l>
</lg>
<p>अत्र क्लिन्नगण्डविपूयाविष्ठितवर्चः पदानां घृणावदर्थान्तरम् ॥</p>
<div type="commentary">
  <p><q>बाष्पेति</q> । विपूयो मुञ्जः । विशेषेण स्थितो विष्ठितः स्मितवर्चो हास्यतेजः । तव कपोलौ दृष्ट्वा पुरःस्थितस्तव प्रिय ईषद्धास्यं कुर्वन् कपोलयोर्हास्यज्योत्स्नया पूजां करोतीत्यर्थः । अन्यत्र बाष्पेणोष्मणा क्लिन्नो मृदूभूतः गण्डो व्रणः । विशिष्टः पूयो विपूयस्तेन पाण्डरः । विष्टितो विष्ठा संजातास्य । वर्चः पुरीषम् । यत्स्मरणाद्बाष्पादीनां घृणावति वृत्तिस्तदेव पृथक्कृत्याह—अत्र क्लिन्नेति ॥</p>
</div> <!-- commentary !-->
<p>घृणावत्स्मृतिहेतुर्यथा—</p>
<lg type="udāharaṇa" n="1.17.24">
  <l>‘प्रत्यार्द्रयन्तो रूढानि मदनेषुव्रणानि नः ।</l>
  <l>हृदयक्लेदयन्त्येते पुरीषण्डमहद्द्रुमाः ॥ २४ ॥’</l>
</lg>
<p>अत्र रूढव्रणक्लेदपुरीषण्डपदानां घृणावत्स्मृतिहेतुत्वम् ॥</p>
<div type="commentary">
  <p><q>प्रत्यार्द्रयन्त इति</q> । अन्योन्यलग्नो वृक्षसमूहः षण्डः । रूढानीत्यनेन मदनेषुव्रणानां विशेषितत्वात् । मदनेषुभागमपहाय व्रणभागमात्रेण रूढव्रणस्मृतिर्भवन्तीपदादेवेति विवक्षितवान् । पुरीषण्डशब्दे पुरीषेत्येकदेशः ॥</p>
<p>तदेवं पददोषांल्लक्षयित्वा क्रमप्राप्तवाक्यदोषा लक्षणीया इति तान्विभजते—</p>
</div> <!-- commentary !-->
<lg type="kārikā" n="1.18">
  <l>शब्दहीनं क्रमभ्रष्टं विसंधि पुनरुक्तिमत् ।</l>
  <l>व्याकीर्ण वाक्यसंकीर्णमपदं वाक्यगर्भितम् ॥ १८ ॥</l>
</lg>
<pb n="018"/>
<lg type="kārikā" n="1.19">
  <l>द्वे भिन्नलिङ्गवचने द्वे च न्यूनाधिकोपमे ।</l>
  <l>भग्नच्छन्दोयती च द्वे अशरीरमरीतिमत् ॥ १९ ॥</l>
</lg>
<lg type="kārikā" n="1.20">
  <l>वाक्यस्यैते महादोषाः षोडशैव प्रकीर्तिताः ।</l>
</lg>
<div type="commentary">
  <p><q>शब्दहीनमिति</q> । उक्तेनैव प्रयोजनेनासमासद्वन्द्वगर्भबहुव्रीहिसमासौ । एवं गुणादिविभागवाक्येष्वपि प्रयोजनमवसेयम् । भिन्नलिङ्गवचने इत्यादौ तु द्वन्द्वलक्षणस्य समासस्य पूर्ववर्तिनां भिन्नादिपदानां प्रत्येकमन्वयः । यमनं यतिरिति भग्नच्छन्दो भग्नयतिरिति केचित् । तथा च व्यतिकीर्णोऽर्थः स्यात् । अरीतिमदिति । रीतिरस्यास्तीति नित्ययोगे मतुप् । नित्ययोगप्रतिपादनं हि दूषकताबीजोद्धाटनायोपपद्यते । अत एव बहुव्रीहौ लाघवं तत्र नादरः ॥</p>
</div> <!-- commentary !-->
<lg type="kārikā" n="1.20">
  <l>अथैषां लक्ष्म संक्षेपात्सनिदर्शनमुच्यते ॥ २० ॥</l>
</lg>
<p>असाधुवदसाधुमत्त्वस्य प्राथम्याल्लक्षणमाह—</p>
<lg type="kārikā" n="1.21">
  <l>उच्यते शब्दहीनं तद्वाक्यं यदपशब्दवत् ।</l>
</lg>
<p>यथा—</p>
<lg type="udāharaṇa" n="1.21.25">
  <l>
    <seg type="pāda">‘नीरन्ध्रं गमितवति क्षयं पृषत्कै-</seg>
    <seg type="pāda">र्भूतानामधिपतिना शिलाविताने ।</seg>
  </l>
  <l>
    <seg type="pāda">गाण्डीवी कनकशिलानिभं भुजाभ्या-</seg>
    <seg type="pāda">माजघ्ने विषमविलोचनस्य वक्षः ॥ २५ ॥’</seg>
  </l>
</lg>
<p>अत्र गमितवतीति क्तवतोः कर्मणि, आजघ्न इति आत्मनेपदस्याखाङ्गकर्मणि प्रयोगादपशब्दौ । तौ च शिलावितानत्र्यक्षवक्षःसंबन्धाद्वाक्यदोषौ जायमानौ असाधुनाम्नः पददोषाद्भिद्येते ॥</p>
<div type="commentary">
  <p><q>उच्यत इति</q> । अपशब्दत्वं पद एव नियतं वाक्ये संस्कारप्रसक्तेरभावादपशब्दत्वं न वाक्यदूषणम् । तथा हि—‘कर्तरि कृत्’ इति नियमात्कर्मणि क्तवतुरसाधुः । ‘अकर्मकाच्च’ इत्यनुवृत्तौ ‘आङो यमहनः’ इत्यात्मनेपदमकर्मक एव प्राप्तं 'स्वाङ्गकर्मकाच्च’ इति वाक्यैकवाक्यतापर्यालोचनयास्वाङ्गकर्मण्यसाधुः कथं वाक्यदूषणता । नहि वाक्यान्तः पातितामात्रेण सा युज्यतेऽतिप्रसङ्गादित्याशङ्क‌योक्तम् । तौ <pb n="019"/>चेति । नहि यथा बाधृधातुः परस्मैपदान्त इत्येवासाधुत्वम्, तथात्र पदान्तरसंनिधानापेक्षत्वेऽध्यवसीयते । भूतानामधिपतिना शिलावितान इति यावन्नानुसंधीयते तावद्गमितवतीति किं कर्तरि कर्मणि वेति संदेहानिवृत्तेः । तथा गाण्डीवी विषमविलोचनस्य वक्ष इत्येतावत्प्रतीत्य कथमाजघ्न इत्यस्वाङ्गकर्मणि आत्मनेपदमध्यवसानयोग्यम् । इयमेव हि वाक्यदोषता यदनेकपदनिरूप्यता नाम वाधतीत्यत्रापि किं बाधशब्दात् क्विबन्तात्तिप्, उत बाधृधातुरिति संदेह इति कुदेश्यम् । स्कन्धादिपदसंनिधानेऽपि तस्यानिवृत्तेः । ‘तेन त्वामनुनाथते कुचयुगम्—‘ इत्यादिकमत्रत्यमुदाहरणं प्रमादात् काव्यप्रकाशकृता पददोषेषु लिखितम् । यथा च । ‘उदपूतितः को न हीयते’ इति रुद्रटेन । तत्र हि ‘अपादाने चाहीयरुहोः’ इति तसिप्रत्ययनिषेधः । स च पदान्तरसंनिधानेनैवेति स्वयमालोचनीयम् । शिलावितानत्र्यक्षवक्ष इत्युपलक्षणम् । अधिपतिगाण्डीविशब्दावपि बोद्धव्याविति ॥</p>
</div> <!-- commentary !-->
<lg type="kārikā" n="1.21">
  <l>क्रमभ्रष्टं भवेदार्थः शाब्दो वा यत्र तत्क्रमः ॥ २१ ॥</l>
</lg>
<p>यथा—</p>
<lg type="udāharaṇa" n="1.21.26">
  <l>‘तुरङ्गमथ मातङ्गं प्रयच्छास्मै मदालसम् ।</l>
  <l>कान्तिप्रतापौ भवतः सूर्याचन्द्रमसोः समौ ॥ २६ ॥’</l>
</lg>
<p>अत्र मातङ्गमथ तुरङ्गमिति वक्तव्ये तुरङ्गमथ मातङ्गमित्यर्थः । कान्तिप्रतापौ चोक्त्वा सूर्याचन्द्रमसोः समाविति शाब्दः क्रमभ्रंशो लक्ष्यते ॥</p>
<div type="commentary">
  <p><q>क्रमभ्रष्टमिति</q> । अर्थादागतः क्रम आर्थः । शब्‍दादागतः शाब्‍द । अर्थकमभ्रंशः कथं शब्‍ददूषणमत आह—इति वक्तव्य इति । मातङ्गो दीयतामथ तद्दानसामर्थ्यं नास्ति तदा तुरङ्ग इति वक्तव्ये रचनावैपरीत्यमात्रमत्रापराध्यति । नार्थ इति युक्ता शब्‍ददोषता ॥</p>
</div> <!-- commentary !-->
<lg type="kārikā" n="1.22">
  <l>विसंहितो विरूपो वा यस्य संधिर्विसंधि तत् ।</l>
</lg>
<p>यथा—</p>
<lg type="udāharaṇa" n="1.22.27">
  <l>‘मेघानिलेन अमुना एतस्मिन्नद्रिकानने ।</l>
  <l>मञ्जर्युद्गमगर्भासौ तर्वाल्युर्वी विधूयते ॥ २७ ॥’</l>
</lg>
<pb n="020"/>
<p>अत्र मेघानिलेन अमुना एतस्मिन्नसंहितया विवक्षामीत्यभिसंधानं विसंगिः । मञ्जर्युद्गमगर्भासौ इत्यादौ तु विरूपसंधानं विसंधिः ॥</p>
<div type="commentary">
  <p><q>विसंहित इति</q> । विशब्दो विगमं वैपरीत्यं च द्योतयति । तेनार्थद्वयं संपद्यते । ‘परः संनिकर्षः संहिता' । तया तत्कार्यं लक्ष्यते । संधानं संधिः । अर्धमात्राकालव्यवधानं । तथा च—संहिताकार्यशून्यं संधानं यत्रेत्यर्थः । ‘संहितैकपदे नित्या’ इति समयादन्यत्र विकल्पः । ततो नासंधावन्तर्भावः । वैरूप्यं द्विविधम् । दुर्वचकत्वम्, अश्लीलत्वं च । तत्राद्यमुपलक्षणतयोदाहृतम् । द्वितीयं यथा—‘उड्डीय गगने दूरं चलन् डामरचेष्टितः । अयमुत्पतते पत्री ततोऽत्रैव रुचिं कुरु ॥’ ननु यदि संधिकार्य वैकल्पिकं कथमत्र दोष इत्यत आह—न संहितामिति । यदि संहिताप्रतिषेधः स्यात्तदा सकृद्विसंधिकरणेन तथावैरूप्यं भवतीति कवेरपराधो न संभाव्यते, यदि तु प्रतिषेधो नास्ति असकृद्वोपादानं तदा व्यक्तवैरूप्यप्रतिभासात्कथं न दोष इत्यर्थः । न विवक्षामित्युपलक्षणम् । विवक्षायामप्यसकृत्प्रयोगो विरस एव । यथा—‘तत उदित उदारहावहारी’ इति । विशेषं वैशेषिके वक्ष्यामः ॥</p>
</div> <!-- commentary !-->
<lg type="kārikā" n="1.22">
  <l>पदं पदार्थश्चाभिन्नौ यत्र तत्पुनरुक्तिमत् ॥ २२ ॥</l>
</lg>
<p>यथा—</p>
<lg type="udāharaṇa" n="1.22.28">
  <l>‘उत्कानुन्मनयन्त्येते गम्भीराः स्तनयित्नवः ।</l>
  <l>अम्भोधरास्तडित्वन्तो गम्भीराः स्तनयित्नवः ॥ २८ ॥</l>
</lg>
<p>अत्र उत्कानुन्मनयन्तीत्यर्थपुनरुक्तम् । गम्भीराः स्तनयित्नव इति शब्दपुनरुक्तम् ॥</p>
<div type="commentary">
  <p><q>पदं पदार्थश्चाभिन्नाविति</q> । पदमभिन्नमभिन्नतात्पर्याभिधेयमिति विशेषः । तेन तात्पर्यभेदे लाटानुप्रासोऽभिधेयमेदे यमकं च न दोषः । पदार्थोऽभिन्नपर्यायशब्दोपात्त इति शेषः । तेन पूर्वस्माद्विशेषः । स्वाभिधेयतात्पर्यकपदावृत्तिः पर्यायोपादानं च द्वयमपि शब्दपुनरुक्तमिष्यते । तथा च पारमर्षं सूत्रम्—‘शब्दयोः पुनर्वचनं पुनरुक्तमन्यत्रानुवादात्’ इति । युक्तं चैतत् । एकस्याभिधेयस्य द्विरभिधानं दोषः । तच्चाभिधानं तेनैव पदेन पर्यायेण वा संभवतीति शब्दमादायैव तस्य व्यवस्था पुनरुक्तिरत्रैव पदे भवति, तत्कोऽत्र मत्वर्थ इत्यत उक्तम्—यत्र तदिति । यत्र समुदायेऽवयवः पुनरुक्तरूपः स मतुबर्थः । अत एव नानापदनिरूपणीयतया <pb n="021"/>वाक्यदूषणमिति स्फुटोऽर्थः । विकल्पितं चेदं लक्षणमेकस्यैव दूषणधुरारोहणक्षमत्वात् । संक्षेपार्थं त्वेकमुदाहरणम् । अर्थमादायैव पुनरभिधानं पुनरुक्तमिति विभावयितुं लक्षणक्रमवैपरीत्येन प्रथममर्थपुनरुक्तमुदाहृतमित्याशयवान् । व्याख्यानेऽपि तमेव क्रममाद्रियमाण आह—अत्रोत्कानिति । उत्क उन्मनाः । उन्मनयन्तीति उन्मनसं कुर्वन्तीति णिचि इष्ठवद्भावे टिलोपे च रूपम् । अम्भोधरा इति विशेष्यपदम् । शेषाणि विशेषणानि—गम्भीरा मांसलाः, स्तनयित्नवः शब्दायमानाः, तडित्वन्तः प्रकृष्टतडिद्युक्ताः ॥</p>
</div> <!-- commentary !-->
<lg type="kārikā" n="1.23">
  <l>व्याकीर्णं तन्मिथो यस्मिन्विभक्तीनामसंगतिः ।</l>
</lg>
<p>यथा—</p>
<lg type="udāharaṇa" n="1.23.29">
  <l>‘दण्डे चुम्बति पद्मिन्या हंसः कर्कशकण्टके ।</l>
  <l>मुखं वल्गुरवं कुर्वंस्तुण्डेनाङ्गानि घट्टयन् ॥ २९ ॥’</l>
</lg>
<p>अत्र कर्कशकण्टके दण्डेऽङ्गानि घट्टयन् हंसः पद्मिन्या मुखं चुम्बतीति वक्तव्ये यथानिर्दिष्टरूपे विघट्टितविभक्तिकयुक्तित्वाव्द्याकीर्णम् ॥</p>
<div type="commentary">
  <p><q>व्याकीर्णं तदिति</q> । पदानामक्लेशेऽप्यर्थप्रतीतिहेतुभूताकाङ्क्षावद्विभक्तिव्यवधानादनाकाङ्क्षितविभक्तिसंनिधानाच्च नाहत्यपदानि विशिष्टार्थज्ञानजननसमर्थानि भवन्ति । विलक्षणलक्षणक्लेशपदानि भ्रमकराणीति वदतामाराध्यानामयमेवाभिप्रायो वोद्धव्यः । विभक्तिव्यवधानमात्रकृतस्तु क्लेशः प्रायेण पदैकवाक्‍यतायामुत्पद्यते । दण्ड इति । आधारविभक्तिराधेयविभक्तिमपेक्षते, न तु चुम्बतीति क्रियाविभक्तिम् । सापि कारकविभक्तिमाकाङ्क्षति । पद्मिन्या इति संवन्धविभक्तिकमेव तत्र बोद्धव्यम् । क्लेशेन योऽत्रावगम्यते तमभिमतमर्थमावेदयति—अत्र कर्कशेति । अत एव नापार्थकत्वेन संकरः समुदायार्थस्य प्रतीयमानत्वात् । अस्ति कश्चिदुच्चारणयोर्विशेषो येन वाक्यार्थप्रतीतिः क्कचिदाहत्य भवति । क्कचित्तु नेति स एव विशेषः । संनिधानं व्यवधानमिति व्याख्यायते । कार्यदर्शनादर्शनाभ्यां चोन्नीयत इत्याशयवानाह—<note>अयं प्रतीको मूले तु नोपलभ्यते, तेन कदाचिदयं प्रतीकपाठः प्रक्षिप्तो भवेत्</note>येथोक्तरूपेणेति(?) ॥</p>
</div> <!-- commentary !-->
<lg type="kārikā" n="1.23">
  <l>वाक्यान्तरपदैर्मिश्रं संकीर्णमिति तद्विदुः ॥ २३ ॥</l>
</lg>
<pb n="022"/>
<p>यथा—</p>
<lg type="udāharaṇa" n="1.23.30">
  <l>‘काअं खाअइ खुहिओ कूरं फेल्लेइ णिब्भरं रुट्ठो ।</l>
  <l>सुणअं गेण्हइ कण्ठे हक्केइअ णत्तिअं ठेरो ॥ ३० ॥’</l>
</lg>
<lg type="chāyā" ref="1.23.30">
  <l>[काकं खादति क्षुधितः कूरं फेल्लति निर्भरं रुष्टः ।</l>
  <l>श्वानं गृह्णाति कण्ठे हक्कायति नप्तारं स्थविरः ॥]</l>
</lg>
<p>अत्र काकं क्षिपति, कूरं खादति, कण्ठे नप्तारं गृह्णाति, श्वानं भीषयते, इत्यादौ<note>टीकादर्शनेन ‘इति वक्तव्ये’ इति भवेत्</note> वक्तव्ये यथोक्तपदविन्यासः संकीर्यते ॥</p>
<div type="commentary">
  <p><q>वाक्यान्तरपदैरिति</q> । वाक्यान्तरसंवलितानि पदानि वाक्यान्तरमनुप्रविश्य तथा प्रतीतिं विघ्नन्ति, यथा समुदाय एव दूषितो भवति ॥ काकमिति । कूरं भक्तं
क्षुधितः खादति, काकं च निर्भरं रुष्टः सन् क्षिपति, श्वानं च निवारयति, नप्तारं च कण्ठे गृह्णाति स्थविरजातिः ॥ आकाङ्क्षाक्रमेण किंचित्पदं कस्यचिद्वाक्यस्य संबद्धमिति ज्ञायत एव । तदाह—अत्र काकं क्षिपतीति । शब्ददोषत्वं प्रकाशयति—इति वक्तव्य इति । यथोक्तपदविन्यास इत्यनेन संकीर्यत इत्यस्यार्थो विवक्षितः । एवंप्रकारः संकर इत्यर्थः । विजातीयसंवलने लोके संकरव्यवहारः ॥</p>
</div> <!-- commentary !-->
<lg type="kārikā" n="1.24">
  <l>विभिन्नप्रकृतिस्थादि पदयुक्‍त्यपदं विदुः ।</l>
</lg>
<p>यथा—</p>
<lg type="udāharaṇa" n="1.24.31">
  <l>‘आउज्ज<note>‘ज्झि’ इति सटीकपुस्तकपाठः</note>अ पिट्टिअए जह कुक्कुलि णाम मज्झ भत्ताले ।</l>
  <l>पेक्खन्तह लाउलकण्णिआह हा कस्स कन्देमि ॥ ३१ ॥’</l>
</lg>
<lg type="chāyā" ref="1.24.31">
  <l>[आवर्ज्य पीड्यते यथा कुक्कुरो नाम मम भर्ता ।</l>
  <l>प्रेक्षंत राजकुलकर्मकरा अहह कस्य क्रन्दामि ॥]</l>
</lg>
<p>तदेतत्प्रकृतिस्थकोमलकठोराणां नागरोपनागराणां ग्राम्याणां वा पदानामयुक्तेरपदम् ॥</p>
<div type="commentary">
  <p><q>विभिन्नेति</q> । षोढा पदं भवति—प्रकृतिस्थम्, कोमलम्, कठोरम्, ग्राम्यम्, नागरम्, उपनागरं च । तत्रानेकदीर्घस्वरकृतगौरवमेकसंयोगकृतगौरवं पदं प्रकृ-<pb n="023"/>तिस्थम् । यथा—नीहारतारानीकाशसारसीत्यादि, हस्तपल्लवकङ्कणकर्पूरादि च । यथा च—पाडिव आमाण सिणिवं आलगोलेत्यादि, त्यज्झतुज्झउत्ताविलविहत्थतिअच्छेत्यादि च । एकस्वरकृतगौरवं गुरुशून्यं वा कोमलम् । करेणुतारकसरोजनिकरादि, मधुरमसृणसरससरलेत्यादि च । यथा—नीहारबाण इवाणवेणीत्यादि, परकुअलडहतलिणेत्यादि च । सानुस्वारविसर्गदीर्घस्वरकृतगौरवं संयोगबहुलं वाक्कठोरम् । यथा शुद्धं पयः पाचयांबभूव ता पिब, आहिषातामित्यत्र । अच्छाच्छतत्रस्थव्यूढोरस्कप्रच्छन्नेत्यादि च । यथा च—आ ई इ ए इत्यादि । उप्पिच्छउप्पुपुअएक्कमेक्कमित्यादि च । प्रसिद्धिमादाय ग्राम्यादित्रयं भवति । प्रसिद्धिस्त्रिधा । सार्वलौकिकी, पण्डितजनगामिनी, तदुपजीवित्रिचतुरलौकिकगामिनी चेति । तत्र सर्वलोकप्रसिद्धं ग्राम्यम् । देशीपदानि सर्वाण्येव संस्कृतेषु हस्तविवाहभगिनीहारकङ्कणादिकम्, तुंभ अंभ हलिद्दासाहज्जादिकं च । एतदपभ्रंशसमानप्रसिद्धिकमतिप्रसिद्धं चेति गीयते । ग्राम्यवैपरीत्येन नातिप्रसिद्धं नागरं नगरेणोपमितमिति कृत्वातिप्रसिद्धाभावेनोपमा । इदमेव नात्यप्रसिद्धमुपनागरमित्युच्यते । यथा—आद्याशकिंशारुखुरलीलातङ्केत्यादि, सुदेवअच्छेवगुप्पन्ती विवलाआ इत्यादि च । शृङ्गारप्रकाशे तु भाषाणामपि भेदो पदमित्युक्तम् । इह तु शब्दजात्यौचित्याविवेचनेन गतमिति ग्रन्थकर्तुराशयः । तदेवं स्थिते प्रतिपदं कवीनां कोऽपि क्रमो निर्वाह्यो न त्वकस्मादेवालूनविशीर्णभावो विधेयः । तदिदमाह—विभिन्नेत्यादि । युक्तिरुचिता योजना सा प्रकृतिस्थादीनां विभिन्नान्यथानीतात्युक्तिरिति यावत् । एतद्वक्ष्यति—अयुक्तेरिति ॥ आउज्झिअ इति । आवर्ज्य केशेषु नमयित्वा । ‘आउज्झिए’ इति पाठे निर्भर्त्स्य । पिट्टिअए ताड्यते । जह कुक्कुलि यथा कुर्कुरी नामशब्दः प्राकाश्ये प्रकाशमेव ताडितमित्यर्थः । मज्झ भत्ताले मम भर्ता । पेक्खन्तह लाउलकण्णिआह । अनादरे पष्ठी । राजकुलनियुक्तान् प्रेक्षमाणाननादृत्येत्यर्थः । हाशब्दः खेदे । कस्य क्रन्दामि । कस्य फूत्करोर्मात्यर्थः । अत्र प्रथमे पादे आउज्झिए, इत्युपनागरं प्रकृतिस्थं च । ‘आउज्झी’ इति पाठे ग्राम्यं प्रकृतिस्थं च । भत्ताल इल्यपि तथा । तृतीयपादे पेक्खन्तहेति कठोरमुपनागरं च । राउलकण्णिआहेति ग्राम्यं प्रकृतिस्थं च । हेति ग्राम्यं कोमलं च । कस्सेति प्रकृतिस्थमुपनागरं च । कन्देमीति ग्राम्यं प्रकृतिस्थं च । तदिहैकरूप एव कर्मकरवधूलक्षणे ग्राम्ये वक्तरि एकरूप एव वाक्यार्थे सर्वदोषतिरोधायकरसदीप्त्यभावे च यथा भाषाणां व्यतिकरो दूषणं तथा ग्राम्यादीनामिति सहृदयमात्रवेद्यश्चायं पन्था इत्यवहितैर्भवितव्यम् । एतेषां च <pb n="024"/>स्वरूपं स्वयमेव गुणीभावप्रस्तावे लेशतः प्रकाशयिष्यति तेनेह संक्षिप्तवान् । नैवंविधः कदापि व्यतिकरो महाकविगिरामाजानिकः प्रवर्तते । तथा हि—‘त्यजतो मङ्गलक्षौमे दधानस्य च वल्कले । ददृशुर्विस्मितास्तस्य मुखरागं समं जनाः ॥’ अत्र प्रथमादिषु पादेषु क्षौमचीरविस्मितरागपदानि उपनागराणि शेषाणि ग्राम्याणि । प्रतिपादं च प्रकृतिस्थकोमलाभ्यामेव निर्वाहः । एवमन्यत्रापि प्रत्येकं द्वन्द्वसमुदायैः प्रतिपादमुपक्रमोपसंहारनिर्वाहक्रमः स्वयमुपलक्षणीय इत्यास्तां तावत् ।</p>
</div> <!-- commentary !-->
<lg type="kārikā" n="1.24">
  <l>वाक्यान्तरसगर्भं यत्तदाहुर्वाक्यगर्भितम् ॥ २४ ॥</l>
</lg>
<p>यथा—</p>
<lg type="udāharaṇa" n="1.24.32">
  <l>‘योग्यो यस्ते पुत्रः सोऽयं दशवदन लक्ष्मणेन मया ।</l>
  <l>रक्षैनं यदि शक्तिर्मृत्युवशं नीयते विवशः ॥ ३२ ॥’</l>
</lg>
<p>अत्र योग्यो यस्ते पुत्रो लक्ष्मणेन मया मृत्युवशं नीयत इति वाक्यस्य रक्षैनं यदि शक्तिरिति वाक्यान्तरेण सगर्भत्वाद्गर्भितम् ॥</p>
<div type="commentary">
  <p><q>वाक्यान्तरेति</q> । मध्यप्रविष्टं वाक्यं पूर्वोत्तरभागाभ्यामेकीभूतस्य गर्भायमाणमेकखरसप्रसूतां प्रतीतिं विघ्नयदात्मना सहैव समुदायविरसकक्षामारोहयति । वाक्यान्तरवाक्यस्य विशेषो विवक्षितः प्रतीतिव्यवधायक इति यावत् ॥ योग्य इति । मयेति । कारकविभक्तेः क्रियाकाङ्क्षणशीलायास्तामसंगमय्य मध्य रक्षैनं शक्तिरित्येतावता गर्भस्थानीयेन विरसीकरणमित्याह—अत्र योग्यो य इति । एवं वाक्यरूपताभङ्गहेतून्दोषानभिधाय तत्रैव काव्यभावप्रत्यूहहेतवोऽभिधातव्यास्ते च गुणभङ्गद्वारकाः, अलंकारभङ्गद्वारकाः, छन्दोभङ्गद्वारकाः, यतिभङ्गाद्वारकाश्चेति चतुर्धा विप्रथन्ते । ततश्च यद्यपि प्रथमं गुणभङ्गद्वारका वक्तुमुचितास्तथापि तेषां बहुत्वाद्दुरूहत्वाच्च सूचीकटाहन्यायेन पश्चात्करणमलंकारभेदादिषु च मध्ये प्रतियोगिद्वारालंकारभङ्गस्य प्राधान्यमिति तद्द्वारा दोषांल्लक्षयति ॥</p>
</div> <!-- commentary !-->
<lg type="kārikā" n="1.25">
  <l>यत्रोपमा भिन्नलिङ्गा भिन्नलिङ्गं तदुच्यते ।</l>
  <l>भवेत्तद्भिन्नवचनं यद्भिन्नवचनोपमम् ॥ २५ ॥</l>
</lg>
<p>यथा—</p>
<lg type="udāharaṇa" n="1.25.33">
  <l>‘अविगाह्योऽसि नारीणामनन्यवचसामपि ।</l>
  <l>विषमोपलभिन्नोर्मिरापगेवोत्तितीर्षतः ॥ ३३ ॥’</l>
</lg>
<pb n="025"/>
<p>अत्रापगेव त्वमविगाह्योऽसीति लिङ्गभेदः । नारीणामुत्तितीर्षत इति लिङ्गभेदो वचनभेदश्च । तदिदं द्वयोरेकमेवोदाहरणम् ॥</p>
<div type="commentary">
  <p><q>यत्रोपमेति</q> । उपमाग्रहणमुपलक्षणमित्यग्रे वक्ष्यामः । उपमा उपमितिः सादृश्‍यभिन्नोपमानवाचिन उपमेयवाचिनश्च लिङ्गं स्त्रीपुंनपुंसकं यस्य सा तथोक्ता । एवं भिन्नवचनोपममित्यत्रापि व्याख्येयम् ॥ अविगाह्योऽसीति । अविगाह्यतामात्रमत्र सादृश्‍यं विवक्षितमेतदुपयुक्तमेव विशेषणमुपमानोपमेययोरुपादानयोग्यमित्यकस्मादेव विकृतवचनभेदनिबन्धनः प्रयोजनमाकाङ्क्षति । तथा तदनुसंधानप्रवणस्य प्रकृतप्रतीतिराच्छाद्यत इति दूषणसिद्धिः । एतेन दूषणता व्याख्याता । विभागवाक्ये सहितावस्थयोरुद्देशादिह च मिलितयोरुदाहरणात्तथाभावो दोषत्वमिति भ्रान्तिं निरस्यति—तदिदमिति । एकमुदाहरणं नत्वेकः संमित्र उपाधिः प्रत्येकमेव त्वस्ति समर्थत्वादित्यर्थः । एतदेवानुसंधाय विभागवाक्ये द्वे पदम् ॥</p>
<p>तत्किमुदाहरणस्य संकीर्णत्वमेव नेत्याह—</p>
</div> <!-- commentary !-->
<p>अथ भिन्नलिङ्गस्यैव यथा—</p>
<lg type="udāharaṇa" n="1.25.34">
  <l>‘वापीव विमलं व्योम हंसीव धवलः शशी ।</l>
  <l>शशिलेखेव हंसोऽयं हंसालिरिव ते यशः ॥ ३४ ॥’</l>
</lg>
<p>भिन्नवचनस्यैव यथा—</p>
<lg type="udāharaṇa" n="1.25.35">
  <l>‘सरांसीवामलं व्योम काशा इव सितः शशी ।</l>
  <l>शशीव धवला हंसी हंसीव धवला दिशः ॥ ३५ ॥’</l>
</lg>
<div type="commentary">
  <p><q>अथ भिन्नलिङ्गस्यैवेति</q> । द्वयमपि निगदव्याख्यातम् ॥</p>
<p>जातिप्रमाणधर्मतो न्यूनता उपमानस्य न्यूनोपमत्वम् । तत्र जातिप्रमाणन्यूनतार्थदोषः । धर्मन्यूनता तु धर्माभिधायकपदन्यूनतालक्षणाशब्ददोष एव । एतेनाधिकत्वं व्याख्यातमित्याशयवानाह—</p>
</div> <!-- commentary !-->
<lg type="kārikā" n="1.26">
  <l>न्यूनोपममिह न्यूनमुपमानविशेषणैः ।</l>
</lg>
<p>यथा—</p>
<lg type="udāharaṇa" n="1.26.36">
  <l>‘संहअचक्कवाअजुआ विअसिअकमला मुणालसंच्छण्णा ।</l>
  <l>वावी वहु व्व रोअणविलित्तथणआ सुहावेइ ॥ ३६ ॥’</l>
</lg>
<pb n="026"/>
<lg type="chāyā" ref="1.26.36">
  <l>[संहतचक्रवाकयुगा विकसितकमला मृणालसंच्छन्ना ।</l>
  <l>वापी वधूरिव रोचनाविलिप्तस्तनी सुखयति ॥]</l>
</lg>
<p>अत्र नेत्रबाहूपमापदानां वधूविशेषणत्वेनानुक्तत्वादिदं न्यूनोपमम् ॥</p>
<div type="commentary">
  <p><q>न्यूनोपममिहेति</q> । इहशब्दो येषु मध्येषूपमानस्य स्तोकविशेषणतयोपमेयन्यूनेत्युक्तं तथाधिकोपममिति वक्ष्यति—संहतेत्यादि । अत्र चक्रवाकयुगोपमानमपदमेव परमुपात्तम । रोचनाविलिप्तस्तनीत्यनेन कमलस्योपमानं नेत्रपदं मृणालस्योपमानं बाहुपदं च नोपात्तं तदपि च सविशेषणमुपादेयं भवति । येन विकासादिसमभिव्याहारसामञ्जस्यमपि स्यादिति । पदानामिति बहुवचनाभिप्रायः । अत एव धर्माणामेकनिर्देशेऽन्यसंवित्साहचर्यादिति नावतरति व्यभिचारात् । किमर्थं तस्योपमानमनुसंधेयमित्यपि न वाच्यम् । मात्रापि नानर्थिका कविनोपादेयेति साहित्यविदाम्नायव्यवस्थितावुपमेयविशेषणस्योपमानविशेषणतया प्रयोजनचिन्तायां पूर्ववदेव प्रतीतिप्रत्यूहस्य सुलभत्वादनुक्तत्वादितिशब्दप्रधानकतामाचष्टे । एवमुत्तरत्र ॥</p>
</div> <!-- commentary !-->
<lg type="kārikā" n="1.26">
  <l>अधिकं यत्पुनस्तैः स्यात्तमाहुरधिकोपमम् ॥ २६ ॥</l>
</lg>
<p>यथा—</p>
<lg type="udāharaṇa" n="1.26.37">
  <l>‘अहिणवमणहरविरइअवलअविहूसा विहाइ णववहुआ ।</l>
  <l>कुन्दलएव्व समुप्फुल्लगुच्छपरिणित्तभमरगणा ॥ ३७ ॥’</l>
</lg>
<lg type="chāyā" ref="1.26.37">
  <l>[अभिनवमनोहरविरचितवलयविभूषा विभाति नववधूः ।</l>
  <l>कुन्दलतेव समुत्फुल्लगुच्छपरिणीयमानभ्रमरगणा ॥]</l>
</lg>
<p>इदं भ्रमरगणस्योपमानविशेषणस्याधिक्यादधिकोपमानम् ॥</p>
<div type="commentary">
  <p><q>अधिकमिति</q> । यद्यप्येकस्य विशेषणाधिक्ये विशेषणन्यूनत्वे वान्यविशेषणस्य न्यूनाधिकभावो नियतस्तथाप्युपमानगतमेव द्वयं निरूप्यते । तत्र हि दृष्टमुपमेये प्रतिबिम्बकल्पमुपस्थाप्यते तेनान्तो नोपमेये तयोर्निरूपणमिति ॥</p>
</div> <!-- commentary !-->
<lg type="kārikā" n="1.27">
  <l>भग्नच्छन्द इति प्राहुर्यच्छन्दोभङ्गवद्वचः ।</l>
</lg>
<p>यथा—</p>
<lg type="udāharaṇa" n="1.27.38">
  <l>‘यस्मिन्पञ्च पञ्चजना आकाशश्च प्रतिष्ठितः ।</l>
  <l>तमेव धीरो विज्ञाय प्रज्ञां कुर्वीत ब्राह्मणः ॥ ३८ ॥’</l>
</lg>
<pb n="027"/>
<p>अत्र पञ्चमवर्णस्य लघोः स्थाने गुरोः करणाच्छन्दोभङ्गः ॥</p>
<div type="commentary">
  <p><q>भग्नच्छन्द इति</q> । वाचां श्रव्योऽवच्छेदश्‍छन्दस्तस्यैवोपमानयुक्तादयस्तेनैव गुरुलघुनिवेशक्रमेण श्रव्यता भवतीत्याशयात् । तस्य विपर्यासश्‍छन्दोभङ्गो व्यक्त एव वैरस्यहेतुः प्राहुरिति । पञ्चोदाहरणत्वावच्छेदविपर्यासत्वे च भग्नवृत्तव्यवहारादिदमेव निमित्तमस्यावधार्यत इत्यर्थः । पञ्चेति । पञ्चजनाः पुरुषास्ते देवपितृगन्धर्वराक्षसासुरभेदात्पञ्च । अथवा निषादपञ्चमब्राह्मणादिचतुष्टयभेदात् । तमेवात्मानं ब्रह्मापरपर्यायं विज्ञाय श्रवणमनननिदिध्यासनैरुपास्य प्रज्ञां प्रकृष्टं ज्ञानं साक्षात्कुर्वीत ॥ अत्र पञ्चमवर्णस्येति । ‘पञ्चमं लघु सर्वत्र सप्तमं द्विचतुर्थयोः । षष्ठं गुरुं विजानीयाच्छेषास्त्वनियता मताः ॥’ इत्यनुष्टुप‍्छन्दसो लक्षणम् ॥</p>
</div> <!-- commentary !-->
<lg type="kārikā" n="1.27">
  <l>अस्थाने विरतिर्यस्य तत्तु भग्नयतीष्यते ॥ २७ ॥</l>
</lg>
<p>यथा—</p>
<lg type="udāharaṇa" n="1.27.39">
  <l>‘ब्रह्मेन्द्रोपेन्द्रादिगीर्वाणवन्द्यो भक्तानां भूयाच्छ्रिये चन्द्रचूडः ।</l>
  <l>स्त्रीणां संगीतं समाकर्णयन्केतूदस्ताम्भोदं सदध्यास्त ईशः ॥ ३९ ॥’</l>
</lg>
<p>अत्र चतुर्थस्थाने यतौ कर्तव्यायां तदन्यत्र यतिकरणाद्भग्नयतीदम् ॥</p>
<div type="commentary">
  <p><q>अस्थान इति</q> । श्रव्यः पठिति विच्छेदो यतिर्विच्छिद्य विच्छिद्य पठ्यमाना भारती स्वदते । श्रव्यतोपलक्षणार्थं च द्विमुनिवेदादिसंज्ञया तत्र तत्र विविच्यते । तथा चास्ति कश्चिद्विशेषो येन क्रियमाणापि विरतिर्न सौभाग्यपदं पुष्यति । स च विशेषो नाम भागभेदोऽस्वरसंधिकृतश्च प्रायेण एतेषां स्वभावविशेषादेव स्थाने क्रियमाणापि विरतिरन्यत्रैव परं प्रकाशते । न तत्र कथंचन सौभाग्यमुन्मीलयति । स्थानपरिभाषया व्यावर्तितत्वात् । तदिदमुक्तम्—अस्थान इति । वामनोऽप्याह—‘विरसविरामं कष्टम्’ इति । सदो गृहरूपा सभा केतूदस्ताम्भोदं ध्वजदण्डोत्क्षिप्तजलधरमित्युच्चैस्त्वम्। ‘वेदच्छेदा शालिनी मोऽथ तौ गौ’ इत्युपलक्षणं श्रव्यरतेः । अत्र द्वितीयपादे धातुभागभेदः शेषपादत्रये नामभागभेदाः । न चात्र स्वरसंधानमस्तीति ॥</p>
</div> <!-- commentary !-->
<lg type="kārikā" n="1.28">
  <l>क्रियापदविहीनं यदशरीरं तदुच्यते ।</l>
</lg>
<p>यथा—</p>
<lg type="udāharaṇa" n="1.28.40">
  <l>‘सेलसुआरुद्धद्धं मुद्धाणाबद्धभुद्धससिलेहम् ।</l>
  <l>सीसपरिट्टिअगङ्गं संज्झापणअं पमहणाहम् ॥ ४० ॥’</l>
</lg>
<pb n="028"/>
<lg type="chāyā" ref="1.28.40">
  <l>[शैलसुतारुद्धार्धं मूर्धाबद्धभुग्नशशिलेखम् ।</l>
  <l>शीर्षपरिष्ठितगङ्गं संध्याप्रणतं प्रमथनाथम् ॥]</l>
</lg>
<p>क्रियापदाभावादशरीरमिदम् ॥</p>
<div type="commentary">
  <p><q>क्रियापदेति</q> । क्रियेत्युपलक्षणम्। प्रधानपदहीनमिति बोद्धव्यम् । प्रधानाविमर्शे हि वाक्यशरीरमेव न निष्पन्नं स्यात् ॥ शैलेति । वाक्ये क्रियाप्रधानमिति दर्शने तत्पदानुपादानादत्र प्रधानाविमर्शः। शैलसुतयावरुद्धमर्धं यस्य । मुद्धाणो मूर्धा तत्राबद्धा भुग्ना शशिलेखा येन । शीर्षे प्रतिष्ठा गङ्गा येन । यश्च संध्यायै प्रणतस्तं प्रमथनाथं प्रमथा गणास्तेषां नाथम् । कर्मविभक्तेः क्रियामन्तरेणाचरितार्थत्वात्क्रियाया नमस्काररूपाया व्यभिचारेणार्थापत्तिविषयतानुपपत्तेरिति । अस्यां च गाथायां स्त्रीमयव्यापाररूपता भगवतः प्रतीयते इति रहस्यमाराध्या मन्यन्ते ॥</p>
  <p>गुणभङ्गद्वारकदोषनिरूपणावसरोऽयमित्याशयवानाह—</p>
</div> <!-- commentary !-->
<lg type="kārikā" n="1.28">
  <l>गुणानां दृश्यते यत्र श्लेषादीनां विपर्ययः ॥ २८ ॥</l>
</lg>
<lg type="kārikā" n="1.29">
  <l>अरीतिमदिति प्राहुस्तत्त्रिधैव प्रचक्षते ।</l>
  <l>शब्दार्थोभययोगस्य प्राधान्यात्प्रथमं त्रिधा ॥ २९ ॥</l>
</lg>
<lg type="kārikā" n="1.30">
  <l>भूत्वा श्लेषादियोगेन पुनस्त्रेधोपजायते ।</l>
  <l>अत्र यः श्लेषसमता सौकुमार्यविपर्ययः ॥ ३० ॥</l>
</lg>
<lg type="kārikā" n="1.31">
  <l>शब्दप्रधानमाहुस्तमरीतिमतिदूषणम् ।</l>
</lg>
<p>तत्र—</p>
<lg type="kārikā" n="1.31">
  <l>विपर्ययेण श्लेषस्य संदर्भः शिथिलो भवेत् ॥ ३१ ॥</l>
</lg>
<p>यथा—</p>
<lg type="udāharaṇa" n="1.31.41">
  <l>‘आलीयं मालतीमाला लोलालिकलिला मनः ।</l>
  <l>निर्मूलयति मे मूलात्तमालमलिने वने ॥ ४१ ॥’</l>
</lg>
<p>अत्र भिन्नानामपि पदानामेकपदता प्रतिभासहेतुरनतिकोमलो बन्धविशेषः श्लेषः । तद्विपर्ययेण शब्दप्रधानोऽयं श्लेषविपर्ययः ॥</p>
<pb n="029"/>
<div type="commentary">
  <p><q>गुणानामिति ।</q> समाध्यादिभङ्गोऽपि तर्हि दोषः स्यादित्यत आह—श्लेषादीनामिति । श्लेषप्रसादसमता सौकुमार्यार्थव्यक्तिमाधुर्यकान्त्युदारतौजसाम् । एतद्योगाद्वाक्यं वक्ररूपतामासाद्य काव्यव्यपदेशं लभते । तेषां गुणानां भङ्गः काव्याभासत्वपर्यवसायी दोषः । ते च श्लेषादयो नवैव । तेषामन्यतमाभावे काव्यस्याभासत्वात् । तेषां हि विपर्यये रीतिरवश्‍यं भज्यते । तस्या गुणवत्पदरचनारूपत्वात् । अत एव पानकरसन्यायेन संभूयचित्रास्वादपर्यवसानक्षमं गुणसंवलनमेव रीतिरिति लोचनकारः । रीतिः साररूपतया काव्यस्यात्मेत्युच्यते । यथा चित्रस्य लेखा उत्तुङ्गप्रत्यङ्गलावण्योन्मीलनक्षमा, तथा रीतिरिति द्वितीये विस्तरः । तत्त्रिधेति । तदिति काकाक्षिगोलकवत्पूर्वापराभ्यामभिसंबध्यते । यत्र गुणानां विपर्ययस्तदरीतिमत् । तत्त्रिधेत्यर्थः । त्रिधाभूतं भूयस्त्रिधा प्रचक्षते । तेन नवभेदाः । तदेतद्विवृणोति—शब्दार्थेति । योगशब्दः प्रत्येकमन्वीयते । शब्दप्रधानत्वमर्थानपेक्षशब्दनिरूप्यत्वम् । वाक्यगुणस्य श्लेषादित्रयस्य । एवशब्दानपेक्षार्थनिरूपणीयत्वं तादृशस्य कान्त्यादित्रयस्य । एतेनौजःप्रभृतित्रिकस्योभयप्रधानता व्याख्याता । तेनायमर्थः शब्दार्थोभयप्रधानतया सामान्यतस्त्रिधा भूत्वा श्लेषादित्रिकविवक्षया प्रत्येकं त्रिधा भवतीति । तेषु शब्दस्य प्राथम्यात्तत्प्रधानकगुणभङ्गः प्रथमं विवेक्तव्य इत्याह—तत्रेति । अरीतिमतीति निर्धारणे सप्तमी । जात्यभिप्रायमेकवचनम् । विपर्ययेणेति । श्लेषः संधानं घटनमित्यनर्थान्तरम् । न चैतावतैव गुणत्वं वाक्यमात्रसाधारणत्वात् । तेन बहूनामपि पदानामेकताप्रतिभासहेतुत्वमनतिकोमलत्वं च विशेषणमिच्छन्ति । विशेषमर्थगुणकाण्डे वक्ष्यामः । एवंभूतविशेषणविपर्यासे शिथिलो बन्धोऽतिकोमलो विकीर्णप्रायश्चेत्यर्थः । आलीयमित्यादौ दन्त्यवर्णप्रायतयातिकोमलत्वं विकीर्णता च व्यक्तैव । नास्य निरूपणे क्वचिदप्यर्थापेक्षेति स्फुटयन्नाह—अत्र भिन्नानामिति । श्लेषस्य शब्दप्रधानतया तद्विपर्ययोऽपि शब्दप्रधानो भवतीत्याह—शब्दप्रधानोऽयमिति । अन्यतरविशेषणहानावपि श्लेषाभावो भवत्येव । तेन पूर्वार्धस्य लेशत ऐक्यप्रतिभानसंभवेऽप्यतिकोमलतया दुष्टत्वम् ॥</p>
</div> <!-- commentary !-->
<lg type="kārikā" n="1.32">
  <l>भवेत्स एव विषमः समताया विपर्ययात् ।</l>
</lg>
<p>यथा—</p>
<lg type="udāharaṇa" n="1.32.42">
  <l>‘कोकिलालापवाचालो मामेति मलयानिलः ।</l>
  <l>उच्छलच्छीकराच्छाच्छनिर्झराम्भःकणोक्षितः ॥ ४२ ॥</l>
</lg>
<pb n="030"/>
<p>अत्र पूर्वार्धस्य मृदुबन्धत्वादुत्तरार्धस्य च गाढबन्धत्वात्समबन्धेषु विषममिति विषमो नाम शब्दप्रधानः समताविपर्ययो दोषः ॥</p>
<div type="commentary">
  <p><q>भवेदिति</q> । स एव संदर्भो मृदुमध्यकठोरवर्णनिर्व्यूढास्तिस्त्रो बन्धजातयस्तत्रैकरूपे वाक्यार्थे एकैव जातिरुपादेयेति तद्विपर्यासो वैराग्यहेतुरेव । उत्छलन्तः शीकरा यस्मात्तथाच्छाच्छमत्यच्छम् । द्वयमपि निर्झराम्भोविशेषणम् । मलयमारुतस्योद्दीपनविभावभूतस्य वर्णमात्रवैरूप्यमस्येत्याशयवानाह—अत्र पूर्वार्धस्येति । शब्दप्रधानतामस्य विवृणोति—समबन्धेष्विति ॥</p>
</div> <!-- commentary !-->
<lg type="kārikā" n="1.32">
  <l>सौकुमार्यविपर्यासात्कठोर उपजायते ॥ ३२ ॥</l>
</lg>
<p>यथा—</p>
<lg type="udāharaṇa" n="1.32.43">
  <l>‘असितर्तितुगद्रिच्छित्स्वः क्षितांपतिरद्विदृक् ।</l>
  <l>अमिद्भिः शुभ्रदृग्दृष्टैर्द्विषो जेघ्नीयिषीष्ट वः ॥ ४३ ॥’</l>
</lg>
<p>अत्रातिकठोरत्वादसौकुमार्यं सुप्रतीतमेव ॥</p>
<div type="commentary">
  <p><q>सौकुमार्यविपर्यासादिति ।</q> अकठोराक्षरप्रायताबन्धस्य सुकुमारत्वं तद्विपर्थये कठोरता श्रुतिकटुत्वं भवति । असिततींति । ‘ऋ गतौ’ इति धात्वनुसारादृतिर्वर्त्म । असिता कृष्णा ऋतिर्वर्त्म यस्य कृष्णवर्त्मा वह्निस्तस्य तुगपत्यम् । अद्रिच्छिदिति क्रौञ्चदारणत्वात् । स्वर्गे क्षियन्ति निवसन्ति ये देवास्तेषां पतिः सेनानीत्वात् । अद्विदृग्द्वादशलोचनत्वात् । स एवंभूतो भगवान् कुमारोऽमिद्भिरस्निग्धै रूक्षैः शुभ्रदृग्दृष्टैर्धवलाक्षिविलोकितैः सक्रोधनिभालने तारकाभागस्योर्ध्वतया नयनात्तथाभावो जातिर्वो युष्माकं द्विषः शत्रूञ्जेघ्नीयिषीष्ट । अत्यर्थं पुनः पुनर्वा वध्यादि-
त्यर्थः । हन्तेर्यङि घ्नीभावे आशीर्लिङि रूपम् । स्वतन्त्रस्य पदस्य श्रुतिकटुता पददोषः । इह तु पदानामतथाभावे र्ति द्रि च्छि इत्यादीनां वर्णानां परस्परसंनिधाने घटनैव कठोरेत्याह—अत्रातिकठोरत्वादिति ॥</p>
</div> <!-- commentary !-->
<lg type="kārikā" n="1.33">
  <l>या तु कान्तिप्रसादार्थव्यक्तीनामन्यथा गतिः ।</l>
  <l>अर्थप्रधानः प्रोक्तः स वाक्ये गुणविपर्ययः ॥ ३३ ॥</l>
</lg>
<lg type="kārikā" n="1.34">
  <l>अप्रसन्नं भवेद्वाक्यं प्रसादस्य विपर्ययात् ।</l>
</lg>
<pb n="031"/>
<p>यथा—</p>
<lg type="udāharaṇa" n="1.34.44">
  <l>‘अनङ्गकमलंचक्रे मयमाना मरालिका ।</l>
  <l>यस्यानत्यर्जुनाब्जन्म सदृक्षाङ्को वलक्षगुः ॥ ४४ ॥’</l>
</lg>
<p>अत्र शब्दानामनतिप्रसिद्धत्वादनतिप्रसन्नत्वमिति सोऽयमर्थप्रधानः प्रसादविपर्ययो दोषः ॥</p>
<div type="commentary">
  <p><q>या तु कान्तीति</q> । ‘कान्तिप्रसादार्थव्यक्तीनाम्’ इति प्रमादात्पाठः । विवरणक्रमानुरोधेन ‘प्रसादार्थव्यक्तिकान्तीनाम्’ इति पठनीयम् । अप्रसन्नमिति । श्रुतमात्रस्यैव यस्यार्थश्चित्ते प्रतिफलति स प्रसन्नः शब्दः । तथा चार्थस्य प्राकट्यं झटिति प्रतिबन्धयोग्यत्वम् । ‘पश्चादिव गतिर्वाचः पुरस्तादिव वस्तुन’ इति सहृदयव्यवहारार्थविषयत्वं प्रसादोऽर्थनिरूपणीय इति भवत्यर्थप्रधानः । न चासौ पदमात्रमुल्लिखतीति वाक्यांशो भवति । तेन तद्विपर्ययोऽपि वाक्यगामी । ‘अर्थस्य यन्न झटिति प्रतीतिरुपजायते । तत्र तत्र महाराज शब्द एवापराध्यति ॥’ इति वाक्यदोषेषु परिगणनमभ्यच्छतया च शब्दानां प्रतीतिः स्खलन्ती दूषणतामस्य स्थापयति—अनङ्गकमिति । न विद्यतेऽङ्गं यस्येत्यनङ्गकमाकाशं मयमाना गच्छन्ती । अयमयेति दण्डकेषु पठितान्मयधातोः शानच् । मरालिका हंसी । अलंचक्रे शोभितवती । ननु हंस्यागमनपथालंकरणकालो रात्रिस्तस्यां च तुषारकिरण एव तदलंकारकारी किमनया वराक्येत्यत आह—यस्येति । यदनत्यर्जुनं न भवति अब्जन्म तोयभवम् । नीलोत्पलमिति यावत् । तत्सदृशलाञ्छनो वलक्षगुर्वलक्षो गौः किरणो यस्य शुभ्रांशुश्चन्द्रः । तेनासौ सकलङ्कतया न तथालंकाराय यथेयमित्यर्थः । पश्येति वाक्यार्थकर्मकमेके पठन्ति । तन्न युक्तम् । चक्र इति परोक्षतया स्वरसभङ्गापत्तेः । उक्तयुक्त्‍या वाक्यदोषत्वमाह—अत्र शब्दानामिति । न च मयमानादीनां श्लिष्टता । तल्लक्षणाविरहात् । नापि गूढार्थत्वं तत एव ॥</p>
</div> <!-- commentary !-->
<lg type="kārikā" n="1.34">
  <l>वाक्यं भवति नेयार्थमर्थव्यक्तेर्विपर्ययात् ॥ ३४ ॥</l>
</lg>
<p>यथा—</p>
<lg type="udāharaṇa" n="1.34.45">
  <l>‘मही महावराहेण लोहितादुद्धृतोदधेः ।</l>
  <l>इतीयत्वेव निर्दिष्टे नेया लौहित्यहेतवः ॥ ४५ ॥’</l>
</lg>
<p>तदिदं निगदेनैव व्याख्यातमित्यर्थप्रधानोऽयमर्थव्यक्तिविपर्ययः ॥</p>
<pb n="032"/>
<div type="commentary">
  <p><q>वाक्यमिति</q> । संपूर्णं वाक्यत्वमर्थव्यक्तिं करोतीति वक्ष्यति । सर्वस्य वाक्यस्य विशेषणविशेष्यभावबोधकत्वनियमे यावतां विशेषणविशेष्यभावोऽभिमतस्तावत्प्रतिपादकपदोपादानं संपूर्णता । सा च विशेषणविशेष्यभावानुरूपार्थनिरूपणीयतयार्थप्रधानेति तद्विपर्ययोऽपि तत्प्रधान इति पूर्ववन्नेयम् । अत एव विवक्षितवाक्यान्यथानुपपत्त्या नेयः कल्पनीयोऽर्थो यस्येति नेयार्थमित्यर्थोऽपि घटते । महीति । पूर्वार्ध एव काव्यं निर्वर्तितम् । न च तावता विवक्षितार्थलाभः । तथा हि—समुद्रमध्यात्पृथिव्यामुद्ध्रियमाणायां महासुरविमर्दे तेषां दंष्ट्रया पाटनेन रुधिरशबलतया लोहितत्वमुदधेरिति वाक्यार्थोऽभिप्रेतः । लक्षणाया अभावान्न नेयार्थत्वं पददूषणमत्र संभावनामारोहति । दूषणताबीजं चात्र स्फुटमेव । अशरीरं तु क्रियापदशून्यमित्युक्तम् । तदेतत्सर्वमभिप्रेत्याह—तदिदं निगदेनैवेति ॥</p>
</div> <!-- commentary !-->
<lg type="kārikā" n="1.35">
  <l>कान्तेर्विपर्याद्वाक्यं ग्राम्यमित्यपदिश्‍यते ।</l>
</lg>
<p>यथा—</p>
<lg type="udāharaṇa" n="1.35.46">
  <l>‘विरहे ते विषीदन्तं निषीदन्तं तवान्तिके ।</l>
  <l>कन्ये कामयमानं मां त्वं न कामयसे कथम् ॥ ४६ ॥’</l>
</lg>
<p>इदमुक्तेर्ग्राम्यतया कान्तिहीनमित्यर्थप्रधानोऽयं कान्तिविपर्ययो दोषः ॥</p>
<div type="commentary">
  <p><q>कान्तेरिति</q> । रसस्य दीप्तिः कान्तिरग्रे विवरिष्यते तेनार्थप्रधानता व्यक्ता । तस्यामस्ति वाक्यवाच्ययोर्व्यापारः । वाक्यं विदग्धोक्तिकं व्याप्रियते । अतथाभूतस्य रसाव्यञ्जकत्वनियमात् । तथाहि—कन्ये इति संबोधनेन रसविरोधिनीविलसिता क्षमता प्रतीयते । कामयमानमित्यनेनानावरणमुच्यमानोऽर्थः कथं न वैरस्यमावहतीत्यादिकमुन्नेयम् । तदिदमाह—इदमुक्तेर्ग्राम्यतयेति ॥</p>
</div> <!-- commentary !-->
<lg type="kārikā" n="1.35">
  <l>ओजोमाधुर्यमौदार्यं न प्रकर्षाय जायते ॥ ३५ ॥</l>
</lg>
<lg type="kārikā" n="1.36">
  <l>यस्मिंस्तमाहुरुभयप्रधानं तद्विपर्ययात् ।</l>
  <l>वाक्ये यः खण्डयन्‍रीतिं भवत्योजोविपर्ययः ।</l>
  <l>असमस्तमिति प्राहुर्दोषं तमिह तद्विदः ॥ ३६ ॥</l>
</lg>
<p>यथा—</p>
<lg type="udāharaṇa" n="1.36.47">
  <l>‘स्मरः खरः खलः कान्तः कायः कोपधनः कृशः ।</l>
  <l>च्युतो मानोऽधिको रागो मोहो जातोऽसवो गताः ॥ ४७ ॥</l>
</lg>
<pb n="033"/>
<p>अत्र सत्यसमस्तपदामिधाने सत्यपि चार्थसौकुमार्ये श्लेषादिगुणसामप्र्यभावान्न वैदर्मी रीतिः । नापि यथोक्तलक्षणाभावाद्गौडीयादय इति । खण्डितरीतित्वादयमोजोविपर्ययः शब्दार्थप्रधानो गुणविपर्ययो दोषो भवति । यदाह—</p>
<lg type="kārikā" n="1.37">
  <l>इत्यादिबन्धपारुष्यं शैथिल्यं च नियच्छति ।</l>
  <l>अतो नैनमनुप्रासं दाक्षिणात्याः प्रयुञ्जते ॥ ३७ ॥</l>
</lg>
<div type="commentary">
  <p><q>वाक्ये य इति</q> । ननु समासभूयस्त्वमोजोऽभिधास्यते तत्कथमस्याभावोऽर्थप्रधानोऽपि कथं च दोष इत्यत आह—खण्डयन्‍रीतिमिति । रीतिर्भङ्गपर्यवसायी तस्याभावो दूषणम् । न तु तन्मात्रमित्यर्थः । एतदुक्तं भवति । शब्दार्थयोरुचिता प्रौढरोजः । यदाह—‘रौद्रादयो रसा दीप्त्या लक्ष्यन्ते काव्यवर्तिनः । तव्द्यक्तिहेतुशब्दार्थावाश्रित्यौजो व्यवस्थितम् ॥’ इति । तत्रार्थव्यक्तिमर्थगुणेषु विवेचयिव्यामः । शब्दस्य तु पारुष्यशैथिल्यव्यतिकरलक्षणा सा च क्वचित्समासदीर्घतया व्यज्यते । यथा—‘चश्चन्द्भुजभ्रमितचण्डगदाभिघातसंचूर्णितोरुयुगलस्य सुयोधनस्य ।’ इति । क्वचित् अन्यथापि प्रकाश्यते । यथा—‘यो यः शस्त्रं बिभर्ति’ इत्यादि । तदेवं तत्त्वव्यवस्थितौ पूर्वाचार्यव्यवस्थित्या गुणकाण्डे समासभूयस्त्वमोजोलक्षणं व्यभिचरितगुणमध्ये समासरतनासौष्ठवं वक्तृक्षमतया गुण इत्यभिप्रायाद्विशेषं तत्र वक्ष्यामः—तदिदमिति । रीतिं खण्डयतीति । नहि प्रौढेरभावे गुणसंबन्धनात्मिका रीतिर्नामेति विपर्ययपदेन साधारणेन पारुष्यशैथिल्ये दर्शयति—अत्रेति । एतदेवाचार्यमतेन द्रढयति—यदाहेति । यद्यप्यत्रानुप्रासोऽस्ति तथापि रीतिमन्तरेण मृतशरीर इव काव्ये नालंकरणतामध्यास्ते । ततश्च न प्रकृतः कोऽपि चमत्काराविर्भाव इति नास्यैव काव्यतां प्रयोजयतीत्यर्थः । दाक्षिणात्या वैदर्भीमाहुः । पारावरीणास्ते हि विशिष्टरीतिस्वरूपमवधारयितुं क्षमा इति ॥</p>
</div> <!-- commentary !-->
<lg type="kārikā" n="1.38">
  <l>माधुर्यव्यत्ययो यस्तु जायते रीतिखण्डनात् ।</l>
  <l>तदनिर्व्यूढमित्युक्तं काव्यसर्वस्ववेदिभिः ॥ ३८ ॥</l>
</lg>
<p>यथा—</p>
<lg type="udāharaṇa" n="1.38.48">
  <l>‘नखिनां च नदीनां च शृङ्गिणां शस्त्रपाणिनाम् ।</l>
  <l>विश्वासो नैव कर्तव्यः स्त्रीषु राजकुलेषु च ॥ ४८ ॥’</l>
</lg>
<pb n="034"/>
<p>अत्र नखिनां च नदीनां चेति पृष्ठ्यन्तच्चकारेण रीतेरुपक्रमे शृङ्गिणां शस्त्रपाणिनामिति चकारानिर्वाहात् स्त्रीषु राजकुलेषु चेति षष्ठीपरित्यागादमधुरार्थत्वाच्च माधुर्यविपर्ययनामायं शब्दार्थप्रधानो गुणविपर्ययो दोषः । यदाह—</p>
<lg type="kārikā" n="1.39">
  <l>मधुरं रसवद्वाचि वस्तुन्यपि रसस्थितिः ।</l>
  <l>येन माद्यन्ति वीमन्तो मधुनेव मधुव्रताः ॥ ३९ ॥</l>
</lg>
<lg type="kārikā" n="1.40">
  <l>यया कयाचिन्छ्रुत्या यत्सामानमनुभूयते ।</l>
  <l>तद्रूपा हि पदासत्तिः सानुप्रासा रसावहा ॥ ४० ॥</l>
</lg>
<div type="commentary">
  <p><q>माधुर्यव्यवत्यय इति</q> । शब्दार्थयोश्चित्तद्रुतिविध्रायित्वं माधुर्यम् । निचुलितत्वमिवार्द्रतापदाभिधेया चेतसोऽवस्था तत्कारिता माधुर्यम् । सा च शृङ्गारकरुणान्यतरप्रकाशानुगुणव्यापारावेशेन भवति । यदाह—‘शृङ्गार एव मधुरः परः प्रह्लादनो रसः । तन्मयं काव्यमाश्रित्य माधुर्यं प्रतितिष्ठति ॥ शृङ्गारे विप्रलम्भाख्ये करणे च प्रकर्षवत् । माधुर्यमात्रतां याति यतस्तत्राघिकं मनः ॥’ इति । तत्र शब्दस्य माधुर्यं पृथक्पदतया व्यज्यते । दीर्घसमासस्य यत्नान्तरसाध्यतया सुकुमाररसप्रकाशसामप्रीवहिर्भावात् । ततश्च शब्ददूषणप्रस्तावे पृथक्पदतामात्रप्रत्ययो यद्युच्यते गौडीया दृष्टा स्यात्, इति रीतिखण्डनपर्यवसायितयाभिधानाम् । भवति हि कदाचित्कवेः शक्तिवशात्सोल्लेखेऽपि समासे रसव्यक्तिः । यथा—‘याते द्वारवतीं तदा मधुरिपौ लद्दत्तसङ्गानतां कालिन्दीतटरूढवञ्जुललतामालिङ्ग्य सोत्कण्ठया । उद्गीतं गुरुबाष्पगद्गदगलत्तारस्वरं राधया येनान्तर्जलचारिभिर्जलचरैरप्युत्कमुत्कूजितम् ॥’ एवं चास्खलितप्रतीतिविषयस्यैव संदर्भस्य रसत्वं पदघटनारूपस्य च संदर्भस्यानिर्वाहादेव प्रतीतिः स्खलतीत्याह—तदनिर्व्यूढमिति । काव्यसर्वस्वं रसप्रकाशस्तद्वेदिभिस्तदुपायभूतघटनास्वरूपवेदिभिः । एतदेव व्याख्यानेन स्फुटयति—अत्रेति । नखिनां च नदीनां चेति चकारेणोत्तरत्र तत्परित्यागेऽनुपपत्तिर्जागर्ति तदेव प्रतीतेः संवल-
नम् । एवमुत्तरत्रापि । अस्तु तर्हि वस्त्वसत्त्वेऽप्येकदिड्याधुर्यसंपत्तौ काव्यताप्रतिलम्भ इत्यत आह—अमधुरार्थत्वाच्चेति । स्पष्टमेतच्छब्दार्थप्रधानता । माधुर्यस्य पूर्वाचार्यसंमत्या द्रढयति—यदाहेति । माद्यन्ति आर्द्रचित्ता भवन्ति । मधुरसादृश्‍यादयं व्यवहार इत्यत आह—मधुनेति । इदं च घटनाया माधुर्ये परमं रहस्य-<pb n="035"/>मित्याह—यया कयाचिदिति । औष्ठ्यकण्ठ्यादिकं वा तद्रूपसमानश्रुतिकमादौ यस्य तथाभूतस्य पदस्य प्रत्यासत्तिः । ‘तद्रूपा हि’ इति पाठे व्यक्त एवार्थः । अत एव सानुप्रासा ततश्च रसावहेत्यर्थः । यदाह—‘कङ्कणादिविमुक्तापि कान्ता किमपि शोभते । कुङ्कुमेनाङ्गरागश्चेत्सर्वाङ्गीणः प्रवर्तते ॥’ इति ॥</p>
</div> <!-- commentary !-->
<p>विकटतामात्रभावस्यादोषत्वाद्विशेषयन्नाह—</p>
<lg type="kārikā" n="1.41">
  <l>यस्तु रीतेरनिर्वाहादौदार्यस्य विपर्ययः ।</l>
  <l>वाक्यं तदनलंकारमलंकारविदो विदुः ॥ ४१ ॥</l>
</lg>
<p>यथा—</p>
<lg type="udāharaṇa" n="1.41.49">
  <l>‘दीर्घपुच्छश्चतुष्पादः ककुद्मांल्लम्बकम्बलः ।</l>
  <l>गोरपत्यं बलीवर्दस्तृणमत्ति मुखेन सः ॥ ४९ ॥’</l>
</lg>
<p>तदिदमपुष्टार्थत्वादनुत्कृष्टविशेषणमनुदारं निरलंकारमाचक्षते सोऽयमौदार्यविपर्ययो नाम शब्दार्थप्रधानो गुणविपर्ययो दोषः । यदाह—</p>
<lg type="kārikā" n="1.42">
  <l>श्लाघ्यैर्विशेषणैर्युक्तमुदारं वाक्यमिष्यते ।</l>
  <l>यथा लीलाम्बुजक्रीडासरोहेमाङ्गदादयः ॥ ४२ ॥</l>
</lg>
<lg type="kārikā" n="1.43">
  <l>उत्कर्षवान्गुणः कश्चिदुक्तेर्यस्मिन्प्रतीयते ।</l>
  <l>तदुदाराह्वयं तेन सनाथा काव्यपद्धतिः ॥ ४३ ॥</l>
</lg>
<div type="commentary">
  <p><q>यस्तु रीतेरिति</q> । काव्यरूपताप्रयोजकं शब्दार्थयोर्वक्रता उदारता नहि वक्रतामन्तरेण काव्यपदवीप्राप्तिस्तदाह—‘यत्तु वक्रं वचः शास्त्रे लोके च वच एव तत् । वक्रं यदनुरागादौ तत्र काव्यमिति श्रुतिः ॥’ इति । तदेतदलंकारसामान्यमस्याभावे निरलंकारता भवतीत्याह—अनलंकारमिति । दीर्घपुच्छ इत्यादौ प्रकृतोदाहरणे द्वयोरवक्रत्वं स्फुटयति—यथेति । विविच्य गुणप्रस्तावे कथयिष्यामः । अर्थपोषमाह—उत्कर्षवानिति । उभयप्रधानतामुपसंहरति—काव्येति ॥</p>
  <p>तदेवं वाक्यदोषाँल्लक्षयित्वा क्रमप्राप्ता वाक्यार्थदोषा लक्षणीया इति तान्विभजते—</p>
</div> <!-- commentary !-->
<lg type="kārikā" n="1.44">
  <l>अपार्थ व्यर्थमेकार्थं ससंशयमपक्रमम् ।</l>
  <l>खिन्नं चैवातिमात्रं च परुषं विरसं तथा ॥ ४४ ॥</l>
</lg>
<pb n="036"/>
<lg type="kārikā" n="1.45">
  <l>हीनोपमं भवेच्चान्यदधिकोपममेव च ।</l>
  <l>असदृक्षोपमं चान्यदप्रसिद्धोपमं तथा ॥ ४५ ॥</l>
</lg>
<lg type="kārikā" n="1.46">
  <l>निरलंकारमश्लीलं विरुद्धमिति षोडश ।</l>
  <l>उक्ता वाक्यार्थजा दोषास्तेषां वक्ष्यामि लक्षणम् ॥ ४६ ॥</l>
</lg>
<lg type="kārikā" n="1.47">
  <l>समुदायार्थशून्यं यत्तदपार्थ वचः स्मृतम् ।</l>
</lg>
<p>यथा—</p>
<lg type="udāharaṇa" n="1.47.50">
  <l>‘जरद्गवः कम्बलपादुकाभ्यां द्वारि स्थितो गायति मङ्गलानि ।</l>
  <l>तं ब्राह्मणी पृच्छति पुत्रकामा राजन्‍रुमायां लशुनस्य कोऽर्थः ॥ ५० ॥’</l>
</lg>
<p>अत्र समुदायार्थः कोऽपि नास्तीत्यपार्थमिदम् ।</p>
<div type="commentary">
  <p><q>अपार्थमिति</q> । उद्देशे दोषाणां व्यासेनोक्तिः पूर्वोक्तप्रयोजनानुरोधेनेति । समुदायिपदानां विशेषणविशेष्यभावः समुदायार्थः । तेन शून्यं पदजातमपार्थकं पदार्थानामसंसर्गेण पदानामसंसर्गोऽभिधीयते । तेनार्थदोषत्वम् । जरद्गव इति । कम्बलपादुकाभ्यामिति लक्षणे तृतीया । न च ताभ्यां वृद्धोक्षस्य संबन्धः । कथं च तस्य मङ्गलानां धवलादीनाम् । ‘मद्रकाणाम्’ इति पाठे गीतकविशेषाणां वा संगतिः, कथं वा पुत्रकामायास्तत्प्रश्नसंसर्गः, कथं च राजन्निति संबोधनं घटते, पुत्रकामायाश्च रुमालवणार्थप्रश्नः । रुमा लवणाकरः । तथा च प्रयोगः—‘रुमाधासकान्तादिलवणात्मवर’ इति ॥</p>
</div> <!-- commentary !-->
<lg type="kārikā" n="1.47">
  <l>व्यर्थमाहुर्गतार्थ यद्यच्च स्यान्निष्प्रयोजकम् ॥ ४७ ॥</l>
</lg>
<p>यथा—</p>
<lg type="udāharaṇa" n="1.47.49">
  <l>‘आहिषातां रघुव्याघ्रौ शरभङ्गाश्रमं ततः ।</l>
  <l>स्वामहौषीत्तनुं वह्नौ दृष्ट्‍वा तौ रामलक्ष्मणौ ॥ ५१ ॥’</l>
</lg>
<p>अत्राहिषातां दृष्ट्वेत्येताभ्यामेव ताविति, रघुव्याघ्रावित्यनेनैव रामलक्ष्मणाविति, तनुमित्यनेनैव खामिति, अहौषीदित्यनेनैव वह्नाविति, गम्यत इति गतार्थत्वम् । न च शरभङ्गाश्रमगमनं तनुहोमो वाग्रतः कथाशरीरोपयोगीति निष्प्रयोजकत्वम् । अतोऽयं व्यर्थनामा वाक्यस्य <pb n="037"/>महावाक्यस्य च दोषो भवति । आर्थ्या च वृत्त्या लब्धस्य शास्त्रेतिहासादौ शब्दवृत्त्या भणनमपौनरुत्तयायेत्यर्थपुनरुक्तेर्भिद्यते ॥</p>
<div type="commentary">
  <p><q>व्यर्थमिति</q> । विज्ञातो वा विगतो वार्थोऽभिधेयं प्रयोजनं यस्य तव्द्यर्थं स्वतन्त्रं च दूषणमिति वैशेषिके वक्तव्यम् । तथा हि—आहिषातामिति । अंहेर्गतिकर्मणो लुङि रूपम् । स च प्राचुर्यप्रयोगः प्राप्त्यवच्छिन्नं व्यापारप्रचयमभिधत्ते । तथा चार्थसिद्धायां प्राप्तौ शब्देनोपादानमनुचितं लोकानुसारेण काव्ये दृशिश्चाक्षुष एव ज्ञाने प्रयुज्यते । यथा—‘मया तावद्दृष्टो न खलु कलिकन्दर्पन्दर्पनृपतेर्गुणैस्तुल्यः कोऽपि क्वचिदपि किमश्रावि भवता । इति प्रश्नं श्रुत्वा क्वणितमिव कर्णान्तिकमगान्मृगाक्षीणां चक्षुश्चटुलभवता चान्ततरलम् ॥’ यथा वा—‘नैवादर्शि न चाश्रावि फलं मलयभूरुहः ।’ चक्षुश्च प्राप्तमेव गृह्णातीत्यर्थलब्धायां प्राप्तौ कथं शब्देनोपादानम् । तदिदमुक्तम्—एताभ्यामेवेति । रघुव्याघ्रादिप्रकरणादिकमासाद्य विशेषपर्यवसायि यौगिकत्वान्न तु विशेष एव शक्तम् । ‘उपगम्य रघुव्याघ्रः कच्छभूभागचारिणीम् । लुलुभे मुनिधेनुं तां वेलामिव महार्णवः ॥’ इति महर्षिप्रयोगात् । एतेन पुष्पवदादिपदवद्वचनमेदोऽप्यपास्तः । एवं च प्रकरणादिना रघुव्याघ्रपदं रामलक्ष्मणपरमेवेति पूर्वार्धे तयोरेव प्रक्रान्तत्वादुत्तरार्धे सर्वनाम्ना परामर्शो युज्यते, न तु स्वशब्देन । तनुप्रभृतिशब्दानां संबन्धिशब्दत्वात्समभिव्याहृतशब्दार्थसंबन्धकत्वं लोके व्युत्पन्नम् । यथा—‘करौ धुनाना नवपल्लवाकृतीर्वृथा कृथा मानिनि मा परिश्रमम् ।’ इति शब्दान्तरसंनिधाने तु क्वचित्ताद्रूप्यावगमो भवति । यथा—‘उमास्तनोद्भेदमनुप्रवृद्धो मनोरथो यः प्रथमं बभूव । तमेव मेनादुहितुः कथंचिद्विवाहदीक्षातिलकं चकार ॥’ तदिहान्यस्यानुपादानाच्छरभङ्गसंबन्धिन्येव तनुः प्रतीयते । जुहोतिश्च वह्न्‌याधारकमेव हविर्द्रव्यत्यागमभिधत्ते तेन ‘वह्नौ’ इत्यपि न वाच्यम् । गतार्थशब्दं व्याचष्टे—गम्यत इति । अस्मिन्नेवोदाहरणे निष्प्रयोजनत्वमाह—न चेति । शरभङ्गाश्रमगमनं तनुहोमश्चात्र वाक्यार्थद्वयं न प्रयोजनवत् । अस्य वाक्यस्य चरितार्थत्वात् । किं प्रयोजनान्तरगवेषणयेत्यत आह—अत इति । यद्वाक्यपोषणाद्यनौपयिकपदमप्रयोजकवचसा प्रागुक्तं तथा च प्रबन्धाद्यर्थपोषपर्यवसायि वाक्यमेव । इहाप्यवाच्यवचनस्य स्फुटत्वात् । न चाश्रमगमनतनुहोमौ करिष्यमाणवीररसोचितकथाशरीरे कामपि शोभामात्रामर्पेयत इति वाक्यस्य महावाक्यस्य चेति यथासंख्यमन्वयः । कथं पुनर्गतार्थ प्रसाधितस्येत्यादेरर्थपुनरुक्ताद्भिद्यत इत्यत आह—आर्थ्या <pb n="038"/>चेति । शब्दवृत्त्यैवावगतस्य शब्दवृत्त्या पुनरुक्तम् । अर्थंतो लब्धस्य शब्दवृत्त्या मणनमिंत्येकः प्रकारः । अर्थतो लाभं व्युत्पादयति—शास्त्रेति । अस्य रघुकुलभुवः शरभङ्गाश्रमगमनमितिहासाच्चक्षुषः प्राप्तस्यैव ज्ञानजनकत्वं शास्त्रात् । शरभङ्गसंबन्धिन्येव तनुर्लोकव्युत्पत्तेस्तेन नियमेन ह्यर्थतः प्राप्तिर्भवतीत्यभिप्रायः ॥</p>
</div> <!-- commentary !-->
<lg type="kārikā" n="1.48">
  <l>उक्त्यभिन्नार्थमेकार्थ</l>
</lg>
<p>यथा—</p>
<lg type="udāharaṇa" n="1.48.52">
  <l>‘प्रसाधितस्याथ मुरद्विषोऽभूदन्यैव लक्ष्मीरिति युक्तमेतम् ।</l>
  <l>वपुष्यशेषेऽखिललोककान्ता सानन्यकान्ता ह्युरसीतरा तु ॥ ५२ ॥’</l>
</lg>
<p>इत्युक्तैकार्थमेवाह—</p>
<lg type="udāharaṇa" n="1.48.53">
  <l>‘कपाटविस्तीर्णमनोरमोरःस्थलस्थितश्रीललनस्य तस्य ।</l>
  <l>आलिङ्गिताशेषजना बभूव सर्वाङ्गसङ्गिन्यपरैव लक्ष्मीः ॥ ५३ ॥’</l>
</lg>
<p>अनयोः श्लोकयोरभिन्नार्थमेकं वाक्यं महावाक्ये दुष्यति ॥</p>
<div type="commentary">
  <p><q>उक्त्यभिन्नार्थमिति</q> । वाक्यान्तरोक्त्याभिन्नस्तात्पर्यार्थो यस्य तत्तथोक्तम् । तथा हि—‘प्रसाधितस्य-’ इत्यादिश्लोके श्लेषोपहितेन व्यतिरेकेण काप्यपूर्वा कृष्णस्य लक्ष्मीस्तत्काले बभूवेति तात्पर्यार्थः । तेनैव प्रकारेणं ‘कपाट-’ इत्यग्रिमश्लोकें स एवास्ति । तुल्यार्थत्व उपादानं भिन्नार्थत्वेऽपि । तदिदमाह—अनयोः श्लोकयोरिति । महावाक्ये श्लोकद्वयरूपे एकम्, अन्यतरद्दुष्यति । हेयं भवतीत्यर्थः ॥</p>
</div> <!-- commentary !-->
<lg type="kārikā" n="1.48">
  <l>संदिग्धार्थ संसशयम् ।</l>
</lg>
<p>यथा—</p>
<lg type="udāharaṇa" n="1.48.54">
  <l>‘मनोरथप्रियालोकरसलोलेक्षणे सखि ।</l>
  <l>आराद्वृत्तिरियं माता न क्षमा द्रष्टुमीदृशम् ॥ ५४ ॥’</l>
</lg>
<p>अत्रारात्प्रभृतिशब्दानामुभयार्थत्वान्माता द्रक्ष्यति न वेति संदिग्धम् ॥</p>
<div type="commentary">
  <p><q>संदिग्धार्थमिति</q> । शब्दस्वरूपनिश्चयेऽपि वाक्यार्थो दोलायित इत्यर्थदोषत्वम् । तथा हि—मनोरथेत्यादौ मनोरथे यः प्रियो वल्लभस्तदालोकरसेन लोलेक्षणे चपललोचने तव मातेयमाराद्वृत्तिर्दूरवार्तिनी । अतो नैतादृशं सानुरागाङ्गनाजनयोग्यं द्रष्टुं क्षमा इति व्यवस्थापनान्नावलोकयितुं शक्ता ततो निःशङ्कमालोकस्वेति <pb n="039"/>वाक्यार्थ उतेयमारद्वृत्तिः समीपदेशवर्तिनी । ‘आराद्दूरसमीपयोः’ । तथा चेदृशं कुलाङ्गनानुचितं चारित्रखण्डनं द्रष्टुं न क्षमा न सहिष्णुरतोमानयनचापलं काषींरिति । नानार्थपदप्रक्षेपात्साधकबाधकप्रमाणाभावाच्च संदिह्यत इत्याह—अत्रारात्प्रमृतिशब्दानामिति । न च मिथो विरोधिनोरेकत्र विवक्षा संभवति । न चास्ति प्रकरणादिकमेकनियामकं । न च मातुः प्रकोपशङ्कया प्रियविलोकनरसोत्काया मनोरथभङ्गो न भवतीत्यर्थः ॥</p>
</div> <!-- commentary !-->
<lg type="kārikā" n="1.48">
  <l>वाक्यं यत्तु क्रमभ्रष्टं तदपक्रममुच्यते ॥ ४८ ॥</l>
</lg>
<p>यथा—</p>
<lg type="udāharaṇa" n="1.48.55">
  <l>‘काराविऊण खउरं गामउलो मज्जिओ अ जिमिओ अ ।</l>
  <l>णक्खत्तत्तिहिवारे जोइसिअं पुच्छिउं चलिओ ॥ ५५ ॥’</l>
</lg>
<lg type="chāyā" ref="1.48.55">
  <l>[कारयित्वा क्षौरं ग्रामप्रधानो मज्जितश्च भुक्तवांश्च ।</l>
  <l>नक्षत्रतिथिवाराञ्ज्यौतिषिकं प्रष्टुं चलितः ॥]</l>
</lg>
<p>अत्र क्षुरकर्मणोऽनन्तरं नक्षत्रादिप्रश्नादिदमपक्रमम् ॥</p>
<div type="commentary">
  <p><q>वाक्यं यत्त्विति</q> । कारयित्वा क्षौरं गामउलो ग्रामप्रधानपुरुष इति देशीयाः । ग्रामेऽपि वा यः कुटोऽव्युत्पन्नः । मज्जिओ अ सुस्नातश्च जिमिओ अ भुक्तवांश्च ततो नक्षत्रं तिथिवारौ च ज्यौतिषिकं प्रष्टुं चलितः । तिथिवारज्ञानान्तरं क्षुरकर्म, ततः स्नानभोजने, इति लौकिकः क्रमस्तस्य विपर्यासो व्यक्त एव श्रुतिवचनात् । क्रियमाणेऽपि रचनावैपरीत्येन क्रमभ्रंशः समाधीयत इति नासौ शब्ददोषः । अत्र पूर्वार्धोपात्तानां क्रमो न विपर्यस्तः किंतु क्षौरोत्तरार्धोक्तयोरित्याह—अत्र क्षुरकर्मण इति ॥</p>
</div> <!-- commentary !-->
<lg type="kārikā" n="1.49">
  <l>जात्याद्युक्तावनिर्व्यूढं खिन्नमाहुर्महाधियः ।</l>
</lg>
<p>यथा—</p>
<lg type="udāharaṇa" n="1.49.56">
  <l>‘वेवाहिऊण वहुआ सासुरअं दोलिआइ णिज्जन्ती ।</l>
  <l>रोअइ दिअरो तं संठवेइ पास्सेण वच्चन्तो ॥ ५६ ॥’</l>
</lg>
<lg type="chāyā" ref="1.49.56">
  <l>[विवाह वधूः श्वाशुरकं दोलिकया नीयमाना ।</l>
  <l>रोदिति देवरस्तां संस्थापयति पार्श्वेन व्रजन् ॥]</l>
</lg>
<p>अत्र प्रक्रान्तस्य नवपरिणयवतीस्वरूपभणनस्यानिर्व्यूढत्वात्खिन्नत्वम् ॥</p>
<pb n="040"/>
<div type="commentary">
  <p><q>जात्यादीति</q> । वाक्यार्थो द्विविधः—स्वतःसंभवी, कविप्रौढोक्तिनिर्मितश्च । तत्रासति विशेषहेतौ यज्जातीयमर्थ बुध्द्या व्यवस्थाप्य वचनोपक्रमस्तज्जातीयस्यैव समस्तवाक्यनिर्वाहो युक्तो न त्वन्तरेण परित्यागेन भेदः । उपक्रान्तमिर्वाहाशक्तो लोके खिन्न इत्युच्यते । तदिदमुक्तम्—जात्यादीति । आदिपदेन स्वतः संभविविशेषाणामुपमादीनां कविप्रौढिनिर्मीतानां च रूपकादीनां परिग्रहः । विवाह्य नववधूः सासुरअं श्वशुरगृहं दोलिकया नीयमाना रोदितीति स्वतःसंभवी । नवपरिणीतास्वभावलक्षणार्थस्तावदुपक्रान्तस्तथा सति यो जन्माभ्यस्तपितृगृहवियोगवेदनादूनमानसाया अत्यन्तापरिशीलितेन देवरेण संस्थापनप्रकारः स न जातौ निविशते । परिशीलितभर्तृकुलाया कुलायां वा । तस्यौचित्यात्तस्या एव हि किंचन वक्तव्यं भवतीत्याह—अत्र प्रक्रान्तस्येति ॥</p>
</div> <!-- commentary !-->
<lg type="kārikā" n="1.49">
  <l>यत्सर्वलोकातीतार्थमतिमात्रं तदुच्यते ॥ ४९ ॥</l>
</lg>
<p>यथा—</p>
<lg type="udāharaṇa" n="1.49.57">
  <l>‘भृङ्गेण कलिकाकोषस्तथा भृशमपीड्यत ।</l>
  <l>ववर्ष विपिनोत्सङ्गे गोष्पदप्रं यथा मधु ॥ ५७ ॥’</l>
</lg>
<p>अत्र कलिकाकोषे गोष्पदप्रमधुवर्षस्यासंभवादतिमात्रत्वम् ॥</p>
<div type="commentary">
  <p><q>यत्सर्वलोकेति</q> । गोष्पदप्रमिति पूरेर्णिजन्ताद् ‘वर्षप्रमाण ऊलोपश्चास्यान्यतरस्याम्’ इति णमुल्, ऊलोपश्च । कलिकामकरन्दपरिणामस्यैतावतो लोके न प्रसिद्धिः । न चैतत्खिन्नमेव । कलिकाकुसुमस्यानुपक्रमात्, किं तु स्वरूपभ्रमाल्लोकमर्यादातिरिक्तवृत्तमुपात्तमिति पृथगेव दोषः ॥</p>
</div> <!-- commentary !-->
<lg type="kārikā" n="1.50">
  <l>यत्तु क्रूरार्थमत्यर्थं परुषं तु तदुच्यते ।</l>
</lg>
<p>यथा—</p>
<lg type="udāharaṇa" n="1.50.58">
  <l>‘खाहि विसं, पिअ मुत्तं, निज्जसु मारीअ, पडउ दे वज्जम् ।</l>
  <l>दन्तक्खण्डिअथणआ खिविऊण सुअं सवइ माआ ॥ ५८ ॥’</l>
</lg>
<lg type="chāyā" ref="1.50.58">
  <l>[खाद विषं, पिब मूत्रं, नीयस्व मार्या, पततु ते वज्रम् ।</l>
  <l>दन्तखण्डितस्तनी क्षिप्त्वा सुतं शपति माता ॥]</l>
</lg>
<p>अत्र खाद विषमित्यादीनां क्रूरार्थानामभिधानात्पारुष्यम् ॥</p>
<pb n="041"/>
<div type="commentary">
  <p><q>यत्त्विति</q> । ‘खाद विषं, पिब मूत्रं, नीयस्व मार्या, पततु ते वज्रम्’ इत्थं माता पुत्रमाकोशति । किं कृत्वा । क्षिघ्वा भूमौ निरस्य । कुतः । दन्तखण्डितस्तनी । यतो बालो दन्तैर्मातुः स्तनं दशतीति जातिस्तस्याः पुनरेवंविधं परुषाभिधायित्वमनुचितम् । अतिपारुष्यमेव चात्र विरसताहेतुः । तेनातिमात्राद्भेदः ॥</p>
</div> <!-- commentary !-->
<lg type="kārikā" n="1.50">
  <l>अप्रस्तुतरसं यत्स्याद्विरसं तन्निगद्यते ॥ ५० ॥</l>
</lg>
<p>यथा—</p>
<lg type="udāharaṇa" n="1.50.59">
  <l>‘तव वनवासोऽनुचितः पितृमरणशुचं जहीहि किं तपसा ।</l>
  <l>सफलय यौवनमेतत्सममनुरक्तेन सुतनु मया ॥ ५९ ॥’</l>
</lg>
<p>अत्र पितृमरणसंतप्तायाः संभोगप्रवर्तनमप्रकृतरसत्वाद्विरसम् ॥</p>
<div type="commentary">
  <p><q>अप्रस्तुतेति</q> । अप्रस्तुतः प्रस्तावमन्तरेण सूचिचो रसो यत्र तत्तथा । एकरसप्रक्रमे हि विरोधिरसान्तरप्रस्ताव एव क्रियमाणो नौचित्यवान् । न चौचित्यम-
न्तरेण रसस्य पदसंबन्धः संभवति । यदाह—‘अनौचित्यादृते नास्ति रसभङ्‌गस्य कारणम् । प्रसिद्धौचित्यबन्धस्तु रसस्योपनिषत्परा ॥’ इति । तव वनवास इत्यादौ
पितृमरणानुभवप्राप्तशोकप्रकर्षायाः शृङ्गारप्रस्तावना विरसायते । सा हि स्वभावत एव करुणेन सहैकवाक्यसमावेशविरोधिनी । न चैकस्य बाध्यत्वमङ्गभावो वावगम्यते । नाप्युभयोरन्यगुणीभावोऽवगम्यते । येनायं विरोधः समाधीयताम् । युक्तिरत्र विदग्धैव । अर्थस्तु रसात्माविरोधेन पदं बध्नाति ततः कान्तिविपर्ययाद्भेदः । न च करुणोक्तिरुपक्रान्ता यतस्तदनिर्वाहे खेदसंभावना स्यात् । किंतु पितृमरणशुचं जहीहीत्यनेन शोकाविष्टायां शृङ्गारप्रस्तावना । तथा च भिन्नमेव दुष्टताबीजं तदेतत्सर्वमपि संधाय व्याचष्टे—अत्रेति ॥</p>
<p>इदानीमनौचित्यरूपदूषणप्रस्तावः । अर्थालंकारेषूपमाप्रधानमिति प्रसिध्द्या तस्यामेवोपलक्षणतयानौचित्यं प्रपञ्चयति—</p>
</div> <!-- commentary !-->
<lg type="kārikā" n="1.51">
  <l>हीनं यत्रोपमानं स्यात्तत्तु हीनोपमं स्मृतम् ।</l>
</lg>
<p>यथा—</p>
<lg type="udāharaṇa" n="1.51.60">
  <l>‘क्वचिदग्रेऽप्रसरता क्वचिदाप्लुत्य निघ्नता ।</l>
  <l>शुनेव सारङ्गकुलं त्वया भिन्नं द्विषत्कुलम् ॥ ६० ॥’</l>
</lg>
<p>अत्र शौर्यशालिनः शुनोपमितत्वाद्धीनोपममिदम् ॥</p>
<pb n="042"/>
<div type="commentary">
  <p><q>हीनमित्यादि</q> । हीनमपकृष्टमसज्जातीयमुपमानमित्युपमानप्रसिद्धा विशेषा उपमेये प्रतिबिम्बकल्पाश्च प्रतीयन्त इत्युक्तम् । उत्कृष्टजातीयस्योपमेयस्य हीनजातीयेन सामान्यमभिधीयमानं शाब्दन्यायेन बोधयदनुचितमेव भवति । यथा—‘रणाश्वमेधे पशुतामुपागताः’ इति । नन्वत्र रूपकबलेन वर्णनीयस्य पशुतावगम्यत इति युक्तमनौचित्यम् । क्वचिदग्र इत्यादौ प्रकृतोदाहरणे तु कथम् । नह्यत्र प्रस्तुतोपश्लोकस्य सारमेयतावगम्यते अग्रे प्रसरणमाप्लुत्य निहननं च सादृश्यमुपात्तमुचितमेवेति नैतत् । तत्त्वप्रतिबिम्बे सादृश्यप्रतीतिरपि शब्देन क्रियमाणा लोके कान्तिं प्रति पुष्णाति । न हि कदापि हीनेन सादृश्योक्तौ वर्णना सजीवा प्रतीयते । प्रतीतिमात्रपरमार्थं च काव्यदर्शनमिति ॥</p>
</div> <!-- commentary !-->
<lg type="kārikā" n="1.51">
  <l>तदेव यस्मिन्नधिकं तद्भवेदधिकोपमम् ॥ ५१ ॥</l>
</lg>
<p>यथा—</p>
<lg type="udāharaṇa" n="1.51.61">
  <l>‘अयं पद्मासनासीनश्चकवाको विराजते ।</l>
  <l>युगादौ भगवान्ब्रह्मा विनिर्मित्सुरिव प्रजाः ॥ ६१ ॥’</l>
</lg>
<p>अत्र चक्रवाकस्य जगत्स्रष्ट्रा ब्रह्मणोपमितत्वादधिकोपममिदम् ॥</p>
<div type="commentary">
  <p><q>तदेवेति</q> । हीनेनोत्कृष्टं यथा नोपमीयत इति लोकमर्यादा तथोत्कृष्टेन हीनम् । तथा हि—चक्रवाकोपमितिमनुसंदधतां विशेषावगतिविधुराणां च सहृदयानां प्रतीतिः स्खलन्ती जनयत्येव वैरस्यमिति सूक्ष्मेक्षिकया दूषणम् ॥</p>
<p>इदमपरमायातमनौचित्यं यत्सादृश्यबुध्द्या निबन्धेऽप्यसादृश्यपर्यवसानमित्याह—</p>
</div> <!-- commentary !-->
<lg type="kārikā" n="1.52">
  <l><note>‘यदतु’ इति मूलपुस्तकपाठः</note>यत्त्वत्तुल्योपमानं तद्वदन्त्यसदृशोपमम् ।</l>
</lg>
<p>यथा—</p>
<lg type="udāharaṇa" n="1.52.62">
  <l>‘णमह हरं रोसाणलणिद्दद्धमुद्धमम्महसरीरम् ।</l>
  <l>वित्थअणिअम्बणिग्गअगङ्गासोत्तं वं हिमवन्तम् ॥ ६२ ॥’</l>
</lg>
<lg type="chāyā" ref="1.52.62">
  <l>[नमत हरं रोषानलनिर्दग्धमुग्धमन्मथशरीरम् ।</l>
  <l>विस्तृतनितम्बनिर्गतगङ्गास्रोतसमिव हिमवन्तम् ॥]</l>
</lg>
<p>अत्र कोपानलनिर्दग्धमुग्धमन्मथशरीरस्य हरस्य नितम्बनिर्गतस्रोतसा हिमवद्गिरिणा सहासादृश्यादिदमसंदृशोपमम् ॥</p>
<pb n="043"/>
<div type="commentary">
  <p><q>यत्त्विति</q> । यद्यपि बलवत्त्वादिना प्रतीयमानं हिमवद्भगवतोरस्ति सादृश्यम्, तथापि वाच्योपमाभ्रमेणायं निबन्धः, सा च न संपन्ना, नहि रोषेण विदग्धमन्मथशरीरदाहो विस्तृतनितम्बनिर्गतगङ्गास्रोतःप्रतिबिम्बभूतः । धातुरङ्गरञ्जितो गङ्गाप्रवाहोऽभिमतस्य भवति ललाटनेत्राग्निज्वालाप्रतिबिम्बमित्यपि न वाच्यम्, येनान्धत्वप्रसङ्गात् । नितम्बसंबन्धोक्तिश्च न संगता स्यात् । कथं च मन्मथशरीरदाहः प्रतिबिम्बायत इत्याशयेन व्याचष्टे—अत्रेति । विशेषणयोर्बिम्बप्रतिबिम्बभावाभावे विशिष्टयोरुपमानं संभवतीति मत्वा विशेषणद्वयमदोषायैवेति व्याख्यातवान् ॥</p>
<p>इदानीं कविसमयबहिर्भूतत्वेनोपमानौचितीमाह—</p>
</div> <!-- commentary !-->
<lg type="kārikā" n="1.52">
  <l>अप्रसिद्धोपमानं यदप्रसिद्धोपमं हि तत् ॥ ५२ ॥</l>
</lg>
<p>यथा—</p>
<lg type="udāharaṇa" n="1.52.63">
  <l>‘कुमुदमिव मुखं तस्या गौरिव महिषः शशीव काव्यमिदम् ।</l>
  <l>शरदिव विभाति तरुणी विकसितपुलकोत्करा सेयम् ॥ ६३ ॥’</l>
</lg>
<p>अत्र कुमुदमुखयोर्गोमहिषयोः काव्यशशिनोश्च प्रतीयमाने शरत्तरुण्योश्च विधीयमाने सादृश्ये उपमानोपमेयस्याप्रसिद्धत्वादप्रसिद्धोपममिदम् ॥</p>
<div type="commentary">
  <p><q>अप्रसिद्धेति</q> । कमलमुखयोरिव कुमुदमुखयोर्गोगवययोरिव गोमहिषयोः काव्यशब्दयोरिव काव्यशशिनोरस्ति सादृश्यं सौरभादिकमेवानुपात्तमपि प्रसिद्धतया प्रतीयमानम् । शरत्तरुण्योस्तु न तथा प्रसिद्धमिति विकसितपुलकाङ्कुरा भातीत्येताभ्यामुपात्तम् । पुलक इवाङ्कुरा इति तत्राशयात् । विशिष्टभानस्य च द्वयानुगतत्वेनैव प्रतीयमानत्वात्तथापि पद इवालंकारेऽपि कविभिरप्रयुज्यमानत्वमेव दोष इति व्याचष्टे—अत्रेति । प्रतीयमान इति । इवशब्दस्य द्योतकमात्रत्वात् । अभिधीयमानं व्याख्यातम् ॥</p>
  <p>वक्रताविशेषविशिष्टस्यैवार्थस्य काव्यकोटिनिवेशादवक्रो हेय इत्याह—</p>
</div> <!-- commentary !-->
<lg type="kārikā" n="1.53">
  <l>यदलंकारहीनं तन्निरलंकारमुच्यते ।</l>
</lg>
<p>यथा—</p>
<lg type="udāharaṇa" n="1.53.64">
  <l>‘कोला खणन्ति मोत्थं, गिद्धा खाअन्ति मउअमंसाइं, ।</l>
  <l>उलुआ हणन्ति काए, काआ उलुए वि वाअन्ति ॥ ६४ ॥’</l>
</lg>
<pb n="044"/>
<lg type="chāyā" ref="1.53.64">
  <l>[कोलाः खनन्ति मुस्ताः(न्), गृध्राः खादन्ति मृतकमांसानि ।</l>
  <l>उलूका ध्नन्ति काकान्, काका उलूकानपि वायन्ति ॥</l>
</lg>
<p>अत्र कोलादेः खरूपाद्यनभिधानाज्जात्याद्यलंकारासंभवे निरलंकारनामायं वाक्यार्थदोषः । सविशेषणाद्गोरपत्यमित्यादेर्वाक्यदोषाद्भिद्यते ॥</p>
<div type="commentary">
  <p><q>यदिति</q> । वक्रताव्यतिरेकेऽलंकारसामान्यमेव न स्यदिति निरलंकारमित्युक्तम् । वायन्ति क्षिपन्ति खादन्ति । ‘वी गतिव्याप्तिप्रजनकान्त्यसनखादनेषु’ इति धात्वनुसारात् । नन्वस्ति कोलादिस्वरूपमत्र । ततो जात्यलंकारेण वक्रत्वमाक्षिप्यते । विशेषस्य च सामान्यमान्तरीयकत्वात्कथमुच्यते निरलंकारमित्यत आह—अत्रेति । स्वं रूपं चमत्कारकारि कविप्रतिभामात्रप्रकाशनीयं रूपं तदेवालंकारकक्षामधिशेते । न चात्र तथा किंचिदभिहितमतो न जात्यलंकारः । एवमन्योऽप्यलंकारो नास्ति । कथं तर्हि वक्रताभावरूपदीर्घपुच्छ इत्यादेः शब्ददोषाद्भिद्यते तदाह—सविशेषणादिति । तत्र विशेषणप्रयोगे शब्दानामेव वक्रताव्यतिरेकेणापवाद इति शब्ददूषणमिह तु न तथा । किं तूक्तमेव स्वरूपं न वक्रमिति वाक्यार्थ एव दुष्टः ॥</p>
</div> <!-- commentary !-->
<lg type="kārikā" n="1.53">
  <l>अश्लीलमिति निर्दिष्टमश्लीलार्थप्रतीतिकृत् ॥ ५३ ॥</l>
</lg>
<p>यथा—</p>
<lg type="udāharaṇa" n="1.53.65">
  <l>‘उद्यतस्य परं हन्तुं स्तब्धस्य विवरैषिणः ।</l>
  <l>पतनं जायतेऽवश्यं कृच्छ्रेण पुनरुन्नतिः ॥ ६५ ॥’</l>
</lg>
<p>अत्रोद्यतस्य परं हन्तुमिति संभोगारम्भविषया, स्तब्धस्य विवरैषिण इति वराङ्गविषया, पतनं जायतेऽवश्यमिति रेतोविसर्गविषया, कृच्छ्रेण पुनरुन्नतिरिति नष्टरागप्रत्यानयनविषया अश्लीलवाक्यार्थविषया प्रतीतिर्भवति ॥</p>
<div type="commentary">
  <p><q>अश्लीलमिति</q> । उद्यतस्येति । परमन्यं हन्तुमुद्यतस्य विवरैषिण इति प्रमादकृतावधानस्य स्तब्धस्यात्मन्युत्कर्षाभिधानेनान्यानवधीरयतः पतनमावश्यकमुद्गमः कृच्छ्रादिति संसर्गोऽभिमतः । एषामेव पदार्थानां संसर्गान्तरमश्लीलमेवेत्याह—अत्रोद्यतस्येति । एतेन पददोषाद्भेद उक्तः ॥</p>
  <p>देशकालादेः काव्याङ्गत्वात्तद्विरोधेनार्थो दुष्टः । विरोधश्च बाधः । स प्रमाणेनैव ततो लोकादिविरोधस्यालंकारसमयसिद्धस्य प्रमाणविरोधपर्यवसायित्वं विवक्षन्नाह—</p>
</div> <!-- commentary !-->
<pb n="045"/>
<lg type="kārikā" n="1.54">
  <l>विरुद्धं नाम तद्यत्र विरोधस्रिविधो भवेत् ।</l>
  <l>प्रत्यक्षेणानुमानेन तद्वदागमवर्त्मना ॥ ५४ ॥</l>
</lg>
<lg type="kārikā" n="1.55">
  <l>यो देशकाललोकादिप्रतीपः कोऽपि दृश्यते ।</l>
  <l>तमामनन्ति प्रत्यक्षविरोधं शुद्धबुद्धयः ॥ ५५ ॥</l>
</lg>
<p>तत्र देशविरोधो यथा—</p>
<lg type="udāharaṇa" n="1.55.66">
  <l>‘सुराष्ट्रेष्वस्ति नगरी मथुरा नाम विश्रुता ।</l>
  <l>अक्षोटनारिकेराढ्या यदुपान्ताद्रिभूमयः ॥ ६६ ॥’</l>
</lg>
<p>अत्र सुराष्ट्रेषु मथुरा नास्ति । तत्पर्यन्तादिभूमिषु चाक्षोटनारिकेराणामभावात् । देशेऽद्रिवनराष्ट्रादिरित्ययं देशकृतः प्रत्यक्षविरोधः ॥</p>
<div type="commentary">
  <p><q>विरुद्धमिति</q> । तत्र देशकालादौ प्रत्यक्षत एव वर्ण्यमानस्याभावो निश्चीयते इति देशादिविरोधः प्रत्यक्षविरोधः । शूरसेनेषु मथुरा न सुराष्ट्रेषु । तत्पर्यन्तभूमिष्वक्षोटा नालिकेरा वा न संभवन्ति । अद्रीणां कथं देशत्वमित्यत आह—देशोऽद्रिवनराष्ट्रादिरिति ॥</p>
</div> <!-- commentary !-->
<p>कालविरोधो यथा—</p>
<lg type="udāharaṇa" n="1.55.67">
  <l>‘पद्मिनी नक्तमुन्निद्रा स्फुटत्यह्नि कुमुद्वती ।</l>
  <l>मधुरुत्फुल्लनिचुलो निदाघो मेघदुर्दिनः ॥ ६७ ॥’</l>
</lg>
<p>अत्र पद्मिन्या नक्तं कुमुद्वत्या अह्नि मधौ निचुलानामुन्निद्रत्वाद्यभावान्निदाघस्य चामेघदुर्दिनत्वात् । कालो नक्तं दिनर्तव इति कालकृतोऽयं प्रत्यक्षविरोधः ॥</p>
<div type="commentary">
  <p><q>पद्मिनीति</q> । नक्तं रात्रौ । मधुर्वसन्तः । निचुला हिज्जलाः । ते वर्षासु पुष्प्यन्ति न वसन्ते । यद्यपि कालस्वरूपमप्रत्यक्षं तथापि तदुपाधीनां व्यवहाराङ्गतेव प्रत्यक्षता चेत्याह—कालो नक्तं दिनर्तव इति ॥</p>
</div> <!-- commentary !-->
<p>लोकविरोधो यथा—</p>
<lg type="udāharaṇa" n="1.55.68">
  <l>‘आधूतकेसरो हस्ती तीक्ष्णशृङ्गस्तुरङ्गमः ।</l>
  <l>गुरुसारोऽयमेरण्डो निःसारः खदिरद्रुमः ॥ ६८ ॥’</l>
</lg>
<pb n="046"/>
<p>अत्र हस्तिहयैरण्डखदिराणां केसरादिसद्भावस्य प्रत्यक्षेणानुपलम्भात् । जङ्गमस्थावरो लोक इति लोककृतोऽयं प्रत्यक्षविरोधः ॥</p>
<div type="commentary">
  <p><q>आधूतेति</q> । अन्ते प्रत्यक्षविरोधशब्दार्थं व्याचष्टे—प्रत्यक्षेणानुपलम्भादिति । कथमयं लौकिकविरोध इत्यत आह—जङ्गमेति । जङ्गमस्थावरं जीवच्छरीरं लोकः । तत्र जङ्गमं गावाश्वादि स्थावरं लतावृक्षादि राष्ट्रादावेव देशपरिभाषा इदं प्रकारान्तरेण देशशब्देनाभिधीयते ॥</p>
<lg type="kārikā" n="1.56">
  <l>युक्त‍यौचित्यप्रतिज्ञादिकृतो यस्त्विह कश्चन ।</l>
  <l>अनुमानविरोधः स कविमुख्यैर्निगद्यते ॥ ५६ ॥</l>
</lg>
<p>तत्र युक्तिविरुद्धं यथा—</p>
<lg type="udāharaṇa" n="1.56.69">
  <l>‘सुरहिमहुपाणलम्पडभमरगणाबद्धमण्डलीबन्धम् ।</l>
  <l>कस्स मणं णाणन्दइ कुम्मीपुट्ठट्ठिअं कमलम् ॥ ६९ ॥’</l>
</lg>
<lg type="chāyā" ref="1.56.69">
  <l>[सुरभिमधुपानलम्पटभ्रमरगणाबद्धमण्डलीबन्धम् ।</l>
  <l>कस्य मनो नानन्दयति कूर्मीपृष्ठस्थितं कमलम् ॥]</l>
</lg>
<p>अत्र कूर्मीपृष्ठे कमलोद्गतेरयुक्तियुक्तत्वाद्युक्तिविरुद्धमिदम् ॥</p>
<div type="commentary">
  <p><q>युक्तीति</q> । सामान्यतस्तावदनुमानविरोधो यत्प्रमाणाभावः । नहि प्रमेयाभावे प्रमाणं प्रसिद्धम् । तदयमर्थो युक्तिः प्रमाणम् । आधूतकेसरेत्यादौ उदाहरणे क्वचिदेव व्यक्तिविशेषे केसरादिसंबन्धप्रतिपादनं कथमन्यथा तेषामेरण्डं निर्दिशति । ततो भवति प्रत्यक्षेणैव विरोधः । इह तु न तथा । नहि विशेषतः कापि कूर्मपृष्ठव्यक्तिरस्तीति सामान्याकारेण विवक्षितम् । ततश्च कमलजातेः पङ‍कजप्रभवाया एव निश्चयात्कूर्मपृष्ठादुद्गमे न कश्चित्प्रमाणं कदापि कस्याप्यवतरतीत्याशयवान् व्याचष्टे—अत्रेति । अयुक्तियुक्तत्वादिति । युक्तेः प्रमाणत्वेनासंबद्धत्वादित्यर्थः ॥</p>
</div> <!-- commentary !-->
<p>औचित्यविरुद्धं यथा—</p>
<lg type="udāharaṇa" n="1.56.70">
  <l>‘पट्टंसुउत्तरिज्जेण पामरो पामरीऍ परिपुसइ ।</l>
  <l>अइगरुअकूरकुम्भीभरेण सेउल्लिअं वअणम् ॥ ७० ॥’</l>
</lg>
<lg type="chāyā" ref="1.56.70">
  <l>[पट्टांशुकोत्तरीयेण पामरः पामर्याः प्रोञ्छति ।</l>
  <l>अतिगुरुककूरकुम्भीभरेण स्वेदार्द्रितं वदनम् ॥]</l>
</lg>
<pb n="047"/>
<p>अत्र पामरस्य पट्टांशुकोत्तरीयाभरणानौचित्याद् औचित्यविरुद्धमिदम् ॥</p>
<div type="commentary">
  <p><q>औचित्यविरुद्धमिति</q> । औचित्यं योग्यता तस्य पराभृश्यमानस्य विवक्षितविपरीतपर्यवसानमन्योऽनुमानविरोधः । तथा हि—पट्टांशुकोत्तरीयेण पामरः पामर्या प्रोञ्छति । अतिगुरुककूरकुम्भीभरेण स्वेदार्द्रितं वदनमित्यत्र पूर्ववत्संबन्धग्राहकप्रमाणाभावः । कदाचिद्राजप्रसादादिना तथा संभवात् । किं तु पामरौचित्यप्रतिसंधाने पट्टांशुकावगुण्ठनमनुचितम् । विदग्धनेपथ्यपरिग्रहादिनागरवृत्तापरिचय एव पामरत्वम् । ततश्चायमर्थो भवति—पट्टांशुकसंबन्धायोग्येयं पामरत्वादिति । कूरं भक्तम् । कुम्भी कलशी ॥</p>
</div> <!-- commentary !-->
<p>प्रतिज्ञाविरुद्धं यथा—</p>
<lg type="udāharaṇa" n="1.56.71">
  <l>‘यावज्जीवमहं मौनी ब्रह्मचारी च मे पिता ।</l>
  <l>माता च मम वन्ध्यासीत्स्मराभोऽनुपमो भवान् ॥ ७१ ॥’</l>
</lg>
<p>अत्र स्वयं वक्तुरेव ‘यावज्जीवमहं मौनी’ इत्यादिपदानामुक्त‍या प्रतिज्ञाविरोधात्प्रतिज्ञाविरुद्धमिदम् ॥</p>
<div type="commentary">
  <p><q>प्रतिज्ञाविरुद्धमिति</q> । अभ्युपगमवाक्यं प्रतिज्ञा । यथा—‘यद्यदादिशति स्वामी तत्करोम्यविचारयन्’ इति । साध्यनिर्देशश्च—‘अयं स रशनोत्कर्षी पीनस्तनविमर्दनः । नाभ्यूरुजघनस्पर्शी नीवीविस्रंसनः करः ॥’ इति । द्वयमपि प्रतिज्ञापदेनाभिमतम् । तत्राद्ये ‘यावज्जीवमहं मौनी’ इत्युदाहरणम् । अव्याहारो मौनम् । तदभ्युपगमवाक्येनैव बोध्यते । तथा हि—नायं मौनी वचनवत्त्वादित्यभ्युपगम्य मौनाभावपर्यवसन्नमिति तृतीयोऽयमनुमानविरोधः । द्वितीयपक्षकक्षीकरणेन चतुर्थोदाहरणे ‘ब्रह्मचारी च मे पिता, माता च मम वन्ध्या’ इति वक्ता यस्यौरसः सुतः स पितृपदेनाभिमतो न च तस्य ब्रह्मचारित्वं संभवति । माता जनन्येवाभिधीयते न च तस्या वन्ध्यात्वं संभवति । परस्परव्याघातो विरोधः । अयं च पञ्चमप्रकारो यद्व्यापकद्वारा विरोधः । यथा—स्मराभोऽनुपम इति । नहि स्मराभत्वं लोके प्रसिद्धं कितु स्मरतुल्यतां वदन् सोपमानत्वमभ्युपगच्छति । तच्चानुपमत्वेन विरुद्धम् । ततो व्यापकविरोधोऽयम् । यथा—वह्निरनुष्ण इति । आदिग्रहणाद्दृष्टान्तद्वारकोऽनुमानविरोधः संगृहीतः ॥</p>
</div> <!-- commentary !-->
<pb n="048"/>
<lg type="kārikā" n="1.57">
  <l>धर्मार्थकामशास्त्रादिविरोधः कोऽपि यो भवेत् ।</l>
  <l>तमागमविरोधाख्यं दोषमाचक्षते बुधाः ॥ ५७ ॥</l>
</lg>
<p>तेषु धर्मशास्रविरोधो यथा—</p>
<lg type="udāharaṇa" n="1.57.72">
  <l>‘असावनुपनीतोऽपि वेदानधिजगे गुरोः ।</l>
  <l>स्वभावशुद्धस्फटिको न संस्कारमपेक्षते ॥ ७२ ॥’</l>
</lg>
<p>अत्रानुपनीतस्य वेदाध्ययनानधिकाराद्धर्मशास्रविरोधः ॥</p>
<div type="commentary">
  <p><q>धर्मार्थेति । वेदाध्ययनानधिकारादिति</q> । ‘अकृतव्रतबन्धे तु गुरावुपरते सति । नाभिव्याहारयेद् ब्रह्म स्वधानिनयनादृते ॥’ इति धर्मशास्रम् ॥</p>
</div> <!-- commentary !-->
<p>अर्थशास्रविरोधो यथा—</p>
<lg type="udāharaṇa" n="1.57.73">
  <l>‘कामोपभोगसाकल्यफलो राज्ञां महीजयः ।</l>
  <l>अहंकारेण जीयन्ते द्विषन्तः किं नयश्रिया ॥ ७३ ॥’</l>
</lg>
<p>अत्र महीजयस्य फलत्वेन कामोपभोगानामर्थशास्रकारैरननुमतत्वाच्छत्रुविजये चाहंकारस्याहेतुत्वादर्थशास्रविरोधः ॥</p>
<div type="commentary">
  <p><q>कामेति । अत्र महीजयस्येति</q> । महीजयस्य धर्मः फलमिति नीतिशास्रे स्थितम् । अहंकारो मानः स न शत्रुविजये साधनम् । अरिषङ्वर्गत्यागे हीन्द्रियजयः । तथा विजिगीषुता । तया च शत्रुपरिभव इति । यदाह—स रघुराष्ट्रो विललास इत्युपक्रम्य कौटिल्याचार्यः मानाद्रावणः परदारानप्रयच्छन् दुर्योधनो राज्यांशं चेति ॥</p>
</div> <!-- commentary !-->
<p>कामशास्रविरोधो यथा—</p>
<lg type="udāharaṇa" n="1.57.74">
  <l>‘तवोत्तरोष्ठे बिम्बोष्ठि दशनाङ्को विराजते ।</l>
  <l>पूर्णसप्तस्वरः सोऽयं भिन्नग्रामः प्रवर्तते ॥ ७४ ॥’</l>
</lg>
<p>अत्रोत्तरोष्ठे दशनाङ्कस्य कामशास्रकारैरननुज्ञानात्कामशास्रविरोधः । भिन्नग्रामाणां च पूर्णसप्तस्वरत्वानुपपत्तेः । कलाविरोधेऽपि तदंशत्वात्कामशास्रविरोध एव ॥</p>
<div type="commentary">
  <p><q>तवेति</q> । अत्रोत्तरोष्ठ इत्युपरितन ओष्ठ उत्तरोष्ठमन्तरमुखं नयनान्तं च मुक्त्वा <pb n="049"/>चुम्बनवद्दशनच्छेद्यस्थानानीति कामसूत्रम् । भिन्नग्रामरागाणामिति । भिन्नमार्गेषु सप्तस्वराणां समवायो नोपनिबद्धः । तथा च ‘प्रांशुस्तु धैवतन्यासः पञ्चमर्षभवर्जितः । षड्जो दीव्यतां जा(या)तो भिन्नषड्ज उदाहृतः' । तमङ्गोऽप्याह—‘षाडवौडविके जाती भिन्नग्राम उदाहृतः’ इति । ततश्च षड्वा पञ्च वा स्वरा भवन्ति भिन्नग्रामे न तु सप्त । कामशास्रविरोधप्रस्तावे कथं कलाविरोध उदाह्रियत इत्यत आह—तदंशत्वादिति । गीतादिकलाचतुःषष्टेः कामाङ्गतया कामसूत्रकारैरुपदेशाद्भवति तद्विरोधे कामशास्रविरोध इत्यर्थः । आदिग्रहणाद्देवताभक्तितो मुक्तिर्न तत्त्वज्ञानसंपदेत्यादिकं मोक्षादिशास्त्रविरुद्धमुदाहरणीयम् ॥</p>
<p>दोषाणां प्रथममुद्देशोऽयमभिसंधाय कृतस्तं विशेषसंहारव्याजेन स्फुटयति—</p>
</div> <!-- commentary !-->
<lg type="kārikā" n="1.58">
  <l>एवं पदानां वाक्यानां वाक्यार्थानां च यः कविः ।</l>
  <l>दोषान्हेयतया वेत्ति स काव्यं कर्तुमर्हति ॥ ५८ ॥</l>
</lg>
<lg type="kārikā" n="1.59">
  <l>अलंकृतमपि श्रव्यं न काव्यं गुणवर्जितम् ।</l>
  <l>गुणयोगस्तयोर्मुख्यो गुणालंकारयोगयोः ॥ ५९ ॥</l>
</lg>
<lg type="kārikā" n="1.60">
  <l>त्रिविधाश्च गुणाः काव्ये भवन्ति कविसंमताः ।</l>
  <l>बाह्याश्चाभ्यन्तराश्चैव ये च वैशेषिका इति ॥ ६० ॥</l>
</lg>
<lg type="kārikā" n="1.61">
  <l>बाह्याः शब्दगुणास्तेषु चान्तरास्त्वर्थसंश्रयाः ।</l>
  <l>वैशेषिकास्तु ते नूनं दोषत्वेऽपि हि ये गुणाः ॥ ६१ ॥</l>
</lg>
<lg type="kārikā" n="1.62">
  <l>चतुर्विंशतिराख्यातास्तेषु ये शब्दसंश्रयाः ।</l>
  <l>ते तावदभिधीयन्ते नामलक्षणयोगतः ॥ ६२ ॥</l>
</lg>
<lg type="kārikā" n="1.63">
  <l>श्लेषः प्रसादः समता माधुर्यं सुकुमारता ।</l>
  <l>अर्थव्यक्तिस्तथा कान्तिरुदारत्वमुदात्तता ॥ ६३ ॥</l>
</lg>
<lg type="kārikā" n="1.64">
  <l>ओजस्तथान्यदौर्जित्यं प्रेयानथ सुशब्दता ।</l>
  <l>तद्वत्समाधिः सौक्ष्म्यं च गाम्भीर्यमथ विस्तरः ॥ ६४ ॥</l>
</lg>
<lg type="kārikā" n="1.65">
  <l>संक्षेपः संमितत्वं च भाविकत्वं गतिस्तथा ।</l>
  <l>रीतिरुक्तिस्तथा प्रौढिरथैषां लक्ष्यलक्षणे ॥ ६५ ॥</l>
</lg>
<pb n="050"/>
<p>तत्र</p>
<lg type="kārikā" n="1.66">
  <l>गुणः सुश्लिष्टपदता श्लेष इत्यभिधीयते ।</l>
</lg>
<p>यथा—</p>
<lg type="udāharaṇa" n="1.66.75">
  <l>‘उभौ यदि व्योम्नि पृथक्प्रवाहावाकाशगङ्गापयसः पतेताम् ।</l>
  <l>तदोपमीयेत तमालनीलमामुक्तमुक्तालतमस्य वक्षः ॥ ७५ ॥’</l>
</lg>
<p>अत्र भिन्नानामपि पदानामेकापदताप्रतिभासहेतुत्वेन संदर्भस्य सुश्लिष्टत्वादयं श्लेषो नाम शब्दगुणः ॥</p>
<div type="commentary">
  <p><q>एवमिति</q> । तदेवं दोषलक्षणे वृत्ते क्रमप्राप्ता गुणा लक्षयितव्याः । तदेवमोजः प्रसादादयो गुणाः । यमकादयस्त्वलंकारा इति पूर्वप्रसिद्धौ सत्यां विचार्यते । किमेषां मिथो भेदनिबन्धनम्, कथं चालंकारेभ्यो गुणानां पूर्वनिपातः, रसस्य हि दोषाभावादित्रयसंस्कृत एव पदलाभ इत्यस्ति पश्चाद्भावे निबन्धनमिति तत्राह—अलंकृतमपीति । रसावलम्बिनो गुणाः, शब्दार्थावलम्बिनस्त्वलंकारा इति काश्मीरकाः । तदगमकम् । तथा हि—यदि काव्यस्य रसप्रधानात्मकतामाश्रित्यायं विभागः, अलंकारा अपि तर्हि तत्प्रवणा एव । अथ नायं नियमो यत्सर्वत्र रसः प्रधानमिति, तदात्र गुणेष्वपि कथं तदालम्बननियमः । किं चात्र प्रसादादिवत् श्लेषादयोऽपि शब्दार्थगता एव प्रत्यभिज्ञायन्ते तत्कथमयं विभागः । यद्यपि शब्दार्था ज्ञायन्ते, तथापि रसप्रवणा इति चेत् । किमिदं रसप्रवणत्वं, रसाश्रितत्वं तावन्न संभवत्येव । रसप्रतीतिपर्यवसानं च यथाकथंचिदलंकारेष्वपि तुल्यमित्यविचारितरमणीयोऽयं मार्गः । लोकशास्त्रवचनातिगामी कश्चिद्विशेषः शोभापदाभिलप्यो भवन्नस्मिञ्श्रव्यशब्दः शब्दार्शौ विषयीकरोति । ततश्च तथाभूतशोभानिष्पत्तिहेतवो गुणास्तदुत्कर्षहेतवस्त्क्लंकाराः । यदाह—‘काव्यशोभायाः कर्तारो धर्मा गुणास्तदतिशयहेतवस्त्वलंकाराः’ इत्यन्ये, तदपि न । अस्य रसादिवदव्याप्तेः । नहि तेषां रीतिशरीरान्तर्निवेशः कैश्चिदभ्युपगम्यते, तस्मादालंकारिकसमयानुपाती श्लेषाद्यन्यतमो गुणः । जात्याद्यन्यतमश्चालंकार इति विभागः । तत एव च शोभाकारित्वेन गुणानामप्यलंकारपक्षनिक्षेपं करिष्यति । उद्भूतगुणं तु स्फुटालंकारहीनमपि चमत्कारमावहत्येव । यथा—‘का त्वं शुभे कस्य परिग्रहो वा किं वा मदभ्यागमकारणं ते । आचक्ष्व मत्वा वशिनां रघूणां मनः परस्त्रीविमुखप्रवृत्ति ॥’ यतो गुणयोगो मुख्यस्ततः प्रथममुद्दिष्टो लक्षितश्चैषः । सामान्यगुणस्थितौ गुणा-<pb n="051"/>न्विभजते—त्रिविधाश्चेति । शब्दः शरीरस्थानीयोऽधिष्ठेयतया प्रथमप्रतिसंधेयतया च बाह्यः । ततस्तदाश्रिता गुणा अपि बाह्याः । अर्थस्त्वात्मतुल्योऽधिष्ठायकतया पश्चाद्ग्रह्यतया चान्तरस्तेन तदाश्रिता गुणा अप्यान्तराः । अथेदानीं येषामग्रे दोषत्वं ततो गुणभावः । केचिद्विशेषमासाद्यन्ते वैशेषिकाः । पूर्वं दोषा अपि विशेषयोगेन गुणीभवन्तीत्यभिप्रायात् । ‘माधुर्यौजःप्रसादास्त्रय एव गुणाः’ इति ध्वनिकारस्य मतं निरस्यति—चतुर्विंशतिरिति । परस्परसंकीर्णत्वादुपाधीनामिति भावः । न चैतदस्माकं मनीषामात्रेण कल्पनमित्याह—आख्याता इति । निष्ठाप्रत्ययेनेदंप्रथमता द्योत्यते । उक्तविशेषादेव शब्दगुणानां पूर्वभाव इत्याह—तेष्विति । अभिधानं द्विविधं विभागतः, लक्षणतश्चेत्याह—नामलक्षणयोगत इति । पदघटनव्यवस्थितौ गुणान्तरगवेषणम् । अतः प्रथमं श्लेषलक्षणमाह—तत्रेति । श्लिष्टानि घटितानि पदानि यत्र तस्य भावस्तत्ता । न च घटनामात्रस्य गुणभाव इति शङ‍क्यम् । सुपदं शोभना घटनेत्यर्थः । शोभनत्वं घटनाया मसृणत्वमेकताप्रतिभानसामर्थ्यं यद्ब्रह्मं सूत्रमुरःस्थल इति । बीजं चात्र श्रुत्यनुप्रासवत्त्वमलक्षितसंधिता च । तथा हि प्रकृतोदाहरणे उभावित्युकारभकारावोष्ठ्यौ । यदि ‘व्य’ इत्याद्यन्तौ वकारयकारौ तालव्यौ । न चायं वर्णानुप्रासः । ईषत्स्पृष्टत्वादिभेदात् । मध्ये दकारवकारौ दन्त्योष्ठ्यौ । ‘म्नि’ इत्यत्र मकारो भकारेण, नकारो दकारेण समानश्रुतिक इत्यादि बोद्धव्यम् । तथा ‘पृथक्प्रवाहौ’ इति ककारस्य पवर्गगमनैकता प्रतिभासते, ‘प्रवाहावाकाश’ इत्यौकारस्यावादेशेन वर्णान्तरनिष्पत्त्या । एवं ‘पयसः पतेताम्’ इत्यादावुन्नेयम् । पृथगिति पार्श्वद्वये । तेन वक्षःस्थलदक्षिणवामभागयोर्लम्बमानो द्विसरो हार इति लभ्यते । अस्य वक्ष इति । अत्रास्येति पदेन नान्यस्य हार इत्थमनुपमो न चान्यस्य वक्षःस्थलमाकाशवदुन्नतविस्तीर्णमिति भगवतः सकलजगद्विलक्षणत्वध्वनिरित्याराध्याः ॥</p>
</div> <!-- commentary !-->
<lg type="kārikā" n="1.66">
  <l>प्रसिद्धार्थपदत्वं यत्स प्रसादो निगद्यते ॥ ६६ ॥</l>
</lg>
<p>यथा—</p>
<lg type="udāharaṇa" n="1.66.76">
  <l>
    <seg type="pāda">‘गाहन्तां महिषा निपानसलिलं शृङ‍गैर्मुहुस्ताडितं</seg>
    <seg type="pāda">छायाबद्धकदम्बकं मृगकुलं रोमन्थमभ्यस्यतु ।</seg>
  </l>
  <l>
    <seg type="pāda">विश्रब्धैः क्रियतां वराहपतिभिर्मुस्ताक्षतिः पल्वले</seg>
    <seg type="pāda">विश्रामं लभतामिदं च शिथिलज्याबन्धमस्मद्धनुः ॥ ७६ ॥’</seg>
  </l>
</lg>
<pb n="052"/>
<p>अत्र ‘गाहन्तां महिषा निपानसलिलम्’ इत्यादिप्रसिद्धार्थपदोपादानात्प्रसादः ॥</p>
<div type="commentary">
  <p><q>प्रसिद्धार्थेति</q> । अस्यार्थः प्रागेव विवृतः । प्रसादो द्विधा—वाच्यविषयः, प्रतीयमानविषयश्च । तत्र प्रतीयमानविषयो यथा—‘एवंवादिनि देवर्षौ पार्श्वे पितुरधोमुखी । लीलाकमलपत्राणि गणयामास पार्वती ॥’ अत्र श्रुतावगतादेव वाक्याल्लज्जादयो हस्तदत्ता इव प्रकाशन्ते ॥ वाक्यविषयो द्विधा भवति । ग्राम्यैरेव ग्राम्य उपनागरैर्वा, पदैः संदर्भनिर्वाहे । आद्यो यथा—‘चन्द्रे कलङ‍कः सुजने दरिद्रता विकाशलक्ष्मीः कमलेषु चञ्चला । मुखाप्रसादः सधनेषु सर्वदा यशो विधातुः कथयन्ति खण्डितम् ॥’ द्वितीयमुदाहरति—गाहन्तामिति । अत्र प्रथमपादे गाहन्तां महिषा इति ग्राम्यम् । निपानसलिलमित्युपनागरम् । शृङ‍गैरिति ग्राम्यम् । मुहुरित्युपनागरम् । ताडितमिति ग्राम्यम् । द्वितीयपादे कदम्बकरोमन्थशब्दावुपनागरौ शेषाणि ग्राम्याणि । एवं च चरमयोरपि स्वतो विवेचनीयम् । गाहनं विलोडनं तन्निःशङ‍कमेव भवतीति विस्रम्भध्वनिः । अत एव त्रासाभावात्प्रकृतिप्रत्यापत्तौ । शृङ‍गाभ्यां पर्यायेण जलताडनं महिषजातिः । छायाश्रयणं यूथबन्धश्च मृगजातिः । चिरपरस्परवार्तानभिज्ञानाद्दिवा निष्पलायनेन रोमन्थोऽपरिचित इवासीत्तस्येदानीं शिक्षाक्रमेण यदि परिचयः स्यादित्यभ्यस्यत्विति ध्वनिः । वराहपतिभिरिति न यादृशतादृशानामस्मन्मृगयासंरम्भगोचरत्वमिति प्रकाश्यते । ननु चात्र कर्तृप्रक्रमभेदो दूषणं कस्मान्न भवति । नैतत् । आपातशौण्डेषु परिणतिभीरुषु च महिषेषु स्वभावभीतेषु मृगेषु न तथायं संरम्भते यथा पुनरावृत्तिचतुरेषु प्रकारकोविदेषु च वराहेषु । ततश्च तेषामुचितक्रियासु कर्तृतामात्रमेव न सोढवानिति सांप्रतं कर्तृताभ्यनुज्ञानेन व्यज्यते । ततस्तृतीयायामौचित्यनिवेशिन्यां प्रक्रमभेदोऽप्युचित एवेति व्यक्तिविवेककारादीनामपि संमतः पन्थाः । इदं चेति चकारेण चेदस्मद्धनुरारूढमवतीर्णं वा तदैव संरम्भगोचराणां भयविस्रम्भाविति कोपप्रकर्षः । अत एवास्मदिति बहुवचनं सजीवम् ॥</p>
</div> <!-- commentary !-->
<lg type="kārikā" n="1.67">
  <l>यन्मृदुप्रस्फुटोन्मिश्रवर्णबन्धविधिं प्रति ।</l>
  <l>अवैषम्येण भणनं समता साभिधीयते ॥ ६७ ॥</l>
</lg>
<pb n="053"/>
<p>यथा—</p>
<lg type="udāharaṇa" n="1.67.77">
  <l>
    <seg type="pāda">‘यच्चन्द्रकोटिकरकोरकभारभाजि</seg>
    <seg type="pāda">बभ्राम बभ्रुणि जटापटले हरस्य ।</seg>
  </l>
  <l>
    <seg type="pāda">तद्वः पुनातु हिमशैलशिलानिकुञ्ज-</seg>
    <seg type="pāda">झाङ‍कारडम्बरविरावि सुरापगाम्भः ॥ ७७ ॥’</seg>
  </l>
</lg>
<p>अत्रोपक्रमादासमाप्ति स्फुटबन्धस्य निर्वाहात्समत्वम् ॥</p>
<div type="commentary">
  <p><q>यदिति</q> । प्रतीत्यन्तेन मार्गो व्याख्यातः । अवैषम्येण भणनमित्यनेन वाग्भेदः स्वरेषु ह्रस्वान्त्याः, व्यञ्जनेषु वर्गान्त्या दन्त्याश्च मृदवः कोमला वर्णाः । दीर्घाः स्वराः व्यञ्जनेषु णकारवर्जटवर्गरेफशषहा अदन्त्यसंयोगाश्च प्रस्फुटाः । शेषाणि व्यञ्जनानि दन्त्यसंयोगाश्चोन्मिश्रमध्यमा वर्णास्तेषामन्यतमैर्वर्णैर्यो बन्धनविधिस्तं प्रति यदवैषम्येण उपक्रमनिर्वाहादिना करणेन भणनमुक्तिः सा समता । न चेयं दोषाभावमात्रमेकजातीयवर्णपरिचयप्रबन्धप्रवेशनिर्वाहाणां सिद्धिः शक्तिव्युत्पत्तिरूपतया प्रधानोत्कर्षपर्यवसानात् । न च दोषाभावस्यैवंरूपता केनचित्प्रतिषिद्धा । अत एव श्लेषप्रसादयोरपि गुणभावः सिद्धः । ननु ‘रक्ताशोककृशोदरी क्व नु गता त्यक्त्वानुरक्तं जनं नो दृष्टेति मुधैव चालयसि किं वाताभिभूतं शिरः । उत्कण्ठाघटमानषट्पदघटासंघट्टदष्टच्छदस्तत्पादाहतिमन्तरेण भवतः पुष्पोद्गभोऽयं कुतः ॥’ इत्यत्र वैषम्यं दोष एव स्यात् । न ह्यत्र मुक्तस्थाने स्फुटता । तस्माद्यत्किंचिदेतत् । तदेवं निर्वाह्यत्रैविध्यात्समता त्रिरूपा भवति ग्राम्या परुषा उपनागरिका च । तत्रोन्मिश्रप्रायसंदर्भनिर्वाहे ग्राम्या । यथा—‘पुरः पाण्डुच्छायं तदनु कपिलिम्ना कृतपदं ततः पाकोद्रेकादरुणगुणसंवर्धितवपुः । शनैः कोशारम्भे स्थपुटनिजविष्कम्भविषमे वने पीतामोदं वदरमरसत्वं कलयति ॥’ परुषा यथा—यच्चन्द्रेति । बालेन्दुमयूखमुकुलजालनिचुलितासु परमेश्वरजटावल्लरीपु भ्रमणाध्यासादिवाद्यापि हिमाद्रिकुञ्जेषु झाङ‍कारिगङ‍गाम्भ इति प्रतीयमानोत्प्रेक्षा । उपनागरिका यथा—‘वसने परिधूसरे वसाना नियमक्षाममुखी धृतैकवेणिः । अतिनिष्करुणस्य शुद्धशीला मम दीर्घां विरहव्यथां व्यनक्ति ॥’ अत्रास्मत्सहाध्यायिनः पूर्वार्धमेवोपनागरिकोदाहरणं मन्यन्ते । उत्तरार्धे हि विष्केत्यादिवर्णनिवेशनादुन्मिश्रत्वमेव । इयमपरोन्मिश्रा संदर्भजातिर्यत्कोमलकठोरवर्णतुल्यतया निर्वहणमिति ॥</p>
</div> <!-- commentary !-->
<lg type="kārikā" n="1.68">
  <l>या पृथक्पदता वाक्ये तन्माधुर्यमिति स्मृतम् ।</l>
</lg>
<pb n="054"/>
<p>यथा—</p>
<lg type="udāharaṇa" n="1.68.78">
  <l>
    <seg type="pāda">‘स्थिताः क्षणं पक्ष्मसु ताडिताधराः</seg>
    <seg type="pāda">पयोधरोत्सेधनिपातचूर्णिताः ।</seg>
  </l>
  <l>
    <seg type="pāda">वलीषु तस्याः स्खलिताः प्रपेदिरे</seg>
    <seg type="pāda">चिरेण नाभिं प्रथमोदबिन्दवः ॥ ७८ ॥’</seg>
  </l>
</lg>
<p>अत्र पदेषु संहिताभावात्पृथक्पदत्वेन माधुर्यम् ॥</p>
<div type="commentary">
  <p><q>या पृथगिति</q> । पृथगिव पदानि यत्र भासन्ते स पृथक्पदः संदर्भ इत्युपमागर्भो बहुव्रीहिश्च । तस्य भावस्तत्ता । माधुर्यमुक्तस्वरूपं तच्छब्दगतं पृथक्पदतयाविच्छिद्यत इति । तदेव माधुर्ययुक्तम् । औचित्येन हि समासव्यतिरेक आकृष्यते कदाचिदनुद्धतो वा समासः । अनुद्धतिरनुल्लेखः । तदुक्तम्—‘अवृत्तिर्मघ्यवृत्तिर्वा माधुर्ये घटना तथा’ इति । अत एव ‘समासनिवृत्तिपरमेतत्’ इति वामनः । कश्चित्समासो रसौचित्येनाकृष्टः परिभाव्यमानो मनीषिभिश्चमत्कारकारणं भवति । यथा—‘तेषां गोपवधूविलाससुहृदां राधारहःसाक्षिणां क्षेमं तत्र कलिन्दशैलतनयातीरे लतावेश्मनाम् । विच्छिन्ने स्मरतल्पकल्पनमृदुच्छेदोपयोगेऽधुना ते नूनं जरठीभवन्ति विगलन्नीलत्विषः पल्लवाः ॥’ अत्र तच्छब्दो येषां विलाससंपत्तिस्वभावलब्धप्रकर्षाणामनुभव एव साक्षीति विशेषप्राधान्यविवक्षया नसमासेनानिगमनात् । न या कापि वधूः, अपि तु गोपसंबन्धिनी कृतगोपाचारचातुरीपराधीना । नान्यत्र नीरसप्राये क्वचन सौहार्दं किं तु विलास एव । सोऽपि न यःकश्चित्, अपि तु गोपवधूसंबन्धीत्येवं बहूनां पिण्डीभावविवक्षया समास एवोचितः । एतावतैवाच्छेदोऽप्युचित एव । सर्वस्वायमानत्वात्तत्संबन्धजनितस्य विशेषस्य पृथगेवोक्तिरुचिता । राधारहःसाक्षिणामित्यत्रापि समासः पूर्ववत् । यद्यपि राधासंबन्धस्य वैवक्षिकं प्राधान्यमिति न समासः प्रतिभासते तथापि यदन्यस्य राधारहसि निवेशः क्षम इति भावयन्सुहृदामित्यपहाय साक्षिणामित्युक्तवान् । साक्षी हि तटस्थ एव व्याप्रियते । तेनावश्यकर्तव्यसाक्षिताप्राधान्यविवक्षया संभवति विरोधादित्यवसेयम् । स्थिता इति । पक्ष्मावस्थानेऽधरताडने स्तनतटनिपाते वलिभङ‍गस्खलने नाभिनिम्नप्नाप्तौ जलबिन्दूनां कर्तृतानिर्देशात्स्वाच्छन्द्यमुन्मीलितम् । तथा च—गौर्या बाह्यसंवेदनाभावस्तेन भगवद्गतोऽनुरागप्रकर्षः प्रथमपादेन । निदाघतापच्छिदा रजोहरणेन वसुंधरा सौरभोन्मीलनेन मयूरकेकायितादिना त्रिभुवनस्यापि <pb n="055"/>ये चमत्कारास्पदमिति ध्वनितम् । तथाभूतानामथ संवेदने पूर्व एवाभिप्रायः । ताडितेत्याकारेण च्छेदोन्मेषः पयोधरेत्यादावोकारः । धकारतकारौ ॥</p>
</div> <!-- commentary !-->
<lg type="kārikā" n="1.68">
  <l>अनिष्ठुराक्षरप्रायं सुकुमारमिति स्मृतम् ॥ ६८ ॥</l>
</lg>
<p>यथा—</p>
<lg type="udāharaṇa" n="1.68.79">
  <l>‘मण्डलीकृत्य बर्हाणि कण्ठैर्मधुरगीतिभिः ।</l>
  <l>कलापिनः प्रनृत्यन्ति काले जीमूतमालिनि ॥ ७९ ॥’</l>
</lg>
<p>अत्र सर्वकोमलत्वेऽसति श्लेषविपर्ययदोषशैथिल्याभावाद्बाहुल्याद्वर्णानामनैष्ठुर्यात्सौकुमार्यम् ॥</p>
<div type="commentary">
  <p><q>अनिष्ठुरेति</q> । समस्त एव गुम्फे द्वित्राणि त्रिचतुराणि प्रस्फुटान्यक्षराणि निवेश्यन्ते स किलान्तरान्तरोपदंशन्यायेन चित्रास्वादपर्यवसायी सुकुमार इति प्राचां मतम् । अत एव समताया भेदः । भृद्वीकापाकः पुनरन्यादृशो वक्ष्यते । अनिष्ठुरे सुकुमारव्यवहारो लोके दृष्टः । मण्डलीकृत्येत्यादौ प्रथमपादे मण्डेति, कृत्येति, बर्हेति अत्र संयोगत्रयम् । द्वितीयपादे ण्ठेति, र्मेति च संयोगद्वयमुपन्यस्य गीतिदीर्घस्वरनिवेशो रूपान्तरमादाय विशेषशोभाहेतुः । तृतीयपादे केति न इति प्रनृत्यन्तीति च दीर्घविसर्गसंयोगा इति व्यन्तरम् । चतुर्थपादे दीर्घस्वरा एवान्तरान्तरेति सैव वासना । ननु अनिष्ठुराक्षरमयत्वं सुकुमारतेति वक्तव्ये प्रायशब्दः केन प्रयोजनेनेत्यत आह—अत्रेति । न चायमर्थगुणः स हि वाक्यार्थे धर्मिणि निरूप्यते । अयं तु पदसमुदाय इति युक्तं शब्दगुणेषु परिंगणनम् । संमितत्वमन्यथा भविष्यति ॥</p>
</div> <!-- commentary !-->
<lg type="kārikā" n="1.69">
  <l>यत्र संपूर्णवाक्यत्वमर्थव्यक्तिं वदन्ति ताम् ।</l>
</lg>
<p>यथा—</p>
<lg type="udāharaṇa" n="1.69.80">
  <l>‘वागर्थाविव संपृक्तौ वागर्थप्रतिपत्तये ।</l>
  <l>जगतः पितरौ वन्दे पार्वतीपरमेश्वरौ ॥ ८० ॥’</l>
</lg>
<p>अत्र वाक्यपरिपूर्णतयार्थसमपकत्वादर्थव्यक्तिः ॥</p>
<div type="commentary">
  <p><q>वागर्थाविवेति</q> । अत्र वन्दे इत्युत्तमपुरुषवचनेनैवाहमिति प्राप्तम् ‘अस्मद्युत्तमः’ इत्यत्र स्थानिनीत्यभिधानात् । किमिति कर्मापेक्षायां पार्वतीपरमेश्वराविति । तावपि <pb n="056"/>किंभूतावित्यतो जगतः पितराविति । तेन लक्ष्मीनारायणादिवैधर्म्येण नमस्कार्यत्वम् । एकशेषशब्देनैव मातृशब्दार्थः । स्त्रीपुंसयोरित्यौचित्याद्वागर्थाविवेति । किमर्थं नमस्कुरुत इत्यत्र वागर्थप्रतिपत्तये इति । तदेवं यादृशो यावांश्च विशेषणविशेष्यप्रकारोऽभिमतः स सर्व एव वागित्याद्युपात्तशब्दसमुदायमात्रेण निष्प्रत्यूहमवगम्यत इत्यर्थव्यक्तिशब्दार्थव्याख्यानेन स्फुटयति—अत्रेति । अर्थसमर्पकत्वादित्यनेन शब्दगुणता व्यक्तीकृता ॥</p>
</div> <!-- commentary !-->
<lg type="kārikā" n="1.69">
  <l>यदुज्ज्वलत्वं बन्धस्य काव्ये सा कान्तिरुच्यते ॥ ६९ ॥</l>
</lg>
<p>यथा—</p>
<lg type="udāharaṇa" n="1.69.81">
  <l>
    <seg type="pāda">‘निरानन्दः कौन्दे मधुनि विधुरो बालबकुले</seg>
    <seg type="pāda">न साले सालम्बो लवमपि लवङ‍गे न रमते ।</seg>
  </l>
  <l>
    <seg type="pāda">प्रियङ‍गौ नासङ‍गं रचयति न चूते विचरति</seg>
    <seg type="pāda">स्मरंल्लक्ष्मीलीलाकमलमधुपानं मधुकरः ॥ ८१ ॥’</seg>
  </l>
</lg>
<p>अत्र बन्धस्य छायावत्वेनौज्ज्वल्यं तदेव च कान्तिरुच्यते ॥</p>
<div type="commentary">
  <p><q>यदुज्ज्वलत्वमिति</q> । किं पुनरिदमुज्ज्वलत्वं नाम । केचिदाहुरनुप्रासबहुत्वमिति, तदसत्—‘तस्याः सुस्राव नेत्राभ्यां वारि प्रणयकोपजम् । कुशेशयपलाशाभ्यामवश्यायजलं यथा ॥’ इत्यादावनुप्रासबहुलता संभवति । एवंविधं हि पुराणच्छायमामनन्ति । कान्तिविपर्ययः पुराणी छाया । यथा—‘व्रजति गगनं भल्लातक्या दलेन सहोपमाम्’ इति । अत एवाह—‘पुराणचित्रस्थानीयं तेन वन्ध्यं कवेर्वचः’ इति । तस्मादप्रहतपदैरारम्भः संदर्भस्यैव कान्तिः । तद्यथा—कुसुमस्य धनुरिति प्रहतम् । कौसुममित्यप्रहतम् । जलनिधाविति प्रहतम् । अधिजलधीत्यप्रहतम् । गुरुत्वमिति प्रहतम् । गौरवमित्यप्रहतमित्यादि । अत एव प्रहतशङ‍का । चमत्कारित्वं तु सहृदाह्लादकत्वमस्ति हि तुल्येऽपि वाचकत्वे पदानां कश्चिदवान्तरो विशेषो यमधिकृत्य किंचिदेव प्रयुञ्जते महाकवयो न तु सर्वम् । यथा—पल्लव इति वक्तव्ये किसलयमिति । स्त्रीति वक्तव्ये कान्तेति । कमलमिति वक्तव्ये राजीवमित्यादि । एतदेव महाकविभिरुपेयते । ‘कत्ते मणाम इच्चं सच्चं कविए समं समग्गेसु ।... सीमठेउण मुस्मितम्मि सच्चण वञ्चेअ ॥’ कान्तवर्णानुप्रासोऽपि कान्त एव भवतीति मत्वानुप्रासोत्कटमुदाहरति—निरानन्द इति । अस्ति कुन्दे मधु परं न कमल-<pb n="057"/>सजातीयमित्यासक्तो नानन्दमलभत । कुन्दस्येति प्रहतम्, कौन्दमित्यप्रहतम् । बालत्वे बकुलकुसुमानां न मधुप्रादुर्भाव इति एतत्काले रतिं न प्राप्तवानिति विधुर इत्यनेन व्यज्यते । कालान्तरेऽपि साले मधुनोऽसंभवादालम्बः प्रत्याशामात्रबन्धोऽपि न तस्यासीत् । आमोदप्रकर्षादन्तः क्षणं निपत्य रसमनासादयंल्लवङ‍गमनुसरतीति लवमित्यनेन ध्वन्यते । एवमुत्तरार्धेऽपि पदस्वरसो गवेषणीयः । उक्तमेव विशेषममिसंधाय व्याचष्टे—अत्रेति । छायौज्ज्वल्यं कान्तिरित्येकार्थतया लोके प्रसिद्धं तदिह यथा शब्देषु संगच्छते तथा पूर्वाचार्यप्रसिद्ध‍या विवेचनीयमित्यभिप्रायः ॥</p>
</div> <!-- commentary !-->
<lg type="kārikā" n="1.70">
  <l>विकटाक्षरबन्धत्वमार्यैरौदार्यमुच्यते ।</l>
</lg>
<p>यथा—</p>
<lg type="udāharaṇa" n="1.70.82">
  <l>
    <seg type="pāda">‘आरोहत्यवनीरुहं प्रविशति श्वभ्रं नगैः स्पर्धते</seg>
    <seg type="pāda">खं व्यालेढि विचेष्टते क्षितितले कुञ्जोदरे लीयते ।</seg>
  </l>
  <l>
    <seg type="pāda">अन्तर्भ्राम्यति कोटरस्य विलसत्यालम्बते वीरुघः</seg>
    <seg type="pāda">किं तद्यन्न करोति मारुतवशं यातः कृशानुर्वने ॥ ८२ ॥’</seg>
  </l>
</lg>
<p>अत्र विकटाक्षरबन्धत्वे नृत्यद्भिरिव पदैर्यद्वाक्यरचना सा उदारता ॥</p>
<div type="commentary">
  <p><q>विकटेति</q> । विकटैरक्षरैर्बन्धो यस्य तस्य भावस्तत्त्वम् । अस्ति तावन्नृत्यन्तीव पदानीति सहृदयानां क्वचिदर्थे व्यवहारः । स च न निर्विषयो नाप्यस्य विशेष इति तत्प्रमाणकमेव गुणान्तरमवस्थितमिति कश्चिव्द्याचष्टे । तथा तु न कथंचित्त्स्वरूपमुद्भिद्य दर्शितं भवति । अन्ये तु विसर्गानुप्रासादिग्रन्थिलत्वमनेनाभिमतमित्याहुः । तदपि न । और्जित्याबहिर्भावप्रसङ‍गात् । तस्मादिदमत्र वाच्यम्—विकटानि विशालानि । प्रभूतानीति यावत् । तथाभूतान्यक्षराणि दीर्घानुस्वारादिरूपाणि सहृदयसंवेदनीयानि । अत एव नृत्यतुल्यता । यथा हि—नृत्येङ‍गानामङ‍गुल्यादीनामाकुन्चनप्रसारणक्रमेण रञ्जकत्वं तथात्रापि । तथाहि—आरोहतीत्यादौ प्रथमपादे आकारोकाराभ्यां प्रसारः । हत्यवेति संकोचः । नीरुह इतीकारविसर्गाभ्यां प्रसरणम् । नगैः स्पर्धत इति विसर्गसंध्यक्षरैर्विकाशः । द्वितीयपादेऽपि प्रसारणेनोपक्रम्यत इति नैव निर्वहणमन्तरान्तरवरोहक्रमो भवति । न चात्र यतीनां संनिवेशोऽभिमतः । मारुतवशं यात इत्यनेनोन्मादरोगगृहीत इति शब्दमूलानुस्वान-<pb n="058"/>(सार)बलेनावगम्यते । उन्मादगृहीतोऽपि वृक्षारोहणादिकमसमञ्जसमव्यवस्थितं च करोति । वन इत्यनेन यत्र सर्वथैव प्रतीकारासंभव इति निरङ‍कुशोन्मादचेष्टितमेवोपबृंहयति । नगैः स्पर्धते पर्वतोच्छ्रायमनुकरोतीति दूरप्रसृत उन्मादः । खं व्यालेढीत्यत्रापि तथैवाभिप्रायः । किं तद्यदिति न शक्यंते गणयितु मुन्मादचेष्टितानीति प्रकाशन्तेत्येति ग्रन्थिलाविच्छेदात् । प्रसारणस्य पर्यवसानं श्वेत्यनेन प्रविशतीतिसंकोचः । अत एव परस्मैपदयोर्निरन्तरमावापः कान्तिविशेषकरत्वादुपादेय एव भवतीति ॥</p>
</div> <!-- commentary !-->
<lg type="kārikā" n="1.70">
  <l>श्लाघ्यैर्विशेषणैर्योगो यस्तु सा स्यादुदात्तता ॥ ७० ॥</l>
</lg>
<p>यथा—</p>
<lg type="udāharaṇa" n="1.70.83">
  <l>
    <seg type="pāda">‘श्रुत्वायं सहसागतं निजपुरात्रासेन निर्गच्छतां</seg>
    <seg type="pāda">शत्रूणामवरोधनैर्जललवप्रस्यन्दतिम्यत्पुटाः ।</seg>
  </l>
  <l>
    <seg type="pāda">शुभ्रे सद्मनि पल्लविन्युपवने वाप्यां नवाम्भोरुहि</seg>
    <seg type="pāda">क्रीडाद्रौ च सशाद्वले विवलितग्रीवैर्विमुक्ता दृशः ॥ ८३ ॥’</seg>
  </l>
</lg>
<p>अत्र शुभ्रे पल्लविनि नवाम्भोरुहि इत्यादिश्लाघ्यविशेषणोपादानादुदात्तता ॥</p>
<div type="commentary">
  <p><q>श्लाघ्यैरिति</q> । उत्कर्षवानुदात्तो लोके प्रसिद्धः । बहूनां मध्ये यः श्लाघते स उत्कर्षवान् । तेन श्लाघ्यत्वमुदात्तलक्षणम् । तदिह काव्ये वाक्यार्थपोषाधायकतया सहृदयहृदयावर्जनक्षमत्वेन श्लाघाविषयत्वे विशेष्यत्वं च वाक्यार्थोऽतस्तद्विशेषणपदेषु यथोक्तरूप उत्कर्षोऽभिमतोऽनुदारश्चायं गुण इति स्वरूपविशेषकृतात्कान्तिशरीरान्तर्गताच्चमत्कारित्वाद्भिद्यते । नचात्र मुहतिरभिमतेति नैकमपि कान्तिरूपमस्ति । अत एव पुराणच्छायमुदाहरति—श्रुत्वेति । श्रुतिमात्रेणेयं दशा दर्शने तु न ज्ञायते कथं भविष्यतीति । यमिति । न ह्यन्यस्य श्रुतमात्रस्य तादृशप्रभावसंभावना । सहसेति यावत्क्रीडासहचराणां धवलगृहादीनामपि च प्रेमानुरूपमापृच्छ्यते तावानपि समयो न लब्ध इति ध्वन्यते । आगतमिति निष्ठाप्रत्ययेन चेदिच्छति सिद्धमेवागमनमिति द्योतयति—निजेति । यस्यान्येन धर्षणं स्वप्नेऽपि न बुद्धिविषय आसीत् । सोपद्रवस्यापि यस्य न त्यागः कदापि कथंचिदभूदिति व्यज्यते । निर्गच्छतामिति हृदयवमुख्येन पुनः पुनरवतिष्ठमानानामसंभवद्रूपं निर्गमनमिति <pb n="059"/>द्योत्यते । शत्रूणामिति बहुवचनेन यदैकावस्कन्दमुद्दिश्यायं प्रचलति तदा सर्वेषामियं दशा भवतीति प्रत्याय्यते । अत एवासमासः सजीवः । वियोगवेदनादूनमानसानामुद्गतोऽपि बाष्पस्रावादन्तरेव विच्छिद्यत इति लवपदेन ध्वन्यते । पुनः समागमाशंसनशीलानाममङ‍गलभिया बाष्पस्तम्भो लवपदरहस्यमित्येके मन्यन्ते ।
अन्यस्य बाष्पस्य निर्गमनानुपपत्तौ पुटयोरार्द्रभावमात्रम् । शुभ्र इति यत्र चन्द्रातपेन पल्लविताः कान्तयः क्षणदाविलासविहारेषु कामपि रसमात्रामुत्कर्षयन्तीति व्यनक्ति । तदनन्तरमेव व्याप्यामित्याह—नवाम्भोरुहीति । पूर्ववत्संभोगोद्गारः । सशाद्वल इत्यनेन रतिकुतूहलोत्कण्ठितानामद्रिशृङ‍गारोहणश्रान्तानां तदेवास्तरणमिति प्रकटीक्रियते । विवलितग्रीवतया च पभ्द्यां पलायनमेव न तु शरीरवलनमपीति । शृङ‍गाराद्भयानक एव रसः स्थायीति ध्वनितम् । तदेतत्सर्वमभिप्रेत्याह—अत्रेति ॥</p>
<p>अरीतिमत्करणोक्तमभिप्रेत्यौजोलक्षणमाह—</p>
</div> <!-- commentary !-->
<lg type="kārikā" n="1.71">
  <l>ओजः समासभूयस्त्वम्न</l>
</lg>
<p>यथा—</p>
<lg type="udāharaṇa" n="1.71.84">
  <l>
    <seg type="pāda">‘जयति भुजगरज्जुग्रन्थिनिष्पीडितेन्दु-</seg>
    <seg type="pāda">स्रवदमृतनिवृत्तप्रेमभावैः कपोलैः ।</seg>
  </l>
  <l>
    <seg type="pāda">विरचितनुतिबन्धो मूर्ध्नि सद्यः पुरारेः</seg>
    <seg type="pāda">परिणतबहुकल्पब्रह्मणां ब्रह्मघोषः ॥ ८४ ॥’</seg>
  </l>
</lg>
<p>अत्र भुजगरज्जुग्रन्थीत्यादिना समासभूयस्त्वादोजः ॥</p>
<div type="commentary">
  <p><q>ओज इति</q> । वैपुल्यवृत्तैर्बहुशब्दस्येयसुनि भूय इति रूपम् । तथा च समासस्य भूयस्त्वं वैपुल्यविकटत्वमिति यावत् । न चैवं गौडीया रीतिरेवेयमिति वाच्यम् । क्वचित्समासभूयस्तामात्रस्यैवौचितीवशेन विशेषशोभावहत्वात् । यथा—‘वाद्यन्ति दिग्गजगण्डकषणैर्भग्नस्रस्ता’ इति । न च समासाभावो नोचितः । नह्येक एव समासो रूपभेदमादाय गुणत्वमनलंकारत्वं च प्रयोजयतीति किमनुपपन्नम् । एवं प्रकृतोदाहरणेऽपि । तथा हि—परिणताः परिणामं गताः । बहूनां कल्पानां ब्रह्माण इति चतुर्णां पदार्थानां पिण्डत्वे चत्वारिपदानि समबहुव्रीहिरूढिभिर्भुजगरज्जुभिरिति ग्रन्थिदृढताबोधनाय रूपकम् । अत एव निवीत्युपसर्गस्तात्पर्यवान् । सद्यो विरचितनुतीत्यनेन कपालानामसाधारणो व्यापारः । बन्धो हि ब्राह्मरूपस्ताल्वादिकमन्तरेण न निष्पद्यते । जीवनानन्तरमेव त्रासावेशात्स्तुतिरूप एव व्रह्म-<pb n="060"/>घोषं उदचरदिति भगवतस्त्रैलोक्यग्रहे निरङ‍कुशप्रभावः सद्यःपदेन सूच्यते । अथवा चेदागमानामात्मलाभानन्तरमेव परमेश्वरस्तुतिरूपतात्पर्यावसानमिति सर्वस्या अपि श्रुतेः परमेश्वरप्रवणत्वमनन्यसाधारणभक्तिप्रह्वतां च कविरभिप्रैति । पुरारेरित्यनेन संहारिरूपता भगवतः प्रकृतपोषानुगुणा प्रकाशिता ॥</p>
</div> <!-- commentary !-->
<lg type="kārikā" n="1.71">
  <l>और्जित्यं गाढबन्धता ।</l>
</lg>
<p>यथा—</p>
<lg type="udāharaṇa" n="1.71.85">
  <l>
    <seg type="pāda">‘अस्मिन्नीषद्वलितविततस्तोकविच्छिन्नभुग्नः</seg>
    <seg type="pāda">किंचिल्लीलोपचितविततः पुञ्जितश्चोच्छ्रितश्च ।</seg>
  </l>
  <l>
    <seg type="pāda">धूमोत्पीडस्तरुणमहिषस्कन्धनीलो दवाग्नेः</seg>
    <seg type="pāda">स्वैरं सर्पन्सृजति गगने गत्वरानभ्रभङ‍गान् ॥ ८५ ॥’</seg>
  </l>
</lg>
<p>अत्र गाढबन्धस्य स्पष्टमेव प्रतिभानादौर्जित्यम् ॥</p>
<div type="commentary">
  <p><q>और्जित्यमिति</q> । ऊर्जितो महाप्राणस्तस्य भाव और्जित्यं तत्र संदर्भस्य महाप्रांणता गाढत्वमन्तरान्तराविलम्बितनयद्भिः प्रयोगैः कुण्डिलत्वम् । गुणसामान्यलक्षणादतिप्रसङ‍गो नास्ति । तथा हि—प्रकृतोदाहरणे प्रथमपादे विच्छिन्नभुग्न इत्यत्र तालव्यद्वयम् । कण्ठ्यदन्त्यसंयोगौ प्रस्फुटोन्मिश्रौ । अन्ये मृदवः । द्वितीयपादे औष्ठ्योपध्मानीयतालव्यचतुष्कसंयोगाः प्रस्फुटाः । स्वरव्यञ्जनमध्ये विसर्गपाठ उभयसंज्ञाभिप्रायेणेति दुर्गसिंहः । तेन तदादेशस्यापि व्यञ्जनत्वम् । अन्ये मृदवः तृतीयपादे दन्त्योष्ठ्यदन्त्यकण्ठ्यसंयोगा उन्मिश्राः । अन्ये मृदवः । चतुर्थपादे रेफान्तसंयोगा भृदवो य इति न कापि कठोरता प्रतिभासते । तथा च—प्रथमतृतीयाभ्यामत्र द्वितीयचतुर्थयोर्गाढत्वम् । तथा—‘हस्ते लीलाकमलमलकं बालकुन्दानुविद्धम्-’ इत्यादेरगाढप्रथमतृतीययोरप्यस्ति धारणी महाप्राणता व्यक्तेत्याह—अत्रेति ॥</p>
</div> <!-- commentary !-->
<lg type="kārikā" n="1.71">
  <l>प्रेयः प्रियतराख्यानं चाटूक्तौ यद्विधीयते ॥ ७१ ॥</l>
</lg>
<p>यथा—</p>
<lg type="udāharaṇa" n="1.71.86">
  <l>
    <seg type="pāda">‘सौजन्याभ्बुनिधे बुधप्रिय गुणप्राकार धर्मद्रुम-</seg>
    <seg type="pāda">प्रारोह प्रतिपन्नवत्सल महात्यागिन्विवेकाश्रय ।</seg>
  </l>
  <l>
    <seg type="pāda">लक्ष्म्यावास मनस्विनीमनसिजव्यापारदीक्षागुरो</seg>
    <seg type="pāda">श्रीमन्मुञ्ज किमित्यमुं जनमुपस्प्रष्टुं दृशा नार्हसि ॥ ८६ ॥’</seg>
  </l>
</lg>
<pb n="061"/>
<p>अत्र सौजन्याम्बुनिध इत्यादीनां प्रियार्थानां पदानामुपादानं प्रेयः ॥</p>
<div type="commentary">
  <p><q>प्रेय इति</q> । परप्रियाख्यानं चाटूक्तिस्तत्र यद्विधीयते स प्रेयो नाम गुणः किं तु क्रियत इत्याह—प्रियतराख्यानमिति । प्रत्ययांशे तात्पर्यं लोके साधारण एव प्रिय इत्युच्यमाने यस्तत्रासाधारणः प्रकर्षोऽवसीयते स इत्यर्थो भवति । एतेन लक्षणपदे ईयसुन् व्याख्यातः । उक्तिखण्डैरुपचितोऽर्थः सन्नसन्वा भवतु कविप्रतिकृष्टा सूक्तिरेक एव त्रिभुवने भूयसीनामपामधिष्टानम् । एवं भवानपि तत्स्थानीयस्य सौजन्यस्येति प्रतीयते । वुधप्रियेति बहुव्रीहितत्पुरुषाभ्यामर्थद्वयमुपात्तम् । सूक्ष्मगुणप्रतिबिम्बभासितया यावदभिमतदायितया च प्रीतिध्वनितया च प्रकर्षमर्पयति—गुणप्राकारेति । यथा प्राकारे उपर्युपरि शिलादीनामवस्थितिरेवमहमहमिकया त्वयि गुणानाम् । अथवा यथा प्राकारः कलत्रावेक्षणस्थानमेवं भवानपि गुणानामेव प्रोच्यते । धर्मद्रुमप्रारोहेति । प्रारोहः प्ररोहोऽङ‍कुरः । तेनातिजरतो भग्नानेकविक्रमादित्यादिशाखस्य धर्मतरोस्त्वमग्रिमः संतानोऽवलम्बः । यदि वाधोमुखी लम्बमानलता प्ररोहः । तथा च धर्मतरोरुपरि ब्रह्मलोकादिबद्धविस्तारस्य भगवद्रूपः प्रारोहो भूपृष्ठमधितिष्टतीति कोऽपि प्रीतौ प्रकर्षः । प्रतिपन्नवत्सलेति । उपकर्तव्यतया प्रतिपन्नः स्वीकृतस्तत्र वत्सलो झटिति स्नेहार्द्रान्तःकरणस्तेनाङ‍गीकृतभङ‍गभीरुतामात्रेण पुरुहूतादिवन्नापि श्लेषाविश्लेषान्विततया बलिकर्णादिवत्किं तु भवान् सिन्धुरिव वाञ्छितादिकमुपकारं करोतीति समानं पूर्वेण । महात्यागिन्निति । त्यागिनामपि यः पूज्यः स महात्यागी तेन नूनं दधीचिप्रभृतयो विश्राणितार्था अपि न तव तुल्यतामारोढुमीशत इति पूर्ववत् । विवेकाश्रय इति । यथाकर्तव्यताज्ञानं विवेकस्तस्याश्रयो विश्रान्तिस्थानं यदि त्वं मूलस्तम्भो नाभूस्तदा कमाश्रित्य विवेकप्रासादः पदमारोपयेदित्यादिकं स्वयमूहनीयमिति तदेतत्सर्वं सूचयन्नाह—प्रियार्थानां पदानामिति । प्रियार्थानां प्रीतिप्रकर्षार्थानाम् ॥</p>
</div> <!-- commentary !-->
<lg type="kārikā" n="1.72">
  <l>व्युत्पत्तिः सुप्तिङां या तु प्रोच्यते सा सुशब्दता ।</l>
</lg>
<p>यथा—</p>
<lg type="udāharaṇa" n="1.72.87">
  <l>
    <seg type="pāda">‘तस्याजीवनिरस्तु मातरवमा जीवस्य माजीवतो</seg>
    <seg type="pāda">भूयाद्वाऽजननिः किमम्ब’ <note>‘जनिना’ इति सटीकपुस्तकपाठः</note>जनुषा जन्तोर्वृथा जन्मनः ।</seg><pb n="062"/>
  </l>
  <l>
    <seg type="pāda">यस्त्वामेव न वन्दते न यजते नोपैति नालोकते</seg>
    <seg type="pāda">नोपस्तौति न मन्यते न मनुते नाध्येति न ध्यायति ॥ ८७ ॥’</seg>
  </l>
</lg>
<p>अत्र अजीवनिः—अजननिः—इत्यादीनां सुवन्तानां वन्दते—यजते—इत्यादीनां तिङन्तानां च व्युत्पत्तिः सुशब्दता ॥</p>
<div type="commentary">
  <p><q>व्युत्पत्तिरिति</q> । विशिष्टा उत्पत्तिर्व्युत्पत्तिः । सुबन्तानां तिङन्तानां च बहूनामपि चकारादिमन्तरेण घटनासौष्टवार्पकतया चमत्कारकारित्वमित्यर्थः । ‘आक्रोशे
नञ्यनिः’ । किमर्थभिदमाशास्यत इत्यत आह—जीवतोऽवमान इति । जीवतोऽवमाननं माभून्मरणमपि तदपेक्षया वरमित्यर्थः । आयुःकर्मवशात्तथाभूतोऽपि जीविष्यतीति यद्रि तदाऽजननिरनुत्पत्तिरेव भूयात् । कुत इत्यत आह—किमिति । जनिनेति पुंलिङ‍गनिर्देशश्चिन्त्यः इकः स्त्रीप्रकरणे विधानात् । जनिरुत्पत्तिरिति साहचर्याच्च । कस्येदं सर्वमाशास्यत इत्यत आह—यस्त्वामेवेति । त्वदन्यदेवताप्रवणस्य जन्मादिकं विफलमिति वदतः कोऽपि भगवतीविषये भक्तिप्रकर्षोऽवसीयते । अन्ये तु व्याचक्षते कवेः पदपरिचयान्तरी व्युत्पत्तिः । पदं च सुप्तिङन्ततया द्विविधम् । तयोरेकमुभयं वा यत्र निवेश्यमानं व्युत्पत्तिमभिव्यनक्ति तत्र सौशब्द्यमिति लक्षणार्थः । तथा हि—अजीवनिरिति सोपाधिसिद्धकृदन्तं जीवितमुपन्यस्य तदेव जीवस्य जीवत इति निरुपाधिसिद्धसाध्यार्थाभिधायिकृदन्तमुपन्यस्तवान् । मातरवमेति मातृत्वमुभयथोत्प्रेक्षितवान् । द्वितीयपादे जनिजीवमिवोपक्षिप्य जनिना जन्मेति तमेव प्रकारद्वयेनोपात्तवान् । एकैकधातुप्रपञ्चानां सुबन्तानां दुर्घटमेकसंदर्भप्रवेशं तत्तदुचितक्रियासंगमेन विहितवानिति सुबन्तव्युत्पत्तिरिति दिक् । अवमेति अस्त्वित्यनुषज्यते । वृथादिवा पूर्वेणापि संबध्यते । अथोत्तरार्धे तिङन्तव्युत्पत्तिः । तत्र पूर्वप्रकारभेदो न घटते । अतः साभिप्रायाणामेवोत्प्रेक्षणं सा वाच्या । तथा हि—वन्दत इति जायमानमात्राभिवाद्यतया त्रिभुवनमातृता । यजत इति समस्तदेवतारुपत्वम् । उपैतीति सर्वोपगम्यतया जगच्छरण्यत्वम् । आलोकत इति विश्ववर्ति यावन्मनोहरत्वम् । स्तौतीति समस्ताभिमतदायिता । मन्यत इति निखिलज्ञेयस्वरूपता । मनुत इत्यवधारणीयतया तत्त्वात्मकता । अध्येतीति कान्तारादिस्मर्तव्यतया दुर्गादिभेदेन प्रपञ्च्यमानत्वम् । ध्यायतीति निदिध्यासनविषयतया प्रत्यग्ज्योतीरूपतेति परापरभेदभिन्ना भगवती स्तुता भवति । मन्यते मनुते इति यथा सामान्यविशेषाभिधायिनौ तथाध्येति ध्यायतीत्यपि । तिङन्तानां च दुर्घटोऽपि परस्पर-<pb n="063"/>मन्वयः केनापि प्रकारेण घटित इति पूर्ववद्वोद्धव्यः । तदेतदाह—अत्रेत्यादिपदमुभाभ्यां संबध्यते । तेन जीवितवर्गो जनिवर्गश्चाभिमतः । मतिः सकृदेवावृत्त इति नोक्तः भूयसा हि लोके व्यपदेशो दृश्यत इति ॥</p>
</div> <!-- commentary !-->
<lg type="kārikā" n="1.72">
  <l>समाधिः सोऽन्यधर्माणां यदन्यत्राधिरोपणम् ॥ ७२ ॥</l>
</lg>
<p>यथा—</p>
<lg type="udāharaṇa" n="1.72.88">
  <l>
    <seg type="pāda">‘प्रतीच्छत्याशोर्की किसलयपरावृत्तिमधरः</seg>
    <seg type="pāda">कपोलः पाण्डुत्वादवतरति तालीपरिणतिम् ।</seg>
  </l>
  <l>
    <seg type="pāda">परिम्लानप्रायामनुवदति दृष्टिः कमलिनी-</seg>
    <seg type="pāda">मितीयं माधुर्यं स्पृशति च तनुत्वं च भजते ॥ ८८ ॥’</seg>
  </l>
</lg>
<p>अत्र प्रतीच्छति—अवतरति—अनुवदति—इत्यादिचेतनक्रियाधर्माणामचेतनेष्वधरादिषूपचारेणाध्यारोपणं समाघिः ॥</p>
<div type="commentary">
  <p><q>समाधिरिति</q> । सम्यगाधानमारोपणं समाघिः । सम्यक्त्वं च कक्रतालोकातिगत्वं न तदधिकभावः । तदिदं लक्षणे स्फुटम् । ‘कमलानि निमीलन्ति कुमुदान्युन्मिषन्ति च’ इत्यादौ व्यभिचाराच्च । तेन संबन्धिता न धर्मविशेषणमत्राभिमता । अलंकाराद्भेदश्चतुर्थे वक्ष्यते—प्रतीच्छतीति । प्रत्येषणं दीयमानस्य ग्रहणं चेतनधर्मः स विरहवत्या अचेतनेऽधरे समारोपितः । किसलयकान्तिमितो मन्दीभूततामवगमयति । देयस्य दातुरपसरणेऽन्यत्र संक्रान्तौ च प्रत्येषणनिर्वाहाच्च । तथा चाशोककिसलयेभ्योऽपि कोमलपाटलत्वमधरस्येति माधुर्यपोषः । तदभिमुखप्रवर्तनमवतरणमपि चेतनधर्मः सोऽचेतने कपोले समारोपितः किंचित्पाण्डुतामवद्योतयति । न च प्रत्येषणवत्सामस्त्येन ग्रहणमपि तु संमुखीभावमात्रमित्याशयात् । तथा च पूर्ववन्माधुर्यं पुष्णाति, अनुवादोऽपि चेतनधर्म एव सोऽचेतनायां दृष्टावारोपितः पर्युषितकमलच्छायामखण्डामेवात्र बोधयति । परप्रकर्षाभिमुखेऽपि विप्रलम्भे कदाचित्संकल्पोपस्थितप्राणनाथायां दृष्टौ कान्ती भवतीति प्रायःपदेन सूचितम् । स्पर्शस्य माधुर्यविषयेऽसंभवात्स्पृशतीत्यप्यारोपः । प्रथमविग्रहशोभाविर्भावमभिव्यनक्ति—चेतनक्रियेति । प्रकृतापेक्षया क्रियाक्रियावतोः सादृश्याभावान्नेयं गौणी किं तूपचरितैव शुद्धेत्याह—उपचारेणेति । एतेन रूपकादिभ्यो भेदः समर्थितः ॥</p>
</div> <!-- commentary !-->
<lg type="kārikā" n="1.73">
  <l>अन्तः संजल्परूपत्वं शब्दानां सौक्ष्म्यमुच्यते ।</l>
</lg>
<pb n="064"/>
<p>यथा—</p>
<lg type="udāharaṇa" n="1.73.89">
  <l>‘केवलं दधति कर्तृवाचिनः प्रत्ययानिह न जातु कर्मणि ।</l>
  <l>धातवः सृजतिसंहृशास्तयः स्तौतिरत्र विपरीतकारकः ॥ ८९ ॥’</l>
</lg>
<p>अत्र श्रुतावगतवाक्यार्थस्य सृजति—संहरति—शास्ति—स्तूयते—इति शब्दानामन्तःसंजल्परूपेण सूक्ष्मतया सूक्ष्मत्वम् ॥</p>
<div type="commentary">
  <p><q>अन्तरिति</q> । यथा करितुरगादिरूपकाणां पाषाणशिलादावभिव्यक्तमवस्थितौ सूक्ष्मरूपता तथा शब्दानां श्रूयमाणानामपि कथमन्यथा वाक्यार्थभावनदशायां शेषनियमेनोन्मेषः । केवलमित्यादौ सृजति—संहरति—शास्तयो धातवः कर्तर्येव भगवद्विषये प्रयुज्यमानाः प्रत्ययान्प्रयोजयन्ति न कर्मणीति वाक्यार्थो यदा भाव्यते तदैवायं सृजति संहरति शास्ति, न तु सृज्यते संह्रियते शिष्यते इति शब्दाः प्रकाशन्ते । एवं स्तौतिर्विपरीतकारकः । अत्र स्तौतिः कर्मण्येव प्रत्ययप्रयोजको न कर्तरीति वाक्यार्थभावनासमय एव नायं किंचित्स्तौति किंतु सर्वैः स्तूयत एवेति शब्दा उन्मिषन्ति । तदेतदाह—अत्र श्रुतावगतेति । यावदेव वाक्यं श्रूयमाणमवगम्यते तस्यैव भावनापल्लवः पश्चादवसीयत इति वटबीजन्यायमुपोद्बलयति । सोऽयं सहृदयप्रतीतिसाक्षिकोऽर्थः ॥</p>
</div> <!-- commentary !-->
<lg type="kārikā" n="1.73">
  <l>ध्वनिमत्ता तु गाम्भीर्यम्</l>
</lg>
<p>यथा—</p>
<lg type="udāharaṇa" n="1.73.90">
  <l>
    <seg type="pāda">‘मौलौ धारय पुण्डरीकममितं तन्वात्मनो विक्रमं</seg>
    <seg type="pāda">चक्राङ‍कं वह पादयुग्ममवनीं दोष्णा समभ्युद्धर ।</seg>
  </l>
  <l>
    <seg type="pāda">ल्क्षमीं भ्रूनिकटे निवेशय भव ज्यायान्दिवौकस्पते-</seg>
    <seg type="pāda">र्विश्वान्तःकरणैकचौर तदपि ज्ञातं हरिः खल्वसि ॥ ९० ॥’</seg>
  </l>
</lg>
<p>अत्र नाभ्यां पुण्डरीकधारणं परिमितविक्रमत्वं चक्राङ‍कितकरत्वं दंष्ट्रया वसुधोद्धारणं वक्षःस्थलनिवेशितलक्ष्मीकत्वमिन्द्रावरजत्वं च ध्वनयतीति गाम्भीर्यम् ॥</p>
<div type="commentary">
  <p><q>ध्वनिमत्तेति</q> । ध्वननं ध्वनिर्व्यञ्जनात्मा व्यापारः । स द्विविधः—शब्दध्वनिः <pb n="065"/>अर्थध्वनिश्च । येन शब्द एव ध्वन्यते स शब्दध्वनिरभिमत इति केचित्, तन्न । शब्दस्यैव ध्वन्यतानङ‍गीकारात् । नाभ्यां पुण्डरीकधारणमित्यादि व्याख्याग्रन्थभङ‍गप्रसङ‍गाच्च । तस्माच्छब्दाश्रितं ध्वननं शब्दध्वनिरर्थाश्रितं चार्थध्वनिरिति वक्तव्यम् । प्रभूतध्वनिसंबद्धपदकदम्बकस्य गाम्भीर्यम् । अथवा ध्वनयतीति ध्वनिः शब्दात्मको यत्रास्ति पदसमुदायस्तद्गाम्भीर्यम् । तथा हि पुण्डरीकपदप्रस्तावात्सितच्छत्रे नियताभिधानशक्तिकं कांस्यतालानुस्वानस्थानीयां सिताम्भोजव्यक्तिमुपजनयच्चोपलभ्यते । अनेकार्थनियताभिधानशक्तिकत्वाच्च । तदाह—‘अनेकार्थस्य शब्दस्य वाचकत्वे नियन्त्रिते । संयोगाद्यैरवाच्यार्थधीकृव्द्यापृतिरञ्जनम् ॥’ इति । एवं विक्रमादिषु । तथापि विक्रमः पौरूषं परिशिष्टः पादविक्षेपश्च । चक्रं चक्रवर्तिचिह्नं रेखासंनिवेशलक्षणमायुधविशेषश्च । अभ्युद्धरणं सम्यग्लाभपालनप्रापणमुत्थापनं च । लक्ष्मीः संपद्देवताविशेषश्च । ज्यायान् प्रशस्यतरो वयोज्येष्ठश्च । इदमेवाभिसंधाय दिवौकस्पतेरित्यन्तं व्याचष्टे—अत्रेति । तदपीत्यपिशब्देन विरोधद्योतिना
हरिभावमाचरन्निति प्रतीयते पुण्डरीकधारणादेरुभयतुल्यत्वान्मौलावित्यादिविरुद्धम्, अतस्तद्विपरीतस्थानीयं विष्णौ ध्वनयत्प्रसिद्धिबलान्नाभ्यादिकमेव ध्वनयति । प्रसिद्धिरपि हि विशिष्टार्थप्रतिपत्तौ कारणमेवेत्यभिप्रेत्य शब्दध्वनिप्रस्तावेऽप्यन्यव्द्याख्यातवान् । अन्यथा तु प्रकृतासंगतिशङ‍कया न वाच्यार्थपुष्टिः स्यात् । सोऽयं विरोधरूपमूलः प्रतीयमानव्यतिरेको वाक्यार्थः शब्दध्वनिश्चात्र जीवभूतः । विश्वान्तःकरणैकचोर इत्यनेन त्रिभुवनमनोहरता । दिवानिशमन्तःकरणानि चोरयन्नभ्यासकौशलादिवात्यन्तप्रसिद्धानि नारायणचिह्नानि गोपायसीति प्रतीयमानोत्प्रेक्षा । ननु वस्तुध्वनिं शब्दशक्तिमूलमेके न मन्यन्ते । कथं तर्हि ‘पन्थिअ न एत्थ सत्थरमत्थि मणं पत्थरत्थले गामे । उन्नअपओहरं पेक्खिअ उण जइ वससि ता वससु ॥’<note>‘पथिक नात्र स्रस्तरमस्ति मनाक्प्रस्तरस्थले ग्रामे । उन्नतपयोधरं प्रेक्ष्य पुनर्यदि वससि तद्वस ॥’ इति च्छाया</note> इत्यादौ वस्तुवर्णनं? न ह्यत्र श्लेषन्यायो न वा समासोक्तिन्यायः संभवति । किं चालंकार ध्वनावपि शब्दशक्तिरेवोपयुक्तेत्यक्षुण्णः शब्दध्वनिः । ये तु वदन्ति शब्दस्याभिधाव्यतिरिक्ता वृत्तिरेव नास्तीति, लक्षणापि तैरनङ‍गीकरणीया स्यात् । न चानङ‍गीकर्तव्येति वाच्यम् । "गङ‍गायां घोषः" इत्यत्र सप्तम्यनन्वयापत्तेः । प्रकृत्यनुगतस्वार्थाभिधानं हि विभक्तीनां व्युत्पन्नमिति घोषप्रतियोगिकाधिकरणभावयोग्यः कश्चिदर्थो गङ‍गापदस्य वक्तव्यः । तथा च कान्या नाम लक्षणा । एवं पुण्यत्वादि-<pb n="066"/> प्रतीतिस्तत एव भवन्ती ध्वननमुपस्थापयतीत्यादिकमस्माभिः काव्यप्रकाशविवरणे प्रपञ्चितम् । इह तु ग्रन्थगौरवभिया विरम्यते ॥</p>
</div> <!-- commentary !-->
<lg type="kārikā" n="1.73">
  <l>व्यासेनोक्तिस्तु विस्तरः ॥ ७३ ॥</l>
</lg>
<p>यथा—</p>
<lg type="udāharaṇa" n="1.73.91">
  <l>
    <seg type="pāda">‘जनः पुण्यैर्यायाज्जलधिजलभावं जलमुच-</seg>
    <seg type="pāda">स्तथावस्थं चैनं निदधतु शुभैः <note>‘शुक्तिवदने’ इति मूलपुस्तकपाठः</note>शुक्तिवदनैः ।</seg>
  </l>
  <l>
    <seg type="pāda">ततस्तां श्रेयोभिः परिणतिमसौ विन्दतु यथा</seg>
    <seg type="pāda">रुचिं तन्वन्पीनस्तनि हृदि तवायं विलुठति ॥ ९१ ॥’</seg>
  </l>
</lg>
<p>अत्र कथमहं त्वत्कुचतटे विलुठामीत्यभिप्रायस्य विस्तरेण प्रकाशितत्वादयं विस्तरः ॥</p>
<div type="commentary">
  <p><q>व्यासेनेति</q> । यत्र स्तोकेऽपि वाच्ये वचनपल्लवश्चमत्कारकारी तत्र स एव गुणकक्षाधिरोहणक्षम इति शब्दगुणेषु युक्तो विवेक्तुमत एवोक्तिं विशेष्यतया निर्दिशति । जनः पुण्यैरित्यादौ कथमहमित्यादौ निर्दिष्टोऽपि वक्राभिप्रायरूपोऽर्थ उक्तिपल्लवेन प्रकर्षमानीयते । तथा हि जन इति तटस्थोक्त्या न ममेदृशानि भागघेयानि येनाहत्य मनो निर्वहति । पुण्यैरिति बहुवचनेनानेकजन्मोपात्तानामेवेदं फलम् । यायादिति संभावनाभिप्रायेण लिङा मुक्ताफलपरिणतियोग्यजलधिजलप्राप्तिसंभावनापि कस्यचिदेव धन्यजन्मन इति प्रकाशिते कोऽपि कारणप्रकर्षः । जलमुच इत्यनेन येषां न जलदानमेव व्यापारः, अपि तु विश्वसंतापच्छिदुराणामन्योपकारप्रवणतया शुक्तिमुखपर्यन्तमपि नयनमुपपद्यत इति । तथावस्थमित्यनेन यदैव स्मरावस्था तदैव जलधरैः पानमाशंसामात्रगोचरो न तु पूर्ववत्संभावनामात्रगोचरः, अत एव शुभैरिति समयविलम्बनस्य प्राक्तनपुण्यमानहेतुकत्वादित्यादि स्वयमवसेयम् । एतेन ‘पदर्थे वाक्यरचनम्’ इति यदन्यैर्गुणान्तरमभिहितं तद्विस्तारमेकमेव । घटनासौष्ठवमात्रोपयुक्तस्तु पल्लवो विशेषगुणेष्वस्माभिरभिधास्यते । त्वत्कुचतटे लुण्ठनमत्यल्पपुण्यस्य न संपद्यत इत्येतावानेवार्थो विवक्षाविषय इति कार्यविकासस्यैव चमत्कारार्पणे प्रागल्भ्यमिति शब्दप्रधानकतया युक्तमत्र परिसंख्यानमिति ॥</p>
</div> <!-- commentary !-->
<pb n="067"/>
<lg type="kārikā" n="1.74">
  <l>समासेनाभिधानं यत्स संक्षेप उदाहृतः ।</l>
</lg>
<p>यथा—</p>
<lg type="udāharaṇa" n="1.74.92">
  <l>‘स मारुतिसमानीतमहौषधिहृतव्यथः ।</l>
  <l>लङ‍कास्त्रीणां पुनश्चके विलापाचार्यकं शरैः ॥ ९२ ॥’</l>
</lg>
<p>अत्र कथाविस्तरप्रतिपाद्यस्यार्थस्य प्रकृतसंग्रामरसविच्छेदाशङ‍कया श्लोकार्धमात्रेणोक्तत्वात्संक्षेपः ॥</p>
<div type="commentary">
  <p><q>समासेनेति</q> । अस्ति कश्चिद्विशेषो यत्र वाक्यसंकोचः प्रकृतौचितीवशेन चमत्कारकारणम् । तथा हि—स मारुतीत्यादौ मारुतिना यदोषधेरानयनम्, यच्च तया व्यथाहरणम्, तदुभयमपीतिहासकथाविस्तरेण प्रतिपादितमिह तु श्लोकार्धमात्रेणेति शब्ददत्तभर एवायं गुणो यद्यपि भवति, तथापि यावद्विवक्षितोपादानकाव्यरूपेणार्थसंकोचो वक्तव्यः । स च तथाविधवक्रोक्तिसंक्रोच एव भवतीत्युक्तावेव संकोच उल्लिखति । कथमयं संकोचः प्राप्तोचितभाव इत्याह—प्रकृतेति । अत एवोपक्षिप्तमपीतिहासार्थमपहाय त्वराविष्टेन कविना प्रकृतमुत्तरार्ध एवासंहितं पूर्वोत्तरार्धसामञ्जस्याय संक्षिप्यैव प्रकृतमप्युक्तम् ॥</p>
</div> <!-- commentary !-->
<lg type="kārikā" n="1.74">
  <l>यावदर्थपदत्वं च संमितत्वमुदाहृतम् ॥ ७४ ॥</l>
</lg>
<p>यथा—</p>
<lg type="udāharaṇa" n="1.74.93">
  <l>‘केचिद्वस्तुनि नो वाचि केचिद्वाचि न वस्तुनि ।</l>
  <l>वाचि वस्तुनि चाप्यन्ये नान्ये वाचि न वस्तुनि ॥ ९३ ॥’</l>
</lg>
<p>अत्रार्थस्य पदानां च तुलाविधृतवत्तुल्यत्वेन संमितत्वम् ॥</p>
<div type="commentary">
  <p><q>यावदिति</q> । यावन्ति वर्णानि विना प्रकृतमनुसर्तुमेव न शक्यन्ते तावन्मात्रमयत्वं वाक्यस्य संमितत्वम् । अतः संक्षेपाद्भेदः । कवेः शक्तिव्युत्पत्तिभ्यामसत्यपि पल्लवे कदाचिद्धटनालावण्यमुन्मिषत्येव । यथा पूर्वमुदाहृतम्—‘का त्वं शुभे कस्य परिग्रहो वा’ इत्यादि । अर्थव्यक्तिसंकरशङ‍काप्यत एव निराकृता । 'अस्त्युत्तरस्यां दिशि देवतात्मा’ इति केचिदुदाहरन्ति तदयुक्तम् । अनेन नामपदयोः पल्लवरूपत्वात्संमितत्वाभावे कथमाभासत्वं भवतीति विस्भृतव्यमिचारिगुणप्रकरणस्य भाषितमुपेक्षणीयम् । केचिदिति सर्वनाम्न एवाभिमतकविविशेषे पर्य-<pb n="068"/>वसानं सामर्थ्येन संभवतीति नाध्याहारशङ‍का । शक्ता इत्यादिक्रियापि सामर्थ्येनावसीयते तदेतत्सर्वमभिप्रेत्याह—तुलाविधृतवदिति ॥</p>
</div> <!-- commentary !-->
<lg type="kārikā" n="1.75">
  <l>भावतो वाक्यवृत्तिर्या भाविकं तदुदाहृतम् ।</l>
</lg>
<p>यथा—</p>
<lg type="udāharaṇa" n="1.75.94">
  <l>
    <seg type="pāda">‘एह्येहि वत्स रघुनन्दन पूर्णचन्द्र</seg>
    <seg type="pāda">चुम्बामि मूर्धनि चिरं च परिष्वजे त्वाम् ।</seg>
  </l>
  <l>
    <seg type="pāda">आरोप्य वा हृदि दिवानिशमुद्वहामि</seg>
    <seg type="pāda">वन्देऽथवा चरणपुष्करकद्वयं ते ॥ ९४ ॥’</seg>
  </l>
</lg>
<p>अत्र हर्षवशादनौचित्येनापि ‘वन्देऽथवा चरणपुष्करकद्वयम्’ इत्यादीनामुक्तत्वाद् भाविकत्वम् ॥</p>
<div type="commentary">
  <p><q>भावत इति</q> । भावनादृशापन्ना चित्तवृत्तिर्भावः । भावना वासनाव्याप्तिरित्यनर्थान्तरम् । तथा ह्युच्यते—अनेन गन्धेन रसेन वा सर्वं भावितमिति । हर्षादिभावितचेतसो हि वीचिप्राया उक्तिभेदाः प्रादुर्भवन्ति यैरप्रत्यूहमेव भावोऽभिव्यज्यते तदिदमुक्तं या भावतो वाचः काव्यरूपायाः प्रवृत्तिर्निष्पत्तिः सैव भाविकम् । भावप्रधानो निर्देशः । तथा हि—प्रकृतोदाहरणे एहीत्येकेनैव युष्मदर्थाविनाभाविनाभिमुखीकरणे वृत्ते द्वितीयस्य यदुपादानम्, पूर्णचन्द्रेति यदग्रिमक्रियास्वनुपयुक्तस्यैवाभिधानम्, चुम्बामीति करिष्यमाणस्यापि यो वर्तमानोपदेशः, चुम्बामीत्यत्र विशेषणमनुपादाय परिष्वज इत्यत्र चिरमिति यद्विशेषणोपादानम्, त्वमिति योग्यार्थस्यापि प्रयोगः पूर्वोपात्तवदुत्तरक्रियास्पर्धितया यदेकस्यैव वहनस्य भाषणमेव समस्तसमकक्षतयैव यद्वहनाभिधानम्, वत्सेत्यभिधाय चरणौ बन्द इति या विरूद्धोक्तिः, यच्च ते इत्यस्यावगतार्थस्यापि वचनम्, तत्सर्वमधर्मसिद्धमेवेति भावार्थस्य निष्पादितया स्वादहेतुर्भवति । प्रवर्तन्ते हि लौकिकानां स्नेहार्थानामुत्कलिकाप्राया वाचः स्वदन्ते च । यथा—‘इयं गेहे लक्ष्मीरियममृतवर्तिर्नयनयोरसावस्याः स्पर्शो वपुषि बहलश्चन्दनरसः’ इति । तदेतदभिप्रेत्य व्याचष्टे—अत्रेति । उद्भटत्वात्तेन शेषाण्युपलक्षयति—अनौचित्येनापि वन्द इति ॥</p>
</div> <!-- commentary !-->
<lg type="kārikā" n="1.75">
  <l>गतिर्नाम क्रमो यः स्यादिहारोहावरोहयोः ॥ ७५ ॥</l>
</lg>
<pb n="069"/>
<p>यथा—</p>
<lg type="udāharaṇa" n="1.75.95">
  <l>
    <seg type="pāda">‘वराहः कल्याणं वितरतु स वो यस्य शशभृ-</seg>
    <seg type="pāda">त्कलाकोटीकान्तं क्रमविगलदभ्युद्भृतिभिया ।</seg>
  </l>
  <l>
    <seg type="pāda">मिथः संमूर्च्छद्भिश्चतुरुदधिकल्लोलपटलै-</seg>
    <seg type="pāda">रनामृष्टं दंष्ट्राशिखरमधिशेते वसुमती ॥ ९५ ॥’</seg>
  </l>
</lg>
<p>अत्र पूर्वार्धे स्वरस्यारोहादुत्तरार्धे चावरोहाद्गतिः ॥</p>
<div type="commentary">
  <p><q>गतिरिति</q> । केचिव्द्याचक्षते । यतीनामारोहावरोहौ विवक्षितौ क्वचित्कविशक्तिवशाद्यद्यव्द्यारूढा अवरूढा इव प्रकाशन्ते । यथा—‘भुवो नीचैर्नीचैरवटपरिपाटीषु पततां स्फुरत्यर्वागर्वागखिलभुवने भोगितिलकः । क्रमादुच्चैरुच्चैर्गिरिशिखरभाजामपि नृणामयं दूरे दूरे भवति भगवानम्बरमणिः ॥’ अत्र यती नानारोहावरोहौ तिलतन्दुलवत्प्रकाशेते । इयं तु वृत्तौचिती वक्ष्यते । तथा च द्वितीये संगता स्यात् । तस्मादयमर्थः—स्वराणामकारादीनामुपर्युपरितया बोधः संनिकृष्टानामिव प्रकाशनं गतिरिति । तथा च व्याख्यास्यति—स्वरस्येति । तथा हि प्रकृतोदाहरणे वराहः कल्याणमित्यत्राकारद्वयं तुल्यजातीयं निर्दिश्य स वो इत्यत्रोकारेण तुङ‍गत्वमिव विधाय द्वितीयपादोपक्रमे कलाकोटीकान्तमित्यत्राभिन्नजातीयारोहपरम्परा विहिता । उत्तरार्धे तु तथा नास्ति । शेते इत्यत्रापि न सोल्लेख आरोहः सोऽयमानुभविको गुणः श्लोकार्धश्लोकपादश्लोकांशक्रमेण नरसिंहवद्भवति । अत्रोपलक्षणतयाद्यमुदाहरति—अत्र पूर्वार्ध इति । क्रमैरितस्ततश्चरणविन्यासैर्विगलन्ती असंपद्यमाना याभ्युद्धृतिरभ्युद्धरणं तस्या या भीर्भयं तयेति केचित् । अन्ये तु वदन्ति—क्रमेण विगलदभ्युद्धृतिभयमूर्ध्वनयने स्फुटनादिभयं यस्याः सा क्रमविगलदभ्युद्धृतिभियेति ॥</p>
</div> <!-- commentary !-->
<lg type="kārikā" n="1.76">
  <l>उपक्रमस्य निर्वाहो रीतिरित्यभिधीयते ।</l>
</lg>
<p>यथा—</p>
<lg type="udāharaṇa" n="1.76.96">
  <l>
    <seg type="pāda">‘ग्राव्णा नासि गिरेः क्षता न पयसा नार्तासि न म्लायिता</seg>
    <seg type="pāda">न श्वासैः फणिनोऽसि न त्वदनुगा नायासिता क्वापि न ।</seg>
  </l>
<pb n="070"/>
  <l>
    <seg type="pāda">स्वं वेश्म प्रतिगच्छतोरिति मुहुः श्रीशार्ङ‍गिणोः सस्पृहं</seg>
    <seg type="pāda">सा प्रश्नोत्तरयुग्मपङ्क्तिरुभयोरत्यायता पातु वः ॥ ९६ ॥’</seg>
  </l>
</lg>
<p>अत्र प्रत्येकपदानन्तरं नञो विनिवेशात्कमाभेदो रीतिः ॥</p>
<div type="commentary">
  <p><q>उपक्रमस्येति</q> । यादृशी पदसंनिवेशत्वेनोपक्रम्यते तादृश्या वृत्तनिर्वाहः क्वचिद्विशेषशोभावहो भवति । अत एवात्र नात्यन्तनिर्वाहोऽभिमतः । एकादशवृत्तेरप्यभिप्रायसमग्रकाव्यजीवभूतत्वादेतस्या एव नातिप्रसङ‍गोऽपि तथा प्रकृतोदाहरणे प्रथमोत्थिताया अब्धिदुहितुरव्याजसर्वाङ‍गीणलावण्यमवलोकयिता कृष्णः स्वचक्षुषोः कृतार्थतां गमितवान् । इदानीमधरोष्ठमुद्राभेदेन यदि वर्णमात्रामपि भारतीं निश्चरन्तीमाकर्णयामि तदा श्रोत्रयोः सफलता भवेदिति मन्यते । न चेत्थमेव मुग्धाङ‍गनानामालापः प्रवर्तते अपि तु नायकसन्निधौ भयादेवेति प्रथमं पृच्छति—ग्राव्णा नासि गिरेः क्षतेति । अनन्तरं च यदि न वक्ष्यामि तदा धृष्टामाकलयिष्यतीति जानत्या द्वयमुत्तरमौचित्यापन्नं स्यात् शिरःकम्प एकाक्षरं च । तत्राद्यः कालिदासेन प्रयुक्तो ‘मूर्धकम्पमयमुत्तरं ददौ’ इति । द्वितीयं कविना विनिवेशितम्—नेतिः । एवं श्रुतजल्पिताभृतस्तदनुबन्धेन कृतकृत्यमिवात्मानं मन्यमानोऽधिकत्रासहेतुं स्मारयन्पृच्छति—पयसेति । तदिदमुक्तम्—आर्तेति । प्रकारान्तरेणोत्तरदानासंभवात्पुनरप्याह—नेति । तदनन्तरं व्याजरसायाः कियदधिकवचनश्रवणोत्कण्ठितः सर्वं लोकप्रसिद्धं भयहेतुं स्मारयन्पृच्छति—म्लायितेति । अभिमतस्यानिष्टं स्वप्नेऽपि न सज्जत इति दृष्टासीति नोक्तम् । एवं प्रसिद्धमपि वचनपल्लवनेन समस्तमुग्धाङ‍गनाप्रसिद्धेन वचनोन्मुद्रणप्रकारेण पृच्छति—त्वदनुगेति । सर्वाकारेणोत्तमतामभिज्ञायमानो दृप्तः स्ववेश्म प्रत्येव गतवान् न तु पृष्टवानिति । तदिदं सर्वमभिप्रेत्य व्याचष्टे—अत्रेति ॥</p>
</div> <!-- commentary !-->
<lg type="kārikā" n="1.76">
  <l>विशिष्टा भणितिर्या स्यादुक्तिं तां कवयो विदुः ॥ ७६ ॥</l>
</lg>
<p>यथा—</p>
<lg type="udāharaṇa" n="1.76.97">
  <l>‘कुशलं तस्या जीवति कुशलं पृच्छामि जीवतीत्युक्तम् ।</l>
  <l>पुनरपि तदेव कथयसि मृतां नु कथयामि या श्वसिति ॥ ९७ ॥’</l>
</lg>
<p>अत्र कुशलं तस्या इति पृष्टे कुशलमकुशलं वेति वक्तव्ये योऽयं जीवतीत्याद्युक्तिभङ‍ग्या जीवितमात्रशेषताप्रतिपादनप्रकारः स काव्ये शब्दगुणेषूक्तिसंज्ञां लभते ॥</p>
<pb n="071"/>
<div type="commentary">
  <p><q>विशिष्टेति</q> । लोकोत्तराः सन्ति हि भणितिप्रकारा लोकप्रसिद्धाः । यथा सुप्तोऽसीति प्रश्ने गृहे देवकुले वेत्यादि । एतत्प्रसिद्धिव्यतिक्रमेण तु या काचित्कविप्रतिभया भणितिराकृष्यते सा भवति लोकोत्तरा । तथा च प्रतिभाकृष्टतया चमत्कारित्वाद्गुणत्वम् । अत एव कवय इत्याह । कविसहृदयानामेव तादृशोक्तिपरिचयसंभवात् । तथा हि—प्रकृतोदाहरणे कुशलप्रश्ने कुशलं वेति लोकप्रसिद्धमतस्तदेव वक्तुमर्हति । यत्तु तदपहाय जीवतीत्युपात्तमपरत्रापि प्रश्ने तथैवोक्तं तत्प्रतिभाकृष्टतया सामिप्रायमुन्नीयत इत्याह—अत्र कुशलमकुशलमित्यादि ॥</p>
<p>संप्रति प्रकर्षकाष्ठालक्षणं वाक्यस्य गुणं लक्षयति—</p>
</div> <!-- commentary !-->
<lg type="kārikā" n="1.77">
  <l>उक्तेः प्रौढः परीपाकः प्रोच्यते प्रौढिसंज्ञया ।</l>
</lg>
<p>यथा—</p>
<lg type="udāharaṇa" n="1.77.98">
  <l>
    <seg type="pāda">‘अभ्युद्धृता वसुमती दलितं रिपूरः</seg>
    <seg type="pāda">क्षिप्तक्रमं कवलिता बलिराजलक्ष्मीः ।</seg>
  </l>
  <l>
    <seg type="pāda">अत्रैकजन्मनि कृतं यदनेन यूना</seg>
    <seg type="pāda">जन्मत्रये तदकरोत्पुरुषः पुराणः ॥ ९८ ॥’</seg>
  </l>
</lg>
<p>अत्र प्रकृतिस्थकोमलकठोरेभ्यो नागरोपनागरग्राम्येभ्यो वा पदेभ्योऽभ्युद्धृतादीनां ग्राम्यादीनामुभयेषां वा पदानामावापोद्वापाभ्यां सन्निवेशचारुत्वेन योऽयमाभ्यासिको नालिकेरपाको मृद्वीकापाक इत्यादिर्वाक्यपरिपाकः सा प्रौढिरित्युच्यते । तथा चैतद्वाक्यं नालिकेरपाक इत्युच्यते । एवं सहकारमृद्वीकापाके अप्युदाहरणीये इति ॥</p>
<div type="commentary">
  <p><q>उक्तेरिति</q> । उक्तेर्वाक्यस्यायं पाकः सा प्रौढिः । शब्दानां पर्यायपरिवर्तासहत्वं पाकः । यदाह—‘यत्पदानि त्यजन्त्येव परिवृत्तिसहिध्णुताम् । तं शब्दन्यायनिष्णाताः शब्दपाकं प्रचक्षते ॥’ इति । प्रौढ इति । उपक्रमोपसंहारयोर्निर्व्यूढः स चायं नायं नालिकेरसहकारमृद्वीकोपलक्षणैस्त्रिविधो गीयते । तद्यथा—नालिकेरफलं पक्वं त्वचि कठिनं शिरास्वविवृतकोमलप्रायं कपालिकायां कठिनतरं तथा कश्चित्संदर्भो मुखे कठिनस्तदनन्तरं मृदुप्रायस्ततः कठिनतरो नालिकेरपाक इत्युच्यते । तथा हि—प्रकृतोदाहरणे प्रथमपादेऽभ्युद्धृतेति वर्णचतुष्टयमारम्मे कठिनं ‘वसुमती दलि’ <pb n="072"/>इति वर्णषट्कं कोमलं ‘तं रिपूरः’ इत्यनुस्वाररेफदीर्घैरक्षरचतुष्टयं कठिनतरम् । अत्रापि तमिति मृदुप्रायानिवेशनेन कोमलकपालिकामुखभागसारूप्यं द्रढयतीत्यस्मदाराध्याः । एवं द्वितीयादिपादत्रये चतुष्कषट्कचतुष्कैर्नालिकेरफलसाम्यमुत्रेयम् । कथं पुनरेवंविधः पाकः संभवतीत्यत आह—अत्रेति । अभ्यासेन निर्वृत्त आभ्यासिकः । काव्यं कर्तुं विचारयितुं च ये जानन्ति तदुपदेशेन करणे योजने च पौनःपुन्येन प्रवृत्तिरभ्यासः । असावपि कथं पाकविशेषो भवतीत्यत आह—सन्निवेशचारुत्वेनेति । सन्निवेशो रचना तस्यां चारुत्वम् । तदपि कथमित्यत आह—आवापोद्वापाभ्यामिति । संदर्भानुप्रवेशनमावापः । ततःसमुद्धरणमुद्वापः । केषामित्यत उक्तम्—पदानामिति । उद्धृतानामिति बुध्द्या पृथक्कृतानाम् । केभ्य इत्यत उक्तम्—प्रकृतिस्थादित्यादि । तेनायमर्थः—प्रकृतिस्थादिपदतोऽप्येतदेवोद्धर्तव्यं यद् घटनासौष्टवेन पर्यायपरिवर्तनं न सहते । भवति हि सहृदयानामेवमन्यत्पदं नास्तीति व्यवहारः । सोऽयं रचनासिद्धिविशेषः कथमन्यथा तज्जातीयमेव पदमन्यत्र संदर्भे निवेशितं न तथा स्वदते । अत एवासौ वाक्यगुणः । काठिन्यं च संयोगैर्दीर्घैर्वा स्वरैर्भवति । यथात्रैवोदाहरणे रिपूर इत्यादौ । सुप्तिङ्व्युत्पत्तिलक्षणस्तु वार्ताकपाकः कैश्चिदुक्तः, स तु सुशब्दतालक्षणगुण एव । एवमिति । यथा द्राक्षाफलं त्वच आरभ्य कोमलमन्तरा द्वित्रिचतुरास्थिसंपादितं किंचित्काठिन्यमेवं कश्चित्संदर्भमुपक्रमोपसंहारयोः कोमल एव मध्ये कठिन एव । संयोगदीर्घस्वरमात्रकृतमनाक्कठो रभावो मृद्वीकापाक इत्युच्यते । यथा—‘अयि त्वदावर्जितवारिसंभृतं प्रवालमा- सामनुबन्धिवीरुधाम् । चिरोज्झितालक्तकपाटलेन ते तुलां यदारोहति दन्तवाससा ॥', यथा च—‘अनवरतनयनजललवनिपतनपरिपीतहरिणमदतिलकम् । वदनमपयातमृगमदशशिकिरणं वहन्ति लोलदृशः ॥’ अत एव <q>कविकल्पलताकारा</q>दिभिरुक्तो नीलकपित्थपाकश्चतुर्थो नास्ति । यद्वच्च परिणतं सहकारफलमारमभादेव कोमलमस्थनि तु कठोरप्रायमेवमपरः संदर्भो मुखादारम्य मृदुरन्तरे कठिनतरः सहकारपाक इत्युच्यते । यथा—‘कमलिनि कुशलं ते सुप्रभातं रथाङ्गाः कुमुदिनि पुनरिन्दावुद्गते त्वं रमेथाः । सखि रजनि गतासि त्वं तमो जीर्णमुच्चैरिति तरलितपक्षाः पक्षिणो व्याहरन्ति ॥’ अत्रैवोदाहरणेऽपि द्विधा कठोरत्वमवसेयम् । तेऽमी त्रय एव शुद्धपाकाः । व्यतिकरजन्मानस्तु भूयांसः । एत एवार्थपाकाः पञ्चमे प्रकारान्तरेण प्रतिपादयिष्यन्ते ॥</p>
<p>सूत्रकार एवार्थगुणप्रकरणे संगतिं करोति—</p>
</div> <!-- commentary !-->
<lg type="kārikā" n="1.77">
  <l>उक्ताः शब्दगुणा वाक्ये चतुर्विंशतिरित्यमी ॥ ७७ ॥</l>
</lg>
<pb n="073"/>
<lg type="kārikā" n="1.78">
  <l>अथैतानेव वाक्यार्थगुणत्वेन प्रचक्ष्महे ।</l>
  <l>तेषां श्लेष इति प्रोक्तः संविधाने सुसूत्रता ॥ ७८ ॥</l>
</lg>
<p>यथा—</p>
<lg type="udāharaṇa" n="1.78.99">
  <l>
    <seg type="pāda">‘दृष्ट्वैकासनसंस्थिते प्रियतमे पश्चादुपेत्यादरा-</seg>
    <seg type="pāda">देकस्या नयने निमील्य विहितक्रीडानुबन्धच्छलः ।</seg>
  </l>
  <l>
    <seg type="pāda">ईषद्वक्रितकन्धरः सपुलकः प्रेमोल्लसन्मानसा-</seg>
    <seg type="pāda">मन्तर्हासलसत्कपोलफलकां धूर्तोऽपरां चुम्बति ॥ ९९ ॥’</seg>
  </l>
</lg>
<p>अत्रैकासनसंस्थितयोः प्रियतमयोर्विलासिना ह्येका नयनमीलनकेलिकर्मणा वञ्चिता । अन्या तु वदनचुम्बनेन रञ्जितेति । सेयं संविधाने सुसूत्रता । श्लेषो नाम वाक्यार्थगुणः ॥</p>
<div type="commentary">
  <p><q>उक्ता इति</q> । वृत्तकीर्तनं हेतुभावप्रदर्शनार्थम् । एतानेव श्लेषादिनामकानिति । एषामिति निर्धारणे षष्ठी । ‘वाक्यार्थशरीरभूतः श्लेषः प्रथमं लक्ष्यत इति । घटनाश्लेषः’ इति सूत्रयित्वा ‘क्रमकौटिल्यानुल्बणत्वोपपत्तियोगो घटना’ इति <q>वामनेन</q> व्याख्यातम् । अस्यार्थः—इदं कृत्वा इदं कर्तव्यमिति क्रमस्तत्रैव कौटिल्यं लोकातिगामिनी वक्रता । अवक्रयोः शब्दर्थयोः वचनमात्रत्वात् । अतिमात्रतया प्रतिभासाभावोऽनुल्बणत्वम् । कथमेवमर्थः संगच्छत इत्यनुपपत्तिसमाधानौपयिकविशेषनिवेशनमुपपत्तिः । तथा च कमेण कौटिल्येनानुल्बणतया उपपत्त्या योजनमर्थस्य श्लेष इति तत्र संविधानक्रमानुल्बणत्वेन सूत्रशब्देनोपत्ते स्वपदेन कौटिल्यमुक्तमघटमानस्येव वाक्यार्थस्य बुद्धिचातुर्येण घटनेति वाक्यार्थः । दृष्ट्वेति । एका नायिका । अपरा नायिका च तत्सखी प्रच्छन्ननायकप्रेमपात्रं तेनैकासनसंगतिः । प्रियतमे इति तदनुरञ्जनमेव जीवितसर्वस्वमिति मन्यमानस्य युगपत्प्रवृत्तिः । आदरेण निमृतपदन्यासता तथा भूत्वा युगपत्कराभ्यां नयनद्वयपिधानं लोकप्रसिद्धा केलिः । ईषदिति कन्धरामात्रं यथा चलते न तु शरीरमपि । अन्यथा चलनज्ञाने नायिकायाः कषायभावः स्यात् । निभृतरागोन्मुद्रणात् पुलकोद्गमः । अत एव प्रेम्णा स्वगोचरलोकोत्तरत्वाभिमानरूपेण तत्तदनेकभावोर्मिभिरान्दोलनं मनस उल्लासः । साधुवञ्चनं न जानातीत्यभिप्रायिकसपत्नीगतधिक्कारभावनया निभृतहासोन्मेषः । वञ्चनाचातुर्येण स्वमनीषितसंपादनं धूर्तता । तदेतव्द्याचष्टे—अत्रैकासनेति ॥</p>
</div> <!-- commentary !-->
<pb n="074"/>
<lg type="kārikā" n="1.79">
  <l>यत्तु प्राकट्यमर्थस्य प्रसादः सोऽभिधीयते ।</l>
</lg>
<p>यथा—</p>
<lg type="udāharaṇa" n="1.79.100">
  <l>
    <seg type="pāda">‘अयमुदयति मुद्राभञ्जनः पद्मिनीना-</seg>
    <seg type="pāda">मुदयगिरिवनालीबालमन्दारपुष्पम् ।</seg>
  </l>
  <l>
    <seg type="pāda">विरहविधुरकोकद्वन्द्वबन्धुर्विभिन्द-</seg>
    <seg type="pāda">न्कुपितकपिकपोलक्रोडताम्रस्तमांसि ॥ १०० ॥’</seg>
  </l>
</lg>
<p>अत्र पद्मिनीविकासकरणे उदयशैलावतरणे कोकशोकहरणे तमोविदारणे चानुक्तोऽपि सूर्यलक्षणोऽर्थः प्रकटमुपलक्ष्यते ॥</p>
<div type="commentary">
  <p><q>यत्तु प्राकट्यमिति</q> । समभिव्याहृतपदार्थसंसर्गात्मनि वाक्यार्थे दर्पणतल इवानुपात्तस्यापि विवक्षितस्य वस्तुनः प्रतिभासोऽर्थप्रसादः । न चेदमनुमानं समानसंवित्संवेद्यत्वात् । तदाह—अनुक्तोऽपि सूर्यलक्षणोऽर्यः प्रकटमुपलक्ष्यत इति ॥</p>
</div> <!-- commentary !-->
<lg type="kārikā" n="1.79">
  <l>अवैषम्यं क्रमवतां समत्वमिति कीर्तितम् ॥ ७९ ॥</l>
</lg>
<p>यथा—</p>
<lg type="udāharaṇa" n="1.79.101">
  <l>
    <seg type="pāda">‘अग्रे स्त्रीनखपाटलं कुरबकं श्यामं द्वयोर्भागयो-</seg>
    <seg type="pāda">र्बालाशोकमुपोढरागसुभगं भेदोन्मुखं तिष्ठति ।</seg>
  </l>
  <l>
    <seg type="pāda">ईषद्बद्धरजःकणाग्रकपिशा चूते नवा मञ्जरी</seg>
    <seg type="pāda">मुग्धत्वस्य च यौवनस्य च सखे मध्ये मधुश्रीः स्थिता ॥ १०१ ॥’</seg>
  </l>
</lg>
<p>अत्र मधुश्रियो मौग्ध्यत्यागयौवनारम्भकृतानां विशेषणानामवैषम्यात्समता ॥</p>
<div type="commentary">
  <p><q>अवैषम्यमिति</q> । येन रूपेण लोकेऽर्थः प्रतीतस्तदनतिक्रमेण तस्योक्तिः समता । वक्रता चात्र विशेषणमूहनीयम् । अन्यथा मुक्त्वा व्रजतीत्यतः को विशेषः स्यात् । अग्रे इति । मुग्ध इति कोषात्प्रथममुद्भिद्यमाना कुरबककलिका कान्तानखवत्पाटला भवतीति मधुश्रियो बाल्यम् । ततः प्रौढिमापद्यमानासु कलिकासु श्यामो वन्तभागः स्फुटितत्वाद्द्विधावतिष्ठत इति यौवनम् । एवं बालाशोकमित्यादौ क्रमेण बाल्ययौवनचिह्नोपदर्शनमवसेयम् ॥</p>
</div> <!-- commentary !-->
<pb n="075"/>
<lg type="kārikā" n="1.80">
  <l>माधुर्यमुक्तमाचार्यैः क्रोधादावप्यतीव्रता ।</l>
</lg>
<p>यथा—</p>
<lg type="udāharaṇa" n="1.80.102">
  <l>
    <seg type="pāda">‘भ्रूभेदे सहसोद्गतेऽपि वदनं नीतं परां नम्रता-</seg>
    <seg type="pāda">मीषन्मां प्रति भेदकारि हसितं नोक्तं वचो निष्ठुरम् ।</seg>
  </l>
  <l>
    <seg type="pāda">अन्तर्बाष्पजडीकृतं प्रभुतया चक्षुर्न विस्फारितं</seg>
    <seg type="pāda">कोपश्च प्रकटीकृतो दयितया मुक्तश्च नो प्रश्रयः ॥ १०२ ॥’</seg>
  </l>
</lg>
<p>अत्र वासवदत्तालक्षणस्यार्थस्य कोपेऽपि योऽयं विनयावम्बनेन कोपचिह्ननिह्नवस्तन्माधुर्यम् ।</p>
<div type="commentary">
  <p><q>माधुर्यमिति</q> । शृङ्गारकरुणौ हि मधुरौ ततस्तव्द्यञ्जकोऽर्थोऽपि मधुरस्तस्य शर्करादिरससोदरं माधुर्यम् । यथा हि—शर्करारसः सहृदयस्यासहृदयस्य वा, सुस्थस्यासुस्थस्य वा, झटिति रसनाग्रमर्पितश्चमत्कारमावहति, तथा चित्तद्रुतिसारचर्वणैकप्राणरसव्यञ्जकोऽर्थस्तेन तव्द्यञ्जनशक्तिसमुद्रैकनिर्वहणं वाक्यार्थस्य माधुर्यमिति पर्यवसितोऽर्थः । तत्र वासनापरिपाकवशादुदयव्ययवतीषु दीप्तचित्तवृत्तिषु जागरूकास्वपि समस्तन्यग्भावनया विरोधः संपद्यत इति क्रोधादावप्यतीव्रता इत्युक्तम् । तथा हि—भ्रूमेदे इत्यादौ गात्रस्खलितादिना कदाचिदपराद्धे नायके प्रेमस्वभावादीर्ष्यारोषलक्षणव्यभिचारिप्रादुर्भावात्तदनुभावभ्रूभेदोद्गमो रतिप्रकर्षाद्भविष्णुनावहित्थेन न्यग्भाव्यते । विरोधिविजये हि भूयान्प्रकर्षः परस्य भवति । अत एव परामित्युक्तम् । एवं ‘ईषन्मां प्रति भेदकारि हसितम्’ इत्यादौ माधुर्यमुन्नेयम् । तदिदमाह—अत्र वासवदत्तालक्षणस्येति ॥</p>
</div> <!-- commentary !-->
<lg type="kārikā" n="1.80">
  <l>अनिष्ठुरत्वं यत्प्राहुः<note>‘प्रोक्तम्’ ग</note> सौकुमार्यं तदुच्यते ॥ ८० ॥</l>
</lg>
<p>यथा—</p>
<lg type="udāharaṇa" n="1.80.103">
  <l>
    <seg type="pāda">‘सद्यः पुरीपरिसरेऽपि शिरीषमृद्वी</seg>
    <seg type="pāda">सीता जवात्रिचतुरापि पदानि गत्वा ।</seg>
  </l>
  <l>
    <seg type="pāda">गन्तव्यमस्ति कियदित्यसकृद्ब्रुवाणा</seg>
    <seg type="pāda">रामाश्रुणः कृतवती प्रथमावतारम् ॥ १०३ ॥’</seg>
  </l>
</lg><pb n="076"/>
<p>अत्र सीतायाः पुरीपरिसरेऽपि कियदस्ति गन्तव्यमिति वचनं शृण्वतो रामस्य शिरीषमृदुतदङ्गावलोकनेनाश्रुणोऽवतारः सौकुमार्यमाह ॥</p>
<div type="commentary">
  <p><q>अनिष्ठुरत्वमिति</q> । सामग्रीसंभवेऽपि चित्तद्रुतिमनासादयन्नीरसः कठोरोऽभिधीयते । अतथाभूतस्तु झटिति तन्मयीभवनयोग्यान्तःकरणः सुकुमारस्तदिदमुक्तमनिष्ठुरत्वमिति । प्राहुरित्यनेन प्रसिद्धिं द्योतयति—<q>सद्य इति</q> । सहगन्तुमुत्सुका कथमेवं सुकुमारप्रकृतिः कान्तारेषु भविष्यसीति वार्यमाणापि हृदयवैमुख्येन पभ्द्यामतित्वरितं गमिष्यामीति स्नेहमूढा त्रिचतुराणि पदानि जवाद्गतवती । अश्रुणः प्रथमावतारो भविष्यदश्रुपरम्पराप्रचारभूतः । सौकुमार्यमाहेति अश्रुपातेनानुभावाश्रुनिमित्तभूता चित्तद्रुतिः करतलामलकवत्प्रकाश्यते ॥</p>
</div> <!-- commentary !-->
<lg type="kārikā" n="1.81">
  <l>अर्थव्यक्तिः स्वरूपस्य साक्षात्कथनमुच्यते ।</l>
</lg>
<p>यथा—</p>
<lg type="udāharaṇa" n="1.81.104">
  <l>
    <seg type="pāda">‘पृष्ठेषु शङ्खशकलच्छविषु च्छदानां</seg>
    <seg type="pāda">रेखाभिरङ्कितमलक्तकलोहिताभिः<note>‘लोहिनीभिः’ ग</note> ।</seg>
  </l>
  <l>
    <seg type="pāda">गोरोचनाहरितबभ्रुबहिःपलाश-</seg>
    <seg type="pāda">मामोदते कुमुदमम्भसि पल्वलस्य ॥ १०४ ॥’</seg>
  </l>
</lg>
<p>अत्र कुमुदस्वरूपस्य साक्षादिव प्रतीयमानत्वेन यत्स्पष्टरूपाभिधानमसावर्थव्यक्तिः ॥</p>
<div type="commentary">
  <p><q>अर्थव्यक्तिरिति</q> । स्वरूपं स्वमसाधारणं कविप्रतिभैकगोचरं चमत्कारिरूपं तस्य साक्षात्कथनम् । कविशक्तिवशात्साक्षात्कारसोदरप्रतीतिजनकपदवत्त्वं संदर्भस्यार्थव्यक्तिनामा गुणः । अर्थो यथोक्तस्तस्य व्यक्तिः प्रत्यक्षायमाणता । जातेर्भेदस्तृतीये वक्ष्यते ॥ <q><note>‘पृष्ठेऽपि’ इत्यादर्शपाठः</note>पृष्ठेष्विति</q> । ईषद्विकस्वरस्य कुमुदस्य किंचिद्विघटमानवहिः पलाशसंबन्धिषु शीतातपासंपर्कादत्यन्तविशदानां दलानां पृष्ठानि पाकलोहितरेखाङ्कितानि दृश्यन्ते । अत एवामोदते किंचिदुद्भिदुरेण मुखेन गर्भपिण्डितमामोदं मुञ्चतीति ॥</p>
</div> <!-- commentary !-->
<lg type="kārikā" n="1.82">
  <l>कान्तिर्दीप्तरसत्वं स्यात् ।</l>
</lg><pb n="077"/>
<p>यथा—</p>
<lg type="udāharaṇa" n="1.82.105">
  <l>
    <seg type="pāda">‘मा गर्वमुद्वह कपोलतले चकास्ति</seg>
    <seg type="pāda">कान्तस्वहस्तलिखिता मम मञ्जरीति ।</seg></l>
  <l>
    <seg type="pāda">अन्यापि किं न सखि भाजनमीदृशीनां </seg>
    <seg type="pāda">वैरी न चेद्भवति वेपथुरन्तरायः ॥ १०५ ॥’</seg>
  </l>
</lg>
<p>अत्र नायिकाया सपत्न्यामीर्ष्यानुबन्धेन प्रतिपादितस्य प्रियतमानुरागलक्षणस्य शृङ्गारस्य दीप्तरसत्वं कान्तिः ॥</p>
<div type="commentary">
  <p><q>कान्तिरिति</q> । रसोऽभिमानात्मा शृङ्गारस्तस्य दीप्तत्वं विभावानुभावव्यभिचारिभिः सम्यक् संचलितेन स्थायिना निरन्तरमुपचीयमानस्य परमकोटिगमनम् । तथा हि—मा गर्वमित्यादौ यत्र भङ्गेषु बहुतरसूक्ष्मभङ्गविशेषमयमञ्जरीलिखितेन बहिर्विषयातिरोधानलक्षणतादवस्थ्यात् प्रकाशनेन नायकस्य सपत्न्यामनुरागे विच्छायभावोक्तिः । स्वात्मनि तु सहसाविर्भवत्सात्त्विकप्रतिपादनेन जीवितसर्वस्वाभिमानात्मक्‍रतिस्थायिभावप्रकाशने तस्या: सापेक्षभावे नायिकाया अपि तदवस्थैव सा प्रतीयते । तदिदमाह—प्रियतमानुरागेति । अनुरागेण लक्ष्यते सप्तार्चिरिवार्चिषोपचीयत इत्यनुरागलक्षणः ॥</p>
</div> <!-- commentary !-->
<lg type="kārikā" n="1.81">
  <l>भूत्युत्कर्ष उदारता ॥ ८१ ॥</l>
</lg>
<p>यथा—</p>
<lg type="udāharaṇa" n="1.81.106">
  <l>
    <seg type="pāda">‘प्राणानामनिलेन वृत्तिरुचिता सत्कल्पवृक्षे वने</seg>
    <seg type="pāda">तोये काञ्चनपद्मरेणुकपिशे पुण्याभिषेकक्रिया ।</seg>
  </l>
  <l>
    <seg type="pāda">ध्यानं रत्नशिलागृहेषु विबुधस्रीसंनिधौ संयमो</seg>
    <seg type="pāda">यद्वाञ्छन्ति तपोभिरन्यमुनयस्तस्मिंस्तपस्यन्त्यमी ॥ १०६ ॥’</seg>
  </l>
</lg>
<p>अत्र मारीचाश्रमस्य सत्कल्पवृक्षादिपदैर्वैभवोत्कर्षस्य प्रतिपादनमुदारता ॥</p>
<div type="commentary">
  <p><q>भूतीत्यादि</q> । भूतिः संपत्तस्या उत्कर्षो लोकातिगप्रकर्षस्तस्यैव सहृदयचमत्कारार्पकतत्या गुणधुराधिरोहणक्षमत्वात् ॥ <q>प्राणानामिति</q> । उचिता तपोयोग्या । <pb n="078"/>वनस्य कल्पतरुसंबन्धः संपत्, तत्रैव सत्पदेन मुक्तास्तबकमाणिक्यमञ्जरीचीनांशुककिसलयादिविशेषद्योतिना प्रकर्षः । पद्मप्रकरस्तोयसंपत्, तत्रैव काञ्चनमयत्वेन पद्मानां प्रकर्षः । बहुत्वं शिलावेश्मसंपत्, तत्रैव रत्नरूपताप्रकर्षः । संनिधि स्रीप्रतियोगिकतासंपत्, तत्रैव विबुधेति प्रकर्षः । तदिदमाह—सत्कल्पवृक्षादिपदैरिति ॥</p>
</div> <!-- commentary !-->
<lg type="kārikā" n="1.82">
  <l>आशयस्य य उत्कर्षस्तदुदात्तत्वमिष्यते ।</l>
</lg>
<p>यथा—</p>
<lg type="udāharaṇa" n="1.82.107">
  <l>‘पात्रे पुरोवर्तिनि विश्वनाथे क्षोदीयसि क्ष्मावलयेऽपि देये ।</l>
  <l>व्रीडास्मितं तस्य तदा तदासीच्चमत्कृतो येन स एव देवः ॥ १०७ ॥’</l>
</lg>
<p>अत्र सकलक्ष्मावलयप्रदानेऽपि जातव्रीडतया बलेराशयोत्कर्षप्रतिषादनादुदात्तत्वम् ॥</p>
<div type="commentary">
  <p><q>आशयस्येति</q> । उत्कर्षः पूर्ववत् । उच्चाशयो लोके उदात्त इति प्रतीतः ॥ <q>पात्र इति</q> । विश्वनाथ इति यदाज्ञावशंवदा त्रिलोकी सोऽपि यत्प्रार्थयत इति, वलयेऽपीत्यपिशब्देन यस्यैकदेशः कुरुपाण्डवनिधननिदानतया विख्यातस्तस्यापि देये लज्जत इति । देवासुरकिन्नरादिरयं जङ्गमस्थावरप्रपञ्चो यदुच्छ्वासविलसितं सोऽपि चमत्कृत इति पदार्थानभिहितः प्रकर्षोऽभिधेयः ॥</p>
</div> <!-- commentary !-->
<lg type="kārikā" n="1.82">
  <l>ओजः स्वाध्यवसायस्य विशेषोऽर्थेषु यो भवेत् ॥ ८२ ॥</l>
</lg>
<p>यथा—</p>
<lg type="udāharaṇa" n="1.82.108">
  <l>‘तान्येव यदि भूतानि ता एव यदि शक्तयः ।</l>
  <l>ततः परशुरामस्य न प्रतीमः पराभवम् ॥ १०८ ॥’</l>
</lg>
<p>अत्र परशुरामो विजयत एवेत्यस्मिन्नर्थे स्वाध्यवसायप्रतिपादनमोजः ॥</p>
<div type="commentary">
  <p><q>ओज इति</q> । अध्यवसायो निश्चयस्तत्र विशेषः पूर्ववत् । स्वपदेन वक्ताभिमतः ॥ <q>तानीति</q> । यदि हन्तव्यजातीयमेव न विपर्यंस्तम् । ता एवेति । प्रभावोत्साहमन्त्रजास्तद्वदर्थनिबर्हणप्रौढिप्रख्यातकीर्तयः शक्तयो यदि न विलीनतामयासिषुः । परशुराम इति । अर्जुनभुजसहस्रच्छेदादिना यस्य परशु(राम)र्वरदानेन त्रिभुवनेऽपि प्रसिद्ध इत्यादि ॥</p>
</div> <!-- commentary !-->
<pb n="079"/>
<lg type="kārikā" n="1.83">
  <l>रूढाहंकार<note>‘मौर्जित्यम्’ क-ख</note>तौर्जित्यम्</l>
</lg>
<p>यथा—</p>
<lg type="udāharaṇa" n="1.82.109">
  <l>‘उमा वधूर्भवान्दाता याचितार इमे वयम् ।</l>
  <l>वरः शंभुरलं ह्येष त्वत्कुलोद्भूतये विधिः ॥ १०९ ॥’</l>
</lg>
<p>अत्रेमे वयमित्यात्मान्वितव्रतचर्यादिसमुत्थप्रौढाहंकारप्रतिपादनादौर्जित्यम् ॥</p>
<div type="commentary">
  <p><q>रूढेति</q> । ऊर्जितशब्दोऽहंकृते प्रसिद्धस्तात्कालिकनिमित्तोपनिपाते वासनाविकासात्तमोनिर्भेदस्थानेषु सुप्तप्रबुद्ध इव स्थायिभिरसंसृज्यमानः प्रथमप्रादुर्भूतोऽभिमानोऽहंकार इत्युच्यते । रूढः सूक्ष्मावस्थातो द्वितीयामाविर्भावदशामापन्नोऽहंकारो यस्य स रूढाहंकारस्तस्य भावस्तत्ता । सुगममुदाहरणम् ॥</p>
</div> <!-- commentary !-->
<lg type="kārikā" n="1.83">
  <l>प्रेयस्त्वर्थेष्वभीष्टता ।</l>
</lg>
<p>यथा—</p>
<lg type="udāharaṇa" n="1.83.110">
  <l>
    <seg type="pāda">‘रसवदमृतं कः संदेहो मधून्यपि नान्यथा</seg>
    <seg type="pāda">मधुरमधिकं चूतस्यापि प्रसन्नरसं फलम् ।</seg>
  </l>
  <l>
    <seg type="pāda">सकृदपि पुनर्मध्यस्थः सन्रसान्तरविज्जनो</seg>
    <seg type="pāda">वदतु यदिहान्यत्स्वादु स्यात्प्रियादशनच्छदात् ॥ ११० ॥’</seg>
  </l>
</lg>
<p>अत्रामृतप्रभृतिम्यः प्रियादशनच्छदस्याभीष्टताप्रतिपादनं प्रेयः ॥</p>
<div type="commentary">
  <p><q>प्रेय इति</q> । शब्दगुणे तु निप्पादितवर्णनीयप्रीतिजनकत्वं पदानामुक्तम् । इह तु वाक्यार्थस्य वक्तृप्रीतिगोचरत्वमुच्यत इति विशेषः । प्रीतिरुक्तपूर्वा । तत्रैवाभिशब्देन प्रकर्षो द्योतितः । अभीष्टता प्रेय इति प्रेयःपदप्रवृत्तिनिमित्तम् । <q>रसवदिति</q> । प्रशंसायां मतुप् । अमृतमिति यस्य प्रसादात्त्रिदशैरमरत्वमासादितं नान्यथेति प्रत्यक्षसाक्षिके वस्तुनि प्रमाणान्तरानुसरणम् । प्रसन्नरसमिति अम्लतालक्षणकाव्यार्थापगमेन परिणतिरित्यादि ॥</p>
</div> <!-- commentary !-->
<pb n="080"/>
<lg type="kārikā" n="1.83">
  <l>अदारुणार्थपर्यायो दारुणेषु सुशब्दता ॥ ८३ ॥</l>
</lg>
<p>यथा—</p>
<lg type="udāharaṇa" n="1.83.111">
  <l>‘देवव्रते वाञ्छति दीर्घनिद्रां द्रोणे च कर्णे च यशोऽवशेषे ।</l>
  <l>लक्ष्मीसहायस्य तवाद्य वत्स वात्सल्यवान्द्रौणिरयं सहायः ॥ १११ ॥’</l>
</lg>
<p>अत्र मुमूर्षामरणादीनां दारुणार्थानां दीर्घनिद्रां वाञ्छति यशोऽवशेष इत्यादिभिः सुशब्दैः पर्यायेण भणनं सुशब्दता । सा च मुख्यार्थव्यतिक्रमस्य वाक्यार्थत्वान्न शब्दगुणः ॥</p>
<div type="commentary">
  <p><q>अदारुणेत्यादि</q> । झटित्यातङ्कदायी दारुणस्तस्य साक्षादभिधाने विवक्षितप्रतीतिस्खलनखेदसंभवात्तदुपनीतस्य वस्तुनस्तदध्यासान्तरितस्य वाक्यार्थत्वादिति । सर्वत्रैव हि लक्षणायामर्थाध्यासोऽङ्गीक्रियते । लौकिकी चेयं लक्षणेति न प्रयोजनगवेषणमपीति । सुगममुदाहरणम् ॥</p>
</div> <!-- commentary !-->
<lg type="kārikā" n="1.84">
  <l>व्याजावलम्बनं यत्तु स समाधिरिति स्मृतः ।</l>
</lg>
<p>यथा—</p>
<lg type="udāharaṇa" n="1.84.112">
  <l>
    <seg type="pāda">‘दर्भाङ्कुरेण चरणः क्षत इत्यकाण्डे</seg>
    <seg type="pāda">तन्वी स्थिता कतिचिदेव पदानि गत्वा ।</seg>
  </l>
  <l>
    <seg type="pāda">आसीद्विवृत्तवदना च विमोचयन्ती</seg>
    <seg type="pāda">शाखासु वल्कलमसक्तमपि द्रुमाणाम् ॥ ११२ ॥’</seg>
  </l>
</lg>
<p>अत्र गमने सति प्रियजनावलोकनाभिलाषिण्याः शकुन्तलाया दर्भाङ्कुरचरणक्षतिवल्कलव्यासङ्गादिव्याजावलम्बनं समाधिः ॥</p>
<div type="commentary">
  <p><q>व्याजेति</q> । चित्तवृत्तिषु बलादाविर्भवन्तीषु प्रकृतरसौचित्यविरोधिप्रकर्षात्प्रकटमनावरणीयासु च यदन्यथा समर्थनं तव्द्याजावलम्बनं प्रस्तुतोचितसमाधानात्मकत्वात् । तथा हि—पूर्वानुरागे त्रपासाध्वसविवशायास्तावन्नायकसमीपादपसरणमौचित्यापन्नम् । अनन्तरं तूत्कण्ठातरलितायाः कथमालोकमात्रेणापि कृतार्थः स्यादिति परावर्तनम् । तत्र च मौग्ध्यभङ्गशङ्कायां दर्भाङ्कुरक्षतिप्रभृतिव्याजावलम्बनमेव कार्यसर्वस्वभाभासत इति ॥</p>
</div> <!-- commentary !-->
<pb n="081"/>
<lg type="kārikā" n="1.84">
  <l>सौक्ष्म्यमित्युच्यते तत्तु यत्सूक्ष्मार्थाभिदर्शनम् ॥ ८४ ॥</l>
</lg>
<p>यथा—</p>
<lg type="udāharaṇa" n="1.84.113">
  <l>
    <seg type="pāda">‘अन्योन्य<note>‘संचलित’ इति सटीकपुस्तके; ‘संमिलित’ ग</note>संवलितमांसलदन्तकान्ति</seg>
    <seg type="pāda">सोल्लासमाविरलसं वलितार्धतारम् ।</seg>
  </l>
  <l>
    <seg type="pāda">लीलागृहे प्रतिकलं किलकिञ्चितेषु</seg>
    <seg type="pāda">व्यावर्तमानविनयं मिथुनं चकास्ति ॥ ११३ ॥’</seg>
  </l>
</lg>
<p>अत्रान्योन्यसंवलितमांसलदन्तकान्तीत्यादिवाक्ये दंपत्योरनुरागलक्षणस्य सूक्ष्मार्थस्य दर्शनात्सौक्ष्म्यम् ॥</p>
<div type="commentary">
  <p><q>सौक्ष्म्यमिति</q> । सूक्ष्ममित्यादिवाक्यैकगोचरोऽर्थः कुशाग्रीयबुद्धितया सूक्ष्म-
स्तस्य दर्शनमुपायवैलक्षण्यात्तत्तद्विशेषवतः प्रत्यक्षायमाणता । सूक्ष्मालंकाराद्भेदस्तृतीये
करिष्यते । स चायं भाव्यो वासनीयश्च । भावनामात्रगम्यो भाव्यो यथा—</p>
<lg>
  <l>‘उच्चइ आगमहि आवड्ढ सिज्जन्तरो सपरिआरम् ।</l>
  <l>पाणौ पसरन्तमत्ताचंवफलिहचसअम्भुहं बाला ॥’<note>‘उच्यारागच्छेरावर्धय सिद्धान्तरः सपरिवारम् । पाणौ प्रसरन्त... ... ... ... ... ...बाला’ इति च्छाया</note></l>
</lg>
  <p>एकाग्रताप्रकर्षगम्यो वासनीयस्तमुदाहरति—<q>अन्योन्येति</q> । व्याजापसृतपरिवारे लीलावेश्मनि तत्कालकलितमन्मथोन्माथं विदग्धमिथुनमुत्तरोत्तरमपनीयमानत्रपासाध्वसतया प्रतिकलं नवेन्दुवत्कान्तिविशेषमासादयति । विचित्रमव्यभिचार्यनुप्रवेशे हर्षरुदितस्मितादीनामव्यवस्थिततया व्यतिरेकरूपकिलकिञ्चिताख्यशृङ्गारभावोन्मेषः ॥</p>
</div> <!-- commentary !-->
<lg type="kārikā" n="1.85">
  <l>शास्त्रार्थसव्यपेक्षत्वं गाम्भीर्यमभिधीयते ।</l>
</lg>
<p>यथा—</p>
<lg type="udāharaṇa" n="1.85.114">
  <l>
    <seg type="pāda">‘मैत्त्र्यादिचित्तपरिकर्मविदो विधाय</seg>
    <seg type="pāda">क्लेशप्रहाणमिह लब्धसबीजयोगाः ।</seg>
  </l>
  <l>
    <seg type="pāda">ख्यातिं च सत्त्वपुरुषान्यतयाधिगम्य</seg>
    <seg type="pāda">वाञ्छन्ति तामपि समाधिभृतो निरोध्‍दुम् ॥ ११४ ॥’</seg>
  </l>
</lg><pb n="082"/>
<p>अत्र मैत्त्र्यादिपदानां शास्त्रार्थसव्यपेक्षत्वाद्गाम्भीर्यम् ॥</p>
<div type="commentary">
  <p><q>शास्त्रार्थ इति</q> । एकपुरुषार्थप्रयोजनकपदार्थव्युत्पादनं विधिनिषेधव्युत्पत्तिफलकं शास्त्रं तदर्थसव्यपेक्षत्वम् । तदुक्तप्रक्रियानिरूपणाधीननिरूपणत्वं वाक्यार्थस्य गाम्भीर्यम् । मैत्रीकरुणामुदितोपेक्षा इति चतस्त्रश्चित्तसंमार्जनाः । अविद्यास्मितारागद्वेषाभिनिवेशाः पञ्च क्लेशाः । चित्तवृत्तिनिरोधो योगः; स एव व्युत्थानहेतुभिरनास्कन्दनीयः सबीजः । सत्त्वं प्रधानम्, पुरुषश्चिद्रूपस्तयोर्भेदः प्रथाख्‍यातिरिति सांख्यप्रक्रिया । अत्र मैत्र्र्यादिपदानामिति । वाक्यार्थस्यैव यथोक्तरूपत्वे तत्प्रतिपादकपदानामवश्यं तथाभावो भवतीति वैशेषिकाद्भेदो वक्ष्यते ॥</p>
</div> <!-- commentary !-->
<lg type="kārikā" n="1.85">
  <l>विस्तरोऽर्थविकासः स्यात्</l>
</lg>
<p>यथा—</p>
<lg type="udāharaṇa" n="1.85.115">
  <l>
    <seg type="pāda">‘संग्रामाङ्गणमागतेन भवता चापे समारोपिते</seg>
    <seg type="pāda">देवाकर्णय येन येन सहसा यद्यत्समासादितम् ।</seg>
  </l>
  <l>
    <seg type="pāda">कोदण्डेन शराः शरैररिशिरस्तेनापि भूमण्डलं</seg>
    <seg type="pāda">तेन त्वं भवता च कीर्त्तिरनघा कीर्त्या च सप्ताब्धयः ॥ ११५ ॥’</seg>
  </l>
</lg>
<p>अत्र विपक्षवधात्सप्ताब्धिव्यापिनी कीर्तिरर्जितेत्येतावतोऽर्थस्य <note>‘बहुधा’ क</note>बहुविधं विकासितत्वाद्विस्तरः ॥</p>
<div type="commentary">
  <p><q>विस्तर इति</q> । वाक्यार्थस्य पल्लवभूततत्तत्सहृदयचमत्कारिविशेषप्रसारणं संवृतविवृतपटवत् विस्तराख्यो गुणः । विस्तर इव विस्तरः शब्दप्रपञ्चवदित्यर्थः । अन्यथा विस्तार इति स्यात् । संग्रामाङ्गणेत्यादौ तु शत्रुशिरश्छेदात्सप्ताब्धिव्यापिनी त्वया कीर्तिरार्जितेत्येतावान्वाक्यार्थो लौकिकसाधारणतया च चमत्कारास्पदमिति संग्रामाङ्गणसंगतिरेव न तथा यथा वीरमात्रस्योचिता तत्रापि चापसमारोपणमिति काप्युत्साहशक्तिः । अत एव बलवदाश्रयप्रसक्तलुण्टाकवधेन यदवसितं तेनैव तदासादितमिति सोपस्कारकर्तृकर्मप्रपञ्चेन विकासनमेव काव्यपदवीप्राप्तिबीजम् । तदिदमाह—बहुविधं विकासितत्वादिति । नात्र शब्दविकासाधीनः प्रकर्ष इति शब्दविस्तराद्भेदः ॥</p>
</div> <!-- commentary !-->
<lg type="kārikā" n="1.85">
  <l>संक्षेपस्तस्य संवृतिः ॥ ८५ ॥</l>
</lg><pb n="083"/>
<p>यथा—</p>
<lg type="udāharaṇa" n="1.85.116">
  <l>‘श्रूयतां धर्मसर्वस्वं श्रुत्वा चैवावधार्यताम् ।</l>
  <l>आत्मनः प्रतिकूलानि <note>‘न परेषाम्’ ख ग</note>परेषां न समाचरेत् ॥ ११६ ॥’</l>
</lg>
<p>अत्र शास्त्रे विस्तरप्रतिपादितस्य धर्मस्य श्लोकार्धेनोक्त<note>‘प्रतिपादितत्वात्’ ख</note>त्वादयमर्थसंकोचः संक्षेपः ॥</p>
<div type="commentary">
  <p><q>संक्षेप इति</q> । तस्येत्यर्थस्य समासे गुणीभूतस्यापि बुध्द्या विभज्य परामर्शः । यथा—‘अथ शब्दानुशासनम् । केषां ? शब्दानामि'ति । अशेषविशेषोपग्राहकपुरस्कारेण वाक्यार्थस्याभिधानं विवृतसंवृतपटवत्संक्षेपः ॥ श्रूयतामिति । अत्र तेन तेन विशेषेण विस्तरतः प्रतिपादयितव्यस्य धर्मस्य यत्किंचिदात्मनः प्रतिकूलमन्यस्य नाचरणीयमिति सामान्येनाभिधानमप्रवृत्तप्रवर्त‌ने प्रगल्भायमानमतिसुन्दरमाभासते । नात्र रचनासंकोचप्रतिष्ठितं काव्यमिति शब्दगुणाद्भेदः ॥</p>
</div> <!-- commentary !-->
<lg type="kārikā" n="1.86">
  <l>शब्दार्थौ यत्र तुल्यौ स्तः संमितत्वं तदुच्यते ।</l>
</lg>
<p>यथा—</p>
<lg type="udāharaṇa" n="1.86.117">
  <l>
    <seg type="pāda">‘इन्दुर्मूर्ध्नि शिवस्य शैलदुहितुर्वक्रो नखाङ्कः स्तने</seg>
    <seg type="pāda">देयाद्वोऽभ्युदयं द्वयं तदुपमामालम्बमानं मिथः ।</seg>
  </l>
  <l>
    <seg type="pāda">संवादः प्रणवेन यस्य दलता कायैकतायां तयो-</seg>
    <seg type="pāda">रूर्ध्वद्वारविचिन्तितेन च हृदि ध्यातः स्वरूपेण च ॥ ११७ ॥’</seg>
  </l>
</lg>
<p>अत्र प्रणवलक्षणस्यार्थस्य तुल्यत्वेन यथावद्विभज्य विनिवेशनं संमितत्वम् ॥</p>
<div type="commentary">
  <p><q>शब्दार्थाविति</q> । शब्दस्यार्थौ तयोर्विभज्य विनिवेशनं संमितत्वमिति केचित्, तन्न । शब्दग्रहणवैयर्थ्यप्रसङ्गात् । द्वित्वाविवक्षाप्रसङ्गाच्च ।</p>
</div> <!-- commentary !-->
<lg>
  <l>‘पल्लविअं विअ करपल्लवेहिं पप्फुल्लिअं व मुणहअच्छेहिम् ।</l>
  <l>फलिअंमिव पीणपओहरेहिं अज्जाइ लावण्णम् ॥’<note>‘पल्लवितमिव करपल्लवाभ्यां प्रफुल्लितगिव मुग्धाक्षिभ्याम् । फलितमिव पीनपयोधराभ्यामार्याया लावण्यम् ॥’ इति छाया</note></l>
</lg><pb n="084"/>
<div type="commentary">
  <p>इत्यादौ द्विप्रभृतीनामर्थानामविभज्य विनिवेशनमिष्यते । तस्माच्छब्दश्चार्थश्च शब्दार्थौ । तयोस्तुल्यत्वं यावदुद्देशशब्दार्थम् । अर्थस्य विभज्य तुलाधृतवत्प्रतिनिवेशः संमितत्वमिति । अर्थमुद्दिश्‍य शब्दतुलनं काव्यभावबीजं शब्दगुणः, शब्दमुद्दिश्‍य त्वर्थतुलनमर्थगुणश्च । तथाहि—परमेश्वरस्य मूर्ध्नि बालेन्दुः, पार्वतीस्तने नखाङ्क इति पृथक्शब्देनोद्दिश्‍य तदुपमायोग्यतया कायैकतायां दलनं हृत्पद्मनवमद्वारयोर्ध्यानेन युगपत्संनिधानमिति सम्यग्विभज्य तुलितस्येव प्रणवस्य प्रतिनिर्देश इति ॥ तदिदमाह—अत्रेति । यथावदिति । येन प्रकारेण संगच्छत इति तदनतिक्रमेणेति ॥</p>
</div> <!-- commentary !-->
<lg type="kārikā" n="1.86">
  <l>साभिप्रायोक्तिविन्यासो भाविकत्वं निगद्यते ॥ ८६ ॥</l>
</lg>
<p>यथा—</p>
<lg type="udāharaṇa" n="1.86.118">
  <l>
    <seg type="pāda">‘दृष्टिं हे प्रतिवेशिनि क्षणमिहाप्यस्मद्गृहे दास्यसि</seg>
    <seg type="pāda">प्रायेणास्य शिशोः पिता न विरसाः कौपीरपः पास्यति ।</seg>
  </l>
  <l>
    <seg type="pāda">एकाकिन्यपि यामि तद्वरमितः स्रोतस्तमालाकुलं</seg>
    <seg type="pāda">नीरन्ध्रास्तनुमालिखन्तु जरठच्छेदा नलग्रन्थयः ॥ ११८ ॥’</seg>
  </l>
</lg>
<p>अत्र तमालमालावलयितसरित्तीरकृतसंकेतायाः कुलटायाः स्वतनौ भाविनां परपुरुषनखक्षतानां नलग्रन्थ्यालेखव्याजगोपनेन साभिप्रायभणनं भाविकम् ॥</p>
<div type="commentary">
  <p><q>साभिप्राय इति</q> । अभिप्रायविशेषप्रतिबद्धस्य वाक्यार्थस्योक्तिविन्यास उक्त‍या विशेषो न्यासः । शब्दगुणे पदानां भाव्यर्थनिष्पादिता इह त्वर्थस्येति विशेषः । तथा हि—दृष्टिमित्यादौ तनुमालिखन्तु जरठच्छेदा नलग्रन्थय इत्युक्त‍या विन्यस्यमान एव भाविनलग्रन्थ्यालेख्यरूपार्थः कुलटास्वरूपानुसंधानदत्तान्तः करणस्य प्रतिपत्तुरनन्तरमेव स्वैंरविहारचिह्नगोपनमभिव्यनक्ति ॥</p>
</div> <!-- commentary !-->
<lg type="kārikā" n="1.87">
  <l>गतिः सा स्यादवगमो योऽर्थादर्थान्तरस्य तु ।</l>
</lg>
<p>यथा—</p>
<lg type="udāharaṇa" n="1.87.119">
  <l>
    <seg type="pāda">‘शुभे कोऽयं वृद्धो गृहपरिवृढः किं तव पिता</seg>
    <seg type="pāda">न मे भर्ता रात्रौ व्यपगतदृगन्यच्च बधिरः ।</seg>
  </l>
<pb n="085"/>
<l>
    <seg type="pāda">हु हुं हुं श्रान्तोऽहं शिशयिषुरिहैवापवरके</seg>
    <seg type="pāda">क्व यामिन्यां यासि स्वपिहि ननु निर्दंशमशके ॥ ११९ ॥’</seg>
  </l>
</lg>
<p>अत्र प्रश्नादर्थमवगम्य उत्तरादर्थान्तरावगमो गतिः ॥</p>
<div type="commentary">
  <p><q>गतिरिति</q> । अर्थादर्थविशेषात् । हृदयसंवादिन इति यावत् । अर्थान्तरस्य तथाभूतस्य । तेन यत्र सहृदयहृदयंगमादर्थात्कांस्यतालानुस्वानुस्वानन्यायेन तादृशमर्थान्तरमवगम्यते सा गतिरिति लक्षणार्थः ॥ <q>शुभे कोऽयं वृद्ध इति</q> । सर्वाकारमनवद्यायास्तावद्दास्यमपि नायमर्हतीति हृदयानुकूलमर्थं प्रश्नादवगत्य गृहपरिवृढ इत्युत्तरम् । अस्मादपि मम नायं कोऽपि किं तु गृहस्वामीति हृदयसंवादिनमर्थमवधार्य किं कव पितेत्यादिकमप्रश्नोत्तरशृङ्खला गवेषणीया । तदेतव्द्याचष्टे—उत्तरादिति । उत्तरप्रत्युत्तरवाक्यात् । उत्तरं तु पदं प्रश्नपदमेव ॥</p>
</div> <!-- commentary !-->
<lg type="kārikā" n="1.87">
  <l>रीतिः सा यस्त्विहार्थानामुत्पत्त्यादिक्रियाक्रमः ॥ ८७ ॥</l>
</lg>
<p>यथा—</p>
<lg type="udāharaṇa" n="1.87.120">
  <l>
    <seg type="pāda">‘प्रथममरुणच्छायस्तावत्ततः कनकप्रभ-</seg>
    <seg type="pāda">स्तदनु विरहोत्ताम्यत्तन्वीकपोलतलद्युतिः ।</seg>
  </l>
  <l>
    <seg type="pāda">प्रभवति पुनर्ध्वान्तध्वंसक्षमः क्षणदामुखे</seg>
    <seg type="pāda">सरसबिसिनीकन्दच्छेदच्छविर्मृगलाञ्छनः ॥ १२० ॥’</seg>
  </l>
</lg>
<p>अत्रोदयादारभ्य चन्द्रस्योत्पत्त्यादिक्रियाक्रमो रीतिः ॥</p>
<div type="commentary">
  <p><q>रीतिरिति</q> । उत्पत्त्यादीनां क्रियाणां क्रमः काव्यशोभावहत्वेन गुणः । नेदं वस्तुस्वभाववर्णनमिति जातेरर्थव्यक्तेश्च भेदः । सुगममुदाहरणम् ॥</p>
</div> <!-- commentary !-->
<lg type="kārikā" n="1.88">
  <l>उक्तिर्नाम यदि स्वार्थो भङ्ग्या भव्योऽभिधीयते ।</l>
</lg>
<p>यथा—</p>
<lg type="udāharaṇa" n="1.88.121">
  <l>
    <seg type="pāda">‘त्वमेवंसौन्दर्या स च रुचिरतायाः परिचितः</seg>
    <seg type="pāda">कलानां सीमानं परमिह युवामेव भजथः ।</seg>
  </l>
  <l>
    <seg type="pāda">अपि द्वन्द्वं दिष्ट्या तदिति सुभगे संवदति वा-</seg>
    <seg type="pāda">मतः शेषं चेत्स्याज्जितमिह तदानीं गुणितया ॥ १२१ ॥’</seg>
  </l>
</lg>
<pb n="086"/>
<p>अत्राभीष्टस्य नायकनायिकासंगमस्य भङ्ग्या भणनमुक्तिः ॥</p>
<div type="commentary">
  <p><q>उक्तिरिति</q> । स्वीयोऽभीष्टोऽर्थः स्वार्थः । तस्य साक्षात्प्रतिपादनमनुचितमिति अर्थान्तरभङ्गिभिः प्रतिपादनमर्थगुणः । भव्यो मनोहरः । सुगममन्यत् । नायकनायिकासंगमस्येति । नायकस्य नायिकया तस्याश्च नायकेनेति परस्परोत्कण्ठाप्रकर्षो विवक्षितः । तेनैकशेषो न भवति ॥</p>
</div> <!-- commentary !-->
<lg type="kārikā" n="1.88">
  <l>विवक्षितार्थनिर्वाहः काव्ये प्रौढिरिति स्मृता ॥ ८८ ॥</l>
</lg>
<p>यथा—</p>
<lg type="udāharaṇa" n="1.88.122">
  <l>
    <seg type="pāda">‘त्वद्वक्त्रेन्दुविलोकनाकुलधिया धात्रा त्वदीयां श्रियं</seg>
    <seg type="pāda">निक्षिप्य प्रतिराजकेषु विदुषां लक्ष्म्या त्वमापूरितः ।</seg>
  </l>
  <l>
    <seg type="pāda">तेनैते नियतं दरिद्रति गृहेष्वेषामियं दृश्‍यते</seg>
    <seg type="pāda">नैनामाद्रियसे त्वमिच्छसि नु तां त्वामेव सा धावति ॥ १२२ ॥’</seg>
  </l>
</lg>
<p>अत्र त्वद्वक्त्रविलोकनाकुलेन धात्रा त्वदीया लक्ष्मीः शत्रुषु निक्षिप्य विदुषां च लक्ष्मीस्त्वय्यारोपिता । <note>‘यतः’ ग</note>अतस्त्वं विपक्षलक्ष्मीमाद्रियसे सा च त्वामनुधावति । या च विदुषां लक्ष्मीस्तया त्वमापूरितस्तेन ते दरिद्राः । अत एव त्वमेनां नाद्रियसे । इयं च विद्वद्गेहेष्वेव दृश्‍यते इत्येतावतः प्रभूतस्यार्थस्यानेकवाक्येन प्रतिपादितत्वाद्विवक्षितार्थनिर्वहणं प्रौढिः ॥</p>
<div type="commentary">
  <p><q>विवक्षितेति</q> । कवेरभिमतस्य भूयसोऽप्यर्थस्य स्वल्पेनैव वाक्येन प्रतिपादनं प्रौढिः । तथा हि—त्वां निर्माय जगद्विलक्षणवस्तुनिर्वहणचमत्कृतस्य धातुस्त्वद्वक्त्रेन्दुविलोकनं तदासङ्गेन त्वदर्थनिर्भितायाः श्रियः प्रतिराजकेषु भ्रमणक्रमेण संचारणं तत्पूर्वापरप्रतिसंघात (न)बलाद्विद्वभ्द्यो लक्ष्मीमाकृष्येत्यादिको भूयानर्थः स्तोकेन वाक्येनोपनीत इति ॥</p>
</div> <!-- commentary !-->
<pb n="087"/>
<p>संप्रत्यतिप्रसङ्गवारणार्थं क्रमप्राप्ता वैशेषिकगुणा लक्षितव्याः । ते च दोषा अपि सन्तो गुणीभावमापन्ना उच्यन्ते । तत्रैष कवीनामालापः—</p>
<lg>
  <l>‘<note>‘सामान्यसुन्दरीणां विभ्रभमुद्वहत्यविनयोच्छ्रायः । धूमोच्चयः प्रज्वलितानां बहुमतः सुरभिदारूणाम् ॥’ इति छाया</note>सामण्णसुन्दरीणं विब्भममुव्वहइ अविणओच्चेअ ।</l>
  <l>धूमोच्चिअ पज्जलिआणं बहुमओ सुरहिदारूणम् ॥’</l>
</lg>
<p><note>‘क्वचिद्दूषणानामपि गुणत्वमिति दर्शयन्नाह—‘ इति भवेत्</note>दारुणानां गुणत्वमिति शङ्कां दर्शयन्नाह—</p>
<lg type="kārikā" n="1.89">
  <l>पदाद्याश्रितदोषाणां ये चानुकरणादिषु ।</l>
  <l>गुणत्वापत्तये नित्यं तेऽत्र दोषगुणाः स्मृताः ॥ ८९ ॥</l>
</lg>
<lg type="kārikā" n="1.90">
  <l>त्रिविधा अपि ते भूयश्चतुर्विंशतिधा बुधैः ।</l>
  <l>प्रोक्ता यथा गुणत्वेन प्रविभज्य तथोच्यते ॥ ९० ॥</l>
</lg>
<lg type="kārikā" n="1.91">
  <l>या म्लिष्टम्लेच्छितादीनां पददोषेष्वसाधुता ।</l>
  <l>निरूपितानुकरणे गुणत्वं सा प्रपद्यते ॥ ९१ ॥</l>
</lg>
<p>यथा—</p>
<lg type="udāharaṇa" n="1.91.123">
  <l>‘उन्नमय्य सकचग्रहमास्यं चुम्बति प्रियतमे हठवृत्त्या ।</l>
  <l>हुं हु मुञ्च मममेति च मन्दं जल्पितं जयति मानवतीनाम् ॥ १२३ ॥’</l>
</lg>
<p>अत्र हुं हु मममेत्यसाध्वोरपि म्लिष्टम्लेच्छितयोरनुकरणत्वाद्गुणत्वम् ॥</p>
<div type="commentary">
  <p><q>पदादीति</q> । पदवाक्यवाक्यार्थदोषाणां गुणत्वापत्तये नित्यं ये भवन्ति, तेऽनुकरणादिषु मध्ये दोषगुणाः स्मृता इति संबन्धः । यद्यपि चानुकरणादिका एव न गुणाः, तथाप्यनुक्रियमाणाद्यभेदोपचारेणोक्तम् । पदादिदोषेष्वन्त्यान्त्यस्यैकस्य नवधामेदे चतुर्विंशतिप्रकाराः । <q>यथेति</q> । येनोपाधिना गुणीभवनमाचार्यैरुपपादितं तत्तदुपाधिविभागप्रदर्शनं करिष्यत इति । <q>या म्लिष्टेति</q> । इह द्वये दोषा नित्या अनित्याश्च । तत्रानुकरणमात्रानपवदनीयदोषभावाश्च्युतसंस्काराप्रयुक्तादयो नित्याः । अनुकरणीयानुकरणानपवादकहेतुकाः श्रुतिकटुत्वप्रभृतयस्त्वनित्याः । येषु पददोषेषु म्लिष्टम्लेच्छितप्रभृतीनां यासाधुता निरूपिता, सा गुणत्वमनुकरणे प्रपद्यत इत्यन्वयः । लुप्तैकदेशं म्लिष्टम् । अव्यक्तरूपं म्लेच्छितम् । आदिग्रहणेन ग्रस्तनिरस्तो-<pb n="088"/>पघ्मातकम्पितादयः । हुं हु इति द्वितीयहुंकारे बिन्दुप्रोञ्छनान्म्लिष्टम् । मममेति किं मुञ्च मुञ्चेति म्लिष्टमुत ममेति न निश्चीयते । <q>अनुकरणत्वाहुणत्वमिति</q> । अर्थविशेषे हि साधुत्वव्यवस्थेति । यच्चाशक्तिजमसाधुरूपम्, तस्यानुकरणे साधुत्वमिष्यत इत्युक्तम्, अनुक्रियमाणं तु स्वरूपपदानुकरणतया पूर्वार्थत्यागेन साघ्वेव । तस्यैवानुकरणस्य तत्कालरञ्जकमानवतीमममवचनानुकारतया च गुणीकरणसामर्थ्यमिति ॥</p>
</div> <!-- commentary !-->
<lg type="kārikā" n="1.92">
  <l>गुणत्वमप्रयुक्तस्य तथानुकरणे भवेत् ।</l>
</lg>
<p>यथा—</p>
<lg type="udāharaṇa" n="1.92.124">
  <l>‘दिवं पत्काषिणो यान्ति येऽचीकमत भाषिणः ।</l>
  <l>पत्काषिणोऽपि नो यान्ति ये वचन्ति प्रयुञ्जते ॥ १२४ ॥’</l>
</lg>
<p>अत्राचीकमत वचन्तीत्यादिपदानां कविभिरप्रयुक्तानामप्यनुकरणत्वाद्गुणत्वम् ॥</p>
<div type="commentary">
  <p><q>गुणत्वमिति</q> । पत्काषिण इति पादमपि कषन्तः । ‘हिमकाषिहतिषु च’ इति पादशब्दस्य पद्भावः । वचेर्वचन्तीत्येव रूपमप्रयुक्तम् । न त्वन्यथापि । ‘सत्यं नाम न वच्मि’ इत्यादेरनुमतत्वात् । इत्यादिपदानामित्युदाहरणान्तराभिप्रायेण ॥</p>
</div> <!-- commentary !-->
<lg type="kārikā" n="1.92">
  <l>यच्छ्रुतेर्विरसं कष्टं तस्य दुर्वचकादिषु ।</l>
  <l>गुणत्वमनुमन्यन्ते सानुप्रासस्य सूरयः ॥ ९२ ॥</l>
</lg>
<p>यथा—</p>
<lg type="udāharaṇa" n="1.92.125">
  <l>‘<note>‘नाष्ट्रा’ स्व-रा; ‘नांष्ट्रा’ इति पठित्वा ‘नांष्ट्रा राक्षसाः’ इति व्याख्यातं काव्यानुशासनविवेके हेमचन्द्राचार्यैः</note>त्वाष्ट्रास्त्वाष्ट्रारिराष्ट्रे न भ्राष्ट्रे नादंष्ट्रिणो जनाः ।</l>
  <l>धार्तराष्ट्राः सुराष्ट्रे न महाराष्ट्रे च नोष्ट्रिणः ॥ १२५ ॥’</l>
</lg>
<p>अत्र श्रुतिविरसत्त्वात् कष्टत्वेऽपि दुर्वचकत्वाद्गुणत्वम् ॥</p>
<div type="commentary">
  <p><q>यच्छ्रुतेरिति</q> । दुर्वचकयोगा इति व्यावहारिकचतुःषष्ट्यां दुर्वचकप्रयोगोऽनुमतः । तस्यानुप्रासघटकत्वेऽलंकारनिर्वहणक्षमतया कविशक्तिव्यञ्जकस्य गुणीभावः । आदिपदेन रौद्रादिरसानुप्रवेशः । यदाह—</p>
<lg>
  <l>‘शषौ सरेफसंयोगौ टवर्गश्चापि भूयसा ।</l>
  <l>विरोधिनः स्युः शृङ्गारे तेन वर्णा रसच्युताः ॥</l>
</lg><pb n="089"/>
<lg>
  <l>त एव विनिवेश्‍यन्ते बीभत्सादौ रसे यदा ।</l>
  <l>तदा तं दीपयन्त्येव तेन वर्णा रसच्युताः</l>
</lg> ॥’ इति ।
<p>त्वाष्ट्रा राक्षसास्त्वष्टुरपत्यं वृत्रस्तस्यारिरिन्द्रस्तस्य राष्ट्रे स्वर्गे न सन्ति । भ्राष्ट्रे चणकादिभर्जनस्थाने न कुण्ठदंष्ट्रा भवन्ति । असितचञ्चुचरणा हैमा<note>‘हंसा’ ख</note> धार्तराष्ट्रा व विद्यन्ते । उष्ट्रिण उष्ट्रोपजीविनः ॥</p>
</div> <!-- commentary !-->
<lg type="kārikā" n="1.93">
  <l>यत्पादपूरणाद्यर्थमनर्थकमुदाहृतम् ।</l>
  <l>गुणत्वमनुमन्यन्ते तस्यापि यमकादिषु ॥ ९३ ॥</l>
</lg>
<p>यथा—</p>
<lg type="udāharaṇa" n="1.93.126">
  <l>‘योषितामतितरां नखलूनं गात्रमुज्ज्वलतया न खलूनम् ॥ १२६ ॥’</l>
</lg>
<lg type="udāharaṇa" n="1.93.127">
  <l>बभौ मुखेनाप्रतिमेन काचन श्रियाधिकानां प्रति मेनका च न ॥ १२७ ॥’</l>
</lg>
<p>अत्र खलुशब्दस्य चशब्दस्य च पादपूरणमात्रेऽपि प्रयोजने यमकत्वाद्गुणत्वम् ॥</p>
<div type="commentary">
  <p><q>यत्पादपूरणेति</q> । द्योतनीयमर्थमन्तरेण प्रयुक्तमव्ययपदमनर्थकमित्युक्तम् । पादपूरणार्थत्वं तु दूषणताबीजम् । आदिग्रहणाद्गद्यपूरणम् । सति तूपयोगे तस्य तद्बिजाभावाद्दोषभावविरहोऽलंकारारम्भे च गुणत्वम् । तदिदमुक्तम्—<q>यमकादिष्विति</q> । आदिशब्दोऽनुप्रासचित्रादिपरः । वाक्यालंकारार्थत्वमपि शब्दालंकारारम्भकत्वमेव । यदाह—‘आर्षार्षिपुत्रकर्षिकवैदिकादिवाक्यानामलंकारहेतवो वाक्यालंकारार्थाः’ इति । तेन—</p>
<lg>
  <l>‘उत्फुल्लकमलकेसरपरागगौरद्युते मम हि गौरि ।</l>
  <l>अभिवाञ्छितं प्रसिध्यतु भगवति युष्मत्प्रसादेन</l>
</lg> ॥’ इति ।
</div> <!-- commentary !-->
<p>अत्र हि प्र इत्येतयोर्न वाक्यालंकारप्रयोजकत्वमित्युक्तप्रायम् । योषितामित्यादाबतितरां नखलूनं योषितां गात्रमुज्ज्वलतया नोनमित्येव पर्याप्ते द्वितीयपादे तदुभयमपि यमकारम्भकं सत्प्रस्तुतोपयोगितया कविव्युत्पत्तिपुरस्कार प्रवृत्तमपजहाति दोषभावमुपादत्ते च गुणत्वमिति ॥</p>
<lg type="kārikā" n="1.94">
  <l>यत्तु रूढिच्युतत्वेन प्रोक्तमन्यार्थसंज्ञितम् ।</l>
  <l>प्रहेलिकादिषु प्रायो गुणत्वं तस्य युज्यते ॥ ९४ ॥</l>
</lg>
<pb n="090"/>
<p>यथा—</p>
<lg type="udāharaṇa" n="1.94.128">
  <l>‘<note>‘खादयः’ ख</note>खातयः कनि काले ते स्फातयः स्फार्हवल्गवः ।</l>
  <l>चन्द्रे साक्षाद्भवन्त्यत्र वायवो मम धारिणः ॥ १२८ ॥’</l>
</lg>
<p>अत्र <note>‘खादयः’ ख</note>खातय इत्यादीनां घर्घरिकादौ धृङश्चानवस्थाने न रूढिः । गूढार्थे तु प्रहेलिकादौ तन्न दुष्यतीति तेषां दोषगुणत्वम् ॥</p>
<div type="commentary">
  <p><q>यत्त्विति</q> । रूढिच्युतत्वेन द्वितीयां संज्ञां प्रयोजयति । आकीर्णामन्त्रणाद्युपयोगिनी प्रहेलिका । तथा च—तद्विद्यसंभाषायां विदग्धैरुपन्यासैः स्वार्थाप्रत्यायकत्वलक्षणबीजाभावान्न दोषः, गुणस्तु भवति । अनुकरणादिकमादिपदेन गृह्यते । खातयो घर्घरिकाः । कनीति कन्यासंबोधनम् । कालश्चरणः कर्णाटदेशभाषानुसारात् । स्फातयः स्फीताः । स्फार्हो मनोहरः । वल्गुर्ध्वनिः । चन्द्र आह्लादकः । वायवः प्राणाः । धारिणोऽनवस्थिताः । तदयं वाक्यार्थः—हे कनि कन्ये, तवाह्लादकचरणबद्धा यथोक्तविशेषणा घर्घरिकाः साक्षाद्भवन्ति श्रोत्रेण प्रत्यक्षीक्रियन्ते । अत्र प्रस्तावे मम प्राणा उद्दीपनप्रकर्षमसहिष्णवो धारिणोऽनवस्थिता इति । व्रणप्ररोहस्थानादौ खात्यादिशब्दानां रूढिर्न तु घर्घरिकादावित्याह—अत्रेति । नामधातुविवक्षया द्विधा व्याख्यातम् ॥</p>
</div> <!-- commentary !-->
<lg type="kārikā" n="1.95">
  <l>तुच्छवाच्यमपुष्टार्थमिति यत्प्राक्प्रकाशितम् ।</l>
  <l>तस्य च्छन्दोऽनुरोधादौ गुणत्वमवधार्यते ॥ ९५ ॥</l>
</lg>
<p>यथा—</p>
<lg type="udāharaṇa" n="1.95.129">
  <l>‘द्विरष्टवर्षाकृतिमेनमर्थिनामुशन्ति कल्पोपपदं महीरुहम् ।</l>
  <l>यमिन्द्रशब्दार्थनिषूदनं हरेर्हिरण्यपूर्वं कशिपुं प्रचक्षते ॥ १२९ ॥’</l>
</lg>
<p>अत्र द्विरष्टवर्षाकृतिमिति कल्पोपपदं महीरुहमिति हिरण्यपूर्वं कशिपुमित्यस्य तुच्छार्थत्वेऽपि च्छन्दोऽनुरोधाद्गुणत्वम् ॥</p>
<div type="commentary">
  <p><q>तुच्छेति</q> । शब्दपल्लवनस्य प्रकृतरसाननुगुणत्वेन दोषत्वप्रसङ्गे क्वचिदनन्यगतिकतया कवेरुत्पाद्यते । तथा हि—भिन्नसर्गान्तैरित्यादिना सर्गाणामौत्सर्गिकैकवृत्तनिर्वाहौचित्ये स यथोक्तसंक्षिप्तशब्दाप्रवेशात्पररूपेण तदर्थत्वस्य विवक्षितत्वाच्च <pb n="091"/>शब्दविकासे न दोषः, किं तु गुण एव । प्रकृतोदाहरणे द्विरष्टवर्षाकृतिमिति कल्पोपपदं महीरुहमिति च निदर्शनं मन्यन्ते । षोडशादिशब्दानामपि वंशस्थप्रवेशत्वादनन्यगतिकत्वाभावात् । हिरण्यपूर्वं कशिपुमिति तु संगच्छते । नहि हिरण्यकशिपुशब्दोऽत्र प्रविशति । प्रदर्शनार्थं तु द्वयमन्यदप्युपात्तम् । एवंविधः शब्दविस्तरो गुणतामासादयतीत्याशयात् । तेनायमर्थः—पल्लवाख्यशब्दगुणे तावत्तुच्छता चमत्कारकारितया गुणधुराधिरूढैवाविस्तरविविक्तविषयतया क्व विशेषगुणस्य भवतीति जिज्ञासायां तु छन्दोऽनुरोधो विहितः । सोऽपि हि कादाचित्कः करोत्येव दोषभावव्यावृत्तिमिति ॥</p>
</div> <!-- commentary !-->
<lg type="kārikā" n="1.96">
  <l>प्रतिपादितमादौ यदसमर्थमवाचकम् ।</l>
  <l>तस्यापि खलु मन्यन्ते गुणत्वं सीत्कृतादिषु ॥ ९६ ॥</l>
</lg>
<p>यथा—</p>
<lg type="udāharaṇa" n="1.96.130">
  <l>‘आशु लङ्घितवतीष्टकराग्रे नीविमर्धमुकुलीकृतदृष्ट्या ।</l>
  <l>रक्तवैणिककराहततन्त्री मण्डलक्वणितचारु चुकूजे ॥ १३० ॥’</l>
</lg>
<p>अत्र कूजितस्य पक्षिणोऽन्यत्रावाचकत्वेऽपि कामशास्त्रेऽनुमतत्वाद्गुणत्वम् ॥</p>
<div type="commentary">
  <p><q>प्रतिपादितमिति</q> । अस्ति कश्चिदेवं विषयो यत्रासमर्थस्य चारुतया गुणभावः । तथा हि—यद्यपि गणपाठादव्यक्तशब्दः कूजितम्, तथापि लोके पक्षिविषय एव नियतम्, तथा चाभिमतविषये प्रयुक्तं पक्षिविरुताकारमावेदयति । 'हारीतप्रभृति—‘ इत्यादिना कामशास्त्रकारैः सीत्कारोपदेशनात् । सीत्कारस्य च चतुःषष्टिकलात्वेन प्रवणतयात्यन्तमुपादेयत्वात् । तदाह—‘अन्यान्यप्याकृतिग्रहणान्युपलक्षयेत्’ इति ॥</p>
</div> <!-- commentary !-->
<lg type="kārikā" n="1.97">
  <l>शास्त्रमात्रप्रतीतत्वादप्रतीतं यदुच्यते ।</l>
  <l>गुणत्वं तस्य तद्विद्यसंभाषादौ विदुर्बुधाः ॥ ९७ ॥</l>
</lg>
<p>यथा—</p>
<lg type="udāharaṇa" n="1.97.131">
  <l>‘सर्वकार्यशरीरेषु मुक्ताङ्गस्कन्धपञ्चकम् ।</l>
  <l>सौगतानामिवात्मान्यो नास्ति मन्त्रो महीभृताम् ॥ १३१ ॥’</l>
</lg>
<pb n="092"/>
<p>अत्राङ्गस्कन्धपञ्चकमित्यस्य शास्त्रमात्रप्रसिद्धस्यापि तद्विद्यसंभाषायां गुणत्वम् ॥</p>
<div type="commentary">
  <p><q>शास्त्रेति</q> । शास्त्रमात्रप्रसिद्धानामाहत्यप्रतीत्यजननेन विवक्षितवाक्यार्थप्रत्ययपरिस्खलनं खेददायी नानामृदुदुष्टताबीजम् । यदि तु कुतश्चिद्विशेषाज्झटित्येव प्रतीतिं जनयेत्तदा कथं दोषः । अस्ति च प्रतिपत्तिव्युत्पत्त्यतिशयलक्षणो विशेषः । तदिदमुक्तम्—तद्विद्येति । मन्त्रणाद्यवसरे औचितीवशात्तत्तत्पदानां गुणत्वमपि निर्वहति । शास्त्रप्रकियापेक्षित्वं गाम्भीर्यम् । शास्त्रव्यवहारसंकेतितपदानां गुणत्वमित्यन्यः प्रकारः । यथावद्विनियोगः कार्यस्तस्य प्रकारसाकल्यं शरीरम्, शब्दच्छलात्कायः, आत्मा सारभूतः क्षेत्रज्ञश्च । कर्मणामारम्भोपायः पुरुषद्रव्यसंपद्देशकालविभागो विनिपातप्रतीकारः कार्यसिद्धिरिति पञ्चाङ्गानि । रूपं संज्ञा संस्कारो वेदना विज्ञानमिति पञ्च स्कन्धाः ॥</p>
</div> <!-- commentary !-->
<lg type="kārikā" n="1.98">
  <l>अर्थप्रतीतिकृद्दूरे क्लिष्टं नाम यदुच्यते ।</l>
  <l>झटित्यर्थप्रतीतौ तद्गुणत्वमनुगच्छति ॥ ९८ ॥</l>
</lg>
<p>यथा—</p>
<lg type="udāharaṇa" n="1.98.132">
  <l>‘अथात्मनः शब्दगुणं गुणज्ञः पदं विमानेन विगाहमानः ।</l>
  <l>पितुः पदं मध्यममुत्पतन्ती काञ्चीगुणस्थानमनिन्दितयाः ॥ १३२ ॥’</l>
</lg>
<p>अत्रात्मना पदं शब्दगुणमिति पितुः पदं मध्यममिति चाकाशविषया काञ्चीगुणस्थानं नितम्बविषयमिति सर्वप्रसिद्धेर्झटित्येव प्रतीतिं करोतीति क्लिष्टस्यास्य गुणत्वम् ॥</p>
<div type="commentary">
  <p><q>अर्थप्रतीतिकृदिति</q> । इहापि तदेव दूषणताबीजं झटिति प्रतीतिजनने सति समाधीयते । समाधानोपायश्च पदान्तरसंनिधानमतिप्रसिद्धिः प्रकरणं वा । तथा हि—प्रकृतोदाहऱणे उत्तरार्धे हरिरित्यभिधानादात्मनः पदमिति हरेः पदमिति संपन्नम्, अस्य च सामान्यशब्दत्वादाकाशविषया प्रतीतिर्यद्यपि झटिति नोत्पत्तुमर्हति, तथापि शब्दगुणमिति विशेषणेन पदार्थान्तराद्यवच्छिद्य विवक्षिताभिमुखी प्रतीतिरुपजन्यते । पितुः पदमिति । यद्यपि पदमिति सामान्यं तथाप्याकाशस्यैव मध्यमचरणविन्यासस्थानत्वेन प्रसिद्धेर्न तथोचितप्रतीतिव्यवधानम् । काञ्चीगुणस्थानमिति । चरणादारभ्य वर्णनाक्रमे नितम्ब एव काञ्चीनिवेशनस्योचितत्वान्न प्रती-<pb n="093"/>तिव्यवधानम् । तदिदमुदाहरणत्रयप्रयोजनमुदाहरणादेरनेकोऽत्र वाक्यार्थो गवेषणीयः । कथं तर्हि सर्वप्रसिद्धेरिति ब्रवीति । इत्थं शब्दगुणशब्दस्य बहुव्रीहित्वादवश्यं विशेषपर्यवसानाय प्रसिद्धिरनुसरणीया । अवश्यं न वर्णनक्रमेऽपि काञ्चीगुणस्थानमनिन्दिताया इत्यत्र काञ्चीगुणस्थानशब्दस्य नितम्बविशेषपर्यवसानार्थं कवीनामौचित्यप्रसिद्धिरङ्गीकर्तव्येति । ननु चात्मनः पदं शब्दगुणत्वमित्यत्र प्रसादः कस्मान्न भवति । एवमाह न भवतीति । उदाहरणस्यादूषणत्वात्सामान्यशब्दस्य विशेषपर्यवसानम्, अन्यच्च समभिव्याहृतपदार्थसंसर्गरूपे वाक्यार्थे स्वच्छसलिल इवाभिमतविशेषप्रतिबिम्बनमित्युपाधिद्वयस्य संकराच्च ॥</p>
</div> <!-- commentary !-->
<lg type="kārikā" n="1.99">
  <l>अप्रसिद्धार्थसंबन्धं यद्गूढार्थमिति स्मृतम् ।</l>
  <l>तव्द्याख्यानादिषु प्रायो गुणत्वेन तदिष्यते ॥ ९९ ॥</l>
</lg>
<p>यथा—</p>
<lg type="udāharaṇa" n="1.99.133">
  <l>‘अम्हारिसा वि कइणो कइणो <note>‘अन्द’ (चन्द)’ ख ग</note>हलिबुढ्ढसालिपमुहा वि ।</l>
  <l>मण्डुक्कमक्कडा वि हु होन्ति हरीसप्पसिंहा वि ॥ १३३ ॥’</l>
</lg>
<lg type="chāyā" ref="1.99.133">
  <l>[अस्मादृशा अपि कवयः कवयो हरिवृद्धशालिप्रमुखा अपि ।</l>
  <l>मण्डूकमर्कटा अपि खलु भवन्ति हरिसर्पसिंहा अपि ॥]</l>
</lg>
<p>अत्र मण्डूकमर्कटसर्पसिंहेष्वप्रसिद्धप्रयोगत्वाद्गूढस्यापि हरिशब्दस्य स्वयं व्याख्यातत्वाद्गुणत्वम् ॥</p>
<div type="commentary">
  <p><q>अप्रसिद्धार्थसंवन्धमिति</q> । तस्य गुणार्थस्य व्याख्यानं तव्द्याख्यानम् । अत्राप्यतिप्रसिध्द्याकृष्टस्यानतिप्रसिद्धार्थप्रतीत्यकरणं दुष्टताबीजमभिधानीयम्, तत्तु प्रतीतिपर्यवसानादेव निवर्तते । भवति चाभिधानकोप इव व्याख्याने झटिति प्रत्ययः । अस्मादृशा अपि मन्दप्रतिभानाः कवयः कविशब्दवाच्या हरिवृद्धशालिप्रमुखाश्च लोकोत्तरप्रतिभाशालिनस्तदवयवतां विख्याते चाविख्याते च शब्दाः साधारणा भवन्ति । तद्यथा—हरिशब्द एवेति व्याख्यानम् । ततो दोषत्वाभावः प्रतिवस्तुलक्षणालंकारपर्यवसायितया च प्रकृतार्थानुगुणत्वेन गुणत्वलाभः । तदेतव्द्याचष्टे—स्वयं व्याख्यातत्वाद्दोषाभावो गुणत्वं पुनराभिप्रायिकात्प्रकृतानुगुणभावादिति बोद्धव्यम् ॥</p>
</div> <!-- commentary !-->
<pb n="094"/>
<lg type="kārikā" n="1.100">
  <l>नेयार्थं यत्स्वसंकेतक्लृप्तवाच्यं <note>‘तदीरितम्’ क-ख</note>निरूपितम् ।</l>
  <l>प्रहेलिकादिषु प्राज्ञैस्तद्गुणत्वेन गण्यते ॥ १०० ॥</l>
</lg>
<p>यथा—</p>
<lg type="udāharaṇa" n="1.100.134">
  <l>‘मोरु कलावेण वहइ तह णामह सरिणाउ ।</l>
  <l>उस्सीसा पाअन्तिगओ अणुणत्तिर्हि जणु णाउ ॥ १३४ ॥’</l>
</lg>
<lg type="chāyā" ref="1.100.134">
  <l>[मयूरः कलापेन वहति तस्य नाम्नः सदृशनामा ।</l>
  <l>उच्छीर्षात्पादान्तगतोऽनुनक्तं यथा नौका ॥]</l>
</lg>
<p>अत्र मयूरबर्हचन्द्रकसंकेतेन कल्पितस्य चन्द्रनाम्नो नेयार्थत्वेऽपि प्रहेलिकात्वाद्गुणत्वम् ॥</p>
<div type="commentary">
  <p><q>नेयार्थमिति</q> । अत्रापि पूर्ववदेव वासना । आकीर्णामन्त्रणादौ विदग्धानां लक्षणादयः प्रहेलिकाविशेषानुन्मीलयन्त उपयुज्यन्ते । तथा हि—मयूरेति । 'जिअनाउ’ इति पाठे जितनौक इति स एवार्थः । मयूरो बर्हभारे चन्द्रकं वहति । अनेन संकेतेन चन्द्रनाम लभ्यते । संविष्टस्य शिरोदेश उच्छीर्षम्, चरणदेशः पादान्तः । उच्छीर्षेण प्राची दिग्लक्ष्यते । ‘प्राक्शिराः शयीत’ इति वचनात् । अर्थात्पादान्तेन प्रतीची । ततश्च ‘प्राच्याः प्रतीचिमर्धचन्द्रो गतः’ इति प्रातःकालोद्भेदो वाक्यार्थः । ‘अणुणेन्ति अजिणणाउ’ इति पाठे सुभगमानिनं कान्तमनुनयन्त्या मया ज्ञात हति खण्डितकामिनीखेदोक्तिः । न चैतासां लक्षणानामस्ति किंचित्प्रयोजनमिति नेयार्थत्वप्रसक्तौ प्रहेलिकाभाव एव समाधानहेतुः । ननु चोच्छीर्षपादान्तरपदयोरस्तु, मयूरकलाप इत्यादौ तु कथम् । यमिति हि सर्वनामाभिमतमेव तावदुपस्थापयति । बर्हे बहूनां बहुले कथमेकस्य प्रतीतिरित्यभिधानेऽपि कदाचित्क्लिष्टस्य विशेषगुणः स्यात् । नात्र नेयार्थता, किं तु तेन संकेतेन कल्पितस्य चन्द्रनाम्न इति । तस्य नाम्नः सदृशनामेत्यनेन मुख्यवृत्त्यैव विवक्षितसदृशलाभादिति । अत्रेदं वक्तव्यम्—तस्य नाम्न इत्यनेन चन्द्रकपदमुपस्थापितम्, न च तेन सहास्ति चन्द्रपदस्य सादृश्‍यमिति । तत्र लक्षणाश्रयणीया । तदिदमुक्तं चन्द्रसंकेतेन कल्पितस्य चन्द्रनाम्न इति । उपलक्षणतया च एकदेशव्याख्यानम् ॥</p>
</div> <!-- commentary !-->
<pb n="095"/>
<lg type="kārikā" n="1.101">
  <l>यदनिश्चयकृत्प्रोक्तं संदिग्धं तद्गुणी भवेत् ।</l>
  <l>भवेद्विशेषावगमो यदि प्रकरणादिभिः ॥ १०१ ॥</l>
</lg>
<p>यथा—</p>
<lg type="udāharaṇa" n="1.101.135">
  <l>‘महीभृतः पुत्रवतोऽपि दृष्टिस्तस्मिन्नपत्ये न जगाम तृप्तिम् ।</l>
  <l>स शार्ङ्गचक्रासिगदाब्जपाणिर्मेघच्छविः पातु जगन्ति शौरिः ॥ १३५ ॥’</l>
</lg>
<p>अत्र तस्मिन्नपत्ये इत्यनिश्चितस्याप्यपत्यविशेषस्य संदिग्धत्वेऽपि गौर्यामिति प्रकरणेन गम्यते । मेघच्छविरित्यस्य च नवश्‍यामादिपदानुपादानेऽपि शौरिसंबद्धत्वान्नवमेघच्छविर्मेघश्‍यामच्छविरिति वा विशेषो निश्चीयत इति तस्यापि गुणत्वम् ॥</p>
<div type="commentary">
  <p><q>यदिति</q> । संशायकजातीयस्य संदेहजनकत्वं नाम दूषकताबीजम् । तद्यदिकुतश्चिद्विशेषाद्विवक्षितप्रतीतिरप्रत्यूहमुपपद्यते तदा भवत्येव दोषाभावः । विशेषावगमो विशेषदर्शनं तस्यैव संशयविरोधित्वात् । महीभृत इत्यादावपत्यशब्दो यद्यपि गौरीशब्दोऽपि तदितरदत्तपद इति संशायकजातीयो भवति, तथापि तच्छब्दोपस्थापित एव विवक्षितविशेषे पर्यवस्यन्नपजहाति दोषत्वम् । तच्छब्द एव कथं तमर्थमुपनयतीत्यत्र तु प्रकरणमेव जाग्रदवस्थमस्ति । मेघच्छविरित्यत्र तु यद्यपि मेघपदं श्‍यामाश्‍यामदत्तपदतया संशायकजातीयम्, तथापि प्रसिद्धपदनीलवर्णार्थगौरीपदसमभिव्याहाराच्छब्दान्तरसंनिधिरपि विशेषे नियमयति तद्वा छविपदं वा विशेषे पर्यवस्यति । अत्र प्रकरणादीनां विशेषस्मृतिहेतुत्वात् । अत एव सूत्रे बहुवचनादिपदानुपादानादनुपात्तास्तदेतदभिसंधाय व्याचष्टे—<q>अत्रेत्यादि</q> । एवं नवमेघच्छविरिति चोक्ते यथा नियमेनार्थप्रतीतिरप्रत्यूहा भवति तथा मेघच्छविरित्युक्त इति । अत एव कविसमयप्रसिद्धविशेषावगमसामग्रीसंपादनेन गुणत्वमिति । कथं पुनरिदं क्लिष्टस्य वैशेषिकं न भवति को वाक्यभूतेन भवति । किं तु संशायकत्वमापादयतः प्रतिभासोऽप्युक्तयुक्त्या निवर्तत इत्यभिमतम् । न चैवंरूपता क्लिष्टवैशेषिके संभवति । एकस्यैव चित्रपदस्य संशयशक्तिरिति न वाक्यार्थगामिता ॥</p>
</div> <!-- commentary !-->
<lg type="kārikā" n="1.102">
  <l>यत्तद्विरुद्धमित्युक्तं विपरीतप्रकल्पनम् ।</l>
  <l>तथाभूताभिधानेन गुणत्वं प्रतिपद्यते ॥ १०२ ॥</l>
</lg>
<pb n="096"/>
<p>यथा—</p>
<lg type="udāharaṇa" n="1.102.136">
  <l>‘अभिधाय तदा तदप्रियं शिशुपालोऽनुशयं परं गतः ।</l>
  <l>भवतोऽभिमनाः समीहते सरुषः कर्तुमुपेत्य माननाम् ॥ १३६ ॥’</l>
</lg>
<p>अत्र विपरीतार्थकल्पनं विरुद्धत्वेऽपि संध्यर्थविग्रहार्थयोः स्फुटभिन्नार्थत्वेनाभिधानाद्गुणत्वम् ॥</p>
<div type="commentary">
  <p><q>यत्तदिति</q> । एवं वस्तु प्रकृतमभिसंधाय वाक्यरचने तदुपमर्दकवस्त्वन्तरप्रवेशो विरोधः । यत्र द्वे अपि वस्तुनी प्रकृते वस्त्वन्तरमेव वा प्रकृतं तद्यथोक्तरूपाभावे कथं दोषः । तथा हि—अभिधायेत्यादौ दूतवाक्ये संधिविग्रहयोर्मिथो विरोधिनोरपि विवक्षितं स दोषः । सरुषः सक्रोधस्य तव माननां पूजां शिशुपाल इच्छति । अनुशयः पश्चात्तापः । अभिमुखं सोत्कण्ठं मनो यस्य स तथेति संधिपक्षे । विग्रहपक्षे त्वनुशयः क्रोधो भवतः सकाशादभि भयशून्यं मनो यस्येति नित्यसापेक्षत्वात्समासः । सरुषो मानना उपयोगस्तदिह निसृष्टार्थस्योभयोपन्यासो यद्रोचते तद्विधीयतामित्यभिसंधाय रचित इति गुणत्वमित्युभयविवक्षापक्षे व्याख्यानम् । यदा तु शासनहरो दूतस्तदोद्यतेष्वपि शस्त्रेषु यथोक्तवक्तारो दूता भवन्तीति न्यायेन विग्रहर्थमेवाभिमतः विपक्षस्यापि प्ररोचना दूतकर्तव्येति मुखे संधिः पर्यायभूतो युक्त एव । तदिदं व्याख्यानेन स्फुटयति—अत्रेति । संधिरूपोऽर्थः संध्यर्थः, विग्रहरूपोऽर्थो विग्रहार्थः । तयोरभिधानेन स्फुट एव भिन्नोऽर्थः प्रयोजनम् । पक्षद्वयेऽपि यत्प्रयोजनमुक्तं तदभिप्रायेणैतव्द्याख्यानम् ॥</p>
</div> <!-- commentary !-->
<lg type="kārikā" n="1.103">
  <l>अप्रयोजकमित्युक्तमविशेषविधायकम् ।</l>
  <l>स्वरूपमात्रे वक्तव्ये तस्यापि गुणतेष्यते ॥ १०३ ॥</l>
</lg>
<p>यथा—</p>
<lg type="udāharaṇa" n="1.103.137">
  <l>‘<note>‘ते चा’ ख</note>तेऽप्याकाशमसिश्‍याममुत्प्लुत्य परमर्षयः ।</l>
  <l>साग्रं वर्षसहस्रं स तपस्तेपे महामनाः ॥ १३७ ॥’</l>
</lg>
<p>अत्रासिश्‍याममित्याकाशं प्रति, साग्रमित्यनेन च वर्षसहस्रं प्रति विशेषानभिधानेऽपि दूरोत्पतनचिरतपश्चरणयोरुपयोगविवक्षायां गुणत्वम् ॥</p>
<pb n="097"/>
<div type="commentary">
  <p><q>अप्रयोजकमिति</q> । तदेव कविभिरुपादीयत इति यदभिप्रेतसंधिमाधत्ते । यत्र वाक्यार्थप्रविष्टमपि न तथाभावमासादयति तदप्रयोजकमित्युक्तम् । तस्य यदि विशेषस्वरूपाभिधाने पर्यवसानेन प्रयोगो न तर्हि दोषः । तथा हि—आकाशमित्यादौ नातिश्‍यामतारूपं विशेषमाकाशे कांचिदपि विशेषमात्रामुन्मुद्रयति, आकाशस्य सर्वदा तद्रूपानपायात् । एवमसमग्रस्य सहस्रत्वाभावात्साग्रमित्यपि न विशेषाधायकम् । आकाशसहस्रयोस्तु यदेव रूपभावेदनीयमित्यत्रैतावन्मात्राभिप्रायेण नास्ति दूषणम्, तथापि नान्तरीयकयोरभिधाने किं प्रयोजनं येनानयोर्गुणभावसंपत्तिरित्यत आह—<q>दूर इति</q> । अतिदूरे श्‍यामत्वमधिकं प्रतिभाति । क्षणमात्रमपि न विरतिरासीदिति साग्रपदाभिप्रायोऽत एव नात्र पौनरुक्त्‍यम् । तर्हि वाक्यार्थे विशेषाधायकत्वमेवानयोरिति कथं दूषणत्वसंभावना । इत्थम् । यस्मिन्ननुपादीयमानेऽपि नाभिमतन्यूनता तत्पदमप्रयोजकम् । अस्ति चात्र द्वयोरपि तज्जातीयतायां दोषत्वप्रसङ्गः । स प्रकृतोपयोगविवक्षायामेव निवर्तते । सर्वथा प्रकृतानुपयोगे दूषणत्वानपायिता । अस्ति चात्रोचित एवोपयोगो यो विवक्षितुमर्हतीत्याह—<q>विवक्षायामिति</q> ॥</p>
</div> <!-- commentary !-->
<lg type="kārikā" n="1.104">
  <l>यदव्युत्पत्तिमद्देश्‍यमिति पूर्वं निरूपितम् ।</l>
  <l>महाकविनिबद्धं सत्तदप्यत्र गुणी भवेत् ॥ १०४ ॥</l>
</lg>
<p>यथा—</p>
<lg type="udāharaṇa" n="1.104.138">
  <l>‘षण्डेषूद्दण्डपिण्डीतगरतरलनाः प्रापिरे येन वेला-</l>
  <l>मालम्ब्योत्तालतल्लस्फुटितपुटकिनीबन्धवो गन्धवाहाः ॥ १३८ ॥’</l>
</lg>
<lg type="udāharaṇa" n="1.104.139">
  <l>‘पातालप्रतिमल्लगल्लविवरप्रक्षिप्तसप्तार्णवम् ॥ १३९ ॥’</l>
</lg>
<lg type="udāharaṇa" n="1.103.140">
  <l>‘किरन्तः कावेरीलडहलहरीशीकरकणान् ॥ १४० ॥’</l>
</lg>
<p>अत्र तल्लगल्ललडहलहरीप्रभृतीनामव्युत्पत्तिमत्त्वेनोद्देश्‍यत्वेऽपि महाकविभिरङ्गीकृतत्वाद्गुणत्वम् ॥</p>
<div type="commentary">
  <p><q>यदिति</q> । संदर्भच्छायावैषम्यमत्र कष्टताबीजमिति पूर्वमुक्तं तत्र यदि समानच्छायशब्दमध्यनिवेशनेन प्रतिक्षिप्यते तदा कथं दोषः । तथाभूतानामेव पदानां संदर्भनिर्वाहकतया महाकविनिबद्धमिति । अत एव शब्दगमकतया गुणत्वलाभः । उद्दण्डत्वेन पिण्डीतगराणां कठोरता । तादृशानामपि तरलनेन प्रौढिः । उत्ताले-<pb n="098"/>त्याद्यनुप्रासवत्प्रोढपदसजातीयमेव तल्लपदम् । एवं गल्लेत्यादौ बोद्धव्यम् । तदिदमाह—अत्र तल्लगल्लेत्यादि ॥</p>
</div> <!-- commentary !-->
<lg type="kārikā" n="1.105">
  <l>ग्राम्यं घृणावदश्लीलामङ्गलार्थं यदीरितम् ।</l>
  <l>तत्संवीतेषु गुप्तेषु लक्षितेषु न दुष्यति ॥ १०५ ॥</l>
</lg>
<p>तत्र संवीते यथा—</p>
<lg type="udāharaṇa" n="1.105.141">
  <l>‘तस्मै हिमाद्रेः प्रयतां तनूजां यतात्मने योजयितुं यतस्व ।</l>
  <l>योषित्सु तद्वीर्यनिषेकभूमिः सैव क्षमेत्यात्मभुवोपदिष्टम् ॥ १४१ ॥’</l>
</lg>
<p>अत्र तद्वीर्यनिषेकभूमिरित्यश्लीलस्यापि संवीतत्वाद्गुणत्वम् ॥</p>
<p>यदाह—</p>
<lg>
  <l>‘संवीतस्य हि लोकेषु न दोषान्वेषणं क्षमम् ।</l>
  <l>शिवलिङ्गस्य संस्थाने कस्यासभ्यत्वभावना ॥’</l>
</lg>
<div type="commentary">
  <p><q>ग्राम्यमिति</q> । अत्र केचिद्यथासंख्यं व्याचक्षते—घृणावदादीनां त्रयाणां क्रमेण संख्यानगोपनलक्षणानि दोषत्वाभावबीजानीति, तदसत् । घृणावदर्थादिमात्र एवाग्रे प्रतिसंभेदत्रिकमुपादाय संव्यानादित्रिकस्योपदर्शनात् । एतादृशयथासंख्यसूचनायैव लक्षणातिक्रमेण घृणावतः प्रथममुपादानम् । तस्मात्संख्यानमिव संख्यानं लोकानुमतिः । किंचित्पदं दुष्टजातीयमपि लोके नोपादानात्ताद्रूप्यं जहात्येव । प्रायेण लोकानुसारि काव्यदर्शनं भवत्यतः प्रतिस्वं भेदत्रितयसंबन्धादुपपन्नं यथासंख्यं स्यादित्यभिधाय पूर्वक्रमेणोदाहरति—<q>अत्रेति</q> । एतेन संवीतेष्वित्यादिकं बहुवचनं व्याख्यातम् । यथा शिवलिङ्गस्य संस्थान इत्यत्र यद्यपि मुख्यविधैव शिवलिङ्गपदम्श्लील एवार्थे, तथाप्यविगानेनादिप्रयोगयोगित्वान्न व्रीडादानक्षमं तथेहापि तद्धीर्येति । शिवलिङ्गेत्यत्र भगवत्संबन्धः प्रयोजक इति तु तुल्यमत्रापीत्याह—<q>तदिति</q> । अत्र हि जगदन्तर्यामिणो भगवतस्तद्विरोधितया प्रसिद्धिरुपजीव्या तदुपजीवने व्रीडादायिनी प्रतीतिरनुत्थायिन्येव । अत्रैवाचार्यमतं लिखति—<q>संवीतस्य हीति । कस्यासभ्यत्वेति</q> । भावना सकललोकसाधारणं ज्ञानम् ॥</p>
</div> <!-- commentary !-->
<p>गुप्ते यथा—</p>
<lg type="udāharaṇa" n="1.105.142">
  <l>‘सुदुम्त्यजा यद्यपि जन्मभूमिर्गजैरसंबाधमयांबभूवे ।</l>
  <l>स तेऽनुनेयः सुभगोऽभिमानी भगिन्ययं नः प्रथमाभिसंधिः ॥ १४२ ॥’</l>
</lg>
<pb n="099"/>
<p>अत्र जन्मभूमिसंबाधसुभगभगिनीशब्दानामश्लीलार्थान्तरत्वेऽपि प्रथमार्थप्रभावभावनागुप्तत्वाद्गुणत्वम् ॥</p>
<p>यदाह—</p>
<lg>
  <l>‘वस्तुमाहात्म्यगुप्तस्य पदार्थस्य<note>‘स्याविभावनात्’ इति पाठष्टीकानुसारी भवेत्</note> विभावनात् ।</l>
  <l>भगिनीभगवत्यादि नासभ्यत्वेन भाव्यते ॥’</l>
</lg>
<div type="commentary">
  <p>यस्य पदस्य व्युत्पत्तिलभ्यमर्थान्तरं ग्राम्यम्, यस्य वा समभिव्याहारलभ्यम्, तत्र गोपनं समाधानबीजम् । तदुभयं भवति रूढेर्वा बलवत्त्वं जलधरादिष्विव तथा तात्पर्योन्नयनप्रतिबन्धेन विपरीतार्थतात्पर्योन्नयनपर्यवसानं वा । यथोदाहरिष्यमाणे तथा च प्रतीतेरप्रत्यूहे दूषणताबीजाभावस्तत्र प्रथमकक्षापक्षीकरणेनाद्यमुदाहरति । रूढ्युपस्थापितः प्राथमिकोऽर्थस्तस्य भावो झटिति वाक्यार्थज्ञानं तस्य भावना वासना तया गोपनं चमत्कारार्पणमतिरोधानम् । अमुमेवार्थमाचार्यमतेन स्वहस्तयति—<q>वस्तुमाहात्म्येति । अविभावनादिति</q> । विरुद्धं व्रीडादायितया भावनं तस्याभावात् । तेन क्वचिद्योगोपादानेऽपि तथाभावसंपत्तौ न दोषः । एतदेवोदाहरणेन स्फुटयति—<q>भगिनीति</q> । एतेन भगवतीति पूर्वानुपात्तमुदाहरणं व्याख्यातम् । द्वितीयगोपनमशस्तार्थान्तरे व्यक्तीभविष्यतीति ॥</p>
</div> <!-- commentary !-->
<p>लक्षिते यथा—</p>
<lg type="udāharaṇa" n="1.105.143">
  <l>‘ब्रह्माण्डकारणं योऽप्सु निदधे बीजमात्मनः ।</l>
  <l>उपस्थानं करोम्येष तस्मै शेषाहिशायिने ॥ १४३ ॥’</l>
</lg>
<p>अत्र ब्रह्माण्डोपस्थानशब्दयोरसभ्यस्मृतिहेतुत्वेऽपि अन्यत्र लक्षितत्वाद्गुणत्वम् ॥</p>
<div type="commentary">
  <p>यस्य पदस्यैकदेशो ग्राम्यानुगामी तस्य स्मृतिहेतुता । तत्र कुत्रचिदुक्तिवैचित्र्यादेकदेशो झटिति स्मारकः, क्वचित्तथैव समुदायशक्त्‍या विपरीतार्थोपस्थापनाज्झटिति स्वार्थं समुदाय एव प्रतिपादयति । आद्यो दूषणम् । द्वितीयस्तु वैजात्याभावाद्गुणः । तदेवं लक्षणं यत्राद्ये ग्राम्यत्वं ततोऽन्यत्रैव बहुधा लक्षणात्तदिदमुक्तम्—<q>अन्यत्र लक्षितत्वादिति</q> ॥</p>
</div> <!-- commentary !-->
<pb n="100"/>
<p>एवमशस्तादीनामपि गुणत्वम् ।</p>
<p>यथा—</p>
<lg type="udāharaṇa" n="1.105.144">
  <l>
    <seg type="pāda">‘भद्रे मारि प्रशस्तं वद सदसि मुदा नृत्य कृत्ये मुहूर्तं<note>‘मुहुर्ते’ ख</note></seg>
    <seg type="pāda">मृत्यो रत्नैश्चतुष्कं विरचय रचयारात्रिकं कालरात्रि<note>‘रात्रे’ ख</note></seg> ।</l>
  <l>
    <seg type="pāda">चामुण्डे मुण्डमालामुपनय <note>‘विनयस्त्रायतां’ ख</note>विनयस्वायतां भैरवीर्ष्या-</seg>
    <seg type="pāda">मेवं देवे भवानीं वदति परिजनव्याहृतिस्त्रायतां वः ॥ १४४ ॥’</seg>
  </l>
</lg>
<p>अत्र मारीकृत्यादीनामशस्तार्थानामपि पदानां समस्तमङ्गलायतनस्य भगवतो विश्वेश्वरस्य संबन्धेनोक्तत्वाद्गुणत्वम् ॥</p>
<div type="commentary">
  <p>पुनरपरेण प्रकारेण संव्यानं भवतीत्यप्रशस्ते स्फोरयति । परमेश्वरस्य मङ्गलायतनत्वं तत्संबन्धिमात्रस्यैव मङ्गलीभवननियमेन शास्त्रेतिहासादौ प्रसिद्धत्वात् । तदुक्तम्—‘तथापि स्मर्तॄणां वरद परमं मङ्गलमसि’ इति । अयं च प्रकारोऽप्रशस्तार्थ एव भवति । मार्यादयो मातृविशेषाः । आरात्रिकं नीराजनदीपव्यासङ्गपात्रम् । परिजनपदं संबन्धं पुष्णाति ॥</p>
<p>द्वितीयं गोपनप्रकारमशस्तार्थान्तरं व्यञ्जयति—</p>
</div> <!-- commentary !-->
<p>यथा वा—</p>
<lg type="udāharaṇa" n="1.105.145">
  <l>‘सत्पक्षा मधुरगिरः प्रसाधिताशा मदोद्धतारम्भाः ।</l>
  <l>निपतन्ति धार्तराष्ट्राः कालवशान्मेदिनीपृष्ठे ॥ १४५ ॥’</l>
</lg>
<p>अत्र धार्तराष्ट्राः कालवशान्मेदिनीपृष्ठे निपतन्तीत्यस्यामङ्गलार्थान्तरत्वेऽपि ‘हंसानहं धार्तराष्ट्रानिति व्यपदिशामि’ इति वक्ष्यमाण<note>‘वाक्यान्तरगुप्तत्वात्’ ख</note>वाक्यगुप्तत्वाद्गुणत्वम् ॥</p>
<div type="commentary">
  <p><q>यथा वेति</q> । पक्षः पतत्रं परिकरश्च । आशा दिक् प्रत्याशा च । मदः क्षीबता दर्पश्च । निपात आगमनं शस्त्रादिहतानां मेदिनीसंगतिश्च । रङ्गमङ्गलान्तः स्वस्त्ययनप्रवृत्तस्य सूत्रधारस्य मङ्गलार्थाधिकारवस्तुप्रस्तावनं तावद्बुद्धिपूर्वकमत्र न संभवति हंसानहमित्यादिना तात्पर्यस्य नियमितत्वात् । स्वशक्त्या तु पदार्थान्तरमा-

BREAK2
<pb n="101"/>
भासयन्ति पदानि दोषतया न प्रतिभासते । तत्र वीथ्यङ‍गविशेषोपक्षेपस्यामुखशरीरत्वादौचित्यनिवेश एव स्फुटं कारणमित्याशयो बोद्धव्यः । औचित्यविरोधो न सार्वत्रिक इति नातिप्रसङ‍ग ॥</p>
</div> <!-- commentary !-->
<p><note>‘यथा वा’ ग</note>यथा च—</p>
<lg type="udāharaṇa" n="1.105.146">
  <l>‘कोऽभिप्रेतः सुसंस्थानस्तस्या इति न निश्चयः ।</l>
  <l>आशापिशाचिकैषा तु कुमारी मां वरिष्यति ॥ १४६ ॥’</l>
</lg>
<p>अत्राभिप्रेतसुसंस्थानाशापिशाचिका कुमारीति पदानामशस्तस्मृतिहेतूनामपि लोकैरन्यत्र लक्षितत्वाद्गुणत्वम् ॥</p>
<p>कोऽभिप्रेत इत्यादौ पूर्ववदेव वासना ॥</p>
<p>एवं घृणावदर्थादीनामपि गुणत्वम् ।</p>
<p>तत्र घृणावतो यथा—</p>
<lg type="udāharaṇa" n="1.105.147">
  <l>‘पद्मान्यर्कांशुनिष्ठ्यूताः पीत्वा पावकविप्रुषः ।</l>
  <l>भूयो वमन्तीव मुखैरुद्गीर्णारुणरेणुभिः ॥ १४७ ॥’</l>
</lg>
<p>अत्र—</p>
<lg type="udāharaṇa" n="1.105.148">
  <l>‘निष्ठ्यूतोद्गीर्णवान्तादि गौणवृत्तिव्यपाश्रयम् ।</l>
  <l>अतिसुन्दरमन्यत्तु ग्राम्यकक्षां विगाहते ॥’</l>
</lg>
<p>घृणावदर्थान्तरस्य यथा—</p>
<lg type="udāharaṇa" n="1.105.148">
  <l>‘कामिनीगण्डनिस्य<note>‘निःस्यन्दि’ ख</note>न्दबिन्दुरिन्दुर्मतो<note>‘र्मातर्मम’ ख-ग</note> मम ।</l>
  <l>अन्यथा कथमेतस्य जगदुद्द‍योतिनी द्युतिः ॥ १४८ ॥’</l>
</lg>
<p>अत्र रागातिशयहेतुभूतयोः कामिनीकपोलचन्द्रमसोः स्वरूपभावनामाहात्म्येनार्थान्तरभावना गुप्तेति गण्डनिस्यन्दबिन्दुरित्यस्य घृणावदर्थान्तरस्यापि न <note>‘दोषः’ क-ख</note>दोषत्वम् ॥</p>
<div type="commentary">
<p>अथापरं संख्यानप्रकारं घृणावदर्थे कथयति—<q>यथेति</q> । गुणवृत्तिव्यापाराश्रयेष्ववान्तरादिपदेषु प्रथमत एवान्यक्रियादिधर्माणामन्यत्रारोपे समाधिप्रादुर्भावा-<pb n="102"/>दनुत्थानं दोषाभावत्वद्वारं, ततश्च मुख्य एव स्थाने जुगुप्सादायित्वं पूर्वाचार्यश्लोकेनैव व्याचष्टे—<q>अत्रेत्यादि</q> । गुणग्रस्तत्वमभिप्रेत्यातिशयसंपत्तौ प्रकृतौचित्यात्कपोलस्यैव प्रतिभासस्तदिदमुक्तम्—<q>रागातिशयहेतुभूतयोरिति</q> । तथा च जगन्नयनानन्दभूतस्य निःशेषिताशेषतमसश्चन्द्रमसो यदिदमभिप्रेतकामिनीकपोललावण्यबिन्दुमात्रतया भानं तदुचितमेवेति ॥</p>
<p>प्राच्यानामेव वासनामभिसंधाय स्मृतिहेतुमुदाहरति—</p>
</div> <!-- commentary !-->
<p>घृणावत्स्मृतिहेतुर्यथा—</p>
<lg type="udāharaṇa" n="1.105.149">
  <l>‘विपूयरशनावन्तः पलाशाषाढधारिणः ।</l>
  <l><note>‘ब्रह्मवर्चसिनः’ इति पाठष्टीकानुसारी</note>ब्रह्मवर्चस्विनो यान्ति द्विजपोगण्डका इमे ॥ १४९ ॥’</l>
</lg>
<p>अत्र विपूयपलाशब्रह्मवर्चसपोगण्डशब्दानां घृणावत्स्मृतिहेतुत्वेऽप्यन्यत्र<note>‘प्यत्र’ क-ख</note> लक्षितत्वाददोषत्वम् ॥</p>
<div type="commentary">
  <p><q>यथेति</q> । आषाढो दण्ड; । <q>ब्रह्मवर्चसिन इति</q> । ‘ब्रह्महस्तिभ्यां वर्चसः’ इति समासान्तस्ततो मत्वर्थीय इनिः । पोगण्डो बालः ॥</p>
  <p>एवमन्यप्रकारमपि संख्यानादिकं स्वयमुन्नेयमित्याह—</p>
</div> <!-- commentary !-->
<p>एवम<note>‘न्यत्र’ क</note>न्यदपि द्रष्टव्यम् । अत्र च—</p>
<lg type="kārikā" n="1.106">
  <l>किंचिदाश्रयसंबन्धाद्धत्ते शोभामसाध्वपि ।</l>
  <l>कान्ताविलोच<note>‘लोकने’ क</note>नन्यस्तं मलीमसमिवाञ्जनम् ॥ १०६ ॥</l>
</lg>
<p>तद्यथा—</p>
<lg type="udāharaṇa" n="1.106.150">
  <l>
    <seg type="pāda">‘अन्त्रप्रोतबृहत्कपालनलककूरक्वणत्कङ‍कण-</seg>
    <seg type="pāda">प्रायप्रेङ्खितभूरिभूषणरवैराघोषयत्यम्बरम् ।</seg>
  </l>
  <l>
    <seg type="pāda">पीतच्छर्दितरक्तकर्दमघनप्राग्भारघोरोल्लस-</seg>
    <seg type="pāda">व्द्यालोलस्तनभारभैरववपुर्दर्पोद्धतं धावति ॥ १५० ॥’</seg>
  </l>
</lg>
<p>अत्राश्रयस्य बीभत्सरसो चितत्वाददोषत्वम्<note>‘दोषः’ क-ख</note> ॥</p><pb n="103"/>
<div type="commentary">
  <p><q>एवमिति</q> । अनित्योऽयं दोषः । तेन यत्र दोषता नास्ति तत्र विषये रसप्रकाशसामग्र्याभन्तर्भावात्कथं न गुणत्वम् । अन्तर्भावश्च द्विधा—प्रयोगविषयौचित्येन वा, वागनुभावौचित्येन वा । तत्र प्रथमं दर्शयति—<q>किंचिदिति</q> । यथाञ्जनस्य नाञ्जनवल्ल्यादिसंगतत्वेन शतशो भाव्यमानस्याप्युद्दीपनविभावना । भवति तु कान्ताविलोचनचुम्बितयानुसंधीयमानस्य । तथापदस्यापि विषयेऽतद्विषये च प्रयुज्यमानस्य । तदेतव्द्याचष्टे—<q>अत्राश्रयस्येति</q> ।</p>
</div> <!-- commentary !-->
<lg type="kārikā" n="1.107">
  <l>संनिवेशवशात्किंचिद्विरु<note>‘दुरुक्त’ ग</note>द्धमपि शोभते ।</l>
  <l>नीलं पलाशमाबद्धमन्तराले स्रजामिव ॥ १०७ ॥</l>
</lg>
<p>तद्यथा—</p>
<lg type="udāharaṇa" n="1.107.151">
  <l>
    <seg type="pāda">‘अन्त्रैः कल्पितमङ‍गलप्रतिसराः स्त्रीहस्तरक्तोत्पल-</seg>
    <seg type="pāda">व्यक्तोत्तंसभृतः <note>‘पिनद्धशिरसा’ ग</note>पिनह्य सहसा हृत्पुण्डरीकस्रजः ।</seg>
  </l>
  <l>
    <seg type="pāda">एताः शोणितपङ‍ककुङ‍कुमजुषः संभूय कान्तैः पिब-</seg>
    <seg type="pāda">न्त्यस्थिस्नेहसुराः कपालचषकैः प्रीताः पिशाचाङ‍गनाः ॥ १५१ ॥’</seg>
  </l>
</lg>
<p>अत्र श्रृङ‍गारिणो हि जगदपि श्रृङ‍गारमयं पश्‍यन्तीति बीभत्सरसेऽपि <note>‘मार्दवेन’ क</note>माधवेनान्त्रादियदानामन्तरालेषु निवेशितानां मङ‍गलप्रतिसरादिपदानामदोषः ॥</p>
<div type="commentary">
  <p>द्वितीयमन्तर्भावप्रकारं व्युत्पादयति—<q>संनिवेशवशादिति</q> । संनिवेशो वागनुभावः । औचित्याकृष्टपदघटना तद्वशत्वं तदाकृष्टत्वमत एव विरोधिसंगततया विजातीययोरप्यौचितीवशेन कान्तिविशेषोन्मीलकत्वात् पत्रपुष्पव्यतिकरजमालासादृश्यं दर्शयति—<q>नीलमिति</q> । अन्त्रैरित्यादौ प्रत्युत्पन्नदोषोन्मत्तप्रेताङ‍गनावलोकस्य माधवस्यालम्बनोद्दीपनविभावादिप्रकर्पे बीभत्सरसोत्सेकस्तावदुपपन्नः । यस्त्वयमकस्मादेव मङ‍गलादिपदानां शृङ‍गारानुयायिनामिह निवेशः स कथं दोषभावादपनेतव्यः, कथं वा गुणत्वमासादयितव्यमित्यतो हेतुगर्भं व्याचष्टे—<q>अत्र श्रृङ‍गारिण इति</q> । श्रृङ‍गारवासनानिविष्टः श्रृङ‍गारी । तथा च पूर्वं बीभत्सरसान्वयेऽपि प्रकृत श्रृङ‍गारभङ‍गो मा भूदित्येतदर्थमेव कविना ‘मम हि’ इत्यादिना प्रतिज्ञाय ‘लीनेव’ इत्यादिवासनादृढत्वमुपपादितम् । अत एव प्रतिपदं रूपकमाविष्टाभिप्रायमेवं श्रृङ‍गारमयं श्रृङ‍गाराङ‍ग-<pb n="104"/>तया रसतापन्नम् । उपपद्यते च तच्चित्तस्य सादृश्‍यमात्रेण तद्रूपतानुसंधानम् । ततश्च कथं नोद्दीपनता वस्तुसत्त्वस्यानुपयोगित्वात् । अत एव सूत्रितस्य बीभत्सस्य प्रकृतेन बाधात् प्रकृतार्थानुपोष इति ॥</p>
  <p>ननु कथमुद्देशे चतुर्विंशतिधेत्युक्तम् । दोषा हि पूर्वं षोडशैव विभक्ता इत्यत आह—</p>
</div> <!-- commentary !-->
<lg type="kārikā" n="1.108">
  <l>अश्लीलादेरमी भेदा भिद्यन्ते यत्त्रिधा त्रिधा ।</l>
  <l>भवन्ति नव तेनैते पूर्वोक्ता दश पञ्च च ॥ १०८ ॥</l>
</lg>
<lg type="kārikā" n="1.109">
  <l>चतुर्विंशतिरित्येषा प्रोक्ता पदसमाश्रया ।</l>
  <l>समासात्पू<note>‘पूर्वदिष्टानां’ ख</note>र्वनिर्दिष्टदोषाणां गुणक्लृप्तये<note>‘कल्पना’ ग</note> ॥ १०९ ॥</l>
</lg>
<lg type="kārikā" n="1.110">
  <l>इत्येतत्पददोषाणामदोषत्वमुदीरितम् ।</l>
</lg>
<div type="commentary">
  <p><q>अश्लीलादेरिति</q> । निगदव्याख्यातम् । <q>चतुर्विंशतिरित्येषेति</q> । आ दशभ्यः संख्या संख्येये बर्तते, ततः संख्याने संख्येये चाभिधानात् केवलसंख्यानवचनत्वेन गवां विंशतिरितिवत्पदसमाश्रयेत्युपपन्नम् ।</p>
</div> <!-- commentary !-->
<lg type="kārikā" n="1.110">
  <l>इदानीं वाक्यदोषाणां गुणत्वमभिधीयते ॥ ११० ॥</l>
</lg>
<div type="commentary">
  <p>क्रमप्राप्तवाक्यदोषगुणीभावव्युत्पादनमवतारयति—<q>इदानीमिति</q> ॥</p>
</div> <!-- commentary !-->
<lg type="kārikā" n="1.111">
  <l>तत्र शब्दविहीनस्य विवक्षावशतः क्वचित् ।</l>
  <l>निसर्गसुन्दरत्वेन गुणत्वं परिकल्प्यते ॥ १११ ॥</l>
</lg>
<p>यथा—</p>
<lg type="udāharaṇa" n="1.111.152">
  <l>‘आक्षिपन्त्यरविन्दानि मुग्धे तव मुखच्छविम् ।</l>
  <l>कोशदण्डसमग्राणां किमेषां खलु दुष्करम् ॥ १५२ ॥’</l>
</lg>
<p>अत्र ‘न लोकाव्ययनिष्ठाखलर्थतृनाम्’ इति कर्तृकर्मणोः षष्ठीप्रतिषेधे किमेषां<note>‘षामस्ति’ ग</note> दुष्करमित्यपभाषणेऽपि संबन्धमात्रविवक्षातो गुणत्वम् ।</p>
<p>यदाह—</p>
<lg>
  <l>‘इदं हि शास्त्रमाहात्म्यदर्शनालसचेतसाम् ।</l>
  <l>अपभाषणवद्भाति न च सौभाग्यमुज्झति ॥’</l>
</lg><pb n="105"/>
<p>यस्य वस्तुनो नानारूपाणि विजातीयरूपाणि तत्र तद्रुपविवक्षावैचित्र्याच्छब्दचैचित्र्यं संगच्छत इति दोषत्वाभावः । एवं रूपता <note>शब्दहीनदोषोदाहरणभूते ‘नीरन्ध्रं गदितवति’ इत्यादौ</note>गमितवतीत्यादौ कदापि नास्तीतिदोषरूपतैषा । क्वचित्पुनरस्ति रूपान्तरमित्याह—<q>क्वचिदिति</q> । भवत्वेवम् । गुणत्वं तु कथमित्यत आह—<q>निसर्गेति</q> । नियतरूपविवक्षा हि महाकवीनां न लावण्यमनुसंधाय भवितुमर्हति । तथाहि—आक्षिपन्तीत्यादौ एषां दुष्करमित्यत्र खलर्थयोगे ‘न लोकाव्ययनिष्ठाखलर्थतुनाम्’ इत्यनेन षष्ठीप्रतिषेधादेषामिति कथं षष्ठीति दुष्टजातीयतामादाय शेषरूपविशेषविवक्षा समाधानहेतुः । अस्ति हि षष्ठ‌‍यर्थस्य संबन्धस्य द्वरूप्यम्—संबन्धसामान्यं विशेषश्च जन्यजनकभावादिः । तत्र संबन्धविशेषविहितषष्ठीमुपादाय ‘न लोक—‘ इत्यादिना निषेधः । संबन्धसामान्यरूपमुपादाय षष्ठी केन वार्यते । अयमेव संबन्धः शेष इत्युच्यते । एवं तावन्न दोषत्वम् । यथा कोषसमग्राणां राज्ञां विपक्षश्रीहरमुपदिश्‍य यत्किमपि संबन्धिमात्रमेव न दुष्करं तथा पद्मानामिति समर्थयामहे । कथमन्यथा दुरापत्वद्वदनश्रीहरणमिति प्रकृतपोषलाभाद्गुणत्वमतिसुलभं तदेतव्द्याचष्टे—<q>अत्रेति</q> । ननु संबन्धमात्रविवक्षायां दोषता मा भूत्, गुणत्वं तु कथमिति यथोक्तमभिसंधाय परमतं लिखति—<q>इदं हीति</q> । शास्त्रमाहात्म्यं विधिनिषेधयोः परस्परासंकीर्णविषयत्वम् ॥</p>
</div> <!-- commentary !-->
<lg type="kārikā" n="1.112">
  <l>यत्नः संबन्धनिर्ज्ञानहेतुः कोऽपि कृतो यदि ।</l>
  <l>क्रमलङ‍घनमप्याहुर्न दोषं सूरयो यथा ॥ ११२ ॥</l>
</lg>
<lg>
  <l>बन्धुत्यागस्तनुत्यागो देशत्याग इति त्रिषु ।</l>
  <l>आद्यन्तावायतक्लेशौ मध्यमः क्षणिकज्वरः ॥</l>
</lg>
<p>आद्यन्तौ मध्यम इति संबन्धनिर्ज्ञानहेतोर्विधानान्न शाब्दक्रमलङ‍घनंदोषः । वक्तुश्च बन्धुत्यागदेशत्यागयोस्तनुत्यागाद्ग‍रीयस्त्वेनाभिमतत्वादित्यर्थक्रमलङ‍घनस्यापि गुणत्वम् ॥</p>
<div type="commentary">
  <p><q>यत्न इति</q> । क्रमभ्रंशे हि यथाभिमतान्वयप्रतीतिप्रत्यूहो दूषकताबीजम् । तद्यदि कुतश्चिद्विशेषादस्खलितैव प्रतीतिरुपजायते तदा बीजाभावेन तथाभावो निवर्तत एव । स च विशेषः प्रतिपदमनुक्रमितुं न शक्यते इति कोऽपि यत्न इति सामान्येन प्रतिपादितम् । सोऽयं शब्दक्रमलङ‍घनापवादः । अर्थक्रमलङ‍घने त्वभि-<pb n="106"/>प्रायविशेषः । तथा हि—बन्धुत्याग इत्यादौ बन्धुत्यागतनुत्यागदेशत्यागान्कमेणोद्दिश्‍य तथैवानुदेशोऽप्यर्हति न त्वादिममुद्दिश्‍य ततोऽन्त्यस्ततो मध्य इति उद्देशानुदेशलक्षणशास्त्रक्रमभ्रंशजातीयत्वेऽपि संबन्धज्ञानहेतुयत्नकरणाददूषणत्वं व्यवस्थाप्यते । यत्नश्चायमेव यदादिपदैरुल्लेखः । तानि हि तत्तत्स्थानविशेषगामिन एव प्रतीतिमुपजनयन्ति । अवश्‍यं चानेन क्रमेणात्र वक्तुमुचितं तनुत्यागस्य विजातीयताविवक्षया पृथगेव वक्तुमर्हत्वात् । एवं चानुपपत्तिर्लोके बन्धुत्यागापेक्षया शरीरत्यागस्यातिकृच्छ्रत्वेन प्रसिद्धिः । अतश्च ‘मध्यम आयतक्लेश आद्यन्तौ क्षणिकज्वरौ’ इति वचनमुचितमिति आर्थक्रभमभ्रंशः कथं न भवति तत्राह—<q>वक्तुश्चेति</q> । अभिमत<note>‘मतत्वादि’ इति स्यात्</note>मित्यनेनाभिप्रायविशेषोऽपवादहेतुः—‘यथारुचि यथार्थित्वं यथाव्युत्पत्ति भिद्यते । आभासो व्यर्थ एकस्मिन्ननुसंधानसाधितः ॥’ इत न्यायादुपपन्नमेवैतदिति ॥</p>
</div> <!-- commentary !-->
<lg type="kārikā" n="1.113">
  <l>विरूपसंधि यत्पूर्वं विसंधि च निरूपितम् ।</l>
  <l>न च दुर्वचके प्रायः प्रगृह्यादौ च दुष्यति ॥ ११३ ॥</l>
</lg>
<p>तत्र दुर्वचके विरूपसंधिर्यथा—</p>
<lg type="udāharaṇa" n="1.113.153">
  <l>‘जयन्ति वर्षास्विति भर्गदुर्गयोः सुदुर्वचा दुर्वचकप्रयुक्तयः ।</l>
  <l>अभेण्नगेड्जे खमपोग्रभोग्ररुग्ध्रुड्‌भ्रमब्रुण्मुखि सध्र्यगेधि नः ॥ १५३ ॥’</l>
</lg>
<p>अत्रोत्तरार्धस्य विरूपसंधित्वेऽपि दुर्वचकत्वेन कलाविद्भिराद्दतत्वाद्गुणत्वम् ।</p>
<p>यदाहुः—</p>
<lg type="udāharaṇa" n="1.113.154">
  <l>‘शुकस्त्रीबालमूर्खाणां मुखसंस्कारसिद्धये ।</l>
  <l>प्रहासाय च गोष्ठीषु वाच्या दुर्वचकादयः ॥ १५४ ॥’</l>
</lg>
<p>प्रगृह्यादौ विगतसंधिर्यथा—</p>
<lg type="udāharaṇa" n="1.113.155">
  <l>‘कमले इव लोचने इमे अनुबध्नाति विलासपद्धतिः ।</l>
  <l>स इतोऽब्दऋतावृतप्रियो न ऋचस्त्वं न यजूंषि ऊहसे ॥ १५५ ॥’</l>
</lg>
<p>अत्र विसधेः प्रगृह्यादिहेतुकत्वाद्गुणत्वम् ।</p><pb n="107"/>
<p>यदाह—</p>
<lg type="kārikā" n="1.114">
  <l>न संहितां विवक्षामीत्यसंधानं पदेषु यत् ।</l>
  <l>तद्विसंधीति निर्दिष्टं न प्रगृह्यादिहेतुकम् ॥ ११४ ॥</l>
</lg>
<div type="commentary">
  <p><q>विरूपेति</q> । विरूपो दुर्वचको विसंधिर्विगतं संहिताकार्यं दुर्वचके कलाविशेषरूपतयानुमते संहिताकार्यनियमः । द्वितीये कुत्रादूषणमित्याह—<q>प्रगृह्यादाविति</q> । प्रगृह्यं ‘ईदूदेव्द्दिवचनं प्रगृह्यम्’ इत्यादिना यत्र प्रगृह्यसंज्ञा विहिता, आदिग्रहणाद्विनापि प्रगृह्यसंज्ञया यत्र प्रकृतिभावविधानं तथोदाहरिष्यते । यत्र वा वक्तुः खेदादिना विच्छिद्य पाठे विरतिर्भवति । यथा—का एकशिरोरुहेति । तदेवं दुर्वचकप्रगृह्यादि यथासंख्यं विरूपविसंधिविगतसंधानयोरपवादकारणे इत्याह—<q>अत्रेति</q> । प्रयुज्यन्त इति प्रयुक्तयो दुर्वचकाश्च ताः प्रयुक्तयश्चेति दुर्वचकप्रयुक्तय इति कर्मधारयः । सुदुर्वचा इति अन्येनोच्चारयितुमशक्याः । स्वयमेव कविः प्रतिज्ञाय उत्तरार्धे दुर्वचकान्याह—<q>अमेडित्यादि</q> । हे नगेड्जे पर्वतराजपुत्रि, खमाकाशं भेड् भानां नक्षत्राणामीडीश्वरश्चन्द्रः सोऽविद्यमानो यत्र । तिरोधानादसत्कल्पना चन्द्रमसः । केन पुनस्तिरोधानमित्याकाङ‍क्षायां द्वितीयं विशेषणम्—<q>अपोग्रेति</q> । अपगतोग्रदीप्तिर्भ उग्ररुचिरादित्यस्तदीयद्रोहकारिणोऽभ्रपदवाच्या मेघा यत्र । अप्सु रोहतीत्यब्रुट् पद्मं तद्वन्मुखं यस्या इति देवीसंबोधनम् । चेदीदृशं तर्हि सध्र्यङ् सहचरो भवास्माकमिति गौर्या उत्तरम् । कलारूपत्वेन विरूपसंधानस्य गुणत्वमित्याह—<q>कलाविद्भिरादृतत्वादिति । कमले इवे</q>त्यादावुदाहरणत्वान्नैकः श्लोकार्धः । पूर्वार्धे कमले इत्यादित्रितयं प्रगृह्यसंज्ञोदाहरणम् । उत्तरार्धे विनैव प्रगृह्यसंज्ञां प्रकृतिभावविधानं यत्र तत्त्रितयोदाहरणम् । तथाहि—<q>अब्दऋताविति</q> । ‘न ऋच’ इति च ‘ऋत्यकः’ इत्यनेन प्रकृतिभावः । यजूंपि ऊहस इति 'इकोऽसवर्णे शाकल्यस्य ह्रस्वश्च’ इत्यनेन । अपरमादिपदग्राह्यं पूर्वमुदाहृतम् । अत्रापि स इति वोद्धव्यम् । तदेतच्छास्त्रानुमतमपि घटनासौष्टवेन निवेशनीयम् । न त्वन्यथा । उक्तं च पूर्वमेव यत्प्रगृह्यादिहेतुकमपि नासकृत्प्रयोक्तव्यमिति ॥</p>
</div> <!-- commentary !-->
<lg type="kārikā" n="1.115">
  <l>अनुकम्पाद्यतिशयो यदि कश्चिद्विवक्ष्यते ।</l>
  <l>न दोषः पुनरुक्तेऽपि प्रत्युतेयमलंक्रिया ॥ ११५ ।</l>
</lg>
<pb n="108"/>
<p>यथा—</p>
<lg type="udāharaṇa" n="1.115.156">
  <l>‘हन्यते सा वरारोहा स्मरेणाकाण्डवैरिणा ।</l>
  <l>हन्यते चारुसर्वाङ‍गी हन्यते मञ्जुभाषिणी ॥ १५६ ॥’</l>
</lg>
<p>अत्र हन्यते हन्यत इति शब्दपुनरुक्तं चारुसर्वाङ‍गी वरारोहेत्यर्थपुनरुक्तं तदुभयमप्यनुकम्पाद्यतिशयविवक्षायामदोष इति गुणत्वम् ॥</p>
<div type="commentary">
  <p><q>अनुकम्पेति</q> । संभ्रमादौ यावद्बोधमित्यादिना पदद्विरुक्त्‍यादेरनुमतत्वान्न दोषत्वम् । अभिप्रायव्यञ्जननैयत्येन प्रकृतिपोषानुगुणतया गुणत्वम् । तथाहि—हन्यत इत्यादौ हन्यत इति यद्यप्यभिधेयतात्पर्यमिति शब्दपुनरुक्तजातीयं भवति, यद्यपि च वरारोहेत्यभिधाय चारुसर्वाङ‍गीत्यभिन्नाभिधेयतात्पर्यं पर्यायरूपत्वादर्थपुनरुक्तजातीयम्, तथापि विरहवेदनादूनायामनुकम्पातिशयादसकृदुपादानमहिरहिर्बुध्यस्वेति लोकानुसारात् । अनुकम्पाभयाद्यस्य हि तादृशी पदद्विरुक्तिरभिप्रायविशेषार्थनिष्पादितया गुणकक्षाधिरोहणक्षमैवेत्याशयवान्व्याचष्टे—<q>तदुभयमपीति</q> ॥</p>
</div> <!-- commentary !-->
<lg type="kārikā" n="1.116">
  <l>पदानां व्युत्कमो यत्र क्रमेण व्युत्कमेण वा ।</l>
  <l>तव्द्याकीर्णं विदुस्तस्य न दोषः क्वापि तद्यथा ॥ ११६ ॥</l>
</lg>
<lg type="udāharaṇa" n="1.116.157">
  <l>‘जुगुप्सत स्मैनमदुष्टभावं मैवं भवानक्षतसाधुवृत्तः ।</l>
  <l>इतीव वाचो निगृहीतकण्ठैः प्राणैररुध्यन्त महर्षिसूनोः ॥ १५७ ॥’</l>
</lg>
<p>अत्र ‘मा स्म जुगुप्सत’ इति वक्तव्ये ‘जुगुप्सत स्मैनमदुष्टभावं मैवम्’ इति पदव्यतिक्रमस्य ‘व्यस्तेऽपीच्छन्ति केचित्’ इति लुङ्लङोर्विशेषलक्षणत्वाद्गुणत्वम् ॥</p>
<div type="commentary">
  <p><q>पदानामिति</q> । एकस्मिन् वाक्ये पदानामुचितसंनिवेशविपर्यासः क्रमभ्रंशः । स द्विधा भवति—पूर्वापरभावनियतानां तादृशक्रमप्रच्यावनेन वा । यथा बहुतृणमित्यन्योऽर्थः, तृणं बह्वित्यन्यः । पूर्वापरनियमशून्यानामिति तादृगुच्चारणविपर्यासेन वा । यथा कपालमनुलिम्पति, दुकूलं परिदधातीत्यत्र क्रमनियमोऽभिमतः । अनुलिम्पति कपालम्, परिदधाति वस्त्रमित्यपि कृतेन तस्यैवार्थस्य लाभात् । यदा तु कपालं परिदधाति दुकूलमनुलिम्पतीति क्रियते तदा भवति संनिधिविपर्यासस्तदेतव्द्याकीर्णसंकीर्णयोस्तुल्यं, तदिदमुक्तम्—<q>क्रमेण व्युत्क्रमेण वा</q> । ननु ‘स्मोतरे <pb n="109"/>लङ् च’ इत्यनेन माशब्दादुत्तरं यत्र स्मशब्दप्रयोगस्तत्र लुङ्लङोर्विधाने पदक्रमनियमः कृतस्तत्कथं स्म ममेति प्रयुक्ते सोऽर्थः प्रत्येतव्य इत्यत आह—<q>व्यस्त इति</q> । विशेषेण लक्ष्यत इति विशेषणलक्षणं तस्य भावस्तत्त्वम् ॥</p>
</div> <!-- commentary !-->
<lg type="kārikā" n="1.117">
  <l>पर्यायेण द्वयोर्यत्र वाक्यं प्रश्नोत्तरादिषु ।</l>
  <l>संकीर्णं तन्न दोषाय वाकोवाक्यविदो विदुः ॥ ११७ ॥</l>
</lg>
<p>यथा—</p>
<lg type="udāharaṇa" n="1.117.158">
  <l>
    <seg type="pāda">‘बाले नाथ विमुञ्च मानिनि रुषं रोषान्मया किं कृतं</seg>
    <seg type="pāda">खेदोऽस्मासु न मेऽपराध्यति भवान्सर्वेऽपराधा मयि ।</seg>
  </l>
  <l>
    <seg type="pāda">तत्किं रोदिषि गद्गदेन वचसा कस्याग्रतो रुद्यते</seg>
    <seg type="pāda">नन्वेतन्मम का तवास्मि दयिता नास्मीत्यतो रुद्यते ॥ १५८ ॥’</seg>
  </l>
</lg>
<p>अत्र संकीर्णत्वेऽपि वाकोवाक्यत्वान्न दोषः ॥</p>
<div type="commentary">
  <p><q>पर्यायेणेति</q> । यत्र वाक्यैकवाक्यतायामवान्तरवाक्येषु परस्परपदार्थप्रवेशेन यथाभिमतसंसर्गप्रतीतिः स्खलिता भवति तत्र संकरो दूषणम्, प्रतीतेरस्खलने तु न दोषः । स्खलनं चानेकवक्तृकपर्यायप्रवृत्तवाक्यावयवमिश्रणेन भवति । तदपि मिश्रणं प्रश्नोत्तररूपमन्यादृशं वा भवतीत्याह—<q>प्रश्नोत्तरादिष्विति</q> । विषयसप्तमीयम् । वाक्ये वाक्यं वाकोवाक्यं पृषोदरादित्वात्साधु । तत्र प्रश्नोत्तरादिरूपं वाकोवाक्यमुदाहरति—<q>बाले इति</q> । अत्र ‘बाले विमुञ्च मां प्रति रुषम्’ इति प्रथमप्रश्नवाक्यम् । ‘नाथ रोषान्मया किं कृतम्’ इति तादृशमेवोत्तरवाक्यम् । तत्र बाले इति वाक्यप्रतीकानन्तरमेव नाथेति वाक्यान्तरप्रतीकस्य निर्देशः संकीर्णजातीयतामाकारयितुमुद्यतः प्रश्नोत्तरप्रभावादपोद्यते । संकीर्णयोरपि वाक्ययोः पर्यायनिर्देशे भवत्येव वाकोवाक्यमिति चेत्, न । व्यतिकरस्याभिप्रायविशेषव्यञ्जकतया चमत्कारकारित्वेन विजातीयत्वात् । अत एव गुणत्वम् । तथा हि बाले इति पदं परचित्तानभिज्ञायाः क्षुद्रसहचरीवचसि विश्वासभाजः सोपालम्भं संबोधनमाविष्करोति । एतदाकर्ण्यानन्तरमेवेर्ष्याकषायकामिनीवचनमुचितमिति नाथेति संबोधनं साभिप्रायम्, प्रभुरसि न पुनरस्मासु दत्ताशयो न वा स्वाधीनतासौभाग्यभागिति विवक्षितत्वात् । एवमुत्तरत्र स्वयमुन्नेयम् । उपलक्षणं च द्वयोरिति एकस्यापि वक्तुः प्रहेलिकादौ तद्विद्यविषये तदाभाषणस्योचितत्वात् । विजातीयवाक्यद्वयसंदंशपतित-<pb n="110"/>पदे किमिदमनेनान्वीयतेऽनेन वेति संदेहसंकीर्णतासंशयोऽपि संकरमध्यासीन एवेति गुरवः । अयमेति पुत्रो राज्ञः पुरुषोऽपसार्यतामित्यत्र राजपदं संदंशपतितं किं पूर्वेणाथ परेणान्वीयत इति संदिह्यते । राजगोक्षीरादौ द्वयेनान्वयो गोपदस्य निश्चित इति ॥</p>
</div> <!-- commentary !-->
<lg type="kārikā" n="1.118">
  <l>प्रकृतिस्थादिभेदेन ग्राम्यादिभिरथापि या ।</l>
  <l>अपदं तस्य चानुज्ञा भाषाचित्रे विधीयते ॥ ११८ ॥</l>
</lg>
<p>यथा—</p>
<lg type="udāharaṇa" n="1.118.159">
  <l>
    <seg type="pāda">‘हा तो जो ज्जलदेउ नैव मदनः साक्षादयं भूतले</seg>
    <seg type="pāda"><note>‘ता किं’ ग; परंतु ‘तक्किम्’ इति भवेत्</note>तत्किं दीसइ सच्चमा हतवपुः कामः किल श्रूयते ।</seg>
  </l>
  <l>
    <seg type="pāda"><note>‘पच्छा ऐ’ इति टीकासंमतमुख्यपाठः</note>ऐ दूए किअलेउ भूतपतिना गौरीविवाहोत्सवे</seg>
    <seg type="pāda">ऐसें सच्च जि बोल्लु हस्तकटकः किं दर्पणेनेक्ष्यते ॥ १५९ ॥’</seg>
  </l>
</lg>
  <p>अत्र ग्राम्यः प्रष्टा नगरमागतो राजानं दृष्ट्वा ग्राम्यैः प्रकृतिस्थैरेव वा पदैः प्राकृतेन पृच्छति—‘हा तो जो ज्जलदेउ’ इति । नागरश्च तमनुजिघृक्षुरुपनागरैः कोमलैर्वा पदैः सवक्रोक्ति प्रत्याचष्टे—‘नैव मदनः साक्षादयं भूतले’ इति । अथ ग्राम्य आहितप्रतिभः पूर्वपदानुरोधादर्धप्राकृतेनैव ग्राम्योपनागरैः प्रकृतिस्थकोमलैर्वा पदैस्तमुपालभते—‘तत्किं दीसइ सच्चमा हतवपुः कामः किल श्रूयते’ इति । अथ नागरो ज्ञाततत्प्रावीण्यः<note>‘ण्यस्तत्पदा’ क-ख</note> पादानुरोधादेव अर्धप्राकृतेन ग्राम्योपनागरनागरैः प्रकृतिस्थकोमलकठोरैर्वा पदैः समाधत्ते—‘ऐ दूए किअलेउ भूतपतिना गौरीविवाहोत्सवे’ इति । अथ ग्राम्यः श्लोकसमाप्तेः पादस्य तदुत्तरस्य चानुरोधाद्ग्राम्याणि प्रकृतिस्थानि वा त्रिचतुराणि पदानि प्राकृते नोक्‍त्वा पादार्ध एव तिष्ठति—‘ऐसें सच्च जि बोल्लु’ इति । अथ नागरो जितकाशी ग्राम्यो-<pb n="111"/>पनागरनागरैः प्रकृतिस्थकोमलकठोरैर्वा पदैः श्लोकमुत्तरं च पूरयति—'हस्तकटकः किं दर्पणेनेक्ष्यते’ इति । तत्र च प्राकृतानां सर्वेषामपि ग्राम्यत्वम् । प्रष्टुः संस्कृतपदेषु वपुरित्युपनागरं शेषाणि ग्राम्याणि, प्रतिवक्तुश्च हस्तविवाह गौरीपदानि ग्राम्याणि, भूतपतिनेति नागरम्, शेषाण्युपनागराणि । तदिदमीदृशि प्रमेये तथैवोपक्रमादेतन्न दुष्यति ॥</p>
<div type="commentary">
  <p><q>प्रकृतिस्थेति</q> । ‘विभिन्न-’ इत्यादावपदलक्षणसूत्रे षण्णामिति व्यतिकर एकत्वेन नाभिप्रेतः । अपि तु ग्राम्यादित्रिकस्य वा प्रकृतिस्थादित्रिकस्य वेति विकल्पेनोपन्यासप्रयोजनमनुज्ञासंपत्तिस्तेन दोषताभावगुणीभावौ प्रतिपादितौ । विषयं दर्शयति—<q>भाषाचित्र इति</q> । संस्कृतादिव्यतिकरस्यापदत्वेनाभिप्रेतत्वात् संस्कृतादयो ग्राम्यादयः प्रकृतिस्थादयश्च भाषाशब्देनाभिमताः । यथा हि—नानावर्णारब्धमालेख्यचित्रं यथा वा भिन्नप्रकारतन्तुनिर्वातः पटश्चित्रपटस्तथा नानाभाषाभिरारब्धं किंचित्काव्यं चित्रमुच्यते । चित्रमाश्चर्यं तत्कारि च चित्रम् । तेन रूपद्वयसंपत्तौ युक्तिपोषः स्यादेवं यथौचित्याकृष्टनानाभाषाव्यतिकरजमेकं संभवतीत्याशङ्क्य/ संक्षेपात्सर्वं भाषासंकरमेवोदाहरति—<q>यथेति</q> । संकरमाचितीं च व्याख्यानेन स्फुटयति—<q>अत्र ग्राम्य इति</q> । ग्रामवासी किंचिव्द्युत्पन्नश्च । ग्राम्याश्च नगरवस्तुन्यद्भुतचमत्कारवन्तो जिज्ञासवश्च भवन्तीति जातिः । तत्र राजानं दृष्ट्वेति अद्भुतवस्तुकथनेन चमत्कारः । पृच्छतीति जिज्ञासा बहुमान आदरश्चमत्कारेणैव । यद्वा यान्पृच्छति तेष्वेव बहुमानो धन्यास्ते ये नामगोत्रादिकमेतस्य जानन्तः सततमेनमवलोक्यन्त इत्याशयात् । प्रस्तुतग्राम्यप्रकृतेश्चास्य प्राकृतपदैरेव प्रश्नो योग्यः । तदेतत्सर्वमादर्शयितुं प्रश्नं पृथक्कृत्य दर्शयति—<q>हा तो इत्यादि</q> । ‘हा तो’ इति महाराष्ट्रभाषायां प्रश्नकाकुरयं स इत्यर्थे । स इति यो नामैतन्नगरनायकत्वेनास्मद्ग्रामेऽपि वहुशो विख्यातकीर्तिरिति चमत्कारः । <q>जो ज्जलदेउ इति</q> । जिज्ञासासामान्यतश्च नगरसंचरिष्णुजनगोचरोऽयं प्रश्नः । अत्र सर्वाण्येव पदानि नातिहीनपात्रे ग्राम्ये प्रकृतिभवान्यपभ्रंशपदानि देशीपदत्वेन सर्वेषां ग्राम्यता । ‘हा तो’ इत्यनेन स्वरकृतगौरवम् । ‘जो ज्जलदेउ’ इत्येकसंयोगवर्णापादितगौरवं च प्रकृतिस्थं तदत्र प्राकृतग्राम्ययोरौचित्याकृष्टम् । प्रकृतिस्थे तु नौचित्यमुपयुज्यते । अपि तु संदर्भारम्भस्तेन प्रक्रान्त इति विवक्षितम् । अधिकस्य प्रष्टव्यस्याभावादेतत्प्रश्नानन्तरमेवोत्तरावसरः । ततश्च नानौचित्यम् । प्रश्नो-<pb n="112"/>त्तरोपन्यासो हि प्रकृत्यैव च नागरका ग्राम्यमतविरोधिनो वक्रोक्तिरसिका भवन्ति । यदि तस्य ग्राम्ये जघन्यबुद्धिः किमित्युत्तरमेष दास्यतीत्यत उक्तम्—<q>अनुजिघृक्षुरिति</q> । सबहुमानं पृच्छति । ग्राम्ये यस्य दया तदानीमासीत् । जिज्ञासानिवर्तक्रज्ञानजननमनुग्रहः । यद्यपि नागरस्य नागराणि पदानि प्रयोक्तु<note>‘मर्हाणि’ इति स्यात्</note>मर्हन्ति, तथापि ग्राम्यानुग्रहे कर्तव्ये तद्बोधयोग्यमेवाभिमतं न तु नागरकत्वम् । तर्हि ग्राम्यैरेव कुतो न ब्रवीतीत्यपि न वाच्यम् । सहसैव तथाकरणे ग्राम्यमतविरोधः । अपि तूपनागरकरूपभङ‍गप्रसङ‍गात्, ततो मध्यमान्युपनागराणि प्रयोगयोग्यानीत्याह—<q>उपनागरैरिति</q> । स्वभावत एव प्राकृतप्रकृतिस्थानां संस्कृतप्रकृतिस्थानां प्रौढत्वं भवति । तेन यद्यपि ग्राम्यप्रयुक्तजातीयान्येव संदर्भैकरूपतासिध्द्यर्थं घटयितुमुचितानि तथाप्यौचितीप्राप्तसंस्कृतपदनिवेशने यदि प्रकृतिस्थत्वमाद्रियेत ततश्छायावैरूप्यं स्यादित्याशयेन कोमलप्रायाण्येव निवेशितानीत्याह—<q>कोमलैर्वेति</q> । भूयसा व्यपदेशो भवतीति लोकन्यायानुसारात् ‘साक्षात्’ इत्येकस्य प्रकृतिस्थत्वेऽपि कोमलैरित्युक्तम् । साकाङ‍क्षप्रश्ने च किमर्थं लोकोत्तरो ‘जो ज्जलदेउ’ नान्यः कश्चित्तादृगिति भावो विवक्षितस्तत्र नेत्येवोक्तेनानुग्रहः कृतः स्यादित्यधिकमपि किंचिद्वक्तुमुचितमित्याह—<q>सवक्रोक्तीति</q> । एतेन नागरकवृत्तिरुपबृंहिता । नैवेत्येवकारेण मनुष्य एवायं न भवति दूरे तद्विशेषरूपो ‘जो ज्जलदेउ’ इति प्रकाशितम् । साक्षादिति प्रत्यक्षेणावधार्यमाणः किंचिव्द्युत्पन्नत्वेन ग्राम्यस्योक्तत्वात् । कामव्यावृत्तसाक्षाद्भावलक्षणविरुद्धधर्मानुसंधानेन मदनदाहव्यतिकरता संभवतीति लब्धावसरं ग्राम्यानुयोगमवतारयति—<q>अथेति</q> । शिक्षाविशेषस्पर्शिनी बुद्धिः प्रतिभा । मामेकान्ततो नागरकवृत्तपरिचयपराधीनं मा शङ्किष्ठा इत्याशयशौटीर्येण नागरकप्रयुक्तजातीयैरेव पदैः प्रश्नो योग्यो न चैतावतैव सर्वथा प्रकृतित्यागोऽर्हतीत्यतः स्वप्रयोगयोग्यान्यपि प्रयोगमर्हन्ति तत्रार्धं प्रकृतिवैशसेनार्धं प्राकृतमर्धं ग्राम्यं च प्रश्नवाक्यानुचितमित्याह—<q>पूर्वपदानुरोधादिति</q> । पूर्वं परप्रयुक्तं पदं <note>‘तत् किम्’ इति स्यात्</note>तर्कितम् । <note>‘सच्चमा’ इति सूलादर्शत्रये पाठः</note>सच्चिमा सत्यः । यावती ग्राम्यस्य व्युत्पत्तिरर्हति तावतीमुपन्यस्यति—<q>श्रूयत इति</q> । ऐतिहासिकमुखादेवमाकर्णितं पुनरद्यापि निर्णयो वर्तत इत्यर्थः । तर्कितमिति प्रकृतिस्थम् । दीसईति कोमलम् । <note>‘सच्चमा’ इति सूलादर्शत्रये पाठः</note>सच्चिमेति प्रकृतिस्थम् । हतवपुरिति कोमलम् । कामः किलेत्यपि तथा । श्रूयत इति प्रकृतिस्थमिति । अनन्तरं नागरिकस्योत्तरा-<pb n="113"/>वसरः । कथं परमार्थवादिन्युत्तरं दातव्यमित्यनुपपत्तावयं समाधानप्रकारो भवति । अस्ति ग्राम्यस्य ‘किल श्रूयते’ इत्येताभ्यां संदिहानत्वं किंचिव्द्युत्पन्नत्वं चोन्नीतमिति किमप्यलीकमेव बुद्धिकौशलात्तथा प्रतीयमानमभिधाय प्रतारणमुपपद्यते । तन्मात्रपरत्वाच्च सर्वाकारमधिकाव्युत्पत्तिराहत्य दर्शयितुमर्हतीति तर्कितमित्यादिपदे यावती ग्राम्यस्य व्युत्पत्तिस्ताबदनुकरणं कियदधिकव्युत्पत्तिपुरस्कारमर्हतीत्याशयवानुत्तरमवतारयति—<q>अथेति</q> । पादस्तर्कितमित्यादिग्राम्यप्रयुक्तस्तस्यानुरोधो व्युत्पत्त्यनुकरणम् । पच्छा पश्चात् । ऐ एषः । ‘ऐ दूए’ इति पाठे दूअं व्याजोऽनेन व्याजेन । भूतपतिः पशुपतिः । ननु न क्वचिदेवं श्रूयते तत्कथं ग्राम्यस्य प्रबोधो भवतीत्याह—<q>गौरीविवाहोत्सव इति</q> । मा श्रूयतामुपपत्त्या तु सिद्धो द्वितीयो यदि कामप्रादुर्भावो न स्यात्कथं गौरीपाणिग्रहे भगवत उत्साह इत्यतस्तेनैव करुणासंतानशान्तात्मना भूयः सृष्टः स्यादित्यर्थः । पच्छेति प्रकृतिस्थम्, ऐ इति कठोरम्, किअलेउ इति कोमलम्, भूतपतिनेति तथा, गौरीविवाहोत्सव इति प्रकृतिस्थम् । 'एँदूएँ’ इति पाठे द्वयमपि कठोरम् । तदत्र कठोरनिवेशनं व्युत्पत्त्याधिक्यसूचनाय । एतावत्युक्ते परीक्षणव्युत्पत्तिर्न किंचिद्ग्राम्यं प्रतिभाति । न च तस्याद्यापि निःशङ‍कता वर्तते । ततो नागरकप्रामाण्यदत्तभरः प्रश्नो घटत इत्याशयवानवतारयति—<q>अथ ग्राम्य इति</q> । प्रकृत्यापन्न एव, तेन यथा प्रथमं ‘हा तो’ इत्यादिप्रश्ने गतिस्तथात्रापीति ग्राम्यप्रकृतिस्थयोरुपन्यासः । भाषाचित्रेण परस्परसंघर्षादेककाव्यरचनाप्रवृत्तयोर्ग्राम्यस्यापि श्लोकश्लोकसमाप्तिपदारम्भो योग्य एव । यदि चायमेव समस्तं निर्वाहयन्नशेषशङ‍कानिवृत्त्युपयुक्तमुत्तरं नागरस्य निवेशितं स्यादिति तदुत्तरानुरोधेन पादार्ध एव विलम्बोऽप्युचितः । ‘ऐसें’ एवमित्यत्रार्थे काकुगर्भम् । ‘सच्च जि बोल्लु’ इति जिरवधारणे । सत्यमेवैतदुक्तम् । यदि सत्यपुरःसरं ब्रूयास्तदा प्रत्येमीत्यर्थः । एवं ग्राम्यताप्रतारणसिद्धौ किमत्र सर्वलोकसाक्षिके वस्तुनि वक्रोक्त्यैव पूर्वव्युत्पत्तिमात्रनिवेशनेनोत्तरं दत्त्वा श्लोकपूरणमेव नागरस्योचितमित्याशयेनोत्तरमवतारयति—<q>अथेति</q> । हस्ते इति प्रकृतिस्थम्, कटकमिति कोमलम्, दर्पणेनेक्ष्यते इत्येते प्रकृतिस्थे, इति प्रकृतिस्थादीनां सुपरिचेयत्वाद्ग्राम्यादीन्येव व्याचष्टे—<q>तत्र चेति</q> । प्रकृतिव्यतिकराव्यतिकरत्वयोरौचित्यापन्नत्वाद्भाषासंकरः शोभावहत्वेन गुण एव भवतीत्युक्तमुपसंहरति—<q>तदिति</q> ॥</p>
</div> <!-- commentary !-->
<lg type="kārikā" n="1.119">
  <l>वाक्यान्तरसगर्भं यद्वाक्यं तद्वाक्यगर्भितम् ।</l>
  <l>रसान्तरतिरस्कारे तदिष्टं नेष्टमन्यथा ॥ ११९ ॥</l>
</lg><pb n="114"/>
<p>यथा—</p>
<lg type="udāharaṇa" n="1.119.160">
  <l>
    <seg type="pāda">‘दिङ्मातङ‍गघटाविभक्तचतुराघाटा मही साध्यते</seg>
    <seg type="pāda">सिद्धा सा च वदन्त एव हि वयं रोमाञ्चिताः पश्यत ।</seg>
  </l>
  <l>
    <seg type="pāda">विप्राय प्रतिपाद्यते किमपरं रामाय तस्मै नमो</seg>
    <seg type="pāda">यस्मादाविरभूत्कथाद्भुतमिदं यत्रैव चास्तं गतम् ॥ १६० ॥’</seg>
  </l>
</lg>
<p>अत्र ‘यथोक्ता मही साध्यते, सिद्धा सा च विप्राय प्रतिपाद्यते इति वक्तव्ये, येयं वीराद्भुतरसवशप्रवृत्तेन ‘वदन्त एव हि वयं रोमा ञ्चिताः पश्यत’ इति वाक्येन प्रकृतवाक्योक्तेरसमाप्तावेव ‘विप्राय इत्यादिपदविच्छित्तिः सा रसान्तरतिरस्कृतिरित्युच्यते । तया चेदं वाक्यान्तरसगर्भमपि वाक्यं न दोषाय भवति ॥</p>
<div type="commentary">
  <p><q>वाक्यान्तरेति</q> । रसान्तरं रसविशेषः प्रकृतरसानुसंहितो रसस्तेन तिरस्कारो दोषभावस्य, तस्मिन् सति तथाकृतं वाक्यमिष्टमेव कवीनामुपादानयोग्यमेव अन्यथा नेष्टं दुष्टमेवेत्यर्थः । तेनायमर्थो भवति—प्रकृतरसतिरोधायकत्वं किल दूषणताबीजं तदतिरोधानेनैव निवर्तते । प्रत्युत द्वितीयपरिच्छेदे वक्ष्यमाणगर्भादिवाक्ययोजनप्रकारसंपत्तावलंकारलाभे गुणत्वं भवति । तथा हि—दिङ्मातङ‍गानां घटया विभक्ताः पृथगुद्भिद्य व्यवस्थापिताश्चत्वार आघाटा यस्यां सा, तथा तेन ‘सप्तद्वीपा वसुमती साध्यते’ इति विवक्षितम् । ये तावद्भरतभगीरथप्रभृतयः प्रथितप्रतापातिशयास्तेषां तद्दूषणपरिनिष्ठितशक्तीनामेकस्यापि समस्तक्षत्त्रवंशोन्मूलनेन नवखण्डमेदिनीसिद्धौ  नोत्साहशक्तिः श्रवणगोचरतामयासीदिति लोकोत्तरा परशुरामस्योत्साहशक्तिरावेद्यते । 'सिद्धा सा च’ इत्यनेन यावदभिलषितं तावदेव सिद्धमित्यहो विजिगीषुतेति पूर्ववदेवाभिप्रायः । न चेदसौ सिद्धिमभिसंधाय प्रवृत्तः । अनुपदमेव सा संपन्नेति चकारेण द्योत्यते । एवमभिहिते ‘विप्राय<note>‘ऽभिप्राये’ इत्यादर्शे पाठ आसीत्</note>’ इत्यादिकमस्ति वाक्यशेषभूतम्, तद्विच्छिद्यैव मध्ये ‘वदन्त एव हि वयं रोमाञ्चिताः’ इति वाक्येन सगर्भता, सा न दोषाय । अनेन हि वाक्येन लोकोत्तरवस्तुभावनात्मकविभावसंपत्तौ प्रादुर्भवन् वक्तुमभिमतो रसो व्यज्यते । स च वीरानुसंधानहेतुर्वीराद्भुतयोः समानभूमिकयोरन्योन्यानुगमनेन प्रतिकूलता विरहता । तत्र यथा शृङ‍गाररौद्रबीभत्सानामेक-<pb n="115"/>प्रघट्टकेन सूत्रेण संनिपातितैरपि हास्यकरुणभयानकैर्न तिरस्कारः, ‘स्वाङ‍गमव्यवधायकम्’ इति न्यायात्, तथेह वीरस्याद्भुतेनात एवाद्भुतादुद्वेलस्य प्रादुर्भूतपुत्रकाङ‍कुरलक्षणानुभावप्रदर्शनम्—‘पश्यत’ इति । न चात्र दोषोदाहरणे ‘मया’ इति कारकविभक्तेरुत्थिताकाङ‍क्षाया ‘रक्षैनम्’ इत्यादिना स्वरसंबाधस्तथात्र संभवति, 'सिद्धा’ इत्येतावत्यपि दर्शिते वाक्यार्थपर्यवसानात् । न च संपूर्णे रसे ‘वदन्त एव’ इत्यादिकमभिधातुमर्हति । अद्भुतता च पार्थिवानुभावस्य तन्मात्रपूरणापेक्षत्वात् । एवं रसानुभावनातृप्तस्य तत्रैव पुनः पुनरुत्कण्ठायां जिगीषुकरणीयलव्धपात्रप्रतिपत्तिविशेषस्फोरणे ‘विप्राय प्रतिपाद्यते’ इत्युक्तम् । दानवीरोऽपि वीर एव । अत एवाधिकस्य कर्तव्यस्याभावे किमपरमित्यादिरुपसंहारः । तदेतत्सर्वं व्याचष्टे—<q>अत्रेति</q> ॥</p>
</div> <!-- commentary !-->
<lg type="kārikā" n="1.120">
  <l>यद्भिन्नलिङ‍गमित्युक्तं विभिन्नवचनं च यत् ।</l>
  <l>उपमादूषणं तन्न यत्रोद्वेगो न धीमताम् ॥ १२० ॥</l>
</lg>
<p>यथा—</p>
<lg type="udāharaṇa" n="1.120.161">
  <l>‘अन्यदा भूषणं पुंसः शमो लज्जेव योषितः ।</l>
  <l>पराक्रमः परिभवे वैयात्यं सुरतेष्विव ॥ १६१ ॥’</l>
</lg>
<p>अत्र ‘पुंसो योषित इव’ ‘शमो लज्जेव’ ‘पराक्रमो वैयात्यमिव’ इति लिङ‍गभेदः । ‘परिभवे सुरतेष्विव’ इति तु लिङ‍गभेदो वचनभेदश्च दृश्यते । स चैषामेव परस्परमुपमानोपमेयभावविवक्षायां पर्यायान्तराभावादन्यथाकर्तुं न शक्यत इति सहृदयानुद्वेजकत्वान्न दुष्यतीति दोषस्यापि गुणत्वम् । तदिदं द्वयोरप्येकमुदाहरणम् ।</p>
<p>अथ भिन्नलिङ‍गस्यैव यथा—</p>
<lg type="udāharaṇa" n="1.120.162">
  <l>‘यस्य त्रिवर्गशून्यानि दिनान्यायान्ति यान्ति च ।</l>
  <l>स लोहकारभस्त्रेव श्वसन्नपि न जीवति ॥ १६२ ॥’</l>
</lg>
<p>अत्र प्राग्वदेव पर्यायान्तराभावात् ‘स लोहकारभस्त्रेव’ इति लिङ‍गभेदस्य न दोषः ॥</p>
<pb n="116"/>
<div type="commentary">
  <p><q>यद्भिन्नेति</q> । दोषप्रकरणानुरोधेन समस्तव्यस्तोदाहरणं बोद्धव्यम् । सहृदयोद्वेजकत्वेन हि दोषता । यत्र तु कथंचित्तथाभावो न भवति, तत्र दोषत्वहानिरुचितैव । तथा हि स्त्रीपुंसयोरेव प्रकृतानुगुणोपमानोपमेयभावविवक्षायामावश्यकं लिङ‍गवंचनभेदयोरन्यतरदेकस्य पुंस उपमेयत्वेन दारशब्दस्य भिन्नवचनत्वनियमात्कलत्रपदं भिन्नवचनमेव । पर्यायाणामपि लिङ‍गभेदो नियतः । न च पुंवचनं किंचित्समानस्वभावमस्ति येनायं प्रकारो निवर्तेत । न चैवंविधोपमामन्तरेण प्रस्तुतवाक्यार्थपोषः । एवमनन्यगतिका भिन्नलिङ‍गता भिन्नवचनता वा साहित्यसमयविदामुद्वेगं नोत्पादयति । अत एवालंकारौचितीसंपदा गुणत्वसिद्धिः । एवं शमलज्जयोः पराक्रमवैयात्ययोः परिभवसुरतयोश्च बोद्धव्यमित्याशयवान् व्याचष्टे—<q>अत्रेति</q> । ‘रतं, रहः, शयनं, मोहनम्’ इति सुरतवाचिनां सर्वेषामेव नपुंसकता न दुष्यतीति सहृदयहृदयानुद्वेजकत्वादिति हेतुर्गुणत्वेत्वाभिप्रायिकः । स च दर्शित एव । <q>अथेति</q> । धर्मार्थकामास्त्रिवर्गः । वह्निविध्मापनचर्मपुटो भस्त्रा सा यथा वातेन पूर्यते, वातं च मुञ्चति, न तु किंचित्पुरुषार्थमासादयति, तथा त्रिवर्गशून्येऽपि भस्त्रापर्यायस्य समानलिङ‍गस्याभावेन सहृदयानामनुद्वेगालंकारसंपत्त्या गुणत्वमुपपन्नमित्याह—<q>अत्र प्राग्वदेवेति</q> । <note>‘न दोषः’ इति मूलपुस्तके</note>अदोष इत्युपलक्षणम्, गुणश्च भवतीत्यपि बोद्धव्यम् ॥</p>
</div> <!-- commentary !-->
<p>भिन्नवचनस्यैव यथा—</p>
<lg type="udāharaṇa" n="1.120.163">
  <l>‘प्राज्यप्रभावः प्रभवो धर्मस्यास्तरजस्तमाः ।</l>
  <l>मुक्तात्मा नः शिवं नेमिरन्येऽपि ददतां जिनाः ॥ १६३ ॥</l>
</lg>
<p>अत्र ‘नेमिरन्येऽपि’ इति वचनभेददोषेऽपि ‘ददताम्’ इति क्रियापदादेर्वचनश्लेषमाहात्म्याद्गुणत्वम् । न चेदं वाच्यमत्रेवादिर्न विद्यत इति नोपमात्वम् । इवस्यापिना समुच्चयार्थेन तुल्यधर्माणां तु ‘धर्मस्य प्रभवः’ इत्यादिभिर्वचनश्लेषैर्विषयापहारात् । यथा अग्रतो द्योतकलोप उपमायाम्—'कोमलापाटलौ तन्वि पल्लवश्चाधरश्च ते ।’ नन्वेषोऽपि श्लेषः कस्मान्न भवति । उच्यते—‘यत्र द्वयोः सदृशयोरभिधानं स श्लेषः । यत्र सदृशात्सदृशप्रतिपत्तिस्तदुपमानम्, यत्र द्वयोः सादृश्यमभिधीयते प्रतीयते वा <pb n="117"/>सोपमा’ इति प्रबन्धेनाग्रतो वक्ष्यामः । उपलक्षणं चैतत्—यदुपमायामेव लिङ‍गवचनभेदो न दूषणमिति । तस्य सर्वालंकारसाधारणत्वात्केवलं <note>‘सादृश्यमात्र’ ग</note>सादृश्यमलंकार इति दर्शने उपमायामुदाह्रियते ॥</p>
<div type="commentary">
  <p><q>प्राज्येति</q> । आर्हतानां नेमिनामा जिनविशेषोऽन्ये जिना ऋषभनाथप्रभृतयः प्राज्यमुचितं तथाभूतः प्रभावः सिद्धिरूपो यस्य तादृशो नेमिः शिवं ददतां ददातु । 'दद दाने’ इति धात्वनुसारात् । कस्मै इत्यपेक्षायां मुक्तात्मा इत्यत्र नः । पक्षे वो<note>‘नोऽस्मभ्यं’ इति स्यात्; यद्वा ‘नोऽस्मभ्यम्’ पक्षे ‘वो युष्मभ्यम्’ इत्येव पाठे ‘प्राज्यप्रभाः’ इति प्रथमान्तमपि पृथक् कल्पनीयम्</note> युष्मभ्यं शिवं ददतां ददत्विति । धर्मस्य <note>‘प्रभव उत्पत्ति—’ इति स्यात्</note>प्रभवमुत्पत्तिनिमित्तं नेमिः । प्रभवः प्रभुता यथावदनुशासनेन जिनाः । रजश्च तमश्च रजस्तमसी ते अस्ते क्षिप्ते येन स तथाभूतो नेमिः । अस्तं रजो यैस्तेऽस्तरजसस्तेषु प्रकृष्टास्तमप्यरजस्तमाः । मुक्तो निरावरण आत्मा आत्मशब्द आत्मवचनः स्वरूपवचन इति वा बहुव्रीहिस्तादृशो नेमिः । जिनास्तु मुक्तात्मान इति स्पष्टम् । तदिह वचनभेदमन्तरेण वचनश्लेषाभावाद्भिन्नवचनत्वस्यावश्यकत्वेन दोषः । श्लेषलक्षणालंकारघटनया गुणत्वम् । ननु च लिङ‍गादिभेद उपमाया दूषणत्वमुक्तम्, इह त्वलंकारान्तर उदाह्रियते, तत्कथं पूर्वापरसमञ्जसत्वम् । न चात्रोपमा संभवति, तत्सामग्र्यसंभवात् । उपमानोपमेयसाधारणधर्मेवादिशब्दाः किल तद्धटकाः । तदत्र त्रितयसंबद्धे<note>‘बद्धेऽपीव’ इति स्यात्</note> त्वपीववद्वाप्रभृतिंशब्दानुपादानात्कथमुपमेति शङ‍कामुत्थाप्य निरस्यति—<q>न चेति</q> । इवादयो हि शब्दाः सादृश्यद्योतकाः । तथा च क्वचित्प्रसिद्धस्य प्रकृते संबन्धप्रतीतिस्तेभ्यो भवति बिम्बप्रतिबिम्बन्यायाश्रयणात् । एवं च न युगपत्तुल्यरूपसंबन्धः । अपिशब्दस्तु युगपत्तुल्यरूपसंबन्धं बोधयतीति विभिन्नविषयत्वम् । नहीवादिशब्दाभावे सादृश्यमेव न प्रतीयते, लुप्तोपमाप्रपञ्जभङ‍गप्रसङ‍गात् । अन्यत एव प्रतीतिसिद्धेरुपायान्तरवैयर्थ्यात् । किमितीह नेवादिपदं प्रयुक्तमिति प्रश्नोऽवशिष्यते तत्रेदमुत्तरम्—<q>इवस्येत्यादि</q> । नेमिरन्येऽपीत्यपिशब्देन समुच्चयोऽप्यवसीयते । स च युगपदेकसंबन्धाभिधाने निर्वहति । तेनानेकमुद्दिश्य किंचिदेकसंबन्धाभिधानं समुच्चयाभिधायिनो विषयः । एकमुद्दिश्य प्रसिद्धान्यध<note>‘धर्माभिधानं तु यथेवादे’ इति स्यात्</note>र्मविधानं तु यथेवादिरिति विषयविरोधान्न प्रयुज्यत इति । स्यादेतत्— इववद्वायथादिशब्दा <pb n="118"/>यत्परास्तस्यैवोपमानताप्रतीतिस्तथा चानेनेदं तुल्यमिति साधारणधर्मविधिरूपा कथमुपमेत्यत उक्तम्—<q>तुल्यधर्माणां त्विति</q> । नात्र वचनश्लेषतुल्यधर्मागमः, अपि तु तथा ‘व्यवस्थितानामेव शब्दतन्त्रता’ इति ‘धर्मस्य प्रभवः’ इत्यादिभि<note>‘र्भिहिं वचनश्लेष’ इति स्यात्</note>र्द्विवचनश्लेषैस्तथापि विषयोपहृत इति । यदि चेवादिमन्तरेण नोपमाप्रतीतिस्तर्हि प्रसिद्धमुपमोदाहरणं भज्येतेत्याह—<q>यथेति</q> । अग्रतश्चतुर्थपरिच्छेदे । अत्राप्युपमामनङ‍गीकुर्वतो मतमाशङ‍कते—<q>नन्विति</q> । इहापि चकाराभ्यां युगपत्पल्लवाधरयोरेकधर्मविधानस्य तुल्यत्वादिति देश्याभिप्रायः । उक्तयुक्तया दूषयति—<q>उच्यत इति</q> । तर्हि प्रकृतोदाहरणे नास्त्येवोपमा, कथं वचनभेदस्य गुणीभाव उदाह्रियत इत्याह—<q>यत्रेति</q> । यद्यप्यभिधीयमानं नास्ति सादृश्यम्, तथापि प्रतीयमानोपमा व्यवह्रियतामित्यर्थः । शब्दमात्रसाम्यं श्लेषसंकीर्णमेवेत्युपेक्षितवान् । ननु यत्रोपमया काव्यव्यपदेशस्तत्र प्रतीयमानमपि सादृश्यमूरीक्रियते । यत्र त्वलंकारस्वभावव्यवस्थापितमेव काव्यं न तत्रापीत्याह—<q>उपलक्षणमिति</q> । प्रतिपत्तिवैरूप्यस्यालंकारान्तरसाधारण्यादुपमातोऽन्यत्रापि लिङ‍गवचनभेदो दूषणमेव । तद्यथा 'मुखं पद्मम्’ इति रूपके, ‘मुखं पद्मं वा’ इति संशये, ‘न मुखं पद्ममेव’ इत्यपह्नवे । एवमन्येऽपि । अत एव द्वे भिन्नलिङ‍गवचने इत्यत्र नोपमाग्रहणम् । यद्येवं कथमुपमायामेव दूषणमुदाह्रियत इत्यत आह—<q>केवलमिति</q> । चिरंतनैर्हि भरतमुनिप्रभृतिभिर्द्वे एव यमकोपमे शब्दानुगतालंकारत्वे नेष्टे । तत्प्रपञ्चनमात्रं तु पुनरन्यैरलंकारकारैः कृतमुपमायाः प्रभूतविषयतया प्राधान्याच्चोदाहृतमतिस्फुटं भवतीति संक्षेपः ॥</p>
</div> <!-- commentary !-->
<lg type="kārikā" n="1.121">
  <l>यत्रोपमानधर्माः स्युर्नोपमेयेन संमिताः ।</l>
  <l>तद्धीनोपममित्याहुस्तत्प्रसिद्धौ न दुष्यति ॥ १२१ ॥</l>
</lg>
<p>यथा—</p>
<lg type="udāharaṇa" n="1.121.164">
  <l>‘स मारुताकम्पिंतपीतवासा बिंभ्रत्सलीलं शशिभासमब्जम् ।</l>
  <l>यदुप्रवीरः प्रगृहीतशार्ङ‍गः सेन्द्रायुधो मेघ इवाबभासे ॥ १६४ ॥’</l>
</lg>
<p>अत्र सेन्द्रायुध इति <note>‘कार्मुकमात्रोपादानं’ क; ‘कार्मुकस्योपादा’ ग</note>कार्मुकमात्रस्योपादानं वासःशङ‍ख्योस्त्वनुपादानादूनोपमत्वम् । तत्रेन्दुविद्युतोरतिप्रसिद्धत्वाददोषत्वम् ॥</p><pb n="119"/>
<p>यदाह—</p>
<lg>
  <l>‘सर्वं सर्वेण सारूप्यं नास्ति भावस्य कस्यचित् ।</l>
  <l>यथोपपत्ति कृतिभिरुपमानं प्रयुज्यते ॥</l>
</lg>
<lg>
  <l>अखण्डमण्डलः क्वेन्दुः क्व कान्ताननमद्युति ।</l>
  <l>यत्किंचित्कान्तिसाम्यात्तु शशिनैवोपमीयते ॥’</l>
</lg>
<div type="commentary">
  <p><q>यत्रोपमानेति</q> । उपमेयेनोपमेयविशेषणेन संमितास्तुल्यसंख्याः । इन्द्रायुधमिन्द्रधनुरेकमुपमाने उपमेये पीतं वासः शार्ङ‍गमब्जः शङ‍ख इति त्रीणि विशेषणानि तदिहाधिकविशेषणविषय इति जिज्ञासासमकालमेवाप्रसिद्धेन्दुबिम्बयोरुपमानयोर्मेघानुसंधानात् स्खलनाभिमुखी प्रतीतिरवलक्ष्यते । ध्वननव्यापारोन्मेषाच्च गुणत्वलाभः । तदुक्तम्—‘मुख्या महाकविगिरामलंकृतिभृतामपि । प्रतीयमानच्छायैषा भूषा लज्जेव योषिताम् ॥’ इति । न चैवं स्तनितादीनामिति कथं प्रतीतिरिति वाच्यम् । प्रतीयमानस्यापि प्रतिपत्तिवैरूप्यसमाधावानौपयिकस्थानाकाङ‍क्षितत्वेनादरादित्याह—<q>सर्वं सर्वेणेति</q> । यथोपपत्तिपर्यन्तो यावतोपमानविशेषणत्वेन प्रकृतमुपमेयविशेषणप्रतिबिम्बता नीयते तदतिक्रमेणैकप्रतीत्यनुरोधे कल्पितेनाप्युपमेयविशेषणेनेत्यर्थः । अन्यथा चन्द्रमुखादीनां नोपमा पर्यवस्येतेत्याह—<q>अखण्डेति</q> ॥</p>
</div> <!-- commentary !-->
<p>अमुमेव प्रकारमधिकोपमेये योजयन्नाह—</p>
<lg type="kārikā" n="1.122">
  <l>क्रमेणानेन कृतिभिरेष्टव्यमधिकोपमम् ।</l>
  <l>विशेषस्तूपमेयाङ‍गमनुमानात्प्रतीयते ॥१२२ ॥</l>
</lg>
<p>यथा—</p>
<lg type="udāharaṇa" n="1.122.165">
  <l>‘स पीतवासाः प्रगृहीतशार्ङ्गो मनोज्ञभीमं वपुराप कृष्णः ।</l>
  <l>शतह्रदेन्द्रायुधवान्निशायां संसृज्यमानः शशिनेव मेघः ॥ १६५ ॥’</l>
</lg>
<p>अत्र शशिनो ग्रहणादधिकोपमत्वेऽप्युपमानत्वेनाविवक्षितत्वाद्गुणत्वम् । यदि वोपमाने धर्मोद्धाटनानुमानात् ‘शङ‍खचक्रगदाधरो विष्णुः’ इति प्रसिद्धेः शार्ङ‍गमनुमेयम् ॥</p>
<div type="commentary">
  <p><q>क्रमेणेति</q> । यत्रोपमानेऽधिकविशेषणसंक्षेपस्तद्वाक्यमधिकोपममित्युच्यते तत्र झटिति प्रतिबिम्बभूतोपमेयविशेषणप्रतिसंधानेन दोषः । तदेव तु कथमत उक्तम्—<pb n="120"/><q>विशेषस्त्विति</q> । उपमेयांशे विशेष<note>‘विशेषादिति’ इत्यादर्शपाठः</note>विशेषणमुपादाना(?)दुपमानविशेषणात्प्रतीयते । शतह्रदा विद्युत् । उपमानत्वेनाविवक्षितत्वादित्यापाततः । उपमानविशेषणानां यावत्प्रतीति न ग्रहणमिति प्रकाशयितुं पारमार्थिकस्त्वयं सिद्धान्त इत्याह—<q>यदि वेति</q> । उपमानधर्मस्याधिकस्योद्धाटनमभिधानं तस्यानु पश्चान्मानं ज्ञानम् । कथमेतदित्याह—<q>इति<note>इति मूले पाठः</note> प्रसिद्धेरिति</q> ॥</p>
<lg type="kārikā" n="1.123">
  <l>यदा तीव्रप्रयत्नेन संयोगादेरगौरवम् ।</l>
  <l>न च्छन्दोभङ‍ग<note>‘भङ‍गमप्याहुः’ क</note> इत्याहुस्तदा दोषाय सूरयः ॥ १२३ ॥</l>
</lg>
<p>यथा—</p>
<lg type="udāharaṇa" n="1.123.166">
  <l>‘जह ण्हाउं ओइण्णे अब्भन्तमुल्हासिअमंसुअद्धन्तम् ।</l>
  <l>तह अ ण्हाआ सि तुमं सच्छे गोलाणईतूहे ॥ १६६ ॥’</l>
</lg>
<lg type="chāyā" ref="1.123.166">
  <l>[यथा स्नातुमवतीर्णे आर्द्रीभूतमुल्लासितमुंशुकार्धान्तम् ।</l>
  <l>तथा च स्नाता भवसि त्वं स्वच्छे गोदानदीतीर्थे ॥]</l>
</lg>
<p>अत्र द्वितीयैकादशत्रयोविंशतिवर्णानां संयोगपरत्वाद्गुरुत्वेऽपि ण्हाल्हादिसंयोगस्य तीव्रप्रयत्नोच्चारणेन <note>‘पुनर्लघु’ ग</note>पूर्वलघुत्वे न छन्दोभङ‍ग इति गुणत्वम् ॥</p>
<div type="commentary">
  <p><q>यदेति</q> । प्रयतनं प्रयत्नः स्थानकरणव्यापारस्तस्य तीव्रत्वमुद्रेकस्तत एव हि पिण्डाक्षरादीनामकठोरत्वमाभासते । आदिग्रहणादिवहिकारौ<note>‘इहिकारा विन्दुजुआ’ इति प्राकृतपिङ‍गलोक्त्या ‘इकारहिकारौ’  इति; ‘इहिकारौ’ इति वा पाठः</note> सानुस्वारौ च केवलौ पदान्ते वर्तमानौ तत्तद्भाषाविषयेऽवसेयौ । क्वचिदेव हि वर्णे तथावभासते न तु सर्वत्र । तदुपलक्षणमेव ‘रह वंजणसंजोए’ [ ‘रहौ व्यञ्जनसंयोगे’ ] इत्यादिकं छन्दोविचितौ दर्शितम् । <q>जहेति</q> । स्नातुमवतीर्णे त्वयि अंशुकार्धमुद्भ्रष्टं सदब्भन्तमार्द्रोभूतं यथा चलत्वं<note>‘लब्धम्’ स्यात्</note> स्थितेस्तथावगम्यते न त्वन्तर्जलं जलकेलिस्थानमवतीर्ण इत्यभिप्रायशेषः । कथमन्यथा गोदावरीनद्याः स्वच्छं जलं दृश्यते इति । तूहं तीर्थम् । अत्र द्वितीयैकादशादिस्थानेषु यद्यपि संयोगात्पूर्वभावे गुरुत्वं विद्यते-<pb n="121"/>र्तथापि तीव्रप्रयत्नोच्चारणीयशकारहकारादिसंयोगमहिम्ना नावच्छेदश्रव्यता कलुषीक्रियत इति । एवमन्यदप्युदाहार्यम् । यथा—</p>
<lg>
  <l>‘धबलाइं गलेत्ति धवलेहिं अणञ्जणसामलेहि णिसालआए ।</l>
  <l>णखवत्तकुसुमाइं णहअलाओ ओसरइ ॥’</l>
</lg>
<p>इत्यादि नामधातुभागे स्वरासंधाने च पठितिविच्छेदो न भवतीत्युक्तं स <note>‘मुल्लङ‍घ्य’ स्यात्</note>तदुल्‍लंङ‍घनमात्रेण समाधीयते शोभां पुष्यतीति ॥</p>
</div> <!-- commentary !-->
<lg type="kārikā" n="1.124">
  <l>वाक्यमस्थानविरति प्राग्भग्नयतिसंज्ञया ।</l>
  <l>समुद्दिष्टं यदधुना गुणत्वं तस्य कल्प्यते ॥ १२४ ॥</l>
</lg>
<p>यथा—</p>
<lg type="udāharaṇa" n="1.124.167">
  <l>
    <seg type="pāda">‘शोभां पुष्यत्ययमभिनवः सुन्दरीणां प्रबोधः</seg>
    <seg type="pāda">किंचिद्भावालसमसरलप्रेक्षितं कामिनीनाम् ।</seg>
  </l>
  <l>
    <seg type="pāda">कार्याकार्याण्ययमविक<note>‘विकलेनागमेनैव’ क</note>लान्यागमेनैव पश्य-</seg>
    <seg type="pāda">न्वश्यामुर्वीं वहति नृप इत्यस्ति चायं प्रयोगः ॥ १६७ ॥’</seg>
  </l>
</lg>
<p>अत्र पादत्रये चतुर्थस्थाने यतौ कर्तव्यायां पञ्चमस्थाने कृतत्वादपरत्र च पादस्य मध्यभागे निविष्टकेवलस्वरत्वाद् यतिभ्रंशेऽपि स्वरसंधिकृतत्वादविभिन्ननामधातुशरीरत्वाच्च न दोषत्वम् ॥</p>
<p>यदाह—</p>
<lg>
  <l>‘स्वरसंध्यकृते प्रायो धातुभेदे तदिष्यते ।</l>
  <l>नामभेदे च शेषेषु न दोष इति सूरयः ॥</l>
</lg>
<lg>
  <l>लुप्ते पदान्ते शेषस्य पदत्वं निश्चितं यथा ।</l>
  <l>तथा संधिविकारान्तं पदमेवेति वर्ण्यते ॥’</l>
</lg>
<p><q>वाक्यमिति ।.........................................।</q></p>
<p><q>शोभामिति ।..........................................।</q></p>
<pb n="122"/>
<p>कार्याकार्येति च नामभागमुल्‍लङ‍घ्य विच्छेदश्रव्यता च परस्य यणादेशेन ‘किंचिद्भावा’ इति ‘नृप’ इति च स्वरसंधाने विच्छेदोऽत एव श्रव्यत्वमपि । तदेतव्द्याचष्टे—<q>अत्रेति</q> । ‘मन्दाक्रान्ता मभनतयुगं गद्वयं वेददिग्भिः’ इति चतुर्थदशमयोर्यतिराम्नाता । <q>पञ्चमस्थान इति</q> । प्रथमतृतीययोर्द्वितीये तु षष्ठे यतिकरणादिति बोद्धव्यम् । ननु पदच्छेदे स्वरसंधानपठितिविरामः सोल्लेखो लक्ष्यते, न तु चतुष्पादे तथास्तीति कथं श्रव्यत्वमत आह—<q>लुप्त इति</q> । संधौ विकारो यत्वयलोपादिकं कार्यं, तथा च पदान्ते सति पदच्छेद एवायमिकारोऽवतिष्ठत इत्यर्थः ॥</p>
</div> <!-- commentary !-->
<lg type="kārikā" n="1.125">
  <l>अशरीरं क्रियाहीनं क्रियापेक्षा न यत्र तु ।</l>
  <l><note>‘प्राशस्त्यादे’ क</note>यत्रास्त्यादेरपेक्षा वा न दोषस्तत्र तद्यथा ॥ १२५ ॥</l>
</lg>
<p>यथा—</p>
<lg type="udāharaṇa" n="1.125.168">
  <l>‘कियन्मात्रं जलं विप्र जानुदघ्नं नराधिप ।</l>
  <l>तथापीयमवस्था ते नहि सर्वे भवादृशाः ॥ १६८ ॥’</l>
</lg>
<p>अत्र त्रिषु पादेषु पदानि <note>क्रिया विशेषक्रिया । क्रियासामान्यवाचकपदं तु ‘तिङ्समानाधिकरणे प्रथमा’ इत्युक्त‍यनुसारेण प्रथमासिध्द्यर्थमपेक्षितमेव । अतएव ‘सापेक्षम्’ इत्याद्यग्रिमग्रन्थसंगतिः</note>क्रियापदं नापेक्षन्ते । सापेक्षं चासमर्थं भवति । चतुर्थे तु नहीत्यादिभिः सन्तीत्यपेक्षते<note>‘प्रेक्ष्यते’ इति स्यात्</note> न चैतावतामीषामसामर्थ्यं भवति । यदाह—‘यत्रान्यत् क्रियापदं नास्ति, <note>‘अस्तिर्भवन्तीपरः प्रथमपुरुषः’ क</note>तत्रास्ति भवतीति पदं प्रथमपुरुषे प्रयुज्यते’ इति ॥</p>
<div type="commentary">
  <p><q>अशरीरमिति</q> । प्रधानाविमर्शे हि दूषणमित्युक्तं तदुपात्तानामेव पदार्थानां प्रधानगर्भीकरणे तत्प्रतिबन्धेऽवश्यविधेयमन्यं प्रति गुणीभावे वा समाधीयते । अत एव विशेषाद्गुणत्वम् । तथा हि—‘कियन्मात्रं’ ‘जानुदघ्नम्’ इत्यनयोः <note>‘परिमितिक्रिया’ स्यात्</note>परिमितम् । क्रिया प्रधानगर्भभूता । ‘नहि सर्वे भवादृशाः’ इत्यत्र तु सत्ताक्रियायाः सकलपदार्थाव्यभिचारात् ‘अपेक्ष्यते’ इति सिद्धिः । तदिदमाचार्यमतेनाह—<q>यत्रान्यदिति</q> । भवन्ती वर्तमाना । तदेतद्वाक्यं क्रियाप्रधानमिति <note>‘दर्शने’ इति स्यात्</note>ददर्श ‘स<note>‘सा’ इति स्यात्</note> प्रधानं <pb n="123"/>विशेष्यमात्रं तु वाक्यार्थे’ इति परमार्थः । तेन ‘राधा रहः साक्षिणाम्’ इत्यादावावश्यकविधेयसाक्षिभावादिगुणतया राधासंबन्धादीनां वैवक्षिकप्राधान्यानामपि प्रधानत्वाविमर्शो न दोष इत्युक्तं भवति ॥</p>
</div> <!-- commentary !-->
<lg type="kārikā" n="1.126">
  <l>श्लिष्टमस्पृष्टशैथिल्यं शिथिलं तद्विपर्ययः ।</l>
  <l>गौडीयैरिष्यते तत्तु बन्धप्राशस्त्यगौरवात् ॥ १२६ ॥</l>
</lg>
<p>यथा—</p>
<lg type="udāharaṇa" n="1.126.169">
  <l>‘लीलाविलोलललना ललितालकलालसाः<note>‘लासकाः’ क</note> ।</l>
  <l>विलुप्तमालतीमाला जलकालानिला ववुः ॥ १६९ ॥’</l>
</lg>
<p>अत्र शैथिल्यदोषेऽपि बन्धप्राशस्त्येन गौडैरादृतत्वाद्गुणत्वम् ॥</p>
<div type="commentary">
  <p><q>श्लिष्टमिति</q> । पारुष्यशैथिल्याभ्यां विना कृतं श्लिष्टमित्युक्तं तस्य विपर्ययो विपरीतं वाक्यं शिथिलं भवति । परुषमल्पप्राणाक्षरोत्तरं वेत्यर्थः । एवंविधमपि चैतदनुप्राससौष्ठवात्पदानामेकताप्रतिभासे समाधीयत उद्भटानुप्रासतया च कान्तिप्राधान्ये गौडीयरीतिप्राधान्येन गुणत्वमासादयति तदिदमुक्तम्—<q>बन्धप्राशस्त्यगौरवादिति</q> । गौडीयैर्गौडीयरीतिगोचरहेतुवाक्प्रकर्षशालिभिः ॥ <q>लीलेति</q> । अत्र दन्त्यवर्णमयत्वेनाल्पप्राणाक्षरोत्तरतायामपि पदैकताप्रतिभासानुप्रासयोरुद्रेकः कान्तिप्रकर्षोऽवसेयः ॥</p>
</div> <!-- commentary !-->
<lg type="kārikā" n="1.127">
  <l>न दोषः क्वापि वैषम्येऽप्यर्थालंकारकारणात् ।</l>
  <l>पौरस्त्यैरादृतत्वाच्च शब्दाडम्बरतोऽपि वा ॥ १२७ ॥</l>
</lg>
<p>यथा—</p>
<lg type="udāharaṇa" n="1.127.170">
  <l>‘चन्दनप्रणयोद्गन्धिर्मन्दो मलयमारुतः ।</l>
  <l>स्पर्धते रुद्धमद्धैर्यो वररामा<note>‘मुखा’ क</note>ननानिलैः ॥ १७० ॥’</l>
</lg>
<p>अत्र सत्यपि <note>‘शब्दवैषम्यदोषे’ ग</note>वैषम्यदोषे शब्दालंकारगुणादर्थालंकारगुणात्पौरस्त्यैरादृतत्वाच्च गुणत्वम् ॥</p>
<div type="commentary">
  <p><q>न दोष इति</q> । अर्थालंकारकारणादर्थालंकाररूपम् । यत्र हिशब्दस्यार्थोऽन्यथान्यथारूपं भजते तत्रावश्यं तदनुयायिना पदसंदर्भेण भिन्नरूपेण भाव्यम् । एवमपि छायावैरूप्यं वैरस्यमेवावहतीत्याशङ‍क्य ‘शब्दाडम्बर’ इत्युक्तम् । आडम्बर <pb n="124"/>उद्भटता । ‘तस्याप्येकरीत्यनिर्वाहो दूषणमित्यत्र ‘पौरस्त्यैः’ इत्युक्तम् । शरावत्याः प्राग्देशभवाः पौरस्त्यास्तदीयहेवाकप्राचुर्यभाज एव हि खण्डरीतयः । <q>चन्दनेति</q> । अत्र यद्यपि मलयानिल एक एव वाक्यार्थस्तथापि चन्दनप्रणयेन प्रवृद्धसौरभे मन्द इत्याभ्यां शृङ्गाराङ‍गताप्रतीतावुन्मिश्रः संदर्भः । मलयमारुत इति कोमलः, वररामामुखानिलैरित्यपि तथा, तत्राप्यारभटीप्रकाशने स्पर्धत इति स्फुटम् । एवं रूद्धमद्धैर्य इति । तदेवं समताविपर्यासेऽपि विशेषणानामर्थानां भिन्नभिन्नरसानुप्रवेशे पृथगर्थालंकारः प्रकाशन्ते । अस्ति चात्र शब्दाडम्बरवशादेव छायारूपाप्रतिभासः । लाटीया च रीतिः ॥</p>
</div> <!-- commentary !-->
<lg type="kārikā" n="1.128">
  <l>कठोरमपि बध्नन्ति <note>‘प्रदीप्तमपरे’ ग</note>दीप्तमित्यपरे पुनः ।</l>
  <l>तेषां मतेन तस्यापि दूषणं नैव विद्यते ॥ १२८ ॥</l>
</lg>
<p>यथा—</p>
<lg type="udāharaṇa" n="1.128.170">
  <l>‘न्यक्षेण पक्षः क्षपितः क्षत्रियाणां क्षणादयम् ।</l>
  <l>अत्र कठोरत्वेऽपि दीप्तत्वाद्गुणत्वम् ॥’</l>
</lg>
<div type="commentary">
  <p><q>कठोरमिति</q> । सुकुमारताविपर्यासः कठोरः संदर्भः प्रस्फुटतरवर्णाप्रधानमिति यावत् । सोऽयं दीप्तरसानुप्रवेशादौचित्येन गुणत्वं भजत इति व्यक्तम् । अपरे पौरस्त्याः । न्यक्षेण सामस्त्येन ॥</p>
</div> <!-- commentary !-->
<lg type="kārikā" n="1.129">
  <l>अविद्वदङग‍नाबालप्रसिद्धार्थं प्रसादवत् ।</l>
  <l>विपर्ययोऽस्याप्रसन्नं चित्रादौ तन्न दुष्यति ॥ १२९ ॥</l>
</lg>
<p>यथा—</p>
<lg type="udāharaṇa" n="1.129.171">
  <l>‘याश्रिता पावनतया यातनाच्छिदनीचया ।</l>
  <l>याचनीया धिया मायायामायासं स्तुता श्रिया ॥ १७१ ॥’</l>
</lg>
<p>अत्राप्रसाददोषेऽपि चित्रत्वाद्गुणत्वम् ॥</p>
<div type="commentary">
  <p><q>अविद्वदिति</q> । विपर्ययः प्रत्यनीकभूतं वाक्यम् । आदिग्रहणाद्यमकश्लेषप्रहेलिकाप्रकरणानि । या देवी पवित्रत्वेनाश्रिता । अनीचया तुङ‍ग्या बुध्द्या मायायामस्य अविद्याविस्तारस्यायासं ग्लानिं विच्छेदं याचनीया प्रार्थनीया । यतो यातनं नरका-<pb n="125"/>नुभवनीयं दुःखं छिनत्ति । श्रियापि स्तुतेति । अष्टदलकमलबन्धोऽयम् । तदिह तथा वरा(?)संनिवेशस्य चमत्कारकारित्वेन प्रसादोऽपि सहृदयश्लाघाविषयो गुणतामध्यास्त इति ॥</p>
</div> <!-- commentary !-->
<lg type="kārikā" n="1.130">
  <l>अध्याहारादिगम्यार्थं नेयार्थं प्रागुदाहृतम् ।</l>
  <l>स गम्यते प्रसिद्धश्चेन्न तद्दोषवदिष्यते ॥ १३० ॥</l>
</lg>
<p>यथा—</p>
<lg type="udāharaṇa" n="1.130.172">
  <l>‘मां भवन्तमनलः पवनो वा वारणो मदकलः परशुर्वा ।</l>
  <l>वाहिनीजलभरः कुलिशं वा स्वस्ति तेऽस्तु लतया सह वृक्ष ॥ १७२ ॥’</l>
</lg>
  <p>अत्र दहत्वित्यादीनामध्याहार्यतया नेयत्वेऽप्यतिप्रसिध्द्या प्रतीयमानत्वाद्गुणत्वम् ॥</p>
<div type="commentary">
  <p><q>अध्याहारेति</q> । असंपूर्णं वाक्यं नेयार्थमित्युक्तं तस्यैवंरूपता झटिति श्रुतार्थापत्तिप्रादुर्भावपरिह्नवकसंधानात्समाधीयते । तथा हि—‘मा भवन्तमनलः’ इत्यादौ वृक्षसमभिव्याहारेण दहनादीनां योग्यतया शीघ्रमेव धाक्षीदित्यादिक्रियान्वयोऽवसीयते । स्वस्तिवचनेन चामङ‍गलप्रस्तावनिरासात्तथाभूतक्रियानुपादानं वक्रक्षमतया गुण इति ॥</p>
</div> <!-- commentary !-->
<lg type="kārikā" n="1.131">
  <l>असभ्यार्यं मतं ग्राम्यं तद्ग्राम्योत्त्क्यैव दुष्यति ।</l>
  <l>विदग्धोक्तौ तु तस्याहुर्गुणवत्त्वं मनीषिणः ॥ १३१ ॥</l>
</lg>
<p>यथा—</p>
<lg type="udāharaṇa" n="1.131.173">
  <l>‘कामं कन्दर्पचाण्डालो मयि वामाक्षि निर्दयः ।</l>
  <l>त्वयि <note>‘निर्भर्त्सनो’ ग</note>निर्मत्सरो दिष्ट्या सोऽयमस्मास्वनुग्रहः ॥ १७३ ॥’</l>
</lg>
<p>अत्र ग्राम्यत्वेऽपि ग्राम्यार्थस्य विदग्धोक्त्या तिरस्कृतत्वाद्गुणत्वम् ॥</p>
<div type="commentary">
  <p><q>असभ्यार्थमिति</q> । रसस्यादीप्तिः कान्तिविपर्ययो <note>‘वचनापरार्धेन’ इति पाठः</note>वचनापराधेन दूषणतामध्यास्ते, स समाधीयतेऽत्र ग्राम्योक्तिपरिहारेणैव । अत एवोक्तिसमर्पितच्छायाविशेषयोगे गुणत्वलाभः । सहृदयसभायां न साधुरसभ्यः । वैदग्ध्यविधुरं ग्राम्यम् ॥</p>
</div> <!-- commentary !-->
<lg type="kārikā" n="1.132">
  <l>ओजः समासभूयस्त्वं तद्दीप्तार्थेषु वध्यते ।</l>
  <l>विपर्ययोऽस्याः समस्तं तद्दीप्तं चेन्न दोषभाक् ॥ १३२ ॥</l>
</lg><pb n="126"/>
<p>यथा—</p>
<lg type="udāharaṇa" n="1.132.174">
  <l>
    <seg type="pāda">‘यो यः शस्त्रं बिभर्ति स्वभुजगुरुमदः पाण्डवीनां चमूनां</seg>
    <seg type="pāda">यो यः पाञ्चालगोत्रे शिशुरधिकवया गर्भशय्यां गतो वा ।</seg>
  </l>
  <l>
    <seg type="pāda">यो यस्तत्कर्मसाक्षी चरति मयि रणे यश्च यश्च प्रतीपः</seg>
    <seg type="pāda">क्रोधान्धस्तस्य तस्य स्वयमिह जगतामन्तकस्यान्तकोऽहम् ॥ १७४ ॥’</seg>
  </l>
</lg>
<p>अत्रासमस्तत्वेऽपि <note>‘व्यूढ’ इति टीकासंमतः पाठः</note>प्रौढबन्धत्वाद्गुणत्वम् ॥</p>
<div type="commentary">
  <p><q>ओज इति</q> । दीप्तरसानुप्रविष्टार्थप्रतिपादकसंदर्भौचित्येन समासभूयस्त्वमोजः । अस्य विपर्ययो दीप्तेरप्रत्यूहादेव समाधीयते । तदिदमुक्तम्—‘दीप्तार्थं बध्यते यत्र तद्दीप्तं चेन्न दुष्यति’ इति । सुगममुदाहरणम् । व्यूढःप्रौढः ॥</p>
</div> <!-- commentary !-->
<lg type="kārikā" n="1.133">
  <l>समस्तमसमस्तं वा न निर्वहति यद्वचः ।</l>
  <l>तदनिर्व्यूढमस्यापि न दोषः क्वापि तद्यथा ॥ १३३ ॥</l>
</lg>
<p>यथा—</p>
<lg type="udāharaṇa" n="1.133.175">
  <l>
    <seg type="pāda">‘प्रसीद चण्डि त्यज मन्युमञ्जसा</seg>
    <seg type="pāda">जनस्तवायं पुरतः कृताञ्जलिः ।</seg>
  </l>
  <l>
    <seg type="pāda">किमर्थमुत्कम्पितपीवरस्तन-</seg>
    <seg type="pāda">द्वयं त्वया लुप्तविलासमास्यते ॥ १७५ ॥’</seg>
  </l>
</lg>
<p><note>‘अत्र समस्तरीत्या’ क-ख</note>अत्रासमस्तरीत्यनिर्वाहादनिर्व्यूढत्वेऽपि रसान्तरपरिग्रहेण रीत्यन्तरपरिग्रहाद्गुणत्वम् ॥</p>
<div type="commentary">
  <p><q>समस्तमिति</q> । उपक्रान्तरीतेरनिर्वाहे <note>‘मधुरसपर्यन्ता’ इति स्यात्</note>मधुररसपर्यन्ता प्रतीतिः स्खलतीति दूषणताबीजमुक्तम् । तथाभूतरसानुगुणव्यभिचार्यनुप्रवेशव्यञ्जनौचित्यादुपक्रमनिर्वाहः सर्वस्वायमानो गुणतामासादयति । तथा हि—प्रसीदेत्यादौ प्रणयकेलिकुपितकामिनीप्रसादनायां शृङ‍गारविरोधिसमासव्यतिकरेण रीतेरप्यपक्रमे रोषलक्षणभावानुभावभूः<note>‘भूतस्तन’ स्यात्</note> स्तनकम्पवर्णनायां समासोऽनुप्रविष्ट इति व्यक्तः पूर्वरीतेरनिर्वाहः । रसान्तरं प्रकृतविजातीयरससंबद्धो व्यभिचारी भावः ॥</p>
</div> <!-- commentary !-->
<pb n="127"/>
<lg type="kārikā" n="1.134">
  <l><note>‘निरलंकार’ ग</note>अनलंकारमित्याहुरलंकारोज्झितं वचः ।</l>
  <l>पूर्वोत्तरानुसंधाने तस्य साधुत्वमिष्यते ॥ १३४ ॥</l>
</lg>
<p>यथा—</p>
<lg type="udāharaṇa" n="1.134.176">
  <l>‘निशम्य ताः शेषगवीरभिधातुमधोक्षजः ।</l>
  <l>शिष्याय बृहतां पत्युः प्रस्तावमदिशद्दृशा ॥ १७६ ॥’</l>
</lg>
<p>अस्यानलंकारत्वेऽपि पूर्वापरानुसंधानप्रयोजनभूतत्वाद्गुणत्वम् ॥</p>
<div type="commentary">
  <p><q>अनलंकारमिति</q> । अनुत्कृष्टाप्रविष्टविशेषणवद्वाक्यं निरलंकारः पूर्वोत्तरवाक्यसंगतिकरणप्रयोजनकतया न दोषः । कथं तथाभूतस्य काव्यत्वमित्यपि न वाच्यम् । अनुगतेन वक्रीभावेन तत्समर्थनात् । व्यक्तमुदाहरणम् ॥</p>
<p>सूत्रकार एव वाक्यार्थदोषगुणीभावविवेचनं संगमयति—</p>
</div> <!-- commentary !-->
<lg type="kārikā" n="1.135">
  <l>वाक्याश्रयाणां दोषाणां गुणीभावोऽयमीरितः ।</l>
  <l>अथ वाक्यार्थदोषाणामदोषः कथ्यतेऽधुना ॥ १३५ ॥</l>
</lg>
<lg type="kārikā" n="1.136">
  <l>समुदायार्थशून्यं यत्तदपार्थं प्रचक्षते ।</l>
  <l>तन्मत्तोन्मत्तबालानामुक्तेरन्यत्र दुष्यति ॥ १३६ ॥</l>
</lg>
<p>यथा—</p>
<lg type="udāharaṇa" n="1.136.177">
  <l>
    <seg type="pāda">‘क्वाकार्यं<note>‘कृत्यं’ ग</note> शशलक्ष्मणः क्व च कुलं भूयोऽपि दृश्येत सा</seg>
    <seg type="pāda">दोषाणामुपशान्तये श्रुतमहो कोपेऽपि कान्तं मुखम् ।</seg>
  </l>
  <l>
    <seg type="pāda">किं वक्ष्यन्त्यपकल्मषाः कृतधियो<note>‘धियः स्वप्नेऽपि सा दुर्लभा’ ग</note> रेखैव सान्यादृशी</seg>
    <seg type="pāda">चेतः स्वास्थ्यमुपेहि कः खलु युवा धन्योऽधरं धास्यति ॥ १७७ ॥</seg>
  </l>
</lg>
<p>अत्र समुदायार्थशून्यत्वेनापार्थस्याप्युन्मत्तवचनत्वाद्गुणत्वम् ॥</p>
<div type="commentary">
  <p><q>वाक्याश्रयाणामिति</q> । <note>‘मत्तादिववनान्य’ पाठः</note>सत्तादिवचनान्यनुक्रियमाणानि चमत्कारमर्पयन्ति । अत एव छायालंकारप्रादुर्भावाद्गुणः । अनित्यदोषतया चानुकरणादन्यदपि गुणीभवनबीजमुन्नेयमित्युदाहरणेन व्यञ्जयन्नाह—<q>क्वाकृत्यमिति</q> । अत्र श्रुतिशालिनो <pb n="128"/>नायकस्य वासनापरिपाकवशाद्विप्रलम्भावेशेऽपि प्रथमं प्रादुर्भावः—‘क्वाकृत्यं शशलक्ष्मणः क्व नु कुलम्’ इति । तदेवं शान्तरसानुयायिनमनन्तरमेव बाधित्वा चित्तानुरञ्जकप्रकृतरसाव्यभिचारिणा औत्सुक्यस्य प्रादुर्भावः—‘भूयोऽपि दृश्येत सा’ इति । एवं ‘दोषाणामुपशान्तये श्रुतम्’ इत्याद्यौचित्यादीनां पूर्वपूर्वप्रादुर्भूतानामुत्तरोत्तरभाविभिश्चिन्ताप्रभृतिभिरपवादे प्रकृतवासना प्रौढिरवसेया । <q>उन्मत्तवचनत्वादिति</q> । रसाविष्टचेतसस्तदुत्कलिकाप्रायाणां भावानामव्यवस्थया कीर्तनमुन्मादः ॥</p>
</div> <!-- commentary !-->
<lg type="kārikā" n="1.137">
  <l><note>‘प्रयोजकं’ ग</note>यदप्रयोजनं यच्च गतार्थं व्यर्थमेव यत् ।</l>
  <l>तस्यापि क्वापि निर्दोषः प्रयोगो दृश्यते यथा ॥ १३७ ॥</l>
</lg>
<p>यथा—</p>
<lg type="udāharaṇa" n="1.137.178">
  <l>‘गीता विदुरवाक्यानि धर्माः शान्तनवेरिताः ।</l>
  <l>न श्रुता भारते येन तस्य जन्म निरर्थकम् ॥ १७८ ॥’</l>
</lg>
<p>अत्र गीताविदुरवाक्यादीनां कथायामप्रयोजकत्वेऽपीतिहासव्याजेन चतुर्वर्गप्रतिपादनस्यारम्भ एव प्रतिज्ञानाद्गुणत्वम् । तदिदमप्रयोजनम् ॥</p>
<div type="commentary">
  <p><q>यद्प्रयोजनमिति</q> । प्रबन्धार्थपोषा<note>‘पोषो नाधायक’ पाठः</note>नाधायकवाक्यमप्रयोजनम् । अर्थंलाभप्रतिपादकतया कृतकरं व्यर्थम् । एवकारो भिन्नक्रमस्तच्छब्दानन्तरं द्रष्टव्यः । दृश्यत इत्यनेन तत्र तत्र प्रकृतसंगतौ सत्यां दोषाभावोऽवसेय इति दर्शितम् । यद्यपि भगवद्गीतायां मोक्षाधिकारिणामस्त्येव प्रकृतशान्तरसपरिपोषकत्वम्, तथापि तदन्तर्गतानां भूयसामाहत्य नास्ति । भीष्मविदुरवाक्यानां तु धर्माधिकारे प्रकृतानां व्यक्त एव निष्प्रयोजनप्रस्तावः<note>‘स्तावः’ पाठः</note> । सोऽयं यथा समाधीयते तद्विवृणोति—<q>अत्रेति</q> । इतिहासरूपे प्रबन्धे सत्यपि शान्तस्य वाक्यार्थाभावेन बहूनामितिहासानां त्रिवर्गाधिकारित्वाच्चतुर्वर्गप्रतिपादनमेव महर्षेरभिमतम्, धर्मादित्रितयस्य च प्रासङ्गिकतया न पूर्ववदस्यार्थैकताविरोधः । तदिदमुक्तम्—<q>व्याजेनेति</q> । एवं च व्युत्पादयितव्यविषयजिज्ञासोपादाने धर्मार्थप्रवृत्तये वाक्यमिदं सफलतामासादयद्गुण
एव भवति ॥</p>
</div> <!-- commentary !-->
<pb n="129"/>
<p>एवं गतार्थमपि यथा—</p>
<lg type="udāharaṇa" n="1.137.159">
  <l>‘हृत्कण्ठवक्त्रश्रोत्रेषु कस्य नावस्थितं तव ।</l>
  <l>श्रीखण्डहारकर्पूरदन्तपत्रप्रभं यशः ॥ १७९ ॥’</l>
</lg>
<p>अत्रैकेनैवोपमानेन <note>‘शुभ्रत्व’ ग</note>शौक्ल्यप्रतीतौ शेषोपमानपादानां व्यर्थत्वेऽपि यशसः स्मर्यमाणत्वगीयमानत्वस्तूयमानत्वश्रूयमाणत्वैर्हृदयादिषु श्रीखण्डादिवदनस्थानस्य प्रतीयमानत्वाद्गुणत्वम् ॥</p>
<div type="commentary">
  <p><q>एवं गतार्थमपीति</q> । श्रीखण्डेनैवोपमाने यशसः शुद्धत्वमवगतं श्लेषोपमानपदानि केवलकृतकराणीति व्यर्थत्वप्रसङ‍गे स्मरणादिविशेषविवक्षया तिरस्क्रियते, यथासंख्यादिभङ्गिसौभाग्येन च गुणीभाव इति ॥</p>
</div> <!-- commentary !-->
<lg type="kārikā" n="1.138">
  <l>अविशेषेण पूर्वोक्तं यदि भूयोऽपि कीर्त्यते ।</l>
  <l>तदेकार्थं रसाक्षिप्तचेतसां तन्न दुष्यति ॥ १३८ ॥</l>
</lg>
<p>यथा—</p>
<lg type="udāharaṇa" n="1.138.180">
  <l>
    <seg type="pāda">‘असारं संसारं परिमुषितरत्नं त्रिभुवनं</seg>
    <seg type="pāda">निरालोकं लोकं मरणशरणं बान्धवजनम् ।</seg>
  </l>
  <l>
    <seg type="pāda">अदर्पं कन्दर्पं जननयननिर्माणमफलं</seg>
    <seg type="pāda">जगज्जीर्णारण्यं कथमसि विधातुं व्यवसितः ॥ १८० ॥’</seg>
  </l>
</lg>
<p>'असारं संसारम्’ इत्युक्त्वा ‘परिभुषितरत्नं त्रिभुवनं निरालोकं लोकम्’ ‘जगज्जीर्णारण्यम्’ इति यदुक्तम्, तस्य विशेषानभिधायकत्वेऽपि रसाक्षिप्तेन वक्त्राभिहितत्वाद्गुणत्वम् ॥</p>
<div type="commentary">
  <p><q>अविशेषेणेति</q> । पूर्वोक्तपूर्वोक्ताभिन्नतात्पर्यकमविशेषेण तात्पर्यावृत्तिप्रयोजनमन्तरेण तन्मयीभवनं चेतस आक्षेपः । ‘असारं संसारम्’ इत्यनेन स्थावरजङ‍गमप्रपञ्चस्य निःसारतां प्रतिपाद्य ‘जातौ जातौ यदुत्कृष्टं तद्धि रत्नं प्रचक्षते’ इति । 'परिभुषितरत्नम्’ इत्यत्रापि तावानेव तात्पर्यार्थः । एवं ‘निरालोकं लोकं', ‘जगज्जीर्णारण्यम्’ इत्यत्रापि द्रष्टव्यम् । सुगममन्यत् ॥</p>
</div><pb n="130"/>
<lg type="kārikā" n="1.139">
  <l>संशयायैव संदिग्धं यदि जातु प्रयुज्यते ।</l>
  <l>स्यादलंकार एवासौ न दोषस्तत्र तद्यथा ॥ १३९ ॥</l>
</lg> 
<lg type="udāharaṇa" n="1.139.181">
  <l>‘कुत्तो लम्भइ पन्थिअ सत्थरअं एत्थ गामणिघरम्मि ।</l>
  <l>उण्णअपओहरे पेक्खिऊण जइ वससि ता वससु ॥ १८१ ॥’</l>
</lg>
<lg type="chāyā" ref="1.139.181">
  <l>[कुतो लभ्यते पथिक स्रस्तरकमत्र ग्रामणीगृहे ।</l>
  <l>उन्नतपयोधरान्प्रेक्ष्य यदि वससि तदा वस ॥]</l>
</lg>
<p>अत्र केनापि पथिकयूना प्रावृडारम्भे ग्रामणीवधूः पीनोन्नतस्तनी सत्थरअमिति स्रस्तरकव्याजेन शस्तरतं याचिता । तं प्रत्याचक्षाणेव यथोक्तं ब्रूते—‘कुतोऽत्र ग्रामणीगृहे स्रस्तरकः, कुतो वा शस्तं रतम् । उन्नतौ पयोधरौ मम हृदये नभसि वा पयोधरान्दृष्ट्वा यदि वससि तदा वस’ इति तदेतस्य गोपनाय <note>‘नानार्थैरेव’ ग</note>व्द्यर्थैरेव पदैः प्रयुक्तमिति संदिग्धस्याप्यस्य गुणत्वम् ॥</p>
<div type="commentary">
  <p><q>संशयायैवेति</q> । मिश्रो विरुद्धार्थवाक्यं संशयापादनेन दुष्यतीत्युक्तम् । यदा तु संदेह एव तात्पर्यमवधार्यते तदा स एव रञ्जकतयालंकारतामारोहतीति <note>‘कथं न’ स्यात्</note>कत्थनं गुणीभाव इति, तदिदंभुक्तम्—<q>स्यादलंकार एवेति</q> । कुतो लभ्यते पथिक स्रस्तरः शस्तरतं चात्र ग्रामणीगृहे । ग्रामणीर्ग्रामप्रधानम् । उन्नतपयोधरान्मेधान् पयोधरौ स्तनौ वा दृष्ट्वा यदि वससि तद्वस । अत्र प्रष्टुः संदेहजनकत्वेन निभृतानुरागप्रकाशनं पथिकविषये प्रतीयते ॥ <q>द्व्यर्थैरिति</q> । तदुक्तम्—‘व्द्यर्थैः पदैः पिशुनयेच्च रहस्यवस्तु’ इति ॥</p>
</div> <!-- commentary !-->
<lg type="kārikā" n="1.140">
  <l>वाक्ये प्रबन्धे चार्थानां पौर्वापर्यविपर्ययः ।</l>
  <l>दोषः सोपक्रमो नाम चित्रहेतौ च दुष्यति ॥ १४० ॥</l>
</lg>
<p>यथा—</p>
<lg type="udāharaṇa" n="1.140.182">
  <l>‘पश्चात्पर्यस्य किरणानुदीर्णं चन्द्रमण्डलम् ।</l>
  <l>प्रागेव हरिणाक्षीणामुदीर्णो रागसागरः ॥ १८२ ॥’</l>
</lg><pb n="131"/>
<p>अत्र पौर्वापर्यविपर्ययादपक्रमदोषस्य चन्द्रोदयं प्रति रागोद्दीपनप्रकर्षप्रकाशनत्वाददोषः ॥</p>
<div type="commentary">
  <p><q>वाक्य इति</q> । अर्थानां कार्यकारणभूतानां तेषामेव पौर्वापर्यनियमाद्य इति पूर्वार्धेऽध्याहार्यम् । चित्रहेताविति प्रसिद्धरूपविपर्यासेन हेतुवचनद्वारा प्रकृतवाक्यार्थपरिपोषाधानं चित्रहेतुः । पर्यस्य विस्तार्य चन्द्रोदयरागोद्दीपनयोः सत्यपि हेतुहेतुमद्भावेन पौर्वापर्ये प्रथमं रागसागरः पश्चाच्चन्द्रमण्डलमुदीर्णमिति विपर्यासप्रतीतिसमसमयमुद्दीपनविभावनानुसंधानाद् हिमांशोरतिशीघ्रकारिताप्रकाशनात् प्रकृतशृङ्गाररसो दीप्यते । एवं कुलकादिरूपं प्रबन्धान्तर्गतवाक्येष्वपि गुणत्वमवसेयम् ॥</p>
</div> <!-- commentary !-->
<lg type="kārikā" n="1.141">
  <l>यस्मिन्‍रीतेरनिर्वाहः खिन्नं तदभिधीयते ।</l>
  <l>न दोषस्तस्य तु क्वापि यत्र च्छाया न हीयते ॥ १४१ ॥</l>
</lg>
<p>यथा—</p>
<lg type="udāharaṇa" n="1.141.183">
  <l>
    <seg type="pāda">‘अभिनववधूरोषस्वादुः करीषतनूनपा-</seg>
    <seg type="pāda">दसरलजनाश्लेषक्रूरस्तुषारसमीरणः ।</seg>
  </l>
  <l>
    <seg type="pāda">गलितविभवस्याज्ञेवाद्य द्युतिर्मसृणा रवे-</seg>
    <seg type="pāda">र्विरहिवनितावक्रक्लैब्यं बिभर्ति निशाकरः ॥ १८३ ॥’</seg>
  </l>
</lg>
<p>अत्रोपमानानि सामान्यवचनैः समस्यन्त इति प्रक्रान्तरीतेरनिर्वाहेऽपि समासव्याख्यापरत्वेनैव इवशब्दतद्धितयोः प्रयोगे प्रत्युत च्छायोत्कर्ष इति गुणत्वम् ॥</p>
<div type="commentary">
  <p><q>यस्मिन्निति</q> । वाक्यार्थस्य धर्मिणो यदलंकारभङ्ग्या प्रक्रमस्थया निर्वहणाभावः खेदः । स तु पूर्वालंकारविश्रान्तौ प्रतीतेरस्खलने न दोषः । गुणत्वं च तस्य भङ्ग्यन्तरैरपि प्रकृतालंकारे ध्वननात् । तथा हि—‘अभिनववधूरोषस्वादु असरलजनाश्लेष इव क्रूरः’ इत्युपमानानि सामान्यवचनैः समस्यन्त इति समासद्वयेनोपमामुपक्रम्य मलिनविभवस्याज्ञेवेति समासत्यागाद्विरहिवनितावक्रक्‍लैब्यं बिभर्तीति चान्तरधर्मारोपेण चोपमात्यागात्सत्यपि रीतेरनिर्वाहे उपमायामेव पर्यवसानं समाधानहेतुः । गुणत्वहेतुमाह—व्याख्यापरत्वेनेति । गलितविभावाज्ञामसृणेति समासे कर्तव्ये योऽयमिवशब्दप्रयोगः स इवार्थे पूर्वौ समासौ बोधयति । क्लैब्यं <pb n="132"/>बिभर्तीति सामान्यालंकारे कथमन्यधर्ममन्यो वहतीति प्रतिसंधानसमसमयं वक्रक्लैब्यमस्येत्यन्तर्गतोपमाप्रकटीभावे उपमासमासपदयोरपि सा प्रतीयते इति सेयं कविचातुरीप्रतीयमानच्छायामेव पुष्णाति । तदिदमुक्तम्—प्रत्युतेति ॥</p>
</div> <!-- commentary !-->
<lg type="kārikā" n="1.143">
  <l>लोकातीत इवार्थे यः सोऽतिमात्र इहेष्यते ।</l>
  <l>वार्तादौ तेन तुष्यन्ति विदग्धा नेतरे जनाः ॥ १४२ ॥</l>
</lg>
<lg type="kārikā" n="1.143">
  <l>तच्च वार्ताभिधानेषु वर्णनास्वपि विद्यते ।</l>
  <l>कान्तं जगति तत्कान्तं लौकिकार्थानुयायि यत् ॥ १४३ ॥</l>
</lg>
<lg type="kārikā" n="1.144">
  <l>लौकिकार्थमतिक्रम्य प्रस्थानं यत्प्रवर्तते ।</l>
  <l>तदत्युक्तिरिति प्रोक्तं गौडानां मनसो मुदे ॥ १४४ ॥</l>
</lg>
<p>यथा—</p>
<lg type="udāharaṇa" n="1.144.184">
  <l>‘देव धिष्ण्यभिवाराध्यमद्य प्रभृति नो गृहम् ।</l>
  <l>युष्मत्पादरजःपातधौतनिःशेषकल्मषम् ॥ १८४ ॥’</l>
</lg>
<p>अत्रातिमात्राख्ये दोषेऽपि वार्ताभिधानेऽभिधेयस्य कान्तिगुणस्या-
भ्यनुज्ञानाद्ग‍ुणत्वम् ।</p>
<p>यथा वा—</p>
<lg type="udāharaṇa" n="1.144.185">
  <l>‘अल्पं निर्मितमाकाशमनालोच्यैव वेधसा ।</l>
  <l>इदमेवंविधं भावि भवत्याः स्तनजृम्भणम् ॥ १८५ ॥’</l>
</lg>
<p>अत्रातिमात्रत्वेऽपि वर्णनार्थत्वाद्गुणत्वम् । अथानतिमात्रं कीदृक् ।</p>
<p>उच्यते—</p>
<p>वार्ते तावद्यथा—</p>
<lg type="udāharaṇa" n="1.144.186">
  <l>‘गृहाणि नाम तान्येव तपोराशिर्भवादृशः ।</l>
  <l>संभावयन्ति यान्येवं पावनैः पादपांसुभिः ॥ १८६ ॥’</l>
</lg>
<p>अथ वर्णनायां यथा—</p>
<lg type="udāharaṇa" n="1.144.187">
  <l>‘अनयोरनवद्याङ्गि स्तनयोर्जृम्भमाणयोः ।</l>
  <l>अवकाशो न पर्याप्तस्तव बाहुलतान्तरे ॥ १८७ ॥’</l>
</lg>
<pb n="133"/>
<div type="commentary">
  <p><q>लोकांतीत इति</q> । ‘अनामये प्रियालापे वार्तं वार्ता च कीर्त्यते । वर्णनास्वपि’ इत्यादिपदविवरणं दृश्यते । कान्तमित्यभिसंबन्धः । लौकिकार्थानुयायि यज्जगति लोके कान्तमुच्यते तथाभूतमतिक्रम्य यत्कवीनां प्रस्थानं प्रवर्तते तदपि गौडानां मनसो मुदे प्रोक्तम् । शब्दाडम्बरात्मकगौडरीतिप्रियाणां विदग्धकामाज्ञापकं सद्गुणी भवतीति श्लोकार्थः । धिष्ण्यं गृहम् । ननु प्रियालापवर्णनयोरेवंविधा एव लोके काव्ये च वचनसंदर्भा इति नास्त्यतिमात्रतानतिमात्रतयोर्भेद इति पृच्छति—<q>अथेति</q> । सुगभमन्यत् ॥</p>
</div> <!-- commentary !-->
<lg type="kārikā" n="1.145">
  <l>परूषं निष्ठुरार्थं तु यदतीव विगर्हितम् ।</l>
  <l>विरुद्धलक्षणाद्यासु तदुक्तिषु न दुष्यति ॥ १४५ ॥</l>
</lg>
<p>यथा—</p>
<lg type="udāharaṇa" n="1.145.188">
  <l>‘हालाहलं विषं भुङ्क्ष्व सखि मा तत्र विश्वसीः ।</l>
  <l>यद्वा न दह्यसे काष्ठैः स्वल्पैस्त्वमिति मे मतिः ॥ १८८ ॥’</l>
</lg>
<p>अत्र पारुष्येऽपि विरुद्धलक्षणयार्थान्तरस्य लक्षितत्वाद्गुणत्वम् ॥</p>
<div type="commentary">
  <p><q>परुषमिति</q> । विरुद्धलक्षणा लौकिकी तस्या हि झटित्यभिधानाविनाभावादपरुषार्थप्रतीतेरभिधानतः पारुष्यं न दोषो लक्षणापरिग्रहेण च गुणत्वम् । तदाहुः—‘अभिधेयाविनाभावप्रतीतिर्लक्षणेति या । सैषा काव्ये दग्धवक्रा जीवितं वृत्तिरिष्यते ॥’ इति ।</p>
</div> <!-- commentary !-->
<lg type="kārikā" n="1.146">
  <l>अप्रस्तुतरसं प्राहुर्विरसं वस्तु सूरयः ।</l>
  <l>अप्राधान्ये तदेष्टव्यं शिष्टैः स्याद्रसवस्तुनोः ॥ १४६ ॥</l>
</lg>
<p>यथा—</p>
<lg type="udāharaṇa" n="1.146.189">
  <l>
    <seg type="pāda">‘क्षिप्तो हस्तावलग्न: प्रसभमभिहतोऽप्याददानोंऽशुकान्तं</seg>
    <seg type="pāda">गृह्णन्केशेष्वपास्तश्चरणनिपतितो नेक्षितः संभ्रमेण ।</seg>
  </l>
  <l>
    <seg type="pāda">आलिङ्गन्योऽवधूतस्त्रिपुरयुवतिभिः साश्रुनेत्रोत्पलाभिः</seg>
    <seg type="pāda">कामीवार्द्रापराधः स दहतु दुरितं शांभवो वः शराग्निः ॥ १८९ ॥’</seg>
  </l>
</lg>
<p>अत्र करुणे श्रृङ्गारस्याप्रकृ१तत्वेऽपि शंभुप्रभाववर्णनाङ्गभूतत्वेन द्वयो-
रप्यप्राधान्यादवैरस्येन गुणत्वम् ॥</p>
<!-- NOTES pg=133!-->
१. ‘स्तुतत्वे’ इति सटीकपुस्तकपाठः.
<pb n="134"/>
<div type="commentary">
  <p><q>अप्रस्तुतेति</q> । अप्राधान्य इत्युपलक्षणं बाध्यत्वेऽपीति च बोद्धव्यम् रसवस्तुनोः परस्परविरोधिरसव्यञ्जकयोः । यद्वा मिथोविरोधिरसरूपयोरेव वस्तुनः । तदाह—‘बाध्यानामङ्गभावं वा प्राप्तानामवि<note>‘मुक्तिवत्सला’ इति पाठः</note>मुक्तता’ इति ॥</p>
</div> <!-- commentary !-->
<lg type="kārikā" n="1.147">
  <l>हीनं यत्रोपमानं स्यादुपमेयं गुणाधिकम् ।</l>
  <l>हीनोपमं तदस्याहुः कवयः क्वाप्यदुष्टताम् ॥ १४७ ॥</l>
</lg>
<p>यथा—</p>
<lg type="udāharaṇa" n="1.147.190">
  <l>‘ततः कुमुदनाथेन कामिनीगण्डपाण्डुना ।</l>
  <l>नेत्रानन्देन चन्द्रेण माहेन्द्री दिगलंकृता ॥ १९० ॥’</l>
</lg>
<p>अत्रोपमानस्य हीनतायामपि रागातिशयहेतुत्वाद्गुणत्वम् ॥</p>
<div type="commentary">
  <p><q>हीनमिति</q> । जातिप्रमाणाभ्यामपकृष्टं हीनं चन्द्रापेक्षया कामिनीकपोलस्यापकर्षे आत्मनस्तुल्यतामुद्दीपनस्य प्रतिपाद्यमानः प्रकृतशृङ्गारप्रकर्षमर्पयिष्यतीति गुणत्वम् । एवमधिकोपमेऽपि ॥</p>
</div> <!-- commentary !-->
<lg type="kārikā" n="1.148">
  <l>यत्रोपमानमुत्कृष्टमुपमेयं निकृष्यते ।</l>
  <l>ज्ञेयं तदधिकौपम्यमस्यापि क्वाप्यदोषता ॥ १४८ ॥</l>
</lg>
<p>यथा—</p>
<lg type="udāharaṇa" n="1.148.191">
  <l>‘कान्त्या चन्द्रमसं धाम्ना सूर्यं धैर्येण चार्णवम् ।</l>
  <l>राजन्ननुकरोषि त्वं सौभाग्येनापि मन्मथम् ॥ १९१ ॥’</l>
</lg>
<p>अस्याधिकौपम्येऽपि राज्ञो लोकपालांशत्वेन शिष्टैरादृतत्वाद्गुणत्वम् ॥'</p>
<lg type="kārikā" n="1.149">
  <l>उपमानस्य<note>‘नेन’ इति सटीकपुस्तकपाठः</note> वैषम्याद्भवेदसदृशोपमम् ।</l>
  <l>तस्याभ्यनुज्ञामिच्छन्ति व्यतिरेकोपमादिषु ॥ १४९ ॥</l>
</lg>
<p>यथा—</p>
<lg type="udāharaṇa" n="1.149.192">
  <l>‘प्रहितः प्रधनाय माधवानहमाकारयितुं महीभुजा ।</l>
  <l>न परेषु महौजसश्छलादपकुर्वन्ति मलिम्लुचा इव ॥ १९२ ॥’</l>
</lg>
<pb n="135"/>
<p>अस्यासदृशोपमत्वेऽपि व्यतिरेकोपपादकत्वाद्गुणत्वम् ॥</p>
<div type="commentary">
  <p><q>उपमानस्येति</q> । उपमानेन वैषम्यमन्वयेन सादृश्याभावात् । व्यतिरेकोपमादीत्यादिग्रहणाव्द्यतिरेकदृष्टान्तोत्त्क्यादिपरिग्रहः ॥</p>
</div> <!-- commentary !-->
<lg type="kārikā" n="1.150">
  <l>यस्योपमानं लोकेषु न प्रसिद्धं तदिष्यते ।</l>
  <l>अप्रसिद्धोपमं नाम तत्क्वचिन्नैव दुष्यति ॥ १५० ॥</l>
</lg>
<p>यथा—</p>
<lg type="udāharaṇa" n="1.150.193">
  <l>
    <seg type="pāda">‘उद्गर्भहूणरमणीरमणोपमर्द-</seg>
    <seg type="pāda">भुग्नोन्नतस्तननिवेशनिभं हिमांशोः ।</seg>
  </l>
  <l>
    <seg type="pāda">बिम्बं कठोरबिसकाण्डकडारगौरै-</seg>
    <seg type="pāda">र्विष्णोः पदं प्रथममग्रकरैर्व्यनक्तिः ॥ १९३ ॥’</seg>
  </l>
</lg>
<p>अस्थां प्रसिद्धोपमत्वेन दूषणत्वेऽपि द्वयोरपि श्रृङ्गारोद्दीपकत्वसाम्याद्गुणत्वम् ॥</p>
<div type="commentary">
  <p><q>यस्योपमानमिति</q> । लोकप्रसिद्धमेव कविभिरुपमाने कान्तं भवति तेन यत्र लोके प्रसिद्धं तेन सहोपमावर्णने संभवदप्यप्रसिद्धोपमत्वं रसानुप्रवेशेन गुणी भवति । उद्गर्भत्वेन स्तनाग्रश्यामिका तया लाञ्छनानुकरणमभिलषितम् ॥</p>
</div> <!-- commentary !-->
<lg type="kārikā" n="1.151">
  <l>निरलंकारमित्याहुरलंकारोज्झितं वचः ।</l>
  <l>अर्थौर्जित्येषु तस्यापि क्वचिन्निर्दोषता मता ॥ १५१ ॥</l>
</lg>
<p>यथा—</p>
<lg type="udāharaṇa" n="1.151.194">
  <l>
    <seg type="pāda">‘याच्ञां दैन्यपराभवप्रणयिनीं नेक्ष्वाकवः शिक्षिताः</seg>
    <seg type="pāda">सेवासंवलितः कदा रघुकुले मौलौ निबद्धोऽञ्जलिः ।</seg>
  </l>
  <l>
    <seg type="pāda">सर्वं तद्विहितं तथाप्युदधिना नैवोपरोधः कृतः</seg>
    <seg type="pāda">पाणिः संप्रति मे हठात्किमपरं स्प्रष्टुं धनुर्वाञ्छति ॥ १९४ ॥’</seg>
  </l>
</lg>
<p>अत्र निरलंकारत्वेऽपि अर्थौर्जित्याद्गुणत्वम् ॥</p>
<div type="commentary">
  <p><q>निरलंकारमिति</q> । दैन्यपराभवप्रणयिनीमित्याद्युत्कृष्टपुष्टिविशेषणयोगादस्तिशब्देऽस्पष्टे वक्रतार्थे तु नास्ति वक्रत्वं चालंकार इति । यद्यपि वाक्यार्थो निरलंकार <pb n="136"/>इव भासते, तथापि विशेषतोऽलंकाराध्यवसायेऽपि सामान्येन वक्रता प्रकाशत एव । नहि लौकिकशास्त्रीयवचनार्थवैपरीत्यमिह प्रतीयते । तदिदमुक्तमर्थौर्जित्यादिति ॥</p>
  <p>अस्ति हि वयं याचामह इत्युक्ते याच्ञा च भिक्षाकरानालक्षिता(?)इत्युक्तौ नायकप्रकर्षाभिव्यञ्जको विशेष इत्याह—</p>
</div> <!-- commentary !-->
<lg type="kārikā" n="1.152">
  <l>असभ्यार्थं यदश्लीलं तदर्थान्तरवाचि वा ।</l>
  <l>तस्येह दृश्यते भूम्ना प्रयोगो नापि दुष्यति ॥ १५२ ॥</l>
</lg>
<p>यथा—</p>
<lg type="udāharaṇa" n="1.">
  <l>
    <seg type="pāda">‘अद्यापि तत्कनककुण्डलघृष्टगण्ड-</seg>
    <seg type="pāda">मास्यं स्मरामि विपरीतरताभियोगे ।</seg>
  </l>
  <l>
    <seg type="pāda">आन्दोलनश्रमजलस्फुटघर्मबिन्दु-</seg>
    <seg type="pāda">मुक्ताफलप्रकरविच्छुरितं प्रियायाः ॥ १९५ ॥’</seg>
  </l>
</lg>
<p>अत्राश्लीलार्थेऽपि कविभिरविगीतत्वाद्गुणत्वम् ॥</p>
<div type="commentary">
  <p><q>असभ्यार्थमिति</q> । क्वचित्प्राथमिक एव पदार्थसंसर्गोऽश्लीलः । क्वचित्तु न तस्मिंस्तथाभूतेऽपि संसर्गान्तरमिति यदश्लीलमर्थान्तरवाचि वेत्युक्तम् । कविभिरविगीतत्वादिति । अविपरीताद्विपरीतं रतमुत्कृष्यत इति शास्त्रकारैराम्नानात्तस्य शृङ्गारोद्दीपनतया कविभिरादृतत्वादित्यर्थः ॥</p>
</div> <!-- commentary !-->
<lg type="kārikā" n="1.153">
  <l>देशोऽद्रिवनराष्ट्रादिः कालो रात्रिंदिवर्तवः ।</l>
  <l>नृत्यगीतप्रभृतयः कलाः कामार्थसंश्रयाः ॥ १५३ ॥</l>
</lg>
<lg type="kārikā" n="1.154">
  <l>चराचराणां भूतानां प्रवृत्तिर्लोकसंज्ञिता ।</l>
  <l>हेतुविद्यात्मको न्यायः संस्मृतिः श्रुतिरागमः ॥ १५४ ॥</l>
</lg>
<lg type="kārikā" n="1.155">
  <l>तेषु तेष्वयथारूढं यदि किंचित्प्रवर्तते ।</l>
  <l>कवेः प्रमादाद्देशादिविरोधीत्येतदुच्यते ॥ १५५ ॥</l>
</lg>
<lg type="kārikā" n="1.156">
  <l>विरोधः सकलेष्वेव<note>‘लोऽप्येष’ इति सटीकपुस्तकपाठः</note> कदाचित्कविकौशलात् ।</l>
  <l>उत्क्रम्य दोषगणनां गुणवीथीं विगाहते ॥ १५६ ॥</l>
</lg><pb n="137"/>
<p>तत्र देशविरुद्धस्य गुणीभावो यथा—</p>
<lg type="udāharaṇa" n="1.156.196">
  <l>‘तस्य राज्ञः प्रभावेण तदुद्यानानि जज्ञिरे ।</l>
  <l>आर्द्रांशुकप्रवालानामास्पदं सुरशाखिनाम् ॥ १९६ ॥’</l>
</lg>
<p>अत्र देशविरुद्धत्वेऽपि तस्य राज्ञः प्रभावेणेति कारणोपन्यासाद्गुणत्वम् ॥</p>
<div type="commentary">
  <p><q>देशोऽद्रीति</q> । आदिपदेन द्वीपादिपरिग्रहः । कामार्थसंश्रयाः, अर्थसंश्रयाः प्रवृत्तयोऽवस्थाविशेषाः । हेतुविद्या आन्वीक्षिकी । अयथारूढं अप्रसिद्धम् ॥</p>
</div> <!-- commentary !-->
<p>कालविरुद्धस्य यथा—</p>
<lg type="udāharaṇa" n="1.156.197">
  <l>‘राज्ञां विनाशपिशुनश्चचार खरमारुतः ।</l>
  <l>चुम्बन्कदम्बकुसुमैः सह सप्तच्छदोद्गमान् ॥ १९७ ॥’</l>
</lg>
<p>अत्र कालविरुद्धत्वेऽपि राज्ञां विनाशपिशुन इत्यनिष्टसूचकोत्पात रूपत्वाद्गुणत्वम् ॥</p>
<div type="commentary">
  <p><q>कालविरुद्धस्येति</q> । उपघात उत्पातः ॥</p>
</div> <!-- commentary !-->
<p>लोकविरुद्धस्य यथा—</p>
<lg type="udāharaṇa" n="1.156.198">
  <l>‘ऐन्दवादर्चिषः कामी शिशिरं हव्यवाहनम् ।</l>
  <l>अबलाविरहक्लेशविह्वलो गणयत्यलम् ॥ १९८ ॥’</l>
</lg>
<p>अत्र लोकविरुद्धत्वेऽपि कामिभिस्तथा संवेद्यमानत्वाद्गुणत्वम् ॥</p>
<p>युक्तिविरुद्धस्य यथा—</p>
<lg type="udāharaṇa" n="1.156.199">
  <l>
    <seg type="pāda">‘स संकोचश्चन्द्रादिव कुमुदराशेरशरणः</seg>
    <seg type="pāda">स सूर्यात्कोकानां विरह इव लुप्तप्रतिविधिः ।</seg>
  </l>
  <l>
    <seg type="pāda">गुणेभ्यस्ते खेदप्रशमनकरेभ्योऽपि यदयं</seg>
    <seg type="pāda">खलानामुद्वेगस्तदिदममृतादेव मरणम् ॥ १९९ ॥’</seg>
  </l>
</lg>
<p>अत्र युक्तिविरुद्धत्वेऽपि छेकोत्त्क्या संभाव्यमानोपमया तथाप्रतीतेर्गुणत्वम् ।</p>
<pb n="138"/>
<div type="commentary">
  <p><q>स संकोच इति</q> । यदि चन्द्रादिभ्यः कुमुदसंकोचादयो भवेयुस्तदा भवद्गुणेभ्यः खलानामुद्वेग उपमीयेत न तु तथा संभवति तेनायमलौकिकत्वादाश्चर्यमर्पयतीति वाक्यार्थपरिपोषात्तथोपन्यासो गुण एवेति ॥</p>
</div> <!-- commentary !-->
<p>औचित्यविरुद्धस्य यथा—</p>
<lg type="udāharaṇa" n="1.156.200">
  <l>
    <seg type="pāda">‘तेनाथ नाथ दुरुदाहरणातपेन</seg>
    <seg type="pāda">सौम्यापि नाम परुषत्वमभिप्रपन्ना ।</seg>
  </l>
  <l>
    <seg type="pāda">जज्वाल तीक्ष्णविशदाः सहसोद्गिरन्ती</seg>
    <seg type="pāda">वागर्चिषस्तपनकान्तशिलेव सीता ॥ २०० ॥’</seg>
  </l>
</lg>
<p>अत्र स्त्रीत्वादौचित्यविरोधेऽपि तत्समयोचितत्वाद्गुणत्वम् ॥</p>
<p>वचनविरुद्धस्य यथा—</p>
<lg type="udāharaṇa" n="1.156.201">
  <l>‘परदाराभिलाषो मे कथमार्यस्य युज्यते ।</l>
  <l>पिबामि तरलं तस्याः कदा नु रदनच्छदम् ॥ २०१ ॥’</l>
</lg>
<p>अत्र वचनविरोधेऽपि वक्तुस्तथाविधावस्थत्वाद्गुणत्वम् ॥</p>
<div type="commentary">
  <p><q>वचनविरुद्धस्येति</q> । अष्टमी कामावस्थां<note>प्रक्षिप्तोऽयं पाठः</note> ॥</p>
</div> <!-- commentary !-->
<p>धर्मविरोधस्य यथा—</p>
<lg type="udāharaṇa" n="1.156.202">
  <l>‘पञ्चानां पाण्डुपुत्राणां पत्नी पाञ्चालकन्यका ।</l>
  <l>सतीनामग्रणीस्त्वासीद्दैवो हि विधिरीदृशः ॥ २०२ ॥’</l>
</lg>
<p>अत्र धर्मविरोधेऽपि दैवो विधिरित्यनेनाभिहितत्वाददोषः ॥</p>
<div type="commentary">
  <p><q>धर्मविरोधस्येति</q> । दैवो हीति । सिद्धादेशाच्च सतीत्वं पाञ्चालकन्यकायाः । तिरस्कृतमित्यत एव वा पञ्चधा विवक्षित इत्यागमः ॥</p>
</div> <!-- commentary !-->
<p>अर्थशास्त्रविरुद्धस्य यथा—</p>
<lg type="udāharaṇa" n="1.156.203">
  <l>‘नीतिरापदि यद्गम्यः परस्तन्मानिनो ह्रिये ।</l>
  <l>विधुर्विधुंतुदस्येव पूर्णस्तस्योत्सवाय सः ॥ २०३ ॥’</l>
</lg>
<pb n="139"/>
<p>अत्रापन्न: शत्रुरभियातव्य इति नीतिः, तच्च मानिनो ह्रिये भवती<note>‘तोऽति’ मूलपुस्तकपाठः</note>तिविरुद्धमपि उद्धतपुरुषभाषितत्वान्न दुष्यतीति गुणत्वम् ।</p>
<div type="commentary">
  <p><q>अर्थशास्त्रेति</q> । उद्धतपुरुषभाषितत्वादिति । पूर्वपक्षतया सिद्धान्तोपोद्धातत्वादित्यर्थः ॥</p>
</div> <!-- commentary !-->
<p>कामशास्त्रविरुद्धस्य यथा—</p>
<lg type="udāharaṇa" n="1.156.204">
  <l>‘दोलातिप्रेरणत्रस्तवधूजनमुखोद्गतम् ।</l>	
  <l>कामिनां लयवैषम्याद्गेयं रागमवर्धयत् ॥ २०४ ॥’</l>
</lg>
<p>अत्र त्रासतो लयवैषम्येण गेयस्य रागहेतुत्वेऽपि कामिनीमुखोद्गीर्णत्वाद्रागविवर्धनत्वेन गुणत्वम् ॥</p>
<div type="commentary">
  <p><q>कामशास्त्रेति</q> । लयवैषम्यादिति गीतस्य कलाप्रकथनात्तस्य च विषमलयस्यारञ्जकत्वात्कथं रागवर्धनमिति दूषणं दोलागतागतत्रस्तकामिनीगीतप्रभावोक्तेश्चमत्कारित्वात्तिरोधीयत इति गुणभावं च नीयते । भावान्तरालवर्ती कामो लयः ॥</p>
</div> <!-- commentary !-->
<lg type="kārikā" n="1.157">
  <l>इत्थं गुणाश्च दोषाश्च काव्ये दोषगुणाश्च ये ।</l>
  <l>आख्यातास्ते स्फुटं संप्रत्यलंकारान्प्रचक्ष्महे ॥ १५७ ॥</l>
</lg>
<p>ननु गुणैरेव शब्दार्थयोः सनाथीकरणे किमलंकारविवेचनप्रयासेनेत्यत आह—</p>
<lg type="kārikā" n="1.158">
  <l>युवतेरिव रूपमङ‍ग काव्यं स्वदते शुद्धगुणं तदप्यतीव ।</l>
  <l>विहितप्रणयं निरन्तराभिः सदलंकारविकल्पकल्पनाभिः ॥ १५८ ॥</l>
</lg>
<div type="commentary">
  <p><q>युवतेरिति</q> । अङ‍गेत्याक्षेपसंबोधने । अलंकारसाहित्यबुद्धिसंगतिः प्रणयः ॥</p>
<p>विकल्पो विशेषस्तर्हि किमुत्तरसिद्धौ पूर्वेणेति न्यायेन त्यज्यन्तां गुणा इत्यत आह—</p>
<lg>
  <l>
    <seg type="pāda">यदि भवति वचश्च्युतं गुणेभ्यो</seg>
    <seg type="pāda">वपुरिव यौवनबन्धमङ‍गनायाः ।</seg>
  </l>
  <l>
    <seg type="pāda">अपि जनदयितानि दुर्भगत्वं</seg>
    <seg type="pāda">नियतमलंकरणानि संश्रयन्ते ॥ १५९ ॥</seg>
  </l>
</lg>
<div type="commentary">
  <p><q>यदि भवतीति</q> । विवृतमेतत् ॥</p><pb n="140"/>
  <p>ते चालंकारा यथास्थानं निवेश्यमाना एव सहृदयरञ्जनक्षमा इति कवीञ्शिक्षयति—</p>
</div> <!-- commentray !-->
<lg type="kārikā" n="1.160">
  <l>
    <seg type="pāda">दीर्घापाङ‍गं नयनयुगलं भूषयत्यञ्जनश्री-</seg>
    <seg type="pāda">स्तुङ‍गाभोगौ प्रभवति कुचावर्चितुं हारयष्टिः ।</seg>
  </l>
  <l>
    <seg type="pāda">मध्ये क्षामे वपुषि लभते स्थानकूर्पासलक्ष्मीः</seg>
    <seg type="pāda">श्रोणीबिम्बे गुरुणि रशनादाम शोभां बिभर्ति ॥ १६० ॥</seg>
  </l>
</lg>
<trailer>
  <p>इति श्रीमहाराजाधिराजभोजदेवेन विरचिते सरस्वतीकण्ठाभरणनाम्नि अलंकारशास्त्रे गुणविवेचनं नाम प्रथमः परिच्छेदः ।</p>
</trailer>

<div type="commentary">
  <p><q>दीर्घेति</q> । तेन शब्दादिविषयविभागेनालंकारविवेचनं सप्रयोजनमेवेति तात्पर्यार्थः । शेषमतिरोहितम् ॥</p>
<trailer>
  <p>इति श्री<q>मिश्ररत्नेश्वर</q>विरचिते <q>रत्नदर्पण</q>नाम्नि <q>सरस्वतीकण्ठाभरण</q>-विवरणे गुणविवेचनो नाम प्रथमः परिच्छेदः ।</p>
</trailer>
</div> <!-- commentary !-->
</div> <!-- pariccheda !-->

<div type="pariccheda">

<pb n="140"/>

<head>
  <p>द्वितीयः परिच्छेदः ।</p>
</head>

<div type="commentary">
<lg><l>क्षेत्रमध्यं विशालाक्षी यस्याधिवसति प्रिया ।</l>
  <l>अविमुक्तप्रतिष्ठाय तस्मै कामद्रुहे नमः ॥</l>
</lg>
<lg><l>आद्यं स्फुरतु वाग्देव्याः कण्ठाभरणकौतुकम् ।</l>
  <l>मयि प्रह्वमनोवृत्तौ तन्वाने रत्नदर्पणम् ॥</l>
</lg>
<p>एवं दोषगुणेषु निर्णीतेष्वलंकाराः प्राप्तावसरास्तत्रालंकारसामान्यलक्षणमाद्यपरिच्छेदे तद्विभागं दर्शयन्परिच्छेदत्रयं संगमयति—</p>
</div> <!-- commentary !-->
<lg type="kārikā" n="2.1">
  <l>शब्दार्थोभयसंज्ञाभिरलंकारान्कवीश्वराः ।</l>
  <l>बाह्यानाभ्यन्तरान्बाह्याभ्यन्तरांश्चानुशासति ॥ १ ॥</l>
</lg>
<div type="commentary">
  <p><q>शब्दार्थोभयसंज्ञाभिरिति</q> । इत्थंभूतलक्षणे तृतीया । मध्यमपदलोपीसमासः । तेन शब्दालंकारार्थालंकारोभयालंकारसंज्ञाभिरित्यर्थः । गुणप्रस्तावे बाह्यत्वादिकं विवृतं शब्दोऽवच्छेदकतया प्रथमप्रतिसंधेयभावेन च शरीरस्थानीयो बाह्यस्ततस्तदाश्रया अलंकारा अपि बाह्याः । अर्थो विच्छेद्यतया पश्चादनुसंधेयतया चात्मतुल्य आभ्यन्तरस्तेन तदाश्रया अलंकारा अप्याभ्यन्तराः । एतेन बाह्याभ्यन्तरा व्याख्याताः । आश्रयाश्रयिभावश्च यथातथोक्तमेव । उभयालंकारेषु योगस्य प्रायिकत्वमाश्रित्य कवीश्वराणामनुशासनमुक्तम् । एतद्विवेचयिष्यते चतुर्थारम्भे ॥</p>
</div> <!-- commentary !-->
<pb n="141"/>
<p>शब्दालंकारसामान्यलक्षणमाह—</p>
<lg type="kārikā" n="2.2">
  <l>ये व्युत्पत्त्यादिना शब्दमलंकर्तुमिह क्षमाः ।</l>
  <l>शब्दालंकारसंज्ञास्ते ज्ञेया जात्यादयो बुधैः ॥ २ ॥</l>
</lg>
<div type="commentary">
  <p><q>ये व्युत्पत्तीति</q> । विशिष्टा उत्पत्तिर्व्युत्पत्तिर्लोपागमविकारादिप्रपञ्चः । अत एव हि संस्कृतादिजातयो व्यवतिष्ठन्ते । आदिग्रहणाद्गुरुलघुसंनिवेशादयो गत्याद्यवच्छेदास्त्रयोविंशतिरुपात्ताः । बाह्यकङ‍कणादिसाम्यादियं संज्ञा प्रवृत्तेत्याह—शब्दालंकारसंज्ञा इति ॥</p>
</div> <!-- commentary !-->
<lg type="kārikā" n="2.3">
  <l>जातिर्गती रीतिवृत्तिच्छायामुद्रोक्तियुक्तयः ।</l>
  <l>भणितिर्गुम्फना शय्या पठितिर्यमकानि च ॥ ३ ॥</l>
</lg>
<lg type="kārikā" n="2.4">
  <l>श्लेषानुप्रासचित्राणि वाकोवाक्यं प्रहेलिका ।</l>
  <l>गूढप्रश्नोत्तराध्येयश्रव्यप्रेक्ष्याभिनीतयः ॥ ४ ॥</l>
</lg>
<p>ते च प्रति विशेषं वक्ष्यन्ते—</p>
<lg type="kārikā" n="2.5">
  <l>चतुर्विंशतिरित्युक्ताः शब्दालंकारजातयः ।</l>
  <l>अथासां लक्षणं सम्यक्सोदाहरणमुच्यते ॥ ५ ॥</l>
</lg>
<p>शब्दालंकारजातयः शब्दालंकारसामान्यानि ॥</p>
<div type="commentary">
  <p>स्वरूपस्थितौ रूपान्तरगवेषणमनुचितम् । अतो जातेः प्राधान्यात्प्रथमं लक्षणमित्याह—</p>
</div> <!-- commentary !-->
<lg type="kārikā" n="2.6">
  <l>तत्र संस्कृतमित्यादिर्भारती जातिरिष्यते ।</l>
  <l>सा त्वौचित्यादिभिर्वाचामलंकाराय जायते ॥ ६ ॥</l>
</lg>
<div type="commentary">
  <p><q>तत्रेति</q> । संस्कृतमिति भावप्रधानो निर्देशः । भारतीग्रहणं स्पष्टार्थम् । नन्ववश्यं शब्देन संस्कृताद्यन्यतमेन भवितव्यम् । तत्कोऽत्र कवेः शक्तिव्युत्पत्त्योरंशो
येनालंकारता स्यादित्यत आह—सेति । औचित्याकृष्ट एवालंकारः । अस्ति च संस्कृतादेरपि तथाभाव इति भावः ॥</p>
  <p>यद्यप्यर्थौचिती पूर्वं दर्शयितुमुचिता तथापि प्राधान्यमावेदयितुं पृथक्तौचितीमाह—</p>
</div> <!-- commentary !-->
<lg type="kārikā" n="2.7">
  <l>संस्कृतेनैव केऽप्याहुः प्राकृतेनैव केचन ।</l>
  <l>साधारण्यादिभिः केचित्केचन म्लेच्छभाषया ॥ ७ ॥</l>
</lg>
<pb n="142"/>
<p>विषयौचितीमाह—</p>
<lg type="kārikā" n="2.8">
  <l>न म्लेच्छितव्यं यज्ञादौ स्त्रीषु नाप्राकृतं वदेत् ।</l>
  <l>संकीर्ण नाभिजातेषु नाप्रबुद्धेषु संस्कृतम् ॥ ८ ॥</l>
</lg>
<div type="commentary">
  <p><q>न म्लेच्छितव्यमित्यादि</q> । म्लेच्छनमपशब्दः । प्राकृतं संस्कृतभवम् । अभिजातः शुद्धान्वयः ॥</p>
<p>अथ के संस्कृताद्युचितवक्तार इत्यत आह—</p>
</div> <!-- commentary !-->
<lg type="kārikā" n="2.9">
  <l>देवाद्याः संस्कृतं प्राहुः प्राकृतं किन्नरादयः ।</l>
  <l>पैशाचाद्यं पिशाचाद्या मागधं हीनजातयः ॥ ९ ॥</l>
</lg>
<div type="commentary">
  <p><q>देवाद्या इति</q> । आदिग्रहणेन ऋषिभूमिपतिप्रभृतयः ॥</p>
  <p>वाच्यौचितीं दर्शयति—</p>
</div> <!-- commentary !-->
<lg type="kārikā" n="2.10">
  <l>संस्कृतेनैव कोऽप्यर्थः प्राकृतेनैव वापरः ।</l>
  <l>शक्यो रचयितुं कश्चिदपभ्रंशेन जायते ॥ १० ॥</l>
</lg>
<div type="commentary">
  <p><q>संस्कृतेनैवेति</q> । यथा हि—देवतास्तुत्यादौ संस्कृतं प्रगल्भते न तथा प्राकृतादि । यथा च सूक्ष्मवस्तुस्वरूपोट्टङ‍कने प्राकृतस्य सौष्ठवं न तथा संस्कृतादेरित्यादि ॥</p>
</div> <!-- commentary !--> 
<lg type="kārikā" n="2.11">
  <l>पैशाच्या शौरसेन्यान्यो मागध्यान्यो निबध्यते ।</l>
  <l>द्वित्रामिः कोऽपि भाषाभिः सर्वाभिरपि कश्चन ॥ ११ ॥</l>
</lg>
<div type="commentary">
  <p><q>पैशाच्येति</q> । द्वित्राभिः कोऽपि काव्यसमस्याभेदस्यार्थः । सर्वाभिः कश्चन प्रकरणादेरर्थः ॥</p>
<p>विषयौचित्यमेव क्वचिद्विशेषे कान्तिप्रकर्षमर्पयन्तीमाह—</p>
</div> <!-- commentary !-->
<lg type="kārikā" n="2.12">
  <l>नात्यन्तं संस्कृतेनैव नात्यन्तं देशभाषया ।</l>
  <l>कथां गोष्ठीषु कथयँल्लोके बहुमतो भवेत् ॥ १२ ॥</l>
</lg>
<div type="commentary">
  <p><q>नात्यन्तमिति</q> । समानबुद्धिशीलवयसां विनोदार्थमासनबन्धो गोष्ठी ॥ देशौचितीमाह—</p>
</div> <!-- commentary !-->
<lg type="kārikā" n="2.13">
  <l>शृण्वन्ति लटभं लाटाः प्राकृतं संस्कृतद्विषः ।</l>
  <l>अपभ्रंशेन तुष्यन्ति स्वेन नान्येन गुर्जराः ॥ १३ ॥</l>
</lg>
<div type="commentary">
  <p><q>श्रृण्वन्तीति</q> । लटभं मनोज्ञम् । स्वेन गुर्जरजातीयेन ॥</p>
</div> <!-- commentary !-->
<pb n="143"/>
<lg type="kārikā" n="2.14">
  <l>ब्रह्मन्विज्ञापयामि त्वां स्वाधिकाराजिहासया ।</l>
  <l>गौडस्त्यजतु वा गाथामन्या वास्तु सरस्वती ॥ १४ ॥</l>
</lg>
<div type="commentary">
  <p><q>ब्रह्मन्निति</q> । बह्मन्नित्यादिना निन्दार्थानुवादेन गौडेषु प्राकृतानौचित्यं <q>राजशेखरे</q>ण व्यञ्जितम् ॥</p>
  <p>समयौचितीं दर्शयति—</p>
</div> <!-- commentary !-->
<lg type="kārikā" n="2.15">
  <l>केऽभूवन्नाढ्यराजस्य राज्ये प्राकृतभाषिणः ।</l>
  <l>काले श्रीसाहसाङ‍कस्य के न संस्कृतवादिनः ॥ १५ ॥</l>
</lg>
<div type="commentary">
  <p><q>केऽभूवन्निति</q> । आढ्यराजः <q>शालिवाहनः</q> । साहसाङ‍को <q>विक्रमादित्यः</q> । ग्रन्थकृत्पूर्वजतया श्रीपदम् ॥</p>
<p>ता इमाः परस्परसंकीर्णाः षडेव संस्कृतादिभाषा भवन्तीति सामान्यविभागमेतद्विरचनप्रयोजनं चोपसंहरति—</p>
</div> <!-- commentary !-->
<lg type="kārikā" n="2.17">
  <l>
    <seg type="pāda">गिरः श्रव्या दिव्याः प्रकृतमधुराः प्राकृतधुराः</seg>
    <seg type="pāda">सुभव्योऽपभ्रंशः सरसरचनं भूतवचनम् ।</seg>
  </l>
  <l>
    <seg type="pāda">विदग्धानामिष्टे मगधमथुरावासिभणिति-</seg>
    <seg type="pāda">र्निबद्धा यस्तेषां स इह कविराजो विजयते ॥ १६ ॥</seg>
  </l>
</lg>
<div type="commentary">
  <p><q>गिर इति</q> । दिव्याः संस्कृताः । भूतवचनं पैशाचम् । मथुरावासिभणितिः शौरसेनी । तेषामिति । तच्च भूतवचनं स चापभ्रंशस्ताश्च दिव्याद्या इति ‘नपुंसकमनपुंसकेन’ इत्येकशेषः । पाक्षिकं बहुवचनम् । प्रतिभार्थप्राणानां जीवद्वर्णनानिपुणो हि कविः, स एव हि सर्वपथीनतादृगुक्तिसिद्धिसंपन्नः कविराजः, अत एव विजयते सकललोकशास्त्रवचननिर्मातृभ्यः प्रकर्षेण वर्तत इति ॥</p>
  <p>संस्कृतादिषु यथायोगं शुद्धादिभेदेन जातिः षोढा भिद्यत इत्याह—</p>
</div> <!-- commentary !-->
<lg type="kārikā" n="2.17">
  <l>शुद्धा साधारणी मिश्रा संकीर्णा नान्यगामिनी ।</l>
  <l>अपभ्रष्टेति साचार्यैर्जातिः षोढा निगद्यते ॥ १७ ॥</l>
</lg>
<div type="commentary">
  <p><q>शुद्धा साधारणीति</q> । इह भाषारूपविषयमेदेन भिन्नाः संस्कारा यानधिकृत्य <q>पाणिनि-वररुचि</q>-प्रभृतीनामनुशासनानि व्यवतिष्टन्ते । तद्यत्रैक एव संस्कारः प्रत्यभिज्ञायते सा शुद्धा । संस्कारान्तराग्रहणात् । यत्र तु लक्षणसंभेदेन नानासंस्कारसंपातः क्षीरनीरवत्सा साधारणी । रूपसाधारण्यान्नरसिंहवद्भाषाभेदव्य-<pb n="144"/>वस्थितभागद्वयात्मिका मिश्रा । रूपमिश्रणात्तिलतण्डुलन्यायेन संकीर्णा । विजातीयवस्त्वन्तरव्यतिरेक एव लोके संकीर्णव्यवहारात् । या पुनः प्रकृतिभावेनापि भाषान्तरसंपर्कं न सहते सानन्यगामिनी । संस्कारसंभेदेन वा प्रकृतिभावेन वा नान्यं गच्छति यतोऽपशब्दरूपा साघभ्रष्टा ॥</p>
</div> <!-- commentary !-->
<p>तासूत्तमपात्रप्रयोज्या संस्कृतजातिः शुद्धा यथा—</p>
<lg type="udāharaṇa" n="2.17.1">
  <l>‘उन्नमितैकभ्रूलतमाननमस्याः पदानि रचयन्त्याः ।</l>
  <l>कण्टकितेन प्रथयति मय्यनुरागं कपोलेन ॥ १ ॥’</l>
</lg>
<div type="commentary">
  <p><q>तासूत्तमेति</q> । पात्रलक्षणमुत्तमादिभेदश्च पञ्चमे वक्ष्यते । उन्नमितैकेति । पदानि प्रकृतानङ‍गलेखोचितानि निर्व्याजप्रेमगर्भाणि । अत एवावापोद्वापप्रतिसंधाननिमग्नमानसायाश्चिन्तानुभावरूपं भ्रूलताविरेचितमिवासीत् । हस्ततलनिहितैककपोलायास्तादृक्पुलकितैककपोलदर्शनादतिमानात्मा शृङ‍गारः सुप्रबुद्ध इव तत्कालं नायकस्यापीति मिथोऽनुबन्धलक्षणापूर्वानुरागकक्षामधिरूढा रतिरेव काव्यसर्वस्वायते । अत्र च कस्यचित्पदस्य भाषान्तरसाधारण्येऽपि भूयसामुदाहरणत्वम् । एवमन्यत्रापि ॥</p>
</div> <!-- commentary !-->
<p>मध्यमपात्रप्रयोज्या प्राकृतजातिः शुद्धा यथा—</p>
<lg type="udāharaṇa" n="2.17.2">
  <l>‘तुज्झ ण आणे हिअअं मम उण मअणो दिआ अ रत्तिं अ ।</l>
  <l>णिक्किव तवेइ वलिअं तुह जुत्तमनोरहाइं अङ‍गाइं ॥ २ ॥’</l>
</lg>
<lg type="chāyā" ref="2.17.2">
  <l>तव न जाने हृदयं मम पुनर्मदनो दिवा च रात्रिं च ।</l>
  <l>निष्कृप तपति बलवत्त्वयि युक्तमनोरथान्यङ‍गानि ॥]</l>
</lg>
<div type="commentary">
  <p><q>तुज्झेति</q> । वलिअं बलवत्कृतमभिमुखम् ॥</p>
</div> <!-- commentary !-->
<p>हीनपात्रप्रयोज्या मागधिका यथा—</p>
<lg type="udāharaṇa" n="2.17.3">
  <l>‘शद माणशमंशभालके कुम्भशहश्श वशाहि शंचिदे ।</l>
  <l>अणिशं च पिआमि शोणिदे वलिशशदे शमले हुवीअदि ॥ ३ ॥’</l>
</lg>
<lg type="chāyā" ref="2.17.3">
  <l>शतं मानुषमांसभारकाः कुम्भसहस्रं वसाभिः संचितम् ।</l>
  <l>अनिशं च पिबामि शोणितं वर्षशतं समरो भविष्यति ॥]</l>
</lg>
<div type="commentary">
  <p><q>शद माणुशेति</q> । शतं मानुषमांसभारः कुम्भसहस्रं वसाभिः संचितम् । अनिशं च पिबामि शोणितं वर्षशतं समरो भविष्यति ॥’ अत्र मांसादिलाभहेतुतया समराशंसनं बीभत्समुन्मुद्रयद्धीनपात्रतां द्रढयति ॥</p>
</div> <!-- commentary !-->
<pb n="145"/>
<p>नात्युत्तमपात्रप्रयोज्या पैशाची शुद्धा यथा—</p>
<lg type="udāharaṇa" n="2.17.4">
  <l>‘पनमत पनअपकुप्पितगोलीचलनग्गलग्गपडिबिम्बम् ।</l>
  <l>दससु नहदप्पनेसु एआदसतनुधलं लुद्दम् ॥ ४ ॥’</l>
</lg>
<lg type="chāyā" ref="2.17.4">
  <l>[प्रणमत प्रणयप्रकुपितगौरीचरणाग्रलग्नप्रतिबिम्बम् ।</l>
  <l>दशसु नखदर्पणेष्वेकादशतनुधरं रुद्रम् ॥]</l>
</lg>
<div type="commentary">
  <p><q>नात्युत्तमेति</q> । उत्तमादपकृष्टं मध्यमादुत्कृष्टं नात्युत्तमम् । ‘प्रणमत प्रणयप्रकुपितगौरीचरणाग्रलग्नप्रतिबिम्बम् । दशसु नखदर्पणेष्वेकादशतनुधरं रुद्रम् ॥’
एवं नाम देवीकोपे भगवतः प्रणयकातरता येन युगपदिव सर्वाभिरपि मूर्तिभिः प्रणमतीति प्रतीयमानोत्प्रेक्षा ॥</p>
</div> <!-- commentary !-->
<p>नातिमध्यमपात्रप्रयोज्या शौरसेनी शुद्धा यथा—</p>
<lg type="udāharaṇa" n="2.17.5">
  <l>‘तुं सि मए चूअङ‍कुर दिप्णो कामस्स गहिदधणुहस्स ।</l>
  <l>जुवइमणमोहणसहो पञ्चब्भहिओ सरो होहि ॥ ५ ॥’</l>
</lg>
<lg type="chāyā" ref="2.17.5">
  <l>[त्वमसि मया चूताङ‍कुर दत्तः कामस्य गृहीतधनुषः ।</l>
  <l>युवतिमनोमोहनसहः पञ्चाभ्यधिकः शरो भव ॥]</l>
</lg>
<div type="commentary">
  <p><q>नतिमध्यमेति</q> । हीनादुत्कृष्टं मध्यमादपकृष्टं नातिमध्यमम् । तुं सीति । कामस्य । कामायेत्यर्थः । चतुर्थ्याः ‘संबन्धसामान्यविवक्षायां षष्ठी’ इति सूत्रात् षष्ठी ॥</p>
</div> <!-- commentary !-->
<p>नातिहीनपात्रप्रयोज्योऽपभ्रंशः शुद्धो यथा—</p>
<lg type="udāharaṇa" n="2.17.6">
  <l>‘लइ वप्पुल पिअ दुद्धं कत्तो अम्हाणहुं छासि ।</l>
  <l>पुत्तहुमत्थे हत्थो जइ दहि जम्मेवि जअ आसि ॥ ६ ॥’</l>
</lg>
<lg type="chāyā" ref="2.17.6">
  <l>[गृहाणानुकम्प्य पिब दुग्धं कुतोऽस्माकं तक्रम् ।</l>
  <l>पुत्रकमस्तके हस्तो यदि दधि जन्मन्यपि जातमासीत् ॥]</l>
</lg>
<p>प्रायिकं चैतत् । तेन कवेरभिप्रायशक्त्यादिभ्यः सर्वा अपि सर्वप्रयोज्या भवन्ति । ता इमाः शुद्धाः षडेव ॥</p>
<div type="commentary">
  <p><q>नातिहीनेति</q> । हीनात्किंचिदुत्कृष्टं मध्यभादपकृष्टं नातिहीनम् । लइ वप्पुलेति । लइ गृहाण । वप्पुलेत्यनुकम्पासंबोधने । पिब दुग्धम् । कुतोऽस्माकं छासि-<pb n="146"/>पदाभिधेयं तक्रम् । पुत्तहुमत्थे इति शपथः, पुत्रस्य मस्तकेनाहं शपे यदि तक्रस्य व्यापकं दघि जन्मन्यपि जातमासीदिति व्यापकानुपलब्धिः प्रयुक्ता ॥</p>
  <p>ननु प्राकृतादिषूत्तमादिपात्रव्यतिकरदर्शनात्कथमेषा व्यवस्था घटत इत्यत आह—<q>प्रायिकमिति</q> । यत्र प्रकृतिनिर्वहणोचितविशेषाभिसंधानेन कविरन्यथा प्रवर्तते । यथा मालत्यां संस्कृतमाश्रित्य ‘एषोऽस्मि भोः कार्यवशात्प्रयोगवशाच्च प्राकृतभाषी संवृत्तः’ इत्यादि । यत्र वा कवेर्व्युत्पत्तिकृतो भाषाविपर्यासः शक्त्या तिरस्क्रियते । यथा मृच्छकटिके विटस्य मध्यमपात्रस्यापि संस्कृतोक्तिः । यत्र वा प्रबन्धौचितीपरवशाः संस्कृतादिजातयो विपर्यस्यन्ते । यथा सर्गबन्धादौ मध्यमादेरपि संस्कृतमेव, खण्डकथापरकथादौ उत्तमादेरपि प्राकृतमेव, बृहत्कथादौ पैशाचमेव, वस्तुबन्धादावपभ्रंश एवेति, तत्र संधिसंध्यङ‍गघटनासौष्ठवेन रसः पुष्यतीति भरतमुनिप्रभृतीनामतिप्रकाश एव पन्थाः ॥</p>
</div> <!-- commentary !-->
<p>साधारण्यादयः पुनरनन्ताः । तासु मध्यमपात्रभूमिकास्थोत्तमपात्रप्रयोज्या संस्कृतप्राकृतयोः साधारणी यथा—</p>
<lg type="udāharaṇa" n="2.17.7">
  <l>‘सरले साहसरागं परिहर रम्भोरु मुञ्च संरम्भम् ।</l>
  <l>विरसं विरहायासं सोढुं तव चित्तमसहं मे ॥ ७ ॥’</l>
</lg>
<div type="commentary">
  <p><q>साधारण्येति</q> । संस्कृतस्य प्राकृतादिसाधारण्ये पञ्च प्रकाराः, प्राकृतस्य शौरसेन्यादिसाधारण्ये चत्वारः, शौरसेन्याः पैशाच्यादिसाधारण्ये त्रयः, पैशाच्या मागध्यादिसाधारण्ये द्वौ, मागध्या अपभ्रंशसाधारण्ये एक इति । द्विविकल्पे पञ्चदश प्रभेदाः, त्रिविकल्पे विंशतिः, चतुर्विकल्पे पञ्चदश, पञ्चविकल्पे षट्, षड्‍‌विकल्पे एकः, इति सर्वमिलने सप्तपञ्चाशत्प्रकारा साधारणी । एवं मिश्रादावपि लोष्टप्रस्तावक्रमेण बहवो भेदा इति तावदुदाहरणे ग्रन्थगौरवं स्यादिति दिङ्यात्रमुदाहरति—<q>तास्विति</q> । संभिन्नसंस्कारा भाषाप्रयोगे हि प्रयोक्तृप्रकृतिसंभेदे भवति । न च प्रकृतिसंभेदस्तात्त्विकः स्वभावसंकरप्रसङ‍गात् । अत उक्तं मध्यमपात्रभूमिकास्थेति । भूमिका वर्णिका । मध्यमपात्रप्रकृत्युचितो रागाद्यभिनयस्तत्र तिष्ठति तत्परिग्रहेण त्रिचतुर(?)गवत्सामाजिकानां सम्यङ्‌मिथ्यासंशयसादृश्यप्रतीतिविलक्षणप्रतिपत्तिपदवीमवतरतीति मध्यमपात्रभूमिकास्थम्, उपलक्षणं चेदम् । उत्तमभूमिकास्थमध्यमप्रयोज्यापीयमेव । एवमुत्तरत्र । तव विरहायासं सोढुं मम चित्तमसहमिति योजना ॥</p>
</div> <!-- commentary !-->
<pb n="147"/>
<p>नात्युत्तमभूमिकास्थोत्तमपात्रप्रयोज्या संस्कृतपैशाची साधारणी यथा—</p>
<lg type="udāharaṇa" n="2.17.8">
  <l>‘चम्पककलिकाकोमलकान्तिकलापाथ दीपितानङ‍गी ।</l>
  <l>इच्छति गजपतिगमना चपलायतलोचना लपितुम् ॥ ८ ॥’</l>
</lg>
<p>एवं संस्कृतापभ्रंशादिसाधारण्यः प्राकृतादिभाषान्तरसाधारण्यश्च द्रष्टव्याः ॥</p>
<div type="commentary">
  <p><q>नात्युत्तमेति</q> । अनङ‍गस्येयमानङ‍गी ॥</p>
</div> <!-- commentary !-->
<p>वक्तृविषयौचित्यादिप्रयोज्या मिश्रा यथा—</p>
<lg type="udāharaṇa" n="2.17.9">
  <l>‘जयति जनताभिवाञ्छितफलप्रदः कल्पपादपो गिरिशः ।</l>
  <l>जअइ अ तमल्लिअन्ती गिरितनया पणइकप्पलआ ॥ ९ ॥’</l>
</lg>
<lg type="chāyā" ref="2.17.9">
  <l>[जयति च तमालीयमाना गिरितनया प्रणयिकल्पलता ।]</l>
</lg>
<p>एवं भाषान्तराणामपि मिश्रीभावो द्रष्टव्यः ॥</p>
<div type="commentary">
  <p><q>वक्तृविषयेति</q> । यदोत्तमादिषु नानावक्तृभिरेका काव्यसमस्या क्रियते, भिन्नभाषोचितवर्णनीयविषयं वा काव्यमेकमुपक्रम्यते, यदा वा शक्तिनिरूपणाय कवेरेव नानाभाषामयं काव्यमारब्धं स्यात्, तदा कथं नालंकारपदवीमध्यास्ते । अत आह—मिश्रेति । तमल्लिअन्ती तमालीयमाना ॥</p>
</div> <!-- commentary !-->
<p>दुर्विदग्धादिपात्रप्रयोज्या संकीर्णा यथा—</p>
<lg type="udāharaṇa" n="2.17.10">
  <l>
    <seg type="pāda">‘अकटगुमटी चन्द्रज्योत्स्ना कलं किल कोइलो</seg>
    <seg type="pāda">लवइ अ मुहुर्याम्यो वायुर्निवाअर वाइ अ ।</seg>
  </l>
  <l>
    <seg type="pāda">अवि सखि अला रक्ताशोकस्तवापि मनोमुदे</seg>
    <seg type="pāda">न कज न कजं मानेनाद्य प्रियं प्रतिजाहुदा ॥ १० ॥’</seg>
  </l>
</lg>
<p>सोऽयं संस्कृतमहाराष्ट्रापभ्रंशयोगस्तिलतण्डुलवत्संकीर्णा जातिः । एवं प्राकृतापभ्रंशसंकरोऽपि द्रष्टव्यः ॥</p>
<div type="commentary">
  <p><q>दुर्विदग्धादीति</q> । नागरकभावमवाप्तस्तद्भूमिकामवलम्बमानो दुर्विदग्धः । आदिपदात्पूर्वोक्ताः समस्यादयः । अकटमाश्चर्यम् । गुमटी मनोज्ञा । आस्फालितखङ‍गस्येव स्फुरणे लवइ इति महाराष्ट्रदेशी । तथा च प्रयोगः—‘लवइ अ <pb n="148"/>विज्जूमणोहरी’ इत्याराध्याः । अन्ये तु लपतीत्यर्थमाहुः । एवं च कलशब्दः पुष्यतीति । याम्यो दक्षिणः । निवाअर निर्वञ्चको वारकशून्यो वा इदावारक इति । अला आगतः । यदिह मानो न क्रियेत ज्योत्स्नादयो मनोमुदमेवाधास्यन्तीति प्ररोचना । यदा तु ‘मनोनुदे’ इति पाठोऽपिशब्देन नायकसाधारणमुत्कण्ठाकारित्वमुक्तं चन्द्रज्योत्स्नादीनामिति । अतो नकजनकजन्नार्थो नार्थ ईर्ष्यारोषलक्षणेन प्रतिकूलभावावलम्बिना मानेन, तस्मात्प्रियमेव प्रतिजाहुदा यामः,
यदामनन्ति स्वयं वा तत्र गमनमिति ॥</p>
</div> <!-- commentary !-->
<p>क्रीडागोष्ठीविनोदाद्यर्थानन्यगामिन्यसाधारणी यथा—</p>
<lg type="udāharaṇa" n="2.17.11">
  <l>‘भीष्मप्रोक्तानि वाक्यानि विद्वद्वक्क्त्रेषु शेरते ।</l>
  <l>गोसे तिविञ्छिरिञ्छोली तल्लं तूहे विवल्लिदा ॥ ११ ॥’</l>
</lg>
<p>अत्र पूर्वार्धपदानि संस्कृत एव, उत्तरार्धपदानि प्राकृत एव । सेयमसाधारण्यनन्यगामिनी च जातिरुच्यते । भाषान्तराणां पुनरसाधारण्यं नास्ति ॥</p>
<div type="commentary">
  <p><q>क्रीडेति</q> । काव्यसमस्या क्रीडा, उक्तपूर्वा गोष्ठी, तत्र विनोदो मनोनुकूलेन समयातिवाहनम् । आदिपदं पूर्ववत् । ननु मा भूत्प्रकृतिभावेन भाषान्तरसंभेदः संस्कारसंपाते तु भविष्यति, तथा च कथं साधारणीतो भिद्यत इत्यत आह—असाधारणी चेति । गोसे प्रभाते, तविञ्छिरिञ्छोली कमलरजःपङ‍क्तिः । तल्लमल्पसरः । तूहं तीर्थम् । विवल्लिदा प्रसारिता । नात्र पूर्वोत्तरार्धयोरैकमत्यमुदाहरणत्वात् । आराध्यास्तु यथा सरस्तीरे कमलरजःपङ्क्तिः प्रसृता शोभते तथा विद्वद्वक्त्रेषु भीष्मवाक्यानीत्युपमाकल्पनया कथंचिदेकवाक्यतामाहुः । अत्र पूर्वार्धपदानीति । न भीष्मादयोऽनभिधानादिति भाषान्तरस्थानिभावस्य प्रतिषेधात् । एवं वाचस्पतिविशिष्टरसवशप्रचेतसपोतादयो द्रष्टव्याः । प्राकृत एवेति । महाराष्ट्रदेशीयत्वाद्देशीपदानां च स्थानिभावासंभवात् । भाषान्तराणां पुनरिति । सिद्धिर्महाराष्ट्रीतः, सिद्धिः शौरसेनीतः, इत्युपक्रम्यानुशासनात्तद्भवरूपतैव स्फुटा । तत्समानां तु साधारण्यमेवेति ॥</p>
</div> <!-- commentary !-->
<p>अपभ्रष्टा यथा—</p>
<lg type="udāharaṇa" n="2.17.12">
  <l>‘मुद्धे गहणअं गेण्हउ तं धरि मुद्दं णिए हत्थे ।</l>
  <l>णिच्छउ सुन्दरि तुह उवरि मम सुरअप्पहा अत्थि ॥ १२ ॥’</l>
</lg>
<pb n="149"/>
<lg type="chāyā" ref="2.17.12">
  <l>[मुग्धे <note>रतमूल्यम्</note>ग्रहणकं गृहाण त्वं धारय मुद्रां निजे हस्ते ।</l>
  <l>निश्चयः सुन्दरि तवोपरि मम सुरतस्पृहास्ति ॥]</l>
</lg>
<p>सेयमपशब्दप्रयोगतोऽपभ्रष्टाप्यविद्वद्भिः श्रोत्रियाद्यैः प्रयुज्यत इत्यपभ्रष्टा जातिः । अस्या अपि चानुकरणे साधुत्वमिष्यते ॥</p>
<div type="commentary">
  <p><q>अपभ्रष्टेति</q> । अत्र तवोपरि सुरतस्पृहास्तीत्यादिकापशब्दबहुलत्वेनापभ्रष्टा स्पष्टैव । सा तु कथमलंकार इत्यत आह—सेयमिति । श्रोत्रियश्छान्दसः । आद्यपदेन बालादयः । सर्व एव हि लौकिकः पदार्थोऽभिनयकक्षामधिरूढः परित्यज्य ग्राम्यमभिमुखीभूतो विभावादिषु कथं नालंकारस्तदिदमुक्तं प्रयोगत इति । न चापशब्दानां दोषत्वमेवेति वाच्यम् । अनुकरणे तु सर्वेषामिति दोषसामान्यावलम्बिना गुणीभावेनास्य विषयीकृतत्वादिति ॥</p>
  <p>नानावच्छिन्नजातिः काव्यशरीरे निविशत इति तदवच्छेदरूपां गतिमनन्तरं लक्षयति—</p>
</div> <!-- commentary !-->
<lg type="kārikā" n="2.18">
  <l>पद्यं गद्यं च मिश्रं च काव्यं यत्सा गतिः स्मृता ।</l>
  <l>अर्थौचित्यादिभिः सापि वागलंकार इष्यते ॥ १८ ॥</l>
</lg>
<div type="commentary">
  <p><q>पद्यमिति</q> । पठितेः पदात्पदान्तरसंचारो गतिः । सा केनचिदौचित्योपनिपातिना संदर्भपरिमाणेन नियम्यते । ततस्तदप्युपचारेण गतिः । पठितिपरिमाणं
च काव्यं समाश्रयत इति तदपि गतिस्तच्च पद्यादिभेदेन त्रिविधमिति संक्षेपः । अत एव गद्यबन्धे तु कैश्चिद्वृत्तमाश्रितं वृत्तं वर्तनमियत्तेति यावदिति । सर्वनामशब्दा हि कदाचिदुद्देश्यस्य लिङ‍गमाश्रयन्ते कदाचित्प्रतिनिर्देश्यस्येति काव्ये यत्सा गतिरित्युक्तम् । तत्र पद्यं चतुष्पदीति न लक्षणमुल्लालमात्रादौ द्विपदपञ्चपदादिशरीरे तदभावात् । अपादः पदसंतानो गद्यमित्यपि न । अपादत्वं ह्यप्रत्यभिज्ञायमानवृत्तभागत्वं, विवक्षातश्चतुष्पदीव्यतिरिक्तत्वं वा । आद्ये वृत्तिगन्धिपद्यं न स्यात् । द्वितीये त्वतिप्रसङ‍गः । तस्माच्छन्दोनियमवती काव्यम्, अतथाभूता तु गद्यमिति
विभागः । गद्यपद्यात्मकं काव्यं मिश्रम् । तदस्या गतेरलंकारत्वमुपपादयति—अर्थौचित्यादिभिरिति ॥</p>
  <p>तत्रार्थौचितीमाह—</p>
</div> <!-- commentary !-->
<lg type="kārikā" n="2.19">
  <l>कश्चिद्गद्येन पद्येन कश्चिन्मिश्रेण शक्यते ।</l>
  <l>कवितुं कश्चन द्वाभ्यां काव्येऽर्थः कश्चन त्रिभिः ॥ १९ ॥</l>
</lg><pb n="150"/>
<div type="commentary">
  <p><q>कश्चिद्गद्येनेति</q> । यथा ह्यटवीवर्णनादौ गद्यं प्रगल्भते तथा न पद्यम्, यथा च काव्यशास्त्रतानिर्वहणोचितेऽर्थे पद्यमुत्सहते न तथा गद्यमित्यादि । एवं कथाख्यायिकादौ गद्यमेव, चम्पूप्रभृतौ मिश्रमेवेत्यादिपदोपात्तबन्धौचिती द्रष्टव्या ॥</p>
  <p>आस्तां तावदर्थाद्यौचित्यगवेषणं स्वरूपेणैव पद्यादिकं परिस्फुरत्कविप्रतिभाविशेषावेदनेन सहृदयावर्जकमवसीयते । कथमन्यथा क्वचिदेव कस्यचित्सौष्ठवमित्याह—</p>
</div> <!-- commentary !-->
<lg type="kārikā" n="2.20">
  <l>यादृग्गद्यविधौ बाणः पद्यबन्धेऽपि तादृशः ।</l>
  <l>गत्यां गत्यामियं देवी विचित्रा हि सरस्वती ॥ २० ॥</l>
</lg>
<div type="commentary">
  <p><q>यादृगिति</q> । गत्यां गत्यामिति । पद्ये गद्ये मिश्रे चेत्यर्थः । विचित्रा अव्यवस्थितसिद्धिका ॥</p>
  <p>प्रयोगव्यवस्थामुपपादयति—</p>
</div> <!-- commentary !-->
<lg type="kārikā" n="2.21">
  <l>यथामति यथाशक्ति यथौचित्यं यथारुचि ।</l>
  <l>कवेः पात्रस्य चैतस्याः प्रयोग उपपद्यते ॥ २१ ॥</l>
</lg>
<div type="commentary">
  <p><q>यथामतीति</q> । मतिर्व्युत्पत्तिः । युक्तायुक्तविवेक इति यावत् । शक्तिः कवित्वबीजभूतः प्राक्तनः संस्कारः । औचित्यं दर्शितमेव । रुचिर्मनोनुकूलताप्रतिसंधानम् । कवेः पात्रस्येति यथायोगम् । तथा हि शक्तिव्युत्पत्ती कवेरेव । औचित्यं पात्रस्यैव । रुचिरुभयोरपीति ॥</p>
  <p>स चायं संदर्भावच्छेदो गुरुलघुसंनिवेशेनैव शोभत इति तमाश्रित्य विभागमाह—</p>
</div> <!-- commentary !-->
<lg type="kārikā" n="2.22">
  <l>द्रुता विलम्बिता मध्या साथ द्रुतविलम्बिता ।</l>
  <l>द्रुतमध्या च विज्ञेया तथा मध्यविलम्बिता ॥ २२ ॥</l>
</lg>
<div type="commentary">
  <p><q>द्रुतेति</q> । आद्यास्तिस्रः शुद्धाः । आसामेव मिथोव्यतिकरेणोत्तरास्तिस्त्रः संकीर्णाः ॥ कथमेषां व्यवस्थेत्यत आह—</p>
</div> <!-- commentary !-->
<lg type="kārikā" n="2.23">
  <l>सा लघूनां गुरूणां च बाहुल्याल्पत्वमिश्रणैः ।</l>
  <l>पद्ये गद्ये च मिश्रे च षट्प्रकारोपजायते ॥ २३ ॥</l>
</lg>
<div type="commentary">
  <p><q>सा लघूनामिति</q> । बाहुल्यमल्पत्वं मिश्रणं च तुल्यवत्प्रतिभानम् । न गद्यादिकमेव गतिः किंतु तदाधारः पठितिसंचार इति व्यनक्ति-पद्ये गद्ये च मिश्रे चेति ॥</p>
</div> <!-- commentary !-->
<lg type="kārikā" n="2.24">
  <l>तत्र वृत्तं च जातिं च पद्यमाहुरथो पृथक् ।</l>
  <l>समं चार्धसमं चैतद्विषमं च प्रचक्षते ॥ २४ ॥</l>
</lg>
<pb n="151"/>
<div type="commentary">
  <p><q>तत्रेति</q> । वर्णनियतं छन्दोवृत्तम् । मात्रानियतं जातिः । समप्रस्तावं समम् । प्रथमतृतीययोर्द्वितीयचतुर्थयोश्च तुल्यप्रस्तावमर्धसमम् । उभयबहिरर्धं विषमम् ॥</p>
</div> <!-- commentary !-->
<lg type="kārikā" n="2.25">
  <l>गद्यमुत्कलिकाप्रायं पद्यगन्धीति च द्विधा ।</l>
  <l>द्विधैव गद्यपद्यादिभेदान्मिश्रमपीष्यते ॥ २५ ॥</l>
</lg>
<div type="commentary">
  <p><q>गद्यमिति</q> । उत्कलिका कल्लोलस्तत्प्रायम् । उच्चावचमिव प्रतिभासमानमित्यर्थः । यथा—‘सलीलकरकमलतालिकातरलवलयावलीकम्’ इति । वृत्तगन्धि प्रतिभातवृत्तैकदेशम् । तदेतदल्पाख्यायामुत्पन्नेन समासान्तेन व्यञ्जितम् । तदयमर्थः— सामान्यतः पद्यादिभेदेन गतिस्त्रिधा । तत्रापि जात्यादिभेदेन षट्प्रकाराः । तेऽपि द्रुतादिभेदेन षट्‌त्रिंशदिति ॥</p>
  <p>ननु ललितादयो गद्यभेदाः कैश्चिदलंकारकारैः परिसंख्यातास्ते कस्मान्नोच्यन्त इत्यत आह—</p>
</div> <!-- commentary !-->
<lg type="kārikā" n="2.26">
  <l>ललितं निष्ठुरं चूर्णमाविद्धं चेति योऽपरः ।</l>
  <l>विशेषः स तु गद्यस्य रीतिवृत्त्योर्भविष्यति ॥ २६ ॥</l>
</lg>
<div type="commentary">
  <p><q>ललितमिति</q> । सुकुमारसंदर्भं ललितम् । यथा—‘कमलिनीवनसंचरणव्यतिकरलग्ननलिननालकण्टके वने क्वचिन्निर्भरं पदमादधाति’ इति । प्रस्फुटसंदर्भं निष्ठुरम् । यथा—‘उत्तम्भितकुटिलकुन्तलकलापः श्मशानवाटमवतरति’ इति । अनुल्लिखितसमासं चूर्णम् । यथा—‘अभ्यासो हि कर्मणः कौशलमादधाति । न खलु संनिपातमात्रेणोदबिन्दुरपि ग्रावणि निम्नतामादधाति’ इति । उद्भटसभासमाविद्धम् । यथा—‘कुलिशशिखरखरतरस्वरप्रचयप्रचण्डचपेटपाटितमत्तमातङ‍गमदच्छटाच्छुरितचारुकेसरभारभासुरमुखे केसरिणि’ इति । रीतिवृत्त्योरिति विषयसप्तमी । तथा ललितं कैशिक्यादौ, निष्ठुरभारभट्यादौ, चूर्णं वैदर्भ्यादौ, आविद्धं गौडीयाप्रभृतौ, यथायथमन्तर्भवतीति नोक्तभेदाः परिसंख्याता इत्यर्थः ॥</p>
  <p>उक्तप्रकारेषु किंचिदुदाहरति—</p>
</div> <!-- commentary !-->
<p>तत्र पद्यभेदेषु समवृत्ते द्रुता गतिर्यथा—</p>
<lg type="udāharaṇa" n="2.26.13">
  <l>‘अयि विजहीहि दृढोपगूहनं त्यज नवसंगमभीरु वल्लभम् ।</l>
  <l>अरुणकरोद्गम एष वर्तते वरतनु संप्रवदन्ति कुक्कुटाः ॥ १३ ॥’</l>
</lg>
<p>सेयं समवृत्ते लघुसंयुक्ताक्षरभूयस्त्वाद्द्रुता गतिः ॥</p>
<div type="commentary">
  <p><q>तत्रेति</q> । नवसंगमभीर्विति संबोधनम् । भीरुशब्दादूंङ्, तस्मात्संबोधनह्रस्वे <pb n="152"/>रूपम् । गर्भगृहस्था<note>‘गृहस्थो नालो’ इति पाठः</note> नालोकयति चेत्तदाह—संप्रवदन्तीति । अत्र प्रतिपादमष्टौ लघवश्चत्वारो गुरव इति लघुबाहुल्ये संयोगाक्षराणामुद्रेके च ताललयवदतिव्यक्त एव द्रुतभावः ॥</p>
</div> <!-- commentary !-->
<p>समवृत्ते विलम्बिता यथा—</p>
<lg type="udāharaṇa" n="2.26.14">
  <l>‘प्रणम्य हेतुमीश्वरं मुनिं कणादमन्वतः ।</l>
  <l>पदार्थधर्मसंग्रहः <note>‘प्रचक्षते’ क</note>प्रवक्ष्यते महोदयः ॥ १४ ॥’</l>
</lg>
<p>सेयं स्थाने स्थाने गुर्वक्षरयोगाद्विलम्बिता गतिः ।</p>
<div type="commentary">
  <p><q>प्रणम्येति</q> । अत्र यद्यपि पदचतुष्टये गुरुलघूनां समसंख्यत्वमेव, तथापि संयोगाक्षरैरन्तरान्तरा पठितिदीर्घाभावोन्मेषादारोहप्राधान्ये विलम्बिता । एवं व्युत्क्रमेण
समानिकायामपि विलम्बितैव । यथा—‘मीनजालघटितानि सूर्यरश्मिबोधितानि । मत्तषट्पदाकुलानि पश्य भीरु पङ‍कजानि ॥’ इति ।</p>
<p>तदिदमाह—<q>सेयमिति</q> । तेन विभागसूत्रे गुरुलघुमिश्रणमेवंरूपमपि बोद्धव्यमिति ॥</p>
</div> <!-- commentary !-->
<p>तत्रैव मध्या यथा—</p>
<lg type="udāharaṇa" n="2.26.15">
  <l>‘आसीद्दैत्यो हयग्रीवः सुहृद्वेश्मसु यस्य ताः ।</l>
  <l>वदन्ति स्म बलं बाह्वोः सितच्छत्रस्मिताः श्रियः ॥ १५ ॥’</l>
</lg>
<p>सेयं <note>‘लघ्वक्षरप्रायत्वा’ क</note>नातिलघ्वक्षरत्वान्मध्या गतिः ॥</p>
<div type="commentary">
  <p><q>आसीदिति</q> । अत्र यद्यपि गुरवो बहवस्तथापि न द्रुतिर्न विलम्बनं पठितेरित्यनुभवसाक्षिकोऽयमर्थस्तदेतदाह—<q>नातिलघ्वक्षरेति</q> ॥</p>
</div> <!-- commentary !-->
<p>द्रुतविलम्बिता यथा—</p>
<lg type="udāharaṇa" n="2.26.16">
  <l>‘अवतु वः सवितुस्तुरगावली स्फुरितमध्यगतारुणनायका ।</l>
  <l><note>‘समभिल’ ख</note>समविलङ्घिततुङ‍गपयोधरा मरकतैकलतेव नभःश्रियः ॥ १६ ॥’</l>
</lg>
<p>सेयं द्रुताया विलम्बितायाश्च गतेरन्तरानुप्रवेशाद्द्रुतविलम्बिता गतिः ।</p>
<div type="commentary">
  <p><q>अवतु व इति</q> । अरुणो गरुडाग्रजः शोणश्च । नायको नेता हारमध्यमणिश्च । <pb n="153"/>पयोधरा मेघाः स्तनौ च । तदेतस्मिन् द्रुतविलम्बिताख्ये वृत्ते समाख्यैव रूपं बोधयतीति ॥</p>
</div> <!-- commentary !-->
<p>द्रुतमध्या यथा—</p>
<lg type="udāharaṇa" n="2.26.17">
  <l>
    <seg type="pāda">‘अपि तुरगसमीपादुत्पतन्तं मयूरं</seg>
    <seg type="pāda">न स रुचिरकलापं बाणलक्ष्यीचकार ।</seg>
  </l>
  <l>
    <seg type="pāda">सपदि गतमनस्कश्चित्रमाल्यानुकीर्णे</seg>
    <seg type="pāda">रतिविगलितबन्धे केशपाशे प्रियायाः ॥ १७ ॥’</seg>
  </l>
</lg>
<p>सेयं द्रुताया मध्यायाश्च गतेरन्तरानुप्रवेशाद्द्रुतमध्या गतिः ॥</p>
<div type="commentary">
  <p><q>अपि तुरगेति</q> । उत्पन्नाविर्भवद्बर्हगतोज्ज्वलविचित्रकोमलमयूरस्तत्कालमव्याजप्रेमनिर्यन्त्रणकण्ठग्रहविलुलितप्रियाकेशपाशवासनाविकासहेतुः सर्वस्वायमानः कथं
बाणलक्ष्यतां सहत इति च्विप्रत्ययेन व्यज्यत इति । अत्र पादचतुष्केऽपि प्रथमं द्रुता पश्चान्मध्या च भागशः प्रत्यभिज्ञायत इत्याह—<q>सेयमिति</q> ॥</p>
</div> <!-- commentary !-->
<p>मध्यविलम्बिता यथा—</p>
<lg type="udāharaṇa" n="2.26.18">
  <l>‘दुन्दुभयो दिवि दध्वनुरुच्चैरुच्चकराः कपयश्च ववल्गुः ।</l>
  <l>सिद्धनिकायकराब्जविमुक्तं माल्यमथाङ‍गदमूर्ध्नि पपात ॥ १८ ॥’</l>
</lg>
<p>सेयं मध्याया विलम्बितायाश्च गतेरन्तरानुप्रवेशान्मध्यविलम्बिता गतिः ॥</p>
<div type="commentary">
  <p><q>दुन्दुभय इति</q> । अत्रापि प्रतिपादं पूर्वं मध्या ततो विलम्बिता च खण्डशः प्रतिभासत इति दर्शयति—<q>सेयमिति</q> ।</p>
</div> <!-- commentary !-->
<p>एवमर्धसमविषमयोर्मात्राच्छन्दःसु गद्यमिश्रयोर्लघुगुरून्मिश्रवर्णविन्यासविशेषभूयस्त्वेन द्रुतादिगतयो गवेषणीयाः ॥</p>
<div type="commentary">
  <p><q>एवमिति</q> ।इमामेव व्यवस्थामर्धमध्यमादिष्वप्यतिदिश्यत इति दिङ्मात्रमुदाहरति—</p>
</div> <!-- commentary !-->
<p>तत्र विषमवृत्तच्छन्दसि द्रुता यथा—</p>
<lg type="udāharaṇa" n="2.26.19">
  <l>‘अथ वासवस्य वचनेन रुचिरवदनस्त्रिलोचनम् ।</l>
  <l>क्लान्तिरहितमभिराधयितुं विधिवत्तपांसि विदधे धनंजयः ॥ १९ ॥’</l>
</lg><pb n="154"/>
<p>अर्धसमच्छन्दसि विलम्बिता यथा—</p>
<lg type="udāharaṇa" n="2.26.20">
  <l>‘विहितां प्रियया मनः प्रियामथ निश्चित्य गिरं गरीयसीम् ।</l>
  <l>उपपत्तिमदूर्जिताश्रयं नृपमूचे वचनं वृकोदरः ॥ २० ॥’</l>
</lg>
<p>उत्कलिकाप्रायगद्ये द्रुता मध्या च यथा—</p>
<lg type="udāharaṇa" n="2.26.21">
  <l>‘व्यपगतघनपटलममलजलनिधिसदृशमम्बरतलं विलोक्यते ।</l>
  <l>अञ्जनचूर्णपुञ्जश्यामं शार्वरं तमः स्त्यायते ॥ २१ ॥’</l>
</lg>
<div type="commentary">
  <p><q>उत्कलिकाप्रायेति</q> । उच्चावचभावेन प्रतिभासमानमुत्कलिका । यथा—‘सलीलकरकमलतालिकातरलयावलीकम्’ इति । तथैव तदपि प्रकृतोदाहरणमिति
व्यक्तम् । ‘पाताल—’ इत्यादौ वसन्ततिलकाभाग इव, ‘हर इव’ इत्यादावार्याभाग इव प्रतिभातीति ॥</p>
</div> <!-- commentary !-->
<p>पद्यगन्धिगद्ये वृत्तगन्धौ मध्या, जातिगन्धौ द्रुता यथा—</p>
<lg type="udāharaṇa" n="2.26.22">
  <l>‘पातालतालुतलवासिषु दानवेषु ।’</l>
  <l>'हर इव जितमन्मथो गुह इवाप्रतिहतशक्तिः ॥ २२ ॥’</l>
</lg> इति ।
<div type="commentary">
  <p><q>वृत्तगन्धौ मध्या, जातिगन्धाविति</q> । ‘तृतीयादिषु भाषितपुंस्कं पुंवद्गालवस्य’ (७।१।७४) इति पुंवद्भावेन नुम्न भवति ॥</p>
</div> <!-- commentary !-->
<p>गद्यादौ मिश्रे गद्यपद्ययोर्द्रुतमध्या यथा—</p>
<p>'हन्त, पुण्यवानस्मि, यदहमतर्कितोपनतदर्शनोल्लसितनयनयानया—</p>
<lg type="udāharaṇa" n="2.26.23">
  <l>
    <seg type="pāda">अविरलमिव दाम्ना पौण्डरीकेण नद्धः</seg>
    <seg type="pāda">स्नपित इव च दुग्धस्त्रोतसां निर्झरेण ।</seg>
  </l>
  <l>
    <seg type="pāda">कवलित इव कृत्स्नश्चक्षुषा स्फारितेन</seg>
    <seg type="pāda">प्रसभममृतवर्षेणैव सान्द्रेण सिक्तः ॥ २३ ॥’</seg>
  </l>
</lg>
<div type="commentary">
  <p><q>हन्तेति</q> । आश्चर्यस्तिमितस्य हन्तेत्येव वागनुभावस्ततोऽभिमानोन्मेषे पुण्यवानस्मीति अनन्तरं लोकोत्तरविभाववर्णनात्त्वरितस्य यदहमित्यागद्यपर्यवसान
एवाविरलमित्यादिवृत्तमाविरासीदिति । मध्ये विच्छेदकारणानुपपत्तौ गद्यपद्याभ्यामेकवाक्यम् ॥</p>
</div> <!-- commentary !-->
<pb n="155"/>
<p>पद्यादौ मिश्रे द्रुतविलम्बिता यथा—</p>
<lg type="udāharaṇa" n="2.26.24">
  <l>‘असौ विद्याधारः शिशुरपि विनिर्गत्य भवनादिहायातः संप्रत्यविकलशरच्चन्द्रमधुरः ।</l>
  <l>
    <seg type="pāda">यदालोकस्थाने भवति पुरमुन्मादतरलैः</seg>
    <seg type="pāda">कटाक्षैर्नारीणां कुवलयितवातायनमिव ॥ २४ ॥’</seg>
  </l>
</lg>
<p>अत्र बालसुहृदा मकरन्देन सह विद्यामान्वीक्षिकीमधीते स एष
माधवो नाम इति ॥</p>
<div type="commentary">
  <p><q>असाविति</q> । दूतीकल्पे कयाचित्प्रच्छन्नप्रार्थनीयया ‘आसंभोगमुन्नयेत्’ इत्याम्नातम् । तदिहोत्प्रेक्षामनोहरग्राम्यमालोकनमुक्तम् । तेनैकस्मिन्वर्णनीयवस्तुनि वृत्तप्रपञ्चेनोक्ते प्रकृतसंगतिमात्रं गद्येन कृतवतीति युक्तेयमानुपूर्वी वाक्यैकवाक्यता चेति ॥</p>
</div> <!-- commentary !-->
<lg type="kārikā" n="2.27">
  <l>वैदर्भादिकृतः पन्थाः काव्ये मार्ग इति स्मृतः ।</l>
  <l>रीङ्गताविति धातोः सा व्युत्पत्त्या रीतिरुच्यते ॥ २७ ॥</l>
</lg>
<div type="commentary">
  <p><q>वैदर्भादीति</q> । गुणवत्पदरचना रीतिः । गुणाः श्र्लेषादयः काव्याव्यभिचारिणो नव । तेषामन्योन्यमीलनक्षमतया पानकरस इव, गुडमरिचादीनां खाडव इव मधुराम्लादीनां यत्संमूर्च्छनरूपावस्थान्तरगमनं तत्संस्कारादेव हि लोकशास्त्रपदरचनातः काव्यरूपा च रचना व्यावर्तते । अत एव मृग्यते कविभिरासंसारमिति मार्गपदेनोच्यते । वैदर्भादयो विदर्भादिदेशप्रभवास्तैः कृतमुखहेवाकगोचरतया प्रकटितो न तु तत्तद्देशैः काव्यस्य किंचिदुपक्रियते ॥ <q>पन्था इति</q> । प्रतिष्ठन्ते हि महाकविपदवीलाभार्थिन इति । ईदृशमेव रीतिलक्षणमानन्दवर्धनादीनामपि मतम् । एतदुपलक्षणतया सूत्रं व्याख्यातम् । कथं पुनरुक्तमुपमादे रीतिपदं प्रवृत्तमित्यत आह—<q>रीङ् गताविति</q> । रियन्ते परम्परया गच्छन्त्यनयेति करणसाधनोऽयं रीतिशब्दो मार्गपर्याय इत्यर्थः ॥</p>
<p>एवं सिद्धे सामान्यलक्षणे विभागमाह—</p>
</div> <!-- commentary !-->
<lg type="kārikā" n="2.28">
  <l>वैदर्भी साथ पाञ्चाली गौडीयावन्तिका तथा ।</l>
  <l>लाटीया मागधी चेति षोढा रीतिर्निगद्यते ॥ २८ ॥</l>
</lg>
<pb n="156"/>
<div type="commentary">
  <p><q>वैदर्भीति</q> ।</p>
<p>वक्ष्यमाणरीत्या वैदर्भीप्राधान्यमभिप्रेत्याह—</p>
</div> <!-- commentary !-->
<lg type="kārikā" n="2.29">
  <l>तत्रासमासा निःशेष श्लेषादिगुणगुम्फिता ।</l>
  <l>विपञ्चीस्वरसौभाग्या वैदर्भी रीतिरिष्यते ॥ २९ ॥</l>
</lg>
<div type="commentary">
  <p><q>तत्रेति</q> । असमासा अनुल्लिखितसमासा । <q>निःशेषश्लेषादीति</q> । श्लेषादयो नव गुणास्तैर्गुम्फिता । मिथोमिलनेन संमूर्च्छितैरनुपलभ्यमानान्यतभमात्रकैरपि परस्परविभक्तस्वरूपभावेन सहृदयहृदयसंवादगोचरैरारब्धा । एवं विपञ्चीस्वरसौभाग्या । विपञ्ची वाग्रूपा सरस्वती बिम्बप्रतिबिम्बभावेन द्विविधा । प्रतिबिम्बाधिष्ठानतया दार्वादियन्‍त्रमपि विपञ्चीत्युच्यते । तदीयाः स्वरास्तन्त्रीकण्ठोत्थिताः स्थानक्रमवैपरीत्यानुमेयशारीराः प्रतिबिम्बभावाः षड्जादयस्तेषु श्रुतसंमूर्च्छनरूपेष्वपि मिथोविभक्ताः श्रुतयः श्रोत्ररञ्जकस्वरावस्थामापन्नाः समस्तगान्धर्ववित्साक्षिकाः प्रकाशन्ते । अत एव वीणैव प्रधानं समस्तस्य स्वरजातस्य तत्रैव श्रुतिमण्डलोन्मेषादिति ॥</p>
  <p>यदा तु पानकादिन्यायेन कश्चिदंश उदितो भवति तदा रीत्यन्तरमुत्तिष्ठतीत्याह—</p>
</div> <!-- commentary !-->
<lg type="kārikā" n="2.30">
  <l>समस्तपञ्चषपदामोजःकान्तिविवर्जिताम् ।</l>
  <l>मधुरां सुकुमारां च पाञ्चालीं कवयो विदुः ॥ ३० ॥</l>
</lg>
<div type="commentary">
  <p><q>समस्तेति</q> । ओजःकान्तिविवर्जिताम् ओजःकान्त्योर्विशेषेण वर्जिताम् । न्यग्भूतौजःकान्तिगुणामिति यावत् । यतस्तत्प्रतिद्वन्द्विनोर्माधुर्यसौकुमार्ययोस्तत्रोद्भवस्तदेतदाह—<q>मधुरां सुकुमारां चेति</q> । अत एवौजःप्रकाशकः षडधिकेषु पदेषु समासो न क्रियते ॥</p>
</div> <!-- commentary !-->
<lg type="kārikā" n="2.31">
  <l>समस्तात्युद्भटपदामोजः कान्तिगुणान्विताम् ।</l>
  <l>गौडीयेति विजानन्ति रीतिं रीतिविचक्षणाः ॥ ३१ ॥</l>
</lg>
<div type="commentary">
  <p><q>समस्तेति</q> । अत्युद्भटानि सोल्लेखसमासानि यस्मादोजःकान्त्योरुद्भवे न्यग्भूतगुणसप्तकेयं रीतिः ॥</p>
</div> <!-- commentary !-->
<lg type="kārikā" n="2.32">
  <l>अन्तराले तु पाञ्चालीवैदर्भ्योर्यावतिष्ठते ।</l>
  <l>सावन्तिका समस्तैः स्याद्द्वित्रैस्त्रिचतुरैः पदैः ॥ ३२ ॥</l>
</lg>
<div type="commentary">
  <p><q>अन्तराल इति</q> । माधुर्यसौकुमार्ययोः किंचिदुद्भवेन निमीलनाङ‍गप्राधान्येन वान्तरालकल्पना तां व्यनक्ति—<q>द्वित्रैरिति ।</q> द्वे त्रीणि वा त्रीणि चत्वारि वेति
वार्थे बहुव्रीहिः ॥</p>
</div> <!-- commentary !-->
<pb n="157"/>
<lg type="kārikā" n="2.33">
  <l>समस्तरीतिर्व्यामिश्रा लाटीया रीतिरुच्यते ।</l>
  <l>पूर्वरीतेरनिर्वाहे खण्डरीतिस्तु मागधी ॥ ३३ ॥</l>
</lg>
<div type="commentary">
  <p><q>समस्तेति</q> । यद्यप्युपक्रान्तरीत्यनिर्वाहोऽत्राप्यस्ति तथापि तिलतण्डुलवद्यावद्विभक्तरीतिसंवलनस्य कविसंरम्भगोचरस्योत्तररीतेः पृथग्भावः । <q>पूर्वरीतेरिति ।</q>
एकां रीतिमुपक्रम्य यदन्यया संदर्भनिर्वहणमसावन्य एव प्रकारः । न चानिर्वाहो दोषश्छायावैरूप्याभावात् । रीतिखण्डनेऽपि हि संदर्भसौभाग्यसंपत्तिः शक्तिमेवाविष्करोति ॥</p>
</div> <!-- commentary !-->
<p>तासु वैदर्भी यथा—</p>
<lg type="udāharaṇa" n="2.33.25">
  <l>‘मनीषिताः सन्ति गृहेषु देवतास्तपः क्व वत्से क्व च तावकं वपुः ।</l>
  <l>पदं सहेत भ्रमरस्य पेलवं शिरीषपुष्पं न पुनः पतत्रिणः ॥ २५ ॥’</l>
</lg>
<p>सेयमसमस्तपदा <note>‘समस्त’ ख</note>समग्र श्लेषादिगुणवती वैदर्भी रीतिः ॥</p>
<div type="commentary">
  <p><q>मनीषिता इति</q> । अत्र दीर्घसमासाभावे कथमोज इति कस्यचित्कुदेश्यमपरीतिमत्प्रकरण एवेत्यपास्तम् । एतेन गुणनवकस्य समकक्षतया संभेदः क्षण इति ।
असमस्तपदेत्यनुल्लेखसमासपदेत्यर्थः । समग्रा नव । गुणवतीति नित्ययोगे मतुप् ॥</p>
</div> <!-- commentary !-->
<p>पाञ्चाली यथा—</p>
<lg type="udāharaṇa" n="2.33.26">
  <l>
    <seg type="pāda">‘गात्राविघातदलिताङ‍गदजर्जराणां</seg>
    <seg type="pāda">गण्डस्थलीलुलितकुण्डलताडितानाम् ।</seg>
  </l>
  <l>
    <seg type="pāda">क्षोभस्फुटन्मुकुटकोटिविघट्टितानां</seg>
    <seg type="pāda">नादोऽभवज्झणझणामुखरो मणीनाम् ॥ २६ ॥’</seg>
  </l>
</lg>
<p>सेयमोजःकान्त्यभावादाश्लिष्ट<note>‘श्लथभाब’ ख</note>श्लथपुराणच्छायामाधुर्यसौकुमार्यवती समस्तपञ्चषपदा पाञ्चाली रीतिः ॥</p>
<div type="commentary">
  <p><q>गात्राविघातेति</q> । अत्राद्यतृतीययोः षड् द्वितीये च पञ्च पदानि समस्तानि । <q>ओजःकान्त्यभावादिति ।</q> ईषदर्थे नञ् । अत एव माधुर्यसौकुमार्ययोरुन्मेषः । श्लिष्टा प्राप्ता यथासंख्यमोजःकान्तिनिमीलनलब्धप्रादुर्भावा श्लथा पुराणी च च्छाया ययेति विग्रहः ॥</p>
</div> <!-- commentary !-->
<pb n="158"/>
<p>गौडीया यथा—</p>
<lg type="udāharaṇa" n="2.33.27">
  <l>‘यस्यावस्कन्दलीलावलितबलपरिस्पन्दखर्वीकृतोर्वीसंरम्भोत्तम्भनायोन्नमितभरनमत्कन्धरासंधिरासीत् ।</l>
  <l>शेषो विस्फारफुल्लस्फुटपृथुलफणाफूत्कृताग्निस्फुलिङ‍गस्फूर्जत्संदोहसंदेहितविकटशिखामण्डलीरत्नखण्डः ॥ २७ ॥’</l>
</lg>
<p>सेयमोजःकान्तिमती समस्तोद्भटभूरिपदा च गौडीया रीतिः ॥</p>
<div type="commentary">
  <p><q>यस्येति</q> । अवस्कन्दो ध्राटकः । <q>समस्तोद्भटभूरिपदेति</q> । उद्भटता प्रौढिप्रकर्षः ॥</p>
</div> <!-- commentary !-->
<p>आवन्तिका यथा—</p>
<lg type="udāharaṇa" n="2.33.28">
  <l>
    <seg type="pāda">‘एतानि निःसहतनोरसमञ्जसानि</seg>
    <seg type="pāda">शून्यं मनः पिशुनयन्ति पदानि तस्याः ।</seg>
  </l>
  <l>
    <seg type="pāda">एते च <note>‘वर्त्मतरवः’ ख ‘तीरतरवः’ क</note>मार्गतरवः प्रथयन्ति ताप<note>‘मालिङ्गितो’ ख</note>-</seg>
    <seg type="pāda">मालम्बितोज्झितपरिग्लपितैः प्रवालैः ॥ २८ ॥’</seg>
  </l>
</lg>
<p>सेयं समस्तद्वित्रिचतुरपदा वैदर्भीपाञ्चाल्योरन्तरालवर्तिन्यावन्तिका नाम रीतिः ॥</p>
<div type="commentary">
  <p><q>एतानीति</q> । ‘निःसहतनोरसमञ्जसानि’ ‘मार्गतरवः’ इति द्वे द्वे पदे, ‘आलम्बित-’ इत्यादौ त्रीणि पदानि समस्तानि । माधुर्यसौकुमार्ययोर्मनागुन्मेषः पाञ्चालीभागः । इतरेषां समकक्षता वैदर्भीभागः । अनयोः संभेदेनान्तरालकल्पना व्यक्तैव ॥</p>
</div> <!-- commentary !-->
<p>लाटीया यथा—</p>
<lg type="udāharaṇa" n="2.33.29">
  <l>‘अयमुदयति मुद्राभञ्जनः पद्मिनीनामुदयगिरिवनालीबालमन्दारपुष्पम् ।</l>
  <l>विरहविधुरकोकद्वन्द्वबन्धुर्विभिन्दन्कुपितकपिकपोलक्रोडताम्रस्तमांसि ॥ २९ ॥’</l>
</lg><pb n="159"/>
<p>सेयं समस्तरीतिमिश्रा लाटीया नाम रीतिः ॥</p>
<div type="commentary">
  <p><q>अयमिति</q> । मुद्राभञ्जन इति द्वाभ्यां समस्ताभ्यामावन्ती । उदयगिरीत्यादिना पञ्चकेन पाञ्चाली । प्रौढिप्रकर्षेण गौडीया । अयसुदयतीत्याद्यसमासेन वैदर्भी च प्रत्यभिज्ञायत इति पूर्वोक्तसमस्तरीतिसंभेद इति ॥</p>
</div> <!-- commentary !-->
<p>मागधी यथा—</p>
<lg type="udāharaṇa" n="2.33.30">
  <l>‘करिकवलनशिष्टैः <note>‘शाखि’ ख</note>शाकशाखाग्रपत्रैररुणसरणयोऽमी सर्वतो भीषयन्ते ।</l>
  <l>चलितशबरसेनादत्तगोशृङ‍गचण्डध्वनिचकितवराहव्याकुला विन्ध्यपादाः ॥ ३० ॥’</l>
</lg>
<p>सेयमारब्धरीतेरनिर्वाहात्खण्डरीतिर्मागधी ।</p>
<div type="commentary">
  <p><q>करिकवलनेति</q> । अत्र पूर्वार्धे यथोक्ताभावन्तीमुपक्रम्य चरमार्धे गौडीयापरिग्रहादुपक्रान्तरीतेरनिर्वाहः खण्डनम्, तथापि च न च्छायावैरूप्यमिति कविशक्तिव्यञ्जकत्वादलंकारभाव इति । शाको वृक्षविशेषः ॥</p>
</div> <!-- commentary !-->
<lg type="kārikā" n="2.34">
  <l>या विकासेऽथ विक्षेपे संकोचे विस्तरे तथा ।</l>
  <l>चेतसो वर्तयित्री स्यात्सा वृत्तिः सापि षड्विधा ॥ ३४ ॥</l>
</lg>
<div type="commentary">
  <p><q>या विकास इति</q> । वृत्तिर्वर्तनं रसविषयो व्यापारः काव्यस्य रसप्रवणत्वात् । स च व्यापारः सत्त्वाद्युद्रेकलक्षणो जन्मान्तरानुभवभावितवासनासमुत्थः  परिपूर्णीभविष्यद्रसास्वादसर्वस्वायमानचित्तावस्थनिदानभूतोऽर्थगतः पञ्चमेऽभिधास्यते । शब्दगतः पुनरत्र संगतः संदर्भस्य रसप्रकाशकारणेषु प्रधानत्वात् । यदाह—</p>
<lg>
  <l>‘कविवागभिनेयश्च तदुपायो द्विधेष्यते ।</l>
  <l>वस्तुशक्तिमहिम्ना तु प्रथमोऽत्र विशिष्यते ॥’</l>
</lg>
  <p>वर्ततेऽनया चित्तमिति करणसाधनोऽयं वृत्तिशब्द इति वर्तयित्रीत्यनेन प्रयोजकव्यापारप्रधानेन दर्शितम् । तत्र विषयवैचित्र्याद्विकासाद्याश्चतस्रश्चित्तावस्थाः ।
विषयो हि दीप्तमसृणमध्यमभेदेन त्रिविधः । विभावाद्युपधानमहिम्ना तन्मयीभवनयोग्यं हि चेतः कदाचिद्विकसति । सत्त्वाविर्भावो विकासः । न्यग्भूतरजस्तमोगुणं हि
चेतः सत्त्वोद्रेकप्रकाशानन्दमयसंविद्विश्रान्तिमासादयति । ततः सत्त्वभागप्रतिष्ठितः <pb n="160"/>शृङ्गारस्तदाभासोऽपि तामेव भूमिकामालम्बते । अत एव शुक्तिरजतवद्भावोदयेऽपि दोषमहिम्नैव काव्यमहिम्ना तव्द्यञ्जनात् । तत्समानभूमिकया हास्यो रसः प्रादुर्भवतीत्यभिसंधायाह—‘शृङ्गाराद्धि भवेद्धास्यम्’ इति भरतमुनिः । तेन विकासभूमिकौ शृङ्गारहास्यौ । विकासात्प्रच्युतमप्राप्तगुणान्तरप्रादुर्भावं विक्षिप्तं चित्तमुच्यते । तत्रोचितविभावादिवैचित्र्यादाविर्भवद्रजोगुणस्य चेतसो विक्षेपप्रच्युतिदशायां रौद्ररसोन्मेषः । अत एव समानभूमिकया ‘रौद्राच्च करुणो रसः’ इत्याह । यदा तु सत्त्वतमोनिमीलनेन केवलरजःप्रतिष्ठं चेतस्तदा बहुमुखव्यापारोन्मेषाद्विस्तराख्यामवस्थामासादयति । तद्भूमिको वीररसस्तदवस्थामेवास्थायाद्भुतोऽपि प्रथत इति ‘वीराच्चैवाद्भुतोत्पत्तिः’ इत्युक्तम् । न्यग्भूतरजोगुणस्य प्रबुद्धतमसश्चेतसोऽवस्थाविशेषः ससंकोचस्तमालम्ब्य बीभत्सः प्रादुरा‌स्ते तदेकभूमिकश्च भयानक इति ‘बीभत्साच्च भयानकः’ इत्याह ॥</p>
<p>तेऽमी चत्वारश्चित्तावस्थाविशेषाः कथमविशेषणादेव संदर्भाद्भवन्तीत्याशङ्क्य विभागेनोत्तरमाह—</p>
</div> <!-- commentary !-->
<lg type="kārikā" n="2.35">
  <l>कैशिक्यारभटी चैव <note>‘सात्वती भारती तथा’ क</note>भारती सात्वती परा ।</l>
  <l>मध्यमारभटी चैव तथा मध्यमकैशिकी ॥ ३५ ॥</l>
</lg>
<div type="commentary">
  <p><q>कैशिक्येति</q> । शुद्धिसंकराभ्यां रीतिवदत्रापि षट् प्रकाराः ॥</p>
</div> <!-- commentary !-->
<lg type="kārikā" n="2.36">
  <l>सुकुमारार्थसंदर्भा कैशिकी तासु कथ्यते ।</l>
  <l>या तु प्रौढार्थसंदर्भा वृत्तिरारभटीति सा ॥ ३६ ॥</l>
</lg>
<lg type="kārikā" n="2.37">
  <l>कोमलप्रौढसंदर्भा कोमलार्थाथ भारती ।</l>
  <l>प्रौढार्थां कोमलप्रौढसंदर्भां सात्वतीं विदुः ॥ ३७ ॥</l>
</lg>
<lg type="kārikā" n="2.38">
  <l>कोमले प्रौढसंदर्भा त्वर्थे मध्यमकैशिकी ।</l>
  <l>प्रौढार्था कोमले बन्धे मध्यमारभटीष्यते ॥ ३८ ॥</l>
</lg>
<div type="commentary">
  <p><q>सुकुमारेति</q> । चित्तद्रुतिकारित्वं सौकुमार्यं सुकुमारावर्थसंदर्भौ यस्यामिति विग्रहः । एवं प्रौढार्थसंदर्भेत्यपि । चित्तदीप्तिविधायिता प्रौढिः । अर्थसौकुमार्यादिना विशेष्यमाणसंदर्भः सुकुमारत्वादिः शब्दालंकारतां प्रयोजयति । कोमलप्रौढो मध्यमः । प्रकारान्तरविरहाच्च मध्यमभारत्यादयो न संभवन्ति ॥</p>
</div> <!-- commentary !-->
<pb n="161"/>
<p>तत्र कैशिकी यथा—</p>
<lg type="udāharaṇa" n="2.38.31">
  <l>‘शशिरुचिषु दलेषु नागवल्ल्या विचकिलदामनि चन्दने च हृद्ये ।</l>
  <l>कुवलयिनि पुराणसीधुपात्रे तरलदृशामपतन्दृशः प्रिये च ॥ ३१ ॥’</l>
</lg>
<p>सेयमर्थस्य च संदर्भस्य च सौकुमार्यात्कैशिकी नाम वृत्तिः ॥</p>
<div type="commentary">
  <p><q>शशिरुचिष्विति</q> । नियमितादिषु मुग्धाङ‍गनाचुम्बनरसोत्सुकानामतिमनोज्ञाधररागसमर्पकेषु नागलतादलेषु, ततो मानपरिग्रहे वलितकादिचुम्बनविशेषार्थिनीनां कचग्रहसौभाग्यसुन्दरे मल्लिकादाम्नि, ततः सर्वाङ‍गीणाश्लेषसौभाग्यार्थकचन्दनरसेऽनन्तरमीर्ष्यारोषवासनानिःशेषकेलियन्त्रणरतोत्कण्ठितानां सीधुपात्रे, ततः सर्वोपकरणजीवितसर्वस्वे प्रियतमे समकक्षतयैव दृष्टयः पेतुरिति । ‘कुवलयिनि’ इति युक्तः पाठः । ‘कुवलयित—’ इति पाठे विशेषणाङ‍गप्राधान्यविवक्षायां समासे गुणीभावस्यानुचितत्वात् । सेयं कैशिकी मसृणे शृङ‍गारादौ विनियुज्यत इति ॥</p>
</div> <!-- commentary !-->
<p>आरभटी यथा—</p>
<lg type="udāharaṇa" n="2.38.32">
  <l>
    <seg type="pāda">‘यो यः शस्त्रं बिभर्ति स्वभुजगुरु<note>‘मदात् पा’ इति पाठः</note>मदः पाण्डवीनां चमूनां</seg>
    <seg type="pāda">यो यः पाञ्चालगोत्रे शिशुरधिकवया गर्भशय्यां गतो वा ।</seg>
  </l>
  <l>
    <seg type="pāda">यो यस्तत्कर्मसाक्षी चरति मयि रणे यश्च यश्च प्रतीपः</seg>
    <seg type="pāda">क्रोधान्धस्तस्य तस्य स्वयमिह जगतामन्तकस्यान्तकोऽहम् ॥ ३२ ॥’</seg>
  </l>
</lg>
<p>सेयं प्रौढार्थसंदर्भारभटी नाम वृत्तिः ॥</p>
<div type="commentary">
  <p><q>यो य इति</q> । ओजःप्रधानतया प्रौढः संदर्भः । यस्मादियमारभटी दीप्ते रौद्रादौ विनियुक्ता, तेन युक्तं शब्दार्थयोः प्रौढत्वमिति ॥</p>
</div> <!-- commentary !-->
<p>भारती यथा—</p>
<lg type="udāharaṇa" n="2.38.33">
  <l>
    <seg type="pāda">‘उत्तिष्ठन्त्या रतान्ते भरमुरगपतौ पाणिनैकेन कृत्वा</seg>
    <seg type="pāda">धृत्वा चान्येन वासो विगलितकबरीभारमंसे वहन्त्याः ।</seg>
  </l>
  <l>
    <seg type="pāda">भूयस्तत्कालकान्तिद्विगुणितसुरतप्रीतिना शौरिणा वः</seg>
    <seg type="pāda">शय्यामालिङ‍ग्य नीतं वपुरलसलसद्बाहु लक्ष्म्याः पुनातु ॥ ३३ ॥’</seg>
  </l>
</lg>
<p>सेयमतिसुकुमारार्थे नातिसुकुमारसंदर्भा भारती नाम वृत्तिः ॥</p><pb n="162"/>
<div type="commentary">
  <p><q>उत्तिष्ठन्त्या इति</q> । सर्वाङ‍गीणाश्लेषसमुत्सुके प्रियतमे बहिर्व्यावर्तनमन्तरनुवर्तनं च मुग्धाङ‍गनाजातिरिति न्यायेन नीवीबन्धकेशपाशसंयमार्थिन्या निर्भरकेलिखेदेन भुजलतालसं लसत्येव न तु व्यापारयितुमपि शक्येति तत्कालिकोऽतिपोषः । अत्र मसृणेऽपि रसे वृत्त्यौचित्येन संदर्भस्य प्रौढिरुचितैव । दीर्घसमासो हि श्रृङ‍गारादौ निषिद्धो न तु प्रौढिः । रेफहकारादिवर्णनिवेशात्तु कोमलता संदर्भस्येति । एवमुत्तरोदाहरणेष्वपि विशेषः स्वयमूहनीय इति ॥</p>
</div> <!-- commentary !-->
<p>सात्त्वती यथा—</p>
<lg type="udāharaṇa" n="2.38.34">
  <l>
    <seg type="pāda">‘वन्द्यौ द्वावपि तावनार्यचरितप्राप्तप्रतापोदयौ</seg>
    <seg type="pāda">भीमो भीमपराक्रमः स च मुनिर्भास्वत्कुण्ठारायुधः ।</seg>
  </l>
  <l>एकेनामृतवद्विदार्य करजैः पीतान्यसृञ्जि द्विषामन्येनापि हताहितास्रसरसि स्नातं क्रुधः शान्तये ॥ ३४ ॥’</l>
</lg>
<p>सेयं प्रौढार्था नातिप्रौढसंदर्भा सात्त्वती नाम वृत्तिः ॥</p>
<p>मध्यमकैशिकी यथा—</p>
<lg type="udāharaṇa" n="2.38.35">
  <l>
    <seg type="pāda">‘किं द्वारि दैवहतके <note>‘आम्रश्चूतो रसालोऽसौ सहकारोऽतिसौरभः’ इत्यमरः</note>सहकारकेण</seg>
    <seg type="pāda">संवर्धितेन विषपादप एष पापः ।</seg>
  </l>
  <l>
    <seg type="pāda">अस्मिन्मनागपि विकासविकारभाजि</seg>
    <seg type="pāda">भीमा भवन्ति मदनज्वरसंनिपाताः ॥ ३५ ॥’</seg>
  </l>
</lg>
<p>सेयं सुकुमारेऽर्थे प्रौढसंदर्भा मध्यमकैशिकी नाम वृत्तिः ॥</p>
<p>मध्यमारभटी यथा—</p>
<lg type="udāharaṇa" n="2.38.36">
  <l>
    <seg type="pāda">‘त्वं नागराज बहुमस्य नितम्बभागं</seg>
    <seg type="pāda">भोगेन गाढमुपवेष्टय मन्दराद्रेः ।</seg>
  </l>
  <l>सोढाऽविषह्यवृषवाहनयोगलीलापर्यङ‍कबन्धनविधेस्तव कोऽतिभारः ॥ ३६ ॥’</l>
</lg>
<p>सेयं प्रौढेऽर्थे सुकुमारसंदर्भा मध्यमारभटी नाम वृत्तिः ॥</p><pb n="163"/>
<lg type="kārikā" n="2.39">
  <l>अन्योक्तीनामनुकृतिश्‍छाया सापीह षड्विधा ।</l>
  <l>लोकच्छेकार्भकोन्मत्तपोटामत्तोक्तिभेदतः ॥ ३९ ॥</l>
</lg>
<div type="commentary">
  <p><q>अन्योक्तीनामिति</q>। लोके बिम्बप्रतिबिम्बयोः प्रतिबिम्बं चमत्कारितया प्रसिद्धम् । अत एव ‘श्रव्यात्प्रेक्ष्यं ज्यायः’ इत्याह । शब्दालंकारकाण्डे वाक्यानुकरणमेव प्रतिबिम्बवाचिना छायापदेन गुणवृत्तेनाख्यायते । तदेतदनुकरणमनुकार्यभेदादेव षोढा व्यवतिष्टत इत्याह—<q>छेकेति</q> । छेकादीनां लोकविशेषाणामेव शोभाकारित्वेन पृथगुपादानेऽर्थात्तदितरानेकविचित्रतत्तदनुकार्यपरो लोकशब्दः । छेका विदग्धाः । ‘पोटा स्त्रीपुंसलक्षणा' । सहजकेलिरिति प्रसिद्धा पोटा । भुजिष्या दासीत्यन्ये । अत्र केचिदन्यच्छायायोनिजमपि काव्यं छायालंकारव्यवहारभूमिमाहुः ॥</p>
  <p>प्रकृतिपरिणामः, परपुरप्रवेशः, खण्डसंघात्यम्, चूलिका, परिमल इति पञ्च योनिजकाव्यभेदाः । तत्र किंचिद्विकृतार्थः <q>प्रकृतिपरिणामः</q> । यथा—</p>
<lg>
  <l>‘धुअमेहं महुअरानुव्वणसमअहियओ णअविमुक्काओ ।</l>
  <l>णहया अवसाहाओ णिअ अव्वाण वयडि गआओ दिसाओ ॥’</l>
</lg>
<p>यथा च—</p>
<lg>
  <l>‘सिसिरपडिरोहमुक्कपरिहुत्तम्पअ अवलिअक्कम् ।</l>
  <l>इहरइ अरया अलिअं वित्थरदि दिसाहिं कट्ठिअं वणहअलम् ॥’</l>
</lg>
  <p>अत्राकाशदिशां विस्तारभणनं मनाग्विकृतमुपलक्ष्यत इति प्रकृतिपरिणामनामायं योनिजकाव्यभेदः ॥</p>
  <p>भाषामात्रभिन्नः <q>परपुरप्रवेशः</q> । यथा—</p>
<lg>
  <l>‘देवाधिपो वा भुजगाधिपो वा धराधिपो वा यदि हैहयः स्याम् ।</l>
  <l>संदर्शनं ते गुणकीर्तनं ते सेवाञ्जलिं ते तदहं विदध्याम् ॥’</l>
</lg>
<p>यथा च—</p>
<lg>
  <l>‘सविमो अणज्जुणमिअं अमहिन्दमवामुइअ अप्पाणम् ।</l>
  <l>सेडं जालदंसण गुणकहामुत इजणूपज्जत्तम् ॥’</l>
</lg>
<p>अत्र भाषामात्रं भिन्नमिति परपुरप्रवेशनामायं योनिजकाव्यभेदः ॥ विकीर्णमसमाहारः <q>खण्डसंघात्यम्</q> । यथा—</p>
<lg type="udāharaṇa" n="2.">
  <l>
    <seg type="pāda">‘द्वित्राण्यम्बुजिनीदलानि सरसामुत्सङ‍गमध्यासते</seg>
    <seg type="pāda">मौलौ किंशुकशाखिनस्त्रिचतुरानाबिभ्रते कोरकान् ।</seg>
  </l><pb n="164"/>
  <l>
    <seg type="pāda">गर्भग्रन्थिषु पञ्चषाः सुमनसो बध्नन्ति चूतद्रुमाः</seg>
    <seg type="pāda">संप्राप्ताः प्रकटीभवन्ति कुररीकण्ठेषु कूजोर्मयः ॥’</seg>
  </l>
</lg>
<p>अत्र काव्यचतुष्कादुच्छिद्य पादचतुष्टयं ग्रथितमिति खण्डसंघात्यनामायं योनिजकाव्यभेदः ॥</p>
<p>तावन्तमर्थमुपादायाधिको वाप<q>श्चूलिका</q> । यथा—</p>
<lg>
  <l>‘कमलमनम्भसि तत्र च कुवलयमेतानि कनकलतिकायाम् ।</l>
  <l>सा च सुकुमारसुभगेत्युत्पातपरम्परा केयम् ॥’</l>
</lg>
<p>यथा च—</p>
<lg>
  <l>
    <seg type="pāda">‘उभौ रम्भास्तम्भावुपरि विपरीतौ कमलयो-</seg>
    <seg type="pāda">स्तदूर्ध्वं रत्नाश्‍मस्थलमपि दुरूहं किमपि यत् ।</seg>
  </l>
  <l>
    <seg type="pāda">ततः कुम्भौ पश्चाद्विसकिसलये कन्दलमथो</seg>
    <seg type="pāda">तदन्विन्दाविन्दीवरमधुकराः किं पुनरिदम् ॥’</seg>
  </l>
</lg>
<p>अत्र स्थाने स्थानेऽधिकावापस्य प्रत्यभिज्ञानाच्चूलिकानामायं योनिजकाव्यभेदः ॥ बन्धच्छायामात्रसंवादी <q>परिमलः</q> । यथा—</p>
<lg>
  <l>‘अनेन यूना सह पार्थिवेन रम्भोरु कच्चिन्मनसो रुचिस्ते ।</l>
  <l>सिप्रातरङ‍गानिलकम्पितासु विहर्तुमुद्यानपरम्परासु ॥’</l>
</lg>
<p>यथा च—</p>
<lg>
  <l>‘यात्राप्रसङ‍गादुपवीणयन्ती तस्यां महाकालमविप्रतिष्ठम् ।</l>
  <l>कृशाङ्गि वीणागुणसारणासु चिरात्कलाभ्यासफलं लभेथाः ॥’</l>
</lg>
<p>अत्र संदर्भच्छायामात्रमनुकृतमिति परिमलनामायं योनिजकाव्यभेदः ॥</p>
</div> <!-- commentary !-->
<p>तासु लोकोक्तिच्छाया यथा—</p>
<lg type="udāharaṇa" n="2.39.37">
  <l>
    <seg type="pāda">‘शापान्तो मे भुजगशयनादुत्थिते शार्ङ‍गपाणौ</seg>
    <seg type="pāda">मासानेतान्गमय चतुरो लोचने मीलयित्वा ।</seg>
  </l>
  <l>
    <seg type="pāda">पश्चादावां विरहगुणितं तं तमात्माभिलाषं</seg>
    <seg type="pāda">निर्वेक्ष्यावः परिणतशरच्चन्द्रिकासु क्षपासु ॥ ३७ ॥’</seg>
  </l>
</lg>
<p>सेयं लोचने मीलयित्वेति लोकोक्तेरनुकृतिर्लोकोक्तिच्छाया ॥</p>
<div type="commentary">
  <p><q>शापान्त इति</q> । लोचने मीलयित्वेत्यनेन लोकोक्त्यनुकारेण नयननिमीलनवदाशुभाविता समागमसमयस्य प्रतिपाद्यते । तथा च—सुकुमारतरकान्ताजी<pb n="165"/>
विताध्यवसायाभिप्रायः प्रवासविप्रलम्भाविष्टचेतसः प्रकाशितो भवतीति । उपलक्षणं चैतत् । वर्षाकाले चतुरो मासानित्यपि लोकोक्तिरेव ॥</p>
</div> <!-- commentary !-->
<p>छेकोक्तिच्छाया यथा—</p>
<lg type="udāharaṇa" n="2.39.38">
  <l>‘यो हि दीर्घासिताक्षस्य विलासललितभ्रुणः ।</l>
  <l>कान्तामुखस्यावशगस्तस्मै नृपशवे नमः ॥ ३८ ॥’</l>
</lg>
<p>सेयं तस्मै नृपशवे नम इति विदग्धोक्तेरनुकृतिश्‍छेकोक्तिच्छाया ॥</p>
<div type="commentary">
  <p><q>यो हीति</q> । कान्तामुखमेव जीवितसर्वस्वमभिमन्यमानस्तत्रालंप्रत्ययशालिनः पशूनिव प्रति शृङ‍गारी विदग्धः ॥</p>
</div> <!-- commentary !-->
<p>अर्भकोक्तिच्छाया यथा—</p>
<lg type="udāharaṇa" n="2.39.39">
  <l>‘किं स स्वर्गतरुः कोऽपि यस्य पुष्पं निशाकरः ।</l>
  <l>ते वृक्षाः कीदृशा मातर्येषां मुक्ताफलं फलम् ॥ ३९ ॥’</l>
</lg>
<p>सेयमव्युत्पन्नशिशुजनोक्तेरनुकृतिरर्भकोक्तिच्छाया ॥</p>
<div type="commentary">
  <p><q>किं स इति</q> । नूनं त्रिजगद्वर्तिसकलार्थिसार्थकीकरणविख्यातकीर्तेः पारिजातप्रमुखस्य कस्यचिदेकः स्तबकः सुधाभिराह्लादयन्नयमवलोके दृश्‍यत इत्यादि ॥</p>
</div> <!-- commentary !-->
<p>उन्मत्तोक्तिच्छाया यथा—</p>
<lg type="udāharaṇa" n="2.39.40">
  <l>‘दृष्टः कथं सुतनु किं कुरुते किमस्मद्वार्तां स पृच्छति श्रृणोति निवेद्यमानाम् ।</l>
  <l><note>‘आसां’ ख</note>आस्तां किमस्य कथया कथयाशु तावदत्रागमिष्यति न वा खलु सोऽभिमानी ॥ ४० ॥’</l>
</lg>
<p>सेयमसमञ्जसाया उन्मत्तोक्तेरनुकृतिरुन्मत्तोक्तिच्छाया ॥</p>
<div type="commentary">
  <p><q>दृष्ट इति</q> । कथमित्यादिना तदेकतानतामाविष्कृत्य सहसैवास्तामित्यादिना संप्रहाणम्, कथय तावदित्यादिना च पुनरादानमसमञ्जसम् ॥</p>
</div> <!-- commentary !-->
<p>पोटोक्तिच्छाया यथा—</p>
<lg type="udāharaṇa" n="2.39.41">
  <l>‘तिलकमसहास्मि सोढुं घनसारेणाति<note>‘सारो’ ख</note>सारदोषो मे ।</l>
  <l>लम्भयति च दौर्बल्यं कुङ‍कुमरागो ममाङ‍गानि ॥ ४१ ॥’</l>
</lg><pb n="166"/>
<p>सेयमुत्तमपदारोपितनीचयुवत्युक्तेरनुकृतिः पोटोक्तिच्छाया ॥</p>
<div type="commentary">
  <p>उत्तमपदस्थानीययुवतिमनुकुर्वाणा उत्तमपदारोपितनीचयुवतिः ॥</p>
</div> <!-- commentary !-->
<p>मत्तोक्तिच्छाया यथा—</p>
<lg type="udāharaṇa" n="2.39.42">
  <l>
    <seg type="pāda">‘पि पि प्रिय स स स्वयं मु मु मुखासवं देहि मे</seg>
    <seg type="pāda"> त त त्यज दु दु द्रुतं भ भ भ भाजनं काञ्चनम् ।</seg>
  </l>
  <l>
    <seg type="pāda">इति स्खलितजल्पितं मदवशात्कुरङ‍गीदृशः</seg>
    <seg type="pāda">प्रगे हसितहेतवे सहचरीभिरध्यैयत ॥ ४२ ॥’</seg>
  </l>
</lg>
<p>सेयं स्खलन्त्या मत्तोक्तेरनुकृतिर्मत्तोक्तिच्छाया ॥</p>
<div type="commentary">
  <p><q>पि पि प्रियेति</q> । अव्यक्तवृत्तिरूपं स्खलितजल्पितम् ॥</p>
</div> <!-- commentary !-->
<lg type="kārikā" n="2.40">
  <l>साभिप्रायस्य वाक्ये यद्वचसो विनिवेशनम् ।</l>
  <l>मुद्रां तां मुत्प्रदायित्वात्काव्यमुद्राविदो विदुः ॥ ४० ॥</l>
</lg>
<div type="commentary">
  <p><q>साभिप्रायेति</q> । यद्यपि संपूर्णमेव काव्यं वक्त्रभिप्रायप्रतिच्छन्दकभूतम्, उक्तं च—‘वक्रभिप्रायं सूचयेयुः’ इति, तथापि नास्मिन्नितरसाधारणतया वाक्यार्थगोचरमभिप्रायमावेदयत्येव काव्यसनाथीकरणक्षमवक्रभिप्रायविशेषप्रतिरूपक एकदेशनिवेशो दृश्‍यते । अत एवाङ‍गुलीयादिमुद्रेव मुद्रेत्युच्यते । निरुक्तिमाह—<q>मुत्प्रदायित्वादिति</q> । मुद्युपपदे रातेर्दानकर्मणः के रूपम् । मुद्रैव पदादिप्रकाश्‍यध्वनिव्यवहारभूमिरन्येषाम् ॥</p>
</div> <!-- commentary !-->
<lg type="kārikā" n="2.41">
  <l>सास्मिन्पदस्य वाक्यस्य विभक्तेर्वचनस्य च ।</l>
  <l>समुच्चयस्य संवृत्या षोढा न्यासेन जायते ॥ ४१ ॥</l>
</lg>
<div type="commentary">
  <p><q>सास्मिन्निति</q> । पदं प्रातिपदिकं कृत्तद्धितसमासरूपम् । विभक्तिवचनयोः सामान्यविशेषभावेऽपि पृथक्पृथगभिप्रायव्यञ्जकतया निर्देशः । आस्तामित्यादिवचनसंकोचः संवृतिः ॥</p>
</div> <!-- commentary !-->
<p>तासु पदमुद्रा यथा—</p>
<lg type="udāharaṇa" n="2.41.43">
  <l>
    <seg type="pāda">‘निर्माल्यं नयनश्रियः कुवलयं वक्रस्य दासः शशी</seg>
    <seg type="pāda">भ्रूयुग्मस्य सनाभि मन्मथधनुर्ज्योत्स्ना स्मितस्याञ्चलः ।</seg>
  </l>
<pb n="167"/>
<l>
    <seg type="pāda">संगीतस्य च मत्तकोकिलरुतान्युच्छिष्टमेणीदृशः</seg>
    <seg type="pāda">सर्वाङ‍गीणमहो विधेः परिणतं विज्ञानचित्रं चिरात् ॥ ४३ ॥’</seg>
  </l>
</lg>
<p>अत्र निर्माल्यं, दासः, सनाभि, अञ्चलः, उच्छिष्टमिति पदानां गौणवृत्तिव्यपाश्रयेण मुत्प्रदायिनां साभिप्रायनिवेशादियं पदमुद्रा ॥</p>
<div type="commentary">
  <p><q>गौणवृत्तिव्यपाश्रयेणेति</q> । निर्माल्यादिपदानामत्यन्ततिरस्कृतवाच्यानामतिविच्छायत्वादिलक्षणाद्वारेण लावण्यविशेषध्वननात्सहृदयहृदयावर्जकानां निवेशो दृश्‍यते ।</p>
<p>एवम्—</p>
<lg>
  <l>‘ताला जाअन्ति गुणा जाला ते सहिँअएहिँ धेय्यन्ति ।</l>
  <l>रविकिरणाणुग्गहिआइँ होन्ति कमलाइँ कमलाइँ ॥’</l>
</lg>
<p>तथा—</p>
<lg>
  <l>‘अमृतमभृतं चन्द्रश्चन्द्रस्तथाम्बुजमम्बुजं</l>
  <l>रतिरपि रतिः कामः कामो मधूनि मधून्यपि ।’</l>
</lg>
<p>इत्यादावर्थान्तरसंक्रमणादिना तत्प्रकाश्यो ध्वनिरनुसंधेयः ॥</p>
</div> <!-- commentary !-->
<p>वाक्यमुद्रा यथा—</p>
<lg type="udāharaṇa" n="2.41.44">
  <l>
    <seg type="pāda">‘यत्स्वच्छे सलिलात्मनि प्रतिफलद्देवे त्रियामापतौ</seg>
    <seg type="pāda">पीयूषाकृति पर्यवस्यति किल ज्योत्स्नेति तत्त्वान्तरम् ।</seg>
  </l>
  <l>तिग्मं धाम चिरं चकास्ति दिवि यत्तत्रास्ति दिव्यः पुमान्यं विज्ञातवतां त्रुटन्ति निखिला भूयो भवग्रन्थयः ॥ ४४ ॥’</l>
</lg>
<p>अत्र ‘तत्रास्ति दिव्यः पुमान्’ इत्यादेर्वाक्यान्तरस्य पूर्ववाक्योपकारित्वेन मुत्प्रदायकस्याभिप्रायपूर्वनिवेशादियं वाक्यमुद्रा ॥</p>
<div type="commentary">
  <p><q>यत्स्वच्छ इति</q> । आदित्यकला एव प्रति फलिताश्चन्द्रव्यपदेशं लभन्त इत्यागमः ।</p>
</div> <!-- commentary !-->
<p>तदाह—</p>
<lg>
  <l>‘सलिलमये शशिनि रवेर्दीधितयो मूर्च्छितास्तमो नैशम् ।</l>
  <l>दलयन्ति दर्पणोदरविहता इव मन्दिरस्यान्तः ॥’</l>
</lg> इति ।
<pb n="168"/>
<div type="commentary">
  <p><q>पूर्ववाक्योपकारित्वेनेति</q> । देवे पीयूषाकृति तत्त्वान्तरं तिग्मं धाम चकास्तीति च यदगाधतया तर्कितमिति किलशब्दकटाक्षितमभिधानम् । तत्र किं संबन्धमित्याकाङ‍क्षाविपूरकं तत्रास्तीत्यादि वाक्यम् । तथा हि—‘य एष आदित्यपथं व्याप्य पुरुषो दीप्यते’ इत्याद्युपनिषदर्थनिवेशनमभिप्रायपूर्वकमाभासते । एतेनान्येऽपि वाक्यप्रकाश्यप्रकाराः परिगृहीता बोद्धव्याः । पूर्वं वाक्येऽन्तर्भावितद्वित्वमवसेयमिति ॥</p>
</div> <!-- commentary !-->
<p>विभक्तिमुद्रा यथा—</p>
<lg type="udāharaṇa" n="2.41.45">
  <l>‘श्रियः प्रदुग्धे विपदो रुणद्धि यशांसि सूते मलिनं प्रमार्ष्टि ।</l>
  <l>संस्कारशौचेन परं पुनीते शुद्धा हि बुद्धिः किल कामधेनुः ॥ ४५ ॥’</l>
</lg>
<p>अत्र प्रदुग्धे, रुणद्धि, सूते, प्रमार्ष्टि, पुनीते, इति तिङ्‌‍विभक्तीनां ‘दुहिपच्योर्बहुलं सकर्मकयोरुपसंख्यानम्’ (३।१।८७ वा॰), 'रुधादिभ्यः श्नम्’ (३।१।७८) इत्यादिभिर्विशेष<note>‘लक्षणवतीनां योगैः’ क</note>लक्षणयोगैः परस्मैपदात्मनेपदपर्यायेण निवेशो दृश्‍यते । श्रियः, विपदः, यशांसि, मलिनं संस्कारशौचेन, इति च सुब्विभक्तीनाम् ‘अचि श्नुधातुभ्रुवां य्वोरियङुवङौ’ (६।४।७७) इत्यादिविशेष<note>‘लक्षणवतीनां योगैः’ क</note>लक्षणवतीनामविकृतविकृतानां मङ‍गलामङ‍गलार्थ<note>‘पदपरत्वेन’ इति टीकासंमतः पाठः</note>परत्वेन <note>‘मङ‍गलार्थानाम्’ क</note>मङ‍गलाद्यर्थानामभिप्रायतः प्रयोगो लक्ष्यते । तेनेयं विभक्तिमुद्रा भवति ॥</p>
<div type="commentary">
  <p><q>श्रिय इति</q> । बुद्धिरूपा कामधेनुः श्रियः प्रथयतीत्युक्ते न तथा प्रकर्षः, यथोक्ते तु विशिष्टः कवेरभिप्राय उन्नीयते । तथा हि—यथोदुम्बरः स लोहितं फलं पच्यत इति कर्मकर्तरि फलोदुम्बरयोरैकात्म्यभवसीयते तथेहापि श्रीरूपमात्मानं बुद्धिः प्रकाशयतीति । अत एव हि ‘दुहिपच्योर्बहुलं सकर्मकयोः’ (वा ३।१।८७) इति बाह्यकर्मविशिष्टस्यैव कर्तुः कर्मवद्भावः शिष्यते । ‘न दुहस्नुनमां यक्चिणौ’ (३।१।८९) इति यगभावोऽपि विशेषाभिप्रायनियत एव रुणद्धीत्यागमरूपः । सूते इति लुप्तः । प्रमाष्टींति बृद्धियोजकः । पुनीते इति स्वरूपेण विकृतश्च <pb n="169"/>विकरणः । आत्मनेपदपरस्मैपदयोरेकान्तरितो निवेशः । श्रिय इति प्रकृतिभागे इयङादेशो विकारो विभक्तावपि विकारः । विपद इति प्रकृतिरविकृता । विभक्तिस्तु रुत्वेन विकृता । यशांसीति द्वे अपि विकृते । मलिनमिति वैकल्पिकपरसवर्णविधौ द्वयमविकृतम् । संस्कारशौचेनेति प्रकृतिरविकृता । प्रत्ययस्त्विनादेशेन विकृतः । तथा श्रिय इति माङ‍गल्यम्, विपद इति विपरीतमिति क्रमेण शुद्धा बुद्धिः कामधेनुरिति । मङ‍गलपरम्परानिवेशनेनोपसंहारश्चित्रांशुकोज्ज्वल इव प्रतिभासमानो नु बिम्बमिव कामपि कान्तिमभिव्यञ्जयत्तूपलक्ष्यते । <q>मङ‍गलामङ‍गलार्थपदपरत्वेनेति</q> । मङ‍गलामङ‍गलेभ्यः पदेभ्यः परवर्तित्वेनेत्यर्थः ॥</p>
</div> <!-- commentary !-->
<p>वचनमुद्रा यथा—</p>
<lg type="udāharaṇa" n="2.41.46">
  <l>
    <seg type="pāda">‘विश्वभरा भगवती भवतीमसूत</seg>
    <seg type="pāda">राजा प्रजापतिसमो जनकः पिता ते ।</seg>
  </l>
  <l>
    <seg type="pāda">तेषां वधूस्त्वमसि नन्दिनि पार्थिवानां</seg>
    <seg type="pāda">येषां कुलेषु सविता च गुरुर्वयं च ॥ ४६ ॥’</seg>
  </l>
</lg>
<p>अत्र वयमित्यात्मनि बहुवचनेन सविता चेति सवितर्येकवचनेन सवितुरप्यहं बहुमत इत्यभिप्रायो वक्तुरितीयं वचनमुद्रा ॥</p>
<div type="commentary">
  <p><q>विश्वंभरेति</q> । अहंकारप्ररोहस्य पूर्वं गुणप्रयोजकत्वमुक्तम् । इह तु कवेरभिप्रायविशेषस्यालंकारघटकतेति विभागः ॥</p>
</div> <!-- commentary !-->
<p>समुच्चयमुद्रा यथा—</p>
<lg type="udāharaṇa" n="2.41.47">
  <l>‘जातश्चायं मुखेन्दुस्ते भ्रुकुटिप्रणयी पुरः ।</l>
  <l>गतं च वसुदेवस्य कुलं नामावशेषताम् ॥ ४७ ॥’</l>
</lg>
<p>अत्र ‘आशंसायां भूतवच्च’ (३।३।१३२) इति भूतवद्भावस्य हयग्रीवप्रभावातिशयशंसिनः समुच्चयद्वारेण निवेशादियं समुच्चयमुद्रा ॥</p>
<div type="commentary">
  <p><q>अत्राशंसायामिति</q> । गतमिति निष्ठाप्रत्ययेन भूतताद्योतनादाशंसाप्रतीतावपि कथं प्रकृतपोष इत्यत उक्तम्—<q>समुच्चयद्वारेणेति</q> । तेन हि तुल्यकक्षताप्रतीतौ त्वं चेदङ‍गीकृतरोषस्तदा सिद्धमेव समीहितमिति वक्तुरध्यवसायविशेषप्रर्तीतौ समुच्चय एव मुद्रापदवीमारोहतीति । शेषं सुबोधम् ॥</p>
</div> <!-- commentary !-->
<pb n="170"/>
<p>संवृतिमुद्रा यथा—</p>
<lg type="udāharaṇa" n="2.41.48">
  <l>‘मणिरत्नं प्रसेनस्य तच्चानार्येण विष्णुना ।</l>
  <l>लब्धं येनाद्ययोगेन तेन किं कीर्तितेन वः ॥ ४८ ॥’</l>
</lg>
<p>अत्र ‘कथापि खलु पापानामलमश्रेयसे यतः’, ततः ‘किं तेन वः कीर्तितेन’ इति साभिप्रायसंवृतिकरणादियं संवृतिमुद्रा ॥</p>
<lg type="kārikā" n="2.42">
  <l>विधिद्वारेण वा यत्र निषेधेनाथ वा पुनः ।</l>
  <l>प्रतीयते विशिष्टोऽर्थः सोक्तिरत्राभिधीयते ॥ ४२ ॥</l>
</lg>
<div type="commentary">
  <p><q>विधीति</q> । उक्तिरभिधा । सा द्वयी भावाभावविषयत्वात् । तर्हि गोरपत्यमयं गौरित्यतः को भेद इत्याशङ‍क्य विधिद्वारेण वेत्यादि । भावज्ञानं विधिरभावज्ञानं
निषेधः । लोके गृहीतव्युत्पत्तिबलेन भावाभावान्यतरसंवित्सरणिमारुह्य काव्यैकगोचरे रसाद्यात्मनि पर्यवस्यन्ती भवत्युक्तिरलंकार इति भावः ॥</p>
  <p>सोऽयं भावादिप्रपञ्चेन षोढा विधिः प्रथत इत्याह—</p>
</div> <!-- commentary !-->
<lg type="kārikā" n="2.43">
  <l>विधेरथ निषेधात्स्यादधिकाराद्विकल्पतः ।</l>
  <l>नियमात्परिसंख्याया उपाधेः सेह षङ्विधा ॥ ४३ ॥</l>
</lg>
<div type="commentary">
  <p><q>विधेरिति</q> । उपाधिर्विशेषणम् । विध्यधिकारौ शुद्धभावभेदौ । निषेधनियमौ शुद्धप्रतिषेधभेदौ । विकल्पपरिसंख्ये संकीर्णभेदाविति । तत्राप्राप्तप्रापणो <q>विधिः</q> । प्रसक्तप्रतिषेधो <q>निषेधः</q> । क्रियाफलसंबन्धो<q>ऽधिकारः</q> । तुल्यकक्षयोरेकबाधेनान्यसंबन्धो <q>विकल्पः</q> । व्यावृत्तिफलको विधि<q>र्नियमः</q> । शेषविधिनिषेधनान्तरीयकौ विशेषनिषेधविधी <q>परिसंख्या</q> ॥</p>
</div> <!-- commentary !-->
<p>तासु विध्युक्तिर्यथा—</p>
<lg type="udāharaṇa" n="2.43">
  <l>‘शुश्रूषस्व गुरून्कुरु प्रियसखीवृत्तिं सपत्नीजने’</l>
</lg>
<p>अत्राप्राप्तौ प्रापणवचनं विधिः ॥</p>
<div type="commentary">
  <p><q>अप्राप्तौ प्रापणवचनमिति</q> । अप्रवृत्तप्रवर्तनात्मको हि विधिः कथमितरापेक्षत्वे संगच्छते । अत एवोच्यते—‘विधिरत्यन्तमप्राप्तौ’ इति ॥</p>
</div> <!-- commentary !-->
<p>निषेधोक्तिर्यथा—</p>
<lg>
  <l>‘भर्तुर्विप्रकृतापि रोषणतया मा स्म प्रतीपं गमः ।’</l>
</lg><pb n="171"/>
<p>अत्र प्राप्तौ निवारणं निषेधः ॥</p>
<div type="commentary">
  <p><q>प्राप्तौ निवारणमिति</q> । रोषेण प्रसजत्प्रतीपाचरणान्निवार्यते ॥</p>
</div> <!-- commentary !-->
<p>अधिकारोक्तिर्यथा—</p>
<lg type="udāharaṇa" n="2.43.49">
  <l>‘भूयिष्ठं भव दक्षिणा परिजने भोगेष्वनुत्सेकिनी</l>
  <l>यान्त्येवं गृहिणीपदं युवतयो वामाः कुलस्याधयः ॥ ४९ ॥’</l>
</lg>
<p>अत्र विधिनिषेधज्ञानाद्विधिनिषेधयोग्यताधिकारः ॥</p>
<div type="commentary">
  <p><q>विधिनिषेधज्ञानादिति</q> । विहितनिषिद्धक्रियाज्ञानेन तत्फलसंबन्धयोग्यत्वमधिकारः । शुश्रूषस्वेति, भूयिष्ठं भव दक्षिणेति द्वे विहिते । मा स्म प्रतीपं गम इति,
भोगेष्वनुत्सेकिनीति द्वे निषिद्धे । विधिनिषेधयोग्यता विधिनिषेधफलसंबन्धयोग्यत्वम् । गृहिणीपदप्राप्तिर्विहितक्रियाफलम् । कुलाधीभवनं तु निषिद्धक्रियाफलमिति ॥</p>
</div> <!-- commentary !-->
<p>विकल्पोक्तिर्यथा—</p>
<lg type="udāharaṇa" n="2.43.50">
  <l>‘एको नेता क्षत्रियो वा द्विजो वा एका विद्याध्यात्मिकी वा त्रयी वा ।</l>
  <l>एका भार्या वंशजा वा प्रिया वा एकं मित्रं भूपतिर्वा यतिर्वा ॥ ५० ॥’</l>
</lg>
<p>सोऽयं जातिक्रियागुणद्रव्यावलम्बी चतुर्विधो विकल्पः ॥</p>
<div type="commentary">
  <p><q>सोऽयमिति</q> । जात्यादय एव पदार्थास्ते च विकल्पन्ते । कुतो जात्यादिना तव्द्यवस्था । वाशब्दः पाक्षिकभावमाहेति भावाभावसंकरः ॥</p>
</div> <!-- commentary !-->
<p>नियमोक्तिर्यथा—</p>
<lg type="udāharaṇa" n="2.43.51">
  <l>‘विवादोऽपार्थ एवायं पार्थ एव धनुर्धरः ।</l>
  <l>यो न केवलमात्मीयैः परैरप्यभिनन्द्यते ॥ ५१ ॥’</l>
</lg>
<p>सोऽयमयोगान्ययोगात्यन्तायोगव्यवच्छेदलक्षणस्त्रिप्रकारो नियमः ॥</p>
<div type="commentary">
  <p><q>अपार्थ एवेति</q> । विशेषणसंगत एवकारः केवलविशेषणयोगस्यासंभवे व्युत्पत्तिवशेन तदभावं व्यवच्छिन्दन्योगव्यावृत्ताववतिष्ठते । पार्थ एवेति विशेष्यसंगत एवशब्दस्तदन्यस्य धनुर्धरतारूपं विशेषणं व्यावर्तयन्नन्ययोगव्यवच्छेदद्योतको भवति । केवलमिति अभिनन्दनस्य नायोगं नवान्ययोगं व्यवच्छिनत्ति, किं तु तत्संबन्धं  बोधयन्नात्यन्तिकमयोगमत्यन्तायोगव्यवच्छेदोऽभिधीयते ॥</p><pb n="172"/>
</div> <!-- commentary !-->
<p>परिसंख्योक्तिर्यथा—</p>
<lg type="udāharaṇa" n="2.43.52">
  <l>‘पञ्च पञ्चनखा भक्ष्या वामेनाक्ष्णा न पश्‍यति ।</l>
  <l>काठिन्यमस्याः कुचयोः किमसद्यन्न रोचते ॥ ५२ ॥’</l>
</lg>
<p>तदिदं विधिनिषेधाभ्यां शेषाभ्यनुज्ञानं परिसंख्येत्युच्यते ॥</p>
<div type="commentary">
  <p><q>पञ्च पञ्चेति</q> । पञ्चनखेषु पञ्च भक्ष्या नान्ये । कुचयोरस्याः काठिन्यं न वचनादाविति विशेषविधी शेषनिषेधमनुजानीतः । वामेन न पश्‍यति दक्षिणेन तु पश्‍यत्येव । किमसत्किमशोभनम् ? यद्यस्मै न रोचते इतरत्तु सदेवेति विशेषनिषेधौ शेषविध्यभ्यनुज्ञाविषयाविति ॥</p>
</div> <!-- commentary !-->
<lg type="kārikā" n="2.44">
  <l>अयुज्यमानस्य मिथःशब्दस्यार्थस्य वा पुनः ।</l>
  <l>योजना क्रियते यासौ युक्तिरित्युच्यते बुधैः ॥ ४४ ॥</l>
</lg>
<div type="commentary">
  <p><q>अयुज्यमानस्येति</q> । पूर्वं पदैकवाक्यता ततो वाक्यैकवाक्यत्वमनन्तरं प्रकरणैकवाक्यत्वमिति प्रबन्धनिर्वहणं यावत्कविव्यापारः । तत्र ‘गामभ्याज शुक्लां दण्डेन’ इत्यादीनां लोके गृहीतव्युत्पत्तीनामेव यद्यपि काव्यानुप्रवेशस्तथापि भङ‍गीभणितिसनाथान्येव काव्यपद्धतिमध्यासत इत्यप्रहतानामुपादेयत्वे यत्रापाततः परस्परमन्वयो न प्रतिभासते तत्रावश्‍यं कविना स्वाभिप्रायप्रतिच्छन्दकभूतविशेषनिवेशनेन विवक्षितवाक्यार्थप्रतीत्यस्खलनं विधेयम्, अत एव वैचित्र्यादलंकारता । तदिदमुक्तम् —अयुज्यमानस्येति । आपातत इति शेषः । योजना अन्वयौपयिकरञ्जकविशेषनिवेशनं तस्य विषयः । शब्दाथा शब्दः पदं वाक्यं प्रकरणं प्रबन्धः । अर्थः पदार्थो वाक्यार्थश्च ॥</p>
  <p>विषयभेदात् षोढा युक्तिरित्याह—</p>
</div> <!-- commentary !-->
<lg type="kārikā" n="2.45">
  <l>पदं चैव पदार्थश्च वाक्यं वाक्यार्थ एव च ।</l>
  <l>विषयोऽस्याः प्रकरणं प्रबन्धश्चाभिधीयते ॥ ४५ ॥</l>
</lg>
<p>पदं चैवेति ॥</p>
<p>तत्र—</p>
<lg type="kārikā" n="2.46">
  <l>योगकारणपर्यायाङ‍गाङ्गिगभावपरम्पराः ।</l>
  <l>पदयुक्तेर्निमित्तं स्युर्निरूढाः पदसिद्धये ॥ ४६ ॥</l>
</lg>
<pb n="173"/>
<div type="commentary">
  <p><q>योगेति</q> । योगेत्यादौ द्वन्द्वपरवर्ती परम्पराशब्दः प्रत्येकमन्वीयते । योगो योगरूढिः । कारणं कार्यकारणभावः । निरूढाः प्रमिताः । पदसिद्धये पदसमुदायात्मकवाक्यैकदेशतासिद्धये ॥</p>
  <p>यद्यपि पदानामर्थद्वारक एव संबन्धः, तथापि तदौपयिकविशेषः क्वचित्पदेष्वेव साक्षादवसीयते क्वचित्पदार्थेष्वित्यभिप्रेत्याह—</p>
</div> <!-- commentary !-->
<lg type="kārikā" n="2.47">
  <l>विरुद्धानां पदार्थानां जात्यादीनां परस्परम् ।</l>
  <l>योजना येह तां युक्तिं पदार्थविषयां विदुः ॥ ४७ ॥</l>
</lg>
<div type="commentary">
  <p><q>विरुद्धानामिति</q> । एवं वाक्यवाक्यार्थयोरपि वाक्यमध्यवर्तिप्रकृतरसानुगुणरससमर्पकं वाक्यान्तरम् ॥</p>
</div> <!-- commentary !-->
<lg type="kārikā" n="2.48">
  <l>गर्भः सह निगर्भेण संवृत्तिः ससमुच्चया ।</l>
  <l>हेतवो वाक्ययुक्तीनां क्रियतामेवमादयः ॥ ४८ ॥</l>
</lg>
<div type="commentary">
  <p><q>गर्भ इति</q> । गर्भस्तस्यैकदेशभूतस्तथाभूतो <q>निगर्भः</q> । उक्तेरुपसंहारवचनं <q>संवृत्तिः</q> । तुल्यप्रधानभावानां युगपदेकार्थसंबन्धः <q>समुच्चयः</q> । आदिपदादन्वाचयादयः ॥</p>
</div> <!-- commentary !-->
<lg type="kārikā" n="2.49">
  <l>यत्तदादेरुपादानं क्रियाभ्याससमुच्चयौ ।</l>
  <l>क्रियासमभिहारश्च वाक्यार्थान्युज्यते मिथः ॥ ४९ ॥</l>
</lg>
<div type="commentary">
  <p><q>यत्तदादेरिति</q> । यत्तदोरुद्देश्‍यविधेयगामिनोरादिग्रहणादिदमेतदासां क्रियाणामावृत्तिर<q>भ्यासः</q> । विजातीयानामेकदैकत्र संबन्धः <q>समुच्चयः । समभिहारो</q>
भृशत्वं प्रकर्ष इति यावत् ॥</p>
</div> <!-- commentary !-->
<lg type="kārikā" n="2.50">
  <l>यदश्रद्धेयशैलादिवर्णनाभ्युपपत्तये ।</l>
  <l>वाक्यं सेह प्रकरणविषया युक्तिरिष्यते ॥ ५० ॥</l>
</lg>
<div type="commentary">
  <p><q>यदिति</q> । अतिमात्रतया प्रतिभासमानत्व<q>मश्रद्धेयता</q> ॥</p>
</div> <!-- commentary !-->
<lg type="kārikā" n="2.51">
  <l>प्रबन्धविषयाप्येवं युक्तिरुक्ता मनीषिभिः ।</l>
  <l><note>‘उदाहरणमेवासाम्’ इति पाठष्टीकासंमतः</note>उदाहरणमालासां रूपव्यक्त्‍यै निदर्श्‍यते ॥ ५१ ॥</l>
</lg>
<p>तदेतासां युक्तीनामतिदुरूहत्वादाह—<q>उदाहरणमेवेति</q> ॥</p><pb n="174"/>
<p>तत्र योगरूढिपरम्परादिनिमित्ता पदयुक्तिर्यथा—</p>
<lg type="udāharaṇa" n="2.51.53">
  <l>
    <seg type="pāda">‘प्राच्यां निर्जितजम्भजिद्द‌िूपशिरः सिन्दूरशोभं दिशि</seg>
    <seg type="pāda">प्रत्याख्यातहयाङ‍गनास्यहुतभुग्ज्योतिः प्रतीच्यर्णवे ।</seg>
  </l>
  <l>
    <seg type="pāda">प्रातर्जातमदोन्मिषत्कमलिनीकिञ्जल्ककल्कोद्भटं</seg>
    <seg type="pāda">भानोः पूर्णनभःकटाहकुहरक्रोडं, महः पातु वः ॥ ५३ ॥’</seg>
  </l>
</lg>
<p>अत्र जम्भजिद्द्विप इति योगरूढिपरम्परा, हयाङ‍गनास्यहुतभुगिति पर्यायपरम्परा, प्रातर्जातमदोन्मिषत्कमलिनीकिञ्जल्ककल्कोद्भटमिति हेतुपरम्परा, नभःकटाहकुहरक्रोडमित्यङ‍गाङ्गिगभावपरम्परा च परिस्फुरन्ती दृश्‍यते ॥</p>
<div type="commentary">
  <p><q>प्राच्यामिति</q> । जम्भजित्पदं कृदन्तत्वाद्यौगिकम् । तथा जम्भजिद् द्विप इत्यपि समासत्वात् । तदेतदुभयं योगेनातिप्रयुज्यमानं निरूढिद्वयेन विवक्षितैरावतरूपे वस्तुनि नियम्यते । हयाङ‍गनेति वडवापर्यायः । आस्यमिति मुखपर्यायः । हुतभुगित्यनलपर्यायः । सेयं पदपरम्परापर्यायताप्रतिसंधानेनाभिमतवडवामुखानलप्रतीतिं करोति । मदस्य किञ्जल्कोन्मेषे तस्य कल्के तस्याप्युद्भटतायां हेतुभाव इति कार्यकारणपरम्परा । नभःकटाहोऽङ‍गी । तस्याङ‍गमेकदेशः कुहरं तस्यापि क्रोड इत्यङ‍गाङ‍ि्गपरम्परा च यथाभिमतपदैकवाक्यतानिदानमिति तदेतद् व्याचष्टे—<q>अत्रेति</q> । परिस्फुरन्ती कविशक्तिव्यञ्जकतया सहृदयहृदयेषु प्रतिफलति ॥</p>
  <p>विरुद्धजात्यादियोगनिमित्ता पदार्थयुक्तिर्यथा—</p>
</div> <!-- commentary !-->
<lg type="udāharaṇa" n="2.51.54">
  <l>
    <seg type="pāda">‘तन्नागेन्द्रकरोरुदोःकरिशिरःपीनस्तनांसं वपुः</seg>
    <seg type="pāda">स्त्रीपुंसाकृति यत्पितुस्तव मुखे रम्योग्रमीक्षामहे ।</seg>
  </l>
  <l>
    <seg type="pāda">वाराह्या इति नर्मणीभवदनः पश्‍यन्यदास्या मुखं</seg>
    <seg type="pāda">नाभिष्टौति हसन्न निन्दति तदा श्लिष्टोऽम्बया पातु वः ॥ ५४ ॥’</seg>
  </l>
</lg>
<p>अत्र स्त्रीपुंसाकृतीति विरुद्धजातियोजना, नाभिष्टौति न निन्दतीति विरुद्धक्रियायोजना, रम्योग्रमिति विरुद्धगुणयोजना, मुखे वपुरीक्षामहे इति विरुद्धद्रव्ययोजना च लक्ष्यते ॥</p>
<pb n="175"/>
<div type="commentary">
  <p><q>तन्नागेति</q> । नागेन्द्रकरवदूरुः पार्वतीभागे, दोर्बाहुश्च देवभागे, करिकुम्भवत्पीनः स्तनो देवीभागे, अंसः स्कन्धश्च देवभागे एवंविधत्वत्पितुरीश्वरस्य वपुस्त्वन्मुखे । एकविषाणतया करिकरिणीसमाहारात्मनि वीक्षामह इति वाराह्याः परिहासोक्तिः । वाराही वराहप्रकृतिभूतो मातृविशेषः । इभवदनो विनायकः । स्त्रीत्वपुंस्त्वयोः परस्परपरिहारेणोपलम्भाद्विरुद्धयोरपि त्वत्पितुरित्यनेन स्तुतिनिन्दयोः प्रतिषेधेन रम्यताभीषणतयोर्भागव्यवस्थया मुखवपुषोः सादृश्‍येनाभितोऽभिप्रायप्रतिबिम्बितेन योजना विहितेति तत्प्रतिपादकानां पदानामेकवाक्यतासिद्धिः । तदिदमाह—<q>अत्रेति</q> ॥</p>
</div> <!-- commentary !-->
<p>वाक्यगर्भादिविषया वाक्ययुक्तिर्यथा—</p>
<lg type="udāharaṇa" n="2.51.55">
  <l>
    <seg type="pāda">‘दिङ्मातङ‍गघटाविभक्तचतुराघाटा मही साध्यते</seg>
    <seg type="pāda">सिद्धा सा च वदन्त एव हि वयं रोमाञ्चिताः पश्‍यत ।</seg>
  </l>
  <l>
    <seg type="pāda">विप्राय प्रतिपाद्यते किमपरं रामाय तस्मै नमो</seg>
    <seg type="pāda">यस्मादाविरभूत्कथाद्भुतमिदं यत्रैव चास्तं गतम् ॥ ५५ ॥’</seg>
  </l>
</lg>
<p>अत्र वदन्त एव हि वयं रोमाञ्चिताः पश्‍यतेति वाक्यगर्भः । तत्रैव पश्‍यतेति वाक्यान्तरे भावाविष्कारवाचा निगर्भः । किमपरं रामाय तस्मै नम इति वाक्यसंवृत्तिः । यस्मादाविरभूत्कथाद्भुतमिदं यत्रैव चास्तं गतमिति वाक्यसमुच्चयः । सेयमेतेषां योजनाद्वाक्यविषया युक्तिर्भवति ॥</p>
<div type="commentary">
  <p><q>दिङ्मातेति</q> । जातिक्रियेत्यादिना क्रमेण विरोधप्रसिद्धेर्गुणविरोधमुल्लङ‍घ्य क्रियाविरोधो व्याख्यातः । आघाटः सीमा । गर्भो विवृतपूर्वस्तत्रैवाश्चर्यरसाविष्टब्धस्य वक्तुः पश्‍यतेति वाक्यान्तरं निगर्भः । गर्भवाक्येन समर्प्यमाणप्रकृतरसान्वयिनि रसे प्रकर्षाधायको निगूढो गर्भो निगर्भ इत्युच्यते । तदिदं भावाविष्कारवाचीत्युक्तम् । विप्राय प्रतिपाद्यते संपन्ना तैरभुज्यत इत्यादि वक्तव्ये किमपरमित्यस्य संवृत्तित्वेन योजना । एवं हि कियदस्य महानुभावस्य तादृशाचरितं प्राप्यते तदिह मौनमेवोचितमिति भूयान्प्रकर्षोऽवसीयते । ‘यस्मादाविरभूत्कथाद्भुतमिदं यत्रैव चास्तं गतम्’ इति वाक्यद्वयस्य पूर्ववाक्यगततर्कार्थसमुच्चयवाचिना चकारेण योजना व्यक्तैव । <q>एवमादय इति</q> । तद्यथा—वीथ्यङ‍गानि त्रयोदशप्रस्तावनापरिचेयानि । संध्यङ‍गानि विलासाद्यानि चतुःषष्टिसंधयश्च रूपकावयवभूता मुखप्रतिमुख-<pb n="176"/>गर्भबिमर्शनिर्वहणाख्याः पञ्च । प्रकृतरसावस्थारूपाणि च पञ्चैव । बीजबिन्दुपताकाप्रकरीकार्याणि तत्तत्प्रकरणप्रबन्धरूपवाक्यैकदेशयोजनान्यवगन्तव्यानि ॥</p>
</div> <!-- commentary !-->
<p>यत्तत्तदाद्युपादाननिमित्ता वाक्यार्थयुक्तिर्यथा—</p>
<lg type="udāharaṇa" n="2.51.56">
  <l>
    <seg type="pāda">‘तिष्ठ द्वारि भवाङ‍गणे व्रज बहिः सद्मेति वर्त्मेक्षते</seg>
    <seg type="pāda">शालामञ्च तमङ‍गमञ्च वलभीमञ्चेति वेश्‍माञ्चति ।</seg>
  </l>
  <l>
    <seg type="pāda">दूतिं संदिश संदिशेति बहुशः संदिश्‍य सास्ते तथा</seg>
    <seg type="pāda">तल्पे कल्पमयीव निर्घृण यथा नान्तं निशा गच्छति ॥ ५६ ॥’</seg>
  </l>
</lg>
<p>अत्र प्रथमपादे क्रियासमुच्चयः, द्वितीये क्रियाभ्यासः, तृतीये दूतीं संदिश संदिशेति यावत्क्रियासमभिहारः । शेषे तु तथा सास्ते यथा निशान्तं न गच्छतीति यत्तदोरुपादानं वाक्यार्थयुक्तेर्हेतुः प्रतीयते । सेयमुक्तलक्षणा वाक्यार्थयुक्तिर्भवति ॥</p>
<p>अश्रद्धेयपर्वतादिवर्णनोपपत्तिहेतुः प्रकरणविषया यथा—</p>
<lg type="udāharaṇa" n="2.51.57">
  <l>‘मुदे मुरारेरमरैः सुमेरोरानीय यस्योपचितस्य शृङ‍गैः ।</l>
  <l>भवन्ति नोद्दामगिरां कवीनामुच्छ्रायसौन्दर्यगुणा मृषोद्याः ॥ ५७ ॥’</l>
</lg>
<p>प्रबन्धव्यापिवस्तूपपत्तेर्हेतुस्तु प्रबन्धविषया युक्तिर्भवति । सा यथा—</p>
<lg type="udāharaṇa" n="2.51.58">
  <l>
    <seg type="pāda">‘धूमज्योतिःसलिलमरुतां संनिपातः क्व मेघः</seg>
    <seg type="pāda">संदेशार्थाः क्व पटुकरणैः प्राणिभिः प्रापणीयाः ।</seg>
  </l>
  <l>
    <seg type="pāda">इत्यौत्सुक्यादपरिगणयन्गुह्यकस्तं ययाचे</seg>
    <seg type="pāda">कामार्ता हि प्रकृतिकृपणाश्चेतनाचेतनेषु ॥ ५८ ॥’</seg>
  </l>
</lg>
<div type="commentary">
  <p><q>तिष्ठेति</q> । उपस्थितिसमयसीमामतिक्रामति प्रियतमे तत्कालद्विगुणितोत्कण्ठातरलितान्तःकरणः कदाचित्प्रागिव गर्भगृहद्वारि तिष्ठति । ततस्तत्रानवलोकमाना गृहाङ‍गणे भवति । तदनन्तरं वेश्‍मनो बहिर्व्रजति । सोऽयं विजातीयक्रियार्थनानाधातुगोचरः सर्वकालेषु ‘समुच्चयेऽन्यतरस्याम्’ (३।४।३) इति लोटो हिरनुशिष्यते । अत एव दर्शनावच्छेदभूतद्वारावस्थानादिसामान्यवचनः ‘समुच्चये सामान्यवचनस्य’ (३।४।५) इत्यनुशासनान्नियमितप्रयुक्तिरीक्षतिरनुप्रयुज्यते । नायकस्य सर्वथा हृदय<pb n="177"/>
वैशसं सर्वथैवाश्रद्दधाना दूरदूरतरदूरतमरथ्याभागावलोकनार्थिनी शालागृहमारोहति, ततस्तस्मादुच्चैस्तमङ‍गगम् अट्टालकम्, अनन्तरं तस्मादुच्चतरां वलभीमुपरितनकुटीमिति । अत एवाञ्चनक्रियैवात्रावृत्तेति ‘क्रियासमभिहारे लोट्र लोटो हिस्वौ वा च तध्वमोः’ (३।४।२) इत्यनुशिष्यते । अत एव च ‘यथाविध्यनुप्रयोगः पूर्वस्मिन्’ (३।४।४।) इति तस्यैव धातोरनुप्रयोगोऽपि । एवमप्यनागच्छति नायके दूतीव्यापारः शरणं यत्कुण्ठनायां स्वयं वा तत्र गमनमित्युपदिश्‍यते तेन तत्तदभिप्रायसंवर्धकसंदेशप्रकर्षः सोऽयमाभीक्ष्ण्यद्विरुक्त्या व्यज्यते । अत एव लोटः समभिव्याहारो विषयो न तु घञादिवदभिधेय इति पूर्वाचार्याः । इतिशब्दादधिकं चतुर्थवाक्यानुप्रविष्टमिति यावच्छब्देनावच्छिनत्ति संदिश संदिशेति यावदिति दिक् ॥</p>
</div> <!-- commentary !-->
<lg type="kārikā" n="2.52">
  <l>उक्तिप्रकारो भणितिः संभवेऽसंभवे च सा ।</l>
  <l>विशेषसंवृत्त्याश्चर्यकल्पनासु च कल्प्यते ॥ ५२ ॥</l>
</lg>
<div type="commentary">
  <p><q>उक्तीति</q> । उक्तिरभिधानमुच्चारणक्रिया लक्षणक्रिया सा सर्ववाक्यसाधारणी कथमलंकार इत्याशङ‍क्य प्रकारपदम् । प्रकारो भङ‍गीरूपता । लौकिकशास्त्रीयवचनातिगामी विशेषः । स एव कैश्चिदव्याप्तिमननुसंदधानैरलंकारसामान्ये उक्तः । उक्तिरूपत्वाविशेषे कथमयमेव संगच्छतामित्यतो विभागप्रदर्शनव्याजेन विषयविशेषादेव तद्रूपतामुपपादयति—<q>संभव इत्यादि</q> । तत्र बहिरसंभाव्यमानस्यापि प्रतिभानिर्भितचित्रतुरगवत्प्रतीतिः संभवस्तामर्पयन्ती संभावनात्मिका भणितिः । सैव हि ‘किंत्वस्ति काचिदपरापि पदानुपूर्वी यस्यां न किंचिदपि किंचिदिवावभाति’ इति न्यायेन तत्तदर्थनिर्माणप्रवीणा ‘यथास्मै रोचते विश्वं तथैव परिवर्तते’ इति व्यवहारकारणं भवतीति तथाविध एव विषये शास्त्रप्रसिद्धप्रकारवैपरीत्येन	 बाधवर्णनमसंभावना । तदुच्यते—</p>
<lg>
  <l>‘इह ते जअंति कइणो जअमिण मोजाणसअलपरिणामम् ।</l>
  <l>वाआसु ठिअं दीसइ आमोअ घणं व तुच्छं व ॥’</l>
</lg>
<p>अतएवेयं निषेधरूपा तज्जातीयव्यावृत्तो धर्मो विशेषस्तं क्वचिद्विदधाना कवेरभिप्रायविशेषमर्पयन्ती ‘निषेधप्रसङ‍गे विशेषभणितिर्विधिरूपा भवति’ इति तामवलम्बमाना चमत्कारकारिणी विशेषे पर्यवस्यन्ती वर्णना पल्लवप्रसङ‍गे संकोचमवगाहमाना विधौ निषेधरूपा पर्यवस्यति । अतर्कितोपनतं विस्मयजनकमाश्चर्यं तस्य निषेधे विधातव्ये यत्किंचिद्विधानं तदाश्चर्यरूपतामन्तरेण काव्यकक्षामारोढुं न क्षमत इति नूनमनया विस्मयार्पणमेव सर्वस्वभूतमवलम्बनीयमिति निषेधविधि-<pb n="178"/>प्रसङ‍गे निषेधरूपा भणितिर्बहिरसंभाविनः क्वचिदसतो विशेषस्योत्प्रेक्षाकल्पना । तामाश्रयन्ती विधाननिषेधमात्रेण चरितार्था किंचिद्विशेषं विदधातीति विधिनिषेधप्रसङ‍गे सामान्यतः प्रतिषेधति विशेषतश्च विधत्त इति निषेधविधिरूपा कल्पना
<q>भणितिः</q> ॥</p>
</div> <!-- commentary !-->
<p>अत्र संभवभणितिर्यथा—</p>
<lg type="udāharaṇa" n="2.52.59">
  <l>
    <seg type="pāda">‘सद्योद्रावितकेतकोदरदलस्रोतःश्रियं बिभ्रती</seg>
    <seg type="pāda">येयं मौक्तिकदामगुम्फनविधेर्योग्यच्छविः प्रागभूत् ।</seg>
  </l>
  <l>उत्सेक्‍या कलशीभिरञ्जलिपुटैः पेया मृणालाङ‍कुरैर्मातव्या च शशिन्यमुग्धविभवे सा वर्तते चन्द्रिका ॥ ५९ ॥’</l>
</lg>
<p>अत्र ज्योत्स्नायाः सद्योद्रावितकेतकोदरदलस्रोतःसादृश्‍यादिसंभवादियं संभवभणितिर्द्विरूपा ॥</p>
<div type="commentary">
  <p><q>सद्य इति</q> । केतकोदरदलानां द्रावणम्, ततः स्रोतोरूपता, ततस्तेनोपमिताया बहलतरबहिर्भागस्य कलशीभिरुत्सेचनम्, अनन्तरं किंचिदल्पीभूतमध्यभागस्य करतलाञ्जलिपुटैर्मानम्, ततः शेषीभवतः सारभागस्य मृणालाङ‍कुरैः पानमिति बहिरसंभाविन एव श्रियं बिभ्रतीति निदर्शनया योग्यपदेनौत्सेक्येत्यादिभिश्चमत्कारिणी संभावना जायते ॥</p>
</div> <!-- commentary !-->
<p>असंभवभणितिर्यथा—</p>
<lg type="udāharaṇa" n="2.52.60">
  <l>‘क्व पेयं ज्योत्स्नाम्भो वदनबिसवल्लीसरणिभिर्मृणालीतन्तुभ्यः सिचयरचना कुत्र भवति ।</l>
  <l>
    <seg type="pāda">क्व वा पारीमेयो बत बकुलदाम्नां परिमलः</seg>
    <seg type="pāda">कथं स्वप्नः साक्षात्कुवलयदृशं कल्पयतु ताम् ॥ ६० ॥’</seg>
  </l>
</lg>
<p>अत्र ज्योत्स्नादीनां मृणालादिभिः पेयत्वादेरसंभवादियमसंभवभणितिर्निषेधरूपा ॥</p>
<div type="commentary">
  <p><q>क्व पेयमिति</q> । स्वप्नस्य साक्षात्कल्पने सामर्थ्यमसंभावितं तदेवमेवोच्यमानं तथा शोभामुन्मीलयतीति क्व पेयमित्यादि प्रतिवस्तुना निर्देशव्यङ‍ग्यारक्तिसुषमाविस्तारं कुर्वाणा भवत्यसंभवभणितिः । पारी भाण्डभेदः ॥</p>
</div> <!-- commentary !-->
<pb n="179"/>
<p>विशेषभणितिर्यथा—</p>
<lg type="udāharaṇa" n="2.52.61">
  <l>‘रेवतीदशनोच्छिष्टपरिपूतपुटे दृशौ ।</l>
  <l>वहन्हली मदक्षीबः पानगोष्ठ्यां पुनातु वः ॥ ६१ ॥</l>
</lg>
<p>अत्र रेवतीदशनोच्छिष्टयोरपि हलिदृशोर्यत्पूतत्वं, मदक्षीबस्यापि हलिनो यत्पावनत्वमसौ विशेष इतीयं विशेषभणितिर्निषेधे विधिरूपा ॥'</p>
<div type="commentary">
  <p><q>रेवतीति</q> । दशनोच्छिष्टं चुम्बितम् । उच्छिष्टक्षीबयोर्न क्वचित्पूतत्वं पावनत्वं वा दृष्टचरमिति हलिनेत्रपुटहलिनोर्विधीयमानं देवताचरितस्य लोकोत्तरतां गमयतीति निषेधप्रसङ‍गे विधिरूपेयं भणितिः ॥</p>
</div> <!-- commentary !-->
<p>संवृत्तिभणितिर्यथा—</p>
<lg type="udāharaṇa" n="2.52.62">
  <l>‘आभरणस्याभरणं प्रसाधनविधेः प्रसाधनविशेषः ।</l>
  <l>उपमानस्यापि सखे प्रत्युपमानं वपुस्तस्याः ॥ ६२ ॥’</l>
</lg>
<p>अत्र प्रसिद्धवर्णनाप्रपञ्चविधेराभरणस्याभरणं वपुरित्यादिवाक्यैः संवरणादियं संवृत्तिभणितिर्विधौ निषेधरूपा ॥</p>
<div type="commentary">
  <p><q>आभरणस्येति</q> । अत्र चन्द्रमुखी दुग्धधवलनयना बिम्बोष्टी करिकुम्भस्तनीत्यादिकविसमयप्रसिद्धवर्णनाप्रपञ्चप्रसङ‍गे यथोक्तरूपेण तस्य संकोचो निषेधस्तत्प्रतिष्ठाभणितिरलंकरणमेवानया क्रियत इति कान्तिविशेषं व्यञ्जयन्ती विधौ प्रसक्ते निषेधरूपा भवति ॥</p>
</div> <!-- commentary !-->
<p>आश्चर्यभणितिर्यथा—</p>
<lg type="udāharaṇa" n="2.52.63">
  <l>
    <seg type="pāda">‘ज्योतिर्भ्यस्तदिदं तमः समुदितं जातोऽयमभ्द्यः शिखी</seg>
    <seg type="pāda">पीयूषादिदमुच्छ्रितं विषमयं च्छायाप्तजन्मातपः ।</seg>
  </l>
  <l>
    <seg type="pāda">को नामास्य विधिः प्रशान्तिषु भवेद्बाढं द्रढीयानयं</seg>
    <seg type="pāda">ग्रन्थिर्यत्प्रियतोऽपि विप्रियमिदं सख्यः कृतं सान्त्वनैः ॥ ६३ ॥’</seg>
  </l>
</lg>
<p>अत्र ज्योतिःप्रभृतिभ्यस्तमःप्रभृतीनामुत्पत्तेराश्चर्यरूपत्वादियमाश्चर्यभणितिर्निषेधविधौ विधिनिषेधरूपा ॥</p>
<div type="commentary">
  <p><q>ज्योतिर्भ्य इति</q> । प्रियो हि नाप्रियमाचरतीत्युत्सर्गसिद्धाप्रियानाचरणं दैव-<pb n="180"/>गत्या शठे संभाव्यमानमाश्चर्यमुन्मुद्रयत्सामान्यपरम्परया प्रेमाविष्टमन्तःकरणमावेदयति । यदि ज्योतिरादेस्तमःप्रभृतीनामुद्गमः स्यादपि प्रियादप्रियमिति सर्वथैव निषेधे विधातव्ये प्रत्यक्षपरिकल्पितस्यान्यथाकर्तुमशक्यत्वात्प्रमेयविरोधमसहमाना विधत्ते च निषेधति चेति निषेधविधिप्रसङ‍गे विधिनिषेधरूपा भणितिर्भवति ॥</p>
</div> <!-- commentary !-->
<p>कल्पनाभणितिर्यथा—</p>
<lg type="udāharaṇa" n="2.52.64">
  <l>‘दृश्‍यं दृशां सहस्रैर्मनसामयुतैर्विभावनीयं च ।</l>
  <l>सुकृतशतकोटिभोग्यं किमपि वयः सुभ्रुवः स्वदते ॥ ६४ ॥’</l>
</lg>
<p>अत्र वयोरामणीयकातिशयस्य दृक्सहस्रादिभिरेवावलोकनीयत्वादियोग्यताकल्पनादियं कल्पनाभणितिर्विधिनिषेधे निषेधविधिरूपा ॥</p>
<div type="commentary">
  <p><q>दृश्‍यमिति</q> । यद्यपि द्वाभ्यामेकेनाल्पीयसा च नेत्राभ्यां मनसा सुकृतेन च वयसो यौवनस्य दृश्‍यत्वविभावनीयत्वभोग्यत्वानि प्रतीतिमुखमवतीर्णानि, तथापिजीवितसर्वस्वभूतायामितरकामिनीसाधारण्यामितरसाधारण्यमसहमानो दृगादिसामान्ये सहस्रत्वादिकं कल्पयन्साधारणधर्मनिषेधसरणिमारुह्य विशेषं विधत्ते । सेयं
भणितिर्विधिनिषेधप्रसङ‍गे निषेधघटकद्वारा विधिरूपा भवतीत्यास्तां विस्तरः ॥</p>
</div> <!-- commentary !-->
<lg type="kārikā" n="2.53">
  <l>वाक्ये शब्दार्थयोः सम्यग्रचना गुम्फना स्मृता ।</l>
  <l>शब्दार्थक्रमपर्यायपदवाक्यकृता च सा ॥ ५३ ॥</l>
</lg>
<div type="commentary">
  <p><q>वाक्य इति</q> । एकार्थप्रतिपादनावच्छिन्नः शब्दसमुदायो वाक्यम्, तस्मिन्विषयभूते आनुपूर्व्येण ग्रन्थनं रचना, सा कथमतिप्रसक्ताप्यलंकार इत्यत आह—<q>सम्यगिति</q> । प्रकृतपरिपोषाधानलक्षणमौचित्यमापन्नेत्यर्थः । वाक्यत्वमर्थशब्दाभ्यां विशेषणविशेष्याभ्यां व्यवतिष्ठते । तेन द्वयोरेव गुम्फना समाप्यत इत्याशयेन
शव्दार्थयोरित्युक्तम् । तत्र शब्दो द्विविधः—वाच्यः, उपाधिश्च । प्रतिपादकशब्दो द्विरूपः पदवाक्यभेदात् । पदं द्विधा—पर्यायभूतरूपम्, अतथारूपं च । तदेतद्विवक्षावैचित्र्यमङ‍गीकृत्य विभजते—<q>शब्द इति</q> । अप्रतिपादकः शब्दः शब्दपदेनोक्तः । अर्थो वाच्यः । क्रमग्रहणमुपाध्युपलक्षणम् ॥</p>
</div> <!-- commentary !-->
<p>तासु शब्दकृता यथा—</p>
<lg type="udāharaṇa" n="2.53.65">
  <l>‘रामाभिषेके मदविह्वलायाः कराच्च्युतो हेमघटस्तरुण्याः ।</l>
  <l>सोपानमासाद्य चकार शब्दं ठंठंठठंठंठठठंठठंठः ॥ ६५ ॥’</l>
</lg>
<pb n="181"/>
<p>सेयं ठंठमित्यादेर्निरर्थकस्य श्लोकपादस्यार्थानुगुण्येन वाक्ये रहितत्वाच्छब्दरचना ॥</p>
<div type="commentary">
  <p><q>रामेति</q> । राज्याभिषेकोत्सवजातहर्षायाः करात्प्रच्युतस्य सोपानपरम्परासु स्खलतः काञ्चनकलशस्य भूभागप्राप्तिर्यावत्क्रमेणोच्चरन्ती शब्दमालानुकृतेति प्रकृतार्थानुगुण्यम् । एवं हि करच्युतमपि न संभावयतीति कोऽपि मदप्रकर्षो व्यज्यते ॥</p>
</div> <!-- commentary !-->
<p>अर्थकृता यथा—</p>
<lg type="udāharaṇa" n="2.53.66">
  <l>
    <seg type="pāda">‘दिक्कालात्मसमैव यस्य विभुता यस्तत्र विद्योतते</seg>
    <seg type="pāda">यत्रामुष्य सुधीभवन्ति किरणा राशेः स यासामभूत् ।</seg>
  </l>
  <l>
    <seg type="pāda">यस्तत्पित्तमुषः स यस्य हविषे यस्तस्य जीवातवे</seg>
    <seg type="pāda">वोढा यद्गुणमेष मन्मथरिपोस्ताः पान्तु वो मूर्तयः ॥ ६६ ॥’</seg>
  </l>
</lg>
<p>सेयं व्योमादीनामष्टानामपि महेशमूर्तिलक्षणानामर्थानामुत्तरोत्तरसंकलनया रचितत्वादर्थरचना ॥</p>
<div type="commentary">
  <p><q>दिक्कालेति</q> । दिक्कालात्मतुल्यं सर्वमूर्तं संयोगाश्रयतालक्षणं विभुत्क्माकाशस्यैव तस्मिन्नर्थाक्षिप्ते यच्छब्दोऽयमुद्देश्यगामी निविशते तमुपजीव्य तच्छब्देन
प्रतिनिर्देशो युक्तः । आकाशे विशेषेण चन्द्रतारादितेजोभिभवसामर्थ्यलक्षणेन द्योतते भगवानादित्य इति यच्छब्देन तमुद्दिश्योत्तरवाक्येऽदसा प्रतिनिर्दिष्टवान् । कर्णगत्या प्रतिफलिताः सूर्यकिरणाः सलिल<q>मयेष्टाशि</q>न्येव सुधाव्यपदेशं लभन्ते, तत्रैव यच्छब्दो निविष्टस्तदुपनीतमर्थमुत्तरस्तच्छव्दो विषयीकरोतीत्यादि—अपामेव राशेश्चन्द्रो जातस्तासां पित्तं वन्हिस्तस्य सायंप्रातराहुतये यजमानः स वायुना जीवति । स च पृथिवीगुणं गंन्धं वहतीति पूर्वपूर्वसंकलनेनोत्तरवाक्यार्थरचना विहितेति । यद्यपि चार्थगुम्फे शब्दगुम्फो ध्रुवभावी, तथापि प्रथमानुसंधेयमर्थगुम्फनमेवात्र प्रधानमिति तेनैव व्यपदेशो युक्त इत्याशयवान्व्याचष्टे—<q>अत्रेति</q> । यदीयं शृङ्खला न प्रतिसंधीयते कथं परमेश्वरमूर्तयोऽष्टौ लभ्यन्त इति भावः ॥</p>
</div> <!-- commentary !-->
<p>क्रमकृता यथा—</p>
<lg type="udāharaṇa" n="2.53.67">
  <l>
    <seg type="pāda">‘नीलाब्जानां नयनयुगलद्राघिमा दत्तपत्रः</seg>
    <seg type="pāda">कुम्भावैभौ कुचपरिकरः पूर्वपक्षीचकार ।’</seg>
  </l><pb n="182"/>
  <l>
    <seg type="pāda">भ्रूविभ्रान्तिर्मदनधनुषो विभ्रमानन्ववादी-</seg>
    <seg type="pāda">द्वक्रज्योत्स्नाशशधररुचं दूषयामास यस्याः ॥ ६७ ॥’</seg>
  </l>
</lg>
<p>अत्र पत्रप्रदानपूर्वपक्षोपन्यासानुवाददूषणोद्भावनानां बुधजनप्रसिद्धक्रमेण रचितत्वादियं क्रमरचना ॥</p>
<div type="commentary">
  <p><q>नीलाब्जेति</q> । पत्रदाने स्पर्धा व्यज्यते । सा च सादृश्यपर्यवसायिनीति प्रतीयमानोपमा । इभकुम्भपूर्वपक्षीकरणेन कुचाभोगस्य सिद्धान्तभावोऽवगम्यते । तथा च व्यतिरेको ध्वनितः । अनुवादेनाप्युपमा प्रतीयते दूषणेन व्यतिरेक इति प्रकृतपर्यवसाने समासोक्त्या यत्र दानादीनां विद्वद्वादिप्रसिद्धानां शब्दानभिधेय एव क्रम उपाधिभूतो ग्रथित इत्युदाहरणव्याख्यानग्रन्थार्थः ॥</p>
</div> <!-- commentary !-->
<p>पर्यायकृता यथा—</p>
<lg type="udāharaṇa" n="2.54.68">
  <l>‘कणइल्लि च्चिअ जाणइ कुन्तपलस्साइ कीरसंलवई ।</l>
  <l>पूसअभासं मुञ्चसु ण हु रे हं धव्ववाआडी ॥ ६८ ॥’</l>
</lg>
<lg type="chāyā" ref="2.53.68">
  <l>[शुक्येव जानाति शुकप्रलपितानि कीरसंलापिनी ।</l>
  <l>कीरभाषां मुञ्च न खलु रेऽहं धृष्टशुकी ॥]</l>
</lg>
<p>सेयं शुकनामपर्यायाणामर्थानुगुण्येन रचितत्वात्पर्यायरचना ॥</p>
<div type="commentary">
  <p><q>कणइल्लि च्चिअ इति</q> । केनचिद्विटेन शुकभाषामनुकुर्वता प्रियायाः परिहास आरब्धः । सा तस्य दुर्विदग्धत्वमाकलयन्ती तदुचितमुत्तरमदात् शुकप्रलपितानि किल शुकी जानाति नान्या । न चाहं शुकी । ततो विफलस्तवायं प्रयास इत्यर्थः । अत्र कुन्त-कीर-पूस-शब्दाः शुकपर्यायाः । कणइल्ली-वाआडी-शब्दौ शुकीपर्यायौ । तत्रापि कीरशब्दस्तत्समः । अन्ये देशीरूपाः । तदेतेषां पर्यायाणां यथोक्तरूपानुगुणानामेकत्रवाक्ये गुम्फनमेव कविसंरम्भगोचर इति ॥</p>
</div> <!-- commentary !-->
<p>पदकृता यथा—</p>
<lg type="udāharaṇa" n="2.53.69">
  <l>‘लोलल्लाङ्गूलवल्लीवलयितबकुलानोकहस्कन्धलोलैर्गोलाङ्गूलैर्नदद्भिः प्रतिरसितजरत्कन्दरामन्दिरेषु ।</l>
  <l>खण्डेषूद्दण्डपिण्डीतगरतरलनाः प्रापिरे येन वेलामालम्ब्योत्तालतल्लस्फुटितपुटकिनीबन्धवो गन्धवाहाः ॥ ६९ ॥’</l>
</lg>
<pb n="183"/>
<p>अत्र लाङ‍गूलवल्लीवलयितबकुलैर्नदद्भिर्गोलाङ‍गूलैः प्रतिरसितजरत्कन्दरामन्दिरेषु खण्डेषु उद्दण्डपिण्डीतगरतरलनाः पुटकिनीबन्धवो गन्धवाहा वेलामालम्ब्य येन प्रापिरे इत्यतोऽधिकानामपुष्टार्थानामपि पदानामनुप्रासाय च्छन्दःपूरणाय चार्थानुगुण्येन रचितत्वादियं पदरचना ॥</p>
<div type="commentary">
  <p><q>लोलल्लाङ‍गूलवल्लीति</q> । लाङ‍गूलवल्लीवलयितेत्यादि यथोक्तवाक्यविरचनमात्रेणैव प्रयोजनपरिग्रहे सिद्धे यदधिकानां लोलद्वल्लीप्रभृतिपदानामावापस्तेन विना
नोचितानुप्राससिद्धिर्नच तया विना वृत्तौचिती समाप्यते । न वा तामन्तरेण लाङ‍गूलादीनामभिमतास्ते ते विशेषाः प्रतीयन्त इति पल्लवप्रतिष्ठैव हि सरस्वती सहृदयानावर्जयतीति—‘वाक्यप्रतीतिमात्रार्थमुपात्तेषु पदेषु यः । उपस्कारः पदैरन्यैः पल्‍लवं तं प्रचक्षते ॥ अपल्लवं तु यद्वाक्यं कविभ्यस्तन्न रोचते । प्रयुज्यते तथाभूतमुदीच्यैः कविगर्हितम् ॥’ तदिदमाह—<q>अत्रेत्यादि</q> ॥</p>
</div> <!-- commentary !-->
<p>वाक्यकृता यथा—</p>
<lg type="udāharaṇa" n="2.53.70">
  <l>‘पतिश्वशुरता ज्येष्ठे पतिदेवरतानुजे ।</l>
  <l>मध्यमेषु च पाञ्चाल्यास्त्रितयं त्रितयं त्रिषु ॥ ७० ॥’</l>
</lg>
<p>इह महतोऽर्थस्याल्पीयसा ग्रन्थेनाभिधानमिति व्युत्क्रमेणापि ग्रन्थलाघवाय वाक्यार्थो रचित इतीयं वाक्यरचना ॥</p>
<div type="commentary">
  <p><q>वाक्येति</q> । वाक्यरचना तु महावाक्य एव भवतीति । तथाहि । पतिश्वशुरतेत्यादिकमल्पाक्षरमेव वाक्यं महतोऽर्थराशेः समर्पकमिति भावयतां सहृदयानां कवित्वशक्तिरप्रत्यूहैव प्रकाशते । अत एव शक्तितिरस्कारादाद्यन्तावभिधाय मध्यमाभिधाने क्रमभ्रंशोऽपि तिरस्क्रियत इत्याह—<q>अत्रेति</q> ॥</p>
</div> <!-- commentary !-->
<lg type="kārikā" n="2.54">
  <l>शय्येत्याहुः पदार्थानां घटनायां परस्परम् ।</l>
  <l>सा प्रक्रान्तेन कस्मिंश्चिदप्रक्रान्तेन कुत्रचित् ॥ ५४ ॥</l>
</lg>
<div type="commentary">
  <p><q>शय्येति</q> । किंचिदेकं वस्तु बुद्धौ समाधाय तदधिकारप्रबन्धरचनायामधिकस्यान्तरान्तरा प्रकृते योजना शय्या । पदार्थानां प्रस्तुताप्रस्तुतवस्तूनाम् । तच्च
योजनीयं शब्दार्थभेदेन द्विविधम् । तत्र वस्तुवाक्ययोरेव योजना महाकविप्रबन्धेषु दृश्यते । अर्थस्तु प्राकरणिकार्थोपयोगी तदनुयोगी चेति द्विविधः । द्वितीयोऽप्यतिक्रान्तोऽतथाभूतश्चेति पूर्ववद्विभागवाक्यं व्याख्येयम् ॥</p>
</div> <!-- commentary !-->
<pb n="184"/>
<lg type="kārikā" n="2.55">
  <l>अतिक्रान्तेन कुत्रापि पदार्थं वर्णयोः क्वचित् ।</l>
  <l>वाक्यार्थे वाक्ययोः क्वापि प्रकीर्णानां च दृश्यते ॥ ५५ ॥</l>
</lg>
<div type="commentary">
  <p><q>अतीति</q> । पदार्थं पदसिध्द्यर्थम्, एवं वाक्यार्थमिति ॥</p>
</div> <!-- commentary !-->
<p>तासु प्रक्रान्तघटना यथा—</p>
<lg type="udāharaṇa" n="2.55.71">
  <l>‘स तथेति प्रतिज्ञाय विसृज्य कथमप्युमाम् ।</l>
  <l>ऋषीञ्ज्योतिर्मयान्सप्त सस्मार स्मरशासनः ॥ ७१ ॥’</l>
</lg>
<p>सेयं सप्तर्षीणामागमनस्य प्रक्रान्तस्यैव घटना ॥</p>
<div type="commentary">
  <p><q>सेयं सप्तर्षीणामिति</q> । गौरीपरिणयप्रापकतया प्रकरणसंगतसप्तर्षिवृत्तान्तः ॥</p>
</div> <!-- commentary !-->
<p>अप्रक्रान्तघटना यथा—</p>
<lg type="udāharaṇa" n="2.55.72">
  <l>‘अत्राप्युदाहरन्तीममितिहासं पुरातनम् ।</l>
  <l>निषादस्य च संवादमृषेः संवरणस्य च ॥ ७२ ॥’</l>
</lg>
<p>सेयमप्रक्रान्तस्य निषादसंवरणसंवादस्य घटनादप्रक्रान्तघटना ॥</p>
<div type="commentary">
  <p><q>इयमप्रक्रान्तस्येति</q> । संवरणनिषादसंवादस्य पूर्वापरप्रकरणानुपयोगेऽपीतिहासरूपेण संगतिः ॥</p>
</div> <!-- commentary !-->
<p>अतिक्रान्तघटना यथा—</p>
<lg type="udāharaṇa" n="2.55.73">
  <l>‘तस्य चक्रुश्चमत्कारं व्यतीतसमया अपि ।</l>
  <l>स्मितार्द्रमुकुलोद्भेदाः कदम्बवनराजयः ॥ ७३ ॥’</l>
</lg>
<p>इयमतिक्रान्तस्यापि कदम्बवनराजीनामार्द्रमुकुलोद्भेदस्य विरहिमनश्चमत्कारकारिणो रामस्य स्मृतिद्वारेण घटनादतिक्रान्तघटना ॥</p>
<div type="commentary">
  <p><q>इयमतिक्रान्तस्यापीति</q> । कदम्बकुसुमोद्भेदस्य प्रत्यक्षस्यैव विरहिजनतातङ‍कदायित्वं संभवतीति कथमतीतस्य तद्भयस्येत्युक्तं ‘स्मृतिद्वारेण’ इति । संकल्पवशेन प्रत्यक्षायमाणस्येत्यर्थः । एवमनागतयोजनापि गुणादिना बोद्धव्या ॥</p>
</div> <!-- commentary !-->
<p>पदघटना यथा—</p>
<lg type="udāharaṇa" n="2.55.74">
  <l>‘छिन्नेन पतता वह्नौ यन्मुखेन हठात्कृते ।</l>
  <l>स्वेतिहेति हरेणोक्तेः स्वाहासीत्सैष रावणः ॥ ७४ ॥’</l>
</lg><pb n="185"/> 
<p>इयं स्वेतिहेतिवर्णाभ्यां स्वाहेति पदस्य घटितत्वात्पदघटना ॥</p>
<div type="commentary">
  <p><q>इयं स्वेति</q> । स्वाहाकारप्रदानो होमस्तत्र सद्यश्छिन्नेन शिरसा प्राणशेषयोगात् पदार्धमात्रे निष्पादिते तदैव भूतकरुणासंतानशान्तात्मना परमेश्वरेण खेदाविष्कारवाची हाशब्दः प्रयुक्तस्तेनैव निरन्तरमुच्चरता स्वाहापदं सिद्धमिति ॥</p>
</div> <!-- commentary !-->
<p>वाक्यघटना यथा—</p>
<lg type="udāharaṇa" n="2.55.75">
  <l>‘हंस प्रयच्छ मे कान्तां गतिस्तस्यास्त्वया हृता ।</l>
  <l>विभावितैकदेशेन स्तेयं यदभियुज्यते ॥ ७५ ॥’</l>
</lg>
<p>इयं पूर्वशास्त्रनिबद्धस्योत्तरार्धस्य तदर्थाननुयायिनापि प्रस्तुतार्थाविरुद्धेन पूर्वार्धेनैकवाक्यतयैव घटितत्वाद्वाक्यघटना ॥</p>
<div type="commentary">
  <p><q>इयं पूर्वशास्त्रेत्यादि</q> । सुगभम् ॥</p>
</div> <!-- commentary !-->
<p>प्रकीर्णघटना यथा—</p>
<lg type="udāharaṇa" n="2.55.76">
  <l>
    <seg type="pāda">‘एक्किंहिं अच्छिहिं सावणु अण्णहिं भद्दवउ</seg>
    <seg type="pāda">माहउ महिअलसत्थरि गण्डत्थल सरउ ।</seg>
  </l>
  <l>
    <seg type="pāda">अङ‍गहिं गिम्ह सुहच्छिइ तिलवण मग्गसिरु</seg>
    <seg type="pāda">मुद्धिहिं मुहपङ‍कअसरि आवासिउ सिसिरु ॥ ७६ ॥’</seg>
  </l>
</lg>
<lg type="chāyā" ref="2.55.76">
  <l>
    <seg type="pāda">[एकस्मिन्नक्ष्णि श्रावणोऽन्यस्मिन्भाद्रपदः</seg>
    <seg type="pāda">माधवो महीतलस्रस्तरे गण्डस्थले शरत् ।</seg>
  </l>
  <l>
    <seg type="pāda">अङ‍गे ग्रीष्मः सुखासिका तिलवने मार्गशीर्षः</seg>
    <seg type="pāda">मुग्धाया मुखपङ‍कजसरसि आवासितः शिशिरः ॥]</seg>
  </l>
</lg>
<p>अत्र श्रावणादीनामयुगपद्भावित्वेन विप्रकीर्णानां घटनादियं प्रकीर्णघटना । प्रकीर्णशब्दश्चायं शेषवाची । तेनान्यासामपि प्रकीर्णघटनानामिहावकाशो भवति, तेन या इमा महाकविप्रबन्धेषु मुख्यगौणीलक्षणास्तद्भावापत्तिरुपचरिता लक्षितलक्षणेति शब्दवृत्तयस्ता अपीह श्रूयन्ते । यत्रादितः षट्स्वाधारवचनेषु मुग्धाया इति संबन्धिपदे च <pb n="186"/>मुख्या । शेषयोर्द्वयोराधारवचनयोर्गौणी । श्रावणादिषु चतुर्षु मासवचनेषु लक्षणा । षट्‌स्वपि चाधेयवचनेषु वर्षादिषु लक्षिताभिहितेष्वपि युगपदसंभवत्सु श्रुतार्थापत्तिलभ्या तावद्भावापत्तिः । आवासित इति क्रियापदं चोपचरिताव्यक्तमेव प्रतीयते । लक्षितलक्षणापि चैतास्वेव व्याख्यानत उन्मिषति । तथाह्यावासितशब्दोऽयमभिमतप्रदेशनिवेशितमहापरिच्छदे महाराजादौ निरूढाभिधानशक्तिः । स उपचारेण श्रावणादिषु प्रयुज्यमानस्तेषामपि महत्त्वमभिलक्ष्य महापरिच्छदतां महासंभवत्वं च लक्षयन् प्रस्तुताया अपि प्रवृत्तेर्महान्तमनुबन्धं लक्षयति । ते च युगपल्लोचनादौ चानुपपद्यमानस्थितयः स्वशब्दशक्तितस्तत्र तत्र च निवेश्यमानाः स्वधर्मसंपदः प्रत्यासन्नायां तद्धर्मसंपदमुपलक्षयन्ति । असावसौ विरहवत्या अपि वियोगवेदनातिशयं लक्षयन्ती कमितरि स्नेहातिशयं लक्षयति । तत्र श्रावणो भाद्रपद इत्येताभ्यामवयवाभ्यां वर्षर्तुर्लक्ष्यते । स च लोचनयोरनुपपद्यमानस्थितिरपि विभक्तिश्रुत्या निवेशितः पयःपृषत्प्रवाहलक्षणायाः स्वधर्मसंपदः प्रत्यासन्नामविच्छिन्नाश्रुसंपदमुपलक्षयन्समागमोत्काया उत्कण्ठातिशयं लक्षयति । माधव इत्युत्तरावयवेन वसन्तो लक्ष्यते । सोऽपि महीतलस्रस्तरेऽनुपपद्यमानस्थितिः प्राग्वदेव शब्दशक्त्या निवेशितः कुसुमकिसलयमृणालकमलिनीदलादिकायाः स्वधर्मसंपदः समासन्नां शिशिरोपकरणसामग्रीमुपलक्षयन्कामवत्याः शरीरान्तस्तापं लक्षयति । शरदित्यनेन ऋतुविशेषोऽभिधीयते । सा गण्डयोरनुपपद्यमानस्थितिः प्रशंसावचनस्यापि स्थलशब्दस्यानुस्मरणशत्त्क्या समाकृष्यमाणकाशकुसुमहंसागमनकुमुदसरःप्रसादचन्द्रातपादिकायाः स्वधर्मसंपदः समासन्नं गण्डयोः पाण्डुभावं लक्षयन्मृगेक्षणाया विरहकार्श्यमुपलक्षयति । ग्रीष्म इत्यनेनापि ऋतुविशेष एवोच्यते । सोऽप्यङ‍ग-<pb n="187"/>नाङ‍गेऽनुपपद्यमानः सूर्यांशुकार्कश्यप्रतप्तपांसुतापपरुषोष्मानिलत्वदावाग्निकालुष्यादेः स्वधर्मसंपदः समानानीकभूताभूतपूर्वानङ‍गज्वरलिङ‍गसंपदमुपयन्नष्टमीं कामावस्थामुपलक्षयति । मार्गशीर्ष इत्यनेन तु पूर्वावयवेन हेमन्तो लक्ष्यते । तेन च यथा हेमन्ते तिलवनं लूयते तथा तस्याः सुखासिका सांप्रतं लूयत इति लक्षितेनातिशयिनी मनःपीडोपलक्षिता भवति । का पुनः सुखासिका तिलवनयोः समानधर्मता येयं स्नेहनिर्भरता नाम । अभिसारिकाणां च प्रायेण तिलवनाब्जिनीखण्डयोरेव बहुमानप्रसिद्धिः । यदित्थमाहुः—</p>
<lg type="udāharaṇa" n="2.55.77">
  <l>‘अत्तन्तहरमणिज्जं अम्हं गामस्स मण्डणीहूअम् ।</l>
  <l>लुअतिलवाडिसरिच्छं सिसिरेण कअं भिसिणिसण्डम् ॥ ७७ ॥’</l>
</lg>
<lg type="chāyā" ref="2.55.77">
  <l>[अत्यन्तरमणीयमस्माकं ग्रामस्य भण्डनीभूतम् ।</l>
  <l>लून तिलवाटीसदृशं शिशिरेण कृतमब्जिनीखण्डम् ॥]</l>
</lg>
<p>अत एवायमुत्तरवाक्ये कमलसरःशब्देनाब्जिनीखण्डमपि निर्दिशति । तद्यथा—</p>
<lg>
  <l>‘मुद्धिहि मुहपङ‍कअसरि आवासिउ सिसिरु' ।</l>
</lg>
<lg>
  <l>[मुग्धाया मुखपङ‍कजसरसि आवासितः शिशिरः ।]</l>
</lg>
<p>तत्र शिशिर इत्यनेन ऋतुविशेषेण मुग्धामुखेऽपि पद्मसरसीव शब्दशक्त्या निवेशितेन कमलवनोपप्लवादेः स्वधर्मसंपदो लोकप्रतीतायाः प्रत्यासन्ना मुग्धामुखाम्भोरुहलोचनोत्पलस्मितकुसुमदशनकेसरादेश्छायापरिम्लानिर्लक्ष्यमाणा विप्रलम्भानुभावप्रकर्षमुपलक्षयति । शिशिरलक्ष्मीवर्णनप्रस्तावाच्च ‘मुखमर्धं शरीरस्य सर्वं वा मुखमुच्यते’ इति
प्रस्थानप्राधान्यलक्षणया सर्वर्तुभ्यः शिशिर एव प्रधानमित्यपि लक्षितं भवति ॥</p><pb n="188"/>
<div type="commentary">
  <p><q>अत्र श्रावणादीनामिति</q> । प्रकीर्णं विकीर्णमनेकत्र प्रतीतमिति यावत् । तद्द्विविधम्—कालतः, देशतश्च । अत्र हि श्रावणादिमासर्तुषट्कस्य युगपदसंभवत
एकत्र विरहिणीशरीरे युगपद्भावो निबद्धः, सगुणवृत्तिव्यपाश्रयेण श्रावणादिपदे प्रतिपाद्यमानः प्रवासविप्रलम्भप्रकर्षमावेदयतीति । एवं देशविकीर्णघटनाप्युदाहार्या । यथा—‘अमृतमभृतं चन्द्रश्चन्द्रस्तथाम्बुजमम्बुजं रतिरपि रतिः कामः कामो मधूनि मधून्यपि । इति न भजते वस्तुप्रायः परस्परसंकरं तदियमबला धत्ते भावान्कथं सकलात्मकान् ॥’ यस्त्वत्र सिद्धादिभेदः कश्चिदुपवर्णितः स तथा न चमत्कारकारीति ग्रन्थगौरवभयादुपेक्षितोऽस्माभिः । तत्तदनेकासाधारणरूपाण्यपि प्रकीर्णानि प्रकीर्णपदेन ग्राह्याणि । तेषामनुक्तान्य (?) तया वोपग्रहोऽपि प्रयुज्यत इत्याह—<q>प्रकीर्णशब्दश्चायमिति</q> । व्याख्यानान्तरप्रयोजनमाह—<q>तेनेति</q> । शब्दस्यार्थप्रतिपादनशक्तिरभिधा । सा त्रिधा—मुख्या, गौणी, लक्षणा च । तासु
मुखमिव प्रथमं यस्यामर्थः प्रतीयते सा मुख्या, तथाभूतार्था तद्भावापत्तिश्च । तत्रावान्तरार्थसंबन्धविषया तथाभूतार्था । यथा—‘स्वात्मेन्दुवह्निपवनार्कमहीपयोभिरष्टाभिरेव तनुभिर्भवता समस्ते । व्याप्ते जगत्यपरमिच्छति योऽत्र वक्तुं कोऽन्यो गतत्रपतया सदृशोऽस्ति तेन ॥’ सैवार्थान्तरस्वार्थसंबन्धविषया तद्भावापत्तिः । अतथाभूतस्य तथात्वापादनं हि सा । अत एव स्वतोऽन्यतो वा स्वार्थावच्छिन्नस्य साक्षादभिधानशक्तिरेव मुख्येत्याचार्याः । यथा—‘कमला अण्णसणीआ हंसा उड्डाविआण अपि उच्छा । केण वि गामतडाए अब्भं उत्ताणअं वूढम् ॥’ गुणव्यवहितार्था गौणी । [साद्विधा] गुणनिमित्ता उपचारनिमित्ता च । तत्र द्वयोर्द्रव्यवचनयोर्यत्र सामानाधिकरण्येन वैयधिकरण्येन वा प्रयोगे विशेषणविशेष्यभावान्यथानुपपत्त्या प्रतीयमानाभिधीयमानगुणद्वारकसंबन्धो भवति सा गुणनिमित्ता । यथा—‘पडिवक्खमण्णुपुञ्जे लावण्णकुडे अणङ‍गगअकुम्भे । पुरिससअहिअअभरिए कीस खलन्ती थणे वहसि ॥’<note>‘प्रतिपक्षमन्युपुञ्जौ लावण्यकुटावनङ‍गगजकुम्भौ । पुरुषशतहृदयधृतौ किमिति स्खलन्ती स्तनौ वहसि ॥’ [ इति च्छाया ।]</note> मुख्यया गौण्या वान्यविशेषणस्यान्यत्र प्रयोग उपचरिता सापि गुणयोगमुपजीवन्ती गुणवृत्तिरेव । एतावांस्तु विशेषो यद्गुणनिमित्तायामभिधेयगुणयोगः, इह तु स्वाभिधेयविशेष्यगुणयोग इति । यथा—‘परार्थे यः पीडामनुभवति निर्व्याजमधुरो यदीयः सर्वेषामिह खलु विकारोऽप्यभिमतः । न संप्राप्तो वृद्धिं सपदि भृशमक्षेत्रपतितः किमिक्षोर्दोषो यन्न पुनरगुणाया मरुभुवः ॥’ स्वार्थसंबन्धव्यवहिता <pb n="189"/>लक्षणा । तदुक्तम्—‘अभिधेयाविनाभूतप्रतीतिर्लक्षणेति या । सैषा विदग्धवक्रोक्तिजीवितं वृत्तिरिष्यते ॥’ सा द्विधा—शुद्धा, लक्षितलक्षणा च । तत्र साक्षात्स्वार्थसंबन्ध्यविनाभूतविषया शुद्धा । यथा—‘यत्तालीदलपाकपाण्डुवदनम्’, 'अभिनवकरिदन्तच्छेदपाण्डुः कपोलः’ इति । यया पूर्वपूर्वलक्षितमेव लक्ष्यते सा लक्षितलक्षणेति केचित् । यथा—‘मधु द्विरेफः कुसुमैकपात्रे’, ‘भीमो भीमपराक्रमः’ इति । अत्र हि द्विरेफादिना शब्देन लक्षित एव भ्रमरप्रभृतिर्लक्ष्यते न तु कुररादिः । अन्ये तु लक्षणाव्यवहिता लक्षणा लक्षितलक्षणेत्याहुः । यथा—‘सुवर्णपुष्पां पृथिवीं चिन्वते पुरुषास्त्रयः । शूरश्च कृतविद्यश्च यश्च जानातिं सेवितुम् ॥’ तद्भावापत्त्यादिविशेषसमभिव्याहारेण मुख्यादिशब्दास्तदितरतथाभूतत्वागोचरा इति पूर्ववव्द्याख्येयम् । क्व पुनः पदैकावृत्तिरित्यत आह—<q>अत्रेति</q> ।
‘एक्कहि अच्छिहिं अण्णहिं महिअलसत्थरे गण्डत्थले अङ‍गहिं’ इत्यादि षडाधारवचनाः । अत्र यद्यपि गण्डस्थलपदं गौणमेव, तथाप्यनादिप्रयोगयोगितया मुख्यकल्पमिति षट्स्वाधारवचनेष्वित्युक्तम् । अङ‍गादिपदानि च स्वार्थविशिष्टान्यपराण्येव प्रयुक्तानीति मुख्यैव वृत्तिः । एवं मुग्धाया इति संबन्धिपदेऽपि । 'सुहच्छितिलवणे मुहपङ‍कअसरि’ इति द्वावाधारवचनौ शेषौ । अत्र तिलवनसरःपदयोः स्नेहनिर्भरत्वसरसत्वलक्षणगुणद्वारकैव सुखासिकामुखपङ‍कजयोर्वृत्तिः । मुखपङ‍कजसरसीत्यत्र यद्यपि पदद्वयं गौणं तथापि पङ‍कजपदस्य वृत्तिरभिधातुल्येति न कविसंरम्भगोचरस्तेन व्यवहारोऽयुक्तः । ‘सावण-भद्दवअ-माहव-मग्गसिरु’ इति चत्वारो मासवचनाः । ते च स्वार्थसंबन्धव्यवहितं वर्षाप्रभृतिसभुदायं लक्षयन्तीति
वक्ष्यमाणरीत्या वर्षादयः षडाधेयवचनास्ते च विरहवतीशरीरे युगपच्चासंभवदवस्थितयो जलादिसंपदादिस्वस्वप्रवृत्तिनिमित्ताध्यासेन प्रयुज्यमानास्तद्भावापत्तिरूपां वृत्तिमासादयन्ति । अस्याश्च विवर्तपरिणामाध्यासादयः षट्प्रकारा गौरवभिया न दर्शिताः । श्रुतार्थानुपपत्तिमूला कल्पना श्रुतार्थापत्तिः । राजादेरासिते आवासितशब्दो मुख्यवृत्त्यैव विशेषणतया रूढः । स स्वविशेषगुणव्यवहितेऽर्थान्तरे प्रयुक्तो गौणीवृत्तिमनुभवन् वसन्तादेरपि विशेषणतामासादयति । लक्षणाव्यवहिता लक्षणा लक्षितलक्षणा । सा कथमावासितेतिशब्दे संपद्यत इत्यत आह—<q>स उपचारेणेति</q> । कथंचित्सारूप्येण श्रावणादिषु प्रयोगादुपचारस्तमुपजीव्य प्रयुक्तः स्वार्थाविनाभूतं महत्त्वादिकं प्रकृतेषु लक्षणया संक्रामयतीति । आद्या लक्षणा तव्द्यवहितां द्वितीयामाह—<q>प्रस्तुताया अपीति</q> । आवासितस्यापि हि यथोक्तविशेषणस्य <pb n="190"/>परदुर्गग्रहणादौ महाननुबन्धो दृष्टः । स इह प्रस्तुतायां विरहवतीसंतापलक्षणायां प्रवृत्तौ लक्ष्यत इत्येकलक्षणाव्यवधानेनेयं लक्षणा । एवं लक्षणाद्वयव्यवधानेनापि भवतीत्याह—<q>ते चेति</q> । श्रावणादयः स्वधर्मसंपदो निरन्तरवर्षणादेः स्वार्थाविनाभावेन लक्षितायाः प्रत्यासन्ना सदृशी तेषां लोचनादीनां धर्मसंपदश्रुप्रभावादिलक्षणा लक्ष्यत इति द्वितीया लक्षणा । तत्पुरःसरां तृतीयामाह—<q>असावसाविति</q> । एवं लक्षणात्रयपूर्वापि लक्षणा बोद्धव्येत्याह—<q>कमितरीति</q> । स्नेहप्रतीत्या तु विभावादिसंवलितया रसो व्यज्यते, न तु लक्ष्यत इत्यन्यत्र विस्तरः । कस्याः पुनः स्वधर्मसंपदः प्रत्यासन्ना का तद्धर्मसंपदित्यतो विवेचयति—<q>तत्रेति</q> । यदि श्रावणादिपदेषु समुदायलक्षणा न स्यात्तदा मासानुपक्रम्य ऋतूनामभिधाने प्रक्रमभेदो भवेत् ! न भवेच्च तत्तदृतुप्रतीत ऋतुसंपत्प्रतीतिः क्वचिदिति युक्तैव समुदायलक्षणा । <q>एताभ्यामिति</q> । प्रत्येकं न तु पदद्वये लक्षणा संभवति । <q>विभक्तिश्रुत्येति</q> । सप्तमीप्रथमाविभक्तिभ्यामाधाराधेयभावः स्वशक्त्या प्रतिपाद्यते तदनुपपत्त्यार्थान्तरलक्षणा प्रादुर्भवति । एवं चैत्रवैशाखसमुदायात्मनो वसन्तस्योत्तरावयवो वैशाखस्तद्वाचकेऽपि माधवपदे समुदायलक्षणाद्वारेण लक्षणा भवति । <q>प्रशंसावचनस्यापीति</q> । गर्भीकृतसारूप्या हि व्याघ्रादय उपमेयवाचिभिः समस्यन्ते । तच्च सारूप्यं प्रकर्षलक्षणमेवेति प्रशंसापरत्वे स्थितेनाभिधेयमप्रतीत्यसारूप्यं वा रूपान्तरं वा प्रत्येतुं न शक्यत इत्यभिधेयप्रतीत्यनुनिष्पादिनी घण्टानुस्वानसोदरा स्वधर्मसंपद्यथोक्ता प्रतीयते । स्वने किल शरदाकाशकुसुमहंसादिका स्वसंपद्विस्तार्यते । न मुखचन्द्रादिवत्सुखासिकातिलवनयोः सादृश्यप्रतीतिर्न च तदभिधीयमानं किंचिदत्रास्तीति पृच्छति—<q>का पुनरिति</q> । मा भूत्तथा प्रसिद्धिः कवेरभिप्रायारूढा तु प्रतीयत इत्युत्तरमाह—<q>येयमिति</q> । न स्नेहो नाम द्वयोरेकः कश्चिदस्ति न चानभिधीयमानमपि सादृश्यं शब्दसामान्यमाश्रयत इत्यतः प्रकारान्तरमाह—<q>अभिसारिकाणां चेति</q> । कथमेतदवगतमित्यत आह—<q>यदित्थमिति</q> । ननु कमलिनीशब्दस्यात्र बहुमानगोचरता प्रतिपादिता, न तु तिलवनस्येत्यत आह—<q>अत एवेति</q> । उपमानोपमेययोर्द्वयोरपि कामिनीबहुमानगोचरतां वितरन्ती शिशिरेण सांप्रतं तिलवाटिकालवनमपि वर्तत
इत्यभिप्रैतीति भावः । ‘मुखमर्धं शरीरस्य’ इत्यादिन्यायेन मुखशब्दः प्राधान्यं लक्षयति, ततो मुखपङ‍कजसरसि शिशिर इति तद्भावापत्त्या हेमन्तस्यापि ऋतुषु प्रथमतया प्राधान्यमेव द्योतितमिति । तदुक्तम्—‘पडिकम्मदूइपेसणभाणग्गहणेसुभासुरपहुय्यन्तो । हेमन्तिओ सुहाअइ मलिणमिअङ‍को वि कामिणीणयओसो ॥’</p>
</div> <!-- commentary !-->
<pb n="191"/>
<lg type="kārikā" n="2.56">
  <l>काकुस्वरपदच्छेदभेदाभिनयकान्तिभिः ।</l>
  <l>पाठो योऽर्थविशेषाय पठितिः सेह षड्विधा ॥ ५६ ॥</l>
</lg>
<p>सा काक्वा यथा—</p>
<lg type="udāharaṇa" n="2.56.78">
  <l>‘यदि मे वल्लभा दूती तदाहमपि वल्लभा ।</l>
  <l>यदि तस्याः प्रिया वाचस्तन्ममापि प्रिय प्रिया ॥ ७८ ॥’</l>
</lg>
<p>अत्रैकया काक्वा विधिरन्यया निषेधः प्रतीयते ॥</p>
<div type="commentary">
  <p><q>काकुस्वरेति</q> । किंचिदेकपरतया प्रवृत्तमुच्चारणमर्थान्तरविवक्षया यदन्यथा क्रियते सा पठितिः । अन्यथाकरणं च काकुप्रभृतिभिः षड्‌भिरिति । तत्र ‘भिन्नकण्ठध्वनिर्धीरैः काकुरित्यभिधीयते ।’ सा द्विधा—विधिकाकुः, निषेधकाकुश्च । तयोर्निषेधे परोच्चारणान्यथाकरणेन विधिपर्यवसायिनी विधिकाकुः । यथा—‘शल्यमपि स्खलदन्तः सोढुं शक्येत हालहलदिग्धम् । धीरैर्न पुनरकारणकुपितखलालीककटुवचनम् ॥’ एवं विधिपरोच्चारणान्यथाकरणेन निषेधव्यञ्जिका निषेधकाकुः । तामुदाहरति—<q>यदीति</q> । यदि दूती प्रिया तदाहमपि प्रियेत्यादि ऋजूक्त्या शठनायकविषया कृत्रिमा प्रीतिः प्रतीयते, काक्वा तु तवैव नाहं प्रियेतीर्ष्यारोषः ॥</p>
</div> <!-- commentary !-->
<p>स्वरेण यथा—</p>
<lg type="udāharaṇa" n="2.56.79">
  <l>
    <seg type="pāda">‘सुभ्रूस्त्वं कुपितेत्यपास्तमशनं त्यक्ता कथा योषितां</seg>
    <seg type="pāda">दूरादेव मयोज्झिताः सुरभयः स्रग्गन्धधूपादयः ।</seg>
  </l>
  <l>
    <seg type="pāda">रागं रागिणि मुञ्च मय्यवनते दृष्टे प्रसीदाधुना</seg>
    <seg type="pāda">सत्यं त्वद्विरहाद्भवन्ति दयिते सर्वा ममान्घा दिशः ॥ ७९ ॥’</seg>
  </l>
</lg>
<p>अत्र दृष्टे इत्यत्र प्लुतस्वरकरणात्कुपितकान्ताप्रसादनपरमपीदं वाक्यमुत्कुपितदृष्टिप्रसादनतां प्रतिपद्यते ॥</p>
<div type="commentary">
 <p>स्वराः प्लुतादय उदात्तादयश्च । नामीषां वेद इव काव्ये भूयान्प्रयोग इति किंचिदुदाहरति—<q>सुभ्रूस्त्वमिति</q> । चरणतलाग्रपतिते मयि दृष्टे सति त्वं प्रसीदेति दीर्घमात्रोच्चारणे कुपितकान्ताप्रसादपरत्वं, यथोक्तप्लुतकरणे तु दूराह्वानादौ तदनुशासनात्कुपितदृष्टिसंबोधनवुद्धिरुपजायते । अशनादयो हि द्वयोः साधारणा <pb n="192"/>‌एवेति श्लेषोपादानमेवेति । एवं ह्रस्वस्य दीर्घकरणेन दीर्घस्य ह्रस्वकरणेनार्थान्तरप्रतीतिरवसेया । यथा—‘विश्वामित्रो विश्वानरः’ इति ऋषिराजर्षिविशेषौ प्रतीयेते तथा युवतीति संबोधनप्रतीतिः । एवमुदात्तादयोऽपि यथादर्शनमुत्प्रेक्षणीयाः ॥</p>
</div> <!-- commentary !-->
<p>पदच्छेदेन यथा—</p>
<lg type="udāharaṇa" n="2.56.80">
  <l>‘सर्वक्षितिभृतां नाथ दृष्टा सर्वाङ‍गसुन्दरी ।</l>
  <l>रामा रम्ये वनान्तेऽस्मिन्मया विरहिता त्वया ॥ ८० ॥’</l>
</lg>
<p>अत्र मया विरहितेत्येतावति पदच्छेदे पुरूरवसस्त्वयेत्येतावति तु पर्वतस्य वाक्यभेदो भवति ॥</p>
<div type="commentary">
  <p>शृङ‍खला भङ‍गः परिवर्तकः चूर्णमिति चत्वारश्छेदाः । तत्र पूर्वापरवर्णानामन्योन्यसंकलनया स्थितिः शृङ‍खला । यथा—‘कान्तारतरुतलासितमृगयुवरचितान्तरा-’
इति पठितिः, तदा प्रियासंभोगमणितहर्षितलुब्धकप्रचुरच्छन्नमध्येति प्रतीयते । सेयमन्योन्यं वर्णसंकलनया शृङ‍खलेत्युच्यते । एकस्य शब्दस्य मध्ये विच्छेदेन द्वैधीकरणमात्रं भङ‍गः । तमुदाहरति—<q>सर्वेति</q> । मया विरहितेत्येतावति समुदाये मद्वियोगवती त्वया दृष्टेत्यष्टमकामावस्थाविष्टस्य पुरूरवसः पर्वतविषयं प्रश्नवाक्यं भवति । यदा तु मयेति विच्छिद्य पूर्ववाक्यसंबन्धि क्रियते तदा त्वया विरहिता सती मया दृष्टेति पर्वतस्योत्तरवाक्यं संपद्यते । वर्णान्तरकल्पना परिवर्तः । यथा—‘कलिकामधुगर्हणा’ इति । अत्र यथाश्रुतवर्णपरिग्रहे—‘कलिकामधुनो गर्हणा निन्दा’ इति प्रतीयते, यदा तु ‘कलिकामधुग् अर्हणा’ इति वर्णान्तरकल्पनया छेदः, तदा पूजैव ‘कलौ कामधेनुः’ इति । पिण्डाक्षरविभागश्चूर्णम् । यथा—‘पश्य सलिलं पयोधेर्दूरसमुन्मुक्तशुक्तिमीनाङ‍कान्तम्’ इति । अत्र यथाश्रुते दुःखेन रसनीयमुद्भ्रान्तशुक्तिकोषं मत्स्याङि्कतपर्यन्तमिति प्रतीयते, यदा तु दूरसमुन्मुक्तशुक्तिमीनाङ‍कान्तमिति पिण्डचूर्णनेन च्छेदः, तदात्यन्तहर्षयुक्तेति त्यक्तशोकेति च संबोधनद्वयं कृष्णस्य प्रतीयते ॥</p>
</div> <!-- commentary !-->
<p>पदभेदेन यथा—</p>
<lg type="udāharaṇa" n="2.56.81">
  <l>
    <seg type="pāda">‘येन ध्वस्तमनोभवेन बलिजित्कायः पुराऽस्त्रीकृतो</seg>
    <seg type="pāda">यो गङ‍गां च दधेऽन्धकक्षयकरो यो बर्हिपत्रप्रियः ।</seg>
  </l>
  <l>
    <seg type="pāda">यस्याहुः शशिमच्छिरोहर इति स्तुत्यं च नामामराः</seg>
    <seg type="pāda">सोऽव्यादिष्टभुजङ‍गहारवलयस्त्वां सर्वदोमाधवः ॥ ८१ ॥’</seg>
  </l>
</lg>
<pb n="193"/>
<p>अत्र येन ध्वस्तमनोभवेनेत्यादेर्येन ध्वस्तमनोऽभवेनेत्यादेश्च पदभेदादुमाधवो माधव इत्यर्थद्वयं प्रतीयते । तयोश्च द्वयोरपि प्राधान्येनोपपादनादङ‍गाङ्गिभावेन प्रकृताप्रकृतरूपतया चानवस्थानात्परस्परमसंबन्धेनायं श्लेषः । पदभेदेन तु पाठे पर्यायतोऽर्थद्वयप्रतीतेरियं श्लेषोपसर्जना पदभेदपठितिः ॥</p>
<div type="commentary">
  <p><q>येनेति</q> । ध्वस्तमनोभवेन दग्धकामेन बलिजितो नारायणस्य कायः पुरा त्रिपुरदाहव्यतिकरेऽस्त्रीकृतः शरतां नीतः, गङ‍गां भागीरथीं दधे, अन्धको दैत्यविशेषस्तस्य क्षयो विनाशः, बर्हिपत्रो मयूरवाहनः कार्तिकेयः, शशिमच्चन्द्रकलाङ्कितं शिरो विश्वमोहच्छिदुरस्य हर इति स्तुत्यं च नाम, भुजङ‍गा एव हारवलयानि यस्य, सर्वदा सर्वकालमिति उमाधवपक्षे । माधवपक्षे तु—येन ध्वस्तं विनाशितमन: शकटम्, अभवेन संसारबन्धरहितेन,बलिं जितवान्यः कायः स पूर्वं समुद्रमथनावसरेऽभृतगृहयालुदैत्यव्यामोहनाय स्त्रीरूपतां नीतः, अगं गोवर्धनाख्यं गां पृथिवीमेकार्णवमग्नामुद्धृतवान् । अन्धका यदुविशेषास्तेषां क्षयो निवासः । बर्हिणो मयूरस्य पत्त्रं पिच्छं तत्प्रियः ‘बर्हिपत्त्रकृतापीडम्’ इति गोपालध्याने गौतमेनाभिधानात् । शशिनं मन्थातीति क्विप् । शशिमद्राहुस्तस्य शिरोहर इति स्तुत्यं च नाम । भुजङ‍गहा गरुडः स इष्टो यस्य । रवे शब्दब्रह्मणि लयो यस्य सः, तथा सर्वदो यावदभिमतप्रद इति । ननु विभिन्नरूपाणां शब्दानामुच्चारणे तन्त्रतया श्लेष एवायं न पठितिरित्यत आह—<q>तयोश्चेति</q> । श्लेषो हि श्लिष्यमाणयोः परस्परसंबन्धे भवति । स च संबन्धो रूपतात्पर्यसंबन्धलक्षणो वा अङ‍गाङ्गिभावोवा उपमानोपमेयभावो वा यथाग्रे वक्ष्यते । न चायमेकोऽत्राभिमतः किंत्वेकपरमेवोच्चारणे पदभेदेनार्थान्तरं गमयतीति पठितिरेवेयम् । एतेन समाध्युक्तिसमासोक्तिभ्यामपि भेद उक्तः । तत्किमुच्चारणतन्त्रता नास्त्येवेत्यत आह—<q>श्लेषोपसर्जनेति</q> । यत्र हि यस्य प्राधान्येन विवक्षा तत्र तेन व्यपदेशो युक्तः, अत एव विवक्षान्तरेण श्लेषव्यवहारोऽप्यत्र समर्थनीय एव ॥</p>
</div> <!-- commentary !-->
<p>अभिनयेन यथा—</p>
<lg type="udāharaṇa" n="2.56.82">
  <l>‘एद्दहमेत्तत्थणिआ एद्दहमेत्तेहिं अच्छिवत्तेहिम् ।</l>
  <l>एद्दहमेत्तावत्था एद्दहमेत्तेहिं दिअहेहिम् ॥ ८२ ॥’</l>
</lg>
<pb n="194"/>
<lg type="chāyā" ref="2.56.82">
  <l>[एतावन्मात्रस्तनी एतावन्मात्राभ्यामक्षिपत्राभ्याम् ।</l>
  <l>एतावन्मात्रावस्था एतावन्मात्रैर्दिवसैः ॥]</l>
</lg>
<p>अत्र इयन्मात्रस्तनादीनां तथाभूतहस्ताभिनयैः सह पठनात्तथावि धार्थविशेषो गम्यते ॥</p>
<p>अपदेशोऽप्यभिनयविशेष एव । यथा—</p>
<lg type="udāharaṇa" n="2.">
  <l>‘इतः स दैत्यः प्राप्तश्रीर्नेत एवार्हति क्षयम् ।’</l>
</lg>
<p>इत्यात्मानमपदिश्य ब्रूते ॥'</p>
<div type="commentary">
  <p><q>एद्दहमेत्तेति</q> । अत्र सर्वपदानामर्थान्तरसाधारणतया न तावदभिमतपरिमाणविशेषप्रतीतिरुपजायते, यावदुच्चारणसहकारिभूतप्रसारितकरद्वयकोषप्रसृतिभिदङ‍गुलिप्रसारिताङ‍गुलीगणनारूपाभिनयप्रतिसंधानं न भवति । तेनाभिनयपठितिरियम्, साक्षादिव वस्तुस्वरूपबोधिका क्रियाभिमुख्यनयनादभिनय इत्युच्यते । तदिदमाह—<q>तथाभूतेत्यादि । अपदेशोऽपीति</q> । आत्मनिर्देशिका क्रियापदेशः । अस्याभिनयविशेषत्वेऽपि कान्तिकरतया पृथगुपादानम् । यावच्च स्वरूपसमुच्चारणविशेषणं नानुसंधीयते न तावच्छ्रीप्राप्तिक्षमयोः कारणविशेषः प्रतीयत इति ॥</p>
</div> <!-- commentary !-->
<p>कान्त्या यथा—</p>
<lg type="udāharaṇa" n="2.56.83">
  <l>‘यस्यारिजातं नृपतेरपश्यदवलम्बनम् ।</l>
  <l>ययौ निर्झरसंभोगैरपश्यदबलं वनम् ॥ ८३ ॥’</l>
</lg>
<p>अत्रावलम्बनमबलं वनमिति पदे पदद्वये वा द्वितीयचतुर्थस्थानयोर्यौ वकारबकारौ तयोरन्तःस्थपवर्गाभ्यां पवर्गान्तःस्थाभ्यां च कान्तिमति पाठेऽर्थभेदो जायते ॥</p>
<div type="commentary">
  <p><q>यस्यारिजातमिति</q> । कान्तिश्छाया सा अप्रतिहतरूपा पदवद्वर्णेषु न संभवतीति श्रुतिरूपा गृह्यते । तथाहि । अवलम्बनमित्यत्र द्वितीयचतुर्थस्थानस्थयोर्वकारबकारयोः क्रमेणान्तःस्थपवर्गभावानुसंधानेऽवलम्बनमित्येकपदतायां त्राणहेतुमपश्यदित्यर्थः प्रतीयते । यदा तु द्वितीयेऽबलं वनमित्यत्र तयोरेव पवर्गान्तःस्थभावानुसंधानं भवति तदा बलं वनमिति च्छेदेन पदद्वयसंपत्तौ बलरहितं सद्वनमरण्यं ययावित्यर्थान्तरप्रतीतिरुपजायते । तदिदमुक्तम्—<q>पदे पदद्वये <pb n="195"/>वेति</q> । अपश्यत् शयनभोजनशून्यम् । शयनं शीः, अदनं अत्, निर्झरसंभोगैः निर्झरजलमात्रोपभोगैरप्यपगतं अत एव बलरहितम् । अत्र च यमकेन संसृष्टिरस्य बोद्धव्या । आवृत्तिमादाय यमकमन्यथा भविष्यति ॥</p>
  <p>अपरे पुनः पठितिमन्यथा कथयन्ति—</p>
</div> <!-- commentary !-->
<lg type="kārikā" n="2.57">
  <l>पदपादार्धभाषाणामन्यथाकरणेन यः ।</l>
  <l>पाठः पूर्वोक्तसूक्तस्य पठितिं तां प्रचक्षते ॥ ५७ ॥</l>
</lg>
<div type="commentary">
  <p><q>अपरे पुनरिति</q> । अन्यथेत्यतः परमपि शब्दोऽध्याहार्यः । पादाद्यन्यथाकरणेनापि हि प्रकृतमुच्चारणमेव विशिष्यते । यदाह—<q>पूर्वोक्तसूक्तस्येति</q> । अत एव श्लोकान्यथाकरणेन पठितिर्न संभवति । तेन प्रागुक्तभेदैः सह द्वादशप्रकारा पठितिरिति तात्पर्यम् । यद्यपि च पादाद्यन्यथाकरणमपि पदभेदप्रकार एव तथापि न तत्र पूर्वोक्तत्यागः, इह तु तत्परित्यागेन पदान्तरकल्पनमित्येतावान्विशेषः ॥</p>
  <p>तत्र पदान्यथाकरणं द्विधा—प्रकृतितः, विभक्तितश्च ।</p>
</div> <!-- commentary !-->
<p>तत्र प्रकृतितो यथा—</p>
<lg type="udāharaṇa" n="2.57.84">
  <l>
    <seg type="pāda">‘असकलहसितत्वात्क्षालितानीव कान्त्या</seg>
    <seg type="pāda">मुकुलितनयनत्वाज्ज्ञातकर्णोत्पलानि ।</seg>
  </l>
  <l>
    <seg type="pāda">पिबतु मधुसुगन्धीन्याननानि प्रियाणां</seg>
    <seg type="pāda">त्वयि विनिहितभारः कुन्तलानामधीशः ॥ ८४ ॥’</seg>
  </l>
</lg>
<p>अत्र त्वयीत्यस्य स्थाने मयीति यदा पठ्यते, तदैतत्प्रार्थनावाक्यमप्यनुमतिवाक्यं भवति ॥</p>
<p>विभक्तितो यथा—</p>
<lg type="udāharaṇa" n="2.57.85">
  <l>‘सहभृत्यगणं सबान्धवं सहमित्रं ससुतं सहानुजम् ।</l>
  <l>स्वबलेन निहन्ति संयुगे नचिरात्पाण्डुसुतः सुयोधनम् ॥ ८५ ॥’</l>
</lg>
<p>अत्र यदा पाण्डुसुतः सुयोधनमित्यस्य स्थाने ‘पाण्डुसुतं सुयोधनम्’ इति पठ्यते, तदैतदमङ‍गलार्थमपि सुयोधने मङ‍गलार्थं भवति ॥</p>
<div type="commentary">
  <p>तत्र पदं विभत्त्क्यन्तं विशेषणविशेष्यभेदेन द्विधा क्रियते इत्याह—<q>पदान्यथाकरणं द्विधेति</q> ॥</p>
</div> <!-- commentary !-->
<pb n="196"/>
<p>पादान्यथाकरणेन यथा—</p>
<lg type="udāharaṇa" n="2.57.86">
  <l>‘एकान्ते विजने रात्रावन्तर्वेश्मनि साहसे ।</l>
  <l>न्यासापह्नवने चैव दिव्या संभवति क्रिया ॥ ८६ ॥’</l>
</lg>
<p>अत्र तृतीयपादस्थाने ‘तन्वङ‍गी यदि लभ्येत’ इति पाठो भवति, तदैतत्परीक्षौपयिकमपि कामौपयिकं भवति ॥</p>
<div type="commentary">
  <p><q>एकान्त इति</q> । साहसे प्रच्छन्नाभिसारलक्षणे प्रकाशात्प्रच्छन्नो गरीयानिति न्यायात् । दिव्या स्वभोगसोदरा क्रियावल्लक्षणा ॥</p>
</div> <!-- commentary !-->
<p>अर्धान्यथाकरणेन यथा—</p>
<lg type="udāharaṇa" n="2.57.87">
  <l>
    <seg type="pāda">‘तत्तावदेव शशिनः स्फुरितं महीयो</seg>
    <seg type="pāda">यावन्न तिग्मरुचिमण्डलमभ्युदेति ।</seg>
  </l>
  <l>अभ्युद्यते सकलधामनिधौ तु तस्मिन्निन्दोः सिताभ्रशकलस्य च को विशेषः ॥ ८७ ॥’</l>
</lg>
<p>अत्र यदा मध्यमपादयोः स्थाने ‘यावन्न ताः किमपि गौरितरा हसन्ति । ताभिः पुनर्विहसिताननपङ‍कजाभिः’ इति पठ्यते, तदैतद्वीरार्थोक्तिरूपमपि शृङ‍गारोक्तिरूपं संपद्यते ॥</p>
<div type="commentary">
  <p><q>गौरितरेति</q> । ‘घरूप—‘इत्यादिना पूर्वपदह्रस्वः ॥</p>
</div> <!-- commentary !-->
<p>पादत्रयस्य चान्यथाकरणेन यथा—</p>
<lg type="udāharaṇa" n="2.57.88">
  <l>‘त्यागेन युक्ता दिवमुत्पतन्ति त्यागेन हीना नरकं व्रजन्ति ।</l>
  <l>न त्यागिनां दुष्करमस्ति किंचित्त्यागो हि सर्वव्यसनानि हन्ति ॥ ८८ ॥’</l>
</lg>
<p>अत्र तुरीयपादमेवोपादाय पादत्रयस्य चान्यथाकरणेन वक्ष्यमाणः पाठो भवति । तदैतत्त्यागप्रशंसार्थमपि त्यागनिन्दार्थं जायते । यथा—</p>
<lg type="udāharaṇa" n="2.57.89">
  <l>‘त्यागो हि सर्वव्यसनानि हन्तीत्यलीकमेतद्भुवि संप्रतीदम् ।</l>
  <l>जातानि सर्वव्यसनानि तस्यास्त्यागेन मे मुग्धविलोचनायाः ॥ ८९ ॥’</l>
</lg>
<p>एतेषां च पदाद्यन्यथाकरणानां परस्परसंकरोऽपि भवतीत्यावेदयति ॥</p>
<pb n="197"/>
<p>भाषान्यथाकरणेन यथा—</p>
<lg type="udāharaṇa" n="2.57.90">
  <l>
    <seg type="pāda">‘किं तादेण नरेन्दसेहरसिहालीढग्गपादेण मे</seg>
    <seg type="pāda">किं वा मे ससुरेण वासवसहासीहासणद्धासिणा ।</seg>
  </l>
  <l>
    <seg type="pāda">ते देसा गिरिणो अ ते वणमही स ज्जेअ मे वल्लहा</seg>
    <seg type="pāda">कोसल्लातणअस्स जत्थ चलने वन्दामि णन्दामि अ ॥ ९० ॥’</seg>
  </l>
</lg>
<p>अत्र यदि भाषान्तरेण पठ्यते तदैतच्छौरसेनीभाषया सीतावाक्यं संस्कृतभाषायां सुमन्त्रेण दशरथाय निवेदितम् । तद्यथा—</p>
<lg type="udāharaṇa" n="2.57.91">
  <l>
    <seg type="pāda">‘किं तातेन नरेन्द्रशेखरशिखालीढाग्रपादेन मे</seg>
    <seg type="pāda">किं वा मे श्वशुरेण वासवसभासिंहासनाध्यासिना ।</seg>
  </l>
  <l>
    <seg type="pāda">ते देशा गिरयश्च ते वनमही सा चैव मे वल्लभा</seg>
    <seg type="pāda">कौसल्यातनयस्य यत्र चरणौ वन्दामि नन्दामि च ॥ ९१ ॥’</seg>
  </l>
</lg>
<p>सेयमेवंप्रकारा पठितिः ॥</p>
<div type="commentary">
  <p>भाषाभेदेन कथं स्त्रीपुंसवचनता गम्यत इत्यत आह—तदैतच्छौरसेनीति ।  विभागन्यूनतामाशङ‍क्य यथोक्तप्रकारेण समाधानमभिसंधायाह—<q>सेयमेवंप्रकार पठितिरिति</q> ॥</p>
</div> <!-- commentary !-->
<lg type="kārikā" n="2.58">
  <l>विभिन्नार्थैकरूपाया या वृत्तिर्वर्णसंहतेः ।</l>
  <l>अव्यपेतव्यपेतात्मा यमकं तन्निगद्यते ॥ ५८ ॥</l>
</lg>
<div type="commentary">
  <p>अथावृत्त्युपजीविनोऽलंकारा लक्षयितव्याः । तेषां समग्रकाव्यपर्यन्तावृत्तिसमाश्रयणाद्यमकं प्रधानमित्याशयेनाह—<q>विभिन्नेति</q> । विभिन्नार्थेत्यर्थाभेदव्यतिरेकपरम् । तेन द्वयोरेकस्य वा निरर्थकत्वेऽपि यमकमुपगृहीतं भवति । एवमपि ‘सरो रसः’ इत्यादावतिप्रसङ‍ग इत्यत उक्तम्—<q>एकरूपेति</q> । रूपमानुपूर्वी, विभिन्नार्था चासावेकरूपा चेति विग्रहः । विविधधवेत्यादावेकवर्णावृत्तावप्यावृत्तिसमुदाय एव यमकक्रममुल्लिखतीत्यभिसंधाय संहतेरित्युक्तम् । विभिन्नार्थैकरूपाया वर्णसंहतेर्या आवृत्तिः सा यमकमिति व्यवहितेनान्वयः ॥</p>
<p>आवृत्तिर्द्विधा—अनावृत्ता व्यवहिताव्यवहिता चेति ।</p>
</div> <!-- commentary !-->
<pb n="198"/>
<lg type="kārikā" n="2.59">
  <l>तदव्यपतयमकं व्यपेतयमकं तथा ।</l>
  <l>स्थानास्थानविभागाभ्यां पादभेदाच्च भिद्यते ॥ ५९ ॥</l>
</lg>
<lg type="kārikā" n="2.60">
  <l>यत्र पादादिमध्यान्ताः स्थानं तेषूपकल्प्यते ।</l>
  <l>यदव्यपेतमन्यद्वा तत्स्थानयमकं विदुः ॥ ६० ॥</l>
</lg>
<div type="commentary">
  <p>सामान्यतो विभजते—<q>अव्यपेतेति</q> । व्यवायो व्यवधानम् । तदेतदुभयमपि स्थानादिभेदेन त्रिधा भवतीति पूर्वोक्तानुवादपूर्वकमवान्तरविभागमाह—<q>तदिति</q> । पाद आदिमध्यान्ता अर्थादेतेषु विशेषतोऽनुल्लिखनादस्थानयमकमुक्तं भवति । एतदपि द्विधा ॥</p>
</div> <!-- commentary !-->
<lg type="kārikā" n="2.61">
  <l>चतुस्त्रिव्द्येकपादेषु यमकानां विकल्पनाः ।</l>
  <l>आदिमध्यान्तमध्यान्तमध्याद्यन्ताश्च सर्वतः ॥ ६१ ॥</l>
</lg>
<div type="commentary">
  <p>चतुरादिपादविकल्पेन विषयतो भिद्यत इत्याह—<q>चतुस्त्रीति</q> । आदिश्च मध्यश्चान्तश्चेति आदिमध्यान्तास्त्रयः शुद्धाः । मध्यान्तौ मध्यादी आद्यन्तौ आदिमध्यान्ताश्चेति मिलित्वा चत्वारः संकीर्णाः । सर्वत इति सार्वविभक्तिकस्तसिः ॥</p>
</div> <!-- commentary !-->
<lg type="kārikā" n="2.62">
  <l>अत्यन्तबहवस्तेषां भेदाः संभेदयोनयः ।</l>
  <l>सुकरा दुष्कराश्चैव दर्श्यन्ते तत्र केचन ॥ ६२ ॥</l>
</lg>
<div type="commentary">
  <p>एवं पादविकल्पानामाद्यादिविकल्पानां च परस्परयोजनेऽन्येऽपि बहवः प्रकारा ग्रन्थगौरवकारिणो भवन्तीत्याह—<q>अत्यन्तेति</q> । न च कठोरनीरसत्वादवश्यवक्तव्या इत्याह—<q>दुष्करा इति</q> । शिष्यव्युत्पत्तये तु कतिपये दर्शनीया इत्याह—<q>तत्र केचनेति</q> ॥</p>
</div> <!-- commentary !-->
<p>तत्र चतुष्पादयमकेषु अव्यपेतमादियमकं यथा—</p>
<lg type="udāharaṇa" n="2.62.92">
  <l>‘राजीवराजीवशलोलभृङ‍गं मुष्णन्तमुष्णं ततिभिस्तरूणाम् ।</l>
  <l>कान्तालकान्ता ललनाः सुराणां रक्षोभिरक्षोभितमुद्वहन्तम् ॥ ९२ ॥’</l>
</lg>
<p>राजीवराजी पद्मपङ्क्तिस्तद्वशा लोलाः सस्पृहा भृङ‍गा यत्र तम् । यतस्ततिभिस्तरूणां पङ्क्तिभिरुष्णं धर्मं मुष्णन्तमपहरन्तम् । कान्तो मनोज्ञोऽलकान्तश्चूर्णकुन्तलच्छटा यासां ताः । यस्माद्रक्षोभी राक्षसैरक्षोभितमधर्षितम् । अत्र प्रथमे पादे पूर्वं सार्थकमपरमनर्थकम् । द्वितीयादिषु द्वयमप्यनर्थकम् । एवमन्यत्रापि यथायथमवगन्तव्यम् ॥</p>
<pb n="199"/>
<p>तदेव मध्ययमकं यथा—</p>
<lg type="udāharaṇa" n="2.62.93">
  <l>‘दधतमाकरिभिः करिभिः क्षतैः समवतारसमैरसमैस्तटैः ।</l>
  <l>विविधकामहिता महिताम्भसः स्फुटसरोजवना जवना नदीः ॥ ९३ ॥’</l>
</lg>
<p>आकरिभिः प्रशस्ताकरयुक्तैः करिभिः परिणतिक्रीडासक्तैः । विविधेभ्यः कामेभ्यो हिताः । महितं पूजितम् । जवना वेगवतीः ॥</p>
<p>तदेवमन्त्ययमकं यथा—</p>
<lg type="udāharaṇa" n="2.62.94">
  <l>‘व्यथितसिन्धुमनीरशनैः शनैरमरलोकवधूजघनैर्घनैः ।</l>
  <l>फणवताम भितो विततं ततं दयितरम्यलताबकुलैः कुलैः ॥ ९४ ॥’</l>
</lg>
<p>अनीरशनैर्न निर्गता दूरीभूता रशनाः क्षुद्रघण्टिका येभ्यस्तैः काञ्चीगुणयुक्तैः । तेन स्थपुटकर्कशरत्नादिरचनया सिन्धुव्यथापोषः । शनैर्मन्दम् । घनैर्मांसलैः । अभितो विततं सर्वतो विस्तीर्णम् । फणवतां कुलैस्ततं व्याप्तम् । लवङ‍गबकुलमालतीसुरभिशीतलतया फणभृत्प्रिंयत्वम् ॥</p>
<p>आदिमध्ययमकं यथा—</p>
<lg type="udāharaṇa" n="2.62.95">
  <l>‘घनाघनाभस्य महीमहीयसः सुरासुराणां दयितस्य तस्य सा ।</l>
  <l>धराधराकारगृहा गृहार्थिनो बभूव भूमेर्नगरी गरीयसीः ॥ ९५ ॥’</l>
</lg>
<p>घनाघनो मेघस्तदाभः श्यामः । मही पृथिवी तस्यां महीयान् पूज्यः । धराधरः पर्वतस्तदाकारगृहाः ॥</p>
<p>आद्यन्तयमकं यथा—</p>
<lg type="udāharaṇa" n="2.62.96">
  <l>‘द्रुतं द्रुतं वह्निसमागतं गतं महीमहीनद्युतिरोचितं चितम् ।</l>
  <l>समं समन्तादपगोपुरं पुरं परैः परैरप्यनिराकृतं कृतम् ॥ ९६ ॥’</l>
</lg>
<p>वह्निसमागतं सद् द्रुतं विलीनमत एव द्रुतं शीघ्रं महीं गतं पृथिव्यां विस्तीर्य पतितमहीनया द्युत्या रोचितं शोभितम् । चितं निबिडेन संनिवेशेन स्थापितम् । समन्तात्सर्वतः समं सलक्ष्मीकमस्थपुटं वा । परैः शत्रुभिः परैः श्रेष्ठैरनिराकृतं यदासीत्तदेव वह्निना हेममयं पुरमपगोपुरमपगतद्वारं महीं गतं च कृतमिति संबन्धः ॥</p>
<pb n="200"/>
<p>मध्यान्तयमकं यथा—</p>
<lg type="udāharaṇa" n="2.62.97">
  <l>‘उदयि ते दयिते जघनं घनं स्तनक्‍ती नवतीर्थतनुस्तनुः ।</l>
  <l>सुमनसामनसा सदृशौ दृशौ द्युकुरुमे कुरु मेऽभिमुखं मुखम् ॥ ९७ ॥’</l>
</lg>
<p>उदय उद्भवो विस्तारवत्त्वरूपस्तद्युक्तमुदयि । घनं मांसलम् । नवेन तीर्थेन रजसा तनूकृता । ‘स्त्रीरजःशास्त्रयोस्तीर्थम्' । सुमनसां कुसुमानामनः शकटं तेन सदृशौ । ‘सुमनसां मनसाम्’ इति पाठे सुमनसः सहृदयास्तन्मनसां सदृशौ संवादिन्यौ । द्यौश्च कुश्च द्युकू द्यावापृथिव्यौ तयोरुमा लवणाकरो लावण्यविश्रान्तिस्थानत्वात् ॥</p>
<p>आदिमध्यान्तयमकं यथा—</p>
<lg type="udāharaṇa" n="2.62.98">
  <l>
    <seg type="pāda">‘सीमासी मानभूमिः फणिबलवलनोद्भाविराजीविराजी</seg>
    <seg type="pāda">हारी हारीतवद्भिः परिसरसरणावस्तमालैस्तमालैः ।</seg>
  </l>
  <l>
    <seg type="pāda">देवादेवाप्तरक्षःकृतभव भवतोऽग्रे न दीनो नदीनो</seg>
    <seg type="pāda">मुक्तामुक्ताच्छरत्नः सितरुचिरुचिरोल्लासमुद्रः समुद्रः ॥ ९८ ॥’</seg>
  </l>
</lg>
<p>सीमा मर्यादा तस्यामासनशीलः । मानं परिमाणातिशयः मानः पूजा वा, तद्भूमिः । फणिबलं भुजङ‍गसमुदायस्तस्य यद्वलनं तेनोद्भाविनी या राजी रेखा तया विराजनशीलः । हारीताः पक्षिविशेषास्तद्युक्तैः । परिसरसरणिस्तीरमार्गस्तत्रास्तमालैः क्षिप्तमालासन्निवेशैः । खण्डरूपतामापन्नैरिति यावत् । ईदृशैस्तमालैः हारी मनोहर इति संबन्धः । देवादेवाः देवासुरास्तैरभृतलाभेनान्तरवस्थानेन चाप्ता रक्षा यस्मात्स तथा कृतभवः संपादितोद्भवः । नदीनामिनः स्वामी समुद्रो भवतोऽग्रे न दीनः? काक्वा दीन एव । मुक्ताभिरमुक्तान्यच्छानि रत्नानि यत्र स तथा । सितरुचिश्चन्द्रस्तेन रुचिरा मनोहरा उल्लासमुद्रा वृद्धिकाष्ठा यस्य । तदेतेषामुदाहरणानां चतुर्ष्वपि पादेषु यथोक्तं यमकमस्तीति चतुष्पादयमकप्रपञ्जोऽयम् ॥</p>
<p>त्रिपादयमकेष्वव्यपेतमादियमकं यथा—</p>
<lg type="udāharaṇa" n="2.62.99">
  <l>‘विशदा विशदामत्तसारसे सारसे जले ।</l>
  <l>कुरुते कुरुते नेयं हंसी मामन्तकामिषम् ॥ ९९ ॥’</l>
</lg>
<p>नास्य चतुरः प्रयोग इति शेषभेदा नोदाह्रियन्ते ॥</p><pb n="201"/>
<div type="commentary">
  <p>एवं त्रिपादयमकप्रपञ्चोऽपि भवतीत्याह—त्रिपादयमकेष्विति । विशदा धवला । विशन्त आमत्ताः सारसा यत्र तस्मिन् । सारसं सरःसंबन्धि । मन्मथोन्माथदायितया कुत्सितं रुतं कुरुतम् । मध्यान्तादीनि त्रिपादयमकानि किमिति नोदाहृतानीत्यत आह—<q>नास्येति</q> ॥</p>
</div> <!-- commentary !-->
<p>द्विपादयमकेष्वव्यपेतमादियमकं यथा—</p>
<lg type="udāharaṇa" n="2.62.100">
  <l>‘करोति सहकारस्य कलिकोत्कलिकोत्तरम् ।</l>
  <l>मन्मनो मन्मनोऽप्येष मत्तकोकिलनिःस्वनः ॥ १०० ॥’</l>
</lg>
<p>उत्कलिका उत्कण्ठा तदुत्तरं तटं कूलम् । मन्मनोऽव्यक्तमधुरः । मन्मनो मदीयं मनः ॥</p>
<p>तदेव मध्ययमकं यथा—</p>
<lg type="udāharaṇa" n="2.62.101">
  <l>‘तुलयति स्म विलोचनतारकाः कुरबकस्तबकव्यतिषङ्गिणि ।</l>
  <l>गुणवदाश्रयलब्धगुणोदये मलिनिमालिनि माधवयोषिताम् ॥ १०१ ॥’</l>
</lg>
<p>अलिनि यो मलिनिमा कज्जलाभत्वं स माधवयोषितां यादवस्त्रीणां विलोचनतारकास्तुलयति स्मेति संबन्धः ॥</p>
<p>अन्तयमकं यथा—</p>
<lg type="udāharaṇa" n="2.62.102">
  <l>‘खण्डिताशंसया तेषां पराङ्मुखतया तया ।</l>
  <l>आविवेश कृपा केतूकृतोच्चैर्वानरं नरम् ॥ १०२ ॥’</l>
</lg>
<p>एवमादिमध्यान्यपि द्रष्टव्यानि । एकपादयमकेष्वव्यपेतमाद्यन्तयोरनुल्लेखीति नोदाह्रियते ॥</p>
<div type="commentary">
  <p><q>खण्डितेति</q> । केतूकृतो ध्वजतां नीतः । उच्चैर्वानरो हनूमान् । नरोऽर्जुनः ॥ <q>आद्यन्तयोरनुल्लेखीति</q> । महाकविप्रयोगेषु विशेषशोभाकरतया प्रसिद्धेरभावोऽनुल्लेखो न त्वसंभव एव । एवं मध्ययमकं त्वित्यादौ बोद्धव्यम् ॥</p>
</div> <!-- commentary !-->
<p>मध्ययमकं तु चतुर्थपादं एवोल्लिखति । यथा—</p>
<lg type="udāharaṇa" n="2.62.103">
  <l>‘विलुलितालकसंहतिरामृशन्मृगदृशां श्रमवारि ललाटजम् ।</l>
  <l>तनुतरङ‍गततीः सरसां दलत्कुवलयं वलयं मरुदाववौ ॥ १०३ ॥’</l>
</lg>
﻿<pb n="202"/>
<div type="commentary">
  <p>आमर्शनं प्रोञ्छनम् । दलत्कुवलयमिति क्रियाविशेषणम् । तरङ‍गाणामितस्ततो चलनेन प्रौढतरकुवलयकलिकास्फुटनजातिः ॥</p>
</div> <!-- commentary !-->
<p>एवमावृत्त्याधिक्येऽप्यव्यपेतमुदाहार्यम् । यथा—</p>
<lg type="udāharaṇa" n="2.62.104">
  <l>‘वियद्वियद्वृष्टिपरंपरं परं घनाघनाली रसितासिता सिता ।</l>
  <l>सरःसरस्यः स्वरसारसारसा सभा सभा रात्रिरतारतारता ॥ १०४ ॥’</l>
</lg>
<div type="commentary">
  <p>आवृत्तिः सकृदावर्तनेनैव निर्वहति तत्किमसकृदावृत्तौ यमकं न भवतीत्यत आह—<q>एवमिति</q> । आवृत्तिसामान्यमधिकमनधिकं वा द्वयमप्यावृत्तिपदेनाभिमतमित्यर्थः । वियदाकाशम् । वियती अपगच्छन्ती वृष्टिपरंपरा यस्मात्तत्तथा । परमुत्कृष्टरमणीयम् । घनाघनाली मेघपङिक्तः । रसिते स्तनिते आसितावलम्बिता । सिता शुभ्रा । सरांसि च सरस्यश्च सरःसरस्यः । स्वरसारास्तत्कालोन्मिषितकूजितकान्तिप्रधानाः सारसाः पक्षिणो यत्र तास्तथाभूताः । सभा गृहरूपा जलसमुदायो वा । सभाः सदीप्तिः । ताराणां तारता निर्मलताप्रकर्षः किंचिद्धनरोधसद्भावादीषतारता यस्यां सा तथा ॥</p>
</div> <!-- commentary !-->
<p>आवृत्त्येकरूपतायामपि । तत्रादियमकं यथा—</p>
<lg type="udāharaṇa" n="2.62.105">
  <l>‘याम यामत्रयाधीनायामया मरणं निशा ।</l>
  <l>यामयाम धियास्वर्त्याया मया मथितैव सा ॥ १०५ ॥’</l>
</lg>
<div type="commentary">
  <p><q>आवृत्तीति</q> । यज्जातीयमाद्यपादे पदमावृत्तं तज्जातीयमेव द्वितीयादिपादेष्वपि यथास्थानमावर्तत इति प्रकारान्तरमप्यावृत्तिपदेनैव संगृहीतमित्यर्थः । यामत्रयाधीनायामया प्रहरत्रयविश्रान्तियावद्दीर्घताप्रकारया निशा रात्र्या मरणं यामेति वियोगखिन्नस्य प्रार्थना । किमित्येवममङ‍गलमाशास्यत इत्याह—<q>यामिति</q> । धिया वुध्द्या यामयां जीवितसर्वस्वाभिमानगोचरतामनैषं सा अनया कल्पकोटिशतायमानयामया रजन्या असूनां प्राणानामार्तिः पीडा तया द्वारभूतया प्रायेण मथितैव भविष्यतीति सुकुमारतरकान्ताजीवितानध्यवसायोक्तिरियम् । अत्र यामेत्येव पदं पादचतुष्टयेऽप्यावृत्तम् । एवमुत्तरत्र ॥</p>
</div> <!-- commentary !-->
<p>तथैव मध्ययमकं यथा—</p>
<lg type="udāharaṇa" n="2.62.106">
  <l>‘स्थिरायते यतेन्द्रियो न हीयते यतेर्भवान् ।</l>
  <l><note>‘नमायते’ क</note>अमायतेयतेऽप्यभूत्सुखाय तेऽयते क्षयम् ॥ १०६ ॥’</l>
</lg>﻿<pb n="203"/>
<div type="commentary">
  <p>आयतिरुत्तरकालविशुद्धिः । यतेन्द्रियो विजितेन्द्रियग्रामः । एवंभूतो भवान्यतेर्न हीयते । यतितुल्य एव भवतीत्यर्थः । अपिशब्दो भिन्नक्रमः । अमायता मायाशून्यत्वं सापि तव इयते परिच्छेत्तुमशक्याय क्षयं विनाशमयतेऽगच्छते सुखायाभूत् ॥</p>
</div> <!-- commentary !-->
<p>तदेवान्तयमकं यथा—</p>
<lg type="udāharaṇa" n="2.62.107">
  <l>‘भवादृशा नाथ न जानते नते रसं विरुद्धे खलु सन्नतेनते ।</l>
  <l>य एव दीनाः शिरसा नतेन ते चरन्त्यलं दैन्यरसेन तेन ते ॥ १०७ ॥’</l>
</lg>
<p>तदेतत्सर्वमप्यवहितावृत्तेरव्यपेतयमकं भवति ॥</p>
<div type="commentary">
  <p>नतेः कुपितकामिनीप्रसादरूपाया रसो विप्रलम्भपृष्ठभावी मधुरतरः संभोगः किमिति तादृशा रसं न जानते । यस्मात् सन्नता अवसादयोगित्वमिनता प्रभुता, एते द्वे विरुद्धे नैकत्र संभवतः । नहि प्रभवो नमन्ति । एतदेव व्यतिरेकेण द्रढयति—<q>य एवेति</q> । ये दीनास्त एव नतेन शिरसा लक्षितास्तेन हेतुना दैन्यरसेनालमत्यन्तं चरन्ति व्यवहरन्तीति । अव्यपेतपदार्थं व्याचष्टे—<q>तदेतत्सर्वमिति</q> ॥</p>
<p>अथ चतुर्षु पादेषु व्यपेतमादियमकं यथा—</p>
</div> <!-- commentary !-->
<lg type="udāharaṇa" n="2.62.108">
  <l>‘काञ्चिप्रतोलीमनु कामिनीं तां काञ्चिस्रवन्तीवनमातरिश्वा ।</l>
  <l>काञ्चिप्रभृत्याभरणोज्झितानां कांचिल्लुनीते सुरतश्रमार्तिम् ॥ १०८ ॥’</l>
</lg>
<div type="commentary">
  <p>क्रमप्राप्तं व्यपेतमुदाहर्तव्यमित्याह—<q>अथेति</q> । काञ्चिर्नगरी तस्याः प्रतोली राजरथ्या तामनु लक्षीकृत्य । केन पानीयेनाञ्चनशीला या स्रवन्ती नदी तद्वनमातरिश्वा वायुः । काञ्चिप्रभृतीनि मेखलाप्रमुखानि । कांचित्सर्वाङ‍गीणालसभावसमर्पिकामत एव मेखलाप्रभृतिभूषणत्यागः । अत्र प्रतिपादं काञ्चीकाञ्चीत्यादि नैरन्तर्येणावर्तनेन व्यपेतम्, सान्तरत्वेन पुनरादिमध्ययमकमेव स्यादिति पादभेदेनैवास्य संभवः ॥</p>
</div> <!-- commentary !-->
<p>तदेव मध्ययमकं यथा—</p>
<lg type="udāharaṇa" n="2.62.109">
  <l>‘मदनदारुण उत्थित उच्छिखो मधुमदारुणहूणमुखच्छविः ।</l>
  <l>तरुणिदारुण एष दिशः समं मम हृदारुणदाम्रवणानलः ॥ १०९ ॥’</l>
</lg>
﻿<pb n="204"/>
<div type="commentary">
  <p>मदन एव दारु काष्ठं तत उत्थितः । शिखा मञ्जरीच्छटा ज्वाला च । स्वभावताम्रमेव मधुमदेन यव्द्दिगुणमरुणं हूणमुखं तच्छविर्दारुणो भयंकरो मम हृदा समं दिशोऽरुणद्रुद्धवान् । आम्रवणमेव तापकारितयानलो वह्निः । अत्र यद्यपि प्रतिपादमपि व्यवायेन मध्ययमकं संभवति, तथापि न तथोल्लेखीति पूर्वापरसदृशमेवोदाहृतम् ॥</p>
</div> <!-- commentary !-->
<p>अन्तयमकं यथा—</p>
<lg type="udāharaṇa" n="2.62.110">
  <l>‘तव प्रिया सच्चरिताप्रमत्त या विभूषणं धार्यमिहांशुमत्तया ।</l>
  <l>रतोत्सवामोदविशेषमत्या न मे फलं किंचन कान्तिमत्तया ॥ ११० ॥’</l>
</lg>
<div type="commentary">
  <p><q>सच्चरिताप्रमत्तेति</q> । सोत्प्राप्तं संबोधनद्वयम् । या तव प्रिया रतोत्सवामोदविशेषेण रतिकेलिहर्षप्रकर्षेण मत्ता तयेदमंशुमन्मणिकिरणकरम्बितं विभूषणं धार्यम् । अर्हे कृत्यः । त्वया कि मिति न धार्यमित्यत आह—न मे भूषणसंपाद्यया कान्त्या किंचन फलम् । ‘कामिनां मण्डनश्रीर्व्रजति हि सफलत्वं वल्लभालोकनेन’ इति न्यायात् ॥</p>
</div> <!-- commentary !-->
<p>आदिमध्ययमकं यथा—</p>
<lg type="udāharaṇa" n="2.62.111">
  <l>‘घनगिरीन्द्रविलङ‍घनशालिना वनगता वनजद्युतिलोचना ।</l>
  <l>जनमता ददृशे जनकात्मजा तरुमृगेण तरुस्थलशायिनी ॥ १११ ॥’</l>
</lg>
<div type="commentary">
  <p>अत्रापि सान्तरनिरन्तरप्रसङ‍गे पादभेद एव संकरः । संकीर्णव्य पेतानि तु प्रतिपादमेव संभवन्तीत्युदाहरति—<q>आदिमध्येति</q> । घना गिरीन्द्रा माल्यवन्तमारभ्य सुवेलं यावद्गिरिपरम्परा । वनजं पद्मम् । जनानां मता संमता । तरुमृगः शाखामृगो हनूमान् । अत्र घनेत्यादिशब्दभागः पादचतुष्टयेऽपि गिरीन्द्रेत्याद्यनावृत्तव्यवहित एवादिमध्ययोरावर्तत इति ॥</p>
</div> <!-- commentary !-->
<p>आद्यन्तयमकं यथा—</p>
<lg type="udāharaṇa" n="2.62.112">
  <l>‘विहगाः कदम्बसुरभाविह गाः कलयन्त्यनुक्षणमनेकलयम् ।</l>
  <l>भ्रमयन्नुपैति मुहुरभ्रमयं पवनश्च धूतनवनीपवनः ॥ ११२ ॥’</l>
</lg>
<div type="commentary">
  <p>गाः कूजितानि कदम्बसौरभानीतवर्षर्तुपयोदाः कलयन्ति कलरूपतां नयन्ति । कूजितक्रियान्तरालकालो द्रुतमध्यविलम्बितात्मानेको लयः । अभ्रं मेघः । नीपः ﻿<pb n="205"/>कदम्बः । कदम्बवनधूननेन सर्वतः सौरभसंचारोपपत्तिः । अत्र विहगा इत्यादिकं प्रतिपादमाद्यन्तयोरनावृत्तवर्णषट‍कव्यवहितमेवावर्तते ॥</p>
</div> <!-- commentary !-->
<p>मध्यान्तयमकं यथा—</p>
<lg type="udāharaṇa" n="2.62.113">
  <l>
    <seg type="pāda">‘मितमवददुदारं तां हनूमान्मुदारं</seg>
    <seg type="pāda">रघुवृषभसकाशं देवि यामि प्रकाशम् ।</seg>
  </l>
  <l>
    <seg type="pāda">तव विदितविषादो दृष्टकृत्स्नामिषादः</seg>
    <seg type="pāda">श्रियमनिशमवन्तं पर्वतं माल्यवन्तम् ॥ ११३ ॥’</seg>
  </l>
</lg>
<p>मितमल्पाक्षरमरमत्यर्थमुदारमल्पाक्षरव्यञ्जकं मुदा हर्षेण रघुवृषभो रामस्तस्य सकाशो वासभूमिस्तया पुरस्कृतः । आमिषादा राक्षसाः । अत्र दारमित्यादि प्रतिपादं मध्यान्तयोरेवानावृत्तवर्णपञ्चकव्यपेतमावर्तते ॥</p>
<p>आदिमध्यान्तयमकं यथा—</p>
<lg type="udāharaṇa" n="2.62.114">
  <l>‘समं स सैन्येन समन्ततः समं पुरंदरश्रीः पुरमुच्चगोपुरम् ।</l>
  <l>मदालसां तां प्रमदां सुसंमदां ययौ निधायाक्षययौवना ययौ ॥ ११४ ॥’</l>
</lg>
<div type="commentary">
<p>समं सह । समं सश्रीकम् । संमदो हर्षः । ययुरश्वमेधीयोऽश्वः । अत्र प्रतिपादं सममित्यादिकमादिमध्यान्तेषु यथोक्तानावृत्तवर्णव्यवहितमावर्तन्ते ॥</p>
</div> <!-- commentary !-->
<p>त्रिपादयमकेषु व्यपेतमादियमकं यथा—</p>
<lg type="udāharaṇa" n="2.62.115">
  <l>‘करेण ते रणेष्व<note>‘च्छान्त’ ख</note>न्तकरेण द्विषतां हताः ।</l>
  <l>करेणवः क्षरद्रक्ता भान्ति संध्याघना इव ॥ ११५ ॥’</l>
</lg>
<p>अस्यापि नातिप्रचुरः प्रयोग इति विशेषभेदा नोदाह्रियन्ते ॥</p>
<div type="commentary">
  <p>द्विषतां शत्रूणामन्तकरेण विनाशकारिणा । करेण हस्तेन । करेणवो हस्तिनः । एवं द्वितीयादिपादगोचरं मध्यादियमकं च किमिति नोदाहियत इत्यत आह—<q>अस्यापीतिष</q> ॥</p>
</div> <!-- commentary !-->
<p>द्विपादयमकेषु व्यपेतमादियमकं यथा—</p>
<lg type="udāharaṇa" n="2.62.116">
  <l>‘मुदा रमणमन्वीतमुदारमणिभूषणाः ।</l>
  <l>मदभ्रमदृशः कर्तुमदभ्रजघनाः क्षमाः ॥ ११६ ॥’</l>
</lg>﻿<pb n="206"/>
<p>मध्ययमकं पुनरनुल्लेखीति परिह्रियते ॥</p>
<div type="commentary">
  <p>रमणं वल्लभं मुदा हर्षेणान्वीतं संगतं कर्तुं क्षमा इत्यन्वयः । उदारमुत्कृष्टम् । मदेन भ्रमन्ती श्यामान्ता । अदभ्रं विपुलम् । अत्र यद्यपि चतुर्षु पादेषु यमकमस्ति, तथापि द्वयोर्द्वयोरेवावृत्तिः पर्यवस्यतीत्युदाहरणद्वयमिदं द्रष्टव्यम् । एवं प्रथमतृतीययोः प्रथमचतुर्थयोर्द्वितीयतृतीययोर्द्वितीयचतुर्थयोश्च व्यपेतमादियमकमवसेयम् । अनुल्लेखो व्याख्यात एव ॥</p>
</div> <!-- commentary !-->
<p>अन्तयमकं यथा—</p>
<lg type="udāharaṇa" n="2.62.117">
  <l>‘इह मुहुर्मुदितैः कलभै रवः प्रतिदिशं क्रियते कलभैरवः ।</l>
  <l>स्फुरति चानुवनं चमरीचयः कनकरत्नभवां च मरीचयः ॥ ११७ ॥’</l>
</lg>
<div type="commentary">
  <p>कलभाः करिशावकाः । रवः शब्दः । कलो मधुराव्यक्तः । भैरवो भयंकरः । अनुवनमिति वीप्सायामव्ययीभावः । चमरी चमरगवी । चयः समूहः । मरीचयः किरणाः । अत्रापि पूर्ववदेव द्विपादयमकं व्याख्येयमिति ॥</p>
</div> <!-- commentary !-->
<p>एकपादयमकमिह शुद्धं न संभवति, तस्य स्थाने द्विपादयमकमेवोदाहियते । तदादियमकं यथा—</p>
<lg type="udāharaṇa" n="2.62.118">
  <l>‘मधुरेणदृशां मानं मधुरेण सुगन्धिना ।</l>
  <l>सहकारोद्गमेनैव शब्दशेषं करिष्यति ॥ ११८ ॥’</l>
</lg>
<p>इहापि मध्ययमकमनुल्लेखीति परिह्नियते ।</p>
<div type="commentary">
  <p><q>एकपादयमकमिति</q> । नैरन्तर्येणावृत्तावव्यपेतत्वम् । सान्तरत्वे त्वादिमध्यादिभावप्रसङ‍ग इति शुद्धं न भवति तत्किमनुदाहरणीयमेवैतदित आह—<q>तस्येति</q> । आवृत्तिरेकत्रैव संभवतीत्येकपादगोचरता । सा तु प्रतियोगितया द्वितीयमपेक्षत इति पादान्तरस्वीकार इति कथंचित्प्रकृतिगणनासमाधानमेतत् । मधुश्चैत्रः । अनेन पूर्वावयवेन वसन्तो लक्ष्यते । एणदृशां हरिणलोचनानाम् । मधुरेण मधुरास्वादेन । सहकारोद्गमेनैवेत्येवकारेणासतामतीव तावद्विख्यातप्रभावातिशयाः पिकपञ्चमादयः । सहकारप्रथमोद्भेदमात्रेणैव तु मानिनीमानग्रहवार्ता निरवशेषितेत्युद्दीपनताप्रकर्षो ध्वन्यते ॥</p>
</div> <!-- commentary !-->
﻿<pb n="207"/>
<p>अन्तयमकं यथा—</p>
<lg type="udāharaṇa" n="2.62.119">
  <l>‘यस्याहुरतिगम्भीरगलदप्रतिमङ‍गलम् ।</l>
  <l>स वः करोतु निःसङ‍गमुदयं प्रति मङ‍गलम् ॥ ११९ ॥’</l>
</lg>
<div type="commentary">
<p>गम्भीरो मांसलः । गलः कण्ठः । मङ‍गलं कल्याणम् । निःसङ‍गमप्रत्यूहम् । उदयः संयत्तं प्रति ॥</p>
</div> <!-- commentary !-->
<p>एवमावृत्त्याधिक्येऽपि यथा—</p>
<lg type="udāharaṇa" n="2.62.120">
  <l>‘अवसितं हसितं प्रसितं मुदा विलसितं ह्रसितं स्मरभासितम् ।</l>
  <l>न समदाः प्रमदा हतसंमदाः पुरहितं विहितं न समीहितम् १२०’</l>
</lg>
<div type="commentary">
  <p>अवसितं समाप्तम् । मुदा प्रसितमनुबद्धम् । विलसितं ह्रसितं भ्रष्टम् । स्मरेण भासितं शोभितम् । संमदो हर्षः । अत्र प्रतिपादं सितं सितमित्यादि द्वाभ्यामेव यमकं निर्व्यूढम् । तृतीयं तु सितमित्यादिकमाधिक्यमेव प्रयोजयति, तच्च सर्वमनावृत्ति व्यवहितमिति व्यपेतयमकमेव भवति ॥</p>
</div> <!-- commentary !-->
<p>आवृत्त्येकरूपतायामपि । तत्रादिमध्ययमकं यथा—</p>
<lg type="udāharaṇa" n="2.62.121">
  <l>‘सारयन्तमुरसा रमयन्ती सारभूतमुरुसारधरातम् ।</l>
  <l>सारसानुकृतसारसकाञ्चि सा रसायनमसारमवैति ॥ १२१ ॥’</l>
</lg>
<div type="commentary">
  <p>सारयन्तमात्मसमीपमानयन्तम् । उरसा घनतरस्तनाढ्येन । सारभूतं जीवितसर्वस्वतामापन्नम् । उरुर्महान् । सार उत्कर्षः । अनुकृतसारसा सारसकूजितसंवादिनी । सारसा सशब्दा काञ्चिर्मेखला यस्याः सा तथा । सारसानुकृतेति ‘जातिकालसुखादिभ्यः परा निष्ठा वक्तव्या’ इति निष्ठायाः परनिपातः । रसायनं सर्वोपद्रवहरं भेषजम् ॥</p>
</div> <!-- commentary !-->
<p>मध्यान्तयमकं यथा—</p>
<lg type="udāharaṇa" n="2.62.122">
  <l>
    <seg type="pāda">‘लीलास्मितेन शुचिना मृदुनोदितेन</seg>
    <seg type="pāda">व्यालोकितेन लघुना गुरुणा गतेन ।</seg>
  </l>
  <l>
    <seg type="pāda">व्याजृम्भितेन जघनेन च दर्शितेन</seg>
    <seg type="pāda">सा हन्ति तेन गलितं मम जीवितेन ॥ १२२ ॥’</seg>
  </l>
</lg>﻿<pb n="208"/>
<p>आद्यन्तयमकमादिमध्यान्तयमकं चेहास्थानयमकत्वप्रसङ‍गान्न संगच्छते । आदिमध्यान्तयमकानि तु प्रथममेवोदाहृतानि ॥</p>
<div type="commentary">
  <p>शुचिना कान्तेन । मृदुना कोमलेन । उदितं भाषितम् । लघुना तरलेन । गुरुणा स्तनजघनभारालसेन । व्याजृम्भितेन प्रकटीभूतविस्तारप्रकर्षेण । अत्र तेन तेनेति मध्यान्तयोरावृत्तम् । इहेत्यावृत्त्येकरूपतायामेकस्यादावितरस्यान्ते वर्तमानमेकरूपसंधिपातित्वादस्थानयमकमेव भवति । एवसादिमध्यान्तयमकमपि नात्र संगच्छते तर्हि संधिविनाकृतमुदाह्रियतामित्यत आह—<q>आदिमध्यान्तेति</q> ॥</p>
</div> <!-- commentary !-->
<p>आवृत्त्येकरूपतायामावृत्त्याधिक्ये च मध्ययमकं यथा—</p>
<lg type="udāharaṇa" n="2.62.123">
  <l>‘सभासु राजन्नसुराहतैर्मुखैर्महीसुराणां वसुराजितैः स्तुताः ।</l>
  <l>न भासुरा यान्ति सुरान्न ते गुणाः प्रजासु रागात्मसु राशितां गताः १२३’</l>
</lg>
<p>तदेतत्सर्वमपि व्यवहितावृत्तेर्व्यपेतयमकं भवति ॥</p>
<div type="commentary">
  <p><q>आवृत्त्याधिक्य इति</q> । एकैकस्मिन्पादे तृतीयाद्यावृत्त्या पूर्वमाधिक्यं पादान्तरावृत्तिसरूपतया सारूप्यं चोक्तम् । इह तु सरूपावृत्त्यैवाधिक्यं निरूप्यत इति संकरप्रकारोपलक्षणमिदम् । सभासु जनसमवायेषु । असुराहतैर्मदिरापानपराभूतैः । महीसुराणां ब्राह्मणानाम् । वसुना तेजसा राजितैः शोभितैः । भासुरा दीप्ताः । सुरान् देवान् । न न यान्ति निषेधद्वयेन यान्त्येवेत्यर्थः । रागोऽनुरागस्तत्प्रघान आत्मा यासां तासु प्रजासु राशितां पुञ्जतां गताः । व्यपेतमुपसंहरति—तदेतदिति ॥</p>
</div> <!-- commentary !-->
<lg type="kārikā" n="2.63">
  <l>नादौ न मध्ये नान्ते यत्संधौ वा यत्प्रकाशते ।</l>
  <l>अव्यपेतव्यपेतं तदस्थानयमकं विदुः ॥ ६३ ॥</l>
</lg>
<lg type="kārikā" n="2.63">
  <l>पादे श्लोके च तत्प्रायः पादसंधौ च बध्यते ।</l>
  <l>स्वभेदे चान्यभेदे च स्थूलं सूक्ष्मं च सूरिभिः ॥ ६४ ॥</l>
</lg>
<div type="commentary">
  <p>क्रमप्राप्तमस्थानयमकं लक्षयति—<q>नादाविति</q> । आदावेवेत्यादिनियमेन स्थानयमकमुक्तं तदभावे त्वस्थानयमकं भवति । तत्किमाद्यादिस्थानमिदं नाश्रयत एव ।
नेत्याह—<q>संधौ वेति</q> । संधौ पादसंदंशे एकस्यादिपरस्यान्त इति । नेदं स्थानयमकं तद्धि प्रतिपादं स्थाननियमेन निरूप्यत इत्युक्तप्रायम् । <q>अव्यपेत-﻿<pb n="209"/>व्यपेतमिति</q> । द्वाभ्यामप्यन्वीयते । तत्प्रथमं पादश्लोकतया द्विविधमित्याह—<q>पादे श्लोके चेति</q> । पादसंधौ च यद्बध्यते तत्स्वभेदे चान्यभेदे च स्थूलं सूक्ष्मं
च भवतीत्यर्थः । एतद्यथास्थानं विवरिष्यते—स्थूलं सूक्ष्मं चेति पूर्वेणापि संबध्यते । बहुवर्णावृत्ति स्थूलम्, अबहुवर्णावृत्ति सूक्ष्मम् ॥</p>
</div> <!-- commentary !-->
<p>अत्र पादे स्थूलाव्यपेतं यथा—</p>
<lg type="udāharaṇa" n="2.64.124">
  <l>‘वीनां वृन्दं चैतत्कूटे समरुति सुतरुणि समरुति सुतरुणि ।</l>
  <l>चित्तं वा तेन क्रोडेऽस्मिन्सुरमणिगुणरुचि सुरमणि गुणरुचि १२४ ॥’</l>
</lg>
<p>अत्र स्थूलेनैवावृत्तिद्वयेन श्लोकपादयोर्व्याप्तत्वादादिमध्यान्तता न संभवतीत्यस्थानयमकमिदं स्थूलाव्यपेतमुच्यते ॥</p>
<div type="commentary">
  <p>वीनां पक्षिणां वृन्दम् । कूटे श्रृङ‍गे । समरुति मारुतसहिते । सुतरुणि शोभनवृक्षे । कूटविशेषणद्वयमिदम् । समरुति समानकूजिते । सुतरुणीति प्रियासंबोधनम् । वाशब्द इवार्थे । सुरमणीनां देवमणीनां गुणेन दाम्ना रोचते शोभत इति क्विप् । तस्मिन्क्रोडे । सुरमणीति संबोधनम् । गुणेषु रुचिर्यस्य तद्गुणरुचि चित्तम् । अत्र समरुति सुतरुणि सुरमणि गुणरुचीति द्वितीयचतुर्थपादयोर्वर्णाष्टकावृत्तिद्वयमिति पादव्यापकमव्यपेतमुच्यते ॥</p>
</div> <!-- commentary !-->
<p>पाद एव सूक्ष्माव्यपेतं यथा—</p>
<lg type="udāharaṇa" n="2.64.125">
  <l>‘स्वस्थः शैले पश्यास्तेऽसौ रुरुरुरुरुतिरतितनुतनु मतिमति ।</l>
  <l>लोको यद्वद्दैत्यानीकं गुरु गुरुमयि मयि तरितरि सतिसति ॥ १२५ ॥’</l>
</lg>
<p>अत्र पुनः सूक्ष्मेणावृत्त्यष्टकेन श्लोकपादौ व्याप्ताविति अस्थानयमकमिदं सूक्ष्माव्यपेतमुच्यते ॥</p>
<div type="commentary">
<p>रुरुर्बहुश्रृङ‍गो मृगः । उरुरतिरुपचितप्रीतिः अतितनुरतिकृशा तनुर्यस्या इति संबोधनह्रस्वः । मतिमति मतिरुचितज्ञानं तद्वतीत्यपि संबोधनम् । पश्येति वाक्यार्थकर्मकम् । गुरु विपुलम् । गुरुः शुक्रः । मयो दैत्यविशेषः । तद्युक्तं तरितरि विजयमाने मयि सति । सतीति संबोधनम् । सती शोभना । यथा मयदैत्यानीकविजये लोकोऽयं सुखमास्ते तथासौ रुरुरिति वाक्यार्थोऽभिमतः । तदिदं वर्णद्वयावृत्त्या सूक्ष्मं न चान्योन्यव्यवहितमव्यवहितमित्यव्यपेतं च भवति । तदेतदेकस्मिन्नपि पादेऽनुक्तद्वयादिपादविकल्पेन च बोद्धव्यम् ॥</p>
</div> <!-- commentary !-->
﻿<pb n="210"/>
<p>श्लोके स्थूलाव्यपेतं यथा—</p>
<lg type="udāharaṇa" n="2.64.126">
  <l>‘नगजा न गजा दयिता दयिता विगतं विगतं ललितं ललितम् ।</l>
  <l>प्रमदाप्रमदामहता महतामरणं मरणं समयात्समयात् ॥ १२६ ॥’</l>
</lg>
<p>अत्रावृत्त्यषृकेन श्लोकोऽपि व्याप्त इत्यस्थानयमकमिदं श्लोके स्थूलाव्यपेतमुच्यते ॥</p>
<div type="commentary">
  <p>नगजाः पर्वतजाः । दयिता वल्लभाः । एवंविधा अपि गजा हस्तिनो न दयिता न रक्षिताः । वीनां हंसप्रभृतीनां पक्षिणां गतं चङ‍क्रमणं विगतमपगतम् । ललितं विलसितम् । ललितं भ्रष्टम् । प्रमदा कान्ता । अप्रमदा हर्षशून्या । आमश्चित्तव्यथारूपो रोगस्तेन हता । महतां प्रकर्षशालिनाम् । अरणं सङ‍ग्रामवर्जितम् । मरणं विनाशः । समयाद्दैवात् । समयात्संगतमासीत् ॥</p>
</div> <!-- commentary !-->
<p>श्लोक एव सूक्ष्माव्यपेतं यथा—</p>
<lg type="udāharaṇa" n="2.64.127">
  <l>‘विविधधववना नागगर्धर्द्धनानाविविततगगनानानाममज्जज्जनाना ।</l>
  <l>
    <seg type="pāda">रुरुशशललनाना नावबन्धुन्धुनाना</seg>
    <seg type="pāda">मम हि हिततनानानानन स्वस्वनाना ॥ १२७ ॥’</seg>
  </l>
</lg>
<p>अत्र सूक्ष्मतराभिरष्टाविंशत्यावृत्तिभिः श्लोको व्याप्त इत्यस्थानयमकमिदं श्लोके सूक्ष्माव्यपेतमुच्यते ॥</p>
<div type="commentary">
<p>[<note>एतत्कोष्टकान्तर्गतपाठः काशीमुद्रितपुस्तके प्रकाशकप्रमादान्मूले पतित उपलभ्यते</note>बलभद्रं प्रति कृष्णवाक्यं समुद्रतीरभूवर्णनपरम् । विविधानि धवानां तरुभेदानां वनानि यस्यां सा । नागेषु सर्पेषु गर्धेनाभिलाषेण बुभुक्षया ऋद्धैः सभृद्धैर्नानाविधैर्विभिः पक्षिभिर्विततं व्याप्तं गगनं यस्यां सा । अनामेन अनमनेन मज्जन्तो जना यस्यां सा । बहूदकेत्यर्थः । यद्वा अस्य विष्णोर्नाम निमज्जन्तः । तत्परा इति यावत् । तादृशा जना यस्यां सा । अविद्यमाना नरोऽर्वाचीना मनुष्या यस्यां सा । समासान्तविधेरनित्यत्वात् ‘नद्यृतश्च’ इति न कप् । यद्वा । अविद्यमान ओ विष्णुर्यस्यां सा । यद्वा । अनामनि विष्णुनामनि मज्जभ्द्यस्तत्परेभ्यो जातं नानं यस्यां सा । नं ज्ञानम् । तत्त्वज्ञानमिति यावत् । न नं अनं न अनं नानम् । रुरूणां ﻿<pb n="211"/>शशानां च ललनं क्रीडनं यत्र सा । नौ आवयोरबन्धुं वैरिणं धुनाना नाशयन्ती हि निश्चितं मम हितं तनोति सा । अविद्यमानमाननं मुखं यस्य सः । मुखं विनैव जायमान इत्यर्थः । ईदृशो यः स्वस्वनः शब्दस्तत्र अनाः प्राणा यस्यां सा । उदकशब्दवतीत्यर्थः ॥]</p>
</div> <!-- commentary !-->
<div type="commentary">
  <p><q>विविधेति</q> । विविधानि धववनानि यस्यां सा तथा । धवो विट्खदिरः । नागान् सर्पान् हस्तिनो वा गृध्यन्त्यभिलषन्तीति नागगर्धाः । अर्द्धा उपचिता नानावयो विचित्राः पक्षिणस्तैर्विततं व्याप्तं गगनं यस्यां सा तथा । कल्लोलपरम्पराभिरनामं नमनशून्यम् । मज्जन्तः स्नान्तो जना यस्यां सा । अना स्त्रीरूपा । रुरूणां शशानां च ललनमुत्फालो यस्यां सा तथाभूता । नौ आवयोरबन्धुं शत्रुं धुनाना क्षिपन्ती । हरिप्रबोधे बलभद्रस्य कृष्णं प्रत्युक्तिः । यस्मान्मम हिततना हितं तनोति । अनाननो मुखशून्यः यः स्व आत्मा तेन स्वनाना शब्दायमाना । शीले चानश् । ‘अनित्यमागमशासनम्’ इति मुगभावः । यदि वा अनाननो मुखं विना कृतः स्वकीयः स्वनो यस्याः सा । अनितीत्यना प्राणयुक्ता । अन्तर्णीतेवार्थं चैतत् । वर्णद्वयपर्यन्तमावृत्तिः सूक्ष्मता । सैवैकवर्णगोचरा सूक्ष्मतरा ॥</p>
</div> <!-- commentary !-->
<p>पादसंधावन्यभेदोच्छेदेन स्थूलं यथा—</p>
<lg type="udāharaṇa" n="2.64.128">
  <l>‘उपोढरागाप्यबला मदेन सा मदेनसा मन्युरसेन योजिता ।</l>
  <l>न योजितात्मानमनङ‍गतापितां गतापि तापाय ममास नेयते ॥ १२८ ॥’</l>
</lg>
<p>अत्रान्तादिसंदंशादव्यपेतं प्रवर्तते । व्यपेतं तु पादसंधिषु निवर्तत इत्यस्थानयमकमिदं स्थूलावृत्तेः, संधिस्थूलाव्यपेतमुच्यते ॥</p>
<div type="commentary">
  <p><q>पादसंधाविति</q> । ‘स्वभेदे चान्यभेदे च’ इत्यत्र व्यपेताव्यपेतयोः स्वत्वमन्यत्वं च व्याख्येयं प्रकरणात् । तत्त्वे प्रसङ‍गे च यथासंभवं सप्तमी योजनीया । मदेन प्राप्तरागापि तत एव मन्मथोन्मादेन तापिता उत्तापं गतापि यदात्मानमबला न योजितवती तन्नूनं मदेनसा मदीयदुरितेन भूयोऽपि मानरसं प्रापिता स्यात् । अत एवेयते वक्तुमशक्याय संतापाय नासेति काक्वा तापप्रकर्षभणनम् । <q>योजितेति</q> । योजयतेर्गत्यर्थत्वमाश्रित्य कर्तरि क्तः । ‘गत्यर्थाकर्मक-’ इत्यादौ चकारस्यानुक्तसमुच्चयार्थत्वाद्वा । अत्र प्रथमद्वितीययोस्तृतीयचतुर्थयोश्चान्तरतो विच्छिद्य पाठे क्रियमाणे संधिषु व्यपेतप्रसङ‍गः स्यात् । निरन्तरपठितौ तु स निवर्तते । ﻿<pb n="212"/>यथैव च वृत्तौचितीवशात्सौभाग्यमुन्मिषति, तेन व्यपेतबाधादव्यपेतपुरस्कारस्तदिदमाह—<q>अत्रेत्यादि</q> । संदंशः संधानम् ॥</p>
</div> <!-- commentary !-->
<p>अन्यभेदानुच्छेदेन सूक्ष्मं यथा—</p>
<lg type="udāharaṇa" n="2.63.129">
  <l>‘मतां धुनानारमतामकामतामतापलब्धाग्रिमतानुलोमता ।</l>
  <l>मतावयत्युत्तमताविलोमतामताम्यतस्ते समता न वामता ॥ १२९ ॥’</l>
</lg>
<p>अत्र व्यपेतानुच्छेदेनैव पादसंधिष्वव्यपेतमुत्पद्यते इत्यस्थानयमकमिदं सूक्ष्मावृत्तेः संधिसूक्ष्माव्यपेतमुच्यते ॥</p>
<div type="commentary">
<p>मतां संमतामारमतां योगिनामकामतां वीतरागतां धुनानाधःकुर्वाणा । अतापोऽनायासस्तेन लब्धेऽग्रिमतानुलोमते श्रेष्ठतानुकूल्ये यया सा । अतएवोत्तमताया विलोमतामतिरेकमयती न गच्छन्ती ईदृशी तवाताम्यतः संसारखेदेनाबाध्यमानस्य मतौ समता न तु वामता वैषम्यमिति । अत्र प्रतिपादमादिमध्यान्तेषु व्यपेतयमकमुपलभ्यते । संधिषु च संदंशपाठादस्थानयमकव्यपेतं च । न च पूर्वोपलब्धं बाध्यते । न वा संधौ विरतिरिति प्रसङ‍गः संगच्छते । तेन व्यपेतानुच्छेदकमेतदव्यपेतम् । अत्रापि वृत्तौचिती सर्वस्वायते ॥</p>
</div> <!-- commentary !-->
<p>स्वभेदे पूर्वभेदानुच्छेदेन स्थूलं यथा—</p>
<lg type="udāharaṇa" n="2.64.130">
  <l>‘सतमाः सतमालो यः पारापारायतः स दावोऽदावः ।</l>
  <l>लोकालोकानुकृतिः सह्यः सह्ययमनभ्रकूटैः कूटैः ॥ १३० ॥’</l>
</lg>
<p>अत्र विषमपादयोः समपादावन्तेऽवतिष्ठमानावादियमकाद्यन्तयमकयोरादिमध्यान्तयमकतामापादयन्तः पारापारेति सह्यः सह्य इत्यावृत्ती स्थूले एवादिमध्ययमकव्यपदेशं च लभेते इत्यस्थानयमकमिदम् । स्वभेदे पूर्वभेदानुच्छेदि स्थूलाव्यपेतमुच्यते ॥</p>
<div type="commentary">
  <p><q>सतमेति</q> । तमोऽत्र गहनता तया सतमाः सान्धकारम् । पारा नाम नदी तस्याः पारे आयतो विस्तीर्णो दावो वनं तद्बहुलत्वाददावो वनवह्निप्रभावरहितो लोकालोकश्चक्रवालाख्यः पर्वतस्तदनुकृतिस्तत्सदृशो यः सोऽयं सह्यनामा गिरिरभ्रकूटशून्यैः कूटैः शृङ‍गैर्लक्षितः । हिशब्दो वाक्यालंकारे । अत्र प्रथमतृतीययोरादौ द्वितीयचतुर्थयोराद्यन्तयोर्व्यपेतयमकमेव वर्तते । तदनुच्छेदेनैव संदंश-﻿<pb n="213"/>पाठादियमकयोराद्यन्तयमकयोश्चाव्यपेतादिमध्यान्तयमकता प्रकाशते । यतो द्वितीयचतुर्थपादयोरादिमध्यान्तयमकमेव मध्ययमकभूमिकामवगाहते । अत्रापि वृत्तौचिती गवेषणीया । तदेतद्विवरणे व्यक्तमेवेति ॥</p>
</div> <!-- commentary !-->
<p>तदेव स्वान्यभेदोच्छेदि सूक्ष्मं यथा—</p>
<lg type="udāharaṇa" n="2.64.131">
  <l>‘सनाकवनितं नितम्बरुचिरं चिरं सुनिनदैर्नदैर्वृतममुम् ।</l>
  <l>महाफणवतोऽवतो रसपरा परास्तवसुधा सुधाधिवसति ॥ १३१ ॥’</l>
</lg>
<p>अत्र पादान्तादिषु व्यपेतं यदा मध्येष्वव्यपेतं तदुभयमपि पादान्तादिसंहितायामव्यपेतमभिन्नजातीयं जायते । न च प्राचीनां मध्ययमकतां जहातीत्यस्थानयमकमिदं सूक्ष्मावृत्तेरन्यतो भेदेन स्वभेदानुच्छेदि सूक्ष्माव्यपेतमुच्यते । उभयमपि चैतदेवंविधेष्वेव छन्दःसु द्रष्टव्यम् ॥</p>
<div type="commentary">
  <p><q>सनाकेति</q> । नाकवनिताः स्वर्गस्त्रियस्ताभिः सहितम्, यतो नितम्बे स्वच्छन्दविहरणोचिते रुचिरं मनोज्ञम्, सुनिनदैः शोभनशब्दैर्महाफणवान् वासुकिरवतो
रक्षतो रसपरा रसनीयेषु श्रेष्ठा । परास्तवसुधा त्यक्तभूभागा । सुधा पीयूषम् । अत्र प्रतिपादं नितं नितमित्यादिकमव्यपेतम् । संधिषु च विरतिपाठे चिरं चिरमित्यादि व्यपेतं प्रतीयते । तत्र संदंशे क्रियमाणे व्यपेतं निवर्तते । अव्यपेतं तु मध्ययमकमवतिष्ठत एव । तत्सर्वमिदमव्यपेतमेव जायते । अत्रापि वृत्तौचिती पूर्ववदेव शरणमित्युपसंहारे दर्शयति—<q>उभंयमपि चैतदिति</q> । स्थूलसूक्ष्मभावेन संधियमकमुभयम् ॥</p>
</div> <!-- commentary !-->
<p>पादे स्थूलव्यपेतं यथा—</p>
<lg type="udāharaṇa" n="2.64.132">
  <l>‘अखिद्यतासन्नमुदग्रतापं रविं दधानेऽप्यरविन्दधाने ।</l>
  <l>भृङ‍गावलिर्यस्य तटे निपीतरसा नमत्तामरसा न मत्ता ॥ १३२ ॥’</l>
</lg>
<p>अत्र मा भूदव्यपेतप्रसङ‍ग इत्येकमेवाक्षरं विहाय स्थूलावृत्तिद्वयेन श्लोकपादयोर्व्याप्तत्वादादिमध्यान्तता न संभवतीत्यस्थानयमकमिदं स्थूलव्यपेतमुच्यते ॥</p>
<div type="commentary">
  <p><q>अखिद्यतेति</q> । यस्य गिरेस्तटे रविमादित्यमुदग्रतापं दधानेऽपि भृङ‍गावलिर्भ्रमरमाला नाखिद्यत । यतोऽरविन्दधाने पद्मानां निधानभूते निपीतरसा आस्वादित﻿-<pb n="214"/>मकरन्दा । अत एव मत्ता नमन्ति तामरसानि यस्याः सकाशात्सा तथा । भरनमितपद्मकुहरप्रवेशान्मधुरससेवया च भ्रमरमालया खेदो नाधिगतः । अत्र द्वितीयचतुर्थपादयोः ‘रविं दधाने रविन्द्रधाने’ इति, ‘रसा नमत्ता रसा न मत्ता’ इति द्वाभ्यामेव वृत्तिभ्यां व्याप्तत्वादाद्यादिविभागासंभवे अस्थानयमकमेवेदम् । व्यपेतं तु कथं भवतीत्यत आह—<q>मा भूदिति</q> ॥</p>
</div> <!-- commentary !-->
<p>पाद एव सूक्ष्मव्यपेतं यथा—</p>
<lg type="udāharaṇa" n="2.64.133">
  <l>‘करेणुः प्रस्थितोऽनेको रेणुर्घण्टाः सहस्रशः ।</l>
  <l>करेऽणुः शीकरो जज्ञे रेणुस्तेन शमं ययौ ॥ १३३ ॥’</l>
</lg>
<p>अत्र विषमपादयोः करेणुः करेऽणुरित्यादावावृत्तम् । समपादयोस्तु रेणुरेणुरिति । तत्तु स्वापेक्षया न मध्यमन्यापेक्षया नादिरित्यस्थानयमकमिदं सूक्ष्मव्यपेतमुच्यते ॥</p>
<div type="commentary">
  <p><q>करेति</q> । करेणुर्हस्ती प्रस्थितश्चलितस्तेन घण्टा रेणुरशब्दायन्त । सहस्रश इति क्रियाविशेषणम् । स्थूलहस्तेऽणुः सीत्कारविकीर्णतया परमाणुसाद्भूतः । तेन शीकरेण । ननु विषमपादयोराद्यक्षरेण विनाकरणेन मध्ये समपादयोः पुनरादावेव रेणुरित्यावृत्तिरस्ति तत्कथमस्थानयमकमिदमित्यत आह—<q>तत्त्विति</q> । अन्तो वृत्तैरसंभावितत्वादादौ मध्ये वा सा वाच्या । न चेयमपि संभवति । रेणुरेणुरिति शब्दभागमपेक्ष्य प्रवृत्तायामावृत्तौ तद्विरहात् ॥</p>
</div> <!-- commentary !-->
<p>श्लोके स्थूलव्यपेतं यथा—</p>
<lg type="udāharaṇa" n="2.64.134">
  <l>‘जयन्ति ते सदा देहं नमस्यन्ति जयन्ति ते ।</l>
  <l>भवान्यतो नमस्यन्ति सदादेहं भवान्यतः ॥ १३४ ॥’</l>
</lg>
<p>अत्र स्थूलव्यपेतावृत्तिचतुष्टयेन श्लोकोऽपि व्याप्त इत्यादिमध्यान्ताभावादस्थानयमकमिदं स्थूलव्यपेतमुच्यते ॥</p>
<div type="commentary">
  <p>हे जयन्ति, ये तव देहं दुर्गातारादिरूपेण प्रपञ्चमानां मूर्तिं सदा नमस्यन्ति ते जयन्ति सर्वोत्कर्षेण वर्तन्ते । यतस्त एव भवान्संसारसरणिमस्यन्ति क्षिपन्ति । भवात्परमेश्वरात् अन्यता भेदस्तेनोनमतः श्रेयस आदानं ग्रहणं यत्र तादृशी ईहा चेष्टा यत्रेति द्वयमसनक्रियाविशेषणम् । अत्र जयन्ति ते इति प्रथमद्वितीययोराद्यन्तौ ﻿<pb n="215"/>सदादेहमिति प्रथमचतुर्थयोरन्तादी नमस्यन्तीति द्वितीयतृतीययोर्भवान्यत इति च तृतीयचतुर्थयोराद्यन्तौ च स्थूलावृत्त्या व्याप्ताविति अनावृत्तभागाभावाच्छ्लोके स्थूलव्यपेतमस्थानयमकमिदम् ॥</p>
</div> <!-- commentary !-->
<p>श्लोक एव सूक्ष्ममव्यपेतं यथा—</p>
<lg type="udāharaṇa" n="2.64.135">
  <l>‘यामानीतानीतायामा लोकाधीराधीरालोका ।</l>
  <l>सेनासन्नासन्ना सेनासारं हत्वाह त्वा सारम् ॥ १३५ ॥’</l>
</lg>
<p>अत्र यद्यपि यामायामेत्यादौ व्यपेतमाद्यन्तयमकं नीतानीतेत्यादौ च मध्ययमकमव्यपेतं विद्यते, तथापि मण्डूकप्लुत्या गतप्रत्यागतेर्यतेश्च नैतदुल्लिखति अपि तु श्लोकोऽपि द्वाभ्यां द्वाभ्यामक्षराभ्यां सूक्ष्मवृत्त्या व्याप्त इव लक्ष्यते । तेनास्थानयमकमिदमादिमध्यान्तानामभावात्सूक्ष्मावृत्तेः सूक्ष्मव्यपेतमुच्यते ॥</p>
<div type="commentary">
  <p><q>यामेति</q> । मानिभिरिता संगता । यद्वा यामेन प्रहरमात्रेणानीता प्रापिता । शत्रूञ्जित्वेत्यर्थः । आनीतः प्रापित आयामो वृद्धिर्यस्याः सा तथा । पालनेन लोकानामाधिमीरयति क्षिपतीति लोकाधीराधीरैरप्राप्तसमरसंभ्रमैरालोक्यत इति धीरालोका । सह इना सेनान्या वर्तत इति सेना, असन्ना अवसादरहिता एवंभूता या सेना सा आसन्ना निकटवर्तिनी सती आरमरिसमूहं हत्वा त्वा त्वां सारं कार्यसिद्धिं आह ब्रवीति । ननु यामा यामा, लोकालोकेत्यादिकमाद्यन्तयोर्नीतानीतेत्यादिकं तु पदचतुष्टयस्यापि मध्य इति व्यपेतम्, आद्यन्तव्यपेतयमकं तु मध्ययमकमिति स्थानयमकमेवेदम् । संकरोऽपि न पृथग् यमकतां प्रयोजयतीत्यत आह—<q>अत्र यद्यपीति</q> । यामेत्यादिकमादावनुसंधाय वर्णचतुष्कव्यवधिना पादान्तेऽनुसंधीयमानं मण्डूकप्लुतिं प्रयोजयतीति न तथा सोल्लेखम् । यामानीतेत्यादिस्थूलचतुष्कप्रत्यागतेन नीतायामेत्यादिनात्यन्तमुद्भटेन यमकच्छाया तिरोधीयत इति च न सोल्लेखम् । मध्यादिकमव्यपेतं सोल्लेखमित्यपि न वाच्यम् । यामानीतेत्यादिबन्धच्छायार्थकयतिकरणेनानुल्लेखत्वात् । श्लोकस्तु द्वाभ्यां द्वाभ्यामावृत्तिभ्यां व्याप्त इति समुदायसोल्लेखतैव । तदिदमुक्तं मण्डूकप्लुत्या गतप्रत्यागतेर्यतेश्चेति मध्ये यतिकृतो व्यवायो बोद्धव्यः । अत्रापि वृत्तौचित्यमनुसरणीयम् ॥</p>
</div> <!-- commentary !-->
﻿<pb n="216"/>
<p>पादसंधौ स्थूलव्यपेतं यथा—</p>
<lg type="udāharaṇa" n="2.64.136">
  <l>‘हठपीतमहाराष्ट्रीदशनच्छदपाटला ।</l>
  <l>पाटलाकलिकानेकैरेकैका लिलिहेऽलिभिः ॥ १३६ ॥’</l>
</lg>
<p>अत्रापि प्राग्वदेव यतिविच्छेदात्पूर्वोत्तरार्धयोरसंहितायां पाटला पाटलेत्यावृत्तेर्नाव्यपेतयमकत्वम् । न चैतत्पादयोरादावन्ते वा शक्यते वक्तुम् । अपि त्वेकस्यादावन्यस्य वान्त्यस्थाने यमकमिदं स्थूलावृत्तेः स्थूलव्यपेतमुच्यते । न चैतद्वाच्यमुपोढरागेत्यादौ काञ्चीयमकेऽप्ययं न्याय इति । तस्यैव तथाभूतलक्षणत्वात् ॥</p>
<div type="commentary">
  <p><q>हठेति</q> । हठपानेन ताम्बूलरागो निःशेषितस्तेन प्राप्तपरभागसहजरागोन्मेषः । व्यवधायकशब्दाभावे कथमिदं व्यपेतमित्यत आह—<q>अत्रापि प्राग्वदिति</q> । ननूपोढरागेत्यादौ पूर्वोदाहृतेऽपि यतिविच्छेदादस्ति व्यवधानात्कोऽस्य विशेष इत्याशङ‍क्याह—<q>न चेति</q> ।</p>
</div> <!-- commentary !-->
<p>काञ्चीयमक एवाव्यपेतास्थानयमकभेदे सूक्ष्मव्यपेतं यथा—</p>
<lg type="udāharaṇa" n="2.64.137">
  <l>‘धराधराकारधरा धराभुजां भुजा महीं पातुमहीनविक्रमाः ।</l>
  <l>क्रमात्सहन्ते सहसा हतारयो रयोद्धुरा यानधुरावलम्बिनः ॥ १३७ ॥’</l>
</lg>
<p>अत्रान्त्यपादे धुरा धुरेति सूक्ष्मव्यपेतं वर्तते ।</p>
<div type="commentary">
  <p>धराधरः शेषो महीं पातुं सहत इत्यन्वयः ॥</p>
</div> <!-- commentary !-->
<p>स्वभेदान्यभेदयोः स्थूलं सूक्ष्मं च यथा—</p>
<lg type="udāharaṇa" n="2.64.138">
  <l>‘सालं वहन्ती सुरतापनीयं सालं तडिद्भासुरतापनीयम् ।</l>
  <l>रक्षोभरक्षोभरसत्रिकूटा लङ‍काकलङ‍काकलिकाद्रिकूटा ॥ १३८ ॥’</l>
</lg>
<p>अत्र सालं सालमिति स्वभेदे सुरतापनीयं सुरतापनीयमिति स्थूलः । रक्षोभरक्षोभ लङ‍काकलङ‍केति अन्यभेदे कूटा कूटेति सूक्ष्मव्यपेते भेदो वर्तते । तदिदमस्थानयमकं स्थूलसूक्ष्ममुच्यते ॥</p>
<div type="commentary">
  <p><q>सालमिति</q> । सालः प्राकारः । सुराणां तापनं संतापजननं तस्मै हितमल﻿-<pb n="217"/>मत्यर्थं सा लङ‍का । तपनीयं सुवर्णम् । तापनीयं च तद्भासुरं चेति कर्मधारयः । रक्षसां भरः समूहस्तस्य क्षोभः प्रकर्षजः कोलाहलः । त्रिकूटः सुवेलः । अकलङ‍का दोषरहिता । अकलिकानि कलिरहितान्यद्रिकूटानि सुवेलशिखराणि यस्यां सा तथा ।</p>
</div> <!-- commentary !-->
<p>यत्सूक्ष्मं भागं बह्वावृत्ति तदपि स्थूलसूक्ष्ममेव । यथा—</p>
<lg type="udāharaṇa" n="2.64.139">
  <l>‘मधुरया मधुबोधितमाधवी मधुसमृद्धिसमेधितमेधया ।</l>
  <l>मधुकराङ‍गनया मुहुरुन्मदध्वनिभृता निभृताक्षरमुज्जगे ॥ १३९ ॥’</l>
</lg>
<div type="commentary">
  <p><q>यत्सूक्ष्मं भागमिति</q> । भागशो विविच्यमानं सूक्ष्ममेव, वृत्तिभूयस्तया तु स्थूलमिव प्रथत इति सूक्ष्मेक्षिकयाभिधानम् ॥</p>
</div> <!-- commentary !-->
<lg type="kārikā" n="2.65">
  <l>स्थानास्थानविभागोऽयमव्यपेतव्यपेतयोः ।</l>
  <l>क्रमेणोक्तस्तयोरेव पादभेदोऽथ कथ्यते ॥ ६५ ॥</l>
</lg>
<div type="commentary">
  <p>क्रमप्राप्तमिदानीं पादयमकमुदाहियत इत्याह—<q>स्थानास्थानेति</q> ॥</p>
</div> <!-- commentary !-->
<p>तत्र व्यपेतभेदेषु प्रथमपादयोरावृत्तिर्यथा—</p>
<lg type="udāharaṇa" n="2.65.140">
  <l>‘न मन्दयावर्जितमानसात्मया नमन्दयावर्जितमानसात्मया ।</l>
  <l>उरस्युपास्तीर्णपयोधरद्वयं मया समालिङ‍ग्यत जीवितेश्वरः ॥ १४० ॥’</l>
</lg>
<div type="commentary">
  <p><q>न मन्देति</q> । मन्दया तत्कालोचितप्रतिपत्तिविधुरया आवर्जितो मान ईर्ष्यारोषलक्षणो यया सा तथा । सात्मा आत्मवती । अनयोः कर्मधारयः । नमन्पादान्ते लुठन्नपि दयावर्जितौ मानसात्मानौ यस्या इति बहुव्रीहेर्डाप् ॥</p>
</div> <!-- commentary !-->
<p>तत्रैव द्वितीयतृतीययोर्यथा—</p>
<lg type="udāharaṇa" n="2.65.141">
  <l>‘दृश्‍यस्त्वयायं पुरतः पयस्वानानाकलाली रुचिरेण नेत्रा ।</l>
  <l>नानाकलाली रुचिरेणनेत्रा देवी यदस्मादजनि स्वयं श्रीः ॥ १४१ ॥</l>
</lg>
<div type="commentary">
  <p>आनाकं स्वर्गावधि ललनमुल्लासस्तच्छीलः रुचिरेण मनोहरेण नेत्रा नायकेन नानाकलानां चातुःषष्टिकीनामाली परम्परा । एणनेत्रा हरिणलोचना । द्वयमपि श्रीविशेषणम् ॥</p>
</div> <!-- commentary !-->
<p>एवं तृतीयचतुर्थयोरपि यथा—</p>
<lg type="udāharaṇa" n="2.65.142">
  <l>‘स्मरानलो मानविवर्धितो यः स निर्वृतिं ते किमपाकरोति ।</l>
  <l>समं ततस्तामरसे क्षणेन समन्ततस्तामरसेक्षणे न ॥ १४२ ॥’</l>
</lg>
﻿<pb n="218"/>
<div type="commentary">
  <p>समं समकालं क्षणेन ततो विस्तीर्णस्तामनुभवैकसाक्षिचिन्तानुवृत्तिलक्षणां निर्वृतिमरसे इति सोपालम्भसंबोधनम् । समन्ततः सर्वतस्तामरसेक्षणे कमलनेत्रे न किमपाकरोतीति पूर्वेण संबन्धः ॥</p>
</div> <!-- commentary !-->
<p>व्यपेतभेदेषु प्रथमतृतीययोर्यथा—</p>
<lg type="udāharaṇa" n="2.65.143">
  <l>‘सभा सुराणामबला विभूषिता गुणैस्तवारोहि मृणालनिर्मलैः ।</l>
  <l>स भासुराणामबला विभूषिता विहारयन्निर्विश संपदः पुराम् ॥ १४३ ॥’</l>
</lg>
<div type="commentary">
  <p>अबला बलाख्येन दानवेन रहिता विभुना शक्रेणाध्यासिता सुराणां देवानां सभा मृणालनिर्मलैस्तव गुणैरारोहि यतः, अतः स त्वं पुरामबला विभूषिताः स्त्रियोऽलंकृता विहारयन् भासुराणां सतां संपदो निर्विशेत्याशंसा ॥</p>
</div> <!-- commentary !-->
<p>तत्रैव प्रथमचतुर्थयोर्यथा—</p>
<lg type="udāharaṇa" n="2.65.144">
  <l>‘कलं कमुक्तं तनुमध्यनामिकास्तनद्वयीं च त्वदृते न हन्त्यतः ।</l>
  <l>न याति भूतं गणने भवन्मुखे कलङ‍कमुक्तं तनुमध्यनामिका ॥ १४४ ॥’</l>
</lg>
<div type="commentary">
  <p>कलं मधुराव्यक्तं उक्तं भाषितं तनोर्मध्यस्य भरेण नामिकास्तनद्वयीं च त्वां विहाय कं नायकं हन्ति वशीकरोति । अतो जितेन्द्रियेषु प्रथमगणनीये त्वयि सति कलङ‍कमुक्तं निर्दोषं तनुमधि शरीरमधिकृत्य भूतमनामिकाऽनामिकाङ‍गुलिः न याति परस्य त्वत्सदृशस्याभावात् । निर्दोषो हि लोके ऊर्ध्वाङ‍गुल्या निर्दिश्‍यते ॥</p>
</div> <!-- commentary !-->
<p>एवं द्वितीयचतुर्थयोरपि यथा—</p>
<lg type="udāharaṇa" n="2.65.145">
  <l>‘या बिभर्ति कलवल्लकीगुणस्वानमानमतिकालिमालया ।</l>
  <l>नात्र कान्तमुपगीतया तयास्वानमा नमति कालिमालया ॥ १४५ ॥’</l>
</lg>
<div type="commentary">
  <p>वल्लकीगुणस्वानो वीणाशब्दस्तस्य मानं या बिभर्ति । कालिम्नः श्‍यामताया आलया कज्जलप्रभृतीनतीत्य वर्णप्रकर्षेण या स्थिता, तया गातुमुपक्रान्तया भ्रमरमालया हेतुभूतया का नामात्र पर्वतं कान्तं न नमति न प्रणमतीति न, न सुखेन आनम्यते इति अस्वानमा या प्रागासीत् साप्युद्दीपनप्रकर्षे निःशेषितमाना नमतीत्यर्थः ॥</p>
</div> <!-- commentary !-->
<lg type="kārikā" n="2.66">
  <l>अर्धाभ्यासः समुद्गः स्यात्तस्य भेदास्त्रयो मताः ।</l>
  <l>व्यपेतश्चाव्यपेतश्च उभयात्मा च सूरिभिः ॥ ६६ ॥</l>
</lg>
﻿<pb n="219"/>
<p>तेषु व्यपेतो यथा—</p>
<lg type="udāharaṇa" n="2.66.146">
  <l>‘अनेकपादभ्रमदभ्रसालं मान्ये दृशाभीरुपतत्त्रिकूटम् ।</l>
  <l>अनेकपादभ्रमदभ्रसालं मान्ये दृशा भीरु पतत्त्रिकूटम् ॥ १४६ ॥’</l>
</lg>
<div type="commentary">
  <p>अनेकेषु पादेषु प्रत्यन्तपर्वतेषु भ्रमन्त्यभ्राणि मेघा एव सालो वरणः प्राकारः, मान्याः पूजार्हा ईदृशा यथादृश्‍यं तथैव मनोहारिणोऽभीरवो भयरहिताः पतत्त्रिकूटाः पक्षिसङ‍घा यत्र, अनेकपा हस्तिनस्तेषामदभ्र उत्कटो मदस्तं भरन्ति धारयन्तीति मूलविभुजादित्वात्कप्रत्यये अनेकपादभ्रमदभ्राः साला वृक्षा यत्र । मान्ये भीर्विति संबोधनद्वयम् । मानःशृङ‍गारभावस्तदर्हा दृशा त्रिकूटं पर्वतमालोकयेति ॥</p>
</div> <!-- commentary !-->
<p>अव्यपेतो यथा—</p>
<lg type="udāharaṇa" n="2.66.147">
  <l>‘घनं विदार्यार्जुनबाणपूगं घनं विदार्यार्जुनबाणपूगम् ।</l>
  <l>ससार बाणोऽयुगलोचनस्य ससारबाणोऽयुगलोचनस्य ॥ १४७ ॥’</l>
</lg>
<div type="commentary">
  <p>विदारी कन्दभेदः, अर्जुनः ककुभः, बाणो गुल्मविशेषः, पूगो गुवाकः । वृक्षद्वन्द्वत्वात्पाक्षिक एकवद्भावः । अर्जुनः पार्थस्तस्य बाणपूगं शऱसमूहस्तं विदार्य भित्त्वा । अयुगलोचनस्त्रिनेत्रः किरातस्वरूपधरस्तस्य ससार गतः सारबाण उत्कृष्टशब्दस्तेन सहितोऽयुगद्वितीयः, अलोचनस्य दुर्ज्ञानस्य ॥</p>
</div> <!-- commentary !-->
<p>व्यपेताव्यपेतो यथा—</p>
<lg type="udāharaṇa" n="2.66.148">
  <l>‘कलापिनां चारुतयोपयान्ति वृन्दानि लापोढघनागमानाम् ।</l>
  <l>वृन्दानिलापोढघनागमानां कलापिनां चारुतयोऽपयान्ति ॥ १४८ ॥’</l>
</lg>
<p>पादत्रयाभ्यासस्तु नातिसुन्दर इति तद्भेदा नोदाह्रियन्ते ॥</p>
<div type="commentary">
  <p>के पानीये लपनशीला हंसास्तेषां वृन्दानि चारुतया मनोज्ञभावेनोपयान्ति संगच्छन्ते । लापेन परस्परसंलापमात्रेणोढः प्राप्तो घनो निरन्तर आगम आगमनं येषाम् । वृन्दानिलो वात्या तेनापोढो निराकृतो घनागमो मेघदुर्दिनं कलापिनो मयूरा आरुतयः समन्ततः केकायितानि अपयान्ति तिरोभवन्ति । एकश्लोके पादत्रयाभ्यासस्यासंभवाच्छ्लोकान्तरे च तथा सौन्दर्याभावात्पादत्रयाभ्यासो न चिन्तनीय इत्यत आह—<q>पादत्रयेति</q> ॥</p>
</div> <!-- commentary !-->
<lg type="kārikā" n="2.67">
  <l>एकाकारचतुष्पादं महायमकमुच्यते ।</l>
  <l>श्लोकाभ्यासश्च तत्राद्यं पुनरभ्यासमर्हति ॥ ६७ ॥</l>
</lg>﻿<pb n="220"/>
<div type="commentary">
  <p>इदानीं क्रमप्राप्तं महायमकं लक्षयन्नाह—<q>एकाकारेति</q> । द्विविधमेकाकारं भवति । एकभावृत्तिचतुष्केण, अपरभावृत्त्यष्टकेन । तदिदमुक्तमाद्यं पुनरनावृत्तमिति । प्रतिपादमवान्तरावृत्तिभेदेनैवाष्टकनिर्वाहात् ॥</p>
</div> <!-- commentary !-->
<p>तत्राव्यपेतभेदे महायमकं यथा—</p>
<lg type="udāharaṇa" n="2.67.149">
  <l>‘सभासमानासहसापरागात्सभासमाना सहसा परागात् ।</l>
  <l>सभासमाना सहसापरागात्सभासमाना सहसापरागात् ॥ १४९ ॥’</l>
</lg>
<div type="commentary">
  <p>भासः कान्तिः, मानश्चित्तसमुन्नतिः पूजा वा, आसः शत्रुविधूननम्, हसः स्मेरता, एतैः सह वर्तते इति सभासमानासहसा यतोऽपरागं चित्तकालुष्यमत्ति । भासमानैः शोभमानैः सह वर्तते सभासमाना । सहसा मार्गशीर्षेण हेतुना प्रावृड्‌वि च्छेदप्रादुर्भूतान् परागान् रजःकणानतति प्राप्नोतीति परागात् । भा कान्तिस्तया समाना सरूपास्तैः सह वर्तत इति सभासमाना । षोऽन्तकर्मणि । स्यन्ति परानिति साः, तैः सह वर्तत इति सहसा । एवंभूता असमाना अनुपमा सभा जनसमवायोऽपरागादपरस्मात्पर्वतात् सहसा शीघ्रं परागात्परागतेति ॥</p>
</div> <!-- commentary !-->
<p>व्यपेतभेदे द्वितीयं महायमकं यथा—</p>
<lg type="udāharaṇa" n="2.67.150">
  <l>
    <seg type="pāda">‘प्रवणमदभ्रमदचलद्विपराजितमूढविमलमहिततरङ‍गं</seg>
    <seg type="pāda">विरसं सदातिमिश्रितमच्युतधाम प्रतीतशिखिचरितवनम् ।</seg>
  </l>
  <l>
    <seg type="pāda">प्रवणमदभ्रमदचलद्विपराजितमूढविमलमहिततरङ‍गं</seg>
    <seg type="pāda">विरसं सदातिमिश्रितमच्युतधामप्रतीतशिखिचरितवनम् ॥ १५० ॥’</seg>
  </l>
</lg>
<div type="commentary">
  <p>प्रवणं प्रकृष्टतरवनम् । ‘प्रनिरन्तःशर—’ इत्यादिना णत्वम् । अदभ्रेण महता मदेन दर्पेण चलन्तो ये वयः पक्षिणस्तैः पराजिता मूढवयोबालाः पक्षिणो यत्र तम्, अलमत्यर्थं पूर्वोक्तरूपानमूढान् वीन् पक्षिणो मलते धारयतीति वा । अहिततरङ‍गं भुजङ‍गव्याप्तावर्तस्थानम् । विरसमतलस्पर्शतया भूभागरहितम् । सदा सर्वकालं तिमिभिर्महामत्स्यैः श्रितमाश्रितम् । अच्युतस्य भगवतो नारायणस्य धाम विश्रान्तिस्थानम् । प्रतीतः प्रख्यातः शिखी वडवानलस्तेन चरितवनं भक्षितजलोत्पीडमिति प्रथमः श्लोकार्थः । प्रवणमदाः मदायत्तदर्पाः सततनिस्यन्दमानमदजलाश्च भ्रमन्तो ये मैनाकप्रभृतयोऽचला द्विपाः करिमकराश्च तैः शोभितम् । ऊढा विमला स्वभावनिर्मला महिताः पूजितास्तरङ‍गा येन तम् । विरसं क्षारम् । सतीभिः शोभ﻿-<pb n="221"/>नाभिरातिभिः पक्षिविशेषैर्भिश्रितं करम्बितम् । न च्युतं धाम तेजो यस्य तम् । प्रतीताः प्रत्यागताः शिखिनो मयूरास्तैश्चरितवनं भ्रान्ततीरकाननं समुद्रं पश्‍येति वाक्यान्तरवर्तिक्रियया संबन्ध इति द्वितीयः श्लोकार्थः ॥</p>
</div> <!-- commentary !-->
<p>अव्यपेतभेदे आद्यस्य पुनरभ्यासो यथा—</p>
<lg type="udāharaṇa" n="2.67.151">
  <l>‘समान यासमानया स मानया समानया ।</l>
  <l>समानयासमानया समानयासमानया ॥ १५१ ॥’</l>
</lg>
<div type="commentary">
  <p><q>समानेति</q> । हे समान सखे, यासमानया अविनयवतीनां धुरि गणनीयया अनया समानया समानो यासः प्रयत्नो मान ईर्ष्यारोषस्तौ समानौ यस्यास्तया, तथा समानया चित्तानुस्भृतिसारूप्यं भजमानया पूजासिहतया असमानया अनुपमया स त्वं मा मां समानय संगमयेति मन्मथोन्मादाविष्टस्य कस्यचिद्वयस्यस्य प्रार्थना ॥</p>
</div> <!-- commentary !-->
<lg type="kārikā" n="2.68">
  <l>एकरूपेण वाक्येन द्वयोर्भणनमर्थयोः ।</l>
  <l>तन्त्रेण यत्स शब्दज्ञैः श्लेष इत्यभिशब्दितः ॥ ६८ ॥</l>
</lg>
<div type="commentary">
  <p>बन्धावृत्तिसामान्याद्यमकानन्तरं श्लेषं लक्षयति—<q>एकरूपेणेति</q> । अर्थभेदेन शब्दा भिद्यन्त इति नये कथमेकेन वाक्येन द्वयोरुक्तिरित्यत आह—<q>तन्त्रेणेति</q> । श्लेषो हि संभेदलक्षणः । स चात्र भिन्नानामपि शब्दानामुच्चारणसाम्येन प्रवर्तते । अनेकसंबन्धानामैकरूप्येण वर्तनं तन्त्रमित्युच्यते ।</p>
</div> <!-- commentary !-->
<lg type="kārikā" n="2.69">
  <l>प्रकृतिप्रत्ययोत्थौ द्वौ विभक्तिवचनाश्रयौ ।</l>
  <l>पदभाषोद्भवौ चेति शब्दश्लेषा भवन्ति षट् ॥ ६९ ॥</l>
</lg>
<div type="commentary">
  <p>द्वयोरिति संख्या न विवक्षिता, त्रिप्रभृतीनामपि श्लेषसंभवात् । विभागवाक्ये विभक्तीनां साक्षादुपादानात्प्रत्यपदं तदन्यपरं, विशेषशोभाकरत्वं च विशेषोपादानप्रयोजनम् ॥</p>
</div> <!-- commentary !-->
<p>तेषु प्रकृतिश्लेषो यथा—</p>
<lg type="udāharaṇa" n="2.69.152">
  <l>‘आत्मनश्च परेषां च प्रतापस्तव कीर्तिनुत् ।</l>
  <l>भयकृद्भूपते बाहुर्द्विषां च सुहृदां च ते ॥ १५२ ॥’</l>
</lg>
<p>अत्र कीर्तिनुदित्यत्र नौति-नुदत्योर्भयकृदित्यत्र करोति-कृन्तत्योः प्रकृत्योः क्विपि तुल्यं रूपमिति प्रकृतिश्लेषोऽयम् ॥</p><pb n="222"/>
<div type="commentary">
  <p>आत्मनः कीर्ति नौति स्तौति । परेषां शत्रूणां च नुदति क्षिपति । द्विषां भयं करोति जनयति । सुहृदां च भिनत्तीति धातुरूपप्रकृतिभेदादेवार्थभेदः क्विप्प्रत्ययस्य साधारण्यात् ॥</p>
</div> <!-- commentary !-->
<p>लिङ‍गश्लेषोऽपि प्रकृतिश्लेष एव । स यथा—</p>
<lg type="udāharaṇa" n="2.69.153">
  <l>‘कुवलयदलद्युतासौ दृशा च वपुषा च कं न दर्शयते ।</l>
  <l>अधरीकृतप्रवालश्रियाङ्घ्रिणास्येन न नतभ्रूः ॥ १५३ ॥’</l>
</lg>
<p>अत्र दृग्वपुषोरास्यचरणयोश्च कुवलयदलद्युतेत्यधरीकृतप्रवालश्रियेति च लिङ‍गभेदेऽपि तुल्यरूपे विशेषणे इति लिङ‍गश्लेषोऽयम् ॥</p>
<div type="commentary">
  <p>ननु ‘वर्णपदलिङ‍गभाषाप्रकृतिप्रत्ययविभक्तिवचनानाम्’ इति कैश्चित्परिसंख्यातम्, ततश्चाष्टधा श्लेषो भविष्यतीत्यत आह—<q>लिङ‍गश्लेषोऽपीति</q> । तदिदमुदाहरणीयमित्याह—<q>स यथेति</q> । दर्शयत इत्यात्मनेपदेन तटस्थमपि कं न हठाद्दर्शनाय प्रेरयतीति व्यज्यते । अधरीकृता जिताधरत्वमापादिता च । ननु च कुवलयदलद्युतेति अधरीकृतप्रवालश्रियेति च प्रकृतिभागो न भिद्यते, तत्कथमयं प्रकृतिश्लेष इति । नैतत् । आविष्टलिङ‍गद्वयविशेष्यलिङ‍गद्वयसंनिधानादनाविष्टलिङ‍गं विशेषणमवश्‍यमुभयलिङ‍गग्राहि वाच्यम् । पञ्चकप्रातिपदिकार्थपक्षे विभक्तिर्द्योतिकैव तथा च लिङ‍गभेद इति विभिन्ने विशेषणप्रकृती मिथःसंश्लिष्टे इति । <q>अत्रेत्यादि</q> ॥</p>
</div> <!-- commentary !-->
<p>प्रत्ययश्लेषः सोद्भेदो निरुद्भेदश्च । तयोराद्यो यथा—</p>
<lg type="udāharaṇa" n="2.69.154">
  <l>‘तस्या विनापि हारेण निसर्गादेव हारिणौ ।</l>
  <l>जनयामासतुः कस्य विस्मयं न पयोधरौ ॥ १५४ ॥’</l>
</lg>
<p>अत्र हारिणाविति इनिणिनिप्रत्यययोरेकरूपत्वाद्विनापि हारेणेति च मत्वर्थीयोद्भेदात्सोद्भेदप्रत्ययश्लेषोऽयम् ॥</p>
<div type="commentary">
  <p>तद्वाक्यस्थशब्दान्तरप्रकाशितः सोद्भेदः, अतथाभूतो निरुद्भेदः । मत्वर्थायेनिप्रत्यये हारवन्तौ हारिणौ । आवश्‍यकार्थणिनिप्रत्यये सहृदयानां मनो हरत इति
हारिणौ । आनन्दघनरसचर्वणारूपो विस्मयोऽद्भुतं च । अपिशब्देन विराधद्योतकेन हारहीनयोरपि हारसंबन्धो विस्मयरसार्पक इति मत्वर्थीयोन्मुद्रणात्सोद्भेदः ।
प्रत्ययश्लेषस्तु कथं भवतीत्यत आह—<q>इनिणिनिप्रत्ययोरिति</q> ॥</p>
</div> <!-- commentary !-->
﻿<pb n="223"/>
<p>द्वितीयो यथा—</p>
<lg type="udāharaṇa" n="2.69.155">
  <l>‘त्वदुद्धृतामयस्थानरूढव्रणकिणाकृतिः ।</l>
  <l>विभाति हरिणीभूता शशिनो लाञ्छनच्छाविः ॥ १५५ ॥’</l>
</lg>
<p>अत्र हरिणीभूतेति च्वेर्ङीपश्च तुल्यरूपतायां तदुद्भेदो नास्तीत्यनुद्भेदः प्रत्ययश्लेषोऽयम् ॥</p>
<div type="commentary">
  <p>व्रणरूढिस्थानं श्‍यामं भवतीति लाञ्छनच्छायाभूता कीदृशी हरिणी हरिता । वर्णादनुदात्तात्तोपधात्तो नः’ इति ङीपि नादेशे च रूपम् । सेयं प्रतीयमानगुणनोत्प्रेक्षा । अहरिणरूपापि व्यवहारारूढहरिणतामापन्नेति च्विप्रत्यये च हरिणीभूते रूपम् । अत्र डीपश्च्वेर्वा न किंचिद्भेदकं निबद्धमिति निरुद्भेदः प्रत्ययश्लेषोऽयम् । हरितहरिणरूपे प्रकृती अपि संभिन्ने एव । संकरस्यादूषणत्वात् । एवं पूर्वोदाहरणेऽपि ॥</p>
</div> <!-- commentary !-->
<p>विभक्तिश्लेषो द्विधा—भिन्नजातीययोः, अभिन्नजातीययोश्च । तयोराद्यो यथा—</p>
<lg type="udāharaṇa" n="2.69.156">
  <l>‘विषं निजगले येन बभ्रे च भुजगप्रभुः ।</l>
  <l>देहे येनाङ‍गजो दध्रे जाया च स जयत्यजः ॥ १५६ ॥’</l>
</lg>
<p>अत्र येनविषं निजगले, भुजगराजश्च निजगले बभ्रे, अङ‍गजो देहे, जाया च दध्रे इति तिङ्सुब्विभक्त्योः लिडात्मनेपदप्रथमपुरुषैकवचनसप्तम्येकवचनान्तयोरेकरूपत्वाद्विभिन्नार्थकत्वाद्भिन्नजातीयसुप्तिङ्विभक्तिश्लेषोऽयम् ॥</p>
<div type="commentary">
  <p>निजगल इति गिरतेः कर्मणि लिटि रूपम् । येन विषं कालकूटाख्यं निगीर्णम्, निजे च गले कण्ठे भुजगराजो धृतः । देह इति दहतेस्तत्रैव [कर्मणि लिटि] रूपम् । अङ‍गजः कामो येन दग्धः, निजे च देहे शरीरे जाया पार्वती धृता स जयतीति । विवरणग्रन्थः सुबोध एव ॥</p>
</div> <!-- commentary !-->
﻿<pb n="224"/>
<p>द्वितीयो यथा—</p>
<lg type="udāharaṇa" n="2.69.157">
  <l>‘त्वमेव धातुः पूर्वोऽसि त्वमेव प्रत्ययः परः ।</l>
  <l>अनाख्यातं न ते किंचिन्नाथ केनोपमीयसे ॥ १५७ ॥’</l>
</lg>
<p>अत्र धातुरिति प्रथमान्तस्य षष्ठ्यन्तस्य चैकरूपत्वाद्भिन्नार्थकत्वाच्चाभिन्नजातीयसुब्विभक्तिश्लेषोऽयम् ॥</p>
<div type="commentary">
  <p>धातुर्जगन्निर्मातुरपि पूर्व इत्यनेनानादित्वमुक्तम् । परः प्रत्ययः कारणत्रयरूपं न किंचिदनाख्यातम् । श्रुतिस्मृतीतिहासपुराणेषु प्रसिद्धावदानत्वात् । द्वितीयस्याभावान्न केनचिदुपमानम् । अर्थान्तरे तु धातुः क्रियावचनशब्दरूपः पूर्व एव प्रकृतित्वात्ततः परः प्रत्ययः तिङादिः । अतः सर्वमाख्यातमेव पदं निष्पद्यते । तेन च कथं तिङन्तेनोपमानमस्ति भिन्नार्थत्वाच्चेति शब्दमेददृढीकरणार्थमुक्तम् । एवं तिङामपि संभेद उदाहरणीयः । यथा—</p>
<lg>
  <l>‘माद्यन्तु नाम कवयस्तथापि विदितश्रमाः ।</l>
  <l>वेद विद्या पतिर्वाचामहं वाचोरिवान्तरम् ॥’</l>
</lg>
<p>अत्र वेदेति प्रथमोत्तमयोः पुरुषयोरेकवचने श्लिष्येते ॥</p>
</div> <!-- commentary !-->
<p>वचनश्लेषो द्विधा—सोद्भेदः निरुद्धेदश्च । तयोः सोद्भेदो यथा—</p>
<lg type="udāharaṇa" n="2.69.158">
  <l>‘प्राज्यप्रभावः प्रभवो धर्मस्यास्तरजस्तमाः ।</l>
  <l>मुक्तात्मा नः शिवं नेमिरन्येऽपि ददतां जिनाः ॥ १५८ ॥’</l>
</lg>
<p>अत्र नेमिरित्यन्येऽपीति एकवचनबहुवचनाभ्यां ददतामित्यत्र तिङन्ते प्राज्यप्रभावः प्रभव इत्यादिषु च सुबन्तेष्वेकवचनबहुवचनयोरुद्भेद इत्ययं सोद्भेदो नाम वचनश्लेषः ॥</p>
<p>निरुद्भेदो यथा—</p>
<lg type="udāharaṇa" n="2.69.159">
  <l>‘तनुत्वरमणी यस्य मध्यस्य च भुजस्य च ।</l>
  <l>अभवन्नितरां तस्या वलयः कान्तिवृद्धये ॥ १५९ ॥’</l>
</lg>
<p>अत्राभवन्निति वलय इति पदयोस्तिङन्तसुबन्तयोरेकवचनबहुवचने अनुद्भिन्ने एव श्लिष्येते इत्ययं निरुद्भेदो नाम वचनश्लेषः ॥</p>
﻿<pb n="225"/>
<div type="commentary">
  <p>एकवचनबहुवचनाभ्यां विशेषणेषु संबन्धयोग्यताक्षेपात्तिङ्वचनेषु सुब्वचनेषु च यथायथमर्थद्वयोन्मीलनाच्छब्दरूपद्वयोद्भेदः । एकवचनेन वलयः कङ‍कणं बहुवचनेन च मध्यरेखा इति सुबन्तपदे । एतदौचित्ये तिङन्तपदे चाभवन्निति वचनद्वयलाभः । न चानयोः किंचिदुद्भेदकं निबद्धमिति निरुद्भेदोऽयम् । तदेतदाह—<q>अत्रेत्यादि</q> ॥</p>
</div> <!-- commentary !-->
<p>पदश्लेषो यथा—</p>
<lg type="udāharaṇa" n="2.69.160">
  <l>‘अरिभेदः पलाशश्च बाहुः कल्पद्रुमश्च ते ।</l>
  <l>बालेवोद्यानमालेयं सालकाननशोभिनी ॥ १६० ॥’</l>
</lg>
<p>अत्र प्रकृतिप्रत्ययविभक्तिवचनानां पृथगभिधानादभिधानमालोक्तानि प्रातिपदिकान्येव पदशब्देनोच्यन्ते । तेन पूर्वार्धे शत्रुभेदोमांसादस्ते बाहुरित्यर्थेनारिभेदपलाशाख्यवृक्षनाम्नी श्लिष्येते । उत्तरार्धे च सालानां काननेन शोभत इत्येवंशीलेयमुद्यानमालेव व्द्यर्थेन सालकेनाननेन शोभत इत्येवंशीला बालेत्युपमानार्थः श्लिष्यते । स एष पदश्लेषा नाम शब्दश्लेषः ॥</p>
<div type="commentary">
  <p>अरीणां भेदः शरीरधातुभेदः, पलं मांसमश्नाति यः स तथा, चकार उत्तरवाक्यापेक्षया । अरिभेदो विट‍्खदिरः पलाशः किंशुकः सालास्तरुविशेषास्तेषां काननम्, अलकाश्चूर्णकुन्तलास्तत्सहितमाननं च । पूर्वोत्तरार्धयोर्नैकवाक्यत्वमुदाहरणत्वात् । ननु विभक्त्यन्तान्नान्यत्पदं तत्र पूर्वभागेन प्रकृतिश्लेष उत्तरभागेन च प्रत्ययश्लेष उद्दिष्ट एव, तत्कोऽन्य, पदश्लेष इत्यत आह—<q>अत्रेति</q> । प्रकृतिप्रत्ययभावविवक्षाविरहे नाममालोक्तानि प्रातिपदिकान्येवावशिष्यन्त इत्यर्थः ॥</p>
</div> <!-- commentary !-->
<p>वर्णश्लेषोऽपि पदश्लेष एव । स यथा—</p>
<lg type="udāharaṇa" n="2.69.161">
  <l>‘त्वमेव देव पातालमाशानां त्वं निबन्धनम् ।</l>
  <l>त्वं चामरमरुद्भूमिरेको लोकत्रयात्मकः ॥ १६१ ॥’</l>
</lg>
<p>अत्र त्वमेव पातालमित्यकारः पाश्चात्ये, त्वं च अमरमरुद्भूमिरिति चकारः पौरस्त्येऽक्षरे श्लिष्टः पातालं चामरे इति च पदं रचयति । सोऽयं पदश्लेष एव वर्णश्लेष इत्युच्यते ॥</p>
﻿<pb n="226"/>
<div type="commentary">
<lg>
  <l>
    <seg type="pāda">‘अलंकारः शङ‍काकरनरकपालं परिजनो</seg>
    <seg type="pāda">विशीर्णाङ‍गो भृङ‍गी वसु च वृष एको बहुवयाः ।</seg>
  </l>
  <l>
    <seg type="pāda">अवस्थेयं स्थाणोरपि भवति सर्वामरगुरो-</seg>
    <seg type="pāda">र्विधौ वक्रे मूर्ध्नि स्थितवति वयं के पुनरमी ॥’</seg>
  </l>
</lg>
  <p>इति वर्णश्लेषः काश्‍मीरकैः पृथगुदाहृतः । अत आह—<q>वर्णश्लेषोऽपीति</q> । अवयवाभेदे समुदायसंभवादवयवभेदे च समुदायभेदध्रौव्यात्पदश्लेषव्यवस्थितौ तत्रैवास्यान्तर्भावो युक्त इति भावः । अलमत्यर्थं पाता रक्षिता, आशानां निबन्धनं मनोरथसफलीकरणबीजं, आशानां दिशां संश्लेषस्थानम्, चामरमरुद्भूमिः स्वर्लोकोऽमराणामिन्द्रादीनां भूमिरमरावत्यादिर्मरुतां च विवहादीनां भूमिर्वैमानिकपथश्चामरमरुद्भूमिश्चामरमरुतामाश्रयश्च । कथमत्र वर्णश्लेष इत्यत आह—<q>अत्रेत्यादि</q> । ‘पतिचण्डिभ्यामालञ्’ इति पतेरालञ्‌प्रत्यये पातालमिति रूपसिद्धावाकार एव मध्यवर्तिवर्णः, तत्रैव पुनरेकदेशप्रतिसंधाने पातालमित्याकारश्च प्रतीयते । अत्र च ‘एकः पूर्वपरयोः’ इति वचनादाकार एव श्रूयते तेनोत्तरः पौरस्त्येन संभिन्नः । एवं चकारस्योत्तरसंभेदो व्याख्येयः ॥</p>
</div> <!-- commentary !-->
<p>भाषाश्लेषो यथा—</p>
<lg type="udāharaṇa" n="2.69.162">
  <l>‘कुरु लालसभूलेहे महिमोहहरे तुहारिविच्छिन्ने ।</l>
  <l>हरिणारिसारदेहे वरे वरं हर उमे भावम् ॥ १६२ ॥’</l>
</lg>
<p>अत्र—</p>
<lg type="udāharaṇa" n="2.69.163">
  <l>‘ध्यानानीतां च रुद्राणीं कान्तां च पुरतः स्थिताम् ।</l>
  <l>रणेच्छुः कश्चिदानर्च दिव्यप्राकृतया गिरा ॥ १६३ ॥’</l>
</lg>
<p>तत्र रुद्राणीपक्षे—हे उमे, हरे भवे वरं श्रेष्ठ भावं कुरु । किंभूते । लालसभूलेहे लालसभूः कामस्तं लेढि यस्तस्मिन् । तथा महिम्रा प्रभावेणोहं वितर्कमपहरति यस्तस्मिन्महिमोहहरे । महेश्वरसंनिधौ हि सर्वज्ञानाभिभव इति श्रूयते । अतएव तोहन्ति अर्दयन्ति तुहा अरयस्तैर्विच्छिन्ने विरहिते । अपरमप्यरीणां विच्छेदकारणमाह—हरिणारिसारदेहे हरिणारिः सिंहस्तस्य सारो बलं स देहे यस्य तस्मिन् । वरे परि﻿-<pb n="227"/>णेतरीति । उमाया एव वा इमानि संबोधनविशेषणानि । कान्तापक्षे तु—हे कान्ते, तव योऽयं हरिनार्याः श्रियाः सार उत्कृष्टो देहस्तत्र यद्वरं श्रेष्ठं विलोचनाननस्तनजघनादि तन्मे भावमभिलाषं हरतु । कामान्पूरयत्वित्यर्थः । किंभूते देहे । कुटिलालसभ्रूलेखे महिमोहहरे गृहे हारिणि विच्छिन्ने च तनुमध्यत्वादिभिरिति ॥</p>
<div type="commentary">
  <p>दिव्या संस्कृता । प्राकृता महाराष्ट्री । भावश्चेतसो लयः । लालस इच्छा तस्माद्भवतीति लालसभूः संकल्प़योनित्वात्कामस्तं लेढीति कर्मण्यण् । ऊहस्तर्कः संशयपृष्ठभावी विपरीतप्रत्ययविशेषः । कथं तं हरतीत्यत आह—<q>महेश्वरसंनिधाविति</q> । संनिधिः साक्षात्काररूपः । सर्वज्ञानानि संस्कारप्रवर्तकानि । ‘तुहिर अर्दने’ तोहतीति इगुपधत्वात्कप्रत्यये तुहा अरयः । ते द्विधा-आन्तराः, बाह्याश्च । आन्तरा मदमानादयः षट्, बाह्याः क्षेत्रापहारकादयः । तत्र पूर्वावच्छेदे च हरिणारिसारदेहत्वं हेतुरुक्तः । हरिणारिसार इव सारो यस्येत्युत्तरपदलोपे हरिणारिसारो देहो यस्येति विग्रहवाक्यमवसेयम् । यथाश्रुत्यर्थकथनमात्रमुमाया एवेत्यत्र लालसभूलेह इत्यच‍्प्रत्यये व्याख्येयम् । तुशब्दस्तवार्थे । ‘तुतुवतुह्मतुब्भतुज्झा डसः’ इति सूत्रात् । हरिनारी लक्ष्मीस्तस्याः सकाशात् सारः प्रकर्षशाली देहः । ‘पञ्चमी’ इति योगविभागात्समासः । कुरुलाश्चूर्णकुन्तलाः । महीशब्देन भूगोलवर्तिनः प्राणिनोऽभिमतास्तेषां मोहगृह इति व्याख्येयम् । विच्छिन्नो विभक्तावयवः ॥</p>
</div> <!-- commentary !-->
<p>यथा वा—</p>
<lg type="udāharaṇa" n="2.69.164">
  <l>रुचिरञ्जितारिहेतिं जननमितं सामकायमकलङ‍कम् ।</l>
  <l>सन्तममितं च मानय कमलासनमभिविराजन्तम् ॥ १६४ ॥’</l>
</lg>
<lg type="udāharaṇa" n="2.69.165">
  <l>‘भूतसंस्कृतभाषाभ्यां द्विर्नमस्कृत्य माधवम् ।</l>
  <l>जगाम समरं कोऽपि कस्य श्रेयसि तृप्तयः ॥ १६५ ॥’</l>
</lg>
<p>तत्र भूतभाषायां यथा—</p>
<p>रुचिरं मनोहरं जितारिहेतिं भग्नसपत्नायुधं जनैर्नमितं श्‍यामकाय﻿-<pb n="228"/>मकलङं‍क शान्तं शान्तरूपं अमितमनन्तम् । चः समुच्चये । कमलासनं ब्रह्माणमभिलक्षीकृत्य विराजन्तं शोभमानं मानय पूजयेति ॥</p>
<p>संस्कृतभाषायां यथा—</p>
<p>रुचिभी रञ्जिता आरिहेतयश्चक्रदीप्तयो येन तम्, जननैर्दशभिरवतारैर्भितं परिच्छिन्नम्, सामानि कायति गायति यः स सामकायस्तम्, न विद्यते कला यस्य सोऽकलस्तम्, कं सन्तं ब्रह्माणं अं विष्णुमितं गतम्, अभिविराजं गरुत्मन्तमभि तं प्रसिद्धं कमलासनं श्रिया संसक्तं मा मां नय प्रापयेति ॥</p>
<div type="commentary">
  <p>एवं पैशाचादिभिरपि संस्कृतस्य प्राकृतादेश्च परस्परसंभेदनाच्छ्लेषो गवेषणीय इत्याशयवानाह—<q>यथा वेति</q> । अकलङ‍कं दोषरहितं मानयेति धात्वर्थस्य भाव्यत्वेनान्वयात्पूजां कुर्वित्यर्थः । <q>ब्रह्माणमभिलक्षीकृत्येति</q> । रुचय आत्मीयाः । अरा विद्यन्ते यस्य तदरि चक्रम् । हेतयः किरणाः । जननं जन्म । सामानि कायति कीर्तयतीति ‘अपवादविषये क्वचिदुत्सर्गः प्रवर्तते’ इति कर्मण्यम् । कला अवयवाः प्रसिद्धाः । वीनां पक्षिणां राजा गरुडस्तभभि इतं गतम् । कमला लक्ष्मीस्तस्या आसनमधिष्ठानं मा मां नयेति ॥</p>
</div> <!-- commentary !-->
<lg type="kārikā" n="2.70">
  <l>आवृत्तिर्या तु वर्णानां नातिदूरान्तरस्थिता ।</l>
  <l>अलंकारः स विद्वद्भिरनुप्रासः प्रदर्श्‍यते ॥ ७० ॥</l>
</lg>
<div type="commentary">
  <p>अनुद्भटावृत्तेश्चित्रादुद्भटावृत्तिमनुप्रासं पूर्वं लक्षयति—<q>आवृत्तिरिति</q> । वर्णानामिति वचनमतन्त्रम् । ‘सारः सारस्वती मूर्त्तिः’ इत्यादावेकवर्णावृत्तेरप्यनुप्रासत्वात् ।
तेन यमकव्यतिरिक्ता वर्णावृत्तिरनुप्रास इति लक्षणमुक्तं भवति । न च श्लेषेऽतिप्रसङ‍गः । तन्त्राभ्यां विशेषात् । पूर्वजातिप्रतिबिम्बनेन बन्धच्छायार्थकतयानुप्रासोऽलंकारपदवीमध्यास्ते । नच निर्निमित्तमेव प्रतिबिम्बनमत आह—<q>नातिदूरेति</q> । अस्ति कश्चिदुञ्चारणस्य ज्ञानस्य वा विशेषो यः शीघ्रमेव संस्कारमुद्बोधयतीति तद्वती वर्णावृत्तिरभिप्रेता । अत एव प्राचीनवर्णजात्यनुगतः सहृदयावर्जकतया प्रकृष्टश्च वर्णानामनुप्रास इति काश्‍मीरिका निरुक्तिः ॥</p>
</div> <!-- commentary !-->
﻿<pb n="229"/>
<lg type="kārikā" n="2.71">
  <l>श्रुतिभिर्वृत्तिभिर्वर्णैः पदैर्नामद्विरुक्तिभिः ।</l>
  <l>लाटानामुक्तिभिश्चायं षट्प्रकारः प्रकाशते ॥ ७१ ॥</l>
</lg>
<div type="commentary">
  <p>एवं स्थिते सामान्यलक्षणविभागमाह—<q>श्रुतिभिरिति</q> । आवृत्तिर्द्विधा—वर्णमात्रावलम्बिनी, समुदायगोचरा च । आद्यापि द्विधा—सामान्यतः रूपतश्च । सामान्यमपि द्विधा—स्थानतः, व्यापारतश्च । तत्र स्थानं कण्ठादिलक्षणं सैव श्रुतिः । श्रूयते हि तयाभिव्यक्तो वर्णव्यापारोऽभिव्यञ्जनरूपः, स एव रसविषये वर्तनं वृत्तिरुच्यते । श्रुतिभिरित्यादौ इत्थंभूतलक्षणे तृतीया ॥</p>
</div> <!-- commentary !-->
<lg type="kārikā" n="2.72">
  <l>प्रायेण श्रुत्यनुप्रासस्तेष्वनुप्रासनायकः ।</l>
  <l>सनाथैव हि वैदर्भी भाति तेन विचित्रिता ॥ ७२ ॥</l>
</lg>
<div type="commentary">
  <p><q>प्रायेणेति</q> । श्रुत्यनुप्रासो हि श्लेषघटकः । श्लेषश्च गुणान्तरसमकक्षतयावतिष्ठमानो वैदर्भी प्रयोजयति । अनुप्रासान्तरं तु प्रौढिं वा माधुर्यं वा प्रकर्षयतीति न तथानुकूल्यम् । कविशक्तिवशात्तु क्वचित्तदपि प्रयोजयतीति प्रायपदेन सूचितम् । स्थितिप्रयोजको लोके नाथ इत्युच्यते, तेषु नायक इत्येव वक्तव्ये पुनरनुप्रासपदमनुप्रासान्तरसाधारण्येनैव शब्दालंकारत्वं दर्शयितुमिति समाधेयम् । विचित्रिता आलेख्यमिव लेखया चमत्कारकारित्वमानीता ॥</p>
</div> <!-- commentary !-->
<lg type="kārikā" n="2.73">
  <l>निवेशयति वाग्देवी प्रतिभानवतः कवेः ।</l>
  <l>पुण्यैरमुमनुप्रासं ससमाधिनि चेतसि ॥ ७३ ॥</l>
</lg>
<div type="commentary">
  <p>कथं पुनरस्यानुप्रासस्य पृथक्प्रयत्नानुसंधेयस्यापि रसप्रकाशसामग्र्यामन्तर्भाव इत्यत आह—<q>निवेशयतीति</q> । अक्लिष्टपदवाक्यार्थस्फुरणं प्रतिभानम् । तदेव कथमित्यत आह—<q>ससमाधिनीति</q> । <q>पुण्यैरिति</q> । तेन रसवत्त्वव्यवस्थितस्य कवेरहंपूर्विकाकृष्टोऽनुप्रासो न पृथक्प्रयत्ननिर्वर्त्य इति तात्पर्यम् । ग्राम्यादिभेदोऽग्रे विवरिष्यते ॥</p>
</div> <!-- commentary !-->
<p>स त्रिधा—ग्राम्यः, नागरः, उपनागरश्च । तेषु ग्राम्यश्चतुर्धा—मसृणः, वर्णमसृणः, वर्णोत्कटः, वर्णानुत्कटश्च ।</p>
<p>तेषां मसृणो यथा—</p>
<lg type="udāharaṇa" n="2.73.166">
  <l>‘एष राजा दयालक्ष्मीं प्राप्तवान्ब्राह्मणप्रियः ।</l>
  <l>तदा प्रभृति धर्मस्य लोकेऽस्मिन्नुत्सवोऽभवत् ॥ १६६ ॥’</l>
</lg>﻿<pb n="230"/>
<p>अत्र स्थानतः समानश्रुतीनां मूर्धन्यतालव्यदन्त्यौष्ठ्यकण्ठ्यवर्णानां प्रथमतृतीयपादयोर्निरन्तरा द्वितीयचतुर्थयोश्च सान्तरा पट इव स्रग्दाम्नीव वा वर्णप्रदानान्मसृणैवावृत्तिः । सोऽयं श्रुत्यनुप्रासो मसृण इत्युच्यते ॥</p>
<div type="commentary">
  <p>एकपदप्रतिभासमात्रानुमेयो मसृणः । रूपसाजात्येऽपि मसृणतान्यग्भूतो वर्णमसृणः । उद्भटरूपसाजात्यानुविद्धो वर्णोत्कटः । अनुद्भटसाजात्यानुरोधेन किंचिदभिभूतमसृणभावो वर्णानुत्कटः । एष राजेत्यादावुदाहरणे षकाररेफौ मूर्धन्यौ, जकारयकारौ तालव्यौ, दकारलकारौ दन्त्याविति प्रथमपादे । तकारदकारौ दन्त्यौ, पकारभकारावौष्ठ्यौ, तकारधकारौ दन्त्याविति तृतीयपादे च । निरन्तरं द्वितीयपादे रेफणकारौ मूर्धन्यौ । चतुर्थपादे लकारसकारौ दन्त्यावित्यादि । विना क्रमेण सान्तरमावर्तनं नवरूपसाजात्यं क्वचिदुल्लिखतीति मसृण एवायम् ॥</p>
</div> <!-- commentary !-->
<p>वर्णमसृणो यथा—</p>
<lg type="udāharaṇa" n="2.73.167">
  <l>‘स्थिताः क्षणं पक्ष्मसु ताडिताधराः पयोधरोत्सेधनिपातचूर्णिताः ।</l>
  <l>वलीषु तस्याः स्खलिताः प्रपेदिरे चिरेण नाभिं प्रथमोदबिन्दवः १६७’</l>
</lg>
<p>अत्र दन्त्यौ मूर्धन्यावोष्ठ्यौ डलयोरैक्येन दन्त्यपञ्चकं मूर्धन्य इत्यादिना क्रमेण यद्यपि पूर्ववत्स्थानतः समानश्रुतितया मसृणैवावृत्तिः, तथापि चित्रपट इव माल्यग्रथन इव वा योऽयं क्षणं पक्ष्मसु ताडिताधराः, पयोधरः, वलीः, स्खलिताः प्रपेदिरे चिरेण नाभिं प्रथमोदबिन्दवः, इति नानावर्णात्मकः सूत्रान्तरस्येव पुष्पान्तरस्येव वा स्थानभेदेन मसृण एव निवेशस्तेनैष श्रुत्यनुप्रासो वर्णमसृण इत्युच्यते ॥</p>
<div type="commentary">
  <p>अत्र चित्रतन्तुमयः पटः । एकजातीयकुसुमग्रथनात्प्राक् स्थिता इत्यादि । अत्र थकारतकारौ दन्त्यौ, षकारणकारौ मूर्धन्यौ, पकारमकारावोष्ठ्यौ । ताडितेत्यत्र डकारे लकारकल्पनया सनलतधाः पञ्च दन्त्याश्च रेफो मूर्धन्य इति प्रथमपादे । द्वितीयपादे च धकारसकारौ नकारतकारौ दन्त्यावित्यादिना क्रमेण सान्तरा निरन्तरा च श्रुतित एव वर्णावृत्तिः पूर्ववदुपलभ्यते । किंतु तकारादीनां रूपतोऽपि स्थाने स्थाने पूर्वमसृणतान्यग्भूतैवावृत्तिस्तेनायं वर्णमसृणः । श्रुतिसाजात्यं च न क्वचिद्विघटते । अत्रैव निदर्शनद्वयम् ॥</p>
</div> <!-- commentary !-->
﻿<pb n="231"/>
<p>वर्णोत्कटो यथा—</p>
<lg type="udāharaṇa" n="2.73.168">
  <l>‘विमुच्य सा हारमहार्यनिश्चया विलोलदृष्टिः प्रविलुप्तचन्दना ।</l>
  <l>बवन्ध बालारुणबभ्रुवल्कलं पयोधरोत्सेधविशीर्णसहतिः ॥ १६८ ॥’</l>
</lg>
<p>अत्र सर्वं पूर्ववत् । किंतु तृतीयपादे बबन्ध बालारुणबभ्रुवल्कलमिति वर्णाधिक्ययोगः । सोऽयं वर्णोत्कटो नाम श्रुत्यनुप्रासः ॥</p>
<div type="commentary">
  <p><q>विमुच्येति</q> । हारोचितसंनिवेशयोरपि स्तनयोरनुचितवल्कलबन्धसंभावने हेतुरहार्यनिश्चयेति । अत एव सा मां कोऽपि वारयेदिति कातरताप्रादुर्भावादितस्ततो विलोलदृष्टिः । अत्र हकारमकारावोष्ठ्यौ, चकारयकारौ तालव्यावित्यादिना क्रमेण मसृणा हकारादीनां रूपसाजात्येऽपि मसृणताप्राधान्याद्वर्णमसृणा चावृत्तिरित्याह—<q>अत्र सर्वमिति</q> । वर्णोत्कटत्वं व्याचष्टे—<q>वर्णाधिक्ययोग इति</q> । उद्भटं हि रूपसाजात्यं वर्णोत्कटत्वम् । तच्च सरूपवर्णावृत्त्याधिक्येनेत्यर्थः ॥</p>
</div> <!-- commentary !-->
<p>वर्णानुत्कटो यथा—</p>
<lg type="udāharaṇa" n="2.73.169">
  <l>‘ततः प्रभृत्युन्मदना पितुर्गृहे ललाटिकाचन्दनधूसरालका ।</l>
  <l>न जातु बाला लभते स्म निर्वृतिं तुषारसंघातशिलातलेष्वपि ॥ १६९ ॥’</l>
</lg>
<p>अत्र दन्त्यवर्णप्रायतयातिमसृणत्वे शिलातलेष्विति दन्त्यवर्णाभ्यामेव वर्णस्तोमो दत्तः ।सोऽयं वर्णानुत्कटो नाम श्रुत्यनुप्रासः । तेऽमी चत्वारोऽप्यतिप्रसिद्धतया ग्राम्या उच्यन्ते ॥</p>
<div type="commentary">
  <p><q>ततः प्रभृतीति</q> । तापोद्रेकाद्दत्तं दत्तमेव चन्दनमाश्यानभावेन रेणुभिरलकच्छटासु विशीर्यत इति द्वितीयकामावेशो ध्वनितः । अत्र तकारनकारौ दकारनकारावित्यादिना क्रमेण श्लोकसमाप्तिं यावद्बहवो दन्त्याः । तेनैकश्रुतिव्याप्तस्य संदर्भस्य मसृणतायामतिशयः । शिलातलेति रूपसाजात्येन लकारावुद्भूतश्रुतिकौ । न चाधिकावृत्तिरत्रास्तीत्यनुत्कटता । न च श्रुतेरुद्भवेऽपि मसृणता न प्रकृष्यत इति वर्णानुत्कटोऽयम् । ग्राम्यत्वं व्याचष्टे—<q>तेऽमी चत्वारोऽपीति</q> । श्रुतिसाजात्यस्य शब्दानुशासनेऽपि प्रसिद्धेरतिप्रसिद्धत्वम् ॥</p>
</div> <!-- commentary !-->
<p>ग्राम्यवैपरीत्येन नातिप्रसिद्धो नागरः । यथोच्यते—</p>
<lg type="kārikā" n="2.74">
  <l>एकत्वबुद्धिर्भेदेऽपि तत्त्वेऽप्येकत्वनिह्नवः ।</l>
  <l>यस्य वर्णस्य तं प्राहुरनुप्रासस्य जीवितम् ॥ ७४ ॥</l>
</lg>
﻿<pb n="232"/>
<p>तत्र भेदेऽप्येकत्वबुध्द्या समानस्थानयोर्यथा—</p>
<lg type="udāharaṇa" n="2.74.170">
  <l>‘हरेर्लङ्घितघर्मांशुर्व्योम्नि दीर्घेण रंहसा ।</l>
  <l>बलिबन्धनघोरोऽङ्घ्रिरंहःसङ‍घं निहन्तु वः ॥ १७० ॥’</l>
</lg>
<p>अत्र हकारस्य तुल्यस्यातुल्यस्थानेन घकारेण सह भेदेऽप्येकत्वबुद्धेस्तुल्यश्रुतित्वमिति भेदेऽप्येकत्वबुध्द्या नागरानुप्रासोऽयम् ॥</p>
<div type="commentary">
  <p><q>ग्राम्यवैपरीत्येनेति</q> । ग्राम्यविरुद्धस्वभावो हि लोके नागर इत्युच्यते । अतिप्रसिद्धेरभावो विरोधस्तेनालंकारसमयोपजीविपञ्चषप्रसिद्धिरनतिप्रसिद्धिरित्युक्तं भवति । एतदेव पूर्वाचार्यमतेन विशदयति—<q>यथोच्यत इति</q> । एकश्रुतिकतया भानं हि श्रुतिसाजात्यमभिमतम् । श्रुतिश्च वास्तवी प्रतिपादनमात्रारूढा वेति न कश्चिद्विशेषः । ततो भेदेऽप्येकत्वबुध्द्यानुप्राससिद्धिः । तत्त्वे एकत्वे । आपाततः साजात्यानवभासेऽपि सहृदयप्रणिधानेनावभासनं श्रुत्यनुप्रासप्रयोजकमेव । अनुप्रासस्य । अनुप्रासवतः संदर्भस्येत्यर्थः । विजातीययोरेकजात्यप्रतिबिम्बनं द्विधा भवति स्थानसाम्ये तदसाम्ये च । तयोराद्यमुदाहरति—<q>तत्रेति</q> । दीर्घेण रंहसेति, घोरोऽङ्घ्रिरिति, रंहःसङ‍घमिति, घकारहकाराणां स्थानसाम्येऽपि वैजात्यमस्त्येव । तथा पठितौ तुल्यवच्छ्रुतिः प्रतिभातीति सहृदयहृदयसाक्षिकोऽयमर्थः ॥</p>
</div> <!-- commentary !-->
<p>तथैवासमानस्थानयोर्यथा—</p>
<lg type="udāharaṇa" n="2.74.171">
  <l>‘उच्छलन्मत्स्यपुच्छाग्रदण्डपाताहताम्भसि ।</l>
  <l>जगदुद्यानमम्भोधावुन्ममज्ज ममज्ज च ॥ १७१ ॥’</l>
</lg>
<p>अत्रोच्छलन्मत्स्यपुच्छाग्रेत्यत्र त्स्यच्छकारयोरिव त्स्यकारस्यापि तुल्यश्रुतित्वमित्यसमानस्थानत्वेन भेदेऽप्येकत्वबुध्द्या नागरानुप्रासोऽयम् ॥</p>
<div type="commentary">
  <p><q>अत्र त्स्यच्छकारयोरिति</q> । चछौ तालव्यौ, तसौ दन्त्याविति स्थानभेदः प्रकाश एव । तथापि पिण्डीभूताभ्यां च स्तम्बीभूतमध्यपतितौ तसौ समानश्रुतिकाविति पठितौ सौभाग्यमर्पयतः । तेनायमसमानस्थानयोरेकत्वबुध्द्या नागरानुप्रास इति ॥</p>
</div> <!-- commentary !-->
<p>तत्त्वेऽप्येकनिह्नवेन डकारवकारयकाराणां यथा—</p>
<lg type="udāharaṇa" n="2.74.172">
  <l>‘क्रोडे मा डिम्भमादाय चण्डि पीडय वक्षसा ।</l>
  <l>कर्णे ब्रूहि वयस्याया युवा यदयमुच्यते ॥ १७२ ॥’</l>
</lg>
﻿<pb n="233"/>
<p>अत्र डकारादीनामीषत्स्पृष्टतादिभिरेकत्वेऽपि भेदावभास इति तत्त्वेऽप्येकत्वनिह्नवेन नागरानुप्रासोऽयम् ॥</p>
<div type="commentary">
  <p><q>तत्त्वेऽपीति</q> । द्रुतादौ वृत्तिमात्रं भिद्यते, न तु रूपमिति महाभाष्यकारोक्तदिशा येषामेकस्थानत्वेऽपीषत्स्पृष्टतरत्वादिकृता भेदप्रथा ते डकारादयः । कतिपयेऽस्य विषयास्तानुद्दिश्य क्रमेणोदाहरति—<q>क्रोड इत्यादि</q> । अङ‍कगतस्य बालकस्य वक्षसा पीडनं संक्रान्तकमालिङ‍गनमामनन्ति । अनेन किल प्रच्छन्नप्रियगोचरो गाढालिङ‍गनमनोरथः प्रकटितो भवति । कर्णयोरुपांशु यदभिधीयते तेन तुल्यमिदमिति विदग्धसहचरीपरिहासोक्तिरियम् । अत्र च क्रोडडिम्भेत्यादौ डकारवकारयकाराणामीषत्स्पृष्टतरत्वादिभेदः श्रुतिसाजात्यं च सुप्रसिद्धमेवेति ॥</p>
</div> <!-- commentary !-->
<p>तथैव ढकारवकारलकाराणां यथा—</p>
<lg type="udāharaṇa" n="2.74.173">
  <l>‘नवोढे त्वं कुचाढ्यापि नोपगूढाय ढौकसे ।</l>
  <l>वहन्बाहुलते ह्रीणो वरः पुलकलङ्घिते ॥ १७३ ॥’</l>
</lg>
<p>अत्र ढकारादीनामीषत्स्पृष्टतादिभिरेकत्वेऽपि भेदावभास इति तत्त्वेऽप्येकत्वनिह्नवेन नागरानुप्रासोऽयम् ॥</p>
<div type="commentary">
  <p><q>ढकारवकारलकाराणामिति</q> । वकारोदाहरणं दत्तमपि वर्णान्तरसरलतया पुनर्दीयते । उपगूढमालिङ‍गनम् । अपिशब्दो भिन्नक्रमः । उपगूढायापि न ढौकसे । दूरे पततः कचग्रहादिकेलिषु प्रवृत्तिर्लङ‍घनेन सर्वाङ‍गीणः पुलकोद्भेदो बहिर्व्यावर्तनमन्तरनुवर्तनं च मुग्धाङ‍गनाजातिः । अत्रापि ढकारादीनामीषत्स्पृष्टतादिभेदः सुबोध एव ॥</p>
</div> <!-- commentary !-->
<p>उभयगुणयोगान्नात्यप्रसिद्ध उपनागरः । यथोच्यते—</p>
<lg type="kārikā" n="2.75">
  <l>डलयोरैक्यमित्यादिवाक्यैर्यस्यानुमीयते ।</l>
  <l>समानश्रुतितान्योन्यं सोऽनुप्रासः प्रशस्यते ॥ ७५ ॥</l>
</lg>
<p>स डलयोरैक्येन यथा—</p>
<lg type="udāharaṇa" n="2.75.174">
  <l>‘शयने यस्य शेषाहिः सनीडे वडवानलः ।</l>
  <l>महासाहसिनामग्र्यं तमीडे जडशायिनम् ॥ १७४ ॥’</l>
</lg>
<p>सोऽयमुपनागरः श्रुत्यनुप्रासः ॥</p>
﻿<pb n="234"/>
<div type="commentary">
  <p><q>उभयगुणयोगादिति</q> । प्रसिध्द्यप्रसिद्धी द्वौ गुणौ । अत्र प्रत्यक्षानुमानरूपोपायभेदादविरोधः । तदेतदन्यमतेन विवृणोति—<q>डलयोरैक्यमिति</q> । सनीडः
समीपं जलमज्जनशेषाहिवडवानलानामनर्थनिदानतया प्रख्यातानामपि सेवया महासाहसिकानामग्र्यता । अत्र डकारलकारयोर्भिन्नश्रुतिता प्रत्यक्षत एव । श्रुतिसाम्यं पुनरनुमानात्प्रतीयते । एवमुत्तरोदाहरणेष्वपि बोद्धव्यम् ॥</p>
</div> <!-- commentary !-->
<p>नणयोरैक्येन यथा—</p>
<lg type="udāharaṇa" n="2.75.175">
  <l>‘बाणैः क्षुण्णेषु सैन्येषु त्वया देव रणाङ‍गणे ।</l>
  <l>हतशेषाः श्रयन्तीमे शून्यारण्यानि विद्विषः ॥ १७५ ॥’</l>
</lg>
<p>अत्र क्षुण्णेषु सैन्येषु शून्यारण्यानीति नकारणकारयोः स्वल्पश्रुतित्वमेकत्वं वा भासत इति उपनागरोऽयं श्रुत्यनुप्रासः ॥</p>
<div type="commentary">
  <p><q>क्षुण्णेषु सैन्येष्विति</q> । ग्रन्थिमहिम्ना नकारणकारयोः साम्यप्रतिभासः । <q>रणाङ‍गण इति</q> । मध्यवर्तिनां संयोगेन साम्योन्मुद्रणम् । अङ‍गणशब्दोऽधिकरणल्युडन्तः । पृषोदरादित्वाण्णत्वव्युत्पादनमनार्षम् । एवं शून्यारण्यानीत्यत्र व्याख्येयम् । आद्यन्तव्याख्यानमुपलक्षणमवसेयम् ॥</p>
</div> <!-- commentary !-->
<p>रलयोरैक्येन यथा—</p>
<lg type="udāharaṇa" n="2.75.176">
  <l>‘विभिन्नवर्णा गरुडाग्रजेन सूर्यस्य रथ्याः परितः स्फुरन्त्या ।</l>
  <l>रत्नैः पुनर्यत्र रुचा रुचं स्वामानिन्यिरे वंशकरीरनीलैः ॥ १७६ ॥’</l>
</lg>
<p>अत्र करीरनीलैरिति रेफलकारयोरैक्येन तुल्यश्रुत्या चतुर्ष्वपि पादेष्वनुप्रासनिर्वहणमित्युपनागरोऽयं श्रुत्यनुप्रासः ॥</p>
<div type="commentary">
  <p>निरन्तररेफग्रथनालीढस्येव लकारस्य श्रुतिसाजात्यमुल्लिखतीति तदिदमाह—<q>अत्र करीरनीलैरिति</q> । एतदनुप्राससिध्द्या चतुर्ष्वपि पादेषु रेफानुप्रासनिर्वहणमपि कविशक्तिव्युत्पत्तिव्यञ्जकमुपपन्नं भवतीत्याह—<q>चतुर्ष्वपीति</q> ॥</p>
</div> <!-- commentary !-->
<p>दन्त्यतालव्यानामैक्येन यथा—</p>
<lg type="udāharaṇa" n="2.75.177">
  <l>‘विद्यास्यन्दो वाग्विदां यः प्रसन्नः पुण्यां वाचं देवतां तां नमामः ।</l>
  <l>यां ब्रह्माणश्चिन्तयन्ते विशोकाः सा नो देयात्सूनृता सूनृतानि ॥ १७७ ॥’</l>
</lg>
﻿<pb n="235"/>
<p>अत्र दन्त्यतालव्यानामैक्येन तुल्यश्रुतिनेत्युपनागरोऽयं श्रुत्यनुप्रासः । सर्वेऽपि चानुप्रासाः प्रायेण विसदृशवर्णान्तरिता एव स्वदन्ते इत्यौष्ठ्यकण्ठ्यादीनामिहानुप्रवेशो भवति ॥</p>
<div type="commentary">
  <p>विद्यास्यन्दः सारस्वतप्रवाहः सैव वाग्देवता शब्दब्रह्मरूपा तच्चिन्तया परब्रह्माधिगमनिःश्रेणीभूतया शोकस्य इष्टहानिजखेदस्य विच्छेदः । अत्र स्यन्दः प्रसन्न इति दन्त्यौ सकारौ, ब्रह्माणश्चेतयन्तो विशोका इत्यादेशानादेशौ शकारौ तालव्यौ, पुनरन्ते सा सूनृतामीति त्रयो दन्त्याः, सर्वेषां संभूय पाठे तुल्यश्रुतितैव प्रतिभासत इति । ननु सजातीयानां निरन्तरमावापे कर्तव्ये किमिति विजातीयव्यवहितैरावृत्तिरुदाह्रियत इत्यत आह—<q>सर्वेऽपीति</q> ॥</p>
</div> <!-- commentary !-->
<lg type="kārikā" n="2.76">
  <l>यथा ज्योत्स्ना चन्द्रमसं यथा लावण्यमङ‍गनाम् ।</l>
  <l>अनुप्रासस्तथा काव्यमलंकर्तुमयं क्षमः ॥ ७६ ॥</l>
</lg>
<div type="commentary">
  <p>श्लेषनिर्वाहकतया श्रुत्यनुप्रासोऽलंकार इत्युक्तम्, तच्च संदर्भव्यापकतयैव निर्वहतीत्याह—<q>यथेति</q> । ज्योत्स्नालावण्ययोः सर्वाङ‍गीणा श्लेषसुभगयोरेवालंकारताप्रसिद्धिः ॥</p>
</div> <!-- commentary !-->
<lg type="kārikā" n="2.77">
  <l>अनुप्रासः कविगिरां पदवर्णमयोऽपि यः ।</l>
  <l>सोऽप्यनेन स्तबकितः श्रियं कामपि पुष्यति ॥ ७७ ॥</l>
</lg>
<div type="commentary">
  <p>नन्वेवमनुप्रासान्तरविषयेऽपि श्रुत्यनुप्रासः प्रसक्तस्तत्र च किमनेन करिष्यत इत्यत आह—<q>अनुप्रासः कविगिरामिति</q> । उक्तं हि—‘न घटनामन्तरेण काव्यभावः । न च काव्यमपहाय वर्णानुप्रासादीनामात्मलाभः’ इति ॥</p>
</div> <!-- commentary !-->
<lg type="kārikā" n="2.78">
  <l>मुहुरावर्त्यमानेषु यः स्ववर्ग्येषु वर्तते ।</l>
  <l>काव्यव्यापी स संदर्भो वृत्तिरित्यभिधीयते ॥ ७८ ॥</l>
</lg>
<div type="commentary">
  <p><q>स्ववर्ग्येष्विति</q> । स्वशब्द आत्मीयवचनः । स्ववर्गे भवाः स्ववर्ग्याः कच टतपान्तःस्थोष्मोपलक्षिताः सप्तवर्गाः । स्ववर्ग्येषु वर्तत इत्यर्थकथनम् । माणिक्यस्तबकितहारलतावदन्योन्यालम्बनेन परभागलाभ इत्यभिप्रायतया च काव्यव्यापकेनैव संदर्भेण निरूप्यमाणा वर्ग्या वृत्तिर्वृत्त्यनुप्रास इति पर्यवसितोऽर्थः ॥</p>
</div> <!-- commentary !-->
<lg type="kārikā" n="2.79">
  <l>कार्णाटी कौन्तली कौङ‍की कौङ‍कणी बाणवासिका ।</l>
  <l>द्राविडी माथुरी मात्सी मागधी ताम्रलिप्तिका ॥ ७९ ॥</l>
</lg>﻿<pb n="236"/>
<lg type="kārikā" n="2.80">
  <l>औण्ड्री पौण्ड्रीति विद्वद्भिः सा द्वादशविधेष्यते ।</l>
  <l>अथ लक्षणमेतासां सोदाहरणमुच्यते ॥ ८० ॥</l>
</lg>
<div type="commentary">
  <p>वर्णानुप्रासाद्भेदो वक्ष्यते—कर्णाटादिप्रभवकविहेवाकगोचराः कार्णाटीप्रभृतयो न तु वृत्तीनां देशैः कश्चिदुपकारः । बणवासनामा दक्षिणापथे रत्नाभगवतीचिह्नितो देशः । [<note>कुण्डलान्तरगतोऽयं भागोऽनन्वितः प्रतीयते ।</note>भ्रम धातोरिति । विधिमिति इति परायणम् ॥]</p>
</div> <!-- commentary !-->
<p>तासु वर्णानुप्रासवती कार्णाटी यथा—</p>
<lg type="udāharaṇa" n="2.80.178">
  <l>‘कान्ते कुटिलमालोक्य कर्णकण्डूयनेन किम् ।</l>
  <l>कामं कथय कल्याणि किंकरः करवाणि किम् ॥ १७८ ॥’</l>
</lg>
<p>चवर्गानुप्रासवती कौन्तली यथा—</p>
<lg type="udāharaṇa" n="2.80.179">
  <l>‘ज्वलज्जटिलदीप्तार्चिरञ्जनोच्चयचारवः ।</l>
  <l>चम्पकेषु चकोराक्षि चञ्चरीकाश्चकासति ॥ १७९ ॥’</l>
</lg>
<p>अवहित्थप्रस्तावे कर्णकण्डूयितमोट्टायिताख्यः श्रृङ‍गारभावजो विकारः ॥</p>
<p>टवर्गानुप्रासवती कौङ‍की यथा—</p>
<lg type="udāharaṇa" n="2.80.180">
  <l>‘कुम्भकूटाट्टकुट्टाककुटिलोत्कटपाणिरुट् ।</l>
  <l>हरिः करटिपेटेन न द्रष्टुमपि चेष्ट्यते ॥ १८० ॥’</l>
</lg>
<p>कुम्भकूटं कुम्भाग्रं तदेव अट्टोऽट्टालकः । ‘रुष हिंसायाम्’ । यथोक्तेन पाणिना रुषतीति क्किप् । पेटः समूहः ॥</p>
<p>तवर्गानुप्रासवती कौङ‍कणी यथा—</p>
<lg type="udāharaṇa" n="2.80.181">
  <l>‘मधुर्मधूनि गान्धर्वमन्दिरं मदिरेक्षणा ।</l>
  <l>इन्दुरैन्दीवरं दाम काममानन्दयन्ति नः ॥ १८१ ॥’</l>
</lg>
<p>मधुर्वसन्तः । गान्धर्वं गीतम् । अत्र धकारदकारानुप्रासैरासमाप्ति निर्वहणम् ॥</p>
<p>पवर्गानुप्रासवती बाणवासिका यथा—</p>
<lg type="udāharaṇa" n="2.80.182">
  <l>‘प्रिया प्रगल्भा ताम्बूलं परिस्रुत्फुल्लमुत्पलम् ।</l>
  <l>पृषत्काः पञ्चबाणस्य पञ्चमः पञ्चमध्वनिः ॥ १८२ ॥’</l>
</lg>﻿<pb n="237"/>
<p>परिस्रुत् मदिरा । पृषत्का बाणाः । पञ्चमः स्वरविशेषस्तद्भूयिष्ठो ध्वनिः पञ्चमध्वनिः ॥</p>
<p>अन्तःस्थानुप्रासवती द्राविडी यथा—</p>
<lg type="udāharaṇa" n="2.80.183">
  <l>‘प्रियाललवलीतालतमालैलावनावली ।</l>
  <l>भाति पत्रलहिन्तालकृतपुण्ड्रा वधूरिव ॥ १८३ ॥’</l>
</lg>
<p>पत्रलाः सान्द्रपत्राः । सिध्मादेराकृतिगणत्वाल्लच् । पुण्ड्रं तिलकः । अत्र लकारवकारानुप्रासाभ्यां संदर्भनिर्वाहः ॥</p>
<p>ऊष्मानुप्रासवती माथुरी यथा—</p>
<lg type="udāharaṇa" n="2.80.184">
  <l>‘पुष्णती पुष्पधनुषं मुष्णती प्लोषविप्रुषः ।</l>
  <l>मिषन्ती निर्निमेषेण चक्षुषा मानुषी न सा ॥ १८४ ॥’</l>
</lg>
<p>प्लोषो विरहदाहस्तस्य विप्रुषस्तीक्ष्णा भागाः । तेऽमी सप्त शुद्धा एव वृत्त्यनुप्रासाः ॥</p>
<p>द्वित्रिवर्गानुप्रासवती मात्सी यथा—</p>
<lg type="udāharaṇa" n="2.80.185">
  <l>‘कोकिलालापवाचालो मामेति मलयानिलः ।</l>
  <l>उच्छलच्छीकराच्छाच्छनिर्झराम्भःकणोक्षितः ॥ १८५ ॥’</l>
</lg>
<p>संकीर्णाः पुनरन्ये पञ्च भवन्ति । तत्र संकरो द्विधा—विजातीयसंवलनम्, मिथः संभेदेन संयोगरूपता च । कोकिलालापेत्यादौ कवर्गान्तःस्थचवर्गानुप्रासाः स्फुटा एव । संयोगस्तु विद्यमानोऽपि न विवक्षितः ॥</p>
<p>द्वाभ्यां विदर्भितैकवर्ग्या मागधी यथा—</p>
<lg type="udāharaṇa" n="2.80.186">
  <l>‘अघौघं नो नृसिंहस्य घनाघनघनघ्वनिः ।</l>
  <l>हन्याद्धुरुघुराघोरः सुदीर्घो घोरघर्घरः ॥ १८६ ॥’</l>
</lg>
<p>विदर्भितः स्वान्तरायेण वैदर्भीप्रपञ्चशोभामानीतः । घुरुघुरेत्यव्यक्तानुकरणम् । अत्रासमाप्ति कवर्गानुप्रासस्तवर्गान्तःस्थानुप्रासाभ्यां विदर्भितः । एवमन्यत्रापि वैदर्भी गवेषणीया ॥</p>
<p>स्वान्त्यसंयोगिवर्ग्या ताम्रलिप्तिका यथा—</p>
<lg type="udāharaṇa" n="2.80.187">
  <l>‘शिञ्जानमञ्जुमञ्जीराश्चारुकाञ्चनकाञ्चयः ।</l>
  <l>कङ‍कणाङ‍कभुजा भान्ति जितानङ‍ग तवाङ‍गनाः ॥ १८७ ॥’</l>
</lg>
﻿<pb n="238"/>
<p>संयोगो द्विविधः—सजातीयेन, अन्येन च । आद्यस्त्रिविधः—स्वर्ग्यान्तसरूपतदन्यसंयोगभेदात् । एते यथाक्रमं वृत्तित्रयं प्रयोजयन्तीत्याह—<q>स्वान्त्येत्यादि</q> । शिञ्जाना मधुरं शब्दायमानाः । मञ्जीरा नूपुराः । अत्र पूर्वार्धे स्वान्त्यसंयोगिनौ चवर्गौ, उत्तरार्धे तु कवर्गाविति ॥</p>
<p>सरूपसंयोगिग्रथितौण्ड्री यथा—</p>
<lg type="udāharaṇa" n="2.80.188">
  <l>‘सल्लतापल्लवोल्लासी चित्तवि(वृ)त्तहरो नृणाम् ।</l>
  <l>मज्जतीज्जलसज्जासु नदीषु मलयानिलः ॥ १८८ ॥’</l>
</lg>
<p>सन्तः कमनीया लतानां पल्लवास्तदुल्लासनमात्रप्रवीणतया तीव्रताव्यतिरेकः । अत एव नृणां विदग्धमिथुनानां चित्तमेव सर्वस्वभूतं वित्तं हरतीति । इज्जला निचुलास्तैः सज्जाः सन्नद्धाः । निचुलनिकुञ्जसन्नद्धनदीमज्जनेन शीतलत्वमुन्मीलितम् ॥</p>
<p>असरूपसंयोगग्रथिता पौण्ड्री यथा—</p>
<lg type="udāharaṇa" n="2.80.189">
  <l>‘अस्तमस्तकपर्यस्तसमस्तार्कांशुसंस्तरा ।</l>
  <l>पीनस्तनस्थिता ताम्रकम्रवस्त्रेव वारुणी ॥ १८९ ॥’</l>
</lg>
<p>अस्तोऽस्ताचलः । कम्रं कमनीयम् ॥</p>
<lg type="kārikā" n="2.81">
  <l>अकठोराक्षरादानं नातिनिर्वहणैषिणः ।</l>
  <l>अशैथिल्यं च सत्कर्तुं वुत्त्यनुप्रासमीशते ॥ ८१ ॥</l>
</lg>
<div type="commentary">
  <p>वृत्त्यनुप्रासरसिकस्य कवेः प्रसजमानं दोषमपाकर्तुं शिक्षामाह—<q>अकठोरेति</q> । तदुक्तम्— ‘परुषाभिधायिवचनादनुकरणाच्चापरत्र नो परुषम् । रचयेदथागतिः स्यात्तत्रापि ह्रादयो ह्रेषाः ॥’ अतिनिर्वाहे व्यक्तमेव वैरस्यम् । तदुक्तम्—‘सर्व एवानुप्रासाः प्रायेणे'त्यादि । कोमलमात्रवर्ग्यनिर्वहणे तु शैथिल्यसंभावनमिति ॥</p>
</div> <!-- commentary !-->
<lg type="kārikā" n="2.82">
  <l>क्वचिदस्ति क्वचिन्नास्ति क्वचिदस्ति न चास्ति च ।</l>
  <l>वर्णानुप्रास एषा तु सर्वतोऽस्तीति भिद्यते ॥ ८२ ॥</l>
</lg>
<div type="commentary">
  <p>नन्वनुप्रासाद् वृत्तीनां को विशेष इत्यत आह—<q>क्वचिदिति</q> । क्वचिदवृत्तिभागे चरणाद्यात्मके भवत्येव । क्वचित्पुनरंशभेदेन भवति न भवति च । तावतैव तस्यालंकारत्वम् । वृत्तिशरीरव्यापकतया निरूप्यमाणस्तु वर्ग्यान्तोऽन्य एव । अयं वर्णानुप्रासाद्वृत्त्यनुप्रास इत्यर्थः ॥</p>
</div> <!-- commentary !-->
﻿<pb n="239"/>
<p>अन्ये पुनरन्यथा वृत्तिं व्याचक्षते—</p>
<lg type="kārikā" n="2.83">
  <l>स्पर्शादीनामसंबन्धः संबन्धो वापि यो मिथः ।</l>
  <l>स्फुटादिबन्धसंसिध्द्यै सेह वृत्तिर्निगद्यते ॥ ८३ ॥</l>
</lg>
<div type="commentary">
  <p><q>अन्ये पुनरिति</q> । वर्णानां वर्तनं वर्तनाधिष्ठानं च वर्तिपदेनाभिमतम् । आद्ये संघटनविघटनाभ्यां द्विधा । समस्तव्यस्तभेदेन संघटनविघटने द्विधा । कादयो मावसानाः स्पर्शाः । आदिग्रहणादन्तःस्थोष्मणोः संघटनबहुलः संदर्भः प्रस्फुटः । विघटनबहुलः कोमलः । उभयबहुल उन्मिश्रः ॥</p>
</div> <!-- commentary !-->
<lg type="kārikā" n="2.84">
  <l>काव्यव्यापी च संदर्भो वृत्तिरित्यभिधीयते ।</l>
  <l>सौकुमार्यमथ प्रौढिर्मध्यमत्वं च तद्गुणाः ॥ ८४ ॥</l>
</lg>
<lg type="kārikā" n="2.85">
  <l>गम्भीरौजस्विनी प्रौढा मधुरा निष्ठुरा श्लथा ।</l>
  <l>कठोरा कोमला मिश्रा परूषा ललितामिता ॥ ८५ ॥</l>
</lg>
<div type="commentary">
  <p>द्वितीयं वृत्तिशब्दार्थमाह—<q>काव्यव्यापी चेति</q> । अत्रापि दोषप्रसङ‍गापाकरणार्थमाह—<q>सौकुमार्यमिति</q> । अत एव [सौकुमार्यप्रौढिमध्यमत्वानि] गुणाः । शैथिल्यपरुषत्वे तु दोषावित्यर्थः ॥</p>
</div> <!-- commentary !-->
<lg type="kārikā" n="2.86">
  <l>इति द्वादशधा भिन्ना कविभिः परिपठ्यते ।</l>
  <l>कारणं पुनरुत्पत्तेस्त एवासां विजानते ॥ ८६ ॥</l>
</lg>
<div type="commentary">
  <p>योगासंयोगयोः प्रतियोगिव्यवस्थाविरहात्कथं द्वादशप्रकारता व्यवस्थितिरित्याशयवानाह—<q>कारणं पुनरिति</q> ॥</p>
</div> <!-- commentary !-->
<p>तासु गम्भीरा यथा—</p>
<lg type="udāharaṇa" n="2.86.190">
  <l>‘अप्फुन्दन्तेण णहं महिं च तडि उद्धमाइअदिसेण ।</l>
  <l>दुन्दुभिगम्भीररवं दुण्डुहिअं अम्बुवाहेण ॥ १९० ॥’</l>
</lg>
<lg type="chāyā" ref="2.86.190">
  <l>[आस्पन्दता नभो महीं च तडिदुध्मापितदिशा ।</l>
  <l>दुन्दुभिगम्भीररवं दुन्दुभितमम्बुवाहेन ॥]</l>
</lg>
<p>सैषा प्रायस्तवर्गपवर्गयोस्तृतीयचतुर्थानां पकारफकारयोश्च स्वसंयोगबिन्दुयोगाम्यां जायते ॥</p>
﻿<pb n="240"/>
<div type="commentary">
  <p>दूषणप्रतिपत्तिसौकर्यात्तत्प्रसिध्द्यैव पृथगुदाह्रियत इत्याह—<q>तास्विति</q> । अप्फुन्दन्तेण व्याप्तवता । उद्धमाइअं व्याप्तम् । दुन्दुभिरन्तर्गतकांस्यभाजनो निःस्वानविशेषः । दुण्डुहिअं शब्दायितम् । दकारधकारौ तवर्गस्य बकारभकारौ पवर्गस्य तृतीयचतुर्थौ ॥</p>
</div> <!-- commentary !-->
<p>ओजस्विनी यथा—</p>
<lg type="udāharaṇa" n="2.86.191">
  <l>‘पत्ता अ सीभराहअधाउशिलाअलणिसण्णराइअजलअम् ।</l>
  <l>सञ्जं ओज्जुरपहसिददरिमुहणिम्महिअवउलमइरामोदम् ॥ १९१ ॥’</l>
</lg>
<lg type="chāyā" ref="2.86.191">
  <l>[प्राप्ताश्च शीकराहतधातुशिलाजलनिषण्णराजितजलजम् ।</l>
  <l>सह्यं निर्झरप्रहसितदरीमुखनिर्मथितबकुलमदिरामोदम् ॥]</l>
</lg>
<p>सेयं मूर्धन्यानां प्रथमचतुर्थपञ्चमद्वित्रैस्तदावृत्त्या च प्रायो जायते ॥</p>
<div type="commentary">
  <p>सततशीकरसिच्यमानगैरिकशिलातललुण्ठनेन जलदानां रञ्जनम् । विशीर्य पतनेनात्यन्तधवला निर्झरा एव हासो यस्य तादृशेन दरीमुखेनान्तःप्ररूढबकुलकुसुमामोदनिःसरणरञ्जितजलधरप्रतिबिम्बभूतताम्रनयनोन्मुद्रणात् । हासबकुलामोदाभ्यां च क्षीबतारोपरूपा समासोक्तिर्ध्वन्यत इत्याराध्याः । ओज्जुरो निर्झरः । णिम्महिअं निःसृतम् ॥</p>
</div> <!-- commentary !-->
<p>प्रौढा यथा—</p>
<lg type="udāharaṇa" n="2.86.192">
  <l>‘कृत्वा पुंवत्पातमुच्चैर्भृगुभ्यां मूर्ध्नि ग्राव्णां जर्जरा निर्झरौघाः ।</l>
  <l>कुर्वन्ति द्यामुत्पतन्तः स्मरार्तं स्वर्लोकस्त्रीगात्रनिर्वाणमत्र ॥ १९२ ॥’</l>
</lg>
<p>सैषा प्रायेण मूर्धन्यानामन्तःस्थानां संयोगात्पूर्वगुरुत्वेन जायते ॥</p>
<div type="commentary">
  <p>भृगवस्तटाः । भृगुपातस्य सुरस्त्रीसंगमः फलम् । अत्र कुर्वन्स्वर्लोकनिर्वर्त्येतेषु मूर्धन्यानामन्तःस्थसंयोगा उच्चैःशब्द इत्यादौ स्वभावगुरूणामपि पूर्वरूपसंयोगसन्निधौ छायाविशेषो भवतीत्याहुः केचित् ॥</p>
</div> <!-- commentary !-->
<p>मधुरा यथा—</p>
<lg type="udāharaṇa" n="2.86.193">
  <l>‘किञ्जल्कसङ्गिशिञ्जानभृङ‍गलाञ्छितचम्पकः ।</l>
  <l>अयं मधुरुपैति त्वां चण्डि पङ‍कजदन्तुरः ॥ १९३ ॥’</l>
</lg>
<p>सैषा प्रायोऽनुस्वारपुरोवर्तिस्पर्शतया जायते ॥</p>
﻿<pb n="241"/>
<div type="commentary">
  <p><q>अनुस्वारपुरोवर्तीति</q> । अनुस्वारस्वरूपतदादेशावनुस्वारपदेन गृह्येते । तेन
शमितहासेत्यादावनुस्वाराभावेऽपि न लक्षणमुदाहरणम् ॥</p>
</div> <!-- commentary !-->
<p>निष्ठुरा यथा—</p>
<lg type="udāharaṇa" n="2.86.194">
  <l>‘स्वाङ‍गश्लिष्टाद्रिजन्मानं नेत्रार्चिः प्लुष्टमन्मथम् ।</l>
  <l>स्तौमि त्र्यक्षं द्युषज्ज्येष्ठं दैत्यश्रेण्यर्चिताङ्घ्रिकम् ॥ १९४ ॥’</l>
</lg>
<p>सैषा प्रायः संयोगभूयस्त्वेनोत्पद्यते ॥</p>
<div type="commentary">
  <p><q>स्वाङ‍गेति</q> । दिवि सीदन्तीति द्युषदो देवाः । सुषामादित्वात्षत्वम् । अत्रैकान्तरिताः संयोगाः संदर्भव्यापकाः प्रतीयन्ते । सोऽयमस्याः संयुज्यमानाविशेषेऽपि
वृत्त्यन्तराद्विशेषो निष्ठुराद्वैपरीत्येन श्लेषोदाहरणं सुगमम् ॥</p>
</div> <!-- commentary !-->
<p>श्लथा यथा—</p>
<lg type="udāharaṇa" n="2.86.195">
  <l>‘दयितजनविरहविगलितनयनोदकपीतहरिणमदतिलकम् ।</l>
  <l>वदनमपगतमृगमदशशिकरणिं वहति लोलदृशः ॥ १९५ ॥’</l>
</lg>
<p>सेयं प्रायो व्यञ्जना नाम संयोगेन जन्यते ॥</p>
<div type="commentary">
  <p>करणिः सादृश्यम् ॥</p>
</div> <!-- commentary !-->
<p>कठोरा यथा—</p>
<lg type="udāharaṇa" n="2.86.196">
  <l>‘निसर्गनिर्गतानर्घघर्घरध्वनिहास्तिकम् ।</l>
  <l>चक्रे चक्रं युधि क्रामन्नलर्कः कर्कशार्करुक् ॥ १९६ ॥’</l>
</lg>
<p>सैषा प्रायः कण्ठ्यरेफादिसंयोगादुत्पद्यते ॥</p>
<div type="commentary">
  <p><q>सैषा प्रायः कण्ठ्येति</q> । कण्ठ्यरेफयोः क्वचिदन्यस्याप्यादिपदोपात्तस्य संयोगोऽवसेयः ॥</p>
</div> <!-- commentary !-->
<p>कोमला यथा—</p>
<lg type="udāharaṇa" n="2.86.197">
  <l>‘दारुणरणे रणन्तं करिदारणकारणं कृपाणं ते ।</l>
  <l>रमणकृते रणरणकी पश्यति तरुणीजनो दिव्यः ॥ १९७ ॥’</l>
</lg>
<p>सेयं रेफणकाराद्यसंयुक्तकोमलवर्णविरचनया निष्पद्यते ॥</p>
﻿<pb n="242"/>
<p>मिश्रा यथा—</p>
<lg type="udāharaṇa" n="2.86.198">
  <l>‘पिनष्टीव तरङ‍गाग्रैरुदधिः फेनचन्दनम् ।</l>
  <l>तदादाय करैरिन्दुर्लिम्पतीव दिगङ‍गनाः ॥ १९८ ॥’</l>
</lg>
<p>सैषा प्रायः कठोराणामोष्ठ्यकण्ठ्यमूर्धन्यानां बाहुल्यादिभिरुपलभ्यते ॥</p>
<div type="commentary">
  <p><q>बाहुल्यादिभिरिति</q> । बाहुल्याल्पत्वमिश्रणैः प्रादेशिकैरित्यर्थः ॥</p>
</div> <!-- commentary !-->
<p>परुषा यथा—</p>
<lg type="udāharaṇa" n="2.86.199">
  <l>‘जह्रे निह्रादिह्रादोऽसौ कह्लाराह्लादितह्रदः ।</l>
  <l>प्रसह्य मह्या गर्ह्यत्वमर्हणाहः शरन्मरुत् ॥ १९९ ॥’</l>
</lg>
<p>सैषा प्रायेणोष्मणामन्तःस्थादिसंयोगैरवस्थाप्यते ॥</p>
<p>ललिता यथा—</p>
<lg type="udāharaṇa" n="2.86.200">
  <l>‘द्राविडीनां ध्रुवं लीलारेचितभ्रूलते मुखे ।</l>
  <l>आसज्य राज्यभारं स्वं सुखं स्वपिति मन्मथः ॥ २०० ॥’</l>
</lg>
<p>सैषा प्रायेण दन्त्यौष्ठ्यतालव्यानां मध्येऽन्तःस्थादिसंयोगैः स्थाप्यते ॥</p>
<div type="commentary">
  <p><q>द्राविडीनामिति</q> । किंचिदुन्नमनं रेचितम् । तेनाधिज्यकोदण्डक्रियाकारिभ्रूलतासनाथे दुःखराज्यभारारोपः । सुगममुदाहरणम् ॥</p>
</div> <!-- commentary !-->
<p>अमिता यथा—</p>
<lg type="udāharaṇa" n="2.86.201">
  <l>‘बकुलकलिकाललामनि कलकण्ठीकलकलाकुले काले ।</l>
  <l>कलया कलावतोऽपि हि कलयति कलितास्त्रतां मदनः ॥ २०१ ॥’</l>
</lg>
<p>सेयममितयोरेव ककारलकारबन्धयोरनुप्रासेन प्रसूयते ॥</p>
<lg type="kārikā" n="2.87">
  <l>इति द्वादशधा वृत्तिः कैश्चिद्या कथितेह सा ।</l>
  <l>न गुणेभ्यो न वृत्तिभ्यः पृथक्त्वेनावभासते ॥ ८७ ॥</l>
</lg>
<div type="commentary">
  <p>तदेतत्सर्वेषां मतं दूषयति—<q>न गुणेभ्य इति</q> । समतासौकुमार्यादिगुणेषु भारतीप्रभृतिषु च वृत्तिषु यथायथमन्तर्भावोऽवगन्तव्यः ॥</p>
</div> <!-- commentary !-->
﻿<pb n="243"/>
<lg type="kārikā" n="2.88">
  <l>श्रुत्यनुप्रासवर्णानुप्रासयोरपि दुष्कराः ।</l>
  <l>क्वचिद्भेदाः पृथक्कर्तुमस्यास्तेनेह नेष्यते ॥ ८८ ॥</l>
</lg>
<div type="commentary">
  <p><q>श्रुत्यनुप्रासवर्णानुप्रासयोरिति</q> । विषयसप्तमी । वर्णावृत्तेर्वृत्त्यनुप्राससाधारणत्वात् ॥</p>
</div> <!-- commentary !-->
<lg type="kārikā" n="2.89">
  <l>यथाम्रातकपुष्पादिस्रगादेर्वर्ण उच्यते ।</l>
  <l>वर्णावृत्तिस्तथा वाचां वर्णानुप्रास उच्यते ॥ ८९ ॥</l>
</lg>
<div type="commentary">
  <p>ततो वर्णानुप्रासं विशेषयन्नाह—<q>यथाम्रातकेति</q> । स्रगादेर्वर्णस्थानीया वर्णावृत्तिर्वर्णानुप्रासः । तत्रोपमानभूतवर्णविवरणं समानजातीयकुसुमादिविरचितमालापटप्रभृतिषु यदन्तरान्तरा विजातीयाम्रातककुसुमादिसंनिवेशनं तद्वर्ण इत्युच्यते । तद्वत्या वाचा वर्णावृत्तिः । सैव वर्णानुप्रास इति सूत्रार्थः । स द्विधा—संयुक्तासंयुक्तवर्णनिरूप्यत्वात् । यथायथमेतदुभयप्रपञ्चनम् ॥</p>
</div> <!-- commentary !-->
<lg type="kārikā" n="2.90">
  <l>स तु स्तबकवान्स्थानी गर्भो विवृतसंवृतः ।</l>
  <l>गृहीतमुक्तः क्रमवान्विपर्यस्तोऽथ संपुटः ॥ ९० ॥</l>
</lg>
<div type="commentary">
  <p>स्तबकवदादयो द्वादश प्रकारास्तेषु क्वचित्क्वचित्संयोगावृत्तिः स्तबकवान् । अनुप्रासविन्यासादिति संयोगानुप्रासविन्यासतः ॥</p>
</div> <!-- commentary !-->
<lg type="kārikā" n="2.91">
  <l>मिथुनं वेणिका चित्रो विचित्रश्चेति वर्ण्यते ।</l>
  <l>वर्णावृत्तिप्रयोगेभ्यस्तेभ्यस्तेभ्यो मनीषिभिः ॥ ९१ ॥</l>
</lg>
<p>तेषु स्थाने स्थानेऽनुप्रासविन्यासतः स्तबकवान्यथा—</p>
<lg type="udāharaṇa" n="2.91.202">
  <l>
    <seg type="pāda">‘यस्यावासीकृतहिमगिरेर्गुञ्जतां कुञ्जराणा-</seg>
    <seg type="pāda">माविश्चक्रे वनगजमदाघ्राणघोरायितानि ।</seg>
  </l>
  <l>
    <seg type="pāda">दर्पोत्फुल्लस्फुरणविकटाकाण्डकण्डूलगण्ड-</seg>
    <seg type="pāda">स्वेच्छाकाषव्रणितसरलानोकहस्कन्धगन्धः ॥ २०२ ॥’</seg>
  </l>
</lg>
<p>अत्र गुञ्जतां कुञ्जराणामित्यादेर्वर्णस्तबकस्य स्थाने स्थाने विन्यासादयं वर्णानुप्रासस्तबकवानित्युच्यते ॥</p>
<div type="commentary">
  <p>गुञ्जतां कुञ्जराणामकाण्डकण्डूलगण्डस्कन्धगन्ध इत्यत्रावृत्तिचतुष्केण स्तबकनिर्वाहः ॥</p>
</div> <!-- commentary !-->
﻿<pb n="244"/>
<p>नियतविवक्षितस्थानविशेषः स्थानी यथा—</p>
<lg type="udāharaṇa" n="2.91.203">
  <l>
    <seg type="pāda">‘बाले मालेयमुच्चैर्न भवति गगनव्यापिनी नीरदानां</seg>
    <seg type="pāda">किं त्वं पक्ष्मान्तरालैर्मलिनयसि सुधावक्रमश्रुप्रवाहैः ।</seg>
  </l>
  <l>
    <seg type="pāda">एषा प्रोद्वृत्तमत्तद्विपकटकषणक्षुण्णविन्ध्योपलाभा</seg>
    <seg type="pāda">दावाग्नेर्व्योमलग्ना मलिनयति दिशां मण्डलं धूमरेखा ॥ २०३ ॥’</seg>
  </l>
</lg>
<p>अत्र प्रथमत्रिभागस्थानेषु बाले मालेयमित्यादिनियमेन वृत्तिः । सोऽयं वर्णानुप्रासः स्थानीत्युच्यते ॥</p>
<div type="commentary">
  <p><q>स्थानीति</q> । श्लोकपादेऽपि प्रथमादिभागकल्पनया स्थाननियमविवक्षा । तथाहि—<q>बाले मालेयमिति</q> । प्रथमो भागो नीनी इति प्रतिभासारूढस्तृतीयादि प्रथमपादे । एवं पक्ष्मान्तरालमलिनसुधाश्रुप्रभृतीनां द्वितीयादिपादेषु प्रथमादिभागकल्पनावसेया ॥</p>
</div> <!-- commentary !-->
<p>आवृत्तेर्वर्णान्तरायेण गर्भो यथा—</p>
<lg type="udāharaṇa" n="2.91.204">
  <l>‘कालं कपालमालाङ‍कमेकमन्धकसूदनम् ।</l>
  <l>वन्दे वरदमीशानं शासनं पुष्पधन्वनः ॥ २०४ ॥’</l>
</lg>
<p>अत्र कालं कपालमालेति, अङ‍कमेकमिति, वन्दे वरदमीशानं शासनमित्यादिषु पकाररेफककारगर्भाधानादयं वर्णानुप्रासो गर्भ इत्युच्यते ॥</p>
<div type="commentary">
  <p>कालं कालस्वरूपम् । एकमद्वितीयम् । कालं कपालेत्यत्र लकारावृत्तिः ककारेण व्यवधाने प्रकृते कपालेऽन्यत्र पकारो । वर्णान्तरगर्भायमाण उपलक्ष्यते । एवं मालाङ‍कमित्यादौ लकारादिगर्भीकरणमवसेयम् । विवृतसंवृतौ निगदेनैव व्याख्यातौ ॥</p>
</div> <!-- commentary !-->
<p>स्थाने स्थाने विकाससंकोचाभ्यां विवृतसंवृतो यथा—</p>
<lg type="udāharaṇa" n="2.91.205">
  <l>‘न मालतीदाम विमर्दयोग्यं न प्रेम नव्यं सहतेऽपराधान् ।</l>
  <l>म्लानापि न म्लायति केसरस्रग्देवी न खण्डप्रणया कथंचित् ॥ २०५ ॥’</l>
</lg>
<p>अत्र प्रथमपादे न मालतीदामेत्यादिभिर्विकासः, द्वितीयपादे प्रेमेत्याकारावृत्त्या संकोचः, तृतीयपादे म्लानापि न म्लायतीत्येताभ्यां च विकासः, चतुर्थे नेति संकोचः । सोऽयं वर्णानुप्रासो विवृतसंवृत इत्युच्यते ॥</p>
﻿<pb n="245"/>
<div type="commentary">
  <p>न मालतीदामेत्यादौ प्रथमपादे मकारावृत्तिर्द्वयेन विवरणम्, द्वितीयपादे सकृत्प्रयोगेण तस्यैव संवृतिः तृतीयपादे नकारसकारयोरावृत्त्या विवृतिः, चतुर्थे नेति संवरणम् । तदिह भूयोविकास-किंचित्संकोच-किंचिद्विकास-सर्वथासंकोचपरिपाट्या संदर्भनिर्वहणं शोभाकरमिति व्याचष्टे—<q>अत्रेति</q> ॥</p>
</div> <!-- commentary !-->
<p>चक्रवालवद्धानोपादानाभ्यां गृहीतमुक्तो यथा—</p>
<lg type="udāharaṇa" n="2.91.206">
  <l>‘लोलल्लवङ‍गलवलीवलया निकुञ्चकूजत्कपिञ्जलकुला मुकुलावनद्धाः ।</l>
  <l>
    <seg type="pāda">अध्यूषिरे कनकचम्पकराजिकान्ता</seg>
    <seg type="pāda">येनापरान्तविजये जलधेरुपान्तः ॥ २०६ ॥’</seg>
  </l>
</lg>
<p>अत्र चक्रवालक्रमः सुव्यक्त एव । सोऽयं वर्णानुप्रासो गृहीतमुक्त इत्युच्यते ॥</p>
<div type="commentary">
  <p><q>लोलदिति</q> । कपिञ्जलो गौरतित्तिरिः । अपरान्तो देशविशेषः । पूर्ववलनेनोत्तरग्रहणं चक्रवालं व्यञ्जनमात्रवलनमभिप्रेतम्, तेन वली वलेत्यत्रापि चक्रवालसिद्धिः । एवमुत्तरत्र ॥</p>
</div> <!-- commentary !-->
<p>क्रमेण द्वित्राणां त्रिचतुराणां वर्णानामसंयोगस्वरवर्णानामावृत्तिः क्रमवान्यथा—</p>
<lg type="udāharaṇa" n="2.91.207">
  <l>‘नितम्बगुर्वी गुरुणा प्रयुक्ता वधूर्विधातृप्रतिमेव तेन ।</l>
  <l>चकार सा मत्तचकोरनेत्रा लज्जावती लाजविमोकमग्नौ ॥ २०७ ॥’</l>
</lg>
<p>अत्र गुर्वी गुरुणा प्रयुक्तेति, वधूर्विधातृ इति, चकार चकोरेति, लज्जावती लाजविमोकमिति द्वयोस्त्रयाणां च स्वरसंयोगवर्णानां क्रमेणावृत्तिः, सोऽयं वर्णानुप्रासः क्रमवानित्युच्यते ॥</p>
<div type="commentary">
  <p><q>क्रमेणेति</q> । द्वावारभ्यैव क्रमसंभव ऊर्ध्वं चतुर्भ्यो विरसायते । तेन पञ्चषाणामित्यादिनोक्तमसंयोगस्वराणामित्यविवक्षितसंयोगस्वराणाम् । गुरुणेत्यनुल्लङ‍घनीयाज्ञता । तथा चलत्प्रक्त्या दुर्वहनितम्बभारालसाया अपि कथंचित्पदविन्यासेन कान्तिविशेषो ध्वन्यते । स्वभावताम्रयोरपि नेत्रयोस्तत्काले धूमाश्लेषाद् ﻿<pb n="246"/>द्विगुणो राग इति उपमाने मत्तपदपोषः पूर्वार्धे द्वयोर्द्वयोरूत्तरार्धे त्रयाणामनुल्लङ्घितक्रमाणामेव व्यञ्जनानामावृत्तिरिति स्फुटं विवरणम् ॥</p>
</div> <!-- commentary !-->
<p>क्रमवतां विपर्ययोपन्यासाद्विपर्ययो यथा—</p>
<lg type="udāharaṇa" n="2.91.208">
  <l>‘प्रणवः प्रवणे यत्र प्रथमः प्रमथेषु यः ।</l>
  <l>रणवान्वारणमुखः स वः पातु विनायकः ॥ २०८ ॥’</l>
</lg>
<p>अत्र व्युत्क्रमो व्यक्त एव । सोऽयं वर्णानुप्रासो विपर्यय इत्युच्यते ॥</p>
<div type="commentary">
  <p>क्रमवतामुपक्रान्तकिंचित्क्रमाणामावृत्तौ तत्क्रमविपर्यासो व्युत्क्रमः ॥</p>
</div> <!-- commentary !-->
<p>स्वाद्यवर्णवर्तिना स्वरेण सह पादमध्यान्तयोरनुप्रासः संपुटं यथा—</p>
<lg type="udāharaṇa" n="2.91.209">
  <l>
    <seg type="pāda">‘स्थिरापायः कायः प्रणयिषु सुखं स्थैर्यविमुखं</seg>
    <seg type="pāda">महारोगाभोगः कुवलयदृशः सर्पसदृशः ।</seg>
  </l>
  <l>
    <seg type="pāda">गृहावेशः क्लेशः प्रकृतिचपला श्रीरपि खला</seg>
    <seg type="pāda">यमः स्वैरी वैरी तदपि न हितं कर्म विहितम् ॥ २०९ ॥’</seg>
  </l>
</lg>
<p>तदेतल्लक्षणेनैव व्याख्यातम् । सोऽयं वर्णानुप्रासः संपुट इत्युच्यते ॥</p>
<div type="commentary">
  <p><q>स्वाद्येति</q> । आवर्तनीयो वर्णः स्वपदेनाभिमतस्तस्य पूर्वो यो वर्णस्तद्वर्तिना स्वरेण सह तस्यावृत्तिः । <q>पादमध्यान्तयोरिति</q> । मध्यसंश्लिष्टोपरितनभागघटितसमुद्गकतुल्यतया संपुटोऽनुप्रासः ॥</p>
</div> <!-- commentary !-->
<p>अन्तपादमुपसंहारोपक्रमयोर्विवक्षितः सस्वरानुप्रासो मिथुनं यथा—</p>
<lg type="udāharaṇa" n="2.91.210">
  <l>
    <seg type="pāda">‘त्यज मनसि सदाहे हे स्मर स्थानमस्मि-</seg>
    <seg type="pāda">न्ननु किरसि शरीरे रे किमिन्दो मयूखान् ।</seg>
  </l>
  <l>
    <seg type="pāda">अपि परिहर वायो योगमङ‍गैर्मदीयैः</seg>
    <seg type="pāda">प्रणयिनि समवेते ते भवन्तः सखायः ॥ २१० ॥’</seg>
  </l>
</lg>
<p>तदेतन्निगदेनैव व्याख्यातम् । सोऽयं वर्णानुप्रासो मिथुनमित्युच्यते ॥</p>
<div type="commentary">
  <p><q>अन्तपादमिति</q> । वृत्तौचितीवशाच्च द्विखण्डलब्धशोभाविशेषेषु पादेषु मिथुनसिद्धिरवसेया । तदिदमुक्तमुपक्रमोपसंहारयोरिति । मिथुनं द्वन्द्वम् ॥</p>
</div> <!-- commentary !-->
﻿<pb n="247"/>
<p>आवाक्यपरिसमाप्तेर्वर्णानुप्रासनिर्वाहो वेणिका यथा—</p>
<lg type="udāharaṇa" n="2.91.211">
  <l>
    <seg type="pāda">‘विद्राणे रुद्रवृन्दे सवितरि तरले वज्रिणि ध्वस्तवज्रे</seg>
    <seg type="pāda">जाताशङ‍के शशाङ‍के विरमति मरुति त्यक्तवैरे कुबेरे ।</seg>
  </l>
  <l>
    <seg type="pāda">वैकुण्ठे कुण्ठितास्त्रे महिषमतिरुषं पौरुषोपघ्ननिघ्नं</seg>
    <seg type="pāda">निर्विघ्नं निघ्नती वः शमयतु दुरितं भूरिभावा भवानी ॥ २११ ॥’</seg>
  </l>
</lg>
<p>तदेतन्नातिदुर्बोधम् । सोऽयं वर्णानुप्रासो वेणिकेत्युच्यते ॥</p>
<div type="commentary">
  <p><q>विद्राण इति</q> । उपघ्न आश्रयः । निघ्नः परवशः । अनुप्रासजातेरासमाप्ति निर्वाहोऽभिमतः । व्यक्तयः पुनरन्या अन्या एवाभिमतास्तेन वृत्त्यनुप्रासाद्भेदः । अत एव वेणीतुल्यता । तत्र हि किल केशग्रथना निर्व्यूढैव भक्तिः पुनरन्यान्येति ॥</p>
</div> <!-- commentary !-->
<p>उक्तलक्षणेभ्योऽन्यश्चित्रो यथा—</p>
<lg type="udāharaṇa" n="2.91.212">
  <l>
    <seg type="pāda">‘नीते निर्व्याजदीर्घा मघवति मघवद्वज्रनिद्रानिदाने</seg>
    <seg type="pāda">निद्रा द्रागेव देवद्बिषि मुषितरुषः संस्मरन्त्याः स्वभावम् ।</seg>
  </l>
  <l>
    <seg type="pāda">देव्या दृग्भ्यस्तिसृभ्यस्त्रय इव गलिता राशयो रक्तताया</seg>
    <seg type="pāda">रक्षन्तु त्वां त्रिशूलक्षतिकुहरभुवो लोहिताम्भःसमुद्राः ॥ २१२ ॥’</seg>
  </l>
</lg>
<p>एवमन्येऽपि द्रष्टव्याः ॥</p>
<div type="commentary">
  <p><q>उक्तलक्षणेभ्य इति</q> । पूर्वोक्तवर्णानुप्रासेभ्य इति । तथाहि प्रकृतोदाहरणे स्थाने स्थाने स्तबकाविवक्षायां न स्तबकवान्, विभागपरिहारेण न स्थानी, वर्णान्तरायानुपपत्तौ न गर्भः, संकोचविकासाभावेन न विवृतसंवृतः, चक्रवालक्रमाभावेन न गृहीतमुक्तः । एवं क्रमविपर्यस्तमिथुनबहिर्भावोऽवगन्तव्यः । आसमाप्तिनिर्वहणाभावे वेणीभेदः स्फुट एव ॥</p>
</div> <!-- commentary !-->
<p>एकवर्णावृत्तेर्वृत्त्यनुप्रासस्य वर्णान्तरवैचित्र्येण विचित्रो यथा—</p>
<lg type="udāharaṇa" n="2.91.213">
  <l>‘चञ्चत्काञ्जनकाञ्चयो लयवलच्चोलाञ्चलैर्वञ्चिताश्चारीसंचरणैकचारुचरणाः सिञ्चन्ति चित्तं मम ।</l>
  <l>
    <seg type="pāda">लीलाचञ्चुरचञ्चरीकरुचिभिश्चूलालकैश्चर्चिताः</seg>
    <seg type="pāda">किंचिच्चन्दनचन्द्रचम्पकरुचां चौर्यो मृगीलोचनाः ॥ २१३ ॥’</seg>
  </l>
</lg>
﻿<pb n="248"/>
<div type="commentary">
  <p><q>एकवर्णावृत्तेरिति</q> । वर्ग्यावृत्तौ हि कदाचिदेकवर्णावृत्तिरपि संदर्भव्यापिनी संभाव्यते । तस्यां प्रतीयमानायामेवान्तरान्तरा नानाजातीये वर्णावृत्तिश्चित्रशोभादायिनी विचित्रानुप्रास इत्युच्यते । तथा हि । प्रकृतोदाहरणे संदर्भसमाप्तिं यावदावर्तमाने एव चकारे काञ्चन काञ्चेति लयवलदित्यादिषु ककारलकाराद्यनुप्रासोद्भटभावेनव वर्णावृत्तेर्न्यग्भाव इव प्रकाशते । चारी संचरणप्रकारः । सा भौमी आकाशी च । चञ्चुरो मनोहरः । चञ्चरीको भ्रमरः ॥</p>
</div> <!-- commentary !-->
<p>अन्ये पुनरन्यथा चित्रविचित्रयोर्लक्षणं व्याचक्षते । तत्र यमकच्छायानुकारी चित्रः । स एव वर्णानुप्रासवान्विचित्र इति । तत्र चित्रो यथा—</p>
<lg type="udāharaṇa" n="2.91.214">
  <l>
    <seg type="pāda">‘सर्वाशारुधि दग्धवीरुधि सदा सारङ‍गबद्धक्रुधि</seg>
    <seg type="pāda">क्षामक्ष्मारुहि मन्दमुन्मधुलिहि स्वच्छन्दकन्दद्रुहि ।</seg>
  </l>
  <l>
    <seg type="pāda">शुष्यत्स्रोतसि तप्तभूरिरजसि ज्वालायमानाम्भसि</seg>
    <seg type="pāda">ज्येष्ठे मासि खरार्कतेजसि कथं पान्थ व्रजञ्जीवसि ॥ २१४ ॥’</seg>
  </l>
</lg>
<div type="commentary">
  <p><q>अन्ये पुनरिति</q> । विभिन्नार्थैकरूपत्वं स्थानविभागालम्बनं व्यपेताव्यपेतभावश्च यमकच्छायावर्णानुप्रासवानिति अतिशायने मतुप् । सर्वाशारुधीत्यादौ विप्रभृतीनां विभिन्नार्थैकरूपाणां व्यपेतानामेव पादमध्यान्तयोरवस्थितिः । एवमव्यपेतमप्युन्नेयम् । नात्र वर्णानुप्रास उत्कट इति विचित्राद्भेदः ॥</p>
</div> <!-- commentary !-->
<p>विचित्रो यथा—</p>
<lg type="udāharaṇa" n="2.91.215">
  <l>
    <seg type="pāda">‘उद्यद्बर्हिषि दर्दुरारवपुषि प्रक्षीणपान्थायुषि</seg>
    <seg type="pāda">च्योतद्विप्लुषि चन्द्ररुङ्‌मुषि सखे हंसद्विषि प्रावृषि ।</seg>
  </l>
  <l>
    <seg type="pāda">मा मुञ्चोच्चकुचान्तसंनतगलद्बाष्पाकुलां बालिकां</seg>
    <seg type="pāda">काले कालकरालनीलजलदव्यालुप्तभास्वत्त्विषि ॥ २१५ ॥’</seg>
  </l>
</lg>
<div type="commentary">
  <p>अत एवोत्तरत्र स्फुटवर्णानुप्रासमुदाहरति ॥</p>
</div> <!-- commentary !-->
<lg type="kārikā" n="2.92">
  <l>वर्णावृत्तिरनुप्रास इति यः कृतलक्षणः ।</l>
  <l>सोऽयं द्वादशधा भेदैः प्रविभज्य प्रदर्शितः ॥ ९२ ॥</l>
</lg>
<div type="commentary">
  <p>तेऽमी शुद्धवर्णा वृत्तिप्रकाराः षट्रत्रिंशल्लक्षिताः, सांप्रतं द्वादशतापन्नवर्णावृत्तयो लक्ष्यन्त इत्याह—<q>वर्णावृत्तिरनुप्रास इति</q> । द्वादशधेति वीप्सा द्रष्टव्या ॥</p>
</div> <!-- commentary !-->
﻿<pb n="249"/>
<lg type="kārikā" n="2.93">
  <l>समग्रमसमग्रं वा यस्मिन्नावर्तते पदम् ।</l>
  <l>पदाश्रयेण स प्रायः पदानुप्रास उच्यते ॥ ९३ ॥</l>
</lg>
<div type="commentary">
  <p><q>समग्रमिति</q> । पदालम्बनोऽनुप्रासः पदानुप्रासस्तेन पदावयवमालालम्बनोऽपि पदालम्बन एव । तदिदमाह—<q>पदाश्रयेणेति</q> ॥</p>
</div> <!-- commentary !-->
<lg type="kārikā" n="2.94">
  <l>विसर्गबिन्दुसंयोगस्वरस्थानाविवक्षया ।</l>
  <l>अनिर्वाहाच्च स प्रायो यमकेभ्यो विभिद्यते ॥ ९४ ॥</l>
</lg>
<lg type="kārikā" n="2.95">
  <l>मसृणो दन्तुरः श्लक्ष्णः संपुटं संपुटावली ।</l>
  <l>खिन्नः स्तबकवान्स्थानी मिथुनं मिथुनावली ॥ ९५ ॥</l>
</lg>
<lg type="kārikā" n="2.96">
  <l>गृहीतमुक्तनामान्यस्ततोऽन्यः पुनरुक्तिमान् ।</l>
  <l>इति द्वादशभेदोऽयं मनीषिभिरिहेष्यते ॥ ९६ ॥</l>
</lg>
<p>ननु यदि पदावृत्तिरभिन्नार्था तदा पुनरुक्तिरेव, भिन्नार्था चेद्यमकान्न भिद्यत इत्यत आह—<q>विसर्गेति</q> । बिन्दुरनुस्वारः । स्थानं कण्ठादिकम् । वृत्तेः पादादियमकताभावो निर्वाहः प्रायोनिर्वाह इति योजना ॥</p>
<p>तेषु मसृणो यथा—</p>
<lg type="udāharaṇa" n="2.96.216">
  <l>‘सरणे वारणास्यस्य दशनेऽशनिसंनिभे ।</l>
  <l>चकार वलयाकारं भुजं भुजगभीषणम् ॥ २१६ ॥’</l>
</lg>
<p>सोऽयमसंयुक्तवर्णावृत्तेः पदानुप्रासो मसृण इत्युच्यते ॥</p>
<div type="commentary">
  <p>वारणास्यो विनायकः । अत्र रणेरणेति शनेशनीति कारकारमिति भुजंभुजेति पदं तदेकदेशावृत्तिः स्फुटमुपलभ्यते । मसृणस्तु कथमित्यत आह—<q>सोऽयमिति</q> ॥</p>
</div> <!-- commentary !-->
<p>दन्तुरो यथा—</p>
<lg type="udāharaṇa" n="2.96.217">
  <l>‘स नैषधस्याधिपतेः सुतायामुत्पादयामास निषिद्धशत्रुः ।</l>
  <l>अनूनसारं निषधान्नरेन्द्रात्पुत्रं यमाहुर्रिषधाख्यमेव ॥ २१७ ॥’</l>
</lg>
<p>अत्र निषिद्धशत्रुरिति पदे संयोगाधिक्येन दन्युरता । सोऽयं पदानुप्रासो दन्तुर इत्युच्यते ॥</p>
﻿<pb n="250"/>
<div type="commentary">
  <p>स नैषधेत्यादौ निषधरूपो वर्णसमुदायः पदैकदेशतामापन्नः साधारण एव । तदत्र दन्तुरता कीदृशीत्यत आह—<q>अत्र निषिद्धेति</q> ।</p>
</div> <!-- commentary !-->
<p>श्लक्ष्णो यथा—</p>
<lg type="udāharaṇa" n="2.96.218">
  <l>‘अप्येहि कान्ते वैदेहि देहि प्रतिवचो मम ।</l>
  <l>अरविन्दाक्षि दाक्षिण्यमलंकारो हि योषिताम् ॥ २१८ ॥’</l>
</lg>
<p>अत्र स्वरेण सहावृत्तेः श्लक्ष्णता । सोऽयं पदानुप्रासः श्लक्ष्ण इत्युच्यते ॥</p>
<p>संपुटं यथा—</p>
<lg type="udāharaṇa" n="2.96.219">
  <l>‘सदर्प इव कंदर्पस्तरला मादृशां मतिः ।</l>
  <l>असार इव संसारः कुरुष्व मदनुग्रहम् ॥ २१९ ॥’</l>
</lg>
<p>अत्रेवशब्दस्यापवादत्वेनाव्यवधायकत्वादनुप्रासोऽयं संपुट इत्युच्यते ॥</p>
<div type="commentary">
  <p>संपुटवदेकरूपस्यैव खण्डस्य निरन्तरमावर्तनं संपुटम् । तत्कथमिव कंसंशब्दैरन्तराये संपद्यत इत्यत आह—<q>अत्रेवशब्दस्येति</q> ॥</p>
</div> <!-- commentary !-->
<p>संपुटावली यथा—</p>
<lg type="udāharaṇa" n="2.96.220">
  <l>‘करोति किं किरातोऽयं समाकृष्य शिलीमुखान् ।</l>
  <l>शिलीमुखान्समाकृस्य किङ्किरातः करोति यत् ॥ २२० ॥’</l>
</lg>
<p>अत्र करोति करोतीत्येकं संपुटम्, किं किरातः किङ्किरात इति द्वितीयम्, समाकृष्य समाकृष्येति तृतीयम्, शिलीमुखाञ्छिलीमुखानिति चतुर्थम् । सोऽयं पदानुप्रासः संपुटावलीत्युच्यते ॥</p>
<div type="commentary">
  <p>करोति किं किरातोऽयमित्यादौ मध्ये शिलीमुखाञ्छिलीमुखानिति प्रथमं संपुटम् । तस्य बहिरावरणभूतं समाकृष्य समाकृष्येति द्वितीयम् । तस्यापि किं किरातः किङ्किरात इति तृतीयम् । तस्यापि करोतीति चतुर्थम् । तदेतद्विपरीतव्याख्यया व्यञ्जयन्नाह—<q>अत्र करोतीत्यादि</q> ॥</p>
</div> <!-- commentary !-->
﻿<pb n="251"/>

BREAK
<p>खिन्नो यथा—</p>
<lg type="udāharaṇa" n="2.96.221">
  <l>‘कुलजातिसमाकुलीकृतानां सुखदसुखाशयमूढचेतनानाम् ।</l>
  <l>अभवविभवलाभलोलुभानां भव भवबन्धविभेदनाय भूयः ॥ २२१ ॥’</l>
</lg>
<p>अत्र रीतेरनिर्वाहात्खिन्नता । सोऽयं पदानुप्रासः खिन्न इत्युच्यते ॥</p>
<div type="commentary">
  <p><q>कुलेति</q> । अत्र प्रथमपादे कुलेति अविवक्षितस्वरादिवर्णयुग्ममक्षरचतुष्टयव्यवधानेन कुलीत्यावृत्तम् । द्वितीयतृतीयपादयोस्तु सुखदसुखेति अभवविभवेति
चैकवर्णव्यवधानेनावृत्तिः । चतुर्थपादे तु भवभवेति रीतिभङ‍गो न च दोषः । प्रतीत्यव्यवधानात् ॥</p>
</div> <!-- commentary !-->
<p>स्तबकवान्यथा—</p>
<lg type="udāharaṇa" n="2.96.222">
  <l>‘भासयत्यपि भाषादौ कविवर्गे जगत्त्रयीम् ।</l>
  <l>के न यान्ति निबन्धारः कालिदासस्य दासताम् ॥ २२२ ॥’</l>
</lg>
<p>सोऽयं वर्णानुप्रासवत्पदानुप्रासोऽपि स्थाने स्थाने विनिवेशात्स्तबकवानित्युच्यते ॥</p>
<div type="commentary">
  <p>वैचित्रीविशेषेणालंकारभावो भासयतीत्यादावाद्यन्तयोर्दूरान्तरितैवावृत्तिः । स्थाननियमस्तु न विवक्षितः । तदिदमुक्तम्—<q>स्थाने स्थान इति</q> ॥</p>
</div> <!-- commentary !-->
<p>स्थानी यथा—</p>
<lg type="udāharaṇa" n="2.96.223">
  <l>
    <seg type="pāda">‘परं जोण्हा उण्हा गरलसरिसो चन्दणरसो</seg>
    <seg type="pāda">खदक्खारो हारो मलअपवणा देहतवणा ।</seg>
  </l>
  <l>
    <seg type="pāda">मुणाली वाणाली जलदि अ जलद्दा तणुलदा</seg>
    <seg type="pāda">वरिट्ठा जं दिट्ठा कमलणअणा सा सुवअणा ॥ २२३ ॥’</seg>
  </l>
</lg>
<lg type="chāyā" ref="2.96.223">
  <l>
    <seg type="pāda">[परं ज्योत्स्ना उष्णां गरलसदृशश्चन्दरसः</seg>
    <seg type="pāda">क्षतक्षारो हारो मलयपवना देहतपनाः ।</seg>
  </l>
  <l>
    <seg type="pāda">मृणाली बाणाली ज्वलति च जलार्द्रा तनुलता</seg>
    <seg type="pāda">वरिष्ठा यद्दृष्टा कमलनयना सा सुवदना ॥]</seg>
  </l>
</lg>
<p>सोऽयं पदानुप्रासः स्थाननियमात्स्थानीत्युच्यते ॥</p>﻿<pb n="252"/>
<div type="commentary">
  <p>जोण्हा उण्हा रिसो रसो इत्यादिका प्रतिपादं मध्यान्तस्थाननियमेनावृत्तिः । क्षतोऽर्पितः क्षारः । जलार्द्रा जलार्द्रे वस्त्रे ॥</p>
</div> <!-- commentary !-->
<p>मिथुनं यथा—</p>
<lg type="udāharaṇa" n="2.96.224">
  <l>
    <seg type="pāda">‘पुरः पाराऽपारातटभुवि विहारः पुरवरं</seg>
    <seg type="pāda">ततः सिन्धुः सिन्धुः फणिपतिवनं पावनमतः ।</seg>
  </l>
  <l>
    <seg type="pāda">तदग्रे तूदग्रो गिरिरिति गिरिस्तस्य पुरतो</seg>
    <seg type="pāda">विशाला शालाभिर्ललितललनाभिर्विजयते ॥ २२४ ॥’</seg>
  </l>
</lg>
<p>तदेतत्प्रतिपादं द्वयोर्द्वयोः पदानुप्रासयोर्विन्यासान्भिथुनम् ॥</p>
<div type="commentary">
<p>पाराभिधाना नदी । अपारा पाररहिता । सिन्धुर्नदी सिन्धुनामा । विशाला उज्जयिनी । शालाभिरितीत्थंभूतलक्षणें तृतीया । अत्र पारापारेति सिन्धुः सिन्धुरिति दग्रे दग्र इति शालाशालेति क्रमेण प्रथमादिपादेषु द्वयोरेवानुप्रासयोर्विन्यासः । यद्यपि तृतीयपादे गिरिगिरीति द्वितीयमपि मिंथुनं संभवति तथापि वर्णद्वयव्यवधानादनुल्लेखीत्युपेक्षितवान् ॥</p>
</div> <!-- commentary !-->
<p>मिथुनावली यथा—</p>
<lg type="udāharaṇa" n="2.96.225">
  <l>
    <seg type="pāda">‘शिरसि शरभः क्रोडे क्रोडः करी करटे रट-</seg>
    <seg type="pāda">न्नुरसि च रुरुर्मर्मण्येणः शिखी मुखरो मुखे ।</seg>
  </l>
  <l>
    <seg type="pāda">कविरपि हृदि ह्रादी दूराद्धरिर्द्विपजिद्धतो</seg>
    <seg type="pāda">धनुषि लघुता लक्ष्येऽपूर्वो जयोऽस्य यशस्विनः ॥ २२५ ॥’</seg>
  </l>
</lg>
<p>सेयं द्वयोः पादयोर्निरन्तरमावृत्तिर्मिथुनावलीत्युच्यते ॥</p>
<div type="commentary">
  <p><q>शिरसीति ।</q> शरभोऽष्टापदः । क्रोडो वराहः । रुरुर्बहुशृङ‍गो मृगः । हरिः सिंह । स्वरभागविवक्षायां व्यञ्जनयुगलावृत्तिर्मिथुनम् । तदेवावृत्तिभूम्ना मिथुनावली शरशरेति क्रोडक्रोडेति करकरेति दवदवेत्यादिना क्रमेण सुप्रत्यभिज्ञानैव ॥</p>
</div> <!-- commentary !-->
<p>गृहीतमुक्तो यथा—</p>
<lg type="udāharaṇa" n="2.96.226">
  <l>‘पुंनागनागकेसरकेसरपरिवासवासनासुरभिः ।</l>
  <l>सुरभिर्मधुरमधुप्रियषट्चरणाचरणवान्प्राप्तः ॥ २२६ ॥’</l>
</lg>
<p>सोऽयं चक्रवालवदनुप्रासो गृहीतमुक्त इत्युच्यते ॥</p>
﻿<pb n="253"/>
<div type="commentary">
  <p><q>गृहीतमुक्तो यथेति</q> । पुंनागः पुंगज इति प्रसिद्धः । केसरो बकुलः । भावना वासना । सुरभिर्वसन्तः । नानामधुपानलालसानामितस्ततः षट्चरणानां चरणं भ्रमणम् । अत्र चक्रवालक्रमो व्यक्त एव । आवृत्त्याधिक्याभावाच्च गृहीतमात्रस्यैव मोचनम् ॥</p>
</div> <!-- commentary !-->
<p>पुनरुक्तिमान्यथा—</p>
<lg type="udāharaṇa" n="2.96.227">
  <l>‘धूमाइ धूमकलुसे जलह जलन्ता बुहत्थजीआबन्धे ।</l>
  <l>पडिरअपडिउण्णदिसे रसइ रसन्तिसिहरे धणुम्मि णहअलम् ॥ २२७ ॥’</l>
</lg>
<lg type="chāyā" ref="2.96.227">
  <l>[धूमायते धूमकलुषे ज्वलति ज्वलदात्तहस्तजीवाबन्धे ।</l>
  <l>प्रतिरवप्रतिपूर्णदिशि रसति रसच्छिखरे धनुषि नभस्तलम् ॥]</l>
</lg>
<p>अत्र धूमादीनां पुनर्वचनात्पदानुप्रासोऽयं पुनरुक्तिमानुच्यते ॥</p>
<div type="commentary">
  <p><q>पुनरुक्तिमानिति</q> । वाच्याभेदात्पुनरुक्तिः सा यस्मिन्नावृत्तिलक्षणेनानुप्रासे स पुनरुक्तिमान् । तात्पर्यभेदाञ्च न दोषः । धूमज्वलनरसनानामाकाशदेशव्यापितया धनुःप्रकर्षद्वारेण रामभद्रगतोत्साहशक्तिध्वननात्प्रकृतवीररसपोषः । अत्र धूमधूमेत्यादिना वाच्यभेदः ॥</p>
</div> <!-- commentary !-->
<p>ननु वर्णावृत्तिरनुप्राससामान्यलक्षणयुक्ता न चासौ पदाद्यावृत्तावस्तीत्यत आह—</p>
<lg type="kārikā" n="2.97">
  <l>वर्णावृत्तिरनुप्रासः पादेषु च पदेषु च ।</l>
  <l>पूर्वानुभवसंस्कारबोधिनी पद्यदूरता ॥ ९७ ॥</l>
</lg>
<div type="commentary">
  <p><q>वर्णावृत्तिरिति</q> । समुदायावृत्तिरपि वर्णावृत्तिरेव । नहि वर्णातिरिक्तः समुदायो नाम । इयांस्तु विशेषो यत्पूर्वजातीयवृत्तानुसंधानमलंकारतां प्रयोजयति । तत्र च कार्यानुमेयः समयसंनिकर्षविशेष एव प्रयोजक इति । तदिदं दिङ‍मात्रमुक्तम् ॥</p>
</div> <!-- commentary !-->
<lg type="kārikā" n="2.98">
  <l>लाटानुप्रासवर्गस्य यावद्वा लक्ष्यते गतिः ।</l>
  <l>पदानुप्रासवर्गेऽपि तावदेव प्रपञ्चते ॥ ९८ ॥</l>
</lg>
<div type="commentary">
  <p>अन्येऽपि पदानुप्रासप्रकाराः स्वयमुत्प्रेक्षितव्या इत्याह—<q>लाटेति</q> । गतिः प्रकारः ॥</p>
</div> <!-- commentary !-->
<lg type="kārikā" n="2.99">
  <l>स्वभावतश्च गौण्या च वीप्साभीक्ष्ण्यादिभिश्च सा ।</l>
  <l>नाम्ना द्विरुक्तिभिर्वाक्ये तदनुप्रास उच्यते ॥ ९९ ॥</l>
</lg>
<div type="commentary">
  <p>क्रमप्राप्तं नामद्विरुक्त्यनुप्रासं विभजते—स्वभावत इति । यद्यपि पदानु-<pb n="254"/>प्रासादौ नामद्विरुक्तिरतिव्यापिका तथाप्यर्थोपक्षेपोपनिपातिनी सह विवक्षिता । अर्थो द्विविधः—आभिधानिकः, उपाधिश्च । आद्यो गौणमुंख्यभेदेन द्विप्रकारः, द्वितीयोऽपि वीप्साभीक्ष्ण्यादिरनेकविधः । द्वरुक्तिरपि नाम शरीरसंपादिका नाम्नः सतश्चेति द्वयी बोद्धव्या । अत एव द्विरुक्तस्यैवाभिधाशक्तियोगात्स्वभावत इत्युक्तम् ॥</p>
</div> <!-- commentary !-->
<p>सा स्वभावतो यथा—</p>
<lg type="udāharaṇa" n="2.99.228">
  <l>‘कुर्वन्तोऽमी कलकलं मारुतेन चलाचलाः ।</l>
  <l>प्रातर्गुलुगुलायन्ते गजा इव घनाघनाः ॥ २२८ ॥’</l>
</lg>
<p>अत्र कलकलमित्यादिषु स्वाभाविकि पुनरुक्तिरुपदिश्यते ॥</p>
<div type="commentary">
  <p><q>कुर्वन्त इति</q> । चलाचलाश्चञ्चलाः । चलतेरच्रप्रत्ययेऽभ्यासस्याकि रूपम् । गुलु इत्यव्यक्तानुकरणस्य डाचि द्विर्वचने च गुलुगुलेति नामसिद्धिः । अत्र कलकलादिपदानामर्थवशायातद्विरुक्तिशरीराणां स्वभावत एव यथोक्तरूपव्यवस्थितिः ॥</p>
</div> <!-- commentary !-->
<p>गौण्या यथा—</p>
<lg type="udāharaṇa" n="2.99.229">
  <l>
    <seg type="pāda">‘अमृतममृतं चन्द्रश्चन्द्रस्तथाम्बुजमम्बुजं</seg>
    <seg type="pāda">रतिरपि रतिः कामः कामो मधूनि मधून्यापि ।</seg>
  </l>
  <l>
    <seg type="pāda">इति न भजते वस्तु प्रायः परस्परसंकरं</seg>
    <seg type="pāda">तदियमबला कान्तिं धत्ते कुतः सकलात्मिकाम् ॥ २२९ ॥’</seg>
  </l>
</lg>
<p>अत्रामृतममृतमित्यादिष्वभेदेऽपि भेदोपचारेण विशेषणविशेष्यभाचः सामान्यविशेषभावाद्भवन्पुनरुक्तिवद्भासते ॥</p>
<div type="commentary">
  <p><q>अमृतमिति</q> । अत्र द्वितीयान्तानाममृतादिपदानां द्विरुक्तिदोषेण तात्पर्यापर्यवसानादमृतादिगुणपरत्वे कल्पनीयेऽपि निकृष्टगुणपराणां सामानाधिकरण्यानुपपत्तेस्तत्तदसाधारणगुणोपबृंहितामृतादिनिष्ठानामाद्यपदोपात्तसामान्यापेक्षो विशेष्यभावश्च विशेषणत्वं च निर्वहति । न च पर्यायनिवेशेऽर्थान्तरसंक्रमितवाच्यता संभवतीति पूर्वाचार्याः । सेयं गौणार्थपरवशा नाम द्विरुक्तिः ॥</p>
</div> <!-- commentary !-->
<p>वीप्सा यथा—</p>
<lg type="udāharaṇa" n="2.99.230">
  <l>‘शैले शैले न माणिक्यं मौक्तिकं न गजे गजे ।</l>
  <l>देशे देशे न विद्वांसश्चन्दनं न वने वने ॥ २३० ॥’</l>
</lg>
﻿<pb n="255"/>
<p>सेयं द्रव्यवीप्सा नाम द्विरुक्तिः । एवं गुणजातिक्रियावीप्सायामपि द्रष्टव्यम् ॥</p>
<div type="commentary">
  <p><q>वीप्सेति</q> । नानार्थानां युगपदेकैकेन पदेन केनचिद्वक्तुर्व्याप्तिविवक्षा वीप्सा । स प्रयोक्तृधर्मो द्विरुक्त्या व्यज्यते । अत एव या काचिदर्थसामर्थ्याकृष्टा द्विरुक्तिः सा सप्तवर्णादिवन्नामद्विरुक्तिसमाख्यया प्रतिपाद्यते । <q>शैले शैल इति</q> । अत्र किंचिदेकमसाधारणगुणाश्रयं विवक्षन् तदितरस्य तज्जातीयस्य गुणसंस्पर्शमसहमानोऽप्रस्तुतमेव शैलादिकं प्रस्तुतवान् । रोहणादिव्यतिरिक्तासु व्यक्तिषु माणिक्याद्यभावगुणव्याप्तिर्युगपदेव विवक्षिता । शब्दादुपसर्जनतया प्रतीयमानः सिद्धस्वभावः पदार्थो गुण इत्युच्यते । एवं क्रिययापि व्याप्तिरवसेया । <q>सेयं द्रव्यवीप्सेति</q> । शैलादीनां द्रव्याणामेकेन गुणादिना व्याप्तुमिच्छेत्यर्थः ॥</p>
</div> <!-- commentary !-->
<p>‘प्रकारे गुणवचनस्य ८।१।१२’ इत्यादिरपि वीप्साप्रकार एव ।</p>
<p>यथा—</p>
<lg type="udāharaṇa" n="2.99.231">
  <l>मानिनीजनविलोचनपातानुष्मबाष्पकलुषान्प्रतिगृह्णन् ।</l>
  <l>मन्दमन्दमुदितः प्रययौ खं भीतभीत इव शीतमयूख ॥ २३१ ॥’</l>
</lg>
<div type="commentary">
  <p><q>प्रकारे गुणवचनस्येति</q> । प्रकारः सादृश्यं तत्पूर्णगुणेन न्यूनगुणस्य साधारणगुणान्वये भवति । एवं चास्ति समानशब्दाभिधेयत्वं च व्याप्तिः । इयांस्तु विशेषो यदेकत्र सिद्धस्यान्यत्र प्रतिबिम्बनं सादृश्यं, शुद्धवीप्सायां तु युगपदेकस्य नानापदार्थसंबन्ध इति । सोऽयं वीप्साप्रकारशब्दार्थः । अत एव ‘प्रकारे गुणवचनस्य ८।१।१२’ इति पृथक्सूत्रितम् । इह तु वीप्सापदेनैवायमर्थ उपग्राह्य इत्याभिप्रायः । मन्दं मन्दमिवोदित इति क्रियाविशेषणमुपमितम् । एवं भीत भीत इति कर्तृविशेषणमपि । सादृश्यलक्षणगुणोत्प्रेक्षायामिवशब्दः ॥</p>
</div> <!-- commentary !-->
<p>आभीक्ष्ण्येन यथा—</p>
<lg type="udāharaṇa" n="2.99.232">
  <l>‘श्लेषं श्लेषं मृगदृशा दत्तमाननपङ‍कजम् ।</l>
  <l>मया मुकुलिताक्षेण पायं पायमरम्यत ॥ २३२ ॥’</l>
</lg>
<p>सोऽयमाभीक्ष्ण्ये णमुल् । स चानुप्रयुज्यत इति पुनरुक्तिः ॥</p>
<div type="commentary">
  <p><q>आभीक्ष्ण्येनेति ।</q> ‘नित्यवीप्सयोः८।१।४’ इत्यनेन नित्यत्वमाभीक्ष्ण्यमुक्तम् । यां किल क्रियां कर्ता प्राधान्येनानुपरत्या च कर्तुमिच्छति तद्रूपमाभीक्ष्ण्यम् । अत एव तिङव्ययकृतां च द्विरुक्तिरियमसाधारणी । उभयत्रैव क्रियाप्राधान्यप्रतीतेः । ﻿<pb n="256"/>सिद्धे हि वस्तुनि पौनःपुन्यप्रतीतिः क्रियोपाधिते एव न स्वरूपेण । ननु णमुलैवाभीक्ष्ण्याभिधानात्किं द्विरुक्तिः करिष्यत इत्यत आह—<q>सोऽयमिति</q> । न चाभीक्ष्ण्यं णमुलो वाच्यम् । क्‍त्वार्थे तस्याभिधानात् । द्विरुक्तिसहितस्यैव तस्यानुपरतिव्यञ्जकत्वात् । स्वरूपार्थाभ्यामन्तरतमशब्दद्वयरूप आदेशो वा द्विरुच्चारणं वा द्विरुक्तिशब्दार्थः ॥</p>
</div> <!-- commentary !-->
<p>क्रियापदाभीक्ष्ण्याद्द्विरुक्तौ तु पुनरुक्तेरपि पुनरुक्तिः । यथा—</p>
<lg type="udāharaṇa" n="2.99.233">
  <l>
    <seg type="pāda">‘जयति जयति देवः श्यामकण्ठः पिनाकी</seg>
    <seg type="pāda">जयति जयति देवी लोकमाता भवानी ।</seg>
  </l>
  <l>
    <seg type="pāda">जयति जयति धन्यः सोऽपि भक्तस्तयोर्यः</seg>
    <seg type="pāda">किमपरमिह धन्यं वर्ण्यते तावदेव ॥ २३३ ॥’</seg>
  </l>
</lg>
<div type="commentary">
  <p>न चावश्यं द्वावेव शब्दौ प्रयोक्तव्यौ किंतु यावद्भिरभिमतोऽर्थः प्रतीयते तावन्तोऽभीक्ष्ण्यशब्दाः प्रयोक्तव्यास्ते नाव्ययकृत्सु दृश्यन्ते किंतु तिङ्पदेष्वेवेत्याह—<q>क्रियापदेति</q> । यद्यप्येकवाक्यार्थसंगत्या क्रियापदस्य द्वयमेवोच्चारणं तथापि काव्यापेक्षया बाहुल्यमवसेयम् ॥</p>
</div> <!-- commentary !-->
<p>आदिग्रहणेन निमूलसंभ्रमादयः परिगृह्यन्ते । तेषु निमूलादिर्यथा—</p>
<lg type="udāharaṇa" n="2.">
  <l>‘निमूलकाषं कषति स्वान्तमन्त स्मरज्वरे ।</l>
  <l>लाजस्फोटं स्कुटन्त्याशु हृदये हारयष्टयः ॥ २३४ ॥’</l>
</lg>
<div type="commentary">
  <p><q>आदिग्रहणेनेति</q> । तत्तदितरप्रकरणप्रापितानां द्विरुक्तिप्रकाराणाभादिपदेनोपग्रहो विधेयः । तद्यथा—‘अर्वागर्वाग्बलवदुपलग्रन्थयः क्षेत्रशैला दूरे दूरे मणिमयदृषन्मेखलो रत्नसानुः । आरादारान्निधिरयमपां यद्दवीयो दवीयान्दुग्धाम्भोधिस्तदयमसदृक्छिल्प एवादिशिल्पी ॥’ अत्रानुपूर्व्ये द्वे भवत इति द्विरुक्तिः । एवं स्वार्थेऽवधार्यमाणे इत्यादयोऽपि द्विरुक्तिप्रकाराः स्वयमवसेया इत्याशयवानुपलक्षणतया किंचिदुदाहरति—<q>निमूलकाषमिति</q> । ‘कषादिषु यथाविध्यनुप्रयोगः’ इति तस्मिन्नेव प्रयुक्ते द्विरुक्तिसिद्धिः ॥</p>
</div> <!-- commentary !-->
<p>संभ्रमेण यथा—</p>
<lg type="udāharaṇa" n="2.99.235">
  <l>
    <seg type="pāda">‘अस्थीन्यस्थीन्यजिनमजिनं भस्म भस्मेन्दुरिन्दु-</seg>
    <seg type="pāda">र्गङ्गा गङ्गोरग उरग इत्याकुलाः संभ्रमेण ।’</seg>
  </l>﻿<pb n="257"/>
  <l>
    <seg type="pāda">भूषावेषोपकरणगणप्रापणव्यापृतानां</seg>
    <seg type="pāda">नृत्यारम्भप्रणयिनि शिवे पान्तु वाचो गणानाम् ॥ २३५ ॥’</seg>
  </l>
</lg>
<div type="commentary">
  <p><q>संभ्रमेणेति</q> । भयसंवेगादरात्मकः संभ्रमः संवेगस्त्वरा । सैव प्रकृतोदाहरणे द्विरुक्तिं प्रयोजयति ॥</p>
</div> <!-- commentary !-->
<p>हर्षावेगविस्मयादयोऽपि संभ्रमस्योपाधयो भवन्ति । तेषु हर्षसंभ्रमेण यथा—</p>
<lg type="udāharaṇa" n="2.99.236">
  <l>‘रुरुधुः कौतुकोत्तालास्ततस्ताममरावतीम् ।</l>
  <l>क्वार्जुनः क्वार्जुन इति ब्रुवन्त्यो नाकयोषितः ॥ २३६ ॥’</l>
</lg>
<div type="commentary">
  <p>ननु हर्षादीनां महाकविप्रबन्धेषु द्विरुक्तिरुपलभ्यते । सा कथमुपग्राह्येत्यत आह—हर्षेति । हर्षादयोऽपि संभ्रमप्रयोजकास्तैरसाधारणतामापन्नैरवच्छिद्यमानः संभ्रमोऽन्योन्यो भवति न च संभ्रमता जहातीति संभ्रमद्विरुक्तिप्रकार एवायमित्यर्थः ॥</p>
</div> <!-- commentary !-->
<p>आवेगसंभ्रमेण यथा—</p>
<lg type="udāharaṇa" n="2.99.237">
  <l>‘कञ्चुकं कञ्चुकं मुञ्च हारं हारं परित्यज ।</l>
  <l>हा हा दहति दावाग्निर्वस्त्रं वस्त्रमपाकुरु ॥ २३७ ॥’</l>
</lg>
<p>अत्र मुञ्च परित्यज दहति अपाकुरु इति क्रियापदेष्वावेगसंभ्रमान्नद्विरुक्तेः । तथाहि—अरण्यानीप्रवेशे विजिगीषुद्विषां योषिद्दावाग्निसंभ्रमावेगात्कयाप्येवमुच्यते, तत्र प्रथमं कञ्चुक एवावेगसंभ्रमः । स ह्यागते दावाग्नावुत्तारयितुमशक्यः । ततस्तव्द्यासङ्गहेतौ हारे, अनन्तरं परापतितदावाग्निदीप्ते वाससीति ॥</p>
<div type="commentary">
  <p>निगूढगम्भीर उद्वेग आवेगः । ननु कञ्चुकं कञ्चुकमितिवन्मुञ्चेत्यादिकमावेगसंभ्रमप्रभवमेव तत्कथं न द्विरुच्यत इत्यत आह—<q>अत्रेति</q> । कञ्चुकस्य हारेण
हारस्योत्तरीयवाससा व्यासङ्गसंभावना संभ्रमहेतुः ॥</p>
</div> <!-- commentary !-->
﻿<pb n="258"/>
<p>विस्मयसंभ्रमेण यथा—</p>
<lg type="udāharaṇa" n="2.99.238">
  <l>‘अहो रूपमहो रूपमहो मुखमहो मुखम् ।</l>
  <l>अहो मध्यमहो मध्यमस्याः सारङ्गचक्षुषः ॥ २३८ ॥’</l>
</lg>
<p>एतेषु समस्तेष्वपि संभ्रमेषु यावद्बोधमिति द्विरुक्तिः ॥</p>
<p>एवं त्रिरुक्तिरपि द्रष्टव्या यथा—</p>
<lg type="udāharaṇa" n="2.99.239">
  <l>
    <seg type="pāda">‘जय जय जय श्रीमन्भोज प्रभाति विभावरी</seg>
    <seg type="pāda">वद वद वद श्रव्यं विद्वन्निदं ह्यवधीयते ।</seg>
  </l>
  <l>
    <seg type="pāda">शृणु शृणु शृणु त्वद्वत्सूर्योऽनुरज्यति मण्डलं</seg>
    <seg type="pāda">नहि नहि नहि क्ष्मामार्तण्डः क्षणेन विरज्यते ॥ २३९ ॥’</seg>
  </l>
</lg>
<div type="commentary">
  <p>संभ्रमेषु यावद्बोधमिति यावच्छब्दार्थमाविष्कुर्वाणः पूर्वोक्तमभिप्रेत्याह—<q>एवं त्रिरुक्तिरपीति</q> । उपलक्षणं चेदम् । चतुरादिद्विरुक्तिरदण्डवारितैव ॥</p>
</div> <!-- commentary !-->
<lg type="kārikā" n="2.100">
  <l>क्रियासमभिहारश्च क्रियाभ्यासश्च यः पुरा ।</l>
  <l>युक्तावुदाहृतः सोऽपि नामानुप्रास इष्यते ॥ १०० ॥</l>
</lg>
<p>समभिहारो भृशत्वम् ॥</p>
<lg type="kārikā" n="2.101">
  <l>जायते न च दोषाय काव्येऽलंकारसंकरः ।</l>
  <l>विभूषयति हारोऽपि स्तनौ ग्रीवं मृगीदृशाम् ॥ १०१ ॥</l>
</lg>
<div type="commentary">
  <p>ननु वाक्यार्थप्रयुक्त्यैव काव्यस्य सनाथीकरणात्किमनुप्रासेनेत्यत आह—<q>जायते न चेति</q> । उदाहरणेनालंकार्यसंकरवदलंकारसंकरोऽपि लोकप्रसिद्ध एव शोभाहेतुरित्यभिमतमिति ॥</p>
</div> <!-- commentary !-->
<lg type="kārikā" n="2.102">
  <l>अर्थाभेदे पदावृत्तिः प्रवृत्त्या भिन्नयेह या ।</l>
  <l>स सूरिभिरनुप्रासो लाटीय इति गीयते ॥ १०२ ॥</l>
</lg>
<div type="commentary">
  <p>क्रमप्राप्तं लाटानुप्रासं लक्षयति—<q>अर्थाभेदे इति</q> । लाटजनवल्लभोऽनुप्रासो लाटानुप्रासः । अर्थभेदे कथं न पुनरुक्तिदोष इत्यत उक्तम्—<q>प्रवृत्त्या भिन्नयेति</q> । तात्पर्यभेदेनेत्यर्थः । अत एव यमकाद्भेदः ॥</p>
</div> <!-- commentary !-->
﻿<pb n="259"/>
<lg type="kārikā" n="2.103">
  <l>स चाव्यवहितो व्यस्तः समस्त उभयः पुनः ।</l>
  <l>उभयं चक्रवालं च गर्भश्चैवाभिधीयते ॥ १०३ ॥</l>
</lg>
<div type="commentary">
  <p>स चेत्यनुक्तव्यवहितसमुच्चये चकारः । लाटानुप्रासः सामान्यतो द्विधा—अव्यवहितः, व्यवहितश्च । अनावृत्तशब्दानन्तरितोऽव्यवहितः, तदन्तरितश्च व्यवहितः । तयोरव्यवहितः षोढा भवति । व्यस्तः समस्तो द्वावुभयाविति तावच्च त्वारः । तत्रोभयद्वयं द्विप्रकारकमिति सामान्यविशेषभावाभ्यां षड्भेदा व्याख्येयाः । <q>उभयः पुनरिति</q> । पुनःशब्दो व्यावृत्तौ । पूर्वस्मादन्य एवायमेकशब्दाभिलष्य इत्यर्थः । आद्योभयद्वयमग्रे वक्ष्यते ॥</p>
</div> <!-- commentary !-->
<lg type="kārikā" n="2.104">
  <l>यस्तु व्यवहितो नाम नेयता तस्य शक्यते ।</l>
  <l>कर्तुमेकादिगणना पदवृत्त्यादिभङ्गिभिः ॥ १०४ ॥</l>
</lg>
<div type="commentary">
  <p>द्वितियं तु चक्रवालै गर्भश्चेत्युक्त व्यवहितस्य तर्हि कियन्तो भेदा अत आह—<q>यस्त्विति</q> । तेन बहुभावावान्तरविशेषतया नायं समशीर्षिकया गणित इत्यर्थः ॥</p>
</div> <!-- commentary !-->
<p>तेष्वव्यवहितभेदेषु व्यस्तो यथा—</p>
<lg type="udāharaṇa" n="2.104.240">
  <l>‘उअहिस्स जसेण जसं धीरं धीरेण गरुइआइ वि गरुअम् ।</l>
  <l>रामो ठिएअ वि ठिइं भणइ रवेण अ रवं समुप्फुन्दन्तो ॥ २४० ॥’</l>
</lg>
<lg type="chāyā" ref="2.104.240">
  <l>[उदधेर्यशसा यशो धैर्यं धैर्येण गुरुतयापि गुरुताम् ।</l>
  <l>रामः स्थित्यापि स्थितिं भणति रवेण रवेण च रवं समभिक्रामन् ॥]</l>
</lg>
<p>अत्राव्ययानां द्योतकादित्वादिवादिभिर्व्यवधानं नाश्रीयते । न हीवादेः प्रकृतेऽपि पृथक्पदत्वमस्ति । यद्येवामिदमिहोदाहरणं युज्यते—</p>
<lg type="udāharaṇa" n="2.104.241">
  <l>‘त्वन्मुखं त्वन्मुखमिव त्वद्दृशौ त्वद्दृशाविव ।</l>
  <l>त्वन्मूर्तिरिव मूर्तिस्ते त्वमिव त्वं कृशोदरि ॥ २४१ ॥’ इति ।</l>
</lg>
<p>अस्त्येवैतत् । किं तु यथा—‘अमृतममृतं चन्द्रश्चन्द्रः—’ इत्यादिकमभेदेऽपि भेदोपचारान्नामद्विरुक्तिस्तथेयमित्युत्प्रेक्षते ॥</p>
<div type="commentary">
  <p><q>तेष्विति</q> । द्विरुक्तशब्दरूपेषु पूर्वपरयोर्नैकमपि समासान्तर्गतमिति व्यस्तः । एतेन समस्तादयो व्याख्याताः । धैर्यगुरुतास्थितिगाम्भीर्यानुनिष्पादी वागनुभावो रसपूर्णकुम्भोच्छलनन्यायेन साक्षादिव तत्तत्प्रकर्षमर्पयन् शोभाविकासहेतुः । ﻿<pb n="260"/>समुप्फुन्दन्तो समभिक्रामन् । ननु जसेण धीरेण गरुइआइ वि इ रवेण अ इति यदपञ्चके विभक्त्या तदुत्तरयोश्चकारद्वयेन च व्यवधानात्कथमव्यवहितभेद उदाह्रियत इत्याह—<q>अत्रेति</q> । अव्ययानामित्युपलक्षणम् । द्योतकत्वादिति विभक्तिसाधारणो हेतुः । पञ्चकप्रातिपदिकार्थत्वपक्षे विक्षक्तिर्द्योतिकैव । शाकल्योऽपि अव्ययवाचकत्ववादी । सोऽप्यसत्त्वार्थानामिवादीनां स्वातन्त्र्येण वाचकत्वं न मन्यते । यतो न पृथक्पदत्वमनुशिष्टवान् । तथा च द्योतकानां परशक्तिसहकारित्वेन तदनुप्रवेशात्स्वाङ्गमव्यवधायकमिति न्यायात् । ननु किमत्र क्लिष्टकल्पनया । अस्त्यव्यवहितोदाहरणमप्यन्यदपीति शङ्कते—<q>यद्येवमिति</q> । अत्र पूर्वार्धवर्तिद्वयमुदाहरणमुत्तरार्धवर्तिनो द्वयस्य पूर्वतुल्यत्वात् । परिहरति—<q>अस्तीति</q> । अनन्वयमात्रमत्रोदाहरणम् । तत्र चावश्यभेदकल्पनया विशेषणविशेष्यभावी वाच्यस्तथा च गौणी नाम द्विरुक्तिः स्यादिति संकरशङ्कनायोदाहृतमिति सिद्धान्ततात्पर्यसंक्षेपः ॥</p>
</div> <!-- commentary !-->
<p>समस्तो यथा—</p>
<lg type="udāharaṇa" n="2.104.242">
  <l>‘अपहस्तितान्यकिसलय किसलयशोभं विलोकयाशोकम् ।</l>
  <l>सखि विजिता परसुमनःसुमनः सुभग च मधुतिलकम् ॥ २४२ ॥’</l>
</lg>
<p>अत्र ‘किसलय किसलय’ इति, ‘सुमनः सुमनः’ इति च समस्तानामेवाव्यधानादयं लाटीयोऽनुप्रासोऽव्यवहितसमस्तः पूर्वः पुनरव्यवहितव्यस्त इत्युच्यते ॥</p>
<div type="commentary">
  <p><q>पूर्वः पुनरिति</q> । समस्तानन्तरं व्यस्तविवरणं प्रतिपत्तिसौकर्यार्थम् ॥</p>
</div> <!-- commentary !-->
<p>उभयस्तु द्विधा—प्रथमः समस्तोपरो व्यस्तः । द्वितीयो व्यस्तोऽपरः समस्त इति च । तयोः प्रथमो यथा—</p>
<lg type="udāharaṇa" n="2.104.243">
  <l>‘जितलाटाङ्गनावक्रं वक्रं तस्या मृगीदृशः ।</l>
  <l>क्स्य न क्षोभजनकं जनकं पुष्पधन्वनः ॥ २५३ ॥’</l>
</lg>
<p>तदिदं लक्षणेनैव व्याख्यातम् ॥</p>
<p>द्वितीयो यथा—</p>
<lg type="udāharaṇa" n="2.104.244">
  <l>‘नलिनी नलिनीनाथकरसंनतिसंगमात् ।</l>
  <l>विकचा विकचास्यानां कान्तानां हरति श्रियम् ॥ २४४ ॥’</l>
</lg>
﻿<pb n="261"/>
<p>अस्यापि लक्षणेनैवोक्तोऽर्थः ॥</p>
<p>स्वापेक्षया व्यस्तोऽन्यापेक्षया च समस्तः, द्वितीयो व्यस्तोऽपरः समस्त इति स द्वितीयोभयशब्दवाच्यः । सोऽपि द्विधा—प्रतिपादमन्ताद्योर्गर्भ इवानुप्रासविन्यासात् । तयोः प्रथमश्चक्रवालं यथा—</p>
<lg type="udāharaṇa" n="2.104.245">
  <l>‘जयति क्षुण्णतिमिरस्तिमिरान्धैकवल्लभः ।</l>
  <l>वल्लभीकृतपूर्वाशः पूर्वाशातिलको रविः ॥ २४५ ॥’</l>
</lg>
<p>अत्र तिमिरवल्लभपूर्वाशेतिशब्दास्तिमिरादिशब्दापेक्षया व्यस्ताः यथा—स्वपूर्वोत्तरपदापेक्षया च समस्ताः पदान्ताद्योर्विनिवेशिता इति यथोक्तलक्षणानुगमाल्लाटीयानुप्रासोऽयमव्यवहितो व्यस्तसमस्तश्चक्रवालमित्युच्यते ॥</p>
<div type="commentary">
  <p>द्वितीयमुभयं विवेचयति—<q>स्वापेक्षयेति</q> । तिमिरान्धाश्चक्रवाकाः । यथ श्रुतिद्विरुक्तः पूर्वः पूर्वेणोत्तरश्चोत्तरेण समस्त इति पूर्वस्माद्विशेषः ॥</p>
</div> <!-- commentary !-->
<p>एतेन पादमध्येऽनुप्रासविन्यासाद्गर्भोऽपि व्याख्यातः । यथा—</p>
<lg type="udāharaṇa" n="2.104.246">
  <l>‘समाधवा माधवदत्तदृष्टिः सकौतुका कौतुकमन्दिरे स्तात् ।</l>
  <l>सविभ्रमा विभ्रमदायिनी वः सपङ‍कजा पङ‍कजलोचना श्रीः ॥ २४६ ॥’</l>
</lg>
<p>सकौतुका कृतकङ‍कणबन्धादिपरिणयमङ‍गला ॥</p>
<p>व्यवहितभेदेषु व्यस्तो यथा—</p>
<lg type="udāharaṇa" n="2.104.247">
  <l>‘प्रकाशो यशसा देवः प्रकाशो महसा रविः ।</l>
  <l>दु सहो विद्विषां स्वामी दुःसहस्तमसां च सः ॥ २४७ ॥’</l>
</lg>
<p>तदेतन्नातिदुर्बोधमिति न व्याक्रियते ॥</p>
<p>सोऽयमेकगुणो व्यस्तश्च लाटीयानुप्रासो व्यवहित इत्युच्यते । व्यस्तश्चानेकगुणो यथा—</p>
<lg type="udāharaṇa" n="2.104.248">
  <l>
    <seg type="pāda">‘किंचिद्वच्मि न वच्मि वच्मि यदि वा किं वच्मि वच्मीदृशं</seg>
    <seg type="pāda">दृश्यन्ते न भवादृशेषु पतिषु स्वेषामदोषे दमाः ।</seg>
  </l>﻿<pb n="262"/>
  <l>
    <seg type="pāda">ते किं सन्ति न सन्ति सन्ति यदि वा के सन्ति सन्तीदृशाः</seg>
    <seg type="pāda">सर्वस्तेषु गुणैर्गृहीतहृदयो लोकः कुतो वर्तते ॥ २४८ ॥’</seg>
  </l>
</lg>
<p>अत्र वच्मीति सन्तीत्येतयोरनेकगुणावृत्तिः ॥</p>
<div type="commentary">
  <p><q>अनेकगुणा इति</q> । आवृत्तिद्वैगुण्यादिनानेकगुणत्वम्, न च गुणनायामियत्तावधारणकारणमस्तीत्यभिसंधाय तस्येयत्ता न शक्यते कर्तुमिति पूर्वमुक्तम् । स्वेषामात्मीयानां मध्ये यः कश्चिद्दोषस्तत्र दमा दण्डप्रकारा न दृश्यन्त इति ॥</p>
</div> <!-- commentary !-->
<p>समस्त एकगुणो यथा—</p>
<lg type="udāharaṇa" n="2.104.249">
  <l>‘चन्द्रानन चन्द्रदिनं मृगलोचन मृगशिरश्च नक्षत्रम् ।</l>
  <l>तिथिरतिथिप्रियदशमी परतस्त्वेकादशी प्रहरात् ॥ २४९ ॥’</l>
</lg>
<p>नन्विह तिथिरित्यसमस्तम् । न केवलमसमस्तं भिन्नार्थतया लाटीयानुप्रासेऽपि न संगच्छते । संगते च केनचित्पदानुप्रासेन । न च लाटीयानुप्रासो वा नामानुप्रासो वा पदानुप्रासाद्भिद्यत इति ॥</p>
<div type="commentary">
  <p>यद्यप्येकपरिहाराकारोदाहरणद्वयमुचितमेव तथापि किंचिद्विशेषं विवक्षन्नाक्षिप्य समाधत्ते—<q>नन्विति</q> । मा भूदत्रासमासोऽन्यथापि नेदमुदाहरणमिह संगतमित्याह—<q>न केवलमिति</q> । तत्किमनुप्रास एवायं न भवतीति पृच्छति—केन तर्हीति । उत्तरम्—पदानुप्रासेनेति । पदानुप्रासेनार्थभेदाभेदौ विवक्षितौ । किंतु पदाश्रयेणावृत्तिमात्रं पदानुप्रासावृत्तिश्च लाटानुप्रासेऽप्यस्तीति संगत्यात्रेदमुदाहृतमित्यर्थः ॥</p>
</div> <!-- commentary !-->
<p>समस्तोऽनेकगुणो यथा—</p>
<lg type="udāharaṇa" n="2.104.250">
  <l>
    <seg type="pāda">‘ब्रह्माण्डच्छत्रदण्डः शतधृतिभुवनाम्भोरुहो नालदण्डः</seg>
    <seg type="pāda">क्षोणीनौकूपदण्डः क्षरदमरसरित्पट्टिकाकेतुदण्डः ।</seg>
  </l>
  <l>
    <seg type="pāda">ज्योतिश्चक्राक्षदण्डस्त्रिभुवनविजयस्तम्भदण्डोऽङ्घ्रिदण्डः</seg>
    <seg type="pāda">श्रेयस्त्रैविक्रमस्ते वितरतु विबुधद्वेषिणां कालदण्डः ॥ २५० ॥’</seg>
  </l>
</lg>
<p>अत्रानेकशो दण्ड इत्यस्यावृत्तिः । आभ्यां व्यस्तसमस्तभेदोऽपि व्याख्यातः । यथा—</p>﻿<pb n="263"/>
<lg type="udāharaṇa" n="2.104.251">
  <l>‘दशरश्मिशतोपमद्युतिं यशसा दिक्षु दशस्वपि श्रुतम् ।</l>
  <l>दशपूर्वरथं यमाख्यया दशकण्ठारिगुरुं विदुर्बुधाः ॥ २५१ ॥’</l>
</lg>
<p>अत्रानेकधा दशशब्द आवर्तते ॥</p>
<div type="commentary">
  <p>शतधृतिर्ब्रह्मा तस्य भुवनभूतमम्भोरुद पद्मं तस्य, क्षोणी पृथ्वी तद्रूपा या नौस्तरिस्तस्याः कूपदण्डः गुणवृक्षः । <q>दशस्विति</q> । एको दशशब्दो व्यस्तः, अन्ये
त्रयः समस्ताः ॥</p>
</div> <!-- commentary !-->
<p>अव्यवहितेऽपि द्वैगुण्यादेर्न विरोधः । यथा—</p>
<lg type="udāharaṇa" n="2.104.252">
  <l>
    <seg type="pāda">‘वस्त्रायन्ते नदीनां सितकुसुमधराः शक्रसंकाशकाशाः</seg>
    <seg type="pāda">काशाभा भान्ति तासां नवपुलिनचराः श्रीनदीहंसहंसाः ।</seg>
  </l>
  <l>हंसाभाम्भोदमुक्तक्षरदमृतरुचिर्मेदिनीचन्द्रचन्द्रश्चन्द्राङ‍कः शारदस्ते जयकृदुपनतो विद्विषां कालकालः ॥ २५२ ॥’</l>
</lg>
<div type="commentary">
  <p>ननु व्यवहित एव किं गुणनादिभेदो नेत्याह—<q>अव्यवहितेऽपीति</q> । वस्त्रायन्त इत्यादौ काशपदपरिहारेणोदाहरणम् । तत्र हि प्रथमः काशशब्दो भिन्नार्थ एव ॥</p>
</div> <!-- commentary !-->
<p>व्यवहिताव्यवहितभेदेऽपि दृश्यते । यथा—</p>
<lg type="udāharaṇa" n="2.104.253">
  <l>‘धनैर्दुष्कुलीनाः कुलीनाः क्रियन्ते धनैरेव पापान्नरा निस्तरन्ति ।</l>
  <l>धनेभ्यो हि कश्चित्सुहृन्नास्ति लोके धनान्यर्जयध्वं धनान्यर्जयध्वम् २५३’</l>
</lg>
<div type="commentary">
<p>यत्र व्यवहिताव्यवहितयोरेकवाक्यानुप्रवेशोऽस्ति तत्रापि गुणनाभेद उदाहरणीयः । दृश्यत इत्यनेन यद्वव्द्यवहिते भूयसी गुणना महाकविप्रबन्धेषु प्रतीयते न तद्वदव्यवहितेऽपीति पूर्वं व्यवहितमात्रे गुणनादिकमुपन्यस्तमिति तात्पर्यम् ।<q>धनैरिति</q> । अत्र धनपदव्यवधानेन बह्वीं गुणनामवलम्बमानमेव चतुर्थपादे त्वव्यवहिता त्वनुप्रासेऽपि प्रविष्टमिति भवति व्यवहिताव्यवहितभेदता । सोऽयं पदाभ्यासो दर्शितः ॥</p>
</div> <!-- commentary !-->
<p>योऽपि चार्धाभ्यासः सोऽपि व्यवहिताव्यवहितभेद एव । यथा—</p>
<lg type="udāharaṇa" n="2.104.254">
  <l>‘यैस्त्वं साक्षात्कृतो नाथ तेषां कामेषु को ग्रहः ।</l>
  <l>यैस्त्वं साक्षात्कृतो नाथ तेषां कामेषु को ग्रहः ॥ २५४ ॥’</l>
</lg>
﻿<pb n="264"/>
<p>अत्र पादापेक्षया व्यवहितत्वमर्घापेक्षया पुनरव्यवहितत्वं भवति ॥</p>
<div type="commentary">
  <p>एवं श्लोकार्धाभ्यासो व्यवहिताव्यवहितभेद एव भवतीत्याह—<q>योऽपीति</q> ॥</p>
</div> <!-- commentary !-->
<p>द्विभागाभ्यासस्तु व्यवहित एव स्वदते । यथा—</p>
<lg type="udāharaṇa" n="2.104.255">
  <l>‘श्रद्धायत्नौ यदि स्यातां मेधया किं प्रयोजनम् ।</l>
  <l>तावुभौ यदि न स्यातां मेधया किं प्रयोजनम् ॥ २५५ ॥’</l>
</lg>
<div type="commentary">
  <p><q>श्रद्धायत्नाविति</q> । अत्र यदि स्यातामिति पादभागेन सह पदावृत्तिस्त्रिभागावृत्तिर्भवति ॥</p>
</div> <!-- commentary !-->
<p>पदाभ्यासः पुनरव्यवहितो व्यवहितश्च दृश्यते । तयोरव्यवहितो यथा—</p>
<lg type="udāharaṇa" n="2.104.256">
  <l>‘सन्तः श्रृणुध्वं हृदये निधद्ध्वमुत्क्षिप्य बाहुं परिरारटीमि ।</l>
  <l>न सुभ्रुवां तुल्यमिहास्ति रम्यं न सुभ्रुवां तुल्यमिहास्ति रम्यम् २५६’</l>
</lg>
<p>व्यवहितो यथा—</p>
<lg type="udāharaṇa" n="2.104.257">
  <l>‘मुखेन लक्ष्मीर्जयति फुल्लपङ‍कजचारुणा ।</l>
  <l>दक्षिणेन करेणापि फुल्लपङ‍कजचारुणा ॥ २५७ ॥’</l>
</lg>
<div type="commentary">
  <p><q>मुखेनेति</q> । फुल्लपङ‍कजमिव चारु फुल्लेन पङ‍कजेन चारुरिति यद्यपि वृत्त्यर्थौ भिद्येते, तथापि पदानामभिन्नार्थत्वादुदाहरणता ॥</p>
</div> <!-- commentary !-->
<p>इवाद्यावृत्तयोऽपि चात्रैव द्रष्टव्याः । यथा—</p>
<lg type="udāharaṇa" n="2.104.258">
  <l>
    <seg type="pāda">‘लीनेव प्रतिबिम्बितेव लिखितेवोत्कीर्णरूपेव च</seg>
    <seg type="pāda">प्रत्युप्तेव च वज्रलेपघटितेवान्तर्निखातेव च ।</seg>
  </l>
  <l>
    <seg type="pāda">सा नश्चेतसि कीलितेव विशिखैश्चेतोभुवः पञ्जभि-</seg>
    <seg type="pāda">श्चिन्तासंततितन्तुजालनिबिडस्यूतेव लग्ना प्रिया ॥ २५८ ॥’</seg>
  </l>
</lg>
<p>अर्थाभेद इति नार्थशब्दोऽभिधेयवचनः किंतु शब्दप्रतिपाद्यमात्रवचन इत्याशयवानाह—<q>इवादीति</q> ॥</p>
<lg type="kārikā" n="2.105">
  <l>यमकानां हि यावन्त्यो वर्ण्यन्ते भेदभक्तयः ।</l>
  <l>अनुप्रासस्य लाटानां भिदास्तावन्त्य एव हि ॥ १०५ ॥</l>
</lg>﻿<pb n="265"/>
<div type="commentary">
  <p>नन्वन्येऽपि पदावृत्तिप्रकाराः किमिति नोदाहृता इत्यत आह—<q>यमकानां हीति</q> । भेदभक्तयोऽवान्तरप्रकारविच्छित्तयः स्थानास्थानपादभेदलक्षणा श्लोकावृत्तिः परमत्र नास्तीति यमकादपकर्षः ॥</p>
</div> <!-- commentary !-->
<lg type="kārikā" n="2.106">
  <l>उपमादिवियुक्तापि राजते काव्यपद्धतिः ।</l>
  <l>यद्यनुप्रासलेशोऽपि हन्त तत्र निवेश्यते ॥ १०६ ॥</l>
</lg>
<div type="commentary">
  <p>प्रकरणान्तेऽनुप्रासव्युत्पादनप्रयोजनमाह—<q>उपमादीति । अनुप्रासलेशोऽपीति</q> । वर्णाद्यनुप्रासः ॥</p>
</div> <!-- commentary !-->
<lg type="kārikā" n="2.107">
  <l>कुण्डलादिवियुक्तापि कान्ता किमपि शोभते ।</l>
  <l>कुङ‍कुमेनाङ‍गरागश्चेत्सर्वाङ‍गीणः प्रयुज्यते ॥ १०७ ॥</l>
</lg>
<div type="commentary">
  <p>श्रुतिवृत्त्यनुप्रासौ तु संदर्भव्यापकावेव प्रशस्तावित्युदाहरणव्याजेनाह—<q>कुण्डलादीति</q> ॥</p>
</div> <!-- commentary !-->
<lg type="kārikā" n="2.108">
  <l>श्रुतिवर्णानुप्रासावेकविधौ कुन्तलेषु गौडेषु ।</l>
  <l>पदयोर्निरनुप्रासो द्वेधा त्रेधा च लाटेषु ॥ १०८ ॥</l>
</lg>
<div type="commentary">
  <p>एतदेव खण्डसरस्वतीषु कविषु न तथा काव्यसिद्धिरिति दर्शयन्द्रढयति—<q>श्रुतिवर्णानुप्रासाविति</q> ॥</p>
</div> <!-- commentary !-->
<lg type="kārikā" n="2.109">
  <l>'वर्णस्थानस्वराकारगतिबन्धान्प्रतीहयः ।</l>
  <l>नियमस्तद्बुधैः षोढा चित्रमित्यभिधीयते ॥ १०९ ॥’</l>
</lg>
<div type="commentary">
  <p>क्रमप्राप्तं चित्रलक्षणमवतारयति—<q>वर्णेति</q> । चित्रमालेख्यं तदिव जीवितस्थानीयध्वनिरहितं चित्रमिति काश्मीरकाः । तदसत् । ध्वनेः प्राधान्यानङ‍गीकारात्प्रतीयमानमात्राभावस्य क्वचिदप्यसंभवात् । यद्वा आकृतिविशेषयुक्तं चित्रमिति तदपि न । अव्यापकत्वात् । अतो वर्णादिनियमेन प्रवृत्तमाश्चर्यकारितया चित्रमित्येव युक्तम् । वर्णा व्यञ्जनानि । स्थानं कण्ठादि । स्वरा अकारादयः । आकारः पद्माद्याकृत्युन्मुद्रणम् । गतिः पठितिभङ‍गविशेषः । बन्धो विविडितिप्रभृतिः ॥</p>
</div> <!-- commentary !-->
<p>वर्णशब्देन चात्र स्वराणां पृथङ्‌निर्देशाव्द्यञ्जनान्येव प्रगृह्यन्ते । तत्र वर्णचित्रेषु चतुर्व्यञ्जनं यथा—</p>
<lg type="udāharaṇa" n="2.109.259">
  <l>‘जजौजोर्जाजिजिज्जाजी तं ततोऽतिततातितुत् ।</l>
  <l>भाभोऽभीभाभिभूभाभूरारारिररिरीररः ॥ २५९ ॥’</l>
</lg>
﻿<pb n="266"/>
<div type="commentary">
  <p>पञ्चप्रभृतिनियमेन तथाशक्तिञ्युत्पत्त्योरुत्कर्ष इति चतुरादि गृह्णाति—<q>तत्रेति</q> । अवश्यं योद्धा जाजी । जजेर्युद्धार्थादावश्यके णिनिः । जजा युद्धशौण्डास्तेषामोजसा जाता या आजिः सङ‍ग्रामस्तं जयतिति क्विप् । तं वेणुदारिणं ततोऽनन्तरं अतिततान् चतुरङ‍गबलेन प्राप्तविस्तारान् आतिनः सततगमनशीलान् तुदतीति क्विप् । भानां दीप्ततारानुरूपाणां शुक्रबृहस्पत्यादीनामाभेवाभा कान्तिर्यस्येत्युपमानपूर्वपदबहुव्रीहौ उत्तरपदलोपे च भामः । अभियो भयशून्यानिभानभिभवतीति क्विप् । अभीभाभिभूस्तादृशी या भा तेजस्तस्या भूराश्रयः । आर जगाम । अरिः शत्रुः । बलभद्र इत्यर्थः । अरीणां रीः संचरणम् । ‘रीङ् गतौ इति धात्वनुसारात् । तस्या ईरो धूननं राति ददाति अरीररः ॥</p>
</div> <!-- commentary !-->
<p>त्रिव्यञ्जनं यथा—</p>
<lg type="udāharaṇa" n="2.109.260">
  <l>‘देवानां नन्दनो देवो नोदनो वेदनिन्दिनाम् ।</l>
  <l>दिवं दुदाव नादेन दाने दानवनन्दिनः ॥ २६० ॥’</l>
</lg>
<div type="commentary">
  <p>देवः सृष्टिस्थितिसंहारक्रीडारतः, दानवनन्दी हिरण्यकशिपुस्तस्य दानेऽवखण्डने यो नादो वक्षःकपाटपाटनकटकटाशब्दस्तेन दिवं स्वर्गं दुदाव किमेतदित्याकस्मिकसंभ्रमेणेत्युपतापयामास । जगत्कण्टकनिराकरणाद्देवानां नन्दन आनन्दकृत् । वेदनिन्दिनां च नोदनः प्रतिक्षेपकः । सामान्याभिप्रायेणैकवचनम् ॥</p>
</div> <!-- commentary !-->
<p>द्विव्यञ्जनं यथा—</p>
<lg type="udāharaṇa" n="2.109.261">
  <l>‘भूरिभिर्भारिभिर्भीराभूभारैरभिरेभिरे ।</l>
  <l>भेरीरेभिभिरभ्राभरभीरुभिरिभैरिभाः ॥ २६१ ॥’</l>
</lg>
<div type="commentary">
  <p>भूरिभिर्बहुभिर्भारिभिः प्रकृतिसारभारवाहिभिरतिप्रमाणकायतया भुवो भारभूतैरन्तःकांस्यभाजनो निःस्वानो भेरी तद्वदेभिभिः । ‘रेभृ शब्दे’ इति धात्वनुसारात् । अभ्राभैः प्रथमोन्नतमेघकान्तिभिरिभैर्हस्तिभिर्भिय रान्ति प्रयच्छन्तीति भीरा इभाः प्रतिद्विपा अभिरेभिरे अभियुक्ताः ॥</p>
</div> <!-- commentary !-->
<p>एकव्यञ्जनं यथा—</p>
<lg type="udāharaṇa" n="2.109.262">
  <l>‘न नोननुन्नो नुन्नेनो नाना नानानना ननु ।</l>
  <l>नुन्नोऽनुन्नो ननुन्नेनो नानेना नुन्ननुन्ननुत् ॥ २६२ ॥’</l>
</lg>
﻿<pb n="267"/>
<div type="commentary">
  <p>ननु नानानना विविधाकारवदना गणा ऊनेन हीनेन नुन्नो जितो ना न न पुरुषः । तथा नुन्न इनः प्रभुर्यस्य सोऽप्यात्मनि जीवति नाना पुरुषोऽपुरुष एव । यतो ननुन्नेनोऽजितप्रभुर्नुन्नोऽप्यनुन्न एव । तथा नुन्ननुन्नः जित इव क्लीबतया पराभूत इति । ‘प्रकारे गुणवचनस्य’ इति द्विरुक्तिः । तमपि यो नुदति स नानेना न निष्पापः बन्धच्छायार्पकान्यवर्णगुरुत्वोन्मेषमात्रप्रयोजकस्तकारो न वृत्तिशरीरान्तर्गत इति द्विव्यञ्जनता नाशङ‍कनीया ॥</p>
</div> <!-- commentary !-->
<p>क्रमस्थसर्वव्यञ्जनं यथा—</p>
<lg type="udāharaṇa" n="2.109.263">
  <l>‘कः खगौघाङचिच्छौजा झाञ्ज्ञोऽटौठीडडण्ढणः ।</l>
  <l>तथोदधीन्पफर्बाभीर्मयोऽरिल्वाशिषां सहः ॥ २६३ ॥’</l>
</lg>
<div type="commentary">
  <p><q>क्रमस्थेति</q> । वर्णसमाम्राये येन क्रमेण कादयो मावसानाः पठितास्तेन क्रमेण व्यञ्जननिवेशः । कः खगौघस्तत्तत्प्रसिद्धावदानपक्षिसमूहस्तमञ्चतीति क्विनि संयोगान्तलोपे कृते च खगौघाङिति रूपम् । चितं संविदं छ्यति छिनत्तीति चिच्छं यदोजस्तन्नास्ति यस्यासावचिच्छौजाः । ‘झमु अदने’ अस्मात् क्विप् । ‘अनुनासिकस्य क्विझलोः ६।४।१६’ इत्युपधादीर्घः । ‘मो नो धातोः ८।२।६४’ इति नकार इति झान् परबलभक्षको ज्ञः पण्डितः । ‘स्तो श्चुना श्रुः ८।४।४०’ इति नकारस्य ञकाराः । अटाः सङ‍ग्रामाङ‍गणपर्यटनशीलाः सुभटास्तानोठते बाधत इति क्विप् । ‘उठ गतौ’ इति धातो रूपम् । तेषामीडीश्वरः । अडण्ढणोऽचपलः । डण्ढण इत्यव्युत्पन्नं चपलवाचि प्रातिपदिकम् । तथा अभीर्भयरहितः एवंविधः को नामायमुदधीन् पफर्ब पूरयामासेति प्रश्नः । उत्तरम्—अरीन् लुनन्ति या आशिषस्तासां सहः क्षमो मयो दैत्यराज इति ॥</p>
</div> <!-- commentary !-->
<p>छन्दोक्षरव्यञ्जनं यथा—</p>
<lg type="udāharaṇa" n="2.109.264">
  <l>‘सरत्सुरारातिभयाय जाग्रतो जलत्यलं स्तोतृजनस्य जायताम् ।</l>
  <l>स्मितं स्मरारेर्गिरिजास्यनीरजे समेतनेत्रत्रितयस्य भूतये ॥ २६४ ॥’</l>
</lg>
<div type="commentary">
  <p><q>छन्दोक्षरेति</q> । ‘म्यरस्तजभ्नगा लान्ताश्छन्दोविचितिवेदिभिः । दशैव वर्णा निर्णीताश्छन्दोरूपप्रसिद्धये ॥’ तन्मात्रव्यञ्जननिबद्धछन्दोक्षरव्यञ्जनम् । सुबोधमुदाहरणम् ॥</p>
</div> <!-- commentary !-->
﻿<pb n="268"/>
<p>षड्जादिस्वरव्यञ्जनं यथा—</p>
<lg type="udāharaṇa" n="2.109.265">
  <l>‘सा ममारिधमनी निधानिनी सामधाम धनिधामसाधिनी ।</l>
  <l>मानिनी सगरिमापपापपा सापगा समसमागमासमा ॥ २६५ ॥’</l>
</lg>
<div type="commentary">
  <p><q>षड्जादीति</q> । ‘सरिगामपधानिश्च वर्णाः सप्त स्वरादयः । षड्जादिकृतसंकेता दृष्टा गान्धर्ववेदिभिः ॥’ तन्मात्रव्यञ्जनमयं षड्जादिव्यञ्जनम् । सह एन विष्णुना
वर्तते इति सा लक्ष्मीः । अरीन् धमति तापयति इति धमतेर्ल्युटि बहुलवचनमन्यत्रापीति धमादेशः । एवंविधा मम भूयादिति शेषः । निधानिनी पद्मादिनिधानवती । साम्नः सान्त्वस्य धाम गृहम् । धनिनां धामसाधिनी तेजःप्रसाघिका । मानिनी पूजावती । सगरिमा गौरववती । अपपापान्निष्कलुषान् पातीत्यपपापपा । सेति प्रसिद्धविभवा आपगा नदी । समः तत्तुल्यः क्षणविसर्पा भङ‍गुरः समागमो यस्याः सा तथा । असमा अनुपमा ॥</p>
</div> <!-- commentary !-->
<p>मुरजाक्षरव्यञ्जनं यथा—</p>
<lg type="udāharaṇa" n="2.109.266">
  <l>‘खरगरकालितकण्ठं मथितगदं मकरकेतुमरणकरम् ।</l>
  <l>तडिदिति रुरुमुण्डहरं हरमन्तरहं दधे घोरम् ॥ २६६ ॥’</l>
</lg>
<div type="commentary">
  <p><q>मुरजेति</q> । ‘पाठाक्षराणि मुरजे लहकारौ तथदधाच्छमौ रेफः । नणकखगघङाश्चेत्थं षोडश भरतादिक्रथितानि ॥’ तन्मात्रविरचितं मुरजाक्षरव्यञ्जनम् । सुबोधमुदाहरणम् ॥</p>
</div> <!-- commentary !-->
<p>चतुःस्थानचित्रेषु निष्कण्ठ्यं यथा—</p>
<lg type="udāharaṇa" n="2.109.267">
  <l>‘भूरिभूतिं पृथुप्रीतिमुरुमूर्तिं पुरुस्थितिम् ।</l>
  <l>विरिञ्चिं सूचिरुचिधीः शुचिभिर्नुतिभिर्धिनु ॥ २६७ ॥’</l>
</lg>
<div type="commentary">
  <p>वर्णवत्स्थानेष्वपि चतुरादिनियमेन चित्रम् । यद्यपि च ‘अष्टौ स्थानानि वर्णानामुरः कण्ठः शिरस्तथा । जिह्वामूलं च दन्ताश्च नासिकोष्टौ च तालु च’ इति, तथापि जिह्वामूलीयस्य स्वरत्वादुरस्यनासिक्ययोः काव्यप्रवेशाभावादुरोनासिकाजिह्वामूलपर्युदासेन स्थानपञ्चके चतुरादिनिरूपणम् । हे सूचिरुचिधीः शुचिभिः शुद्धाभिर्नुतिभिः स्तुतिभिर्यथोक्तविशेषण विरिञ्चिं ब्रह्माणं धिनु प्रीणयेति । अकुहविसर्जनीयाः कण्ठ्याः ॥</p>
</div> <!-- commentary !-->
﻿<pb n="269"/>
<p>निस्तालव्यं यथा—</p>
<lg type="udāharaṇa" n="2.109.268">
  <l>‘स्फुरत्कुण्डलरत्नौघमघवद्धनुकर्बुरः ।</l>
  <l>मेघनादोऽथ सङ‍ग्रामे प्रावृट्कालवदाबभौ ॥ २६८ ॥’</l>
</lg>
<div type="commentary">
  <p>कुण्डलरत्नौघ एव मघवतो धनुस्तेन कर्बुरो मेघनादनामा राक्षसः । इचुयशास्तालव्याः ॥</p>
</div> <!-- commentary !-->
<p>निर्दन्त्यं यथा—</p>
<lg type="udāharaṇa" n="2.109.269">
  <l>‘पाप्मापहारी रणकर्मशौण्डश्चण्डीशमिश्रो मम चक्रपाणिः ।</l>
  <l>भूयाच्छ्रियापश्रमयेक्ष्यमाणो मोक्षाय मुख्यामरपूगपूज्यः ॥ २६९ ॥’</l>
</lg>
<div type="commentary">
  <p>चण्डीशमिश्रः परमेश्वरेणैकशरीरतामापन्नः । मुख्यामरा ब्रह्मादयः । लृतुलसा दन्त्याः ॥</p>
</div> <!-- commentary !-->
<p>निरोष्ठ्यं यथा—</p>
<lg type="udāharaṇa" n="2.109.270">
  <l>‘नयनानन्दजनने नक्षत्रगणशालिनि ।</l>
  <l>अघने गगने दृष्टिरङ‍गने दीयतां सकृत् ॥ २७० ॥’</l>
</lg>
<div type="commentary">
  <p><q>अघन इति</q> । शरत्कालशोभया दृश्यतमे । उपूपध्मानीया ओष्ठ्याः ॥</p>
</div> <!-- commentary !-->
<p>निर्मूर्धन्यं यथा—</p>
<lg type="udāharaṇa" n="2.109.271">
  <l>‘शलभा इव धावन्तः सायकास्तस्य भूभुजः ।</l>
  <l>निपेतुः सायकच्छिन्नास्तेन संयुगसीमनि ॥ २७१ ॥’</l>
</lg>
<div type="commentary">
  <p>तेन कपिलेन राज्ञा । तस्य कोसलाधिपस्य प्रसेनजितः । ऋटुरषा मूर्धन्याः ॥</p>
</div> <!-- commentary !-->
<p>त्रिस्थानचित्रेषु निरोष्ठ्यदन्त्यं यथा—</p>
<lg type="udāharaṇa" n="2.109.272">
  <l>‘जीयाज्जगज्ज्येष्ठगरिष्ठचारश्चक्रार्चिषा कृष्णकडारकायः ।</l>
  <l>हरिर्हिरण्याक्षशरीरहारी खगेशगः श्रीश्रयणीयशय्यः ॥ २७२ ॥’</l>
</lg>
<div type="commentary">
  <p><q>निरोष्ठ्यदन्त्यमिति</q> । अनेनैव द्विकान्तरपरिहारेण लोष्टप्रस्तावो गवेषणीयः । तथोत्तरत्रापि ॥</p>
</div> <!-- commentary !-->
﻿<pb n="270"/>
<p>निरोष्ठ्यमूर्धन्यं यथा—</p>
<lg type="udāharaṇa" n="2.109.273">
  <l>‘अलिनीलालकलतं कं न हन्ति घनस्तनि ।</l>
  <l>आननं नलिनच्छायं नयनं शशिकान्ति ते ॥ २७३ ॥’</l>
</lg>
<p>द्विस्थानचित्रेषु दन्त्यकण्ठ्यर्यथा—</p>
<lg type="udāharaṇa" n="2.109.274">
  <l>‘अनङ‍गलङ‍घनालग्ननानातङ‍का सदङ‍गना ।</l>
  <l>सदानघ सदानन्द नताङ‍गीसङ‍गसंगत ॥ २७४ ॥’</l>
</lg>
<div type="commentary">
  <p>सदानघ अनवद्य सदैव प्रियालाभेनानन्दयुक्त । नताङ‍ग्या कस्याश्चिदन्यस्याः सङ‍गे संगत, तव शोभनाङ‍गना कामाक्रमणप्राप्तनानारूपतया वर्तते । अतस्तामनुकम्पस्वेति सोपलम्भप्रार्थनावाक्यार्थः ॥</p>
</div> <!-- commentary !-->
<p>एकस्थानचित्रेषु कण्ठ्यैर्यथा—</p>
<lg type="udāharaṇa" n="2.109.275">
  <l>‘अगा गां गाङ‍गकाकाङ‍कगाहकाघककाकहा ।</l>
  <l>अहाहाङ‍गखगाङ‍कागगकङ‍कागखगाङ‍कग ॥ २७५ ॥’</l>
</lg>
<div type="commentary">
  <p>गाङ‍गकं गङ‍गासंबन्धि जलं तस्याकः कुटिला गतिः । ‘अक अग कुटिलायां गतौ’ इति । तस्याङ‍कस्य तन्मध्यस्य गाहको विलोलकः । कुत्सितमघं पापमघकं स एव काकस्तं हतवानघकक्राक्रहा । अन्ये तु विसर्गान्तं पठन्ति । तदा जहातेर्विधिरूपम् । एवंविधस्त्वं गां स्वर्गं अगाः याया इति आशंसायां भूतप्रत्ययः । कीदृशः सन् । हानं हाः न हा अहास्ताञ्जिहीते प्राप्नोतीति अहाहं तादृशमङ‍गं यस्य स खगो गरुडः सूर्यो वा सोऽङ‍कश्चिह्नभूतो यस्य तादृशोऽगोऽर्थान्मेरुस्तद्वर्तिनः कङ‍काख्या अगखगा वृक्षनिवासिनः पक्षिणस्तेऽपि आकाकका गमनस्पृहयालवो यस्य स तथा । आस्तां तावदन्ये, पतत्त्रिभिरप्यभिनन्दितगमन इत्यर्थः ॥</p>
</div> <!-- commentary !-->
<p>स्वरचित्रेषु ह्रस्वैकस्वरं यथा—</p>
<lg type="udāharaṇa" n="2.109.276">
  <l>‘उरुगु द्युगुरु युत्सु चुक्रुशुस्तुष्टुवुः पुरु ।</l>
  <l>लुलुभुः पुपुषुर्मुत्सु मुमुहुर्नु मुहुर्मुहुः ॥ २७६ ॥’</l>
</lg>
<div type="commentary">
  <p>स्वरचित्रेष्वेकादिक्रमेणोपन्यासो ग्रन्थवैचित्र्यार्थः । उरुगुं विस्तीर्णवाचम् । द्युगुरुं स्वर्वासिनामाचार्यम् । युत्सु युद्धार्थम् । ‘निमित्तात्कर्मयोगे’ इति सप्तमी । गीर्वाणभटाश्रुक्रुशुरार्ताः शरणं ययाचिरे । अत एव पुरु बहुधा तुष्टुवुः । युद्धप्रयोजन﻿-<pb n="271"/>माह—मुत्सु हर्षेषु लुलुभुः । पुपुषुः पुष्टा बभूवुः । नु वितर्के । मुहुर्मुहुर्वारंर्वारं किं मुमुहुर्मोहमासादितवन्तः । यतः क्रोशनादीनामव्यवस्थेति भावः ॥</p>
</div> <!-- commentary !-->
<p>दीर्घैकस्वरं यथा—</p>
<lg type="udāharaṇa" n="2.109.277">
  <l>‘वैधैरैनैरैशैरैन्द्रैरैजैरैलैर्जैनैः सैद्धैः ।</l>
  <l>मैत्रैर्नैकैर्धैर्यैर्वैरैर्दैः स्वैः स्वैरैर्दैवैस्तैस्तैः ॥ २७७ ॥’</l>
</lg>
<div type="commentary">
  <p>विधिर्विरिञ्चिः, ई लक्ष्मीस्तस्या इनः प्रभुर्विष्णुः, ईशो महादेवः, इन्द्रो वासवः, ईजः कामो लक्ष्मीपुत्रत्वात्, इला पृथ्वी, जिनो बुद्धः, सिद्धा देवविशेषाः, मित्रः सूर्यः, रैदो धनदः कुबेरः, देवा उक्तव्यतिरिक्ता मरुदादयः, एषां संबन्धिभिधैंयैंर्धृतिभिः स्वैर्वित्तैश्च नैकैरनेकविधैस्तैस्तैः प्रसिद्धरूपैरहं स्वैरैः सुष्ठु आसमन्तात्समृद्धो भवानीत्याशंसा । वै वाक्यालंकरे ॥</p>
</div> <!-- commentary !-->
<p>ह्रस्वद्विस्वरं यथा—</p>
<lg type="udāharaṇa" n="2.109.278">
  <l>‘क्षितिस्थितिमितिक्षिप्तिविधिविन्निधिसिद्धिलिट् ।</l>
  <l>मम त्र्यक्ष नमद्दक्ष हर स्मरहर स्मर ॥ २७८ ॥’</l>
</lg>
<div type="commentary">
  <p>क्षितिः पृथ्वी तस्याः स्थितिः पालनं मितिर्मानं क्षिप्तिः संहारस्तद्विधिं वेत्ति । निधिसिद्धी लेढीति क्विए । नमन् भग्नतेजा दक्षो यस्मात् । स्मरहर कामदहन, त्र्यक्ष त्रिनयन, हर महादेव, मम स्मर । अधीगर्थयोगे कर्मणि षष्टी ॥</p>
</div> <!-- commentary !-->
<p>दीर्घद्विस्वरं यथा—</p>
<lg type="udāharaṇa" n="2.109.279">
  <l>‘श्रीदीप्ती ह्रीकीर्ती धीनीती गीःप्रीती ।</l>
  <l>एधेते द्वे द्वे ते ये नेमे देवेशे ॥ २७९ ॥’</l>
</lg>
<div type="commentary">
  <p>श्रीदीप्ती लक्ष्मीतेजसी । ह्रीकीर्ती लज्जायशसी । धीनीती बुद्धिनयौ । गीःप्रीती वाक्प्रमोदौ । इमे ये देवेशेऽपि न स्तस्ते द्वे तव एधेते वर्धेते ॥</p>
</div> <!-- commentary !-->
<p>त्रिस्वरेषु ह्रस्वत्रिस्वरं यथा—</p>
<lg type="udāharaṇa" n="2.109.280">
  <l>‘क्षितिविजितिस्थितिविहितिव्रतरतयः परगतयः ।</l>
  <l>उरु रुरुधुर्गुरु दुधुवुः स्वमरिकुलं युधि कुरवः ॥ २८० ॥’</l>
</lg>
<div type="commentary">
  <p>क्षितेर्विजितिः विजयः, स्थितेर्वर्णाश्रममर्यादालक्षणाया विहितिर्विधानं तदेव व्रतं ﻿<pb n="272"/>तत्र रतिर्येषाम् । परा श्रेष्ठा गतिर्ज्ञानं येषां ते तथा । एवंविधाः कुरवः स्वद्विषां कुलमुरु विस्तीर्ण रुरुधुः । तदेव गुरु महत् दुधुवुः कम्पयामासुः ॥</p>
</div> <!-- commentary !-->
<p>चतुःस्वरेषु दीर्घस्वरं यथा—</p>
<lg type="udāharaṇa" n="2.109.281">
  <l>‘आम्नायानामाहान्त्या वाग्गीतीरीतीः प्रीतीभीतीः ।</l>
  <l>भोगो रोगो मोहो मोदो ध्येये वेच्छेत्क्षेमे देशे ॥ २८१ ॥’</l>
</lg>
<div type="commentary">
  <p>आम्रायानां वेदानामन्त्या वागुपनिषत् सा हिताहितप्रतिपादनपरा किमाह । या गीतयस्ता ईतय उपसर्गाः । याः प्रीतयस्ता भीतयो भयानि । यो भोगः स रोगः । यो मोदो हर्षः स मोहः । न परमेवमाह । किंतु यावध्द्येये ध्यातव्ये क्षेमे क्लेशरहिते देशे विषये मोक्षलक्षणे इच्छेदिच्छां कुर्यादिति । वाशब्दः समुच्चये । अन्ये चकारमेव पठन्ति ॥</p>
</div> <!-- commentary !-->
<p>प्रतिव्यञ्जनविन्यस्तस्वरं यथा—</p>
<lg type="udāharaṇa" n="2.109.282">
  <l>‘तापेनोग्रोऽस्तु देहे नो हेये विल्लोभिनिन्दिना ।</l>
  <l>जायाग्रे हि गुणिप्रेष्ठे हितोक्षेपोऽमृतोक्षिणि ॥ २८२ ॥’</l>
</lg>
<div type="commentary">
  <p>हेये हातव्ये वस्तुनि या विल्लाभः । ‘विदॢलाभे’ इति धात्वनुसारात् । तत्र ये लोभिनो लोभवन्तस्तन्निन्दनशीलेन तापेन तेजसार्थादुग्रश्चण्डरश्मिः स नः मम देहेऽस्तु । तेजस्वी भवानीति यावत् । किमित्येवमाशास्यत इत्यत आह—अमृतस्यन्दिनि कान्ताग्रे गुणिनां प्रियतमेऽक्षेपोऽविलम्ब एव हितोऽर्थतः समरस्य । ‘इति दत्वाशिषं कोऽपि स्वस्मै कार्मुककर्मणे । जगाम समरं कर्तुमरिलक्ष्मीस्वयंवरम् ॥’</p>
</div> <!-- commentary !-->
<p>तदेवापास्तसमस्तस्वरं यथा—</p>
<lg type="udāharaṇa" n="2.109.283">
  <l>‘तपन ग्रस्तदहन हयवल्लभनन्दन ।</l>
  <l>जयग्रह गणप्रष्ठ हतक्षप मतक्षण ॥ २८३ ॥’</l>
</lg>
<div type="commentary">
  <p>ग्रस्तदहन अभिभूतपावक । हयवल्लभो रेवन्तः स तनयो यस्य । हतक्षप अपहृतरात्र । मतक्षण संमतोत्सव ॥</p>
</div> <!-- commentary !-->
<p>आकारचित्रेष्वष्टदलं यथा—</p>
<lg type="udāharaṇa" n="2.109.284">
  <l>‘याश्रिता पावनतया यातनच्छिदनीचया ।</l>
  <l>याचनीया धिया मायायामायासं स्तुता श्रिया ॥ २८४ ॥’</l>
</lg>
﻿<pb n="273"/>
<p>अत्र—</p>
<lg type="udāharaṇa" n="2.109.285">
  <l>‘कर्णिकायां न्यसेदेकं द्वे द्वे दिक्षु विदिक्षु च ।</l>
  <l>प्रवेशनिर्गमौ दिक्षु कुर्यादष्टदलाम्बुजे ॥ २८५ ॥</l>
</lg>
<div type="commentary">
  <p>या श्रितेत्यादिकमुदाहरणं प्रागेव (प० १ श्लो० १७०) व्याख्यातम् । अतः परं हारिहरिव्याख्या । साप्यत्रैव लिख्यते । तद्यथा—या देवी पवित्रत्वेनाश्रिता अनीचया तुङ्ग्या बुध्द्या मायायामस्याविद्याविस्तारस्यायासं ग्लानिं विच्छेदं याचनीया प्रार्थनीया यतो यातनं नरकानुभवनीयं दुःखं छिनत्ति श्रियापि स्तुतेति ॥ अस्य न्यासमाह—<q>कर्णिकायामिति</q> । आद्यो यावर्णः कर्णिकायां श्रितेति पावेति क्रमेण द्विकं द्विकमष्टपत्रेषु । याश्रिता श्रियेत्यादौ दिग्दलेषु प्रवेशनिर्गमौ ॥</p>
</div> <!-- commentary !-->
<p>द्वितीयमष्टदलं यथा—</p>
<lg type="udāharaṇa" n="2.109.286">
  <l>‘चरस्फारवरक्षार वरकार गरज्वर ।</l>
  <l>चलस्फाल वलक्षालवल कालगल ज्वल ॥ २८६ ॥’</l>
</lg>
<lg type="udāharaṇa" n="2.109.287">
  <l>अष्टधा कर्णिकावर्णः पत्रेष्वष्टौ तथापरे ।</l>
  <l>तेषां संधिषु चाप्यष्टावष्टपत्त्रसरोरुहे ॥ २८७ ॥</l>
</lg>
<div type="commentary">
  <p><q>चरस्फारेत्यादि</q> । संचरणशीलः स्फारो यो वरस्तं क्षरति ददाति इति । वराञ्छ्रेष्ठान् किरति क्षिपति कृणोति हिनस्ति वेति कर्मण्यण् । गरः कालकूटस्तस्य ज्वरो ज्वरणात् । ताण्डवारम्भे चलाः स्फाला यस्य । वलक्ष धवलदेह, अलवल प्राप्तशक्ते, कालगल नीलकण्ठ, ज्वल दीप्यमानो भव ॥ न्यासमाह—<q>अष्टधेति</q> । अथ प्रथमार्धे एक एव रेफोऽष्टधा कर्णिकायाम् । अपरार्धस्यान्येऽष्टौ लकारवर्जं दलेषु चेषां संधिष्वन्येऽष्टौ लकाराः ॥</p>
</div> <!-- commentary !-->
<p>तृतीयमष्टपत्त्रं यथा—</p>
<lg type="udāharaṇa" n="2.109.288">
  <l>‘न शशीशनवे भावे नमत्काम नतव्रत ।</l>
  <l>नमामि माननमनं ननु त्वानुनयन्नयम् ॥ २८८ ॥’</l>
</lg>
<p>अत्र—</p>
<lg type="udāharaṇa" n="2.109.289">
  <l>प्राक्कर्णिकां पुनः पर्णं पर्णाग्रं पर्णकर्णिके ।</l>
  <l>प्रतिपर्णं व्रजेद्धीमानिह त्वष्टदलाम्बुजे ॥ २८९ ॥</l>
</lg>
﻿<pb n="274"/>
<p>एवं चतुष्पत्त्र-षोडशपत्त्रे अपि द्रष्टव्ये ॥</p>
<div type="commentary">
  <p><q>न शशीशेत्यादि</q> । शशीशे चन्द्रे नवे भावे भक्तौ । स्थित इति शेषः । त्वामहं न नमामि । काक्वा नमाम्येव । नमन् भग्नः कामो यस्मात् । नतमुपनतं व्रतं यस्य संयमिधौरेयत्वात् । माननमनं शत्रूणामुन्नतिनाशनम् । नन्विति पूजासंबोधने । त्वा इति त्वाम् । अनुनयन् विनयं कुर्वाणोऽयम् ॥ न्यासमाह—<q>प्राक्कर्णिकामिति</q> । पूर्वं कर्णिकायामाद्यो नकारो ग्राह्यः, ततः शेति पर्णमध्ये, शीति पर्णाग्रे, परावृत्य पर्णकर्णिकयोः शकारनकारौ, पुनः कर्णिकातो दलाग्रगमागमेऽपि । अयमेव क्रमश्चतुर्दलपद्मे ॥</p>
</div> <!-- commentary !-->
<p>तयोश्चतुष्पत्त्रं यथा—</p>
<lg type="udāharaṇa" n="2.109.290">
  <l>‘सासवा त्वा सुमनसा सा नता पीवरोरसा ।</l>
  <l>सारधामैति सहसा साहसर्ध सुवाससा ॥ २९० ॥’</l>
</lg>
<lg type="udāharaṇa" n="2.109.291">
  <l>कर्णिकातो नयेदूर्ध्वं पत्राकाराक्षरावलीम् ।</l>
  <l>प्रवेशयेत्कर्णिकायां पद्ममेतच्चतुर्दलम् ॥ २९१ ॥</l>
</lg>
<div type="commentary">
  <p><q>सासवेत्यादि</q> । सासवा आस्वादितमदिरा । पीवरेण स्तनाढ्येनोरसा नता सारधामा उत्कृष्टकान्तिः सहसा सहास्या अकस्माद्वा श्रृङ‍गारोद्दीपनस्वभावेन मार्गशीर्षेण हेतुना शोभनेन वाससा च लक्षिता हे साहसर्ध सर्वनिशीथाभिसरण साहसरसिक, त्वामेति उपगच्छतीति ॥ न्यासमाह—<q>कर्णिकेति</q> । सुबोधमेतदिति ॥</p>
</div> <!-- commentary !-->
<p>षोडशपत्त्रं यथा—</p>
<lg type="udāharaṇa" n="2.109.292">
  <l>‘नमस्ते महिमप्रेम नमस्यामतिमद्दम ।</l>
  <l>क्षामसोम नमत्काम धामभीम समक्षम ॥ २९२ ॥’</l>
</lg>
<lg type="udāharaṇa" n="2.109.293">
  <l>गोमूत्रिकाक्रमेण स्युर्वर्णाः सर्वे समाः समाः ।</l>
  <l>मध्ये मवर्णविन्यासात्पद्मोऽयं षोडशच्छदः ॥ २९३ ॥</l>
</lg>
<div type="commentary">
  <p>षोडशपत्त्रमाह—<q>नमस्त इत्यादि</q> । महिमनि प्रेमा यस्य तत् । <q>नमस्य</q> अमतिमतो दाम्यतीति अमतिमद्दम । क्षामः कलामात्रेण चूडासंगतः सोमो यस्य । नमन् भग्नः कामो यस्मात् । धाम्ना तेजसा भीम भयानक । समा सकलव्युत्थानहेतुसाधारणी क्षमा यस्य । यस्यैतानि संबोधनविशेषणानि ते तुभ्यं नमस्कुरुते ﻿<pb n="275"/>कश्चिदिति ॥ न्यासमाह—<q>गोमूत्रिकेति</q> । वर्णा मकारव्यतिरिक्ताः समाः मकारसहिताः । समाः समा इति वीप्सा प्रतिवर्णं मकारसाहित्यबोधनार्था ॥</p>
</div> <!-- commentary !-->
<p>अष्टपत्त्रमेव कविनामाङ‍कं यथा—</p>
<lg type="udāharaṇa" n="2.109.294">
  <l>
    <seg type="pāda">‘रातावद्याधिराज्या विसरररसविव्द्याजवाक्क्ष्मापकारा</seg>
    <seg type="pāda">राका पक्ष्माभशेषा नयनननयनस्वा [सा] खया स्तव्यमारा ।</seg>
  </l>
  <l>
    <seg type="pāda">रामा व्यस्तस्थिरत्वा तुहिनननहितुः श्रीः करक्षारधारा</seg>
    <seg type="pāda">राधा रक्षास्तु मह्यं शिवमममवशिव्यालविद्यावतारा ॥ २९४ ॥’</seg>
  </l>
</lg>
<lg type="udāharaṇa" n="2.109.295">
  <l>निविष्टाष्टदलन्यासमिदं पादार्धभक्तिभिः ।</l>
  <l>अस्पृष्टकर्णिकं कोणैः कविनामाङ‍कमम्बुजम् ॥ २९५ ॥</l>
</lg>
<p>तत्राङ‍कः—‘राजशेखरकमल’ । एतेन चक्रमपि व्याख्यातम् ॥</p>
<div type="commentary">
<p>अष्टपत्त्रमेव कविनामाङ‍कमाह—<q>रातावद्येति</q> । ‘गीर्वाणसुभटः कश्चिद्युयुत्सुर्दैत्यसेनया । तत्कालकृतसांनिध्यां मायादेवीमपूजयत् ॥’ तथाहि—व्याजो माया सैव
वाग्रूपा व्याजशब्दोपपदं वागभिधानं यस्याः सा मह्यं रक्षास्त्विति संबन्धः । रातं दत्तमवद्यं दोषबहुलमाधिराज्यम्, अवद्या आधयो यत्र तादृशं वा राज्यं यया । विशिष्टं सरणं विसरस्तं राति प्रयच्छति यो रसोऽर्थाद्वीरस्तं वेत्ति विन्दति वा । या क्ष्मायां पृथिव्यामपकारः पुत्रकलत्रादिरूपो यस्याः सकाशादिति गमकत्वाद्वहुव्रीहिः । राका पूर्णिमा, द्वादशवर्षदेशीयकन्यारूपा वा । पक्ष्माभः शरीरसंलग्नः शेषः सर्पः । यस्या नयनं नीतिस्तान्नयतीति यन्नयनं दृष्टिः । ज्ञानमिति यावत् । तदेव स्वमात्मा यस्याः । खे व्योम्नि यातीति खया । स्तव्यो मारो मारणं कामो वा यस्याः । सा रामा रमणीया स्त्रीरूपा वा । व्यस्तं विनाशितं स्थिरत्वं यया । तुहिनं नयति प्रापयतीति नयतेर्डप्रत्यये तुहिननश्चन्द्रस्तस्य नहितुर्जटाजूटे बन्धयितुः परमेश्वरस्य श्रीः शक्तिरूपा । नह्यति बध्नातीति नहेर्विचि नहं स्तुतिमासादयतीति । ‘सर्वप्रातिपदिकेभ्यः क्विब्वक्तव्यः’ इति क्विपि तृजन्तस्य रूपम् । कं सुखं राति ददातीति करस्तस्य क्षारभूता दस्यवस्तेषां खङ‍गादिधारेव धारा छेत्त्री । राधेति देव्याः पौराणिकं नाम । ममेत्यव्ययं भावप्रधानम् । शिवे मनत्वं मान्ति परिच्छिन्दन्ति ये वशिनो योगिनस्तेषामपि व्यालविद्यां क्षुद्रविद्यामवतारयति या सा तथा ॥ न्यासमाह—<q>निविष्टेति</q> । अष्टभिः पादार्धैरष्टदलविरचना । यद्वर्णाष्टकं नाम्नो﻿-<pb n="276"/>त्तिष्ठति तदाह—‘राजशेखरकमल’ । कविकाव्यनामलाभादंविभक्तिकत्वमप्यदोषः । <q>एतेनेति</q> । नामाङ‍कपद्मकथनेन चक्रमपि नामाङ‍कमवसेयम् ॥</p>
</div> <!-- commentary !-->
<p>चक्रं यथा—</p>
<lg type="udāharaṇa" n="2.109.296">
  <l>
    <seg type="pāda">‘स त्वं मानविशिष्टमाजिरभसादालम्ब्य भव्यः पुरो</seg>
    <seg type="pāda">लब्धाघक्षयशुद्धिरुद्धरतरश्रीवत्सभूमिर्मुदा ।</seg>
  </l>
  <l>
    <seg type="pāda">मुक्त्वा काममपास्तभीः परमृगव्याधः स नादं हरे-</seg>
    <seg type="pāda">रेकौघैः समकालमभ्रमुदयी रोपैस्तदातस्तरे ॥ २९६ ॥’</seg>
  </l>
</lg>
<lg type="udāharaṇa" n="2.109.297">
  <l>पुरः पुरो लिखेत्पादानत्र त्रीन्षडरीकृतान् ।</l>
  <l>तुर्यं तु भ्रमयेन्नेमौ नामाङ‍कश्चक्रसंविधिः ॥ २९७ ॥</l>
</lg>
<p>अत्राङ‍कः—‘माघकाव्यमिदं शिशुपालवधः' ॥</p>
<div type="commentary">
  <p><q>स त्वमित्यादि</q> । हरेर्नादं सिंहनादं रोपैर्बाणैराजिरभसात्सङ‍ग्रामहर्षादुद्धरतरश्रीवत्सभूमिरुन्नतहृदयः स त्वमालम्ब्य मानेन तद्विशिष्टमिति विशेषणम् । प्राप्तपापविनाशो मुदा हर्षेण अपगतभीः शत्रुर्हरिणव्याधोऽभ्रमाकाशं पिदधे तदा तस्मिन्काले सिंहनादमुक्त्वेति संबन्धः ॥ न्यासमाह—<q>पुर इति</q> । पुरः पुरो लिखित्वान्यानग्रे लिखेद्यथा षडराः संपद्यन्ते ॥</p>
</div> <!-- commentary !-->
<p>एवं चतुरङ‍कमपि यथा—</p>
<lg type="udāharaṇa" n="2.109.298">
  <l>
    <seg type="pāda">‘शुद्धं बद्धसुरास्थिसारविषम त्वं रुग्जयातिस्थिर</seg>
    <seg type="pāda">भ्रष्टोद्धर्मरजःपदं गवि गवाक्षीणेन चञ्चद्भुवा ।</seg>
  </l>
  <l>तथ्यं चिन्तितगुप्तिरस्तविधिदिग्भेदं न चक्रं शुचाचारोऽप्रांशुरदभ्रमुग्र तनु मे रम्यो भवानीरुचा ॥ २९८ ॥’</l>
</lg>
<p>अत्राङ‍कः—‘शुभ्रतरवाचा बद्धचितिचक्रं राजगुरुणेदं सादरमवादि' ॥</p>
<div type="commentary">
  <p>यथा वा—<q>शुद्धमित्यादि</q> । चक्रं मे मम गवि वाचि शुद्धमकलुषम्, धर्मादुत्कान्तमुद्धर्ममीदृशं यद्रजो राजसभावस्तस्य पदं स्थानं तद्भ्रष्टं विनष्टं यस्मात् । अस्ता विधिदिग्दैवपारतन्त्र्यं यत्र तथाविधं, शुचा शोकेन च न वक्रीकृतमनपहतमदभ्रमुपचितं यद्भद्रं कल्याणं तत्तनु विस्तारयेति प्रार्थना । बद्धैरलंकारीकृतैः सुराणां ब्रह्मादीनां सारं शिरस्तदस्थिभिर्बद्धमुण्डमालाभिर्भयानक । रुजां रोगाणां जयेनाति-﻿<pb n="277"/>स्थिर । अक्षीणेनोपचितेन चञ्चद्भुवा साह्लादेन गवा वृषेण लक्षित । तथ्यमिति क्रियाविशेषणम् । चिन्तिता गुप्तिर्भूतानां रक्षा येन । चारो रमणीयः । उग्रो महादेवः । त्वमप्रांशुः सर्वस्मादुच्चैःपदे स्थितः । भवानीरुचा वामार्धस्थितपार्वतीकान्त्या रम्यस्तन्विति संबन्धः ॥ अत्र पूर्ववदेव न्यासः । अङ‍कास्तु चत्वार इति विशेषः ॥</p>
</div> <!-- commentary !-->
<p>गतिचित्रेषु गतप्रत्यागतं यथा—</p>
<lg type="udāharaṇa" n="2.109.299">
  <l>‘वारणागगभीरा सा साराभीगगणारवा ।</l>
  <l>कारितारिवधा सेना नासेधावरितारिका ॥ २९९ ॥’</l>
</lg>
<p>अत्रायुक्पादयोर्गतिः, युक्पादयोः प्रत्यागतिः ॥</p>
<div type="commentary">
  <p>इदानीं गतिचित्रप्रस्तावः—<q>वारणेत्यादि</q> । वारणा एव अगाः पर्वतास्तैर्गभीरा दुरवगाहा । सारा श्रेष्ठा । भियं येन यान्ति तादृशानां गणानामारवो यत्र । सारो वा भीगगणारवो यत्र । कारितः कृतोऽरीणां वधो यया । स्वार्थे णिच् । आसेधः परैः प्रतिषेधस्तेन हीना । वरिताः सुभटैर्युद्धार्थमाहूता अरयो यस्यां सा तथा । ‘वर ईप्सायाम्’ इति धातोः क्तप्रत्यये वरितेति रूपसिद्धिः । अत्रायुक्पादयोः प्रथमतृतीययोरानुलोम्येन वर्णावलीं गृहीत्वा तत्प्रतिलोमरूपौ युक्पादौ द्वितीयचतुर्थौ गृह्येते । पठितेर्वर्णाद्वर्णान्तरसंचारो गतिस्तन्नियमनेन चित्रं गतिचित्रं स चात्र यथोक्तरूप एव ॥</p>
</div> <!-- commentary !-->
<p>तदक्षरगतं यथा—</p>
<lg type="udāharaṇa" n="2.109.300">
  <l>‘निशितासिरतोऽभीको न्येजतेऽमरणा रुचा ।</l>
  <l>चारुणा रमते जन्ये को भीतो रसिताशिनि ॥ ३०० ॥’</l>
</lg>
<p>अत्र गतप्रत्यागताभ्यां स एव श्लोकः ॥</p>
<div type="commentary">
  <p>हे अमरणा मरणरहिताः, निशितखङ‍गरतो भयशून्यश्च रुचा तेजसा न्येजते न कम्पते । यो हि भीतः स कथं शब्दायमानाशनशीलरक्षःपिशाचादिसंकुले जन्ये सङ‍ग्रामे चारुणा करितुरगादिना रमते । न कथंचिदित्यर्थः । अत्र संदर्भसमाप्तिपर्यन्तं या वर्णमाला गृहीता सैव समाप्तेरारभ्य प्रत्यागत्या यावदारम्भं समाप्यत इति पूर्वं त्वर्धेनैवमिति ॥</p>
</div> <!-- commentary !-->
<p>श्लोकान्तरं यथा—</p>
<lg type="udāharaṇa" n="2.109.301">
  <l>‘वाहनाजनि मानासे साराजावनमा ततः ।</l>
  <l>मत्तसारगराजेभे भारीहावज्जनध्वनि ॥ ३०१ ॥’</l>
</lg>
﻿<pb n="278"/>
<p>अत्र प्रातिलोम्येनापरः श्लोको भवति । यथा—</p>
<lg type="udāharaṇa" n="2.109.302">
  <l>‘निध्वनज्जवहारीभा भेजे रागरसात्तमः ।</l>
  <l>ततमानवजारासा सेना मानिजनाहवा ॥ ३०२ ॥’</l>
</lg>
<div type="commentary">
  <p><q>वाहनेति</q> । ततोऽनन्तरं वाहना सेनाऽनमा नतिशून्याजनि जाता । साराजावुत्कृष्टसङ‍ग्रामे मानासे परमानक्षेपके मत्ताः सारगाः सोत्कर्षगतिशालिनो राजेभा राजदन्तिनो यत्र । भारिणः स्वामिनार्पितसमरभराः अत एव यथोचितचेष्टावन्तस्तेषां जनानां ध्वनिः सिंहनादो यत्रेति क्रियाविशेषणमित्यनुलोमश्लोकार्थः । निध्वनन्तः स्तनन्तो जवेन वेगेन हारिण इभा यत्र । ततो विस्तीर्णो मानवजारासः सैनिककृत आरावः कोलाहलो यत्र । मानिजनानां साहंकाराणां वीराणामाहवो द्वन्द्वयुद्धं यत्र । ईदृशी सेना रागरसात्परलक्ष्मीहरणरसेन तमो भेजे क्रोधमवापेति प्रतिलोमश्लोकार्थः ॥</p>
</div> <!-- commentary !-->
<p>भाषान्तरगतं यथा—</p>
<lg type="udāharaṇa" n="2.109.303">
  <l>‘इह रे बहला लासे बाला राहुमलीमसा ।</l>
  <l>सालका रसलीला सा तुङ‍गालालि कलारत ॥ ३०३ ॥’</l>
</lg>
<p>अत्र प्रातिलोम्येनापरः प्राकृतश्लोको भवति । यथा—</p>
<lg type="udāharaṇa" n="2.109.304">
  <l>‘तरला कलिला गातुं सालाली सरकालसा ।</l>
  <l>सामली महुरालावा सेलाला हव रेहइ ॥ ३०४ ॥’</l>
</lg>
<div type="commentary">
  <p><q>इह रे इत्यादि</q> । लासे नृत्ये बहला असंकुचिता राहुमलीमसा श्यामा सालका भ्रूकर्णादिपरभागार्पकचूर्णकुन्तलवती रसाच्छृङ‍गाराल्लीला यस्याः सा, तथा तुङ‍गा उच्चव्यवहारा एवंविधा सा बाला हे चतुःषष्टिकलारत, अलालि लालिता त्वयेति संस्कृतश्लोकार्थः । कला गीतवाद्यनृत्यानां संकरीकरणसहिता पटीयसी गातुं तरला त्वरिता सालाली नानावृक्षपङ्क्तिस्तदीयेन सरकेण मधुना अलसा । श्यामा मधुरालापा सेला उत्तमा नारी । ‘सेला स्यादुत्तमा नारी’ इति देशीकोशे । सह इरया मदिरया वर्तन्ते सेला वा । रलयोरेकत्वस्मरणादिति केचित्, तच्चिन्त्यम् । अला भूषयित्री । हव धवेति संबोधनम् । रेहइ राजते । प्राकृतश्लोकार्थः । एवं भाषान्तराणामपि गतप्रत्यागती बोद्धव्ये ॥</p>
</div> <!-- commentary !-->
﻿<pb n="279"/>
<p>तदर्थानुगतं यथा—</p>
<lg type="udāharaṇa" n="2.109.305">
  <l>‘विदिते दिवि केऽनीके तं यान्तं निजिताजिनि ।</l>
  <l>विगदं गवि रोद्धारो योद्धा यो नतिमेति न ॥ ३०५ ॥’</l>
</lg>
<p>अत्र प्रातिलोम्येन स एव पदार्थः ॥</p>
<div type="commentary">
  <p><q>विदित इत्यादि</q> । विदिते स्वर्वासिनामपि प्रसिद्धे निजिताः परेषामाजयो युद्धानि येन तादृश्यनीके समरे प्राप्तं गवि पराह्वानरूपायां वाचि विगदं हृदयज्वररहितं के नाम भटा योद्धारः । न केऽपि सन्तीत्यर्थः । तं कम् । यो योद्धा सन्कथमपि नतिं नम्रतां नैति न याति । अत्र तदर्थक एव प्रतिलोमश्लोकः । स यथा—‘नतिमेति न योद्धा यो रोद्धारो विगदं गवि । निजिताजिनितं यातङ‍केनीके विदिते दिवि' ॥</p>
</div> <!-- commentary !-->
<p>तुरङ‍गपदं यथा—</p>
<lg type="udāharaṇa" n="2.109.306">
  <l>‘बाला सुकालबाला का कान्तिलालकलालिता ।</l>
  <l>सस्वा सुतवती सारा दर्पिका व्रतगर्धित ॥ ३०६ ॥’</l>
</lg>
<lg type="udāharaṇa" n="2.109.308">
  <l>क्रमात्पादचतुष्केऽस्य पङ्क्तिशः परिलेखिते ।</l>
  <l>तुरङ‍गपदयातेन श्लोकोऽन्य उपजायते ॥ ३०७ ॥</l>
</lg>
<p>यथा—</p>
<lg type="udāharaṇa" n="2.109.308">
  <l>‘बाला ललिततीव्रस्वा सुकला रागतर्पिका ।</l>
  <l>सुदन्तिका वर्धितावासा काला तललासका ॥ ३०८ ॥’</l>
</lg>
<div type="commentary">
  <p><q>बालेत्यादि</q> । बाला षोडशवर्षदेशीया शोभनकृष्णकेशी कान्तिप्रदचूर्णकुन्तलशोभिता सस्वा आत्मसंपद्युक्ता सुतवती पुत्रयुक्ता उत्कृष्टाभिमानात्मकशृङ‍गारवती अभिलषितस्वविवाहादिव्रताकाङ‍क्षा अतस्तं भजस्वेति । हृदये इति शेषः ॥ न्यासमाह—<q>क्रमादिति</q> । ललितो मनोज्ञस्तीव्रः प्रवीणः स्व आत्मा यस्याः । रागेण प्रेम्णा तर्पयति या । शोभनदन्तयुक्ता । वर्धितावासा संपूर्णीकृतसकलस्थाना । कालो भृषाव्याहारस्तेन सह वर्तते या । तले लासका नर्तका यस्याः सा तथाभूता । अधःकृतसकलनर्तकलोकेत्यर्थः । एवंभूता सा बाला त्वयोपभुक्तेति वाक्यार्थः ॥</p>
</div> <!-- commentary !-->
﻿<pb n="280"/>
<lg type="kārikā" n="2.110">
  <l>आहुरर्धभ्रमं नाम श्लोकार्धभ्रमणं यदि ।</l>
  <l>तदिदं सर्वतोभद्रं सर्वतो भ्रमणं यदि ॥ ११० ॥</l>
</lg>
<p>तयोरर्धभ्रमं यथा—</p>
<lg type="udāharaṇa" n="2.110.309">
  <l>‘ससत्वरतिदे नित्यं सदरामर्षनाशिनि ।</l>
  <l>त्वराधिककसन्नादे रमकत्वमकर्षति ॥ ३०९ ॥’</l>
</lg>
<div type="commentary">
  <p><q>ससत्वेति</q> । सदराः सभयाः । त्वराधिकानां कसन्नितस्ततः संचरन्नादो यत्र । अत एव वीरान्प्रति रमकत्वमकर्षति ॥</p>
</div> <!-- commentary !-->
<p>सर्वतोभद्रं यथा—</p>
<lg type="udāharaṇa" n="2.110.310">
  <l>‘देवाकानिनि कावादे वाहिकास्वस्वकाहि वा ।</l>
  <l>काकारेभभरेऽकाका निस्वभव्यव्यभस्वनि ॥ ३१० ॥’</l>
</lg>
<div type="commentary">
  <p>‘कनी दीप्तौ’ । देवानाकनितुं शीलं यस्य । कावाद ईषद्वादो यत्र । कस्य मस्तकस्य सन्ना संगता आदा ग्रहणं यत्रेति वा । वाहिका पर्यायवहनम् । ‘पर्यायार्हणोत्पत्तिषु’ इति ण्वुच् । सैव स्वं वित्तभूता येषामेवंविधा ये स्वका आत्मपक्षीयास्तानाजिहीते इति विच् । कं मदजलमाकिरति इति काकारस्तादृश इभभरो हास्तिकं यत्र । हेऽकाकाः सात्त्विका इति संबोधनम् । काकाः सङ‍ग्रामलोलुभा वा । क्वचित्कर्तर्यपि घञू । निःस्वा निरात्मानो भव्या आधेयगुणास्तानपि व्ययन्ति स्वबलेनोपबृंहयन्ति ये ते निस्वभव्यव्यास्तेषां भस्वनि भर्त्सनशीले । ‘भस भर्त्सने’ इत्यतः क्वनिप् ॥</p>
</div> <!-- commentary !-->
<p>बन्धचित्रेषु द्विचतुष्कचक्रबन्धो यथा—</p>
<lg type="udāharaṇa" n="2.110.311">
  <l>‘जयदेव नरेन्द्रादे लम्बोदर विनायक ।</l>
  <l>जगदेधन चन्द्राभालङ्घिदन्तविभायते ॥ ३११ ॥’</l>
</lg>
<lg type="udāharaṇa" n="2.110.312">
  <l>‘इह शिखरसंधिमालां बिभृयादर्धं समाश्रितैर्वर्णैः ।</l>
  <l>द्विचतुष्कचक्रबन्धे नेमिविधौ चापरं भ्रमयेत् ॥ ३१२ ॥</l>
</lg>
<div type="commentary">
  <p><q>जयद इत्यादि</q> । नता इन्द्रादयो यस्मै स तथा । जगतामेधन वर्धन । चन्द्राभालङ्घिनी चन्द्रकान्तिविजयिनी दन्तप्रभाणामायतिर्यस्य स तथा ॥ न्यासमाह—<q>इहेति</q> । शिखरमालां संधिमालां च पूर्वार्धवर्णैः क्रमेण बिभृयात्पूरयेत् । नेमिविधौ चापरमुत्तरार्धं भ्रमयेत् ॥</p>
</div> <!-- commentary !-->
﻿<pb n="281"/>
<p>द्विश्रृङ‍गाटकबन्धो यथा—</p>
<lg type="udāharaṇa" n="2.110.313">
  <l>‘करासञ्ज वशेशं खगौरव स्य कलारसम् ।</l>
  <l>संधाय वलयां शङ‍कामगौरीं मे वनात्मक ॥ ३१३ ॥’</l>
</lg>
<lg type="udāharaṇa" n="2.110.314">
  <l>‘श्रृङ‍गाद्ग्रन्थिं पुनः श्रृङ‍गं ग्रन्थिं श्रृङ‍गं व्रजेदिति ।</l>
  <l>द्विश्रृङ‍गाटकबन्धेऽस्मिन्नेमिः शेषाक्षरैर्भवेत् ॥ ३१४ ॥</l>
</lg>
<p>अत्राङ‍कः—‘राजशेखरस्य' ॥</p>
<div type="commentary">
  <p>द्वे शृङ‍गाटके मिथो वैपरीत्येन यत्र शिखरं द्विशृङ‍गाटकम् । करैः किरणैरासञ्जयतीति करासञ्जः । खे व्योम्नि गौरवं यस्य स तथा । वनात्मक जलस्वरूप । चन्द्रकलासु रसमनुरागं संधाय कृत्वा अन्तःस्वच्छतया दृश्यनभोभागनेमिमद्वलयाकारोल्लेखिनीं मे ममागौरीं श्यामां शङ‍कामपनय । स्य इति क्रियापदम् । पूर्णो भवेति यावत् । वशेशमायत्तशंकरमिति क्रियाविशेषणम् ॥ न्यासमाह—<q>श्रृङ‍गादिति । शेषाक्षरैरिति</q> । आद्यात्ककारादारभ्य यावत्समाप्ति शेषाण्यक्षराणि तैर्नेमिरिति न्यासः । अत्र ग्रन्थिवर्णैरेव ‘राजशेखरस्य’ इति नामाङ‍कवर्णावली लभ्यते ॥</p>
</div> <!-- commentary !-->
<p>विविडितबन्धो यथा—</p>
<lg type="udāharaṇa" n="2.110.315">
  <l>‘सा सती जयतादत्र सरन्ती यमितात्रसा ।</l>
  <l>सारं परं स च जयी शमितास्यन्दनेनसा ॥ ३१५ ॥’</l>
</lg>
<lg type="udāharaṇa" n="2.110.316">
  <l>‘शिखरादन्यतरस्मात्प्रतिपर्व भ्रमति रेखयाद्यर्धम् ।</l>
  <l>नेमौ तदितरमर्धे विविडितचक्राभिधे बन्धे ॥ ३१६ ॥</l>
</lg>
<div type="commentary">
  <p>विविडितबन्धस्तु पञ्चशृङ‍गचक्रम् । तद्देवताम्नाये दर्शितम् । ‘कर्पूरकुन्दगौरीं तनुमतनुं कार्मुकभ्रूकाम् । वरदानसुन्दरकरां विविडितचक्रस्थितां वन्दे ॥’ <q>सेति</q> । प्रसिद्धानुभावा सती गौरी सरन्ती निरर्गलप्रसरा न त्रस्यतीत्यत्रसा । अस्यन्दनेन स्थिरेण एनसा कल्मषेण शमिता विक्लवीभूता । रहितेति यावत् । ‘शम वैक्लव्ये' । अत्र जगति परं सारं यं भगवन्तमिता संगता । स च जयी महेश्वरो जयतादिति ॥ न्यासमाह—<q>शिखरादिति</q> । ‘अन्यतमाद्वा’ इति पाठः । ‘अन्यतमस्मात्’ इति पाठे तु सर्वनामत्वं चिन्त्यम् । केचित्तु ‘किंयत्तदेकान्येभ्यः’ इति पठित्वा डतम﻿-<pb n="282"/>द्वारिकां सर्वनामतामाहुः । गणे चान्यतरशब्दं न पठन्ति । अव्युत्पत्तिमात्रं चेदम् । अनिर्धारितैकाभिधायकस्त्वन्यतमशब्दः ॥</p>
</div> <!-- commentary !-->
<p>शरयन्त्रबन्धो यथा—</p>
<lg type="udāharaṇa" n="2.110.317">
  <l>‘नमस्ते जगतां गात्र सदानवकुलक्षय ।</l>
  <l>समस्तेऽज सतां नात्र मुदामवन लक्षय ॥ ३१७ ॥’</l>
</lg>
<lg type="udāharaṇa" n="2.110.318">
  <l>‘चतुर्ष्वपि च पादेषु पङ्क्तिशो लिखितेष्विह ।</l>
  <l>आदेरादेस्तु रङ‍गस्य पादैः पादः समाप्यते ॥ ३१८ ॥</l>
</lg>
<div type="commentary">
  <p><q>नमस्त इत्यादि</q> । जगतां नामरूपप्रपञ्चस्य गात्रभूत दानवकुलक्षयेण सहित मुदां हर्षाणां रक्षक अज विष्णो, अत्र जगति सतां मध्ये न कोऽपि ते तव समः । ततो लक्षय दृक्पातेनानुगृहाण । मामिति शेषः ॥ न्यासमाह—<q>चतुर्ष्वपीति</q> ।
शेषं सुबोधम् ॥</p>
</div> <!-- commentary !-->
<p>व्योमबन्धो यथा—</p>
<lg type="udāharaṇa" n="2.110.319">
  <l>
    <seg type="pāda">‘कमलावलिहारिविकासविशेषवहं जनकाङ‍क</seg>
    <seg type="pāda">न नगामिकरं दिवि सारमनारमणं जरतां न ।</seg>
  </l>
  <l>
    <seg type="pāda">तमसां बलहानिविलासवशेन वरं जनकान्त</seg>
    <seg type="pāda">न नमामि चिरं सवितारमनादिमहं जगतां न ॥ ३१९ ॥’</seg>
  </l>
</lg>
<lg type="kārikā" n="2.111">
  <l>अष्टादशशिखरचरीं गोमूत्रिकया चतुष्पदीं पश्येत् ।</l>
  <l>यत्राद्यन्तैर्दृष्टां स ज्ञेयो व्योमबन्ध इति ॥ १११ ॥</l>
</lg>
<div type="commentary">
  <p>कमलावलिषु पद्मखण्डेषु प्रशस्तेषु हारी मनोज्ञो यो विकास[विशेष]स्तस्य वोढारं जनैर्लोकैः स्तुत्यं तदीयं कं शिरस्तत्राङ‍क चिह्नभूत, न नगामिकरं, किंतु विसृत्वरकिरणमेव दिवि वैमानिकपथे सारभूतं जरतां परिणतानामनारमणं न, किंतु प्रीतिकरमेव । तमसां बलहानौ यो विलासवशः संततो व्यापारस्तेन वरमुत्कृष्टं, जनकान्त लोकहृदयंगम, जगतामनादिं न, किंत्वादिमेव । एवंविधं भगवन्तं सवितारमहं न नमामि किंतु नमाम्येव ॥ न्यासमाह—<q>अष्टादशेति । आद्यन्तैर्दृष्टामिति</q> । पादाद्यन्तवर्णयोरैक्यादिति बोध्यम् ॥</p>
</div> <!-- commentary !-->
﻿<pb n="283"/>
<p>मुरजबन्धो यथा—</p>
<lg type="udāharaṇa" n="2.111.320">
  <l>‘सा सेना गमनारम्भे रसेनासीदनारता ।</l>
  <l>तारनादजना मत्तधीरनागमनामया ॥ ३२० ॥’</l>
</lg>
<lg type="kārikā" n="2.112">
  <l>अत्र पादचतुष्केऽपि क्रमशः परिलेखिते ।</l>
  <l>श्लोकपादक्रमेण स्याद्रेखासु सुरजत्रयी ॥ ११२ ॥</l>
</lg>
<div type="commentary">
  <p>अनारता अविच्छिन्नप्रहरणव्यापारा आसीत् । मत्तधीरनागमिति क्रियाविशेषणम् । रसेन वीरेण । महाप्राणशब्दजना ॥ अत्र न्यासमाह—<q>अत्र पादेति</q> । अत्र पुटचतुष्ककल्पनया मुरजत्रयोन्मेषः ॥</p>
</div> <!-- commentary !-->
<p>एकाक्षरमुरजबन्धो यथा—</p>
<lg type="udāharaṇa" n="2.112.321">
  <l>‘सुरानन त्वां न न हाननष्टये पुनः स्तुवेऽनर्घघनप्लवाननम् ।</l>
  <l>मनस्यनूनव्यसनप्रधूननं सकाननस्थाननदीननर्दनम् ॥ ३२१ ॥’</l>
</lg>
<lg type="kārikā" n="2.113">
  <l>श्लोकस्यैतस्य पादेषु लिखितेषु चतुर्ष्वपि ।</l>
  <l>त्रिमृदङ‍गकरीह स्याच्चतुरेकाक्षरावली ॥ ११३ ॥</l>
</lg>
<div type="commentary">
  <p>सुराणां देवानामाननं मुखं तद्भूत वह्ने । हाननष्टये हानिनाशाय त्वां न न स्तुवे, किंतु स्तौम्येव । पुनरिति देवतान्तरव्यावृत्तौ स्तुत्यावृत्तौ वा । अनर्घ्ये घनौघप्राणने यस्मात् । ‘अन प्राणने’ इति धात्वनुसारात् । प्रणतानां मनसि यदनूनमनादिभवपरम्परानुपाति व्यसनं तस्य प्रधूननं प्रतिक्षेपकम् । सकाननेषु वनगहनेषु स्थानेषु नदीनस्य पयोराशेरिव नर्दनं कोलाहलो यस्येति ॥ न्यासमाह—<q>श्लोकस्यैतस्येति</q> । प्रथमपादस्थादक्षरादारभ्य चतुर्थपादस्थमक्षरं यावदेकजातीयाक्षरचतुष्कावलीं गृहीत्वा परावृत्य तज्जातीयानामेव चतुष्टयी गृह्यते । तेनैकमुरजोन्मुद्रणमपरत्राप्यनेनैव प्रकारेणात्रोदाहरणे एकाक्षरमुरजत्रयी भवतीति न्यासार्थः ॥</p>
</div> <!-- commentary !-->
<p>मुरजप्रस्तारो यथा—</p>
<lg type="udāharaṇa" n="2.113.322">
  <l>‘तालसारप्रभा राका तारकापतिदंशिता ।</l>
  <l>मारधाम रमाधीता वलयामास सागरम् ॥ ३२२ ॥’</l>
</lg>
<lg type="kārikā" n="2.114">
  <l>क्रमेणैवास्य पादेषु प्रसृतेषु चतुर्ष्वपि ।</l>
  <l>तुर्यान्मुरजमार्गेण श्लोकोऽयमुपजायते ॥ ११४ ॥</l>
</lg>
﻿<pb n="284"/>
<lg type="udāharaṇa" n="2.114.323">
  <l>‘वरकारप्रदं धीरं तारधामाऽसमासिका ।</l>
  <l>सा लतामालयाऽमाऽप ताराभाऽतिरसागता ॥ ३२३ ॥’</l>
</lg>
<div type="commentary">
  <p>तालतरोर्यत्सारं खाद्यभागस्तत्प्रभेवावदाता प्रभा यस्याः । राका पूर्णिमा । तारकापतिना चन्द्रेण दंशिता कवलिता । मारस्य कामस्य धाम स्थानं यत्र । रमया लक्ष्म्या अधीताभ्यस्ता । सलक्ष्मीकेत्यर्थः । वलयामास चालितवती, बलवन्तं वा चकार । ‘विन्मतोर्लुक्’ इत्यनुशासनात् ॥—<q>क्रमेणैवेति</q> । तुर्याच्च पादप्रथमाक्षरादुपक्रमे येन येन मार्गेण मुरजाकृतिर्लभ्यते तेनायमपरः श्लोको भवति ॥ वरस्य ईप्सितस्य वस्तुनः कारः कारणं तत्प्रदं तारं दीप्तं धाम कान्तिर्यस्याः । असमा अनन्यसाधारणी आसिका स्थितिर्यस्याः सा नायिका लतामालया संकेतलतामण्डपेन अमा सार्धं आप प्राप्तवती । तारा रोहिणीप्रभृतिस्तदात्मा, तारैर्निर्मलमौक्तिकैर्वा भाति या । अतिशयितेन रसेन पूर्णा उपगता संगता । प्रकृतोदाहरणेऽष्टाक्षरप्रस्तावान्तःपाती यः प्रकारस्तदन्तःपाती मुरजाक्षरैर्लभ्यते ॥</p>
</div> <!-- commentary !-->
<p>उदाहरणमात्रं चैतत्, तेन गतिविचित्रादिगोमूत्रिकादयोऽन्येऽपि चित्रप्रकारा भवन्ति ।</p>
<lg type="kārikā" n="2.115">
  <l>गतिरुच्चावचा यत्र मार्गे मूत्रस्य गोरिव ।</l>
  <l>गोमूत्रिकेति तत्प्राहुर्दुष्करं चित्रवेदिनः ॥ ११५ ॥</l>
</lg>
<p>तेषु पादगोमूत्रिका यथा—</p>
<lg type="udāharaṇa" n="2.115.324">
  <l>
    <seg type="pāda">‘काङ‍क्षन्पुलोमतनयास्तनपीडितानि</seg>
    <seg type="pāda">वक्षःस्थलोत्थितरयाञ्चनपीडितानि ।</seg>
  </l>
  <l>
    <seg type="pāda">पायादपायभयतो नमुचिप्रहारी</seg>
    <seg type="pāda">मायामपास्य भवतोऽम्बुमुचां प्रसारी ॥ ३२४ ॥’</seg>
  </l>
</lg>
<p>सेयमयुग्मतः पादगोमूत्रिका ॥</p>
<div type="commentary">
  <p>ननु यावदुदाहृतमेव किं गत्यादि चित्रं, तथा सति किं गोमूत्रिकादीनां पृथग्भागविभागव्याघातः स्यादित्यत आह—<q>उदाहरणमात्रं चैतदिति</q> । गतिः पठितिसंचारो वर्णानामुच्चावचं वोर्घ्वाधःपर्यायेण प्रवृत्ता । मायां संसारबन्धमपास्य दुःखभयात्पायादिति संबन्धः ॥ न्यासो यथा—अयुग्मतः प्रथमात्तृतीया-﻿<pb n="285"/>च्चोपक्रम्य द्वितीयचतुर्थपादसंदंशेन गोमूत्रिकया प्रथमद्वितीययोस्तृतीयचतुर्थयोश्च परस्परमुन्मेषणमितीयमयुक्पादगोमूत्रिका ॥</p>
</div> <!-- commentary !-->
<p>युग्मतो यथा—</p>
<lg type="udāharaṇa" n="2.115.325">
  <l>
    <seg type="pāda">‘देवः शशाङ‍कशकलाभरणः पिनाकी</seg>
    <seg type="pāda">देयः शमैकविकलेभरणः सनागः ।</seg>
  </l>
  <l>
    <seg type="pāda">चित्ते महासुरजनेन शुभं विधत्तां</seg>
    <seg type="pāda">चित्तं महासुरजनानतभङ‍गधन्वा ॥ ३२५ ॥’</seg>
  </l>
</lg>
<div type="commentary">
  <p>महासुरजनेन ब्रह्मादिना चित्ते देयो धारणीयः । शमेनैकेन विकलीकृत इभरणो गजानामुरुयुद्धं येन । शुभं कल्मषरहितं चित्तं विधत्ताम्, अविशेषेण संसारिणामेव । अत्र पूर्ववत्समपदमुपक्रम्य विषमपादसंदंशेन समाप्तिरिति विशेषस्तेनेयं युक्पादगोमूत्रिका ॥</p>
</div> <!-- commentary !-->
<p>अर्धश्लोकगोमूत्रिका यथा—</p>
<lg type="udāharaṇa" n="2.115.326">
  <l>
    <seg type="pāda">‘चूडाप्रोतेन्दुभागद्युतिदलिततमस्कन्दलीचक्रवालो</seg>
    <seg type="pāda">देवो देयादुदारं शममरजनतानन्दनोऽनन्यधामा ।</seg>
  </l>
  <l>
    <seg type="pāda">क्रीडाधूतेशभामा द्युसदनतनिमच्छेदनी च भ्रुवा नो</seg>
    <seg type="pāda">देहे देवी दुरीरन्दममरतनता नन्दिनोमान्यधामा ॥ ३२६ ॥’</seg>
  </l>
</lg>
<div type="commentary">
  <p>इन्दोर्भागः खण्डं । शं कल्याणं । अमरजनता देवसमूहः । नास्त्यन्यद्धाम स्थानं यस्य सोऽनन्यधामा । स्वात्माराम इत्यर्थः । न परं देवो देवी च । भ्रुवा भ्रूक्षेपेण दुरीरन्दूरमपनयन् नोऽस्माकं देहे दमं देयादिति संबन्धः । धूतेशभामा प्रणयेनापहृतपरमेश्वरप्रणयरोषा । ‘भाम क्रोधे’ इति धात्वनुसारात् । द्युसदना देवाः । अरतमविश्रान्तं नन्दिना नता उमा गौरी । अपूर्वं धाम तेजो यस्याः ॥</p>
</div> <!-- commentary !-->
<p>श्लोकगोमूत्रिकायां प्रथमश्लोको यथा—</p>
<lg type="udāharaṇa" n="2.115.327">
  <l>
    <seg type="pāda">‘पायाद्वश्चन्द्रधारी सकलसुरशिरोलीढपादारविन्दो</seg>
    <seg type="pāda">देव्या रुद्धाङ‍गभागः पुरदनुजदवस्त्यानसंविन्निदानम् ।</seg>
  </l>
  <l>
    <seg type="pāda">कंदर्पः क्षोदपक्षः सरससुरवधूमण्डलीगीतगर्वो</seg>
    <seg type="pāda">दैत्याधीशान्धकेनानतचरणनखः शंकरो भव्यभाव्यः ॥ ३२७ ॥’</seg>
  </l>
</lg>
﻿<pb n="286"/>
<p>द्वितीयो यथा—</p>
<lg type="udāharaṇa" n="2.115.328">
  <l>
    <seg type="pāda">देयान्नश्चण्डधामा सलिलहरकरो रूढकन्दारविन्दो</seg>
    <seg type="pāda">देहे रुग्भङ‍गरागः सुरमनुजदमं त्यागसंपन्निधानम् ।</seg>
  </l>
  <l>
    <seg type="pāda">भन्दं दिक्क्षोभदश्रीः सदसदरवधूखण्डनागीरगम्यो-</seg>
    <seg type="pāda">ऽदैत्यैधी बन्धहानावततरसनयः शंपरो दिव्यसेव्यः ॥ ३२८ ॥’</seg>
  </l>
</lg>
<div type="commentary">
  <p>पुराख्यदानवस्य दवो दावाग्निः स्त्यानायाः घनायाः संविदो निदानम् । दैत्याधीशेनान्धकेनानतचरणः । भव्यानामुत्तमानां भाव्यो ध्येयः । रूढकन्दान्यरविन्दानि यस्मात् । प्रणतानां रुगनुरागो यस्य । सुराणां मनुजानां च दमं दमतीति वा । त्यागसंपदो निधानमाश्रयः । दिशां क्षोभदायिका श्रीर्यस्य । सदे उपवने सदरा सभया या वधूस्तदीयानां खण्डनागिरां निर्भर्त्सनवचसामविषयः । अदैत्यैधी न दैत्यवर्धनः । संसारबन्धविच्छित्तये विस्तीर्णरयो नयो यस्य । शं सुखं पिपर्ति पूरयतीति शंपरो दिव्यः सेव्यश्चेति । एवंविधश्चण्डधामा रविर्नोऽस्माकं देहे भन्दं कल्याणं देयादित्यर्थः ॥</p>
</div> <!-- commentary !-->
<p>विपरीतगोमूत्रिकायां प्रथमश्लोको यथा—</p>
<lg type="udāharaṇa" n="2.115.329">
  <l>‘विनायकं दानसुगन्धिवक्त्रं स्मिताननं मन्दचरं कथासु ।</l>
  <l>नमामि विघ्नावलिहारिसारं सतीसुतं शंकरवल्लभं च ॥ ३२९ ॥’</l>
</lg>
<p>विपरीतश्लोको यथा—</p>
<lg type="udāharaṇa" n="2.115.330">
  <l>‘चलल्लतारब्धशमं सुभासं संसारहारं बहुविप्रमान्यम् ।</l>
  <l>सुधाकरं चन्द्रमसं नतोऽस्मि सवर्णगर्भं नवकम्बुनाढ्यम् ॥ ३३० ॥’</l>
</lg>
<div type="commentary">
  <p>मन्दचरं मन्दालसगमनम् । कथासु भक्तदेवानां वार्तासु महाशयतया स्मेराननम् । विघ्नपरम्पराहारिणां च सारमुत्कृष्टम् । चलन्तीनां लतानामारब्धं सान्त्वनं येन । बहुविप्रमान्यं द्विजराजशेखरत्वात् । समानवर्णमध्यगम् । नवेन कम्बुनाढ्यमुपचितम् । आद्यश्लोकस्याधस्ताद्विपरीतो द्वितीयश्लोको लेख्यः । ततः क्रमगोमूत्रिकया परस्परोल्लेखः ॥</p>
</div> <!-- commentary !-->
<p>भिन्नच्छन्दोगोमूत्रिकायां प्रथमश्लोको यथा—</p>
<lg type="udāharaṇa" n="2.115.331">
  <l>‘नमत चन्द्रकलामयमण्डनं नगसुताभुजसंगतकन्धरम् ।</l>
  <l>हरमभाग्यरदं स्तवसादरं समितिरावणशासनविक्रमम् ॥ ३३१ ॥’</l>
</lg>﻿<pb n="287"/>
<p>द्वितीयश्लोको यथा—</p>
<lg type="udāharaṇa" n="2.115.332">
  <l>‘कामदं चण्डकम्रं मदामर्दिनो नागदन्ताज्यजय्यं गदाकर्बुरम् ।</l>
  <l>धीरशोभाभरव्यस्तकंसासुरं नौमि नारायणस्यासमं विभ्रमम् ॥ ३३२ ॥’</l>
</lg>
<div type="commentary">
  <p>अभाग्यस्य रदं विलेखकम् । नाशकमिति यावत् । समितौ संग्रामे रावणस्य कैलासोद्धरणभग्नशक्तिकताशासनविक्रमावाज्ञापौरुषे येन तम् । वाञ्छितप्रदम् । चण्डमुग्रं कम्रं कमनीयं च । परेषां दर्पमर्दनशीलस्य नागस्य कालियाख्यस्य दंष्ट्राभिः, कुवलयापीडाख्यस्य हस्तिनो वा विषाणाभ्यां या आजिः सङ‍ग्रामः तत्राजय्यं जेतुमशक्यम् । गदया नानारत्नखचितया कर्बुरम् । चित्रमिति यावत् ॥</p>
</div> <!-- commentary !-->
<p>संस्कृतप्राकृतगोमूत्रिकायां संस्कृतश्लोको यथा—</p>
<lg type="udāharaṇa" n="2.115.333">
  <l>
    <seg type="pāda">‘स्कन्दो रुन्दर्द्धिमिष्टां वितरतु सरलो दारितारातिवर्गे</seg>
    <seg type="pāda">सस्पन्दो मन्दसज्जो भवभयकलने सङ‍गरे केलिकारी ।</seg>
  </l>
  <l>
    <seg type="pāda">संदोहोल्लाघलासी जन इह बलिहा चण्डताभूरखर्वो</seg>
    <seg type="pāda">देवौजोराजदेहे महिमनि निरतो विक्रमाडम्बरेण ॥ ३३३ ॥’</seg>
  </l>
</lg>
<div type="commentary">
  <p>स्कन्दः कार्तिकेयः । रुन्दां विपुलाम् । दारिते शत्रुसमूहे सस्पन्दः स्फुरद्रूपो मन्दः स्वस्थचित्तः भवभयस्य संसारत्रासस्य कलने क्षेपणे इहजने मर्त्यलोके संदोहेन य उल्लाघः सामर्थ्यं नीरोगत्वात्तेन लसनशीलः । बलिनां हन्ता । चण्डतायास्तैक्ष्ण्यस्य भूराश्रयः । अखर्वः सर्वेषामुपरि वर्तमानः । देवौजसां राज्ञां खण्डयित्री ईहा चेष्टा यत्र तादृशे महिम्नि निरतः ॥</p>
</div> <!-- commentary !-->
<p>प्राकृतश्लोको यथा—</p>
<lg type="udāharaṇa" n="2.115.334">
  <l>
    <seg type="pāda">‘चन्दो कन्दप्पमित्तं विहरणसहलो हारितारापबन्धो</seg>
    <seg type="pāda">सच्छन्दो वन्दणिज्जो कुवलयदलनो सङ‍करे मेलिकारी ।</seg>
  </l>
  <l>
    <seg type="pāda">कन्दोदोल्लासलासी जअइ सिवसिहामण्डनीभूदखण्डो</seg>
    <seg type="pāda">देन्ताजोण्हाजलोहो विहिअणिअरई विब्भमाणं बलेण ३३४’</seg>
  </l>
</lg>
<lg type="chāyā" ref="2.115.334">
  <l>
    <seg type="pāda">[चन्द्रः कन्दर्पमित्त्रं विहरणसफलो हारिताराप्रबन्धः</seg>
    <seg type="pāda">स्वच्छन्दो वन्दनीयः कुवलयदलनः शंकरे मेलिकारी ।</seg>
  </l><pb n="288"/>
  <l>
    <seg type="pāda">कन्दोदोल्लासलासी जयति शिवशिखामण्डनीभूतखण्डो</seg>
    <seg type="pāda">दत्तज्योत्स्नाजलौघो विहितनिजरतिर्विभ्रमाणां बलेन ॥]</seg>
  </l>
</lg>
<div type="commentary">
  <p>विहरणे संचरणे सफलः । उद्भूतः शुभाशुभसूचकत्वात् । मेलिकारी संगमकारी, चूडामणित्वात् । ऐक्यकारी वा, तन्मूर्तित्वात् । कन्दोदं कुमुदमिहाभिमतं तद्विकासेन लसनशीलः । ज्योत्स्नाजलौघान्ददत् । विभ्रमाणां बलेन विहिता निजे आत्मनि रतिर्येन स तथा ॥</p>
</div> <!-- commentary !-->
<p>समसंस्कृतेन पादगोमूत्रिका यथा—</p>
<lg type="udāharaṇa" n="2.115.335">
  <l>‘बाला विलासावलिहारिहासा लोलामला भावसहा सहावा ।</l>
  <l>देहं हरन्ती सहसा सुरामा गेहं चरन्ती सहसाभिरामा ॥ ३३५ ॥’</l>
</lg>
<div type="commentary">
  <p>विलासावलिषु हारी हासो विकासो यस्याः । लोला चला । अमला निर्मला । भावाननेकविधान्या सहते सा भावसहा । हावः क्रीडाविशेषः ॥</p>
</div> <!-- commentary !-->
<p>अर्धगोमूत्रिकाप्रस्तारो यथा—</p>
<lg type="udāharaṇa" n="2.115.336">
  <l>‘नमो दिवसपूराय सुतामरसभासिने ।</l>
  <l>नतभव्यारिदाराय सुसारलयभाविने ॥ ३३६ ॥’</l>
</lg>
<div type="commentary">
  <p>दिवसान्पूरयतीति दिवसपूरः तस्मै । सुष्ठु तामरसेषु भासनशीलाय । नता भव्या यस्मै । अरीन्दारयतीत्यरिदारः । ततः कर्मधारयः । नतानां भव्यानामरिदार इति वा, नता भव्या अरिदारा यस्मिन्निति वा । सुष्ठु सारो लयस्तत्र लयनं तं
भावयति यस्तस्मै ॥</p>
</div> <!-- commentary !-->
<p>अत्र गोमूत्रिकाश्लोकोऽयमुत्तिष्ठति ।</p>
<lg type="udāharaṇa" n="2.115.337">
  <l>‘नतदिव्यासदाराय सुसामलसभासिने ।</l>
  <l>नमो भवारिपूराय सुताररयभाविने ॥ ३३७ ॥’</l>
</lg>
<div type="commentary">
  <p>नता दिव्या देवा यस्मै । असदविद्यमानमरि चक्रं यस्य । ततः कर्मधारयः । शोभनानां साम्नां लसनेन भासनशीलाय । भानि नक्षत्राण्यावरितुं शीलं यस्येति भवारि आकाशं पूरयति व्याप्नोति एवंभूताय । सुष्ठु तार उच्छ्रितो यो रयो वेगो गमनं तेन भाविने ॥</p>
</div> <!-- commentary !-->
﻿<pb n="289"/>
<p>गोमूत्रिकाधेनुर्यथा—</p>
<lg type="udāharaṇa" n="2.115.338">
  <l>
    <seg type="pāda">‘मम स्फुरतु चिद्गतः सततचिन्त्यरक्षामतिः</seg>
    <seg type="pāda">समस्तरविचित्रितस्तुतरुचिः स्मरक्षेमकृत् ।</seg>
  </l>
  <l>
    <seg type="pāda">समर्द्धिरतचिन्तितः कृतविचित्ररत्यामयो</seg>
    <seg type="pāda">नमस्करणचिह्नितस्मितरुचिर्हरः सामरः ॥ ३३८ ॥’</seg>
  </l>
</lg>
<lg type="kārikā" n="2.116">
  <l>चतुर्णामपि पादानां क्रमेण व्युत्क्रमेण च ।</l>
  <l>इयं गोमूत्रिकाधेनुर्वैपरीत्यवशेन च ॥ ११६ ॥</l>
</lg>
<div type="commentary">
  <p><q>मम स्फुरत्विति</q> । मम चिद्गतो मदीयां संविदमारूढः सामरः सदेवो हरः स्फुरतु । सततं चिन्तनीये रक्षामती वा यस्य । समस्तैर्द्वादशभिरपि रविभिरादित्यैश्चित्रिता आलेख्यीकृता स्तुता प्रशस्ता रुचिः कान्तिर्यस्य । स्मरस्य क्षेमं कुशलं कृन्तति छिनत्तीति स्मरक्षेमकृत् । समशब्दः सर्वपर्यायो गणे पठ्यते । सर्वासु अणिमाद्यृद्धिषु रतैश्चिन्तितः प्रसभं ध्यातः । पतिवियोगाद्विचित्राया रतेरामयाः कृता येन । नमस्कारेण चिह्निता प्रणामपृच्छाभाविनी प्रसादजन्मा स्मितप्रभा यस्य स तथा ॥ अस्या न्यासमाह—<q>चतुर्णामिति</q> । क्रमेण पादानां नैरन्तर्येण प्रथमद्वितीयाभ्यां द्वितीयतृतीयाभ्यां प्रथमचतुर्थाभ्यां द्वितीयचतुर्थाभ्यामिति व्युत्क्रमभेदास्त्रयो वैपरीत्यवशेन चतुर्थादितः प्रथमं यावद्योजनेनात्रापि क्रमव्युत्क्रमाभ्यां षट् प्रकाराः । तेऽमी द्वादश भेदाः शुद्धाः । एषां व्यतिकरजन्मानः पुनरन्ये चतुर्विंशतिर्भवन्ति । तद्यथा—प्रथमतृतीयाभ्यां च प्रथमद्वितीयाभ्यां च प्रथमचतुर्थाभ्यां च द्वितीयतृतीयाभ्यां च प्रथमचतुर्थाभ्यां च तृतीयचतुर्थाभ्यां च प्रथमतृतीयाभ्यां चेति द्रष्टव्यम् । तदेवमेक एव गोमूत्रिकाश्लोको यथोक्तरीत्या षटूत्रिंशद्गोमूत्रिकातर्णकान्प्रसूत इतीयं गोमूत्रिकाधेनुः ॥</p>
</div> <!-- commentary !-->
<p>शतधेनुर्यथा—</p>
<lg type="udāharaṇa" n="2.116.339">
  <l>
    <seg type="pāda">‘वन्द्या देवी पर्वतपुत्री नित्यं मधुमधुरकमलवदना पुरन्ध्र्यधिदेवता</seg>
    <seg type="pāda">देवैः स्तुत्या किन्नरगेया भक्त्या वरचरितमहिषमथनी जगत्त्रयनायिका ।</seg>
  </l>
  <l>
    <seg type="pāda">सिद्धैर्ध्येया केसरियाना काम्या रणचतुररसिकहृदया त्रिलोचनवल्लभा</seg>
    <seg type="pāda">धीरैः पूज्या दर्पणपाणिर्नूनं गुणनिलयलटभललिता सतीषु धुरंधरा ॥’</seg>
  </l>
</lg>
﻿<pb n="290"/>
<lg type="kārikā" n="2.117">
  <l>यतिविच्छेदिनी ह्येषा श्लोकधेनुरनुत्तमा ।</l>
  <l>छन्दोभेदाच्छतमियं प्रसूते श्लोकतर्णकान् ॥ ११७ ॥</l>
</lg>
<div type="commentary">
  <p><q>वन्द्येति</q> । वरेण देवताप्रसादेन चरितो निरर्गलप्रसरो गुणानामाश्रयो लटभं मनोज्ञं च ललितं विलासो यस्याः सा तथा । <q>यतिविच्छेदिनीति</q> । अत्र करणम्—‘प्रतिलोमं विनिक्षेप्यमनुलोममधः क्षिपेत् । स्थितेनागन्तुकं हन्यादीप्सितेन विभाजयेत् ॥’ स्थितं प्रतिलोममागन्तुकं क्रमविन्यस्तमीप्सितं हि प्रतिलोमस्य क्रमेण फलं गुणकारस्तथैवानुलोमं भागहारः । अनेन क्रमेणैकैकयतियोजने सप्त श्लोकाः । यतिद्विकयोजने चैकविंशतिः । यतित्रिकयोजने च पञ्चत्रिंशत् । यतिचतुष्कयोजनेऽपि तावन्त एव । यतिपञ्चकयोजने पुनरेकविंशतिः । षड्यतियोजने सप्त । सप्तयतियोजने त्वेकः । सर्वमेलनेन च सप्तविंशत्यधिकं शतम् । अत्र च क्रियाहीनत्वेन कारकविहीनत्वेन च पदावयववत्तया पदावयवमात्रत्वेन च निरर्थकान् षड्‌विंशतिमपास्य श्लोकधेनुरेकैव वृत्तभेदेन शतं श्लोकतर्णकान्प्रसूते । तथाहि । प्रथमद्वितीयचतुर्थीभिर्यतिभिरत्युक्ता जातिः । तृतीयपञ्चमीभ्यां सुप्रतिष्ठा । षष्ठ्या गायत्री । सप्तम्या चोष्णिगिति । एकगणनायां वृत्तभेदः । एवं द्विकादिगणनेऽपि गवेषणीयम् ॥</p>
</div> <!-- commentary !-->
<p>सहस्रधेनुर्यथा—</p>
<lg type="udāharaṇa" n="2.117.340">
  <l>
    <seg type="pāda">‘नखमुखपाणिकण्ठचिकुरैर्गतिभिः सहसा स्मितेन ललितेषु दृशा</seg>
    <seg type="pāda">मणिशशिपद्मकम्बुचमराः करिणः सुतनोः सुधा च हसिता हरिणाः ।</seg>
  </l>
  <l>
    <seg type="pāda">फणिगणसिद्धसाध्यदयिता न समाः सकलास्त्वया च खभुवच्छलिताः</seg>
    <seg type="pāda">तव बलदर्परूपविजिता नितरां विबुधाश्चिराय चतुरैश्चरितैः ३४०’</seg>
  </l>
</lg>
<lg type="kārikā" n="2.118">
  <l>पदविच्छेदिनी ह्येषा श्लोकधेनुरनुत्तमा ।</l>
  <l>छन्दोभेदाद्दशशतं प्रसूते श्लोकतर्णकान् ॥ ११८ ॥</l>
</lg>
<div type="commentary">
  <p><q>नखेति</q> । हे ललिते गौरि, तव शोभनया दृशा सुतनोः शोभनस्य शरीरस्य । साध्या देवविशेषाः खभुवो ग्रहताराद्याः ( राप्यत इति राप्यम् । ‘आसुवपिरपित्रपिचमश्च’ इति रापतिभाषितमित्यर्थः ।) दर्येति पाठेन वा योजनीयम् । <q>पदविच्छेदिनीति</q> । पदान्यत्र प्रतिपादं सुधाकलशाभिधाने छन्दसि षड् विभज्यन्ते । यद्यपि द्वितीयतृतीयपादयोश्चकाराभ्यां नकारेण चतुर्थपादे तवेति ﻿<pb n="291"/>पदाधिक्यं तथाप्याद्यपदार्थानुरोधेन समुच्चीयमाननिषिध्यमानार्थानुरञ्जकत्वेन संबोध्यमानार्थानुयायितया चकारनकारयोस्तवेति च तत्पादावयवरूपा एवेति तदसत्कल्पमेव । तथा च षड्भ्यः पदत्रय उपादीयमाने सप्तदशाक्षरायां जातौ यथासंख्यानुरोधेनाद्येऽर्धे प्रस्ताररचनाक्रमेण दश विकल्पाः, तृतीयचतुर्थयोश्च पादयोस्तावन्तस्तावन्त एवेति दशभिराहतैर्दशभिः शतम् । शतेन चाहतैर्दशभिः सहस्रं तर्णकाः श्लोकाः समुत्पद्यन्त इतीयं सहस्रधेनुः ॥</p>
</div> <!-- commentary !-->
<p>अयुतधेनुर्यथा—</p>
<lg type="udāharaṇa" n="2.118.341">
  <l>
    <seg type="pāda">‘क्रिये जयसि जृम्भसे सृजसि जायसे त्रायसे</seg>
    <seg type="pāda">स्तुषे मृषसि मृष्यसे हृषसि पीयसे प्रीयसे ।</seg>
  </l>
  <l>
    <seg type="pāda">स्तुषे मृषसि होडसे कुटसि गल्भसे क्लीबसे</seg>
    <seg type="pāda">ह्नुषे हरसि रज्यसे रजसि राजसे भ्राजसे ॥ ३४१ ॥’</seg>
  </l>
</lg>
<lg type="kārikā" n="2.119">
  <l>एषा तु पदविच्छेदिन्येव धेनुः क्रियापदैः ।</l>
  <l>संबोधनाग्रगैर्दृष्टास्माभिः श्लोकायुतप्रसूः ॥ ११९ ॥</l>
</lg>
<div type="commentary">
  <p><q>क्रिये इति</q> । हे क्रिये कर्मन् । ‘मिष स्पर्धायाम्’, ‘पीङ् पाने’, ‘मृड सुखने’ तुदादौ, ‘होडृ अनादरे’, ‘कुड संहारे’, रज्यसे आसजसि । रजसि मत्सरयसि । राजसे शोभसे । भ्राजसे जाज्वल्यसे । <q>एषेति</q> । इह पृथ्वीनामनि छन्दसि षड्भ्यः संबोधनानुगे पदचतुष्टये उपादीयमाने एकादशाक्षरायां जातौ प्रस्ताराल्पत्वेन यदि वा छन्दोभेदस्य शब्देनाप्रतिपादितत्वात् तद्भेदोऽप्युदाहरणीय इति तस्यामेव रथोद्धताभिधाने छन्दसि दशसु विकल्पेषु प्रतिपादं भवत्सु दशभिः शतं शतेन सहस्रं सहस्रेण च दशसहस्राणि तर्णकाः श्लोकाः समुत्पद्यन्ते इतीयमयुतधेनुः ॥</p>
</div> <!-- commentary !-->
<p>लक्षधेनुर्यथा—</p>
<lg type="udāharaṇa" n="2.119.342">
  <l>
    <seg type="pāda">‘दुर्गे भद्रेप्सुभद्रेऽदिति सुरभिदिते सैंहिके गौरि पद्मे</seg>
    <seg type="pāda">नित्ये हृद्ये वरेण्ये कलिकमलिकले कालिके चण्डि चण्डे ।</seg>
  </l>
  <l>
    <seg type="pāda">धन्ये पुण्ये शरण्ये शचि शबरि शिवे भैरवे राज्ञि सन्ध्ये</seg>
    <seg type="pāda">छाये माये मनोज्ञेऽवनि जननि जये मङ‍गले धेहि शं नः ॥ ३४२ ॥’</seg>
  </l>
</lg>
﻿<pb n="292"/>
<lg type="kārikā" n="2.120">
  <l>संबोधनैरियं धेनुः क्लृप्ता सैकक्रियापदैः ।</l>
  <l>लक्षत्रयं सहस्राणि षष्टि श्लोकान्प्रसूयते ॥ १२० ॥</l>
</lg>
<lg type="kārikā" n="2.121">
  <l>एषान्त्यपदभेदेन संभ्रमादिद्विरुक्तिभिः ।</l>
  <l>यावद्वोधं पुनः सूते प्रयतश्लोकतर्णकान् ॥ १२१ ॥</l>
</lg>
<div type="commentary">
  <p><q>दुर्गे इति । संबोधनैरिति</q> । अत्र हि स्रग्धराभिधाने छन्दसि पादत्रयपदानुरोधेनान्त्यपादद्वयेनैकैकमेव पदं तुर्यपादे परिकल्प्यमिति सर्वत्र नवसु पदेषु स्थितेषु पदचतुष्टये पदपञ्चके चोपादीयमाने प्रथमे आपातलिकायां पञ्चविंशतौ द्वितीये एकया प्राच्यवृत्त्या सह वैतालीयके यदि वा पञ्चभिः प्राच्यवृत्तिभिः सममौपच्छन्दसिके चतुर्विंशतौ तृतीयवैतालीय एव चतुर्विंशतौ चतुर्थे च पादे प्राच्यवृत्तिद्वये सममापातलिकायां षोडशभिरेकया प्राच्यवृत्त्या वैतालीयप्राच्यवृत्त्या सह वैतालीयैः षङ्भिस्तथैवौपच्छन्दसिके द्वाभ्यामिति चतुर्विंशतौ विकल्पेषु प्रभवत्सु पञ्चविंशत्याहतेषु चतुर्विंशतौ शतानि षट् । षङ्भिश्च शतैराहतेषु पञ्चविंशतौ सहस्राणि पञ्चदश । तैराहतेषु चतुर्विंशतौ लक्षाणि त्रीणि सहस्राणि च षष्टिः तर्णकाः श्लोकाः समुत्पद्यन्त इतीयं लक्षधेनुः । <q>एषेति</q> । तथा ह्यत्र पादत्रये नवसु तुर्यपादे च दशसु । त्रये पदचतुष्के पदपञ्चके चोपादीयमाने प्रथम औपच्छन्दसिक एकस्य पदस्य द्विरुक्त्या विंशतौ यदि वा आपातलिकायां दश । वैतालीये पञ्चदशसु औपच्छन्दसिके उदीच्यवृत्तिद्वयेन यद् वैतालीये चतसृभिरुदीच्यवृत्तिभिः सममेकोनविंशतिरिति च पञ्चविंशतौ तृतीयस्मिन्नौपच्छन्दसिके पञ्चभिः प्राच्यवृत्तिभिः सममेकादश । वेतालीये तथैव चतुर्दश औपच्छन्दसिके तिसृभिः प्राच्यवृत्तिभिः सह षडिति विंशतौ तृतीयास्मिन्नौपच्छन्दसिके तिसृभिरुदीच्यवृत्तिभिः समं पञ्चविंशतौ चतुर्थे त्वापातलिकायामेक एव । द्विरुक्त्यादिना षोडशभिः प्राच्यवृत्तिभिः सममशीतौ विकल्पेषु प्रभवत्सु विंशत्याहतपञ्चविंशतौ पञ्चविंशत्या द्वाविंशतौ पञ्चशताधिकानि द्वादशसहस्राणि तैरप्याहतेषु अशीतौ दशलक्षाणि तर्णकाः श्लोकाः समुत्पद्यन्त इतीयं प्रयुतधेनुः ॥</p>
</div> <!-- commentary !-->
<p>कोटिधेनुर्यथा—</p>
<lg type="udāharaṇa" n="2.121.343">
  <l>
    <seg type="pāda">‘स्थूलं दत्से सूक्ष्मं धत्से भुवि भवसि रभसि रमसे रमे दिवि मोदसे</seg>
    <seg type="pāda">छिन्त्से बाढं भिन्त्से गाढं रुषिमिषसि धनुषि मनुषे जये पुरि जृम्भसे ।</seg>
  </l>
﻿<pb n="293"/>
<l>
    <seg type="pāda">स्वल्पं शेषे कल्पं प्रेषेऽचिति चरसि यशसि यतसे चले युधि गल्भसे</seg>
    <seg type="pāda">ब्रूषे वामं श्रूषे कामं हृदि विशसि वचसि सचसे रुचे दृशि दीप्यसे ॥’</seg>
  </l>
</lg>
<lg type="kārikā" n="2.122">
  <l>संबोधनैर्द्वितीयान्तैः सप्तम्यन्तैः क्रियापदैः ।</l>
  <l>श्लोककोटिरियं तिस्रः सार्धा धेनुः प्रसूयते ॥ १२२ ॥</l>
</lg>
<lg type="kārikā" n="2.123">
  <l>यदा तु संभ्रमादिभ्यो भवन्त्यस्या द्विरुक्तयः ।</l>
  <l>स्थूलादिना तदा चैषा दशकोटीः प्रसूयते ॥ १२३ ॥</l>
</lg>
<div type="commentary">
  <p><q>स्थूलमिति</q> । प्रेष इति इष गतावित्यस्य, चिति चैतन्ये, गृधु गार्घ्ये । सचसे वचसे रमे जये चले रुचे इति देव्याः संबोधनपदानि । <q>संबोधनैरिति</q> । अत्र भुञ्जङ‍गविजृम्भिते छन्दसि एकादशभ्यः पदेभ्यः पञ्चसु षट्सु च पदेषु उपादीयमानेषु जगतीजातौ प्रसिद्धाक्षरोज्ज्वला जलधरमाला नवमालिनी छन्दःसु सप्ततौ । द्वितीये पूर्वेषु चन्द्रवर्त्मद्रुतविलम्बितमणिमालाप्रभवत्सु च शते तृतीयेऽस्मिन् प्रथमपादच्छन्दस्येव पञ्चाशति चतुर्थपादे द्वितीयपादच्छन्दस्येव शतेषु विकल्पेषु प्रभव्रत्सु सप्तत्याहतेषु शतेषु सप्ततिसहस्राणि शतैराहतायां सप्ततिलक्षाणि, सप्ततिसहस्रैंराहतेषु पञ्चाशल्लक्षाणि त्रीणि सहस्राणि च पञ्चशतैराहते शते कोट्यस्तिस्रः सार्धास्तर्णकाः श्लोकाः संपद्यन्त इतीयं कोटिधेनुः । <q>यदा त्विति</q> । तथाहि पदत्रये पदचतुष्के पदपञ्चके चोपादीयमाने पूर्वस्यामेव जातौ प्रथमद्वितीयचतुर्थेषु पादेषु प्रत्येकं जलधरमालाप्रभाच्छन्दसोरेकस्य द्वयोर्द्विरुक्त्या शते तृतीयस्मिंश्च पूर्वस्यां मणिमालोज्ज्वलानवमालिनीतामरसेषु छन्दःसु तथैव शते विकल्पेषु प्रभवत्सु शतेनाहते शते दश सहस्राणि तैश्चाहते शते दश लक्षाणि तैरप्याहते शते कोट्यस्तर्णकाः श्लोकाः संपद्यन्त इतीयमेव दशकोटिधेनुः ॥</p>
</div> <!-- commentary !-->
<p>कामधेनुर्यथा—</p>
<lg type="udāharaṇa" n="2.123.344">
  <l>‘या गीः शीः श्रीर्धी स्त्री ह्रीर्भीर्जूर्मूस्तूः सूः स्त्रूर्धूः पूर्भूः ।</l>
  <l>स्त्रुक् स्रग्युग्भुग्रुक् शुक् तृट् द्विट् युत् क्रुत् चिद्विन्मुग्दिग्द्यूः ॥ ३४४ ॥’</l>
</lg>
<p>ऋक् दृक् वामा मृत्कृद्भामा मुत्क्षुत्कामा द्वार्द्यौर्गौः</p>
<p>सामायामा वेघावेघानाघातेत्वं येनौः</p>
<p>यानं यातीति या, काचिच्च या । गिरणं गिरतीति वाकू च गीः । शरणं ﻿<pb n="294"/>शीः श्रृणातीति शीः । श्रयतीति शोभा लक्ष्मीश्च श्रीः । ध्यानं ध्यायतीति
बुद्धिर्धीः । स्त्र्येव स्तृणाति मन्त्राक्षरं स्त्री । ह्रीच्छतीति माया लज्जा च ह्रीः । बिभेतीति भयकामो भयं च भीः । ज्वरो गतिर्जरा च जूः । मूर्च्छा मोहसमुच्छ्राययोर्बन्धनं च मूः । त्वरा हिंसा त्वरते च तूः । सूयते सवनं सुष्ठु उश्च सूः । अग्रे भागे भारं धुरं वहतीति धूः । पूरी पालनं पूरणं च पूः । भूमिर्भवनं लोकश्च भूः । यज्ञपात्रं स्रवतीति स्रवणं स्रुक् । पुष्पमाला पङि्‍क्तश्च
सृज्यत इति स्रक् । योगः समाधिः समश्च युक् । भोजनं पालनं कौटिल्यं च भुक् रोगो दीप्तिर्भङ‍गश्च रुक् । शोकः शुचित्वं दीप्तिश्च शुक् । अभिलाषः पिपासा । हिंसा च तृट् । द्वेषः शत्रुबलमभिलाषश्च द्विट् । शुद्धं मिश्रणममिश्रणं च युत् । क्रोधः क्रुध्यतीति रुद्रशक्तिश्च क्रुत् । चेतना चिनोति चयनं च चित् । ज्ञानं सत्ता विभवलाभश्च वित् । मोक्षो मोहो मुञ्चतीति मुक् । आशा अतिसर्ग उपदेशश्च दिक् । क्रीडा विजिगीषा व्यवहारश्च द्यूः । श्रुतिवाक्यं विवेचनं च हिंसा च ऋक् । दृष्टिर्ज्ञानं पश्यतीति दृक् । गतिर्गन्धनं विकल्पश्च वा । लक्ष्मीर्मानं शब्दावयवश्च मा । मृत्तिका मरणं मुद्नातीति मृत् । कृन्तति करोति करणं च कृत् । दीप्तिर्भानं भातीति भा । शब्दः शब्दावयवश्च प्रतिषेधश्च मा । हर्षो मोद आमोदश्च मुत् । बुभुक्षा क्षुत्क्षोदश्च क्षुत् । प्रश्नः सुखं काननं च का । अमतीत्यमा पीडार्थेऽलक्ष्मीशब्दावयक्‍श्च अमा । द्वारं द्वाःस्थ उपायश्च द्वाः । स्वर्ग आकाशो देवनं च द्यौः । वाग्भूमिर्धेनुश्च गौः । सह एन अकारेण विष्णुना वर्तत इति सा लक्ष्मीः । मा मानं । तदो रूपं च सा । प्रतिदानं शब्दावयवश्च सर्वनाम च सा । इष्टा अयत इति शब्दावयवश्च या । चन्द्रकला महदर्थश्च मा । लक्ष्मीसंबोधनं चतुर्थ्यन्तं षष्ठ्यन्तं च मे । धारणं पोषणं शब्दावयवश्च वे । धात्री पोषयित्री शब्दावयवश्च धा । शब्दावयवोऽस्मदर्थो लक्ष्मीसंबोधनं च मे । प्रतिषेधः पुरुषवाची ﻿<pb n="295"/>शब्दावयवश्च ना । मिमीते मातेति शब्दावयवश्च मा । तदर्थो युष्मदर्थश्च लक्ष्मीसंबोधनं च ते । युष्मदर्थो भावप्रत्ययः शब्दावयवश्च त्वम् । शब्दावयवास्मदर्थौ च मे । जलयानं न विद्यते और्द्विवचनं यस्यां सा अद्वितीयेत्यर्थः शब्दावयवश्च नौः ।</p>
<lg type="kārikā" n="2.124">
  <l>पदग्राहाद्यथाकामं कामधेनुरियं तु नः ।</l>
  <l>परार्धानां परार्धानि प्रसूते श्लोकतर्णकान् ॥ १२४ ॥</l>
</lg>
<lg type="kārikā" n="2.125">
  <l>एकाक्षरादिच्छन्दोभिर्गतिबन्धादिभेदतः ।</l>
  <l>उक्तानुक्तानि चित्राणि सर्वाण्येषा प्रसूयते ॥ १२५ ॥</l>
</lg>
<lg type="kārikā" n="2.126">
  <l>सकृदुच्चारणे चास्या गच्छत्येका विनाडिका ।</l>
  <l>तत्षष्ट्या नाडिका ताभिः षष्ट्याहोरात्रमृच्छति ॥ १२६ ॥</l>
</lg>
<lg type="kārikā" n="2.127">
  <l>प्रणवादिनमोन्तानि पदान्यस्या जपन्ति ये ।</l>
  <l>सर्वभाषासु वाक्तेषामविच्छिन्ना प्रवर्तते ॥ १२७ ॥</l>
</lg>
<lg type="kārikā" n="2.128">
  <l>सिद्धैर्मन्त्रपदैः सेयं शास्त्राण्यालोच्य निर्मिता ।</l>
  <l>जपतां जुह्वतां देवी सर्वान्कामान्प्रयच्छति ॥ १२८ ॥</l>
</lg>
<lg type="kārikā" n="2.129">
  <l>स्थितेनागन्तुकं इत्यादीप्सितेन विभाजयेत् ।</l>
  <l>तद्भेदास्ते भवन्त्येवमन्येष्वपि हि योजयेत् ॥ १२९ ॥</l>
</lg>
<lg type="kārikā" n="2.130">
  <l>दुष्करत्वात्कठोरत्वाद्दुर्बोधत्वाद्विनावधेः ।</l>
  <l>दिङ्मात्रं दर्शितं चित्रे शेषमूह्यं महात्मभिः ॥ १३० ॥</l>
</lg>
<div type="commentary">
  <p><q>या गीरिति । पदग्रहादिति</q> । तथाहि पञ्चदशभ्यः पदेभ्यः क्रमव्युत्क्रमाभ्यां नवादिपदयोगेऽङ‍गीक्रियमाणे बृहतीजातेरारभ्य प्रतिजातिपादे ये विकल्पास्तैरुत्तरोत्तरमाहन्यमानैः, यदि वा समस्तेऽपि श्लोके षष्टिपदेभ्यश्चतुर्विंशत्यष्टाविंशत्यादिपदयोजनायां गायत्रीजातेरारभ्य प्रंतिजातिपादे ये विकल्पास्तैः परार्धेभ्यः परार्धानि तर्णकाः श्लोकाः समुत्पद्यन्ते इतीयं परार्धपरार्धधेनुः । <q>एकाक्षरेति</q> । अर्थत्रयप्रतिपादकत्वेन प्रतिपादं पदत्रये परिकल्प्यमानेऽनेकविधच्छन्दोभिरुक्तानि चतुर्व्यञ्जनादीन्यनुक्तानि खङ‍गप्रभृतीनि सर्वचित्राण्येषैव यथाकामं प्रसूयत इत्यर्थः ॥</p>
</div> <!-- commentary !-->
﻿<pb n="296"/>
<lg type="kārikā" n="2.131">
  <l>उक्तिप्रत्युक्तिमद्वाक्यं वाकोवाक्यं विदुर्बुधाः ।</l>
  <l>द्वयोर्वक्रोस्तदिच्छन्ति बहूनामपि संगमे ॥ १३१ ॥</l>
</lg>
<lg type="kārikā" n="2.132">
  <l>ऋजूक्तिरथ वक्रोक्तिर्वैयात्योक्तिस्तथैव च ।</l>
  <l>गूढं प्रश्नोत्तरोक्ती च चित्रोक्तिश्चेति तद्भिदा ॥ १३२ ॥</l>
</lg>
<p>तासु ऋजूक्तिर्द्विधा । ग्राम्योपनागरिका च । ग्राम्या यथा—</p>
<lg type="udāharaṇa" n="2.132.345">
  <l>‘जन्तीमणुरुन्धुं रुचु कुहुतुण्डउष्ण उको विहंसण होमि ।</l>
  <l>महोमि भारुञ्चुले मेल्लासतो विकिणकु उवाणउ उज्जु अक्खु कहहि ३४५</l>
</lg>
<lg type="udāharaṇa" n="2.132.346">
  <l>
    <seg type="pāda">‘वाणउ उज्जु माइगहिल्ल उअण्णवि</seg>
    <seg type="pāda">कोमह्लण उ वारिज्जन्तु ण्णट्ठाइ ।</seg>
  </l>
  <l>
    <seg type="pāda">करइ वलिवं उउ च वक्कस मच्छलु</seg>
    <seg type="pāda">अहिमुहं हि तरुणिहिं अअच्छासइ दुक्कम् ॥ ३४६ ॥’</seg>
  </l>
</lg>
<p>सेयमुभयतोऽपि ऋजुनैव मार्गेणोक्तिप्रत्युक्त्योः समा प्रवृत्तिरितीयमृजूक्तिर्नाम वाकोवाक्यम् ॥</p>
<p>सैवोपनागरिका यथा—</p>
<lg type="udāharaṇa" n="2.132.347">
  <l>
    <seg type="pāda">‘बाले, नाथ, विमुञ्च मानिनि रुषं, रोषान्मया किं कृतं,</seg>
    <seg type="pāda">खेदोऽस्मासु, न मेऽपराध्यति भवान् सर्वेऽपराधा मयि ।</seg>
  </l>
  <l>
    <seg type="pāda">तत्किं रोदिषि गद्गदेन वचसा, कस्याग्रतो रुद्यते,</seg>
    <seg type="pāda">नन्वेतन्मम, का तवास्मि, दयिता, नास्मीत्यतो रुद्यते ॥ ३४७ ॥’</seg>
  </l>
</lg>
<p>सेयमेकतः काक्वा कुटिलेऽतिविषमेयमृजूक्तिर्नाम वाकोवाक्यम् ॥</p>
<p>वक्रोक्तिर्द्विधा । निर्व्यूढा अनिर्व्यूढा च । तयोर्निर्व्यूढा यथा—</p>
<lg type="udāharaṇa" n="2.132.348">
  <l>
    <seg type="pāda">‘किं गौरि मां प्रति रुषा ननु गौरहं किं</seg>
    <seg type="pāda">कुप्यामि कां प्रति मयीत्यनुमानतोऽहम् ।</seg>
  </l><pb n="297"/>
  <l>
    <seg type="pāda">जानामि सत्यमनुमानत एव स त्व-</seg>
    <seg type="pāda">मित्थं गिरो गिरिभुवः कुटिला जयन्ति ॥ ३४८ ॥’</seg>
  </l>
</lg>
<p>सेयमावाक्यपरिसमाप्तेर्निर्वाहान्निर्व्यूढेति वक्रोक्तिर्वाकोवाक्यम् ॥</p>
<p>अनिर्व्यूढा यथा—</p>
<lg type="udāharaṇa" n="2.132.349">
  <l>
    <seg type="pāda">‘केयं मूर्ध्न्यन्धकारे तिमिरमिह कुतः सुभ्रु कान्तेन्दुयुक्ते</seg>
    <seg type="pāda">कान्ताप्यत्रैव कामिन्ननु भवति मया पृष्टमेतावदेव ।</seg>
  </l>
  <l>
    <seg type="pāda">नाहं द्वन्द्वं करोमि व्यपनय शिरसस्तूर्णमेनामिदानी-</seg>
    <seg type="pāda">मेवं प्रोक्तो भवान्या प्रतिवचनजडः पातु वो मन्मथारिः ॥ ३४९ ॥’</seg>
  </l>
</lg>
<p>सेयमनिर्वाहादनिर्व्यूढेति वक्रोक्तिर्नाम वाकोवाक्यम् । ते इमे उभे अपि श्लेषवक्रोक्तिर्नाम वाकोवाक्यम् ॥</p>
<p>वैयात्योक्तिर्द्विधा । स्वाभाविकी नैमित्तिकी चेति । तयोः स्वाभाविकी यथा—</p>
<lg type="udāharaṇa" n="2.132.350">
  <l>
    <seg type="pāda">‘नादेयं किमिदं जलं घटगतं नादेयमेवोच्यते</seg>
    <seg type="pāda">सत्यं नाम पिबामि कत्यपतृषः पीतेन नाम्नाभवन् ।</seg>
  </l>
  <l>
    <seg type="pāda">किं वर्णा अपि सन्ति नाम्नि रहितं किं तैरलं त्वं कुतो</seg>
    <seg type="pāda">यस्मादेव भवान्भगिन्यसि ततस्तेनैव मां बाधसे ॥ ३५० ॥’</seg>
  </l>
</lg>
<p>अत्र स्वैरिण्याः सहजाद्वैयात्यात्स्वाभाविकीयं वैयात्योक्तिर्नाम वाकोवाक्यम् ॥</p>
<p>नैमित्तिकी यथा—</p>
<lg type="udāharaṇa" n="2.132.351">
  <l>‘कुशलं राधे, सुखितोऽसि कंस कंसः क्व नु सा राधा ।</l>
  <l>इति पारीप्रतिवचनैर्विलक्षहासो हरिर्जयति ॥ ३५१ ॥’</l>
</lg>
<p>अत्र गोत्रस्खलिते विपक्षनाम्नैव वैयात्येनोत्तरं दत्तमिति नैमित्तिकीयं वैयात्योक्तिर्वाकोवाक्यम् ॥</p>
﻿<pb n="298"/>
<p>गूढोक्तिर्द्विधा । मुख्या गौणी च । तयोर्मुख्या यथा—</p>
<lg type="udāharaṇa" n="2.132.352">
  <l>‘केशव यमुनातीरे व्याहृतवानुषसि हंसिकां कोऽद्य ।</l>
  <l>कान्ताविरहभयातुरहृदयः प्रायः प्रियेऽहं सः ॥ ३५२ ॥’</l>
</lg>
<p>अत्र प्रिये हंस इत्यत्रावर्णलोपे प्रिये अहं स इत्यर्थस्य मुख्ययैव वृत्त्या गूढत्वादियं मुख्या गूढोक्तिर्नाम वाकोवाक्यम् ॥</p>
<p>गौणी यथा—</p>
<lg type="udāharaṇa" n="2.132.353">
  <l>‘निरर्थकं जन्म गतं नलिन्या यया न दृष्टं तुहिनांशुबिम्बम् ।</l>
  <l>उत्पत्तिरिन्दोरपि निष्फलैव कृता विनिद्रा नलिनी न येन ॥ ३५३ ॥’</l>
</lg>
<p>ताविमौ पूर्वोत्तरार्धयोरन्योन्योक्त्या गूढकामलेखावितीयं गौणी गूढोक्तिर्नाम वाकोवाक्यम् ॥</p>
<p>प्रश्नोत्तरोक्तिर्द्विधा । अविधीयमानहृद्या प्रतीयमानहृद्या च । तयोराद्या यथा—</p>
<lg type="udāharaṇa" n="2.132.354">
  <l>
    <seg type="pāda">‘क्क प्रस्थितासि करभोरु घने निशीथे</seg>
    <seg type="pāda">प्राणेश्वरो वसति यत्र मनःप्रियो मे ।</seg>
  </l>
  <l>
    <seg type="pāda">एकाकिनी वद कथं न बिभेषि बाले</seg>
    <seg type="pāda">नन्वस्ति पुङ्खितशरो मदनः सहायः ॥ ३५४ ॥’</seg>
  </l>
</lg>
<p>सेयं हृद्गतप्रष्टव्यस्यैव स्पष्टमभिधायैवाभिधानादभिधीयमानहृद्या नाम प्रश्नोक्तिर्वाकोवाक्यम् ॥</p>
<p>द्वितीया यथा—</p>
<lg type="udāharaṇa" n="2.132.355">
  <l>‘कियन्मात्रं जलं विप्र जानुदघ्नं नराधिप ।</l>
  <l>तथापीयमवस्था ते नहि सर्वे भवादृशाः ॥ ३५५ ॥’</l>
</lg>
<p>सेयं शब्दविद्यावैशारद्यस्य हृद्यस्य प्रतीयमानत्वात्प्रतीयमानहृद्यप्रश्नोत्तरोक्तिर्वाकोवाक्यम् ॥</p>
﻿<pb n="299"/>
<p>चित्रोक्तिर्द्विधा । चित्रा विचित्रा च । तयोश्चित्रा यथा—</p>
<lg type="udāharaṇa" n="2.132.356">
  <l>
    <seg type="pāda">‘लभ्यन्ते यदि वाञ्छितानि यमुनाभागीरथीसंगमे</seg>
    <seg type="pāda">देव प्रेष्यजनस्तदेष भवतो भर्तव्यतां वाञ्छति ।</seg>
  </l>
  <l>
    <seg type="pāda">नन्वेतन्मरणेन किं नु मरणं कायान्मनोविच्युति-</seg>
    <seg type="pāda">र्दीर्घं जीव मनस्तवाङ्घ्रिकमले कायोऽत्र नस्तिष्ठति ॥ ३५६ ॥’</seg>
  </l>
</lg>
<p>तदिदं स्वकल्पितोक्तिप्रत्युक्तिभ्यां जीवतोऽपि जन्मान्तरावाप्तिसाधनेनाश्चर्यहेतुरिति चित्रा नाम चित्रोक्तिप्रत्युक्तिर्वाकोवाक्यम् ॥</p>
<p>द्वितीया यथा—</p>
<lg type="udāharaṇa" n="2.132.357">
  <l>
    <seg type="pāda">‘कोऽयं भामिनि भूषणं कितव ते शोणः कथं कुङ्कुमा-</seg>
    <seg type="pāda">त्कूर्पासान्तरितः प्रिये विनिमयः पश्यापरं क्वास्ति मे ।</seg>
  </l>
  <l>
    <seg type="pāda">पश्यामीत्यभिधाय सान्द्रपुलको मृद्नन्मृडान्याः स्तनौ</seg>
    <seg type="pāda">हस्तेन प्रतिनिर्जितेन्दुरवताद्द‍यूते हसन्वो हरः ॥ ३५७ ॥’</seg>
  </l>
</lg>
<p>अत्रोक्तिप्रत्युक्त्योरनन्तरं स्तनमर्दनवैचित्र्यादिना परिसमाप्तेर्विचित्रसंज्ञमिदं वाकोवाक्यम् ॥</p>
<lg type="kārikā" n="2.133">
  <l>प्रहेलिका सकृत्प्रश्नः सापि षोढा च्युताक्षरा ।</l>
  <l>दत्ताक्षरोभयं मुष्टिर्बिन्दुमत्यर्थवत्यपि ॥ १३३ ॥</l>
</lg>
<lg type="kārikā" n="2.134">
  <l>क्रीडागोष्ठीविनोदेषु तज्ज्ञैराकीर्णमन्त्रणे ।</l>
  <l>परव्यामोहने चापि सोपयोगा प्रहेलिका ॥ १३४ ॥</l>
</lg>
<p>तासु च्युताक्षरा यथा—</p>
<lg type="udāharaṇa" n="2.134.358">
  <l>‘पयोधरभराक्रान्ता संनमन्ती पदे पदे ।</l>
  <l>पदमेकं न का याति यदि हारेण वर्जिता ॥ ३५८ ॥’</l>
</lg>
﻿<pb n="300"/>
<p>अत्र विहङ्गिका काहारेण वर्जिता न यातीति वक्तव्ये हारेण वर्जितेत्युक्तम् । अतः का इत्यक्षरस्य च्युतत्वाच्च्युताक्षरेयम् ॥</p>
<p>दत्ताक्षरा यथा—</p>
<lg type="udāharaṇa" n="2.134.359">
  <l>‘कान्तयानुगतः कोऽयं पीनस्कन्धो मदोद्धतः ।</l>
  <l>मृगाणां पृष्ठतो याति शम्बरो रूढयौवनः ॥ ३५९ ॥’</l>
</lg>
<p>अत्र शबर इति शम्बर इत्यनुस्वाराक्षरस्य दत्तत्वाद्दत्ताक्षरेयम् ॥</p>
<p>च्युतदत्ताक्षरा यथा—</p>
<lg type="udāharaṇa" n="2.134.360">
  <l>‘विदग्धः सरसो रागी नितम्बोपरि संस्थितः ।</l>
  <l>तन्वङ‍ग्यालिङ्गितः कण्ठे कलं कूजति को विटः ॥ ३६० ॥’</l>
</lg>
<p>अत्र विट इत्यस्मिन्पदे विकारे च्युते घकारे दत्ते घटः कूजतीति द्वितीयोऽर्थो भवतीति सेयं च्युतदत्ताक्षरा ॥</p>
<p>अक्षरमुष्टिका यथा—</p>
<lg type="udāharaṇa" n="2.134.361">
  <l>‘अतिः अतिः अन्मअलं प्रीद्य रद्य जद्य फद्य ।</l>
  <l>मेला मेला मेलं मेलं फस फस फस फस ॥ ३६१ ॥’</l>
</lg>
<p>सेयमक्षराणां मुष्टिरित्यक्षरमुष्टिका । अत्र पादशश्चतुःपङ्क्तिलिखितचतुर्भिर्मुरजबन्धैः श्लोक उत्तिष्ठति । तद्यथा—</p>
<lg type="udāharaṇa" n="2.134.362">
  <l>‘अद्य मे सफला प्रीतिरद्य मे सफला रतिः ।</l>
  <l>अद्य मे सफलं जन्म अद्य मे सफलं फलम् ॥ ३६२ ॥’</l>
</lg>
<p>बिन्दुमती यथा—</p>
<lg type="udāharaṇa" n="2.134.363">
  <l>‘तवाववादः प्रत्यब्धि पताका प्रतिसङ‍गरम् ।</l>
  <l>फलं प्रत्यद्भुतोपायं यशांसि नतु न क्वचित् ॥ ३६३ ॥’</l>
</lg>
﻿<pb n="301"/>
<p>इत्यनेन श्लोकेनोक्तार्थस्य यथास्थितस्वरानुस्वारविसर्जनीयसंयोगस्य श्लोकोत्तरस्य बिन्दुभिरेव सूचनाक्रम इति बिन्दुमती । तद्यथा—</p>
<lg type="udāharaṇa">
  <l>‘ु॰ाु॰ााा ंुे ंुे ॰ः ।</l>
  <l>ा॰े ा॰े ििः ॰॰॰ ॰॰ ी॰ः ॥’</l>
</lg>
<p>निर्भेदः ।</p>
<lg type="udāharaṇa" n="2.134.364">
  <l>‘उदधावुदधावाज्ञा संयुगे संयुगे जयः ।</l>
  <l>साहसे साहसे सिद्धिः सर्वत्र तव कीर्तयः ॥ ३६४ ॥</l>
</lg>
<p>अर्थप्रहेलिका यथा—</p>
<lg type="udāharaṇa" n="2.134.365">
  <l>‘उत्तप्तकाञ्चनाभासं संदष्टदशनच्छदम् ।</l>
  <l>सरसं चुम्ब्यते हृष्टैर्वृद्धैरपि किमुज्ज्वलम् ॥ ३६५ ॥’</l>
</lg>
<p>सेयमपि सूचितस्यैव पक्वाम्रफलमित्यस्य व्द्यर्थपदप्रयोगेणावगतेरर्थप्रहेलिका ॥</p>
<lg type="kārikā" n="2.135">
  <l>क्रियाकारकसंबन्धे पदाभिप्रायवस्तुभिः ।</l>
  <l>गोपितैः षड्विधं प्राहुर्गूढं गूढार्थवेदिनः ॥ १३५ ॥</l>
</lg>
<p>तेषु क्रियागुप्तं यथा—</p>
<lg type="udāharaṇa" n="2.135.366">
  <l>‘स्तनजघनभराभिराममन्दं गमनमिदं मदिरारुणेक्षणायाः ।</l>
  <l>कथमिव सहसा विलोकयन्तो मदनशरज्वरजर्जरा युवानः ॥ ३६६ ॥’</l>
</lg>
<p>अत्र जघनभराभिराममन्दं मदिरेक्षणाया गमनमवलोकयन्तो हे युवानः, कथमिव यूयं मदनशरज्वरजर्जरा न स्थेति क्रियापदस्य स्तनशब्देन जघनसांनिध्याद्गोपितेन क्रियागूढमिदम् ॥</p>
<p>कारकगुप्तं यथा—</p>
<lg type="udāharaṇa" n="2.135.367">
  <l>‘पिबतस्ते शरावेण वारि कह्लारशीतलम् ।</l>
  <l>केनेमौ दुर्विदग्धेन हृदये विनिवेशितौ ॥ ३६७ ॥’</l>
</lg>
<p>अत्र शराविति कर्मकारकस्य गूढत्वात्कारकगूढमिदम् ॥</p>﻿<pb n="302"/>
<p>संबंन्धगूढं यथा—</p>
<lg type="udāharaṇa" n="2.135.368">
  <l>‘न मयागोरसाभिज्ञं चेतः कस्मात्प्रकुप्यसि ।</l>
  <l>अस्थानरुदितैरेभिरलमालोहितेक्षणे ॥ ३६८ ॥’</l>
</lg>
<p>अत्र न मे आगोरसाभिज्ञं चेत इति संबन्धिपदस्य मयेति तृतीयाभ्रान्त्या गोपितत्वादिदं संबन्धगूढम् ॥</p>
<p>पादगूढं यथा—</p>
<lg type="udāharaṇa" n="2.135.369">
  <l>‘द्युवियद्गामिनी तारसंरावविहतश्रुतिः ।</l>
  <l>हैमीषु माला शुशुभे’ (विद्युतामिव संहतिः) ॥ ३६९ ॥’</l>
</lg>
<p>अत्र पूर्वार्धस्थितैर्द्वितीयप्रथमसप्तमपञ्चमैकादशनवमत्रयोदशषोडशाक्षरैश्चतुर्थपादो गूढ उत्थाप्यः । यथा—‘विद्युतामिव संहतिः’ इति । इदं पादगूढम् ॥</p>
<p>अभिप्रायगूढं यथा—</p>
<lg type="udāharaṇa" n="2.135.370">
  <l>‘जइ देअरेण भणिआ खग्गं घेत्तूण राउलं वच्च ।</l>
  <l>ता किं सेवअवहुए हसिऊण वलोइअं सअणम् ॥ ३७० ॥’</l>
</lg>
<lg type="chāyā" ref="2.135.370">
  <l>[यदि देवरेण भणिता खङ‍गे गृहीत्वा राजकुलं व्रज ।</l>
  <l>तत्किं सेवकवध्वा हसित्वावलोकितं शयनम् ॥]</l>
</lg>
<p>अत्र निरीक्षितमनेनात्र पुरुषायितलक्ष्म पादलाक्षादिकं, तेन नियुङ्क्ते मां न कर्मणीत्यभिप्रायेण वध्वाः शयनावलोकनमित्यभिप्रायगूढम् ॥</p>
<p>वस्तुगूढं यथा—</p>
<lg type="udāharaṇa" n="2.135.371">
  <l>‘पानीयं पातुमिच्छामि त्वत्तः कमललोचने ।</l>
  <l>यदि दास्यसि नेच्छामि नो दास्यसि पिबाम्यहम् ॥ ३७१ ॥’</l>
</lg>
<p>अत्र दास्यसीति दासीलक्षणस्य वस्तुनो गूढत्वादिदं वस्तुगूढम् ॥</p>
<lg type="kārikā" n="2.136">
  <l>यस्तु पर्यनुयोगस्य निर्भेदः क्रियते पदैः ।</l>
  <l>विदग्धगोष्ठ्यां वाक्यैर्वा तं हि प्रश्नोत्तरं विदुः ॥ १३६ ॥</l>
</lg>﻿<pb n="303"/>
<lg type="kārikā" n="2.137">
  <l>अन्तःप्रश्नबहिःप्रश्नबहिरन्तःसमाह्वयैः ।</l>
  <l>जातिपृष्टोत्तराभिख्यैः प्रश्नैस्तदपि षड‍विधम् ॥ १३७ ॥</l>
</lg>
<p>तेष्वन्तःप्रश्नं यथा—</p>
<lg type="udāharaṇa" n="2.137.372">
  <l>‘काहमस्मि गुहा वक्ति प्रश्नेऽमुष्मिन्किमुत्तरम् ।</l>
  <l>कथमुक्तं न जानासि कदर्थयसि यत्सखे ॥ ३७२ ॥’</l>
</lg>
<p>अत्र ‘कदर्थयसि’ इति पदं कथमुक्तं रेफयकारयुक्तं दर्थयसीति, अतो वाक्यान्तरे प्रश्नोत्तरस्योक्तत्वादन्तःप्रश्नमिदम् ॥</p>
<p>बहिःप्रश्नं यथा—</p>
<lg type="udāharaṇa" n="2.137.373">
  <l>‘भद्र माणवकाख्याहि कीदृशः खलु ते पिता ।</l>
  <l>वेलान्दोलितकल्लोलः कीदृशश्च महोदधिः ॥ ३७३ ॥’</l>
</lg>
<p>अत्र ‘मज्जन्मकरः’ इत्यस्योत्तरस्य प्रश्नाद्बहिरुक्तत्वाद्बहिःप्रश्नमिदम् ॥</p>
<p>बहिरन्तःप्रश्नं यथा—</p>
<lg type="udāharaṇa" n="2.137.374">
  <l>‘सुभद्रां क उपायंस्त प्रश्नेऽमुष्मिन्य उत्तरः ।</l>
  <l>स कीदृक्कपिमाचष्टे व्योम्नि पूर्णस्थितिः कुतः ॥ ३७४ ॥’</l>
</lg>
<p>अत्र ‘वायुतः’ इत्युत्तरेण प्रश्नाद्बहिरुक्तेन वायुतो नरो वानरो भवति, सुभद्रोपयन्ताप्युच्यते । तेनैतद्बहिरन्तःप्रश्नं भवति ॥</p>
<p>जातिप्रश्नं यथा—</p>
<lg type="udāharaṇa" n="2.137.375">
  <l>‘कीदृशा भूमिभागेन राजा स्नातोऽनुमीयते ।</l>
  <l>प्राङ‍गणं कुरुतेत्युक्ताः किमाहुस्तदनिच्छवः ॥ ३७५ ॥</l>
</lg>
<p>'हैमवार करञ्जिना’ ‘नाजिरं करवामहै’ इत्युत्तराभ्यां गतप्रत्यागताभ्यां प्रश्नोत्तरजातिरभिधीयते । तेन जातिप्रश्नमिदम् ॥</p>
<p>पृष्टप्रश्नं यथा—</p>
<lg type="udāharaṇa" n="2.137.376">
  <l>‘को सो जोअणवाओ को दण्डाणं दुवे सहस्साइं ।</l>
  <l>का काली का मधुरा किं शुकपृथुकाननच्छायम् ॥ ३७६ ॥’</l>
</lg>﻿<pb n="304"/>
<p>अत्र य एव प्रश्नाः कः स योजनपादः कः स यो दण्डानां द्वे सहस्रे इत्यादयः त एव ‘क्रोशो योजनपादः’ ‘कोदण्डानां द्वे सहस्रे’ इत्यादीन्युत्तराणि भवन्ति । एवं ‘का काली का मधुरा किं शुकपृथुकाननच्छायम्’ इत्युत्तरं किमभिहितशेषस्य प्रष्टव्यमिति पृष्टप्रश्नम् ॥</p>
<p>उत्तरप्रश्नं यथा—</p>
<lg type="udāharaṇa" n="2.137.377">
  <l>‘किं वसन्तसमये वनभक्षः पृष्टवान्स पृथुलोमविलेखः ।</l>
  <l>उत्तरं च किमवापतुरेतौ काननादतिमिरादपि काली ॥ ३७७ ॥’</l>
</lg>
<p>अत्र प्रश्नस्य हे काननाद हे तिमिराद पिकालीत्येतदेवोत्तरं भवतीत्युत्तरप्रश्नमिदम् ॥</p>
<lg type="kārikā" n="2.138">
  <l>यद्विधौ च निषेधे च व्युत्पत्तेरेव कारणम् ।</l>
  <l>तदध्येयं विदुस्तेन लोकयात्रा प्रवर्तते ॥ १३८ ॥</l>
</lg>
<lg type="kārikā" n="2.139">
  <l>काव्यं शास्त्रेतिहासौ च काव्यशास्त्रं तथैव च ।</l>
  <l>काव्येतिहासः शास्त्रेतिहासस्तदपि षड‍विधम् ॥ १३९ ॥</l>
</lg>
<p>तेषु काव्यं यथा—</p>
<lg type="udāharaṇa" n="2.139.378">
  <l>‘यदि स्मरामि तां तन्वीं जीविताशा कुतो मम ।</l>
  <l>अथ विस्मृत्य जीवामि जीवितव्यसनेन किम् ॥ ३७८ ॥’</l>
</lg>
<p>तदिदमुक्तिप्राधान्यात्काव्यमित्युच्यते ॥</p>
<p>शास्त्रं यथा—</p>
<lg type="udāharaṇa" n="2.138.379">
  <l>
    <seg type="pāda">‘स्निग्धोन्नताग्रतनुताम्रनखौ कुमार्याः</seg>
    <seg type="pāda">पादौ समोपचितचारुनिगूढगुल्फौ ।</seg>
  </l>
  <l>
    <seg type="pāda">श्लिष्टाङ‍गुली कमलकान्तितलौ च यस्या-</seg>
    <seg type="pāda">स्तामुद्वहेद्यदि भुवोऽधिपतित्वमिच्छेत् ॥ ३७९ ॥’</seg>
  </l>
</lg>
<p>अत्र स्निग्धत्वादेः शब्दस्य प्राधान्यमिति शासनाच्छास्त्रमिदम् ॥</p>﻿<pb n="305"/>
<p>इतिहासो यथा—</p>
<lg type="udāharaṇa" n="2.138.380">
  <l>‘हिरण्यकशिपुर्दैत्यो यां यां स्मित्वाप्युदैक्षत ।</l>
  <l>भयाभ्द्रान्तैः सुरैश्चक्रे तस्यै तस्यै दिशे नमः ॥ ३८० ॥’</l>
</lg>
<p>सोऽयमतीतार्थप्राधान्यादितिहासः ॥</p>
<p>काव्यशास्त्रं यथा—</p>
<lg type="udāharaṇa" n="2.138.381">
  <l>
    <seg type="pāda">‘नान्दीपदानि रतनाटकविघ्नशान्ता-</seg>
    <seg type="pāda">वाज्ञाक्षराणि परमाण्यथवा स्मरस्य ।</seg>
  </l>
  <l>
    <seg type="pāda">दष्टेऽधरे प्रणयिना विधुताग्रपाणि</seg>
    <seg type="pāda">सीत्कारशुष्करुदितानि जयन्ति नार्याः ॥ ३८१ ॥’</seg>
  </l>
</lg>
<p>अत्र काव्येन शास्त्रमभिहितमितीदं काव्यशास्त्रम् ॥</p>
<p>काव्येतिहासो यथा—</p>
<lg type="udāharaṇa" n="2.138.382">
  <l>‘स संचरिष्णुर्भुवनान्तरेषु यां यदृच्छयाशिश्रयदाश्रयः श्रियाम् ।</l>
  <l>अकारि तस्मै मुकुटोपलस्खलत्करैस्त्रिसन्ध्यं त्रिदशैर्दिशे नमः ३८२’</l>
</lg>
<p>अत्र प्रागुक्तस्यैवेतिहासार्थस्य काव्येनाभिधानात्काव्येतिहासोऽयम् ॥</p>
<p>शास्त्रेतिहासो यथा—</p>
<lg type="udāharaṇa" n="2.138.383">
  <l>‘धर्मे चार्थे च कामे च मोक्षे च भरतर्षभ ।</l>
  <l>यदिहास्ति तदन्यत्र यन्नेहास्ति न तत्क्वचित् ॥ ३८३ ॥’</l>
</lg>
<p>अत्र धर्मार्थकाममोक्षाणामितिहासनिवेशितत्वादयं शास्त्रेतिहासः ॥</p>
<lg type="kārikā" n="2.140">
  <l>श्रव्यं तत्काव्यमाहुर्यन्नेक्ष्यते नाभिधीयते ।</l>
  <l>श्रोत्रयोरेव सुखदं भवेत्तदपि षड‍विधम् ॥ १४० ॥</l>
</lg>
<lg type="kārikā" n="2.141">
  <l>आशीर्नान्दी नमस्कारो वस्तुनिर्देश इत्यपि ।</l>
  <l>आक्षिप्तिका ध्रुवा चेति शेषो ध्येयं भविष्यति ॥ १४१ ॥</l>
</lg>
﻿<pb n="306"/>
<p>तत्राशीर्यथा—</p>
<lg type="udāharaṇa" n="2.141.384">
  <l>‘भूयाद्वः श्रेयसे देवः पार्वतीदयितो हरः ।</l>
  <l>पातु वः परमं ज्योतिरवाङ्मनसगोचरः ॥ ३८४ ॥’</l>
</lg>
<p>अत्राशंसायां लिङ् लोट् च । तदिदं वाक्यद्वयमाशीः ॥</p>
<p>नान्दी यथा—</p>
<lg type="udāharaṇa" n="2.141.385">
  <l>
    <seg type="pāda">‘भद्दं भोदु सरस्सईअ कइणो णन्दन्तु वासाइणो</seg>
    <seg type="pāda">अण्णाणं पि परं पअट्ठदु वरा वाणी छइल्लप्पिआ ।</seg>
  </l>
  <l>
    <seg type="pāda">वच्छोभी तह माअही फुरदु णो सा किं अ पञ्चालिआ</seg>
    <seg type="pāda">रीदीयो विलिहन्तु कव्वकुसला जोण्हं चओरा विअ ३८५</seg>
  </l>
</lg>
<lg type="chāyā" ref="2.141.385">
  <l>
    <seg type="pāda">[भद्रं भवतु सरस्वत्याः कवयो नन्दन्तु व्यासादयः,</seg>
    <seg type="pāda">अन्येषामपि परं प्रवर्ततां वरा वाणीविदग्धप्रिया ।</seg>
  </l>
  <l>
    <seg type="pāda">वैदर्भी तथा मागधी स्फुरतु नः सा किं च पाञ्चालिका</seg>
    <seg type="pāda">रीतिका विलिहन्तु काव्यकुशला ज्योत्स्नां चकोरा इव ॥]</seg>
  </l>
</lg>
<p>सेयं रङ‍गमङ‍गलान्तं स्वस्त्ययनं नान्दी ॥</p>
<p>नमस्कृतिर्यथा—</p>
<lg type="udāharaṇa" n="2.141.386">
  <l>‘जयति ब्रह्मभूः शंभुर्वन्देमहि महेश्वरम् ।</l>
  <l>इदं गुरुभ्यः पूर्वेभ्यो नमोवाकं प्रशास्महे ॥ ३८६ ॥’</l>
</lg>
<p>सेयं स्तुतिर्नमस्क्रिया च नमस्कृतिरेव भवति ॥</p>
<p>वस्तुनिर्देशो यथा—</p>
<lg type="udāharaṇa" n="2.141.387">
  <l>‘अस्त्युद्दामजटाभारभ्रान्तगङ‍गाम्बुशेखरः ।</l>
  <l>आदिदेवो हरो नाम सृष्टिसंहारकारणम् ॥ ३८७ ॥’</l>
</lg>
<p>सोऽयं कथाशरीरव्यापिनो वस्तुनो नायकस्य निर्देशो वस्तुनिर्देशः ॥</p>
﻿<pb n="307"/><p>आक्षिप्तिका यथा—</p>
<lg type="udāharaṇa" n="2.141.388">
  <l>‘पअपीडिअमहिसासुरदेहेहिं भुअणभअलुआवससिलेहिं ।</l>
  <l>सुरसुहदेत्तवलिअधवलच्छिहिं जअइ सहासं वअणु महलच्छिहिं ३८८</l>
</lg>
<lg type="chāyā" ref="2.141.388">
  <l>[पदपीडितमहिषासुरदेहैर्भुवनभयलावकशशिलेखैः ।</l>
  <l>सुरसुखदातृवलितधवलाक्षैर्जयति सहासं वदनं महालक्ष्म्याः ॥]</l>
</lg>
<p>सेयमभिधित्सितरागविशेषप्रयोगमात्रफलं वचनमाक्षिप्तिका ॥</p>
<p>ध्रुवा यथा—</p>
<lg type="udāharaṇa" n="2.141.389">
  <l>‘म अवहणिमित्तणिग्गअमइन्दसुण्णं गुहं णिएऊण ।</l>
  <l>लद्धावसरो गहिउण मोत्तिआइं गओ वाहो ॥ ३८९ ॥’</l>
</lg>
<lg type="chāyā" ref="2.141.389">
  <l>[मृगवधनिमित्तनिर्गतमृगेन्द्रशून्यां गुहां निरूप्य ।</l>
  <l>लब्धावसरो गृहीत्वा मौक्तिकानि गतो व्याधः ॥]</l>
</lg>
<p>सेयं पात्रप्रवेशरसानुसन्धानादिप्रयोजना ध्रुवा ॥</p>
<lg type="kārikā" n="2.142">
  <l>यदाङ‍गिकैकनिर्वर्त्यमुज्झितं वाचिकादिभिः ।</l>
  <l>नर्तकैरभिधीयेत प्रेक्षणाक्ष्वेडिकादि तत् ॥ १४२ ॥</l>
</lg>
<lg type="kārikā" n="2.143">
  <l>तल्लास्यं ताण्डवं चैव छलिकं संपया सह ।</l>
  <l>हल्लीसकं च रासं च षट्प्रकारं प्रचक्षते ॥ १४३ ॥</l>
</lg>
<p>तेषु लास्यं यथा—</p>
<lg type="udāharaṇa" n="2.143.390">
  <l>‘उच्चिउ वालीयिअ पन्थहिं जन्तउ ।</l>
  <l>पेक्खमि हत्थं होइ जइ लोअणवन्तउ ॥ ३९० ॥’</l>
</lg>
<lg type="chāyā" ref="2.143.390">
  <l>[उच्चा पालिः प्रियः पथा याति ।</l>
  <l>प्रेक्षे हस्तं भवति यदि लोचनवान् ॥]</l>
</lg>
<p>तदिदं शृङ‍गाररसप्रधानत्वाल्लास्यम् ॥</p>
﻿<pb n="308"/>
<p>ताण्डवं यथा—</p>
<lg type="udāharaṇa" n="2.143.391">
  <l>‘सुअवहवइअरणिसुणिअ दारुणुरोसविसट्ठपहाररुहिरारुणु ।</l>
  <l>जलिउ जाणइ णरु रिउसन्तावणु अणलसरिच्छ जइ होइ महारणु ३९१’</l>
</lg>
<lg type="chāyā" ref="2.143.391">
  <l>[सुतवधव्यतिकरं निशम्य दारुणरोषविसृष्टप्रहाररुधिरारुणः ।</l>
  <l>ज्वलितो जायते नरो रिपुसंतापनोऽनलसदृशो यदि भवति महारणः ॥]</l>
</lg>
<p>इदं वीररसप्रधानत्वात्ताण्डवम् ॥</p>
<p>छलिकं यथा—</p>
<lg type="udāharaṇa" n="2.143.392">
  <l>‘णिसुणिउ पच्छा त्तुरअरउ भुण्डि हिंसि हसन्ति ।</l>
  <l>णिअकन्तं डाढजुअलेहिं पुणु पुणु ण अ बलन्ति ॥ ३९२ ॥’</l>
</lg>
<lg type="chāyā" ref="2.143.392">
  <l>[निशम्य पश्चात्तुरगरवं शूकरी हिंसार्थं हसति ।</l>
  <l>निजकान्तं दंष्ट्रायुगलेन पुनः पुनर्न च दशति ॥]</l>
</lg>
<p>इदं तु शृङ‍गारवीररसप्रधानत्वाच्छलिकम् ॥</p>
<p>सम्पा यथा—</p>
<lg type="udāharaṇa" n="2.143.393">
  <l>‘वीहेसि हरिमुहि अवि होहि मं गले लेहि सइ ।</l>
  <l>कन्दइ रिट्टासुरमारिउ कण्ठवलिउ ण पइ ॥ ३९३ ॥’</l>
</lg>
<lg type="chāyā" ref="2.143.393">
  <l>[विभेषि हरिमुखि अपि भव मां च गले गृहाण सदा ।</l>
  <l>क्रन्दति रिष्टासुरमारितः कण्ठवलितो न पतिः ॥]</l>
</lg>
<p>तदिदं छलिकमेव किन्नरविषयं सम्पा ॥</p>
<p>हल्लीसकं यथा—</p>
<lg type="udāharaṇa" n="2.143.394">
  <l>‘चन्दणधूसरअं आहुलिअलोअणअं हासपरम्मुहअं णीसासकिलालिअम् ।</l>
  <l>दुम्मणदुम्मणअं सङ‍कामिअमण्डणअं माणिणिआणणअं किंतुह्मकरट्ठिअअम्</l>
</lg>
<lg type="chāyā" ref="2.143.394">
  <l>[चन्दनधूसरमाकुलितलोचनं हासपराङ‍मुखं निश्वासिक्लेशितम् ।</l>
  <l>दुर्मनसां दुर्मनस्कं संक्रामितमण्डनं मानिन्याननं किं तव करस्थितम् ॥]</l>
</lg>
﻿<pb n="309"/>
<lg type="kārikā" n="2.156">
  <l>मण्डलेन तु यत्स्त्रीणां नृत्यं हल्लीसकं तु तत् ।</l>
  <l>तत्र नेता भवेदेको गोपस्त्रीणां हरिर्यथा ॥ १५६ ॥</l>
</lg>
<p>हल्लीसकमिदम् ॥</p>
<p>रासो यथा—</p>
<lg type="udāharaṇa" n="2.156.395">
  <l>‘अइ दुम्मणआ अज्ज किणो पुच्छामि तुमम् ।</l>
  <l>जेण जिविज्जइ जेण विलासो पलिहिज्जइ कीस जणो ३९५</l>
</lg>
<lg type="chāyā" ref="2.156.395">
  <l>[अयि दुर्मनस्क अद्य किं नो पृच्छामि त्वाम् ।</l>
  <l>येन जीव्यते येन विलासः परिह्रियते किमिति जनः ॥]</l>
</lg>
<p>तदिदं हल्लीसकमेव तालबन्धविशेषयुक्तं रास एवेत्युच्यते ॥</p>
<lg type="kārikā" n="2.157">
  <l>अङ‍गवाक्सत्वजाहार्यः सामान्यश्चित्र इत्यमी ।</l>
  <l>षट् चित्राभिनयास्तद्वदभिनेयं वचो विदुः ॥ १५७ ॥</l>
</lg>
<p>तेष्वाङ‍गिकाभिनयवद्यथा—</p>
<lg type="udāharaṇa" n="2.157.396">
  <l>
    <seg type="pāda">‘दोर्दण्डाः क्व धृताङ‍गदाः क्व नु शिरानद्धौ भुजौ द्वाविमौ</seg>
    <seg type="pāda">वक्राणि क्व नु कान्तिमन्ति बलिमत्क्वेदं ममैकं मुखम् ।</seg>
  </l>
  <l>
    <seg type="pāda">वाचस्ताः क्व जितार्णवध्वनिघनाः क्वायं वचःसंयमो</seg>
    <seg type="pāda">हेलाकम्पितभूधरः क्व चरणन्यासः क्व मन्दा गतिः ३९६’</seg>
  </l>
</lg>
<p>अत्राङ‍गिकाभिनयानां प्रतिपादितत्वादिदमाङ‍गिकाभिनयम् ॥</p>
<p>वाचिकाभिनयवद्यथा—</p>
<lg type="udāharaṇa" n="2.157.397">
  <l>
    <seg type="pāda">‘दुर्वारां मदनशरव्यथां वहन्त्या</seg>
    <seg type="pāda">तन्वङ‍ग्या यदभिहितं पुरः सखीनाम् ।</seg>
  </l>
  <l>
    <seg type="pāda">तद्भ‌ूयः शिशुशुकशारिकाभिरुक्तं</seg>
    <seg type="pāda">धन्यानां श्रवणपथातिथित्वमेति ॥ ३९७ ॥’</seg>
  </l>
</lg>
<p>अत्र वाचिकाभिनयप्रतिपादनादिदं वाचिकाभिनयम् ॥</p>
﻿<pb n="310"/>
<p>सात्त्विकाभिनयवद्यथा—</p>
<lg type="udāharaṇa" n="2.157.398">
  <l>
    <seg type="pāda">‘वारंवारं तिरयति दृशोरुद्गमं बाष्पपूर-</seg>
    <seg type="pāda">स्तत्संकल्पोपहितजडिम स्तम्भमभ्येति गात्रम् ।</seg>
  </l>
  <l>
    <seg type="pāda">सद्यः स्विद्यन्नयमविरतोत्कम्पलोलाङ‍गुलीकः</seg>
    <seg type="pāda">पाणिर्लेखाविधिषु नितरां वर्तते किं करोमि ॥ ३९८ ॥’</seg>
  </l>
</lg>
<p>अत्र बाष्पजाड्यस्तम्भस्वेदकम्पानां प्रतिपादितत्वादिदं सात्त्विकाभिनयम् ॥</p>
<p>आहार्याभिनयवद्यथा—</p>
<lg type="udāharaṇa" n="2.157.399">
  <l>
    <seg type="pāda">‘चूडाचुम्बितकङ‍कपत्त्रमभितस्तूणीद्वयं पृष्ठतो</seg>
    <seg type="pāda">भस्मस्तोकपवित्रलाञ्छनमुरो धत्ते त्वचं रौखीम् ।</seg>
  </l>
  <l>
    <seg type="pāda">मौर्व्या मेखलया नियन्त्रितमधो वासश्च माञ्जिष्ठकं</seg>
    <seg type="pāda">पाणौ कार्मुकमक्षसूत्रवलये दण्डोऽपरः पैप्पलः ॥ ३९९ ॥’</seg>
  </l>
</lg>
<p>अत्राहार्याभिनयानां प्रतिपादितत्वादिदमाहार्याभिनयम् ॥</p>
<p>सामान्याभिनयवद्यथा—</p>
<lg type="udāharaṇa" n="2.157.400">
  <l>
    <seg type="pāda">‘राहोश्चन्द्रकलामिवाननचरीं दैवात्समासाद्य मे</seg>
    <seg type="pāda">दस्योरस्य कृपाणपातविषयादाच्छिन्दतः प्रेयसीम् ।</seg>
  </l>
  <l>
    <seg type="pāda">आतङ‍काद्विकलं द्रुतं करुणया विक्षोभितं विस्मया-</seg>
    <seg type="pāda">त्क्रोधेन ज्वलितं मुदा विकसितं चेतः कथं वर्तताम् ४००’></seg>
  </l>
</lg>
<p>अत्र चतुर्णामभिनयानां प्रयोगादिदं सामान्याभिनयम् ॥</p>
<p>चित्राभिनयवद्यथा—</p>
<lg type="udāharaṇa" n="2.157.401">
  <l>
    <seg type="pāda">‘व्यतिकर इव भीमस्तामसो वैद्युतश्च</seg>
    <seg type="pāda">क्षणमुपहतचक्षुर्वृत्तिरुद्भूय शान्तः ।</seg>
  </l>
  <l>
    <seg type="pāda">कथमिह न वयस्यस्तत्किमेतत्किमन्य-</seg>
    <seg type="pāda">त्प्रभवति हि महिम्ना स्वेन योगेश्वरीयम् ॥ ४०१ ॥’</seg>
  </l>
</lg>﻿<pb n="311"/>
<p>अत्र हस्ताध्यायपदाध्याययोः कथितत्वाच्चित्राभियंमिदम् ॥</p>
<lg type="kārikā" n="2.158">
  <l>चतस्रो विंशतिश्चैताः शब्दालंकारजातयः ।</l>
  <l>शब्दसंदर्भमात्रेण हृदयं हर्तुमीशते ॥ १५८ ॥</l>
</lg>

<trailer>
  <p>इति श्रीराजाधिराज<q>भोजदेवे</q>नविरचिते <q>सरस्वतीकण्ठाभरणनाम्नि</q> अलंकारशास्त्रेऽलंकारनिरूपणं नाम द्वितीयः परिच्छेदः ।</p>
</trailer>

</div> <!-- pariccheda !-->

</body>
</text>
</TEI>
