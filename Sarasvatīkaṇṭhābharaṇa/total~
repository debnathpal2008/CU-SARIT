<pb n="401"/>
<p>प्रसिद्धस्योपमेये समासेनैव प्रतिपादितत्वादियमन्तर्भूतसामान्या नाम स-
मासोपमासु पदोपमाभक्तिः ॥</p>
<div type="commentary">
  <p><q>चन्द्र इति</q> । ‘चन्द्रसदृशं मुखमस्या अमृतसदृक्षश्च मुखरसस्तस्याः । सकच-
ग्रहरभसोज्ज्वलचुम्बनं कस्य सदृशं तस्यः ॥’ कश्चिन्मनोविनोदार्थं वयस्याय कान्ता-
प्रकर्षं कथयति—<b>चन्द्रेति</b> । कचग्रहे केशपाशग्रहणे यो रभस आवेशस्तेन
सहितमुज्ज्वलं मनोज्ञं चुम्बनम् । इहान्तर्भूतं समासेन बोधितं सामान्यसाधर्म्यं
सौकुमार्यादिकमित्यन्तर्भूतसामान्या । न श्रूयते चेत्रास्त्येवेत्यत आह—<b>प्रतीयत
इति । द्योतकादितीति</b> । सादृश्यस्य सप्रतियोगिकतया तत्प्रत्यायकत्वमेव
द्योतकत्वमित्यर्थः । <b>उपमानेति</b> । उपमीयते सादृश्यमानीयतेऽनेनोत्कृष्टगुणेना-
न्यदित्युपमानमित्यर्थः । <b>उपमेय इति</b> । उपमीयते न्यूनगुणं यत्तदुपमेयमित्यर्थः ॥</p>
</div> <!-- commentary !-->
<p>अन्तर्भूतोभयार्था यथा—</p>
<lg type="udāharaṇa" n="">
  <l>‘कमलकरा रम्भोरूः कुवलअणअणा मिअङ‍कवअणा सा ।</l>
  <l>कहं णु णवचम्पअङ‍गी मुणालबाहू पिआ तवइ ॥ ३ ॥’</l>
</lg>
<lg type="chāyā" ref="">
  <l>[ कमलकरा रम्भोरूः कुवलयनयना मृगाङ‍कवदना सा ।</l>
  <l>कथं नु नवचम्पकाङ‍गी मृणालबाहुः प्रिया १तपति ॥]</l>
</lg>
<p>अत्र कमलमिव ताम्रौ, रम्भे इव पीवरौ, कुवलयमिव, श्यामे,
मृगाङ‍क इव प्रेक्षणीयं, नवचम्पकमिव गौरम्, मृणालमिव कोमलौ करौ,
ऊरू, नयने, वदनम्, अङ‍गम्, बाहू यस्याः सा तथोक्तेत्यन्यपदार्थेन
समासेनैव द्योतकसामान्ययोरुक्तत्वादियमन्तर्भूतेव सामान्या नाम समा-
सोपमासु पदोपमाभाक्तिः ॥</p>
<div type="commentary">
  <p><q>कमलेत्यादि</q> । ‘कमलकरा रम्भोरूः कुवलयनयना मृगाङ‍कवदना सा । कथं
नु नवचम्पकाङ‍गी मृणालबाहुः प्रिया दहति ॥’ इति । ईदृशी कान्ता कथं नु (न)
दहति तापयति किंतु तापयत्येव । रम्भे कदल्याविवोरू यस्याः सा । नवचम्पकं
चम्पककलिका । इह कमलमिव ताम्रौ करौ यस्याः सेत्यादाविवशब्दो द्योतकः
सामान्यं ताम्रत्वादिकं तयोश्च समासेनैवोक्ततयान्तर्भूतोभयार्थेयम् ॥</p>
</div> <!-- commentary !-->
<!-- NOTES pg=401!-->
१. ‘दहति’ इति टीकासमतः पाठः.
﻿<pb n="402"/>
<p>सर्वसमासा यथा—</p>
<lg type="udāharaṇa" n="">
  <l>‘शरदिन्दुसुन्दरमुखी कुवलयलदीर्घलोचना सा मे ।</l>
  <l>दहति मनः कथमनिशं रम्भागर्भाभिरामोरूः ॥ ४ ॥’</l>
</lg>
<p>अत्रोपमानोपमेयधर्माणामिन्दुसुन्दरादिपदैरिवार्थस्य समासेनैवाभि-
धानम्, सर्वं समासेऽस्यामिति सर्वसमासोपमानामेयं समासोपमासु
पदोपमाभक्तिः ॥</p>
<div type="commentary">
  <p><q>शरदित्यादि</q> । ईदृशी सा स्त्री मम मनः कथमनिशं दहति । कीदृशी ।
शरच्चन्द्ररम्यमुखी नीलनलिनपत्रदीर्घनेत्रा कदलीमध्यसुन्दरोरूश्च । इहोपमान-
मिन्दुः, उपमेयं मुखम्, तुल्यधर्मः सुन्दरत्वम् । एवमन्यत्रापि । शरदिन्दुरिव
सु्न्दरं मुखं यस्याः सा इतीवार्थस्यापि समासाभिधेयता । सर्वः समासो यस्यामि-
त्यादिविग्रहे विवक्षितार्थालाभ इत्यत आह—<b>सर्वमिति</b> ॥</p>
</div> <!-- commentary !-->
<p>प्रत्ययोपमापि पदोपमाभेद एव न त्वधिकेत्याह—</p>
<lg type="kārikā" n="">
  <l>या प्रत्ययोपमेत्युक्ता काव्यविद्भिः पदोपमा ।</l>
  <l>चतुर्धा भिद्यते सापि प्रत्ययार्थप्रभेदतः ॥ १० ॥</l>
</lg>
<div type="commentary">
  <p><q>येति</q> । पदप्रत्ययोरनुबोधनेऽन्योन्यपेक्षिततयोपमायामपि तथेति न भिन्नता ॥</p>
</div> <!-- commentary !-->
<lg type="kārikā" n="">
  <l>प्रत्ययो ह्युपमेये स्यादुपमानेऽपि कश्चन ।</l>
  <l>तत्सामान्ये भवेत्कश्चिदिवार्थे कश्चिदिष्यते ॥ ११ ॥</l>
</lg>
<lg type="kārikā" n="">
  <l>तेषां वशात्तदुपमा भवेत्तव्द्यपदेशभाक् ।</l>
  <l>उदाहरणमेवास्या रूपव्यत्त्क्यै निदर्श्यते ॥ १२ ॥</l>
</lg>
<p>तत्र प्रत्ययस्योपमेयस्यार्थे यथा—</p>
<lg type="udāharaṇa" n="">
  <l>‘हंसो ध्वाङ‍क्षविरावी स्यादुष्ट्रक्रोशी च कोकिलः ।</l>
  <l>खरनादी मयूरोऽपि त्वं चेद्वदसि वाग्मिनि ॥ ५ ॥’</l>
</lg>
<p>अत्र ‘कर्तयुपमाने ३।२।७९’ इत्यनेन यदोपमाने उपपदे ध्वाङ‍क्ष
इव विरौतीति सामानाधिकरण्येन कर्तर्येव प्रत्ययस्तदोपमेयस्यार्थे भ-
﻿<pb n="403"/>
वति । एवमुष्ट्रक्रोशीखरनादीत्येतयोरपि द्रष्टव्यम् । सेयमुपमेयार्थप्रत्य-
यानाम प्रत्ययोपमासु पदोपमाभाक्तिः ॥</p>
<div type="commentary">
  <p><q>प्रत्यय इति</q> । प्रत्ययार्थानां भेदादित्यर्थः । अस्फुटत्वेनाह—<b>उदाहरण-
मिति</b> । रूपव्यत्त्क्यै स्वरूपज्ञानाय । <b>हंस इत्यादि</b> । हे वाग्मिनि, प्रशस्तं वचनं
यस्याः । यदि त्वं वदसि तदा हंसो ध्वाङ‍क्षविरावी काक इव विरौति, कोकिल
उष्ट्रक्रोशी उष्ट्र इव क्रुश्यति शब्दायते, मयूरः खरनादी गर्दभ इव नदति ।
'ध्वाङ‍क्षात्मघोषपरमृद्बलिभुग्वायसा अपि ।’ इत्यमरः । ‘रासभो गर्दभः खरः’ इति
च । इह ध्वाङ‍क्ष इव विरौतीत्यादौ ‘कर्तर्युपमाने ३।२।७९’ इति णिनिप्रत्ययः
उपमान उपपदे कर्तरि विहित उपमेयस्यार्थे भवति सामानाधिकरण्यानुरोधात् ॥</p>
</div> <!-- commentary !-->
<p>प्रत्ययस्योपमानार्थे यथा—</p>
<lg type="udāharaṇa" n="">
  <l>‘पूर्णेन्दुकल्पवदना मृणालीदेश्यदोर्लता ।</l>
  <l>चक्रदेशीयजघना सा स्वर्गेऽपि न दृश्यते ॥ ६ ॥’</l>
</lg>
<p>अत्र पूर्णेन्दुरिव पूर्णेन्दुरित्यादिकयोपचारवृत्त्या यद्यपि पूर्णेन्दुप्रभृ-
तय उपमानशब्दा अप्युपमेयेषु वदनादिषु वर्तन्ते, तेभ्यश्च यद्यपि स्वार्थ
एव स्वार्थिकाः कल्पबादयो भवन्ति, तथापि ते शब्दशक्तिस्वाभाव्या-
द्गुणभूतमुपमानार्थमात्रं ब्रुवते यथा शुक्लादिभ्यस्तरबादयः । तथा ह्ययं चं
शुक्लोऽयमनयोः शुक्लतर इत्युक्ते शौक्ल्यस्यैव प्रकर्षो गम्यते न शौक्ल्य-
वतः । सेयमुपमानार्थप्रत्ययानाम प्रत्ययोपमासु पदोपमाभक्तिः ॥</p>
<div type="commentary">
  <p><q>पूर्णेत्यादि</q> । सा स्वप्नेऽपि न दृश्यते । कीदृशी । पूर्णेन्दोरीषदसमाप्तं वदनं
यस्याः सा । मृणाल्या ईषदसमाप्ता दोर्लता यस्याः सा । चक्रादीषदसमाप्तं जघनं
यस्याः सा । इह कल्पेत्यादावीषदसमाप्तौ ‘ईषदसमाप्तौ कल्पब्देश्यदेशीयरः ५।३।
६७’ इति कल्पबादयः । इह पूर्णेन्द्वादय उपचारेणोपमेयवृत्तयस्तत्समभिव्याप्त-
कल्पबादिना स्वार्थिकप्रत्ययेन चोपमानार्थातिशय एवाभिधीयत इति प्रत्ययस्योप-
मानार्थता । इदमेवाह—<b>शब्देति । गुणभूतमिति</b> । अतिशयस्य प्रत्ययार्थत्वेन
तन्निरूपकत्वमेव गुणत्वमित्यर्थः ॥</p>
</div> <!-- commentary !-->
﻿<pb n="404"/>
<p>सामान्यार्थप्रत्ययेन यथा—</p>
<lg type="udāharaṇa" n="">
  <l>‘सूर्यीयति सुधारश्मिर्मन्मथोऽतिमृतायते ।</l>
  <l>मृतस्य कान्ताविरहे स्वर्गोऽपि नरकीयति ॥ ७ ॥’</l>
</lg>
<p>अत्रोपमानादाचारादिभिः सूर्यादिभ्यः क्यजादय आचारलक्षणक्रि-
याविशेष उत्पद्यमाना उपमानोपमेययोः सामान्य एवोत्पद्यन्त इति सेयं
सामान्यार्थप्रत्ययानाम प्रत्ययोपमासु पदोपमाभक्तिः ॥</p>
<p>इवार्थप्रत्ययेन यथा—</p>
<lg type="udāharaṇa" n="">
  <l>‘एक एव हि भूतात्मा भूते भूते व्यवस्थितः ।</l>
  <l>एकधा बहुधा चैव दृश्यते जलचन्द्रवत् ॥ ८ ॥’</l>
</lg>
<p>अत्र ‘तेन तुल्यं क्रिया चेद्वतिः ५।१।११५’ इत्यनेन चन्द्रशब्दा-
च्चन्द्रेण तुल्यं दृश्यत इतीवार्थ एव प्रत्ययो न तु तुल्यक्रियार्थः अन्य-
था दृश्यत इति इवार्थ इव तुल्यक्रियाप्रयोगोऽपि न स्यात् । तदप्रयो-
गेऽपि च गौरिव गवय इत्यादौ वतिः प्रसज्येत । सेयमिवार्थप्रत्यया-
नाम प्रत्ययोपमासु पदोपमाभक्तिः ॥</p>
<div type="commentary">
  <p><q>सूर्यीयतीत्यादि</q> । चन्द्रः सूर्यीयति सूर्य इवाचरति कामोऽतिमृतायतेऽ
तिमृतवद्भवति । प्रियावियोगे मृतस्य पुनः स्वर्गोऽपि नरकीयति नरक इवाचरति ।
सूर्यीयतीत्यत्र ‘उपमानादाचारे ३।१।१०’ इति क्यच् । अतिमृतायत इत्यत्रा-
चारार्थे ‘कर्तुः क्यङ् सलोपश्च ३।१।११’ इति क्यङ् । २नरकीयति इत्यत्र ‘अधि-
करणाच्च २६६४ सू. वा.’ इति क्यच् । इहाचार आचरणक्रिया साचोपमानोपमेय-
साधारणीति सामान्यप्रत्यया । <b>एक इत्यादि</b> । एक एव भूतात्मा परमात्मा प्रति-
देहमवस्थितः सन् एकधा बहुधा चैकानेकप्रकारेण जलचन्द्रवद्द‍ृश्यते । इह जल-
चन्द्रवद्दृश्यत इत्यत्रेवार्थे सादृश्ये वतिर्न तु तुल्यः क्रियते तदा दृश्यत इति पदेन
वतिना च समर्थतया पौनरुत्त्क्यं स्यात् । न भवतु तुल्यक्रियाप्रयोगः, ततः किमनिष्ट-
मत आह—<b>तदिति</b> । गौरिव गवय इत्यादौ क्रियाया अप्रयोगात्तुल्यक्रियाप्रयोगा-
भाव इति भावः ॥</p>
</div> <!-- commentary !-->
<!-- NOTES pg=404!-->
१–२. प्रकृते सूर्यनरकयोः कर्माधिकरणत्वभावेन चिन्त्यमेतत् । पद्ये क्यङ्प्र-
योगस्तु सर्वत्र न्याय्यः.
﻿<pb n="405"/>
<p>वाक्योपमाया अष्टविधत्वमाह—</p>
<lg type="kārikā" n="">
  <l>वाक्योपमा तु या तत्र द्वैविध्यं सापि गच्छति ।</l>
  <l>एका पदार्थयोः साम्ये परा वाक्यार्थयोर्मिथः ॥ १३ ॥</l>
</lg>
<lg type="kārikā" n="">
  <l>आद्या पूर्णा च लुप्ता च लुप्तवर्णा तथैव च ।</l>
  <l>पूर्णलुप्तेति चाख्याता कविमुख्यैश्चतुर्विधा ॥ १४ ॥</l>
</lg>
<lg type="kārikā" n="">
  <l>पूर्णा सामान्यधर्मस्य प्रयोगे द्योतकस्य च ।</l>
  <l>उपमानस्य च भवेदुपमेयस्य चैव हि ॥ १५ ॥</l>
</lg>
<div type="commentary">
  <p><q>वाक्येति।</q> । तत्रोपमायां मिथोऽन्योन्ये साम्य इति यावत् । ‘मिथोऽन्योन्ये
रहोर्थे च मिथोऽन्योन्यसमुच्चये ।’ इति मेदिनीकारः । आद्या पदार्थोपमा पूर्णा
सामान्यधर्मादिसाकल्यवती । प्रयोग इति सर्वत्रान्वीयते ॥</p>
</div> <!-- commentary !-->
<p>यथा—</p>
<lg type="udāharaṇa" n="">
  <l>‘कमलमिव चारु वदनं मृणालमिव कोमलं भुजायुगलम् ।</l>
  <l>अलिमालेव सुनीला तथैव मदिरेक्षणे कबरी ॥ ९ ॥’</l>
</lg>
<p>अत्र कमलमृणालालिमालादीनामुपमानद्योतकतुल्यधर्मोपमेयवाच-
कानां चतुर्णामपि पदानां पृथक् पृथक् प्रयोगे पदार्थयोः सादृश्यस्या-
भिधीयमानत्वादियं पूर्णानाम पदार्थोपमासु वाक्योपमाभाक्तिः ॥</p>
<lg type="kārikā" n="">
  <l>लोपे सामान्यधर्मस्य द्योतकस्य च योपमा ।</l>
  <l>प्रतीयमानसादृश्ये द्वयोर्लुप्तेति तां विदुः ॥ १६ ॥</l>
</lg>
<div type="commentary">
  <p><q>कमलमित्यादि</q> । हे मदिरेक्षणे रक्तनेत्रे, तव वदनं पद्ममिव चारु । बाहुद्वयं
बिसमिव मृदु । कबरी केशवेशो भ्रमरपङिक्तरिव नीलोऽस्ति । मदिरावद्रक्तमीक्षणं
नेत्रं यस्याः सा । ‘कबरी केशवेशोऽथ’ इत्यमरः । इह कमलमुपमानम्, इवपदं
द्योतकम्, चारुपदं तुल्यधर्मोपस्थापकम्, वदनमुपमेयमिति पूर्णता, पदार्थयोः
सादृश्यं वाक्यार्थः, सामान्यधर्मादीनां विरहे लोपे लुप्ता तर्हि सर्वलोपे उपमैव न
स्यादत आह—<b>प्रतीयमान इति</b> । तथात्वेऽपि प्रसिद्धैव कान्त्यादितुल्यधर्म-
प्रतीतिरिति भावः ॥</p>
</div> <!-- commentary !-->
﻿<pb n="406"/>
<p>यथा—</p>
<lg type="udāharaṇa" n="">
  <l>‘न पद्मं मुखमेवेदं न भृङ‍गौ चक्षुषी इमे ।</l>
  <l>न केसराणि कान्ताया इमास्ता दन्तपङ‍क्तयः ॥ १० ॥’</l>
</lg>
<p>अत्र कान्तामुखादावुपमेये पद्मादिविपर्ययज्ञानप्रत्याख्यानेनेवादीना-
मभावेऽपि कान्त्यादिलुप्तधर्मप्रतीतेर्लुप्तानामेयं पदार्थोपमासु वाक्योप-
माभक्तिः ॥</p>
<lg type="kārikā" n="">
  <l>लोपे सामान्यधर्मस्य लुप्तपूर्णेति गद्यते ।</l>
</lg>
<div type="commentary">
  <p><q>नेत्यादि</q> । इदं न पद्मं किंतु कान्ताया मुखमेव । न भ्रमरौ किंतु इमे नेत्रे ।
न केसराणि किंतु इमास्ताः प्रसिद्धा दन्तपङ‍क्तय एव । चक्षुषी इमे ‘ईदूदेव्द्दिवचनं
प्रगृह्यम् १।१।११’ इति प्रगृह्यत्वम् । पद्ममिदं कान्तास्यमिति मिथ्याज्ञानं तस्य प्रत्या-
ख्यानं निषेधो न पद्ममिति । एवंचेवाद्यभावेऽपि कान्त्यादेः प्रसिध्द्यैव प्रतीतेरियं लुप्ता ॥</p>
</div> <!-- commentary !-->
<p>यथा—</p>
<lg type="udāharaṇa" n="">
  <l>‘राजीवमिव ते वक्रं नेत्रे नीलोत्पले इव ।</l>
  <l>रम्भास्तम्भाविवोरू च करिकुम्भाविव स्तनौ ॥ ११ ॥’</l>
</lg>
<p>अत्र सामान्यधर्मे लुप्ते प्रतीयमानसादृश्यत्वेन पदार्थयोरुपमानोपमे-
यभावस्य परिपूर्णत्वे लुप्तपूर्णानामेयं पदार्थोपमासु वाक्योपमाभक्तिः ॥</p>
<div type="commentary">
  <p><q>राजीवमित्यादि</q> । हे प्रिये, तव मुखं पद्ममिव, नेत्रे नीलनलिने इव, ऊरू
कदलीस्तम्भाविव, स्तनौ हस्तिकुम्भाविव स्तः । उत्पले इवेति ‘ईदूदेद् १।१।
११’ इति प्रगृह्यसंज्ञा । इह सामान्यधर्मस्य कान्त्यादेर्लोपः, इतरेषां पूर्णतेति
लुप्तपूर्णा ॥ ११ ॥</p>
</div> <!-- commentary !-->
<lg type="kārikā" n="">
  <l>द्योतकस्य तु लोपे या पूर्णलुप्तेति सा स्मृता ॥ १७ ॥</l>
</lg>
<p>यथा—</p>
<lg type="udāharaṇa" n="">
  <l>‘त्वन्मुखं पुण्डरीकं च फुल्ले सुरभिगन्धिनी ।</l>
  <l>कोमलापाटलौ तन्वि पल्लवश्चाधरश्च ते ॥ १२ ॥’</l>
</lg>
﻿<pb n="407"/>
<p>अत्र तन्त्रेण सदृशयोरनभिधानात्सादृश्यस्य पुनरुपमानोपमेयभाववि-
वक्षितेन श्लेषतोऽन्यत्वे सतीतरेतरयोगेनोपमानोपमेययोरेकशेषेण च
तद्विशेषणयोः समुदायेनाभिधानादिवादिमन्तरेणाप्युपमानादीनां चतुर्णा-
मपि पूर्णत्वे सत्युक्तार्थत्वादिवादिर्लुप्यत इति पूर्णलुप्तानामेयं पदार्थोप-
मासु वाक्योपमाभक्तिः ॥</p>
<div type="commentary">
  <p><q>त्वदित्यादि</q> । इदं विवृतं सदृशव्यतिरेकस्थले । तन्त्रेण प्राधान्येन । ‘तन्त्रं
प्रधाने सिद्धान्ते’ इति मेदिनीकारः । यद्वा तन्त्रेण एकार्थप्रयोजकेनेह सदृशयो-
र्मुखपद्मयोः प्रधानाङ‍गभावेनाभिधानं तुल्यता च पदार्थः । एवं च मिथोऽन्वयेनो-
पमानोपमेयत्वाभिधानम् । फुल्ले इति विशेषणद्वयम् । एकशेषेण हेतूपमानोपमेयतु-
ल्यधर्मद्योतकपूर्णता । इवादिलोपस्तूक्तार्थत्वादतः पूर्णलुप्तेयम् । यत्र समकक्षतया
द्वयोरभिधानं तत्र श्लेष एवेत्यतिव्याप्तिरत आह—<b>श्लेषत इति</b> । वाक्यार्थस्य
वाक्यसापेक्षतया तद्भेदता ॥</p>
</div> <!-- commentary !-->
<lg type="kārikā" n="">
  <l>या तु वाक्यार्थयोः सापि चतुर्धैकेवशब्दिका ।</l>
  <l>नैकेवशब्दिकेवादिशून्या वैधर्म्यवत्यपि ॥ १८ ॥</l>
</lg>
<p>तास्वेकेवशब्दा यथा—</p>
<lg type="udāharaṇa" n="">
  <l>‘पाण्ड्योऽयमंसार्पितलम्बहारः क्लृप्ताङ‍गरागो हरिचन्दनेन ।</l>
  <l>आभाति बालातपरक्तसानुः सनिर्झरोद्गार इवाद्रिराजः ॥ १३ ॥’</l>
</lg>
<p>अत्र हिमवत्पाण्ड्ययोर्निर्झरहारयोर्बालातपहरिचन्दनयोश्च परस्परमु-
पमानोपमेयविवक्षायां विशेषणविशेष्यभावपरिकल्पनेन वाक्यार्थ-
योर्द्वयोरपि कल्पितत्वादेकेनैवेवशब्देन तयोः परस्परमुपमानोपमेयभा-
वोऽभिहितः इतीयमेकेवशब्दानाम वाक्यार्थोपमासु वाक्योपमाभक्तिः ॥</p>
<p>एक एवशब्दो यस्यां सा ॥ <b>पाण्ड्य इति</b> । अयं पाण्ड्यो राजभेदः शोभते ।
कीदृशः । अंसे स्कन्धेऽर्पितो दत्तो लम्बहारो येन सः । हरिचन्दनेन चन्दनमे-
देन कृताङ‍गानुलेपनश्च, अभिनवकिरणलोहितशृङ‍गः प्रवहन्निर्झरश्च हिमवानिवाभाति ।
इह द्वयोर्वाक्यार्थयोरुपमानोपमेयभाव एकेनैवेवपदेनोक्त इत्येकेवोपमेयम् ॥</p>
﻿<pb n="408"/>
<p>अनेकेवशब्दा यथा—</p>
<lg type="udāharaṇa" n="">
  <l>‘दिने दिने सा परिवर्धमाना लब्धोदया चान्द्रमसीव लेखा ।</l>
  <l>पुपोष लावण्यमयान्विशेषाञ्ज्योत्स्नान्तराणीव कलान्तराणि ॥ १४ ॥’</l>
</lg>
<p>अत्र क्रियापदस्य वाक्यार्थद्वयैकतापत्तिहेतोः सकर्मकत्वात्कर्तुः क-
र्मणश्चोपमानात् पृथगिवशब्दप्रयोग इति सेयमभि धीयमानसादृश्या
अनेकेवशब्दानाम वाक्यार्थोपमासु वाक्योपमाभक्तिः ॥</p>
<div type="commentary">
  <p><q>दिन इति</q> । सा गौरी दिने दिने प्रत्यहं परिवर्धमाना सती लावण्यम-
यान्कान्तिप्रधानान् विशेषानुत्कर्षान् पुपोष पुष्णाति स्म । कीदृशी । लब्धः
प्राप्त उदय उपचयो यया सा । यथा चान्द्री लेखा कला प्राप्तोद्गमा प्रत्यहं वर्धमाना
च सती कलान्तराणि अन्यान्या कला धत्ते ज्योत्स्नान्तराणि च धत्ते तथेत्यर्थः ।
लावण्यं ज्योत्स्नास्थानीयम्, विशेषः कलास्थानीयः । यद्वा कलान्तराणि कीदृशानि ।
ज्योत्स्ना अन्तरा गर्भे येषु तानि । यद्वा ज्योत्स्नाया अन्तरोऽवकाशो येषु तानि ।
'लेखा स्याल्लिपिकलयोः’ इति विश्वः । चन्द्रमस इयं चान्द्रमसी । ‘तस्येदम् ४।३।
१२०’ इत्यण् । ‘लावण्यं चारुता मता’ इति शाश्वतः । ‘गर्भावकाशभेदेष्वन्तरं
वाच्यलिङ‍गवत् ।’ इति मेदिनीकारः । इह पोषणरूपक्रियया वाक्यार्थयोरेकवाक्यता,
सा च सकर्मकेति कर्तृकर्मणोः पृथगिवपदप्रयोगादनेकेवोपमेयम् ॥</p>
</div> <!-- commentary !-->
<p>अनिवादिशब्दा यथा—</p>
<lg type="udāharaṇa" n="">
  <l>‘दिवो जागर्ति रक्षायै पुलोमारिर्भुवो भवान् ।</l>
  <l>अपुरास्तेन हन्यन्ते सावलेपा नृपास्त्वया ॥ १५ ॥’</l>
</lg>
<p>अत्र पुलोमारिवर्णनीययोर्द्यावाभूम्योरसुराणामवलिप्तपार्थिवानां च
तुल्यक्रियासमावेशादिवादिमन्तरेणापि वाक्यार्थानां परस्परमुपमानोप-
मेयभावोऽवगम्यत इतीयमनिवादिशब्दानाम वाक्यार्थोपमासु वाक्यो-
पमाभक्तिः ।</p>
<div type="commentary">
  <p><q>दिव इति</q> । भवान् भूमे रक्षायै पुलोमारिरिन्द्रो दिवः स्वर्गस्य रक्षायै जागर्ति ।
तेनेन्द्रेणासुरा हन्यन्ते, त्वया नृपा हन्यन्ते । सावलेपाः सगर्वा इति नृपविशेषणम् ।
पुलोमनामा दैत्यभेदः स चेन्द्रेण हतस्तत्सुता पुलोमजेन्द्राणी च गृहीतेति पुराणम् ।
इह तुल्या समैकक्रिया जागरणरूपा हननरूपा च तव्द्दयघटित एवोपमानोपमेयभावः ॥</p>
</div> <!-- commentary !-->
﻿<pb n="409"/>
<p>वैधर्म्यवती यथा—</p>
<lg type="udāharaṇa" n="">
  <l>‘प्रहितः प्रधनाय माधवानहमाकारयितुं महीभृता ।</l>
  <l>न परेषु महौजसश्छलादपकुर्वन्ति मलिम्लुचा इव ॥ १६ ॥’</l>
</lg>
<p>अत्र सत्युपमाने सत्युपमेये सत्यपि चेवशब्दे महौजसां मलिम्लु-
चानां च योऽयं छलापकरणं नाम वस्तुधर्मः स उपमान एव नकारेण
नियम्यत इति वैधर्म्यवतीनामेयं वाक्यार्थोपमासु वाक्योपमाभक्तिः ॥</p>
<div type="commentary">
  <p><q>प्रहित इत्यादि</q> । अयं विविध उच्यतासदृशोपमविशेषगुणे(?) इहान्य-
रूपैः साम्येऽपि वाच्यधर्म उपमान एव निषेधेन नियमित इति वैधर्म्यम् ।
तद्वतीयमुपमा ।</p>
</div> <!-- commentary !-->
<p>प्रपञ्चोपमाया अष्टविधत्वमाह—</p>
<lg type="kārikā" n="">
  <l>यत्रोक्तिभङ‍ग्या वाक्यार्थे सादृश्यमवगम्यते ।</l>
  <l>वाक्यार्थयोर्विस्तरतः सा प्रपञ्चोपमेष्यते ॥ १९ ॥</l>
</lg>
<div type="commentary">
  <p><q>यत्रेति</q> । वाक्यार्थे वचनभङ‍ग्या यत्र वाक्यार्थयोर्विस्तरेण सादृश्यं ज्ञायते सा
प्रपञ्चोपमा ॥</p>
</div> <!-- commentary !-->
<p>तस्या विभागमाह—</p>
<lg type="kārikā" n="">
  <l>सा तु प्रकृतरूपा स्याद्रूपेण विकृता तथा ।</l>
  <l>तयोः प्रकृतरूपा सा विज्ञेया च चतुर्विधा ॥ २० ॥</l>
</lg>
<lg type="kārikā" n="">
  <l>स्यात्समस्तोपमा तद्वदेकदेशोपमा परा ।</l>
  <l>मालोपमा तृतीया स्याच्चतुर्थी रसनोपमा ॥ २१ ॥</l>
</lg>
<div type="commentary">
  <p><q>सेति</q> । प्रकृतरूपं साहजिकं विकृतं रूपमौपाधिकम् ॥</p>
</div> <!-- commentary !-->
<p>तासु समस्तोपमा यथा—</p>
<lg type="udāharaṇa" n="">
  <l>‘अलिवलयैरलकैरिव कुसुमस्तबकैः स्तनैरिव वसन्ते ।</l>
  <l>भान्ति लता ललना इव पाणिभिरिव किसलयैरधिकम् ॥ १७ ॥’</l>
</lg>
﻿<pb n="410"/>
<p>अत्र वसन्तलक्ष्मीपरिष्कृतलतानां ललनानां च प्रतीयमानसादृश्या-
नामुपमानोपमेयभावविवक्षायां येयमलिवलयादिभिरलकादीनां प्रतीय-
मानसादृश्यानामेव पृथक्पृथगिवशब्दप्रयोगवतीति विस्तरेणावयवि-
नोऽवयवानां चेति सामस्त्येन वाक्यार्थयोरौपम्योक्तिभङ्गिः । सेयं स-
मस्तोपमानाम प्रकृतरूपोपमासु प्रपञ्चोपमाभक्तिः ॥</p>
<div type="commentary">
  <p><q>अलीत्यादि</q> । लता वसन्ते ललना इव स्त्रिय इवाधिकं शोभन्ते । कैः ।
अलकैरिव भृङ‍गवृन्दैः, पुष्पगुच्छैः कुचैरिव, पल्लवैः पाणिभिरिव । इहावयविनो-
र्लतास्त्रीरूपयोरवयवानामेकदेशानामलिवलयालकादीनां सामग्र्येणोपमानोपमेयभावात्
समस्तोपमेयम् । तेषां च प्रकृतत्वं प्रसिद्धमेव ॥</p>
</div> <!-- commentary !-->
<p>एकदेशोपमा यथा—</p>
<lg type="udāharaṇa" n="">
  <l>‘कमलदलैरधरैरिव दशनैरिव केसरैर्विराजन्ते ।</l>
  <l>अलिवलयैरलकैरिव कमलैर्वदनैरिव नलिन्यः ॥ १८ ॥’</l>
</lg>
<p>अत्र नलिनीनां विलासिनीनां च परस्परमुपमानोपमेयभावे वक्तव्ये
विलासिनीलक्षणमुपमानार्थम्, एवमवयवान्तराणि च यानि स्तनाद्युप-
मेयानि, तानि परित्यज्य कमलमेवैकं तदवयवैर्दलादिभिः सहाधरादि-
भिरुपमानैः पृथक्पृथगिवप्रयोगाद्विस्तरेणोपमितम् । तेनेयमेकदेशोपमा
नाम प्रकृतरूपोपमासु प्रपञ्चोपमाभक्तिः ॥</p>
<div type="commentary">
  <p><q>कमलेति</q> पद्मिन्यः शोभन्ते । कैः । अधरैरिव पद्मपत्रैः/?/, दन्तैरिव किंजल्कैः,
अलकैरिव भृङ‍गसंघैः, मुखैरिव पद्मैः । इह विस्तरोपमया प्रपञ्चोपमा, हंसस्तना-
दित्यागात्कमलदलादिना सहाधरादेरेकदेशस्योपमया चैकदेशोपमेयम् ॥</p>
</div> <!-- commentary !-->
<p>मालोपमा यथा—</p>
<lg type="udāharaṇa" n="">
  <l>‘सोहव्व लक्खणमुहं वणमालव्व विअडं हरिवइस्स उरम् ।</l>
  <l>कित्तिव्व पवणतणअं आणव्व बलाइं से विलग्गइ दिट्ठी ॥ १९ ॥’</l>
</lg>
<lg type="chāyā" ref="">
  <l>[ शोभेव लक्ष्मणमुखं वनमालेव विकटं हरिपतेरुरः ।</l>
  <l>कीर्तिरिव पवनतनयमाज्ञेव बलान्यस्य विलगति दृष्टिः ॥]</l>
</lg>
﻿<pb n="411"/>
<p>अत्र रामदृष्टेर्लक्ष्मणमुखादिविनिवेशिन्याः शोभाद्युपमानमालया
प्रतीयमानसादृश्यया विस्तरेणोपमितेर्मालोपमा नामेयं प्रकृतरूपोपमासु
प्रपञ्चोपमाभक्तिः ॥</p>
<div type="commentary">
  <p><q>सोहेति</q> । ‘शोभेव लक्ष्मणमुखं वनमालेव विकटं हरिपतेरुरः । कीर्तिरिव
पवनतनयमाज्ञेव बलान्यस्य विलगति दृष्टिः ॥’ अस्य रामस्य दृष्टिर्लक्ष्मणमुखं
विलगति संबध्नाति । शोभेव दर्शनानन्तरमेव मुखप्रसादात् । हरिपतेः सुग्रीवस्य
विस्तीर्णमुरः सा विलगति वनमालेव पौरुषाध्यवसायनिमित्तम्, समस्तवक्षःस्थल-
विलोकनाद्धवलश्यामलया दृष्ट्या वनमालेव प्रमाणावसरे प्रभुणा सुग्रीवाय प्रसादी-
कृतेति भावः । पवनतनयं हनूमन्तं विलगति कीर्तिरिव, तस्य ज्ञातपौरुषस्य विक-
सितया धवलितगगनया दृष्ट्या निरीक्षणं कृतमिति भावः । बलानि विलगति आज्ञेव,
तदनन्तरमेवातिबलानां तेषां गमनोद्योगात् । ‘आपादप्रवणां मालां वनमालेति तां
विदुः ।’ इति शाश्वतः । मुखादेराधारस्यैव कर्मता । यद्वा ‘उपसर्गेण धात्वर्थो
बलादन्यत्र नीयते ।’ इति व्युत्पत्त्या विलगतेः सकर्मकता । इह रामदृष्टेः शोभा-
द्युपमानमालया सूत्रेण ग्रथनमेव, विस्तरेणोपमितेर्मालोपमेयम् । न चेयं बहूपमा;
एकस्य धर्मस्य बहुभिरनुपस्थितत्वात् ॥</p>
</div> <!-- commentary !-->
<p>रसनोपमा यथा—</p>
<lg type="udāharaṇa" n="">
  <l>‘चन्द्रायते शुक्लरुचापि हंसो हंसायते चारुगतेन कान्ता ।</l>
  <l>कान्तायते स्पर्शसुखेन वारि वारीयते स्वच्छतया विहायः ॥ २० ॥’</l>
</lg>
<p>अत्र चन्द्रादीनां शौक्ल्यादिभिरभिधीयमानसादृश्यैर्हंसादिभिर्येयं रस-
नान्यायेन पश्चाद्वलनया विस्तरवती हेतुमती च प्रत्ययोपमापङ्क्तिस्तथे-
हैकवाक्यताकरणेन शरद्रमणीयतोयवर्णनमिति सेयं रसनोपमा नाम
प्रकृतरूपोपमासु प्रपञ्चोपमाभक्तिः ॥</p>
<div type="commentary">
  <p><q>चन्द्रेति</q> । अथ हंसः श्वेतदीप्त्या चन्द्रायते चन्द्र इवाचरति । प्रिया मनोज्ञ-
गमनेन हंस इवाचरति । वारि जलं स्पर्शसुखेन कान्तेवाचरति । विहायो गगनं
निर्मलतया वारीयते जलमिवाचरति । ‘वार्वारि जलम्’ इत्यमरः । ‘पुंस्याकाश-
विहायसी’ इति च । इह पश्चाद्वलना पूर्वापेक्षतया क्षुद्रघण्टिकाक्रमः प्रपञ्चवत्त्वं
रुचेत्यादिहेतुमत्त्वं प्रतीत्युपमाबाहुल्यं च स्फुटमेव । तर्हि प्रकृतरूपता कथं स्यादत
﻿<pb n="412"/>
आह—<b>तथेति</b> । उपमापङ्क्त‍याङ्‍क्त‍या चैकवाक्यताविधानेन शरदृतुवर्णनेन प्रकृतरूपेति
भावः । (तुरीया चतुर्थी च, ‘तुरणमत्तावाद्यक्षरलोपश्च’ इति (?) छः ॥</p>
</div> <!-- commentary !-->
<lg type="kārikā" n="">
  <l>इतीमास्ताश्चतस्रोऽपि रूपेण प्रकृतेन याः ।</l>
  <l>उपमानां चतस्रोऽन्या विकृतेन प्रचक्ष्महे ॥ २२ ॥</l>
</lg>
<lg type="kārikā" n="">
  <l>विपर्यासोपमा तासु प्रथमाथोभयोपमा ।</l>
  <l>अथोत्पाद्योपमा नाम तुरीयानन्वयोपमा ॥ २३ ॥</l>
</lg>
<p>तासु विपर्यासोपमा यथा—</p>
<lg type="udāharaṇa" n="">
  <l>‘यत्त्वन्नेत्रसमानकान्ति सलिले मग्नं तदिन्दीवरं
मेघैरन्तरितः प्रिये तव मुखच्छायानुकारी शशी ।</l>
  <l>येऽपि त्वद्गमनानुसारिगतयस्ते राजहंसा गता-
स्त्वत्सादृश्यविनोदमात्रमपि मे दैवेन न क्षम्यते ॥ २१ ॥’</l>
</lg>
<p>अत्र नेत्रादीनामुपमेयत्वमिन्दीवरादीनामुपमानत्वमिति प्रसिद्धौ ये-
यमत्यनुरागान्नेत्रादिष्वाधिक्यबुद्धिर्नात्यनुरागादिन्दीवरादिषु तदनुकारि-
बुद्धिस्तयेह रामेण विरहिणाभिधीयमानसादृश्यानाममीषां परस्परमुप-
मानोपमेयभावः प्रसिद्धेर्विपर्यासेन कल्पित इति सेयं विपर्यासोपमा
नाम विकृतरूपोपमासु प्रपञ्चोपमाभक्तिः ॥</p>
<div type="commentary">
  <p><q>यदिति</q> । हे प्रिये, मम त्वत्सादृश्यहर्षमात्रमपि न दैवेन क्षम्यते । यस्मा-
त्तदिन्दीवरं जले मग्नम् । कीदृशम् । त्वन्नेत्रसमशोभम् । चन्द्रो मेघैरन्तरितश्छन्नः ।
कीदृशः । त्वन्मुखप्रतिबिम्बसदृशः । तेऽपि राजहंसा गताः । ये त्वद्गतितुल्यगमनाः
इह प्रसिद्धिविपर्ययेणोपमितेर्विपर्यासोपमा ॥</p>
</div> <!-- commentary !-->
<p>उभयोपमा यथा—</p>
<lg type="udāharaṇa" n="">
  <l>‘तवाननमिवाम्भोजमम्भोजमिव ते मुखम् ।</l>
  <l>निलीनां नलिनीखण्डे कथं नु त्वां लभेमहि ॥ २२ ॥’</l>
</lg>
<p>अत्राप्यत्यन्तसादृश्यादेकस्मिन्पक्षे प्रसिद्धेर्विपर्यास इति सेयं प्रती-
यमानसादृश्योभयोपमा नाम विकृतरूपोपमासु प्रपञ्चोपमाभक्तिः ।</p>
﻿<pb n="413"/>
<div type="commentary">
  <p><q>तवेति</q> । हे प्रिये, त्वां कथं नु लभेमहि । कीदृशीम् । पद्मिनीकदम्बे
निलीनां स्थिताम् । मुखेनापि न लाभ इत्याह—तव मुखमिव पद्मम् पद्ममिव
मुखम् । इह प्रथमपक्षे विपर्यासोऽथोभयोपमानोपमेयभावादुभयोपमेयम् ॥</p>
</div> <!-- commentary !-->
<p>उत्पाद्योपमा यथा—</p>
<lg type="udāharaṇa" n="">
  <l>‘उभौ यदि व्योम्नि पृथक्प्रवाहावाकाशगङ‍गापयसः पतेताम् ।</l>
  <l>तदोपमीयेत तमालनीलमामुक्तमुक्तालतमस्य वक्षः ॥ २३ ॥’</l>
</lg>
<p>अत्रोपमानार्थमुत्पाद्योपमेयेन प्रतीयमानमभिधीयमानं च सादृश्यम-
भिहितमिति सेयमुत्पाद्योपमानाम विकृतरूपोपमासु प्रपञ्चोपमाभक्तिः ॥</p>
<div type="commentary">
  <p><q>उभाविति</q> । उभावित्यादिविवृतोऽयं श्लेषगुणे । इह यद्येते पतेतामित्युपमानता
तस्योत्पाद्यत इतीयमुत्पाद्योपमा । अनेकेषामुपमितेः प्रपञ्चोफ्मात्वम् ॥</p>
</div> <!-- commentary !-->
<p>अनन्वयोपमा यथा—</p>
<lg type="udāharaṇa" n="">
  <l>‘त्वन्मुखं त्वन्मुखमिव त्वद्द‌ृशौ त्वद्द‌ृशाविव ।</l>
  <l>त्वन्मूर्तिरिव मूर्तिस्ते त्वमिव त्वं कृशोदरि ॥ २४ ॥’</l>
</lg>
<p>अत्र त्वमेवेदृशी नान्या त्वत्सदृशीत्यनन्वये सति उपमानोपमेयभा-
वविवक्षयैकस्यापि वस्तुनो भेदमुपकल्प्य प्रतीयमानसादृश्यमौपम्येना-
भिहितमिति सेयमनन्वयोपमानाम विकृतरूपोपमासु प्रपञ्चोपमाभक्तिः ॥</p>
<div type="commentary">
  <p><q>त्वदित्यादि</q> । विवृतोऽयं लाटानुप्रासे । इहान्या त्वत्सदृशी नेत्युपमानान्तर-
संबन्धाभावोऽनन्वयः । तदुपमितिः कथं तस्या भेदगर्भत्वादत आह—<b>एकस्या-
पीति</b> । तथा चाभेदेऽपि भेदकल्पनाददोषः । औपम्येनोपमायाः, स्वार्थे कः
ष्यञ् । इत्युपमालंकारनिरूपणम् ॥</p>
</div> <!-- commentary !-->
<p>रूपकालंकारनिरूपणम् ।</p>
<p>रूपकलक्षणमाह—</p>
<lg type="kārikā" n="">
  <l>यदोपमानशब्दानां गौणवृत्तिव्यपाश्रयात् ।</l>
  <l>उपमेये भवेद्व‌ृत्तिस्तदा तद्रूपकं विदुः ॥ २४ ॥</l>
</lg>
<div type="commentary">
  <p><q>यदेति</q> । यदोपमानपदानां पद्मादीनामुपमेयेषु मुखादिषु वृत्तिर्बोधकता भवे-
﻿<pb n="414"/>
त्तदा रूपकम् । कथमन्यस्यान्यबोधकतातिप्रसङ‍गात् । तत्राह—<b>गौणेति</b> । गौण-
वृत्तिर्गैणी तदाश्रयणात् । तथा च गौणान्यस्यान्यबोधकता । एवं च यत्रोपमानोप-
मेयपदाभ्यामभेदो गुणादिपुरस्कारेण बोध्यते तत्र रूपकं, यत्र सादृश्यमात्रं तत्रो-
पमेति तयोर्भेदः ॥</p>
</div> <!-- commentary !-->
<p>विभागमाह—</p>
<lg type="kārikā" n="">
  <l>शब्दार्थोभयभूयिष्ठभेदात्रे/?/धा तदुच्यते ।</l>
  <l>शब्दभूयिष्ठमेतेषु प्रकृतं विकृतं तथा ॥ २५ ॥</l>
</lg>
<lg type="kārikā" n="">
  <l>अर्थभूयिष्ठमप्याहुः प्राधान्येङ‍ग्यङ्ग्योर्द्विधा ।</l>
  <l>द्विधैवोभयभूयिष्ठं शुद्धसंकीर्णभेदतः ॥ २६ ॥</l>
</lg>
<div type="commentary">
  <p><q>शब्देति</q> । प्रथमं यावद्रूपकं त्रिधा—शब्दभूयिष्ठार्थभूयिष्ठतदुभयभूयिष्ठभे-
दात् । तत्र शब्दभूयिष्ठं प्रकृतविकृतभेदाद्द्विध्य, अर्थभूयिष्ठमङ्गिप्रधानाङ‍गप्रधा-
नभेदाद्द्विधा, उभयभूयिष्ठमपि शुद्धसंकीर्णभेदाद्द्विधेति विभागः ॥</p>
</div> <!-- commentary !-->
<p>तत्र प्रकृतशब्दभूयिष्ठविभागमाह—</p>
<lg type="kārikā" n="">
  <l>चतुर्धा प्रकृतं तेषु शब्दभूयिष्ठमुच्यते ।</l>
  <l>समस्तं व्यस्तमुभयं सविशेषणमित्यपि ॥ २७ ॥</l>
</lg>
<p>तेषु समस्तं यथा—</p>
<lg type="udāharaṇa" n="">
  <l>‘पाणिपद्मानि भूपानां संकोचयितुमीशते ।</l>
  <l>त्वत्पादनखचन्द्राणामर्चिषः कुन्दनिर्मलाः ॥ २५ ॥’</l>
</lg>
<p>अत्र ‘उपमितं व्याघ्रादिभिः सामान्याप्रयोगे २।१।५६’ इति
समासे पद्मानीव पद्मानि चन्द्रा इव चन्द्रा इत्यभेदोपचारेणोत्पन्नसा-
दृश्यात्पाणीनां नखानां च पद्मचन्द्रादिभिरभिधाने सामान्येवादिशब्दाप्र-
योगादुपमानार्थस्तिरोभूत इति सोऽयं गौणशब्दव्यपाश्रयः समासहेतुकः
समस्तरूपं नाम प्रकृतरूपकेषु शब्दभूयिष्ठरूपकभेदः ॥</p>
<div type="commentary">
  <p><q>चतुर्धेति</q> । <b>पाणीति</b> । त्वत्पादनखचन्द्राणामर्चिषस्तेजांसि भूपानां करक-
मलानि संकोचयितुं निमीलयितुमीशते समर्था भवन्ति । अर्चिषः कीदृश्यः ।
﻿<pb n="415"/>
कुन्दपुष्पवदमलाः । ‘अर्चिर्हेतिः शिखा स्त्रियाम्’ इत्यमरः । पाणिः पद्ममिव नख-
श्चन्द्र इवेत्यत्र ‘उपमितं व्याघ्रादिभिः सामान्याप्रयोगे २।१।५६’ इति समासः ।
इह सामान्यस्येवादेरप्रयोगेणाभेदोपचारादुपमानार्थस्तिरोभूत इति गौणीपुरस्कारः ।
तिरोभूतत्वं च परमार्थतः सन्नपि भेदो न भासत इति, तत्तु समासेनैव कृतम्,
अत एव शब्दप्राचुर्याच्छब्दभूयिष्ठता ॥</p>
</div> <!-- commentary !-->
<p>व्यस्तं यथा—</p>
<lg type="udāharaṇa" n="">
  <l>‘अङ‍गुल्यः पल्लवान्यासन्कुसुमानि नखार्चिषः ।</l>
  <l>बाहू लते वसन्तश्रीस्त्वं नः प्रत्यक्षचारिणी ॥ २६ ॥’</l>
</lg>
<p>अत्रापि पूर्ववत्पल्लवकुसुमलतावसन्तश्रीशब्दानां गुणवृत्त्याश्रयेणाङ‍गु-
लीनखार्चिर्बाहुवर्णनीयनामिकाभिः सह सामानाधिकरण्यात्सामान्येवा-
दिशब्दाप्रयोगाच्च तिरोभूतेऽप्युपमानार्थे समासो न कृत इत्यसमस्त-
रूपं नाम प्रकृतरूपकेषु शब्दभूयेष्ठरूपकभेदः ॥</p>
<div type="commentary">
  <p><q>अङ‍गुल्य इत्यादि</q> । हे सुन्दरि, त्वं नोऽस्माकं प्रत्यक्षचारिणी दृष्टिविषया
पादविहारिणी वा वसन्तस्य श्रीरसि । अभेदोपचारे बीजमाह—तवाङ‍गुल्यः पल्ल-
वान्यासन् । नखदीप्तयः पुष्पाण्यासन् । बाहू लते बाहुद्वयं च लताद्वयम् । ‘पल्लवोऽस्त्री
किसलयम्’ इत्यमरः । उपमानोपमेयभेदमाह—<b>सामान्येति</b> । इह समासा-
भावाव्द्यस्तरूपता ॥</p>
</div> <!-- commentary !-->
<p>समस्तव्यस्तं यथा—</p>
<lg type="udāharaṇa" n="">
  <l>‘स्मितं मुखेन्दौ ज्योत्स्ना ते प्रभाम्बु कुचकुम्भयोः ।</l>
  <l>दोर्लतापल्लवे पाणौ पुष्पं सखि नखार्चिषः ॥ २७ ॥’</l>
</lg>
<p>अत्र मुखेन्दोः स्मितमेव ज्योत्स्ना, कुचकुम्भयोः प्रभैवाम्बु, दोर्ल-
तयोः पल्लवभूते पाणौ नखार्चिष एव पुष्पमिति समस्तानामसमस्तानां
च गौणशब्दानामुपमातिरस्कारेण दर्शितत्वादिदं समस्तव्यस्तरूपं नाम
प्रकृतरूपकेषु शब्दभूयिष्ठरूपकभेदः ॥</p>
<div type="commentary">
  <p><q>स्मितमित्यादि</q> । हे सखि, तव मुखेन्दौ स्मितमीषद्धासो ज्योत्स्नास्ति ।
कुचकुम्भयोः प्रभा दीप्तिरम्बु जलम् । बाहुलतायाः पल्लवभूते मणौ नखदीप्तयः
﻿<pb n="416"/>
पुष्पम् । ‘नीरक्षीराम्बुशम्बरम्’ इत्यमरः । वादिव्यतिरेकादुपमातिरस्कारः । इह
प्रथमं समस्तं ततोऽसमस्तमिति समस्तव्यस्तता ॥</p>
</div> <!-- commentary !-->
<p>सविशेषणं यथा—</p>
<lg type="udāharaṇa" n="">
  <l>‘हरिपादः शिरोलग्नजह्नुकन्याजलांशुकः ।</l>
  <l>जयत्यसुरनिःशङ‍कसुरानन्दोत्सवध्वजः ॥ २८ ॥’</l>
</lg>
<p>अत्र यथोक्तविशेषणविशिष्टो यो हरिपादो यश्च हरिहतासुरेभ्यो
निःशङ‍कानां सुराणामानन्दोत्सवे ध्वजस्तयोः सविशेषणयोरेव प्रतीयमा-
नसादृश्ययोः परस्परमुपमानोपमेयभाव इति सविशेषणं नाम प्रकृतरू-
पकेषु शब्दभूयिष्ठरूपकभेदः । तदेतच्चतुष्टयमपि प्रकृतसमासादिशब्दै-
र्निबद्धमिति प्रकृतमुच्यते ॥</p>
<div type="commentary">
  <p><q>हरीत्यादि</q> । शिरसि अग्रं लग्नं बलिवञ्चने त्रिविक्रमदशायां ब्रह्माण्डाप्तौ
ब्रह्मणा पाद्यार्थमावर्जितं यज्जह्नुकन्याया गङ‍गाया जलं तदेवांशुकं वस्त्रमिव यत्र
तादृशो हरेर्वामनरूपस्य पादो बलिविजयादसुरेभ्यो निःशङ‍कानां देवानां हर्षोत्सवे
ध्वज एव जयति । अत एव जाह्नवीजलमंशुकत्वेन रूपितम्, तेन विना ध्वजा-
नुपपत्तेः ‘शिरोऽग्रे मस्तकेऽपि च’ इति मेदिनीकारः । इह पादध्वजयोर्विशेषण-
वतोरेव रूपणात् सविशेषणरूपकता । प्रकृतत्वं प्रस्तुतत्वम् । तच्च समासादिभि-
रेवेति प्रकृतरूपकता ॥</p>
</div> <!-- commentary !-->
<p>विकृतशब्दभूयिष्ठं विभजते—</p>
<lg type="kārikā" n="">
  <l>चतुरो विकृतस्यापि प्रभेदान्प्रतिजानते ।</l>
  <l>परम्पराथ रशनामालारूपकरूपकम् ॥ २८ ॥</l>
</lg>
<div type="commentary">
  <p><q>चतुर इति</q> । विकृतस्यापि चतुरो भेदान् प्रतिजानते स्वीकुर्वन्ति । धीरा इति शेषः ॥</p>
</div> <!-- commentary !-->
<p>तेषु परम्परा यथा—</p>
<lg type="udāharaṇa" n="">
  <l>‘ववसाअरइप्पओसो रोसगइन्ददिढसिङ‍खलापडिबन्धो ।</l>
  <l>कह कह वि दासरहिणो जअकेसरिपञ्जरो गओ घणसमओ २९’</l>
</lg>
<lg type="chāyā" ref="">
  <l>[ व्यवसायरविप्रदोषो रोषगजेन्द्रदृढशृङ‍खलाप्रतिबन्धः ।</l>
  <l>कथं कथमपि दाशरथेर्जयकेसरिपञ्जरो गतो घनसमयः ॥</l>
</lg>
﻿<pb n="417"/>
<p>अत्र दाशरथिसंबन्धिनो व्यवसायस्य रविणा, रोषस्य गजेन्द्रेण,
जयस्य केसरिणा सहोपमानोपमेयभावकल्पनया यदेकं रूपणमथैत-
त्संबन्धितया प्रदोषशृङ‍खलाप्रतिबन्धपञ्जराणां द्वितीयं तत्र त्रयाणामपि
घनसमयेन तृतीयं तेनेदं रूपकं परम्परानाम विकृतरूपकेषु शब्द-
भूयिष्ठरूपकभेदः ॥</p>
<div type="commentary">
  <p><q>ववसाअ इत्यादि</q> । ‘व्यवसायरविप्रदोषो रोषगजेन्द्रदृढशृङ‍खलाप्रतिबन्धः ।
कथं कथमपि दाशरथेर्जयकेसरिपञ्जरो गतो घनसमयः ॥’ अत्र दाशरथे रामस्य
कथं कथमपि कष्टसृष्ट्या घनसमयो वर्षर्तुरतीतः । कीदृशः । व्यवसायः कार्योद्योगः
स एव रविस्तेजोमयत्वात्तस्य प्रदोषोऽस्तगमनकालः । दोष एव गजेन्द्रो दुर्निवार-
त्वात्तस्य दृढशृङ‍खलाप्रतिबन्धः प्रतिबन्धकत्वात् । जय एव केसरी तस्य पञ्जरो
गृहभेदो नियामकत्वात् । ‘शृङ‍खला निगडे त्रिषु’ इति भेदिनीकारः । इह रामसंब-
न्धिसंबन्धिरूपणात्परम्परारूपकम् । संबन्धिसंबन्धित्वादेव विकृतत्वम् ॥</p>
</div> <!-- commentary !-->
<p>रशना यथा—</p>
<lg type="udāharaṇa" n="">
  <l>‘किसलयकरैर्लतानां करकमलैर्मृगदृशां जगज्जयति ।</l>
  <l>नलिनीनां कमलमुखैर्मुखेन्दुभिर्योषितां मदनः ॥ ३० ॥’</l>
</lg>
<p>अत्र किसलयकरैः, करकमलैः, कमलमुखैः, मुखेन्दुभिरिति रशना-
क्रमेण शब्दानां संदर्भ उपलभ्यमानस्तदर्थानां मनोभुवो जगद्विजये
लतादिसंबन्धात्करणभावमनुमापयतीति रशनानामैतद्विकृतरूपकेषु शब्द-
भूयिष्ठरूपकभेदः ॥</p>
<div type="commentary">
  <p><q>किसलयेत्यादि</q> । मदनः कामो हरिणाक्षीणां हस्तपद्मैर्लतानां किसलयकरै-
र्जगज्जयति । योषितां मुखचन्द्रैः पद्मिनीनां पद्ममुखैश्च जगज्जयति । इह रशना
क्षुद्रघण्टिका तस्याः क्रमः पश्चाद्वलनयैकैकप्रथना शब्दगता प्रतीयत इति रशना-
रूपकमिदम् ॥</p>
</div> <!-- commentary !-->
<p>माला यथा—</p>
<lg type="udāharaṇa" n="">
  <l>‘स्वामी दुर्नयवारणव्यतिकरे शौर्योपदेशे गुरु-
र्विस्रम्भे हृदयं नियोगसमये दासो भये चाश्रयः ।</l>
﻿<pb n="418"/>
  <l>दाता सप्तसमुद्रसीमरशनादामाङ्कितायाः क्षितेः
सर्वाकारमहो स्वयंवरसुहृत्को वा न कर्णो मम ॥ ३१ ॥’</l>
</lg>
<p>अत्र स्वाम्यादीनां मालोपमादिक्रमेण निरूपितत्वान्मालारूपकं नाम
विकृतरूपकेषु शब्दभूयिष्ठरूपकभेदः ॥</p>
<div type="commentary">
  <p><q>स्वामीत्यादि</q> । को वा न, अपि तु सर्व एव । तदेवाह—दुर्नयस्य वारणे
निवारणे व्यतिकर आसङ‍गस्तत्र स्वामी प्रभुः । दुर्नयनिवारक इत्यर्थः । शौर्यस्यो-
पदेशे गुरुरुपदेष्टा । विस्रम्भे हृदयं विश्वासपात्रम् । नियोग आज्ञा तत्काले दासः ।
भये आश्रयश्च । सप्तसमुद्रसीमान एव रशनादाम तच्चिह्निताया भूमेर्दाता । अहो
आश्चर्यं सर्वाकारं यथा स्यादेवं स्वयंवरसुहृत् सहजमित्रं च, निरुपधित्वं स्वयंवर-
शब्दार्थः । हृदयमित्यजहल्लिङ‍गतयान्वयः । ‘आज्ञा नियोग आदेशः’ इत्यमरः ।
इह विस्तरेण रूपितत्वान्मालारूपकम् ॥</p>
</div> <!-- commentary !-->
<p>रूपकरूपकं यथा—</p>
<lg type="udāharaṇa" n="">
  <l>‘मुखपङ‍कजरङ‍गेऽस्मिन्भ्रूलता नर्तकी तव ।</l>
  <l>लीलानाट्यामृतं दृष्टौ सखि यूनां निषिञ्चति ॥ ३२ ॥’</l>
</lg>
<p>अत्र मुखमेव पङ‍कजं तदेव रङ‍गः, भ्रूरेव लता सैव नर्तकी, लीलैव
नाट्यं तदेवामृतमिति रूपितानामपि रूपणेन समासेन रूपकरूपकं
नामायं विकृतरूपकेषु शब्दभूयिष्ठरूपकभेदः । तदेतच्चतुष्टयमपि पर-
म्परादिभिर्विकृतसमासादिशब्दैर्निबद्धमिति विकृतमुच्यते ॥</p>
<div type="commentary">
  <p><q>मुखेत्यादि</q> । हे सखि, तव भ्रूलतास्मिन्मुखपद्मरङ्गे नर्तकी यूनां दृष्टौ नेत्रे
लीलानाट्यामृतं निषिञ्चति । लीलाविलास एव नाट्यं नृत्यं तदेवामृतम् । इह मुखं
पङ‍कजेन रूपयित्वा रङ‍गत्वेन रूपितम्, एवं भ्रुवौ लतात्वेन रूपयित्वा नर्तकीत्वेन
रूपिते । लीलैव नाट्यं तदेवामृतमिति रूपितरूपणाद्रूपकरूपकम् ॥</p>
</div> <!-- commentary !-->
<p>अर्थभूयिष्ठरूपकेऽङ्गिप्रधानं विभजते—</p>
<lg type="kārikā" n="">
  <l>समस्तं चासमस्तं च युक्तं चायुक्तमेव च ।</l>
  <l>चतुर्धाङ्गि प्रधानं स्यादर्थभूयिष्ठरूपकम् ॥ २९ ॥</l>
</lg>
﻿<pb n="419"/>
<p>तेषु समस्तं यथा—</p>
<lg type="udāharaṇa" n="">
  <l>‘ताम्राङ‍गुलिदलश्रेणिनखदीधितिकेसरम् ।</l>
  <l>ध्रियते मूर्ध्नि भूपालैर्भवच्चरणपङ‍कजम् ॥ ३३ ॥’</l>
</lg>
<p>अत्र समस्तोपमायामिव पादाख्यः पङ‍कजाख्यश्चावयवी परस्परमुपमा-
नोपमेयभूतः प्रतीयमानाभिधीयमानसादृश्यैरङ‍गुलिश्रेणिनखदीधितिभि-
र्दलश्रेणिकेसरैश्च सह सामस्त्येन रूपितस्तद्योग्यस्थानविन्यासेन चार्थस्य
प्राधान्यमभिहितमिति समस्तं नाम रूपकमिदमङ्गिप्रधानरूपकेष्वर्थभू-
यिष्ठरूपकभेदः । न चैतद्वाच्यम्—'पाणिपद्मानि भूपाना'मित्यादेरुदाह-
रणादिदं न भिद्यत इति । तत्र हि नखार्चिषां क्रियासमावेशेन प्राधान्य-
मवगम्यते, न नखचन्द्राणां ततश्च न रूपकम् । पाणिपद्मेत्यस्य तु यद्यपि
संकोचक्रियायामस्ति समावेशस्तथापि न तानि वर्णनीयत्वेनोपन्यस्तानि,
अपि तु जिगीषुभाववर्णनाङ‍गतया । अतः समावेशमात्रभणनान्न तत्र
पाणिपद्मानां नापि नखचन्द्राणामर्थप्राधान्यमपि तु शब्दप्राधान्यमेव ।
इह तु चरणपङ‍कजताम्राङ‍गुलिदलश्रेण्यादिविशेषणविशिष्टस्य भूपालमौलि-
विनिवेशनेन प्राधान्यं प्रतीयत इत्युभयमपि निरवद्यम् ॥</p>
<div type="commentary">
  <p><q>समस्तमिति । ताम्रेत्यादि</q> । भवच्चरणपद्मं नृपैर्मस्तके ध्रियते । कीदृशम् ।
ताम्राङ‍गुलयो दलश्रेणिः पत्र/?/पङ्क्तिर्यत्र तत् । नखदीधितयः केसराणि यत्र तत् ।
<b>समस्तेति</b> । यथा समस्तोपमायामवयविनोः सामस्त्येनोपमा, तथात्राप्यवयवि-
नोरेव प्राधान्येन सामस्त्येन रूपकमित्यर्थः । अङ‍गुल्यादौ प्रतीयमानता दलादाव-
भिधीयमानता । तर्हि शब्दभूयिष्ठत्वमेव स्यादत आह—<b>तद्योग्येति</b> । शब्दो-
पस्थापितानामर्थानामिह यथास्थानं विनिवेशादर्थप्राधान्यमित्यर्थभूयिष्ठत्वमुक्तमि-
त्यर्थः । शब्दभूयिष्ठरूपकभेदे समस्तेऽतिव्याप्तिमाशङ‍कते—<b>न चेति</b> । तत्रापि
नानाशब्दोपस्थापितानामर्थानामवयविनोरेव प्राधान्यमतो नानयोर्भेद इत्याशयः ।
परिहरति—<b>तत्र हीति</b> । तत्रार्चिषां प्राधान्यं साक्षात्क्रियान्वयात्, समर्थानामव-
यविनोरेव प्राधान्यमतोऽनयोर्भेद इत्याशयः । नखचन्द्राणां तदङ‍गतयान्वयः ।
﻿<pb n="420"/>
तर्ह्यर्चिषामेव रूपकत्वमस्तु, तथापि स दोषस्तदवस्थ एवेत्यत आह—<b>ताश्चेति</b> ।
ता अर्चिषः । पाणिपद्मानीत्यत्र रूपकत्वे दोषतादवस्थ्यादाह—<b>पाणीति</b> ।
जिगीषुभाववर्णनायां मुख्यत्वेनाङ‍गतया पाणिपद्माद्यन्वय इति शब्दप्राधान्यमेव ।
प्रकृते तु चरणादेरवयविनः प्रधानक्रियान्वय इत्यर्थप्राधान्यमिति भेदः ॥</p>
</div> <!-- commentary !-->
<p>असमस्तं यथा—</p>
<lg type="udāharaṇa" n="">
  <l>‘अकस्मादेव ते चण्डि स्फुरिताधरपल्लवम् ।</l>
  <l>मुखं मुक्तारुचो धत्ते घर्माम्भःकणमञ्जरीः ॥ ३४ ॥’</l>
</lg>
<p>अत्राप्येकदेशोपक्रमेणाधरपल्लवस्वेदाम्बुकणमञ्जरीणां सहजाहार्याव-
यवानामभिधानादुपमानावयविनश्चानभिधानादिदमसमस्तं नाम रूपकम-
ङ्गिप्रधानेष्वर्थभूयिष्ठरूपकभेदः । अत्रापि च स्फुरिताधरपल्लवमिति
विशेषणविशिष्टस्य मुख्यवस्तुनः घर्माम्भःकणमञ्जरीधारणक्रियासमावेशः
प्राधान्यं स्थापयति ॥</p>
<div type="commentary">
  <p><q>अकस्मादित्यादि</q> । हे चण्डि कोपने, तव स्फुरिताधरपल्लवं मुखं कर्तृ,
अकस्मादेव कारणं विनैव मौक्तिकच्छाया घर्माम्बुकणमञ्जरीर्धत्ते बिभर्ति । <b>अत्रा-
पीति</b> । यथैकदेशोपमायामवयवानां प्राधान्यं तथात्राप्यवयवानामेव प्राधान्याद-
समस्तरूपकत्वम् । एवं चावयविनो मुखस्य रूपकाभावादवयवरूपकमिदमिति भावः ।
सहजावयवताधरे आहार्यावयवतौपचारिक्यवयवता घर्माम्भःकणस्यावयवाश्रय-
त्वात् । उपमानावयविनो लताख्यस्य । शब्दभूयिष्ठरूपकभेदासमस्तरूपकादस्य
भेदमाह—<b>अत्रापीति</b> । इहोक्तयुक्त्यार्थप्राधान्यमिति भेदः ॥</p>
</div> <!-- commentary !-->
<p>युक्तं यथा—</p>
<lg type="udāharaṇa" n="">
  <l>‘स्मितपुष्पोज्ज्वलं लोलनेत्रभृङ‍गमिदं मुखम् ।</l>
  <l>न कस्य नन्दनं सुभ्रु सुरभिश्वसितानिलम् ॥ ३५ ॥’</l>
</lg>
<p>अत्र स्मितपुष्पोज्ज्वलं लोलनेत्रभृङ‍ग सुरभिश्वसितानिलं ते मुखं न
कस्य नन्दनमिति पुष्पभृङ‍गादीनां परस्परं युक्त्‍युपपत्तेर्युक्तं नामायमङ‍गा-
ङ्गिप्रधानरूपकेष्वर्थभूयिष्ठो रूपकभेदः । अत्र यद्यपि नन्दनमिव नन्दन-
﻿<pb n="421"/>
मिति गौणवृत्तिव्यपाश्रयः शब्द एव समस्तविशेषणैः परिष्क्रियते
तथापि नन्दयतीति नन्दनमिति कृदभिहितक्रियासमावेशे मुखाख्यस्यैव
वस्तुनः प्राधान्यमवगम्यते तस्य त्वपह्रियत इत्यर्थप्रधानमेवैतत् ॥</p>
<div type="commentary">
  <p><q>स्मितेत्यादि</q> । हे सुभ्रु, तवेदं मुखं कस्य न नन्दनं हर्षजनकमपि तु सर्वस्यैव ।
नः शिरश्चालने । कीदृशम् । स्मितमेव पुष्पं तेनोज्ज्वलं दीप्तिमत् । लोलनेत्रे एव
भृङ‍गौ यत्र तत् । सुरभिः श्वासानिलो यत्र तत् । युक्तिर्योगः उपपत्तिश्चोभयमपि
विवक्षितमिह । तथा हि पुष्पभ्रमरयोर्युक्तिर्योगः पुष्पैः सह भ्रमराणां मकरन्द-
पानकृतः संबन्धः । अत एवोपपद्यते पुष्पभ्रमरयोरेकत्रावस्थानम्, न हि पुष्पाणि
भ्रमरैर्विना शोभन्त इति युक्तरूपकतेत्याशयवानाह—<b>परस्परमिति</b> । नन्दनमिव
नन्दनमिति शब्दप्राधान्येऽपि नन्दयतीति नन्दनमिति कृदभिहितो भावो द्रव्यवत्प्र-
काशत इति वचनादन्यप्राधान्यमेव विवक्षितमिति शङ‍कोत्तराभ्याम् ॥</p>
</div> <!-- commentary !-->
<p>अयुक्तं यथा—</p>
<lg type="udāharaṇa" n="">
  <l>‘इदमार्द्रस्मितज्योत्स्नं स्निग्धनेत्रोत्पलं मुखम् ।</l>
  <l>जगन्नेत्रेन्दुरस्माकं कथं तापाय कल्पते ॥ ३६ ॥’</l>
</lg>
<p>अत्र ज्योत्स्नोत्पलयोरयोगाज्जगन्नेत्रेन्दोश्च मुखस्य संतापकारणमिदम-
युक्तं नामाङ्गिप्रधानरूपकभेदेष्वर्थ भूयिष्ठरूपकभेदः । अत्रापि पूर्ववन्मु-
रवाख्यवस्तुनो विशेषणैः परिष्करणमिति तस्यैव प्राधान्यमवगम्यते ॥</p>
<p><b>इदमित्यादि।</b> हे कान्ते, तवेदं मुखं जगन्नेत्राणामिन्दुरस्माकं तापाय कथं
कल्पते शक्तो भवति । कीदृशम् । आर्द्रस्मितं सरसेषद्धास एव ज्योत्स्ना यत्र तत् ।
स्निग्धं नेत्रोत्पलं यत्र तत् । स्मितस्यार्द्रत्वेन स्नेहजनितता लक्ष्यते, कोपस्मितस्य
सूक्ष्मत्वात् । इह ज्योत्स्नाया उत्पलस्य च सहानवस्थानं तच्च मिथोऽनुपकार्योपका-
रकभावादित्ययुक्तरूपकता । अर्थप्राधान्यं पूर्वोक्तयुक्त्यात्रापीत्याह—<b>अत्रापीति</b> ॥</p>
<p>अर्थभूयिष्ठरूपकेऽङ‍गप्रधानं विभजते—</p>
<lg type="kārikā" n="">
  <l>भेदानङ‍गप्रधानस्य चतुरोऽवयवाश्रयान् ।</l>
  <l>सहजाहार्यतद्योगतद्वैषम्यैः प्रचक्षते ॥ ३० ॥</l>
</lg>
﻿<pb n="422"/>
<p>तेषु सहजावयवं यथा—</p>
<lg type="udāharaṇa" n="">
  <l>‘पप्फुरिअउट्ठदलअं तक्खणविगलिअरुहिरमहुविच्छड्डम् ।</l>
  <l>उक्खडिदअण्ठणालं पडिअं फुडदसणकेसरं मुहकमलम् ॥ ३७ ॥’</l>
</lg>
<lg type="chāyā" ref="">
  <l>[ प्रस्फुरितोष्ठदलं तत्क्षणविगलितरुधिरमधुविच्छर्दम् ।</l>
  <l>उत्खण्डितकण्ठनालं पतितं स्फुटदशनकेसरं मुखकमलम् ॥]</l>
</lg>
<p>अत्रौष्ठादीनां दलादीनां च मुखाम्भोजावयवानां स्फुरितविग-
लितोत्खण्डितस्फुटविशेषणविशिष्टानां परस्परमुपमानोपमेयभावरूपितानां
मुखपक्षे कमलपक्षे च सहजत्वं गम्यत इति सहजावयवो नामायमङ‍ग-
प्रधानरूपकेष्वर्थभूयिष्ठरूपकभेदः । नैतद्वाच्यम्—ताम्राङ‍गुलिदलश्रेणी-
त्यादेरर्थप्रधानभेदादिदं न भिद्यत इति । तत्र हि भूपालमौलिधारण-
क्रियासमावेशेनावयविनः प्राधान्यं विवक्षितम्, इह तु पतनक्रियायाम-
वयवानामत एव ते स्फुरितादिविशेषणैर्विशिष्यन्ते ॥</p>
<div type="commentary">
  <p><q>भेदानिति</q> । तयोः सहजाहार्ययोर्योगस्तद्योगः, तयोर्वैषम्यं विषमावयवता ।
पप्फुरिअ इति । इह मुखमेव कमलं तत्पतितम् । कीदृशम् । प्रस्फुरितमोष्ठपुटमेव
दलं पत्रं यत्र तत् । तत्कालविगलितरुधिरमेव मधुप्रवाहो यत्र तत् । विच्छर्दः प्रवाहः ।
उत्खण्डितकण्ठ एव नालो यत्र तत् । स्फुटदशना एव केसराणि यत्र तत् । इह
मुखस्यौष्ठादीनि पद्मस्य पत्रादीन्यवयवास्ते च सहजा इति तत्प्राधान्यादिदं सह-
जावयवरूपकम् । न च ताम्राङ‍गुलीत्यनेनावयविप्रधानेनास्याभेद इति वाच्यम्,
तत्राङ्गिप्राधान्यस्य विवाक्षितत्वादिहाङ‍गप्राधान्यस्य तत्त्वादित्याह—<b>न चेति</b> ॥</p>
</div> <!-- commentary !-->
<p>आहार्यावयवं यथा—</p>
<lg type="udāharaṇa" n="">
  <l>‘तो कुंभअण्णपडिवअणदण्डपडिघट्टिआमरिसघोरविसो ।</l>
  <l>गलिअंसुअणिंमोओ जाओ भीसणणरो दसाणणभुअओ ॥ ३८ ॥’</l>
</lg>
<lg type="chāyā" ref="">
  <l>[ ततः कुम्भकर्णप्रतिवचनदण्डपरिघट्टितामर्षघोरविषः ।</l>
  <l>गलितांशुकनिर्मोको जातो भीषणनरो दशाननभुजगः ॥]</l>
</lg>
<p>अत्र कुम्भकर्णप्रतिवचनममर्षोऽशुकमिति दशाननपक्षे दण्डो घोर-
﻿<pb n="423"/>
विषं निर्मोक इति भुजगपक्षे येऽवयवास्तेषामाहार्यत्वादिदमाहार्यावयवं
नाम रूपकमङ‍गप्रधानरूपकेष्वर्थभूयिष्ठरूपकभेदः । अत्रापि कुम्भकर्ण-
संबन्धपरिघट्टितगलितविशिष्टानामवयवानामेव दशाननभुजगभीषणतरी-
करणक्रियायां प्राधान्यमवगम्यते ॥</p>
<div type="commentary">
  <p><q>तो इत्यादि ।</q> ‘ततः कुम्भकर्णप्रतिवचनदण्डपरिघट्टितामर्षघोरविषः । गलि-
तांशुकनिर्मोको जातो भीषणनरो दशाननभुजगः ॥’ ततोऽनन्तरं दशानन एव
भुजगः सर्पः सोऽतिभयानको जातः । कीदृशः । कुम्भकर्णप्रतिवचनमेव दण्डस्तेन
परिघट्टित उत्थापितोऽमर्ष एव घोरविषं यस्य सः । गलितश्च्युतोंशुकं वस्रमेव
निर्मोकः कञ्चुको यस्य सः । ‘समौ कञ्चुकनिर्मोकौ’ इत्यमरः । इह प्रतिवचनादीना-
मवयवत्वाभावादाहार्यावयवता, तेषामेव प्राधान्यादाहार्यावयवरूपकमिदम् ॥</p>
</div> <!-- commentary !-->
<p>उभयावयवं यथा—</p>
<lg type="udāharaṇa" n="">
  <l>‘यस्या बीजमहंकृतिर्गुरुतरो मूलं ममेतिग्रहो
नित्यत्वस्मृतिरङ‍कुरः सुतसुहृद्भ‍ृत्यादयः पल्लवाः ।</l>
  <l>स्कन्धो दारपरिग्रहः परिभवः पुष्पं फलं दुर्गतिः
सा मे त्वच्चरणार्हणापरशुना तृष्णालता लूयताम् ॥ ३९ ॥’</l>
</lg>
<p>अत्र बीजं मूलमङ‍कुरः पुष्पं फलमिति लतापक्षे सहजाः, तृष्णापक्षे
पुनरहंकृत्यादय आहार्यावयवा इति तदिदं सहजाहार्याणामवयवानां
परस्परमुपमानोपमेयभावरूपणेनोभयावयवं नाम रूपकमिदमङ‍गप्रधानरूप-
केष्वर्थभूयिष्ठरूपकभेदः । अत्रापि चाहंकारममताध्रौव्यस्मरणसुतादि-
दारपरिग्रहपराभवदुर्गतीनामवयवानामेव बीजादिरूपेण रूपितानां
भगवदाराधनकुठारेण तृष्णालता लूयतामिति प्रार्थनक्रियया समावेशेन
प्राधान्यमवगम्यते ॥</p>
<div type="commentary">
  <p><q>यस्या इत्यादि</q> । सा मम तृष्णैव लता हे कृष्ण, त्वत्पादपूजापरशुना लूयतां
छिद्यताम्, त्वच्चरणार्हणैव परशुः कुठारः । यस्यास्तृष्णालताया अहंकृतिरहंकार एव
बीजमादिकारणम्, गुरुतरो ममेतिग्रहो ममत्वनिश्चयो मूलम्, नित्यमिदमिति
﻿<pb n="424"/>
स्मृतिरङ‍कुरः, पुत्रमित्रभृत्यादयः किसलयाः, दाराणां पत्नीनां परिग्रहोऽनुरागः
स्कन्धः, परिभवः पराभवः कुसुमम्, दुर्गतिर्नरकः फलम् । सर्वत्र यस्या इत्य-
न्वयः । ‘तरुप्रकाण्डे स्कन्धो ना’ इति विश्वः । ‘नरको निरयो दुर्गतिः स्त्रियाम्'
इत्यमरः । इह बीजादीनां सहजावयवता, अहंकृत्यादीनामाहार्यावयवता, तेषामेव
च प्राधान्यं विवक्षितमित्युभयावयवप्रधानमिदम् । ध्रौव्यं नित्यता ॥</p>
</div> <!-- commentary !-->
<p>विषमावयवं यथा—</p>
<lg type="udāharaṇa" n="">
  <l>‘मदरक्तकपोलेन मन्मथस्त्वन्मुखेन्दुना ।</l>
  <l>नर्तितभ्रूलतेनालं मर्दितुं भुवनत्रयम् ॥ ४० ॥’</l>
</lg>
<p>अत्रेन्दुना मुखावयवी रूपितः, भ्रुवौ च तदवयवौ लतावयवि-
भ्याम्, मदरक्तौ तु कपोलौ न केनापीति सर्वतो वेषम्याद्विषमावयवं
नाम रूपकमिदमङ‍गप्रधानरूपकेष्वर्थभूयिष्ठरूपकभेदः । अत्रापि मदर-
क्तनर्तितयोः कपोलभ्रुवोरेव मन्मथस्य जगत्रितयमर्दनक्रियायां प्राधान्यं
साधकतमत्वमवगम्यते ॥</p>
<div type="commentary">
  <p><q>मदेत्यादि</q> । हे प्रिये, त्वन्मुखेन्दुना मन्मथो भुवनत्रयं मर्दितुं जेतुमलं सम-
र्थोऽस्ति । कीदृशेन । मदरक्तौ कपोलौ यत्र तेन । नर्तिते भ्रूलते येन तेन । इह
मुखमवयवि चन्द्रत्वेन रूपितम्, भ्रुवौ चावयवौ लतात्वेन, गण्डस्तु न केनापीति
वैषम्यम्, प्राधान्यं चावयवानामेवेति विषमावयवरूपकता ॥</p>
</div> <!-- commentary !-->
<p>शब्दार्थभूयिष्ठरूपके शुद्धरूपक विभजते—</p>
<lg type="kārikā" n="">
  <l>आधारवन्निराधारं केवलं व्यतिरेकि च ।</l>
  <l>इति शब्दार्थभूयिष्ठं शुद्धमाहुश्चतुर्विधम् ॥ ३१ ॥</l>
</lg>
<p>तेष्वाधारवद्यथा—</p>
<lg type="udāharaṇa" n="">
  <l>‘सोहइ विसुद्धकिरणो गअणसमुद्दम्मि रअणिवेलालग्गो ।</l>
  <l>तारामुत्तावअरो फुडविहडिअमेहसिप्पिसम्पुडविमुक्को ॥ ४१ ॥’</l>
</lg>
<lg type="chāyā" ref="">
  <l>[ शोभते विशुद्धकिरणो गगनसमुद्रे रजनीवेलालग्नः ।</l>
  <l>तारामुक्ताप्रकरः स्फुटविघटितमेघशुक्तिसंपुटविमुक्तः ॥]</l>
</lg>
<p>अत्र समुद्रत्वेन रूपितं गगनमाधारं परिकल्प्य रजनीमेघतारकौ-
﻿<pb n="425"/>
घानां वेलाशुक्तिमुक्ताफलप्रकराणां च प्रतीयमानाभिधीयमानसादृश्यानां
शब्दप्राधान्यतोऽर्थप्राधान्यतश्च रूपकं कृतमित्याधारवन्नाम रूपकमिदं
शुद्धरूपकेषु शब्दार्थभूयिष्ठरूपकभेदः ॥</p>
<div type="commentary">
  <p><q>आधारवदिति । सोहइ इत्यादि</q> । इह गगनमेव समुद्रस्तत्र तारा एव सुक्ता-
स्तासां प्रकरः समूहः शोभते । कीदृशः । विशेषेणातिशयेन शुद्धकिरणः । रजन्येव
वेला तीरभूमिस्तत्र लग्नः संबद्धः । स्फुटविघटिता व्यक्तीभूय विदीर्णा मेघा एव
शुक्तिसंपुटास्तैर्विमुक्तश्च । इह सादृश्ये रजन्यादीनां प्रतीयमानता वेलादीनामभिधी-
यमानता, शुद्धरूपकता उपमाद्यसंभेदात् । गगनस्याधारतयेदमाधारवद्रूपकम् ॥</p>
</div> <!-- commentary !-->
<p>निराधारं यथा—</p>
<lg type="udāharaṇa" n="">
  <l>‘वणराइकेसहत्था कुसुमाउहसुरहिसंचरन्तधअवडा ।</l>
  <l>ससिअरमुहुत्तमेहा तमपडिहत्था विणेत्ति धूमुप्पीडा ॥ ४२ ॥’</l>
</lg>
<lg type="chāyā" ref="">
  <l>[ वनराजिकेशहस्ताः कुसुमायुधसुरभिसंचरच्द्व‍वजपटाः ।</l>
  <l>शशिकरमुहूर्तमेघास्तमःप्रतिहस्ता विज्ञायन्ते धूमोत्पीडाः ॥]</l>
</lg>
<p>अत्र धूमोत्पीडानां वनराजिकेशहस्तत्वेन कुसुमायुधसुरभिसंचरच्द्व‍वज-
पटत्वेन शशिकरमुहूर्तमेघत्वेन च तमःप्रतिहस्तत्वेन च रूपितानां निरा-
धाराणामेव शब्दप्राधान्यमर्थप्राधान्यं चावधार्यत इति निराधारं नाम
रूपकमिदं शुद्धरूपकेषु शब्दार्थभूयिष्ठरूपकभेदः ॥</p>
<div type="commentary">
  <p><q>वणेत्यादि</q> । इह धूमसमूहा एतादृशा विज्ञायन्ते । कीदृशाः । वनराज्या वन-
पङ्क्तेः केशहस्ताः केशकलापा एव, ‘पाशः पक्षश्च हस्तश्च कलापार्थाः कचात्परे ।'
इत्यमरः । कुसुमायुधस्य कामस्य सुगन्धि चलद्ध्वजपटा एव चन्द्रकिरणानां मुहूर्त-
मेघा एव तमसामन्धकाराणां प्रतिहस्ताः प्रतिनिधयः । ‘प्रतिहस्तः प्रतिनिधौ'
इति विश्वः । इह धूमोत्पीडस्य वनराजिकेशकलापादेराधारत्वानुपपत्तेर्निराधार-
रूपकमिदम् ॥</p>
</div> <!-- commentary !-->
<p>केवलं यथा—</p>
<lg type="udāharaṇa" n="">
  <l>‘वेल्लितभ्रु गलद्धर्मजलमालोहितेक्षणम् ।</l>
  <l>विवृणोति मदावस्थामिदं वदनपङ‍कजम् ॥ ४३ ॥’</l>
</lg>
﻿<pb n="426"/>
<p>अत्रावयविन एव केवलस्य वदनं पङ‍कजमिवेति रूपणादस्य शब्द-
प्राधान्यं वेल्लितभ्रुप्रभृतिविशेषणोपादानाच्चार्थप्राधान्यमेव लक्ष्यते तेन
केवलं नाम रूपकमिदं शुद्धरूपकेषूभयभूयिष्ठरूपकभेदः ॥</p>
<div type="commentary">
  <p><q>वेल्लितेति</q> । तवेदं वदनपङ‍कजं कर्तृ मदावस्थां मद्यपानजां दशां विवृणोति
प्रकाशयति । कीदृशम् । वेल्लिते नर्तिते भ्रुवौ यत्र यत् । आलोहिते अतिरक्ते ईक्षणे
यत्र तत् । इह मुखपद्मरूपस्यावयविनः केवलस्य रूपणात्केवलरूपकमिदम् ॥</p>
</div> <!-- commentary !-->
<p>व्यतिरेकवद्यथा—</p>
<lg type="udāharaṇa" n="">
  <l>‘अनाघ्रातं पुष्पं किसलयमलूनं कररुहै-
र१नाविद्धं रत्नं मधु नवमनास्वादितरसम् ।</l>
  <l>अखण्डं पुण्यानां फलमिव च तद्रूपमनघं
न जाने भोक्तारं कमिह समुपस्थास्यति विधिः ॥ ४४ ॥’</l>
</lg>
<p>अत्र पुष्पकिसलयरत्नमधुपुण्यफलानामनाघ्रातमित्यादिविशेषणा-
पादितव्यतिरेकाणां प्रतीयमानसादृश्येन शकुन्तलारूपेण रूपणादर्थतः
शब्दतश्च प्राधान्यमवधार्यत इति व्यतिरेकवन्नाम रूपकमिदं शुद्धरूप-
केषूभयभूयिष्ठरूपकभेदः ॥</p>
<div type="commentary">
  <p><q>अनाघ्रातमित्यादि</q> । अनघमनवद्यं तस्या रूपमिह भुवि कं भोक्तारं समुप-
स्थितं करिष्यति तदहं न जाने । कीदृशम् । अनाघ्रातमगृहीतगन्धं पुष्पमेव । कर-
रुहैर्नखैरलूनमखण्डितं किसलयम् । अनामुक्तमपरिहितम्, अनास्वादितरसमगृही-
तास्वादं नूतनं मधु,पुण्यानां चाखण्डं सकलं फलमपि । ‘आमुक्तः परिहिते शुभ्रे’ इति
विश्वः । इह पुष्पादीनामनाघ्रातादिना व्यतिरेकवतां रूपणाद्व्यतिरेकवद्रूपकमिदम् ॥</p>
</div> <!-- commentary !-->
<p>शब्दार्थभूयिष्ठरूपके संकीर्णरूपकं विभजते—</p>
<lg type="kārikā" n="">
  <l>अथ संकीर्णभेदानां चतुष्टयमिहोच्यते ।</l>
  <l>स्यात्सावयवसंकीर्णं तथानवयवाह्वयम् ॥ ३२ ॥</l>
</lg>
<lg type="kārikā" n="">
  <l>तथैवोभयसंकीर्णं श्लेषोपहितमित्यपि ।</l>
  <l>सैषा रूपकभेदानां विंशतिश्चतुरुत्तरा ॥ ३३ ॥</l>
</lg>
<!-- NOTES pg=426!-->
१. ‘अनामुक्तं’ इति टीकाकारसंमतः पाठः.
﻿<pb n="427"/>
<p>तेषु सावयवसंकीर्णं यथा—</p>
<lg type="udāharaṇa" n="">
  <l>‘रइअरकेसरणिवहं सोहइ धवलब्भदलसहस्सपरिगअम् ।</l>
  <l>महुमहदंसणजोग्गं पिआमहुप्पत्तिपङ‍कअं व णहअलम् ॥ ४५ ॥’</l>
</lg>
<lg type="chāyā" ref="">
  <l>[ रविकरकेसरनिवहं शोभते धवलाभ्रदलसहस्रपरिगतम् ।</l>
  <l>मधुमथदंशनयोग्यं पितामहोत्पत्तिपङ‍कजमिव नभस्तलम् ॥]</l>
</lg>
<p>अत्र पितामहोत्पत्तिपङ‍कजमिव नभस्तलं शोभत इत्युपमानोपमेयभावेना-
वयवावयविनोरभेदस्याविवक्षायामुपमैव न रूपकम् । रविकरधवलाभ्रदल-
सहस्रयोः केसरनिकरदलसहस्रयोश्च प्रतीयमानाभिधीयमानसादृश्ययोश्च
सहजाहार्यावयवभूतयोरभेदोपचारेण रूपणमिति सावयवरूपेणोपमायाः
संकीर्णत्वादिदं सावयवसंकीर्णं नाम संकीर्णरूपकेषूभयभूयिष्ठरूपकभेदः ॥</p>
<div type="commentary">
  <p><q>अथेति</q> । आह्वयो नाम । सर्वमेकीकृत्य गणयति—<b>सैषेति</b> । चतुर्विंशति-
रित्यर्थः ॥ <b>रइअरेत्यादि</b> । इह नभस्तलं शोभते पितामहस्य ब्रह्मण उत्पत्तिपद्म-
मिव तस्य पद्मयोनित्वात् । कीदृशम् । रविकराः सूर्यकिरणा एव केसरनिकरा यत्र
तत् । धवलाभ्राणि श्वेतमेघा एव दलसहस्राणि तैः परिगतमन्वितम् । मधुमथस्य
विष्णोर्दर्शनयोग्यम्, शरदि तस्य जागरणादस्य च रम्यत्वात्, पद्मपक्षेऽपि नाभि-
कमलतया मधुरिपुदर्शनयोग्यता । यद्वा मधुमथस्य भृङ‍गस्य दंशनं कवलनं तद्यो-
ग्यम् । मधु मथ्नातीति मधुमथः मूलविभुजादित्वात्कः । ‘मधुमथो हरिभृङ‍गयोः'
इति शाश्वतः । अत्र रविकरधवलाभ्रसहस्रयोः सहजाहार्यावयवयोः केसरनिवह-
त्वेन दलसहस्रत्वेन च रूपणात् पङ‍कजनभस्तलयोरवयविनोरुपमानोपमेयत्वाच्च
सावयवसंकीर्णरूपकमिदम् ॥</p>
</div> <!-- commentary !-->
<p>निरवयवसंकीर्णं यथा—</p>
<lg type="udāharaṇa" n="">
  <l>‘दीहो दिअहभुअंगो रइबिम्बफणामणिप्पहं विअसन्तो ।</l>
  <l>अवरसमुद्दमुवगओ मुञ्चन्तो कंचुअंव घम्मअणिवहम् ॥ ४६ ॥’</l>
</lg>
<lg type="chāyā" ref="">
  <l>[ दीर्घो दिवसभुजङ‍गो रविबिम्बफणामणिप्रभां विकसमानः ।</l>
  <l>अपरसमुद्रमुपगतो मुञ्चन्कञ्चुकमिव घर्मनिवहम् ॥]</l>
</lg>
<p>अत्र दिवसावयविनो भुजङ‍गावयविनश्चाभिधीयमानप्रतीयमानदैर्ध्य-
﻿<pb n="428"/>
दारुणादिधर्मयोरभेदोपचारेण रूपणमवयवानां चतुर्णां रविबिम्बातपफं-
णामणिनिर्मोकाणां सत्यामप्यभेदोपचारयोग्यतायां द्वयोरिवशब्दप्रयोगे-
नोपमायां द्वयोस्तुल्यरूपणेऽप्यसामानाधिकरण्यान्नावयवावयविभावो
विभाव्यत इति निरवयवस्योपमायां संकीर्णत्वान्निरवयवसंकीर्णं नाम
संकीर्णरूपकेषूभयभूयिष्ठरूपकभेदः ॥</p>
<div type="commentary">
  <p><q>दीहो इत्यादि</q> । इह दिवस एव भुजङ‍गः सर्पोऽपरसमुद्रं पश्चिमसमुद्रं गत
इव । कीदृशः । दीर्घो महापरिमाणः । सूर्यबिम्बमेव फणामणिप्रभां विकासयन्
आतपसमूहं कञ्चुकमिव त्यजन् । अत्रासामानाधिकरण्येनावयवावयविभावो न
ज्ञायते, इवप्रयोगेण चोपमा ज्ञायत इति निरवयवसंकीर्णरूपकमिदम् ॥</p>
</div> <!-- commentary !-->
<p>उभयसंकीर्णं यथा—</p>
<lg type="udāharaṇa" n="">
  <l>‘धुअमेहमहुअराओ घणसमआअड्ढि ओणअविमुक्काओ ।</l>
  <l>णहपाअवसाहाओ णिअअट्ठाणं व पडिगआओ दिसाओ ४७’</l>
</lg>
<lg type="chāyā" ref="">
  <l>[ धुतमेघमधुकरा घनसमयाकृष्टावनतविमुक्ताः ।</l>
  <l>नभःपादपशाखा निजकस्थानमिव प्रतिगता दिशः ॥]</l>
</lg>
<p>अत्र पादपरूपेण रूपितस्य नभसो यदेतद्दिशां शाखारूपेण रूपणं
मेघानां च मधुकरप्रकरेण तदुभयमप्यन्यपदार्थषष्ठीसमासयोरभिधीयमा-
नेन सावयवं निरवयवं चेत्युत्प्रेक्षया च संकीर्यमाणमुभयसंकीर्णरूपक-
व्यपदेशं लभते । सोऽयं संकीर्णरूपकेषूभयभूयिष्ठरूपकभेदः ॥</p>
<div type="commentary">
  <p><q>धुअ इत्यादि</q> । इह दिशो निजस्थानं स्वकीयस्थानं प्रतिगता इव । इवपद-
मुत्प्रेक्षायाम् । कीदृश्यः । धुता मेघा एव मधुकरा भ्रमरा यासु ताः । घनसमयेन
वर्षाकालेन घनावरणादाकृष्टाः संनिहितीकृता अवनता भूमिलग्नाः पश्चाद्विमुक्ता-
स्त्यक्ताः । नभ एव पादपो वृक्षस्तस्य शाखाभूताः । अत्र धुतमेघपदे बहुव्रीहिः ।
नभःपादपपदे षष्ठीसमासस्ताभ्यां सावयवत्वं निरवयवत्वं च यथाक्रममुक्तम् । अत
एवोभयसंकीर्णरूपकमिदं । स्क१न्धके, ध्वनिस्तु दिशन्तीति दिशः प्रौढनायिकाः ।
अन्या अपि दिशो निजस्थानमिव गच्छन्ति । कीदृश्यः धुतमेधं(ध्यं) यन्मधु मद्यं
<!-- NOTES pg=428!-->
१. ‘स्कन्धकं नाम छन्दः'.
﻿<pb n="429"/>
तत्करे यासां ताः । यद्वा धुता मेधा बुद्धिर्येन तादृशं मधु करे यासां ताः, यद्वा
धुता मेधा यस्मादेवंविधो मधुकरो विदग्धो यासां ताः । घनेन दृढेन समयेन
शपथेन समदेन पुंसा वा आकृष्टा आहता अवनता वशीकृताः । उपभुक्ता इति
यावत् । पश्चाद्विमुक्तास्त्यक्ताः, यद्वा विमुक्ता विगतमुक्ताहाराः पश्चात्कर्मधारयः ।
'समयः शपथे काले’ इति विश्वः । नखस्य पातः क्षतं तदेव प्रसाधः प्रसाधनं
यासां ताः१ ॥</p>
</div> <!-- commentary !-->
<p>श्लेषोपहितं यथा—</p>
<lg type="udāharaṇa" n="">
  <l>‘पीणपओहरलग्गं दिसाणं पवसन्तजलअसमअविइण्णम् ।</l>
  <l>सोहग्गपढमइण्हं पम्माअइ सरसणहवअं इन्दधणुम् ॥ ४८ ॥’</l>
</lg>
<lg type="chāyā" ref="">
  <l>[ पीनपयोधरलग्नं दिशां प्रवसज्जलदसमयवितीर्णम् ।</l>
  <l>सौभाग्यप्रथमचिह्नं प्रम्लायति सरसनखपदभिन्द्रधनुः ॥]</l>
</lg>
<p>अत्र सरसनखपदाकारस्येन्द्रधनुष उत्पन्नसादृश्यादभेदोपचारेण रू-
पेण योऽयं सरसे नभसि पदमस्येति व्युत्पत्त्या श्लिष्टरूपेण तद्विशेषण-
प्रकारो यश्च शोभायाः प्रथममग्र्यं चिह्नं सौभाग्यस्य च प्रथमं चिह्नं
पीनपयोधरे मेघे स्तने वा लग्नमित्यादिविशेषणविशेष्यभावस्तेनेदं श्लेषे-
णोपधीयत इति श्लेषोपहितं नाम संकीर्णरूपकेषूभयभूयिष्ठरूपकभेदः ॥</p>
<div type="commentary">
  <p><q>पीणेत्यादि</q> । इहेन्द्रधनुः प्रसाधयति...... श्लिष्यति वा । कीदृशम् । पीने
पयोधरे मेघे लग्नम् । प्रवसता गच्छता जलदसमयेन वर्षाकालेन दिशां वितीर्णं
दत्तम् । सौभा२ग्यस्य श्रेष्ठं प्रथममाद्यं चिह्नम् । सरसे स्निग्धे नभसि गगने पदं स्थानं
यस्य तत् । पक्षे सरसं नखपदं क्रमेण प्रमीयते (प्रम्लायति) । कीदृशम् ।
दिशां प्रौढाङ‍गनानां सुन्दरीणां वा पीने मांसले पयोधरे स्तने लग्नम् । प्रवसता
जलदसमयेन नायकेन वितीर्णं दत्तम् । जलान् मूर्खान् द्यति खण्डयति जलद
ईदृशः समय आचारो यस्य सः । सौभाग्यस्य प्रथमचिह्नमिन्द्रधनुराकारं च ।
'समयः स्यात्काल आचारे’ इति शाश्वतः । प्रवासगमने स्मरणार्थं विदग्धेन नख-
क्षतं देयम् । तदुक्तं मद्रसिकसर्वस्वे—'प्रवासगमने देयाः स्नेहसंस्कारका नखाः ।
<!-- NOTES pg=429!-->
१. पक्षे ‘नखपातप्रसाधाः’ इति. २. ‘शोभाग्रप्रथमचिह्नं’ इति वा छाया.
﻿<pb n="430"/>
चिरोत्सृष्टेषु रागेषु प्रीतिर्गच्छेत्पराभवम् ॥ रागायतनसंस्मारि यदि न स्यान्नखक्षतम् ।
रेखास्तिस्रश्चतस्रश्च वक्रा वक्राकृतिर्नखः ॥’ इति । अत्र श्लेषालंकारेणोपहितत्वादेव
संकीर्णरूपकता ॥ इति रूपकालंकारनिरूपणम् ।</p>
</div> <!-- commentary !-->
<p>साम्यालंकारनिरूपणम् ।</p>
<p>साम्यलक्षणमाह—</p>
<lg type="kārikā" n="">
  <l>द्वयोर्यत्रोक्तिचातुर्यादौपम्यार्थोऽवगम्यते ।</l>
  <l>उपमारूपकान्यत्वे साम्यमित्यामनन्ति तत् ॥ ३४ ॥</l>
</lg>
<lg type="kārikā" n="">
  <l>तदानन्त्येन भेदानामसंख्यं तस्य तूक्तयः ।</l>
  <l>दृष्टान्तोक्तिः प्रपञ्चोक्तिः प्रतिवस्तूक्तिरेव च ॥ ३५ ॥</l>
</lg>
<lg type="kārikā" n="">
  <l>तत्रेवादेः प्रयोगेण दृष्टान्तोक्तिं प्रचक्षते ।</l>
  <l>इवादेरप्रयोगेण प्रपञ्चोक्तिं मनीषिणः ॥ ३६ ॥</l>
</lg>
<lg type="kārikā" n="">
  <l>वस्तु किंचिदुपन्यस्य न्यसनात्तत्सधर्मणः ।</l>
  <l>साम्यप्रतीतिरस्तीति प्रतिवस्तूक्तिरुच्यते ॥ ३७ ॥</l>
</lg>
<lg type="kārikā" n="">
  <l>तत्र क्रियाजातिगुणद्रव्ययोगादिहेतुके ।</l>
  <l>साम्ये पूर्वादिभेदेन दृष्टान्तोक्तिर्विधीयते ॥ ३८ ॥</l>
</lg>
<p>सा क्रियायोगनिमित्तसाम्या दृष्टान्तोक्तिः सामान्यतः पूर्वा यथा—</p>
<lg type="udāharaṇa" n="">
  <l>‘स्थितः स्थितामुच्चलितः प्रयातां निषेदुषीमासनबन्धधीरः ।</l>
  <l>जलाभिलाषी जलमाददानां छायेव तां भूपतिरन्वगच्छत् ॥ ४९ ॥’</l>
</lg>
<p>अत्र दृष्टान्तदार्ष्टान्तिकयोरनाविष्टलिङ‍गत्वादवश्याभिधेयत्वाच्च स्थित
इत्यादिषु न लिङ‍गभेददोषः । अभिधीयमानस्थानादिक्रियायोगजनितं
साम्यं समस्तमूर्तिमत्साधारणश्च पूर्वमेव छायादृष्टान्तः । सेयं क्रिया-
योगनिमित्तसाम्या सामान्यतः पूर्वा नाम दृष्टान्तोक्तिः साम्यभेदः ॥</p>
﻿<pb n="431"/>
<div type="commentary">
  <p><q>द्वयोरिति</q> । द्वयोरुपमानोपमेययोर्वचनरचनाभेदाद्यत्रौपम्यार्थतुल्यता ज्ञायते
तत्साम्यमामनन्ति कथयन्ति । तर्ह्युपमारूपकयोरतिव्याप्तिः । अत उक्तम्—
<b>उपमेति</b> । यद्यपि त्रिषु सादृश्यमस्ति तथापि प्रकारकृतो भेद इति भावः ।
तद्विभजते—<b>तस्य त्विति</b> । यद्यपि भेदानामानन्त्यादसंख्यं तत्साम्यं तथापि
तिस्र उक्तयः प्रकारानुगमकास्तत्रेत्यर्थः ॥ <b>वस्त्विति</b> । वस्तु वाच्यं किमप्युप-
न्यस्य तत्सधर्मणस्तेन तुल्यगुणस्य न्यसनादुदाहरणात्साम्यज्ञानं प्रतिवस्तूक्तिरि-
त्यर्थः ॥ पूर्वादीत्यादिपदेनोत्तरग्रहणं क्रियायोग एव निमित्तं तत्कृतसाम्यात् । <b>स्थि-
तेत्यादि</b> । स भूपतिर्दिलीपस्तां सुरभिमन्वगच्छदनुगच्छति स्म । अनु्गमनमे-
वाह—स कीदृशः । स्थतोऽवस्थितः उच्चलितः प्रस्थितः, आसनवानुपविष्टः, जला-
भिलाषी जलेच्छायुतश्च । जलाभिलायीतिपाठे ‘ला दाने’ ताच्छीलिके णिनि ‘आतो
युक्-७।३।३३’ इति युकि जलपानशील इत्यर्थः । तां कीदृशीम् । स्थिताम्, प्रयातां
कृतगमनाम्, निषेदुषीमुपविष्टाम्, जलमाददानां गृह्णन्तीं च । छायेव यथा छाया
कमप्यनुगच्छति तथेत्यर्थः । एतासां क्रियाणामेकचित्ततयानुगमार्थं धीर इत्युक्तम् ।
ननु छायेव स इति लिङ‍गभेददोषुष्टमेवेदम् । अतः कुतोऽलंकारतेत्यत उक्तम्—
<b>अनाविष्टेति</b> । अविवक्षितलिङ‍गत्वात् । नहि लिङ‍गविवक्षायामिह किंचित्प्रयो-
जनम् । इयं चोपमा लौकिकी । लोके च छायाया आवरकानुगमनैयत्यं नत्वन्यस्येति
तावन्मात्रमेवोद्देश्यमिहेति न दोषः । तदिदमुक्तम्—<b>अवश्येति</b> । सर्वक्रियायाः
प्रथमत एव साम्यात्पूर्वेयम् । उपमायामेक एव वाक्यार्थः, इह तु वाक्यार्थयोर्भेद
इति भित्रालंकारता ॥</p>
</div> <!-- commentary !-->
<p>सैव क्रियागुणयोगनिमित्ता विशेषतः पूर्वा यथा—</p>
<lg type="udāharaṇa" n="">
  <l>‘सअलुज्जोइअवसुहे समत्थजिअलोअवित्थरन्तपआवे ।</l>
  <l>ठाइ ण चिरं रविम्मि व विहाणपडिआ वि मइलदा सप्पुरिसे ५०’</l>
</lg>
<lg type="chāyā" ref="">
  <l>[ सकलोद्द‍योतितवसुधे समस्तजीवलोकविस्तीर्यमाणप्रतापे ।</l>
  <l>तिष्ठति न चिरं रवाविव विधानपतितापि मलिनता सत्पुरुषे ॥]</l>
</lg>
<p>अत्र जगदुद्द‍योतनक्रिया प्रतापगुणयोगहेतुसाम्यमसाधारणश्च सूर्य-
दृष्टन्त इति विशेषतः क्रियागुणयोगनिमित्तेयं पूर्वा नाम दृष्टान्तोक्तिः
साम्यभेदः ॥</p>
﻿<pb n="432"/>
<div type="commentary">
  <p><q>सअलु इत्यादि</q> । इह सत्पुरुषे मलिनता चिरं न तिष्टति । कीदृशे । सक-
लोद्द‍योतिता वसुधा येन तस्मिन्, समस्ते जीवलोके मर्त्यलोके विस्तीर्यमाणः प्रतापो
यस्य तस्मिन् । मलिनता कीदृशी । विधानेन इतिकर्तव्यतया विधिना वापादितो-
त्पादिता । रवाविव यथा सूर्ये मलिनता चिरं न तिष्ठति तथेत्यर्थः । कीदृशे ।
सकलोज्ज्वलीकृतवसुधे समस्तजीवलोके विस्तीर्यमाणः प्रतापः प्रतपनं यस्य तस्मिन् ।
मलिनता कीदृशी । विहाणं प्रातः तस्मात्पतितापि । इहासाधारण्यमेव विशेषः, पूर्व-
तापि समस्तक्रियया प्रथमतः साम्येन ॥</p>
</div> <!-- commentary !-->
<p>गुणयोगनिमित्तसाम्या सामान्यत उत्तरा यथा—</p>
<lg type="udāharaṇa" n="">
  <l>‘रूपं तदोजस्वि तदेव वीर्यं तदेव नैसर्गिकमुन्नतत्वम् ।</l>
  <l>न कारणात्स्वाद्बिभिदे कुमारः प्रवर्तितो दीप प्रतीपात् ५१’</l>
</lg>
<p>अत्र रूपादिगुणयोगजन्मजनितं साम्य सामान्यरूपश्च पश्चात्प्रदीप-
दृष्टान्त इति सामान्यतो गुणयोगनिमित्तेयमुत्तरो नाम दृष्टान्तोक्तिः
साम्यभेदः ॥</p>
<div type="commentary">
  <p><q>रूपमिति</q> । कुमारो बालकोऽजः, स्वान्निजात्कारणात्पितुर्न बिभिदे न भेदं
जगाम । अभेदे हेतुमाह—ओजस्वि दीप्तं तद्रूपं, सौकुमार्यं तदेव, वीर्यं तेजस्तदेव,
नैसर्गिकं स्वाभाविकमुन्नतत्वमुच्छि/?/तत्वं च । यथा दीपात्प्रवर्तित उत्पादितो दीपः
स्वात्कारणाद्दीपान्न भिन्नो भवति । अत्रापि रूपादिकं तुल्यमेव । दृष्टान्तस्य प्रकृत-
वाक्यार्थपर्यवसाने सति पश्चादन्वय इत्युत्तरता ॥</p>
</div> <!-- commentary !-->
<p>सैव क्रियागुणद्रव्ययोगनिमित्ता विशेषतो यथा—</p>
<lg type="udāharaṇa" n="">
  <l>‘अव्वोच्छिण्णपसरिओ अहिअं उद्धाइ फुरिअसूरच्छाओ ।</l>
  <l>उच्छाहो सुभडाणं विसमक्खलिओ महाणर्इण व सोत्तो ॥ ५२ ॥’</l>
</lg>
<lg type="chāyā" ref="">
  <l>[ अव्यवच्छिन्नप्रसृतोऽधिकमुद्धावति स्फुरितशूर(शौर्य)च्छायः ।</l>
  <l>उत्साहः सुभटानां विषमस्खलितो महानदीनामिव स्रोतः ॥]</l>
</lg>
<p>अत्राव्यवच्छिन्नप्रसृत इति क्रियायोगनिमित्तं स्फुरितशौर्यच्छाय
इति गुणयोगनिमित्तं स्फुरितसूर्यच्छाय इति द्रव्ययोगनिमित्तं च साम्यं
सामान्यविशेषरूपश्च विषमस्खलितमहानदीस्रोतोदृष्टान्त इति विशेषतः
क्रियादियोगनिमित्तेयमुत्तरा नाम दृष्टान्तोक्तिः साम्यभेदः ॥</p>
﻿<pb n="433"/>
<div type="commentary">
  <p><q>अव्वोच्छिण्णेति</q> । इह सुभटानामुत्साहो विषमे दुष्करो स्खलितः सत्रधिकं
यथा स्योदेवमुद्धावति प्रकाशते । कीदृशः । अव्यवच्छित्रो निरन्तरः सन् प्रसृतः,
स्फुरिता शूरस्य सुभटस्य शौर्यस्य वा छाया ख्यातिः कान्तिर्वा यत्र सः । यथा
महानदीनां स्रोतः प्रवाहो विषमे देशे स्खलितः सन्नधिकमुद्धावति उद्गच्छति सोऽपि
निरन्तरं प्रसृतः स्फुरिता सूरस्य छाया कान्तिः प्रतिबिम्बो वा यत्र सः ।
'प्रतिबिम्बे च कान्तौ च ख्यातौ छायार्कयोषिति ।’ इति मेदिनीकारः । ('कार्यार-
म्भेषु संरम्भः स्थेयानुत्साह उच्यते ।’ इति भरतः।) अत्र तादृशनदीस्रोतसो
विशेषरूपता ॥</p>
</div> <!-- commentary !-->
<p>द्रव्यजातिनिमित्तसाम्या सामान्यतः पूर्वा दृष्टन्तोक्तिर्यथा—</p>
<lg type="udāharaṇa" n="">
  <l>‘विसवेओ व्व पसरिओ जं जं अहिलेइ वहलधूमुप्पीहो ।</l>
  <l>सामलइज्जइ तं तं रुहिरं व महोअहिस्स विद्द‍ुमवेण्टम् (ढम्)४३ ॥’</l>
</lg>
<lg type="chāyā" ref="">
  <l>[ विषवेण इव प्रसृतो यं यमगभिलेढि(लीयते) बहलधूमोत्पीडः ।</l>
  <l>श्यामलयति(लायते) तं तं (तत्तदू)रुधिरमिव महोदधेर्विद्रुमवेष्टम् (पीठम्) ॥]</l>
</lg>
<p>अत्र धूमविषयोर्विद्रुमरुधिरयोश्च द्रव्यजातियोगकृतं प्रतीयमानं
श्यामलायत इति धूमविषद्रव्ययोगजनितमभिधीयमानं सामान्यरूपं च
साम्यम् । सेयं दृष्टान्तस्य पूर्वमेवोपन्यासाद्द/?/व्यचातियोगनिमित्तसाम्या
सामान्यतः पूर्वा नाम दृष्टान्तोक्तिः साम्यभेदः ॥</p>
<div type="commentary">
  <p><q>विसेति</q> । इह बहलधूमोत्पीडो महाधूमसमूहो विषवेग इव प्रसृतो यद्यद्वि-
द्रुमपीठमभिलीयतेऽभिलाति गृह्णाति वा तत्तन्महोदधेर्विद्रुमपीठं श्यामलायते कज्ज-
लीभवति । कीदृशम् । रुधिरमिव, इयं पूर्वदिशा । अभिलीयत इति अभिपूर्वात्
लीङ् आश्लेषे दैवादिकः... । ‘स्यादुत्पीडः समूहेऽपि’ इति रत्नकोषः । अत्र
जातेर्द्रव्यस्य सामान्यत एव साम्यमिति सामान्यरूपता दृष्टान्तस्य पूर्वामुपन्यासा-
त्पूर्वता च ॥</p>
</div> <!-- commentary !-->
<p>सैव द्रव्ययोगनिमित्तसाम्या विशेषतो यथा—</p>
<lg type="udāharaṇa" n="">
  <l>‘संचारिणी दीपशिखेव रत्रौ यं यं व्यतीयाय पतिंवरा सा ।</l>
  <l>नरेन्द्रमार्गाट्ट इव प्रपेदे विवर्णभावं स स भूमिपालः ॥ ५४ ॥’</l>
</lg>
﻿<pb n="434"/>
<p>अत्र दीपशिखादिद्रव्ययोगकृतं साम्यं सामान्यविशेषरूपौ संचारिणी
दीपशिखेति च राजमार्गाट्ट इति च दृष्टान्तौ पूर्वमेवोपन्यस्तौ । सेयं
विशेषतो द्रव्ययोगनिमित्तसाम्या पूर्वा नाम दृष्टान्तोक्तिः साम्यभेदः ॥</p>
<div type="commentary">
  <p><q>संचारिणीत्यादि</q> । सा पतिंवरा इन्दुमती यं यं भूमिपालं व्यतीयाय तत्याज
स स भूमिपालो विवर्णभावं विवर्णत्वं प्रपेदे लेमे । यथा रात्रौ संचरिणी
दीपशिखा यं यं राजमार्गाट्टं व्यतिक्रामति स स राजमार्गाट्टो वैवर्ण्यं प्राप्नोति तथे-
त्यर्थः । व्यतीयायेति व्यतिपूर्वात् ‘इण् गतौ’ इति धातोर्लिटि रूपम्। अट्टो
अटारीति प्रसिद्धः । ‘स्यादट्टः क्षौममस्त्रियाम्’ इत्यमरः । इह संचरणत्वसामान्य-
योगात्सामान्यरूपता, राजमार्गाट्ट इति विशेषरूपता ॥</p>
</div> <!-- commentary !-->
<p>द्र्व्ययोगनिमित्तसाम्यैव सामान्यत उत्तरा यथा—</p>
<lg type="udāharaṇa" n="">
  <l>‘उज्ज्वलालोकया स्निग्धा त्वया त्यक्ता न राजते ।</l>
  <l>मलीमसमुखा वर्तिः प्रदीपशिखया यथा ॥ ५५ ॥’</l>
</lg>
<p>अत्र द्रव्ययोगकृतं साम्यं सामान्यरूपश्च प्रदीपः पश्चात्प्रदीपशिखा-
वर्तिर्दृष्टान्तः । सेयं यथोक्तरूपोत्तरा नाम दृष्टान्तोक्तिः साम्यभेदः ॥</p>
<div type="commentary">
  <p><q>उज्ज्वलेत्यादि</q> । त्वया त्यक्ता स्निग्धा स्नेहवती सखी न राजते इति प्रियायाः
सखीं प्रति पत्युर्वचनम् । त्वया कीदृश्या । उज्ज्वलो निर्मल आलोको दर्शनं यस्या-
स्तया । स्निग्धा कीदृशी । मलीमसं म्लानं मुखं यस्याः सा । यथा प्रदीपशिखया
त्यक्ता वर्तिर्न शोभते तथेत्यर्थः । प्रदीपशिखया कीदृश्या । उज्ज्वल आलोक उद्द‍योतो
यस्यास्तया । वर्तिः कीदृशी । स्निग्धा स्नेहवती, स्नेहस्तैलम् । मलानमुखी च ।
'मलीमसं तु मलिनम्’ इत्यमरः । इह नायिकाशिखयोर्द्रव्ययोर्योगः । दृष्टान्तस्य
सामान्यरूपता पश्चादुपादीयमानता च व्यक्तैव ॥</p>
</div> <!-- commentary !-->
<p>सैव क्रियागुणयोगनिमित्तसाम्या विशेषतो यथा—</p>
<lg type="udāharaṇa" n="">
  <l>‘तो ताण हअच्छाअं णिच्चललोअणसिहं पउत्थपआवम् ।</l>
  <l>आलेक्खपईवाणं व णिअअं पइइचडुलत्तणं पि विअलिअम् ५६’</l>
</lg>
<lg type="chāyā" ref="">
  <l>[ ततस्तेषां हतच्छायं निश्चललोचनशिखं प्रोषितप्रतापम् ।</l>
  <l>आलेख्यप्रदीपानामिव निजकं प्रकृतिचटुलत्वमपि विगलितम् ॥]</l>
</lg>
﻿<pb n="435"/>
<p>अत्र हतच्छायमित्यादीनामन्तर्गतगुणत्वेन क्रियाविशेषणत्वात्
क्रियागुणयोगनिमित्तं निजं प्रकृतिचटुलत्वमपि विगलितमिति गुण-
योगनिमित्तं च साम्यं सामान्यविशेषरूपश्चालेख्यप्रदीपदृष्टान्त इति
क्रियागुणयोगनिमित्तेयं विशेषत उत्तरा नाम दृष्टान्तोक्तिः साम्यभेदः ।
अथ दृष्टान्तोक्तेर्दृष्टान्तालंकारस्य च को विशेषः । उच्यते । ‘लौकिक-
परीक्षकाणां यस्मिन्नर्थे बुद्धिसाम्यं स दृष्टान्तः’ इत्यर्थं प्रति तु न
कश्चिद्विशेषः । उक्तिं प्रति पुनरनेको विद्यते । तद्यथा—दृष्टान्तदार्ष्टा-
न्तिकयोर्मित्रे वाक्ये निर्देशो दृष्टान्तालंकारः । एकवाक्ये निर्देशो
दृष्टान्तोक्तिः । साध्यधर्मसिद्धये दृष्टान्तालंकारः, साधर्म्य[निमित्त]-
सिद्धये दृष्टान्तोक्तः । इवाद्यप्रयोगे दृष्टान्तालंकारः, इवादिप्रयोगे तु
दृष्टान्तोक्तः । अत एवेयमुभयालंकारः स पुनरर्थालंकार इति ॥</p>
<div type="commentary">
  <p><q>तो ताणेत्यादि</q> । इह ततस्तेषां वानराणामालेख्यप्रदीपानामिव निजकमात्मीयं
प्रकृतिचञ्चलत्वमपि विगलितमपगतम् । हता छाया प्रतिष्टा कान्तिर्वा यत्र तत् ।
पक्षे हता छाया आतपाभावरूपा यत्र तत् । निश्चलं लोचनमेव शिखा यत्र तत् ।
प्रोषितोऽन्तर्गतः प्रताप पौरुषं प्रतपनं च यत्र तत् । क्रियाविशेषणत्रयमिदम् ।
'निजमात्मीयनित्ययोः’ इति विश्चः । स्वार्थिकः कन् । अत्र छायादेर्गुणस्य क्रिया-
विशेषणतया क्रियाया गुणायोगः । प्रदीपस्य दृष्टान्त इति विशेषः । उत्तरा च
व्यक्तैव । <b>अथेति</b> । उभयत्र साम्यमात्रस्योपजीवनादिति भावः । लौकिका लोक-
विदिताः, परीक्षकाः प्रमाणेन व्यवहारिणः । बुद्धिसाम्यस्योभयत्र तुल्यत्वादाह—
<b>न कश्चिदिति</b> । अभेद एवेत्यर्थः । तर्ह्यभेद एव, नेत्याह—<b>उक्तिमिति</b> ।
वचनरचनयानेके भेदास्तयोरित्यर्थः । साध्येति साध्यो धर्मः सिसाधयिषितः ।
<b>साधर्म्येति</b> । साधर्म्यं समानधर्मता तस्या निमित्तं गुणादि तयोः सिद्धिरित्यर्थः ।
इवादिप्रयोगपुरस्कारेण शब्दालंकारता, साम्यादिपुरस्कारेण चार्थालंकारतेत्युभया-
लंकारतेत्याह—<b>अत इति</b> ।</p>
</div> <!-- commentary !-->
<p>प्रपञ्चोक्तिं लक्षयति—</p>
<lg type="kārikā" n="">
  <l>साम्योत्कर्षापकर्षोक्तेरुपमानोपमेययोः ।</l>
  <l>प्रकृता विकृता चेति प्रपञ्चोक्तिः प्रदर्श्यते ॥ ३९ ॥</l>
</lg>
﻿<pb n="436"/>
<p>सोपमानोपमेययोः साम्येन प्रकृता यथा—</p>
<lg type="udāharaṇa" n="">
  <l>‘अरण्यबीजाञ्जलिदानलालिता-
स्तथा च तस्यां हरिणा विशश्वसुः ।</l>
  <l>यथा तदीयैर्नयनैः कुतूहला-
त्पुरः सखीनाममिमीत लोचने ॥ ५७ ॥’</l>
</lg>
<p>अत्र मृगलोचनोपमानानां तल्लोचनोपमेययोश्च साम्यमविकृतानामेव
प्रतीयते । सेयं सामान्येन प्रकृता नाम प्रपञ्चोक्तिः साम्यभेदः ॥</p>
<div type="commentary">
  <p><q>साम्येति</q> । उपमानोपमेययोः साम्येनोत्कर्षेणापकर्षेण च प्रपञ्चोक्तिः । सा
च क्वचित्प्रकृता स्वभावसिद्धा, क्वचिद्विकृतौपाघिकी ॥ <b>अरण्येत्यादि</b> । तस्यां
गौर्यां च तथा तेन प्रकारेण हरिणा विशश्वसुः विश्वासं जगमुः । कीदृशाः । अरण्य-
बीजस्य अंडोरीति ख्यातस्याञ्जलिदानेन लालिता विलासिताः । तदञ्जलिस्थनीवार-
धान्यभक्षका इत्यर्थः । यथा सा गौरी तदीयैर्मृगसंबन्धिभिर्नेत्रैरग्रे सखीनां लोचनेऽ-
मिमीत समीचकार कौतुकात् । अरण्ये बीजानि यस्य तदरण्यबीजम् । विशश्व-
सुरिति विपूर्वात् ‘श्वस प्राणने’ इत्यस्माल्लिट्युसि रूपम् । अमि१मीतेति ‘माङ् माने'
णिचि लुङि चङि रूपम् । इहाविकृतता मृगलोचनानां सहजसौकर्यात् । अत एव
प्रकृतता प्रपञ्चोक्तिरिवादेरप्रयोगात् ॥</p>
</div> <!-- commentary !-->
<p>प्रकृतैवोपमानोत्कर्षेण यथा—</p>
<lg type="udāharaṇa" n="">
  <l>‘गर्वमसंवाह्यमिमं लोचनयुगलेन वहसि किं मुग्धे ।</l>
  <l>सन्तीदृशानि दिशि दिशि सरःसु ननु नीलनलिनानि ॥ ५८ ॥’</l>
</lg>
<p>अत्र तव द्वे लोचनोत्पले एव, सरसां पुनर्बहूनि नीलोत्पलानीत्युप-
मानोत्कर्षः प्रकृत एव प्रतीयते । सेयमुपमानोत्कर्षेण प्रकृता नाम
प्रपञ्चोक्तिः साम्यभेदः ॥</p>
<div type="commentary">
  <p><q>गर्वमित्यादि</q> । ननु हे नायिके, लोचनद्वयेनासंवाह्यं गर्व त्वं किं वहसि ।
न वोढुमर्हसीत्यर्थः । दिशि दिशि प्रतिदिशं सरःसु तडागेषु र्हदृशानि त्वन्नत्रतु-
ल्यानि नीलोत्पलानि सन्ति । अत एव गर्वभङ‍गः । ‘स्यान्मर्दनं संवाहनम्’ इत्य-
मरः । इह नीलोत्पलानामुत्कर्षः साहजिक एव । नेत्रद्वयापेक्षया तेषां बहुत्वात् ॥</p>
</div> <!-- commentary !-->
<!-- NOTES pg=436!-->
१. प्रमादोक्तिरेषा । जौहोत्यादेर्माधातोरिति तु न्याय्यम्.
﻿<pb n="437"/>
<p>सैवोपमानापकर्षेण यथा—</p>
<lg type="udāharaṇa" n="">
  <l>‘अन्यतो नय मुहूर्तमाननं चन्द्र एष सरले कलामयः ।</l>
  <l>मा कदाचन कपोलयोर्मलं संक्रमय्य समतां नयि१ष्यति ॥ ५९ ॥’</l>
</lg>
<p>अत्रोपमानस्य मलिनताकृतोऽपकर्षः प्रकृत एव प्रतीयते । सेय-
मुपमानापकर्षेण प्रकृता नाम प्रपञ्चोक्तिः साम्यभेदः ।</p>
<div type="commentary">
  <p><q>अन्यत इत्यादि</q> । हेसरले ऋजुप्रकृतिके, आननं मुखं मुहूर्तमन्यतोऽन्यत्र
नय प्रापय । अत्र हेतुः । एष चन्द्रः कलामयः कदाचन कपोलयोर्मलं संक्रमय्य
मेलयित्वा मा समतां साम्यं नयिष्यति प्रापयिष्यति । अन्यस्यान्यत्र संक्रमणे
कलामयत्वं हेतुः । अन्यत इति सप्तम्यां तसिः । इह चन्द्रस्योपमानस्य कलङ‍करूप-
मलसंबन्धकृतोऽपकर्षः साहजिक एव ज्ञायते ॥</p>
</div> <!-- commentary !-->
<p>सैवोपमानस्य किंचिदुत्कर्षेण यथा—</p>
<lg type="udāharaṇa" n="">
  <l>‘आपातमात्ररसिके सरसीरुहस्य
किं बीजमर्पयितुमिच्छसि वापिकायाम् ।</l>
  <l>कालः कलिर्जगदिदं नकृतज्ञमज्ञे
स्थित्वा हरिष्यति तवैव मुखस्य शोभाम् ॥ ६० ॥’</l>
</lg>
<p>अत्रोपमानस्योपमेयादीषदुत्कर्षः प्रकृत एव प्रतीयते । सेयमीष-
दुत्कर्षेण प्रकृता नाम प्रपञ्चोक्तिः साम्यभेदः ॥</p>
<div type="commentary">
  <p><q>आपातेत्यादि</q> । हे आपातमात्ररसिके एतत्क्षणमात्ररसवशे हे नायिके, सर-
सीरुहस्य पद्मस्य बीजं वापिकायामर्पयितुं क्षेप्तुं किमिच्छसि । किं तु नेदमर्हमित्यर्थः ।
अत्र हेतुः । अयं कालः कलियुगाख्यः, अत एवेदं जगन्नकृतज्ञममर्यादम् । ततो
हे अज्ञे, स्थित्वा कालान्तर इदं सरसीरुहं तवैव मुखस्य शोभामथ च संपदं
हरिष्यति ग्रहीष्यति । जेष्यतीति यावत् । ‘आपातः पुंसि तत्कालं’ इति मेदिनी-
कारः । ‘मर्यादावान्कृतज्ञः’ इति च । इह पद्मस्योपमानस्य मुखादुपमेयात्किंचिदु-
त्कर्षः साहजिक एव विवक्षितः ॥</p>
</div> <!-- commentary !-->
<!-- NOTES pg=437!-->
१. सुभाषितावलौ तु ‘स नेष्यति’ इति पाठः.
﻿<pb n="438"/>
<p>उपमानोपमेययोः साम्यापत्त्या विकृता यथा—</p>
<lg type="udāharaṇa" n="">
  <l>‘घरिणीए महाणसकम्मलग्गमसिमलिइएण हत्थेण ।</l>
  <l>छित्तं मुहं हसिज्जइ चन्दावत्थं गअं पइणा ॥ ६१ ॥’</l>
</lg>
<lg type="chāyā" ref="">
  <l>[ गृहिण्या महानसकर्मलग्नमसीमलिनितेन हस्तेन ।</l>
  <l>स्पृष्टं मुखं हस्यते चन्द्रावस्थां गतं पत्या ॥]</l>
</lg>
<p>अत्रोत्कृष्टोपमेयस्य मसीमालिन्यवैकृतेनोपमानसाम्यमापद्यमानं प्रती-
यते । सेयमुपमानोपमेययोः साम्यापत्त्या विकृता नाम प्रपञ्चोक्तिः
साम्यभेदः ॥</p>
<div type="commentary">
  <p><q>घरिणीत्यादि</q> । ‘गृहिण्य महानसकर्मलग्नमसीमलिनितेन हस्तेन । स्पृष्टं मुखं
हस्यते चन्द्रावस्थां गतं पत्या ॥’ इह कयाचिन्नायिकया चन्द्रेण स्पर्धमानया पाका-
सक्तया श्यामितहस्तेन मुखे स्पृष्टे सति नायकस्तन्मुखस्य चन्द्रसमत्वं सूचयन्नु-
पहसतीत्येकापरस्यै कथयति—<b>गृहिण्या इति</b> । गृहिण्याः पाकक्रियालग्नश्यामभा-
गश्यामितेन करेण स्पृष्टं मुखमत एव चन्द्रावस्थां गतं पत्या हस्यते । ‘पाकस्थान-
महानसे’ इत्यमरः । अत्र मसीमालिन्यं वैकृतं तत एव मुखचन्द्रयोः साम्यापत्तिः ॥</p>
</div> <!-- commentary !-->
<p>विकृतैवोपमेयस्योत्कर्षापत्त्या यथा—</p>
<lg type="udāharaṇa" n="">
  <l>‘रत्तुप्पलदलसोहा तीअ वि चसअम्मि सुरहिवारुणीभरिए ।</l>
  <l>मअतम्बेहि मणहरा पडिमाडिएहि लोअणेहि लहुइआ ॥ ६२ ॥’</l>
</lg>
<lg type="chāyā" ref="">
  <l>[ रक्तोत्पलदलशोभा तस्य अपि चषके सुरभिवारुणीभरिते ।</l>
  <l>मदताम्राभ्यां मनोहरा प्रतिमापतिताभ्यां लोचनाभ्यां लघ्वीकृता ॥]</l>
</lg>
<p>अत्रोपमेयस्य मधुमदताम्रत्ववैकृत उत्कर्षः प्रतीयते । सेयमुपमेयो-
त्कर्षेण विकृता नाम प्रपञ्चोक्तिः साम्यभेदः ॥</p>
<div type="commentary">
  <p><q>रत्तुप्पलेत्यादि</q> । इह कथापि नायिकया लोचनाभ्यां चषके सुगन्धिमद्यभृते
प्रतिमया प्रतिबिम्बेन पतिताभ्याम् । अत एव मदेनाताम्राभ्यामतिलोहिताभायां
मनोज्ञा रक्तोत्पलदलस्य शोभा लघ्वीकृतात्यल्पा कृता । जितेति यावत् । ‘चषकं
पानपात्रं स्यात्’ इति हारावली । ‘सुरा...वरुणात्मजा’ इत्यमरः । भरित इत्यत्र
﻿<pb n="439"/>
बाहुलकात्पाक्षिक इडगमः । यद्वा भरितः संजातभरः । तारकादित्वादितच् । ‘प्रति-
बिम्बं प्रतिमा’ इत्यमरः । अत्र नेत्रयोरुपमेययोर्मदताम्रत्वं वैकृत उत्कर्षः स्फुट एव ॥</p>
</div> <!-- commentary !-->
<p>सैवोपमेयापकर्षापत्त्या यथा—</p>
<lg type="udāharaṇa" n="">
  <l>‘मृगं मृगाङ‍क सकलं सदाङ‍के बिभार्ति तस्यास्तु मुखं कदाचित् ।</l>
  <l>कपोलदेशे मृगनाभिपत्र/?/मियान्सखे तस्य ततोऽपकर्षः ॥ ६३ ॥’</l>
</lg>
<p>अत्र मृगाङ‍क सकलं मृगं सदाङ‍के बिभार्ति, तन्मुखं च कदाचि-
न्मृगनाभिमात्रजपत्रमेवेत्युपमेयस्य वाचनिक्यपकर्षापत्तिः प्रतीयते ।
सेयमुपमेयापकर्षापत्त्या विकृता नाम प्रपञ्चोक्तिः साम्यभेदः ॥</p>
<div type="commentary">
  <p><q>मृगमित्यादि</q> । हे सखे, तस्य मुखस्य ततश्चन्द्रादियानेतावान्प्रकर्षः ।
तमेवाह । मृगाङ‍कश्चन्द्रोऽङ‍के क्रोडे सदा सकलं मृगं बिभर्ति । तस्याः पुनर्मुखं (कर्तृ),
कपोलदेशे मृगनाभेः कस्तूरिकायाः पत्रं/?/ पत्रा/?/वलीं कदाचिद्वहति । इह मुखस्यो-
पमेयस्य वाचनिकी वचनतात्पर्यपर्यवसन्नापकर्षापत्तिः । कलङ्किना सममनयोरल्प
एवोत्कर्ष इति हि वचनमपसर्षबोधकमेव । विकृतता च कस्तूरीपत्रा/?/धानात् ॥</p>
</div> <!-- commentary !-->
<p>सैवोपमेयस्य साम्यापत्त्योपमानोत्कर्षेण च यथा—</p>
<lg type="udāharaṇa" n="">
  <l>‘न मर्त्यलोकस्त्रिदिवात्प्रतीयते म्रियेत नाग्रे यदि वल्लभो जनः ।</l>
  <l>निवृत्तमेव त्रिदिवप्रयोजनं मृतः स चेज्जीवत एव जीवति ॥ ६४ ॥’</l>
</lg>
<p>अत्रोपमेयस्य यथोक्तधर्मयोगे सत्युपमानेन पूर्वार्धे साम्यमुत्तरार्धे तु
किंचिदुत्कर्षो भवति । सेयं यथोक्ता । विकृता नाम प्रपञ्चोक्तिः सा-
म्यभेदः ॥</p>
<div type="commentary">
  <p><q>न मर्त्येत्यादि</q> । विवृतोऽयमभावालंकारे । इहोपमेयस्य मर्त्यलोकस्य यथोक्त-
धर्मस्याग्रे वल्लभमरणाभावरूपस्य योगे सत्युपमानेन त्रिदिवेन तौल्यमग्रे त्रिदिवप्र-
योजननिवृत्त्युक्तेरुत्कर्ष एव ज्ञायते । वल्लभस्याग्रे मरणाभावाशंसनया विकृतता ॥</p>
</div> <!-- commentary !-->
<p>प्रतिवस्तूक्तेर्भेदप्रकारानाह—</p>
<lg type="kārikā" n="">
  <l>प्रतिवस्तूक्तिरप्यस्मिन्नृज्वी वक्रा च कथ्यते ।</l>
  <l>दृष्टान्तोक्तेश्च सा छायां प्रपञ्चोक्तेश्च गाहते ॥ ४० ॥</l>
</lg>
﻿<pb n="440"/>
<p>सा दृष्टान्तोक्तिच्छायया विधावृजुः पूर्वा च यथा—</p>
<lg type="udāharaṇa" n="">
  <l>‘तन्मन्ये हिमभासस्तारानिकरेण कान्तिरुच्छेद्या ।</l>
  <l>यत्तस्या(एतस्या) मुखमेतद्यदि युवतिमुखानि विजयन्ते ॥ ६५ ॥’</l>
</lg>
<p>अत्र तदिन्दोस्तारकौघेन कान्तिरुच्छेद्या इति पूर्वमृजूक्त्या दृष्टा-
न्तरूपं पश्चाद्यदेतन्मुखं युवतिमुखानि विजयन्त इति ऋजूक्त्यैव दा-
र्ष्टान्तिकरूपं प्रतिवस्तूपन्यस्तमिति सेयं दृष्टान्तोक्तिच्छायया विधावृज्वी-
पूर्वा च प्रतिवस्तूक्तिः साम्यभेदः ॥</p>
<div type="commentary">
  <p><q>प्रतीति</q> । सा प्रतिवस्तूक्तिर्दृष्टान्तोक्तिप्रपञ्चोक्त्योश्छायां धर्मं गाहते बिभर्ति
तयोश्‍छायावाहिनीत्यर्थः ॥ <b>तन्मन्ये इत्यादि</b> । एतस्या एतन्मुखं यदि युवति-
मुखानि (कर्तॄणि) विजयन्ते तत्तदा हिमभासश्चन्द्रस्य कान्तिस्तारानिकरेणोच्छे-
द्येत्यहं मन्ये । इह कर्मानुमितिरध्याहार्या । विजयन्त इत्यत्र ‘विपराभ्यां जेः
१।३।१९।’ इति तङ् । अत्र प्रथममृजूक्त्या दृष्टान्तः, पश्चाद्दार्ष्टान्तिकमृजूक्त्यैव
प्रतिवस्तूपन्यासः । तथा च दृष्टान्तोक्तिच्छाया व्यक्तैव, विधिमुखतापि व्यक्तैव ॥</p>
</div> <!-- commentary !-->
<p>सैवोत्तरा वक्रा च यथा—</p>
<lg type="udāharaṇa" n="">
  <l>‘शुद्धान्तदुर्लभामिदं वपुराश्रमवासिनो यदि जनस्य ।</l>
  <l>दूरीकृताः खलु गुणैरुद्यानलता वनलताभिः ॥ ६६ ॥’</l>
</lg>
<p>अत्र शुद्धान्तदुर्लभमिति वक्रोक्त्या पूर्वं दार्ष्टान्तिकरूपं वस्तूपन्यस्य
पश्चाद्द‌ूरीकृताः खलु गुणैरिति वक्रोक्त्यैव दृष्टान्तरूपं प्रतिवस्तूपन्यस्त-
मिति सेयं दृष्टान्तोक्तिच्छायया विधौ वक्रोत्तरा च प्रतिवस्तूक्तिः सा-
म्यभेदः ॥</p>
<div type="commentary">
  <p><q>शुद्धेत्यादि</q> । यद्याश्रमवासिनो जनस्य वपुरिदं शुद्धान्तेऽन्तःपुरे दुर्लभमस्ति
तदा खलु निश्चयेन वनलताभिरुद्यानलता गुणैर्दूरीकृताः सन्ति । ‘शुद्धान्तश्चावरो-
धश्च’ इत्यमरः । अत्र शुद्धान्तदुर्लभपदेनेदृशं रूपमन्तःपुरेऽपि नास्तीति वक्रोक्तया
प्रतिपादितपूर्वं दार्ष्टान्तिके । उत्तरार्धेऽपि वक्रोक्त‍यैव दृष्टान्तकथनमिति दृष्टान्तो-
क्तिच्छायत्वविघिता तु स्फुटैव ॥</p>
</div> <!-- commentary !-->
﻿<pb n="441"/>
<p>दृष्टान्तोक्तिच्छायया निषेधे ऋजुः पूर्वा यथा—</p>
<lg type="udāharaṇa" n="">
  <l>‘न मालतीदाम विमर्दयोग्यं न प्रेम नव्यं सहतेऽपराधान् ।
म्लानापि न म्लायति केसरस्रग्देवी न खण्डप्रणया कथंचित् ६७’</l>
</lg>
<p>अत्र न मालतीदाम विमर्दयोग्यामिति, म्लानापि न म्लायति केस-
रस्रगिति च ऋजूक्तिभ्यामेव पूर्वं दृष्टान्तरूपे वस्तुनी प्रतिषिध्योत्तर-
कालं न प्रेम नव्यं सहतेऽपराधानिति, देवी न खण्डप्रणया कथंचि-
दिति च दार्ष्टान्तिकरूपे प्रतिवस्तुनी ऋजूक्त्यैव प्रतिषिद्धे । सेयं नि-
षेधे ऋज्वी पूर्वा च दृष्टान्तोक्तिच्छायाया प्रतिवस्तूक्तिः साम्यभेदः ।</p>
<div type="commentary">
  <p><q>न मालतीत्यादि</q> । मालतीमाला विमर्दयोग्या नास्ति । अतिमृदुत्वात् । तद्व-
न्नव्यं नवीनं प्रेम अपराधान्न सहते । केसरस्रक् बकुलमाला म्लानापि सती न
म्लायति अतिमलिना न भवति तद्वद्देवी कथंचिन्न खण्डप्रणया न खण्डितप्रश्रया
भवति । ‘नव्यो नवीनो नूतनो नवः’ इत्यमरः । अत्र दृष्टान्तोक्तिच्छायया निषेधः ।
पूर्वत्वमृजुत्वं च स्फुटमेव ॥</p>
</div> <!-- commentary !-->
<p>सैवोत्तरा च वक्रा च यथा—</p>
<lg type="udāharaṇa" n="">
  <l>‘मानुषीषु कथं वा स्यादस्य रूपस्य संभवः ।</l>
  <l>न प्रभातरलं ज्योतिरुदेति वसुधातलात् ॥ ६८ ॥’</l>
</lg>
<p>अत्र कथं वा स्यादिति वक्रया निषेधोक्त्या दार्ष्टान्तिकमभिधाय
पश्चान्न वसुधातलात्प्रभातरलं ज्योतिरुदेतीति वैयधिकरण्यवक्रयैव निषे-
धोक्त्या दृष्टन्तोऽभिहितः । सेयं निषेधे वक्रोत्तरा च दृष्टान्तोक्तिच्छा-
यया प्रतिवस्तूक्तिः साम्यभेदः ॥</p>
<div type="commentary">
  <p><q>मानुषीष्वित्यादि</q> । विवृतोऽयमभावालंकारे । अत्र कथं वा स्यादिति वितर्को-
त्थतया वक्रोक्तिर्निषेधरूपा, उत्तरार्धे तादृशज्योतिषो भूमावसंभवेऽतिरूपवत्या
भूमावसंभव उक्त इति वैयधिकरिण्यं वक्रता च ॥</p>
</div> <!-- commentary !-->
﻿<pb n="442"/>
<p>प्रपञ्चोक्तिच्छायया विधावृज्वी यथा—</p>
<lg type="udāharaṇa" n="">
  <l>‘तरङ‍गय दृशोऽङ‍गने पततु चित्रमिन्दीवरं
स्फुटीकुरु रदच्छदं व्रजतु विद्रुमः श्वेतताम् ।</l>
  <l>क्षणं वपुरपावृणु स्पृशतु काञ्चनं कालिका-
मुदञ्चय मुखं मनाग्भवतु च द्विचन्द्रं नभः ॥ ६९ ॥’</l>
</lg>
<p>अत्र प्रथमचतुर्थपादयोरुपमानोपमेयसाम्यं वैकृतम्, द्वितीयतृतीय-
पादयोरुपमानापकर्षः प्रकृत इति । सेयं प्रपञ्चोक्तिच्छायया विधावृज्वी
नाम प्रतिवस्तूक्तिः साम्यभेदः ॥</p>
<div type="commentary">
  <p><q>तरङ‍गयेत्यादि</q> । हे अङ‍गने रूपवति, दृशो नेत्राणि तरङ‍गय चञ्चलानि कुरु ।
ततो नीलमिन्दीवरं पद्मं पततु भङ‍गवद्भवतु । रदच्छदं दशनाच्छादकमधरं स्फुटी-
कुरु व्यक्तीकुरु । ततो विद्रुमः प्रवालवृक्षः श्वेततां व्रजतु यातु । क्षणं मुहूर्तमात्रं
वपुः शरीरमपावृणु निरावरण कुरु । ततः काञ्चनं कनकं (कर्तृ) कालिकां श्यामिकां
स्पृशतु । मनाक् अल्पं यथा स्यादेवं मुखमुदञ्चयोत्तोलय च । ततो नभ आकाशं
द्विचन्द्रं चन्द्रद्वयान्वितं भवतु । तरङ‍गयेति तरङ‍गशब्दात् ‘तत्करोति-’ इति णिचि
लोटि रूपम् । ‘ओष्ठाधरौ तु रदनच्छदौ’ इत्यमरः । ‘विद्रुमो ना प्रवालेऽपि’ इति
मेदिनीकारः । ‘कालिका श्यामिका चण्ड्याः’ (?) इति शाश्वतः । द्वौ चन्द्रौ यत्र
तद्विचन्द्रम् । अत्र विकृततया प्रकृततया च प्रपञ्चोक्तिच्छाया वैकृतमसाहजिकम् ।
प्रकृतः सहजः । विधिता तु व्यक्तैव ॥</p>
</div> <!-- commentary !-->
<p>सैव विधौ वक्रा यथा—</p>
<lg type="udāharaṇa" n="">
  <l>‘एक्कोण्णमिअभुअभङ‍गे विमलकवोले
वअणम्मि तुइ मिअच्छि तिरिञ्छणअणे ।</l>
  <l>एहु ससिबिम्बउ कलङ‍गगारउ पण्डरउ खित्तउ
उप्परेण भमाइअ णिमञ्छणखप्परउ ॥ ७० ॥’</l>
</lg>
<lg type="chāyā" ref="">
  <l>[ एकोन्नामितभ्रूभङ‍गे विमलकपोले
वदने तवः मृगाक्षि तिर्यङ्नयने ।</l>
  <l>एतच्छशिबिम्बं कलङ‍कागारं पाण्डरमुत्क्षिप्त-
मुपरि भ्रामयित्वा निर्मञ्छनकर्परम् ॥]</l>
</lg>
﻿<pb n="443"/>
<p>अत्रोपमेयोत्कर्षो वैकृतः, उपमानापकर्षः प्राकृतः प्रकाशत एव ।
या पुनरियमुत्तरार्धेन रूपकेणोपमानापकर्षस्योक्तिभाङ्गिस्तयेयं प्रपञ्चोक्ति-
च्छायया विधौ वक्रा नाम प्रतिवस्तूक्तिः साम्यभेदः ॥</p>
<div type="commentary">
  <p><q>एक्को इत्यादि</q> । ‘एकोन्नामित भ्रूभङ‍गे विमलकपोले वदने तव मृगाक्षि तिर्य-
ङ‍गयने । एतच्छशिबिम्बं कलङ‍कागारं पाण्डरमुत्क्षिप्तमुपरि भ्रामयित्वा निर्मञ्छनक-
र्परम् ॥’ इह हे मृगाक्षि, तव वदन एतच्छशिबिम्बं निर्मञ्छनकर्परमुपरि भ्राम-
यित्वोत्क्षिप्तम् । कीदृशे वदने । एक उन्नमित उत्तोलितो भ्रूभङ‍गो यत्र तस्मिन् ।
विमलौ कपोलौ यत्र तस्मिन् । तिर्यग्नयने यत्र तस्मिन् । एतादृशस्य निर्मञ्छन-
मुचितमेव । शशिबिम्बे निर्मञ्छनकर्परधर्ममाह—कलङ‍क एवाङ‍गारो यत्र तत्पाण्डरं
श्वतं च । ‘अङ‍गारोऽलातमुल्मुकम्’ इत्यमरः । ‘कर्परोऽस्री कपालेऽपि’ इति
मेदिनीकारः । अत्रोपमेये वदने भ्रूभङ‍गादेर्विकृतत्वप्रकाशः स्फुटः । उत्तमस्य निर्भ-
ञ्छनं क्रियत इत्युक्तिभङ‍गी‍ ॥</p>
</div> <!-- commentary !-->
<p>सैव निषेधे ऋज्वी यथा—</p>
<lg type="udāharaṇa" n="">
  <l>‘दातारो यदि कल्पशाखिभिरलं यद्यर्थिनः किं तृणैः
सन्तश्चेदमृतेन किं यदि खलास्तत्कालकूटेन किम् ।</l>
  <l>किं कर्पूरशलाकया यदि दृशोः पन्थानमेति प्रिया
संसारेऽपि सतीन्द्रजालमपरं यद्यस्ति तेनापि किम् ॥ ७१ ॥’</l>
</lg>
<p>अत्रोपमेयोत्कर्ष ऋजूक्त्यैव च निबद्ध इति सेयं प्रपञ्चोक्तिच्छा-
यया निषेधे ऋजुर्नाम प्रतिवस्तूक्तिः साम्यभेदः ॥</p>
<div type="commentary">
  <p><q>दातार इत्यादि</q> । यदि दातारः सन्ति तदा कल्पशाखिभिः कल्पवृक्षपञ्चकैरलं
निष्फलम् । दानस्य दातृभिरेव निष्पादनाम् । यद्यर्थिनो याचकाः सन्ति तर्हि तृणैः
किम् । याचकानामेव तृणाकार्यकरत्वात् । एवमन्यत्रापि । चेद्यदि सन्तः सज्जना-
स्तदा अमृतेन किम् । खला दुर्जना यदि तदा कालकूटेन विषेण किम् । दृशोर्ने-
त्रयोः । पन्थानं मार्गं यदि प्रिया एति आयाति तदा कर्पूरशलाकया किं कर्पू-
रघटितकाष्ठिकया किम् । कर्पूराञ्जन्या वा किम् । संसारेऽपि सति विद्यमाने तस्मा-
दपरमिन्द्रजालमस्ति तेनापि किम् । सकलेन्द्रजालात्संसारस्य महत्त्वात् । ‘चन्द्रा-
दिकाष्ठ्यञ्जनयोः शलाका’ इति मेदिनीकारः । अत्र दातृप्रभृतेरुत्कर्ष उपमाने च
निषेध ऋजूक्त्यैव ॥</p>
</div> <!-- commentary !-->
﻿<pb n="444"/>
<p>सैव निषेधे वक्रा यथा—</p>
<lg type="udāharaṇa" n="">
  <l>‘तद्वक्रं यदि मुद्रिता शशिकथा १तच्चेत्स्मितं का सुधा
तच्चक्षुर्यदि हारितं कुवलयैस्ता२श्चेद्गिरो धिङ्मधु ।</l>
  <l>धिक् कंदर्पधनुर्भ्रुवौ च यदि ते किं वा बहु ब्रूमहे
यत्सत्यं पुनरुक्त३वस्तुविरसः सर्गक्रमो वेधसः ॥ ७२ ॥’</l>
</lg>
<p>अत्रोपमानापकर्षो वक्रोक्त्या च निषेधः । शेषं पूर्ववत् । ते इमे द्वे
अपि मालोपमाच्छायया प्रपञ्चोक्तिपूर्वे, पुनः उपमाच्छाययेति मन्तव्यम् ॥</p>
<div type="commentary">
  <p><q>तद्वक्रमित्यादि</q> । तस्यास्तत्प्रसिद्धं मुखं यद्यस्ति तदा शशिकथा मुद्रिता
लुप्ता । तन्मुखस्यैव चन्द्रत्वात् । एवमन्यत्रापि । सर्वत्र तच्छब्दः प्रसिद्धौ ।
चेद्यदि तत्स्मितमीषद्धासस्तदा का सुधा किमभृतम् । यदि तन्नेत्रं तदा हारितं
नीलनलिनैः । यदि ता गिरो वाण्यस्तदा धिङ्मधु । यदि ते भ्रुवौ च तदा कंदर्प-
धनुर्धिक् । यद्वा किं बहु ब्रूमहे वदामो यत्सत्यं निश्चितं वेधसो धातुः सृष्टिक्रमः
पुनरुक्तवस्तुषु द्विरुक्तपदार्थेषु विमुख एव । तथा च तद्वक्रादौ सति तच्चन्द्रादिसर्गो
न स्यादिति भावः । ‘ऊर्ध्वे दृग्भ्यां भ्रुवौ स्रियाम्’ इत्यमरः । अत्र कथामुद्रणादिना
चन्द्रादेरेव निषेध इति वक्रोक्तिः । शेषं प्रपञ्चोक्तिच्छायत्वादिकं पूर्ववत् ऋजुप्रति-
वस्तूक्तिवत् । अनयोः प्रपञ्चोक्तिच्छाया कथमित्यत आह—<b>मालेति</b> । यथा मालो-
पमायां विस्तरेणोपमितिस्तथात्र प्रपञ्चोक्तिरपि विस्तरेणेत्यर्थः ॥ <b>उत्पाद्येति</b> ।
यथोत्पाद्योपमायामुपमानार्थमुत्पाद्योपमेयेन प्रतीयमानमभिधीयमानं च सादृश्यमुक्तं
तथा पूर्वयोरपीति प्रपञ्चोक्तिच्छायत्वमित्यर्थः ॥ इति सामान्यालंकारनिरूपणम् ॥</p>
</div> <!-- commentary !-->
<p>संशयोक्त्यलंकारनिरूपणम् ।</p>
<p>संशयलक्षणमाह—</p>
<lg type="kārikā" n="">
  <l>अर्थयोरतिसादृश्याद्यत्र दोलायते मनः ।</l>
  <l>तमेकानेकविषयं कवयः संशयं विदुः ॥ ४१ ॥</l>
</lg>
<lg type="kārikā" n="">
  <l>तत्रैकविषयोऽनेको यस्मित्रेकत्र शङ‍क्यते ।</l>
  <l>यस्मिन्नेकमनेकत्र सोऽनेकविषयः स्मृतः ॥ ४२ ॥</l>
</lg>
<!-- NOTES pg=444!-->
१. ‘हा हेम सा चेद्दयुतिः’ इति पाठः. २. ‘स्तच्चेत्स्मितं का सुधा’ इति पाठः.
३. ‘वस्तुविमुखः सर्ग॰’ इति पाठः.
﻿<pb n="445"/>
<div type="commentary">
  <p><q>अर्थयोरिति</q> । अर्थयोर्वाच्ययोरतिसाम्याद्यत्र मनो दोलायते नैकत्र स्थिरं
भवति इदं वेदं वेति कृत्वा तं संशयमाहुः । स चैकविषयोऽनेकविषयश्च । यत्रैक-
स्मिन्धर्मिण्यनेकः शङ‍क्यते स एकविषयः । यस्मिन्नानाधर्मिण्येकः शङ‍क्यते सोऽनेक-
विषयः ॥</p>
</div> <!-- commentary !-->
<p>तयोराद्योऽभिधीयमानसादृश्यो यथा—</p>
<lg type="udāharaṇa" n="">
  <l>‘आहारे विरतिः समस्तविषयग्रामे निवृत्तिः परा
नासाग्रे नयनं यदेतदपरं यच्चैकतानं मनः ।</l>
  <l>मौनं चेदमिदं च शून्यमखिलं यद्विश्वमाभाति ते
तद्‍ब्रूयाः सखि योगिनी किमसि भोः किं वा वियोगिन्यसि ७३’</l>
</lg>
<p>अत्रैकस्मिन्वस्तुनि वस्तुद्वयस्याभिधीयमानसामान्यप्रत्यक्षं तद्विशेष-
प्रत्यक्षादुभयविशेषस्मरणाच्च यो विमर्शः सोऽयमेकविषयः संशयः ॥</p>
<div type="commentary">
  <p><q>आहार इत्यादि</q> । हे सखि, तद्ब्रू/?/यास्त्वं वद । किं योगिन्यसि योगवत्यसि
किं वा वियोगिन्यसि वियोगवत्यसि । उभयसाधर्म्यमाह—आहारे भक्ष्ये विरति-
र्विरागः समस्ते विषयग्रामे स्रगादौ परात्यर्थं निवृत्तिः । नासाया अग्रे नयनं नासि-
काग्रनिरीक्षणमित्यर्थः । एतद्यदपरं यच्च मन एकतानमचञ्चलं ध्येये पत्यौ च ।
इदं च मौनमवचनम् । इदमखिलं विश्वं यच्छून्यमाभाति । सर्वत्र तवेति योज्यम् ।
'आहारलाघवं मौनं नासाग्रस्य च वीक्षणम् । मनःस्थैर्यं वशित्वं च योगिनां विश्व-
शृन्यता ॥’ इति योगशास्रम् । ‘भक्ष्ये विरागो नयनाग्रवीक्षा मौनं मनोनिश्चलता
वशित्वम् । विश्वस्य शून्यत्वविभावनं च वियोगिकृत्यं मुनयो वदन्ति ॥’ इति
भरतः । अत्रैकस्मिन्वस्तुनि सखीविषये वस्तुद्वयस्य योगवियोगरूपस्याभिधीयमानं
यत्साम्यं तस्य प्रत्यक्षाद्दर्शनात् । समानधर्मदर्शनादिति यावत् । विशेषाप्रत्यक्षा-
द्विशेषादर्शनादुभयविशेषयोगवियोगयोः स्मरणाद्विमर्शः संखयः । इह साधारण-
धर्मदर्शनं विशेषादर्शनमारोप्य कोटिद्वयस्मरणकारणमिति संशयकारणमुक्तम् ॥</p>
</div> <!-- commentary !-->
<p>स एव प्रतीयमानसादृश्यो यथा—</p>
<lg type="udāharaṇa" n="">
  <l>‘किं पद्ममन्तर्भ्रान्तालि किं ते लोलेक्षणं मुखम् ।</l>
  <l>मम दोलायते चितं पश्यतस्त्वां घनस्तनि ॥ ७४ ॥’</l>
</lg>
﻿<pb n="446"/>
<p>अत्र मुखलक्षणे लोचनलक्षणे चैकस्मिन्नेव पद्मलक्षणं भ्रमरलक्षणं
चापरमपि वस्तु प्रतीयमानसादृश्यमाशङ‍क्यते सोऽयमप्येकविषय एव
संशयः ॥</p>
<div type="commentary">
  <p><q>किमित्यादि</q> । हे घनस्तनि कठिनकुचे, त्वां पश्यतो मम चित्तं दोलायते
संशयारूढं भवति । तदेवाह—अन्तर्मध्ये भ्रान्तः कृतभ्रमणोऽलिर्भ्रमरो यत्र
तत्किं पद्मम् । लोलमीक्षणं चक्षुर्यत्र तादृशं तव मुखं किमिति दोलायते दोले-
वाचरति । क्यङ् क्यष् वा । दोलाचित्तयोरुभयकोटियोगित्वेन साम्यम् । अत्र
सादृश्यं प्रतीयमानं प्रत्यक्षेण । सुगममितरत् ॥</p>
</div> <!-- commentary !-->
<p>अनेकवस्तुविषयो द्विधा शुद्धो मिश्रश्च । तयोः प्रतीयमानसादृश्यः
शुद्धो यथा—</p>
<lg type="udāharaṇa" n="">
  <l>‘वाली भंभुरभोली(भम्भ१लभेली) उल्लसिअणिअंसिणी
गहणं सुणिअ विनिक्कन्ता णिद्दाए भे(भ२)म्भली ।</l>
  <l>रहुवि तीअ मुहु जोहई पुण जोहई
गअणु भुल्लल्लेओ ण हु आणई दोण्हवि चन्दु(न्द)कं वणु३(णे)७५’</l>
</lg>
<lg type="chāyā" ref="">
  <l>[ बाला मूर्खचेट्युल्लसितनिवसना
ग्रहणं श्रुत्वा विनिष्कान्ता निद्रया जडा ।</l>
  <l>राहुरपि तस्या मुखं पश्यति पुनः पश्यति
गगने भ्रान्तिमान् न खलु जानाति द्वयोश्चन्द्रः कः ॥]</l>
</lg>
<p>अत्र द्वयोः प्रतीयमानसादृश्ययोर्बालिकामुखचन्द्रयोरेकश्चन्द्र एव
विशङ‍कयत इति सोऽयमनेकविषयः शुद्धः संशयः ॥</p>
<div type="commentary">
  <p><q>वालीत्यादि</q> । ‘बाली(ला) भुम्भुरभोली(?) स्खलितनिवसना ग्रहणकं श्रुत्वा
विनिष्कान्ता निद्रया भेम्भली(जडा) । राहुरपि तस्या मुखं विलोकते पुनर्विलोकते
गगने भ्रान्तो न खलु जानाति द्वयोश्चन्द्रः कः ॥’ इह बालिका भुम्भुरभोली अज्ञा ।
<!-- NOTES pg=446!-->
१–. ‘आणतरिचेडिआ भेली’ इति, ‘भम्भलसद्दो अप्पिअजडेसु’ इति च
देशीनाममाला. ३. ‘वणे’ इति विकल्पार्थे निपातः.
﻿<pb n="447"/>
उल्लसितं स्खलितं नितम्बोपरि निवसनं यस्याः सा । उपरीति योग्यतया वक्तव्यम् । नि
द्रया भेम्भली विह्वला ग्रहणं चन्द्रोपरागं श्रुत्वा विनिष्क्रान्ता । अर्थात् गृहात् । रहुरपि
तस्या मुखं विलोकते पुनर्विलोकते । गगने भ्रान्तः संशयानः सन् नैव जानाति कान्ता-
मुखचन्द्रयोर्द्वयोर्मध्ये कश्चन्द्र इति । खलु एवार्थे । अत्र संशयशुद्धतान्यामिश्रणेन ॥</p>
</div> <!-- commentary !-->
<p>अभिधीयमानसादृश्यो मिश्रो यथा—</p>
<lg type="udāharaṇa" n="">
  <l>‘द्वावप्येतावभिनवजपापुष्पभासां निवासौ
तिष्ठत्यन्ते द्वयमपि वियन्मण्डलस्योपसंध्यम् ।</l>
  <l>अस्तं को यात्युदयति च कः को रविः कः शशाङ‍कः
का च प्राची तदिह न वयं का प्रतीचीति विद्मः ॥ ७६ ॥’</l>
</lg>
<p>अत्र द्वयोरभिधीयमानसादृश्ययोः सूर्याचन्द्रमसोः प्राचीप्रतीच्योर्वा
तदन्यतममेकमेव वस्तु पर्यायतो विशङ‍क्यत इत्यनेकविषयोऽयं मिश्रः
संशयः । उपलक्षणं चैतत् । तेन वितर्कोक्त्यादयोऽपि संशयोक्तावेव
द्रष्टव्याः ॥</p>
<div type="commentary">
  <p><q>द्वावित्यादि</q> । द्वावप्येतौ रविशशङ‍कौ नवीनजपाकुसुमदीप्तीनामाश्रयौ स्तः । उप-
संध्यं संध्यासमीपे द्वयमपि रविचन्द्ररूपं वियन्मण्डलस्याकाशमण्डलस्यान्तेऽवसाने
तिष्ठति । तदिह कोऽस्तं याति, को वोदयति । कः सूर्यः, कश्चन्द्रः, का प्राची पूर्वा दिक्,
का प्रतीची पश्चिमा दिगिति न वयं विद्मः । अत्र रक्तरूपतया गगनान्तगमनेन
चाभिधीयमानं सादृश्यम् । अनेकविषयतयैव मिश्रता । तर्हि वितर्कोक्तिः पृथक् कथं
नोक्तेत्यत आह—<b>उपलक्षणमिति</b> । संशयोक्तावेवान्तर्भावान्न पृथगुक्ता सेत्यर्थः ॥</p>
</div> <!-- commentary !-->
<p>तद् यथा—</p>
<lg type="udāharaṇa" n="">
  <l>‘सरोजपत्रे १परिलीनषट्पदे विशाल२दृष्टेः स्विदमू विलोचने ।</l>
  <l>शिरोरुहाः स्विन्नतपक्ष्मसंततेर्द्विरेफवृन्दं नु निशब्दनिश्चलम् ॥ ७७ ॥’</l>
</lg>
<lg type="udāharaṇa" n="">
  <l>‘अगूढहासस्फुटन्तकेशरं मुखं स्विदेतद्वि३कचं नु पङ‍कजम् ।</l>
  <l>इति प्रलीनां नलिनीवने सखी विदाम्बभूवुः सुचिरेण योषितः ॥’</l>
</lg>
<p>(युग्‍मम्)</p>
<!-- NOTES pg=447!-->
१. ‘नु विलीन'. २. ‘विलोलदृष्टेः'. ३. ‘विकसन्नु’ इति च पाठान्तराणि.
﻿<pb n="448"/>
<div type="commentary">
  <p><q>सरोजेत्यादि</q> । निलीनाः संबद्धाः षट्पदा भ्रमरा ययोस्ते पद्मपत्रे नु ।
इमे विशालदृष्टेर्नायिकाया अमू नेत्रे । स्वित् । वितर्के । शिरोरुहाः केशाः स्वित् ।
नता पक्ष्मसंततिर्यस्य तत् । निशब्दं शब्दशून्यं निश्चलं स्थिरं च भ्रमरवृन्दं नु ॥
<b>अगूढेत्यादि</b> । एतन्मुखं स्वित् । कीदृशम् । अगूढेन प्रकाशेन हासेन स्फुटो
व्यक्तो दन्त एव केसरो यत्र तत् । एतद्विकचं प्रफुल्लं पङ‍कजं नु । इत्यनेन प्रकारेण
नलिनीवने पद्मिनीमध्ये प्रलीनामवस्थितां सखीं योषितः स्रियो बहुकालेन विदा-
म्बभूवुर्ज्ञातवत्यः । विदाम्बभूवुरित्यत्र ‘उषविद ३।१।३८’ इति लिट्याम् ॥</p>
</div> <!-- commentary !-->
<p>यथा च—</p>
<lg type="udāharaṇa" n="">
  <l>‘मुहे मअखलिउल्लावे ण्हाणोल्लए चिउरे
वेणीअंसणसारे समोत्तिअहारे उरे ।</l>
  <l>कालान्तरे तरलाच्छिहुमअण समुल्लसइ
माहउ पुम त्थणगुडरे ण मुणइ कहिं वसइ ॥ ७९ ॥’</l>
</lg>
<lg type="chāyā" ref="">
  <l>[ मुखे मदस्खलितोल्लपे स्रानोप्त्लुते चिकुरे
वेणीनिवसनसारे समौक्तिकहरे उरसि ।</l>
  <l>कालान्तरे तरलाक्ष्णोर्मदनः समुल्लसति
माघे पुनः स्तनगृहे न ज्ञायते कुत्र वसति ॥]</l>
</lg>
<p>कः पुनर्वितर्कसंशययोर्विशेषः । उच्यते । निर्णयासन्नो वितर्कः,
वितर्कासन्नश्च संशयः । संशयानो हि वितर्कस्य कोटिमारुह्य ततो वि-
भ्रष्टस्तत्त्वमभिनिविशते । यथा पूर्ववाक्ये विदाम्बभूवुरिति । संशयमेव
वा विगाहते यथा—'माहउ पुण त्थणगुडरे ण मुणइ कहिं वसइ ।'
इति । शब्दाश्च किंस्विदादयस्तुल्यरूपा एव संशयविपर्यययोरिति दुर-
वबोधस्तद्विशेषः । नन्वेवं वितर्कादयोऽप्युभयालंकाराः स्युः । स्त्यम् ।
किंतूक्तिपक्षे परार्थानुमानवत्, स्वरूपपक्षे स्वार्थानुमानवदिति । अयमेव
चोक्तिशब्दस्यार्थः, तेन स्वरूपमात्रोक्तौ संशयवितर्कादयोऽप्यर्थालं-
काराः । उक्तिप्राधान्ये तूभयालंकाराः ॥</p>
﻿<pb n="449"/>
<div type="commentary">
  <p><q>मुहे इत्यादि</q> । ‘मुखे मदस्खलितोल्लपे स्रानार्द्रे चिकुरे वेणीनिवसनसारे
समुक्ताहारे उरसि । कालान्तरे तरलाक्ष्णि मदनः समुल्लसति माघे पुनः स्तनगृहे
न ज्ञायते कुत्र वसति ॥’ इह कालान्तरे माघातिरिक्तकाले मदस्खलितोल्लापे मुखे
स्रानार्द्रे केशे वेणीनिवसनेन कञ्चुकवस्रेण सारे मुक्ताहारसहिते वक्षसि तरलनेत्रे
च मदनः कामः समुल्लसति दीप्यते । माघे पुनः स्तन एव गृहं तत्र न ज्ञायते कुत्र
वसतीति । उभयत्र विरुद्धकोटिद्वयविषयतयैकामाशङ‍क्य पृच्छति—<b>क इति ।</b>
निर्णयासन्नो निर्णयाव्यवहितपूर्वः, वितर्कानन्तरं निर्णयात् । वितर्कासन्नो वितर्का-
व्यवहितपूर्वः । संशयानन्तरं वितर्कात् । एतदेवाह—<b>संशयेति</b> । संशयानो
वितर्ककोट्यवलम्बी वितर्कानन्तरमुक्तमेव जानाति । अत एव विदाम्बभूवुरिति
संशय उक्तः । तथा माहहु इत्यादावपि शब्दकारितोऽनयोर्भेद इत्याह—<b>शब्दा-
श्चेति</b> । तर्ह्युभयालंकारता वितर्कादीनामित्याशङ‍क्य समाधत्ते—<b>उक्तीति</b> । यथा
परार्थानुमाने शब्दप्रयोगकारितो विशेषस्तथा शब्दपक्षे स्वरूपमर्थस्तत्पक्षे स्वार्था-
नुमानवत्प्रवृत्तिः । साम्योक्तादावुक्तिशब्दस्यायमेवार्थो यदुक्तिनिबन्धनं नाम । तथा
च स्वरूपमात्रस्योक्तौ निर्वचनेऽर्थालंकारता संशयतर्कादेरुक्तिप्राधान्ये पुनरुभया-
लंकारतेति ॥ इति संशयोक्त्यलंकारनिरूपणम् ॥</p>
</div> <!-- commentary !-->
<p>अपह्नुत्यलंकारनिरूपणम् ।</p>
<p>अपह्नुतिलक्षणमाह—</p>
<lg type="kārikā" n="">
  <l>अपह्नुतिरपह्नुत्य किंचिदन्यार्थदर्शनम् ।</l>
  <l>औपम्यवत्यनौपम्या चेति सा द्विविधोच्यते ॥ ४१ ॥</l>
</lg>
<lg type="kārikā" n="">
  <l>वाच्ये प्रतीयमाने च सादृश्ये प्रथमा तयोः ।</l>
  <l>तथाभूते द्वितीया स्यादपह्नोतव्यवस्तुनि ॥ ४२ ॥</l>
</lg>
<lg type="kārikā" n="">
  <l>अनौपम्यवती भूयः पूर्वापूर्वा च कथ्यते ।</l>
  <l>तासामुदाहृतिष्वेव रूपमाविर्भविष्यति ॥ ४३ ॥</l>
</lg>
<div type="commentary">
  <p><q>अपह्नुतिरिति</q> । किंचित्प्रसिद्धं धर्मिणं धर्मं वापह्नुत्यापलप्यान्यस्यार्थंस्य प्रसि-
द्धस्य धर्मादेर्दर्शनं प्रकटनमपह्नुतिः । न चास्या आक्षेपादभेद इति वाच्यम् । तत्र
हि प्रतिषेधमात्रमर्थोऽत्र तु प्रतिषेधपूर्वकमन्यार्थकथनमिति भेदः । औपम्यमुपमा
तद्वतीति वाच्येऽभिधीयमाने । अपह्नोतव्यवस्तुन्यपह्नुतिविषयपदार्थे ॥</p>
</div> <!-- commentary !-->
﻿<pb n="450"/>
<p>तत्राभिधीयमानौपम्यवती यथा—</p>
<lg type="udāharaṇa" n="">
  <l>‘गिम्हे दवग्गिमसिमइलिआइं दीसन्ति विज्झसिहराइं ।</l>
  <l>आससु पउत्थवइए ण होन्ति णवपाउसब्भाइं ॥ ८० ॥’</l>
</lg>
<lg type="chāyā" ref="">
  <l>[ ग्रीष्मे दावाग्निमसीमलिनानि दृश्यन्ते विन्ध्यशिखराणि ।</l>
  <l>आश्वसिहि प्रोषितपति के न भवन्ति नवप्रावृडभ्राणि ॥]</l>
</lg>
<p>अत्र नवप्रावृडभ्राणां विन्ध्यशिखरैरभिधीयमानसादृश्यैरपह्नुतत्वाद-
भिधीयमानौपम्यवत्यपह्नुतिः ॥</p>
<div type="commentary">
  <p><q>गिम्हे इत्यादि</q> । ‘ग्रीष्मे दावाग्निमसीमलिनितानि दृश्यन्ते विन्ध्यशिखराणि ।
आश्वसिहि प्रोषितपतिके न भवन्ति नवप्रावृडभ्राणि ॥’ इह विरहिणी दावाग्निना
दिग्धे विन्ध्ये मेघभ्रान्त्या आर्ता सख्या समाश्वास्यते—<b>ग्रीष्म इति</b> । हे विरहिणि,
विन्ध्यशिखराणि ग्रीष्मे वनाग्निना श्यामितानि दृश्यन्ते । नतु नूतनवर्षाकालीन-
(लिक)मेघा अमी भवन्तीति समाश्वासं कुरु । अत्र श्यामिकया विन्ध्यशिखर-
नवमे घयोः साम्यमभिहितमत औपम्यवतीयम् ॥</p>
</div> <!-- commentary !-->
<p>प्रतीयमानौपम्यवती यथा—</p>
<lg type="udāharaṇa" n="">
  <l>‘न केतकीनां विलसन्ति सूचयः प्रवासिनो हन्त हसत्ययं विधिः ।</l>
  <l>तडिल्लतेयं न चकास्ति चञ्चला पुरः स्मरज्योतिरिदं विजृम्भते ८१’</l>
</lg>
<p>अत्र केतकीसूचीनां विधिविहसितैः प्रतीयमानसादृश्यैस्तडिल्लता-
याश्च स्मरज्योतिषापह्नुतत्वादियं प्रतीयमानौपम्यवत्यपह्नुतिः ॥</p>
<div type="commentary">
  <p><q>नेत्यादि</q> । केतकीनां सूचयोऽग्राणि न विलसन्ति शोभन्ते । हन्त विषादे ।
अयं विधिः स्रष्टा प्रवासिनः पान्थान् हसत्युपहसति । केतकीसूचीरूपेण । इयं
चञ्चला चपला तडिल्लता न शोभते । पुरोऽग्रे इयं स्मरदीप्तिंर्विजृम्भते प्रकाशते ।
'सूच्यग्रे सीमनद्रव्ये’ इति विश्वः । अत्र किंचित्प्रकाशेन केतकीसूचीविधिहसितयोः
साम्यप्रतीतिरेवमितरत्र । औपम्यमप्युभयत्र व्यक्तमेव ॥</p>
</div> <!-- commentary !-->
<p>अनौपम्याभिधीयमानापह्नोतव्यवस्तुः पूर्वा यथा—</p>
<lg type="udāharaṇa" n="">
  <l>‘राजकन्यानुरक्तं मां रोमोद्भेदेन रक्षकाः ।</l>
  <l>अवगच्छेयुरां ज्ञातमहो शीतानीलं वनम् ॥ ८२ ॥’</l>
</lg>
<p>अत्र राजकन्यानुरागलक्षणस्य रोमाञ्चकारणस्य रक्षकावगतिहेतोः
﻿<pb n="451"/>
पूर्वमेवाभिहितस्य च वनानिलशैत्यलक्षणेन कारणान्तरेणापह्नवः । न
चैतयोः सादृश्यमस्ति सेयमनौपम्याभिधीयमानापह्नोतव्यवस्तुः । कार्या-
त्पूर्वं कारणोपन्यासेन पूर्वेत्युच्यते ।</p>
<div type="commentary">
  <p><q>राजेत्यादि</q> । रोमोद्भेदेन रोमाञ्चेन राजकन्यानुरक्तं भूपकन्यानुरागिणं मां
रक्षकास्तदवेक्षका अवगच्छेयुर्ज्ञायेरन् । आं स्मरणे, ज्ञातम् । अहो वनं शीतला-
निलम् । अतो रोमाञ्चः । ‘आं ज्ञाननिश्चयस्मृत्योः’ इति मेदिनीकारः । अत्र
पूर्वाभिधानेन पूर्वत्वमुभयोरसादृश्यादनौपम्यता ॥</p>
</div> <!-- commentary !-->
<p>सैवापूर्वा यथा—</p>
<lg type="udāharaṇa" n="">
  <l>‘आनन्दाश्रु प्रवृत्तं मे कथं दृष्ट्वैव कन्यकाम् ।</l>
  <l>अक्षि मे पुष्परजसा वातोद्ध‌ूतेन पूरितम् ॥ ८३ ॥’</l>
</lg>
<p>अत्रानन्दाश्रुप्रवृत्तमिति पूर्वं कार्यस्य, पश्चात् दृष्ट्वैव कन्यकामिति
कारणस्योपन्यासः । शेषं पूर्ववत् । सेयमभिधीयमानापह्नोतव्यवस्तुरनौ-
पम्यापह्नुतिरपूर्वेत्युच्यते ।</p>
<div type="commentary">
  <p><q>आनन्देत्यादि</q> । कन्यकामेव दृष्ट्वा कथं ममानन्दाश्रु प्रवृत्तमस्ति । वातोद्भ‌ू-
तेन रजसा वायुचालितधूल्या ममाक्षि पूरितम् । शेषमपह्नवादिकं पूर्ववत्पूर्वापह्नुति-
वत् । अभिधानमनौपम्यमपि पूर्ववदेव पूर्वं कारणानुपन्यासेनापूर्वत्वम् ॥</p>
</div> <!-- commentary !-->
<p>अनौपम्यैव प्रतीयमानापह्नोतव्यवस्तुः पूर्वा यथा—</p>
<lg type="udāharaṇa" n="">
  <l>‘उरपेल्लिअवइकारिल्लआइं उच्चेसि दइअवच्छलिए ।</l>
  <l>कण्टअविलिहिअपीणुण्णअत्थणि उत्तम्मसु एत्ताहे ॥ ८४ ॥’</l>
</lg>
<lg type="chāyā" ref="">
  <l>[ उरःप्रेरितवृतिकारवेल्लीफलान्युच्चिनोषि दयितवत्सले ।</l>
  <l>कण्टकविलिखितपीनोन्नतस्तनि उत्ताम्येदानीम् ॥]</l>
</lg>
<p>अत्र नैतस्याः स्तनयोरुपपतिना नखक्षतं कृतमपि तु कण्टकैरिति
प्रतीयमानापह्नोतव्यं वस्तु प्रकाशते । पूर्ववदेव च पूर्वार्धे कारणस्योप-
न्यासः, पश्चिमार्घे तु कार्योपदेशो दृश्यते । सेयमनौपम्या प्रतीयमाना-
पह्नोतव्यवस्तुः पूर्वा नाम—'अपह्नुतिरपह्नुत्य किंचिदन्यार्थदर्शनम्’ इति
लक्षणयोगाज्जायते ।</p>
﻿<pb n="452"/>
<div type="commentary">
  <p><q>उर इत्यादि</q> । ‘उरःप्रेरितवृतिकारवेल्लीफलान्युच्चिनोषि दयितवत्सले । कण्ट-
कविलिखितपीनोन्नतस्तनि ताम्य इदानीम् ॥’ इह हे दयितवत्सले प्रियप्रेमवति
कण्टकलिखितपीनोन्नतस्तनि, इदानीं ताम्योद्विग्ना भव । किं कृत्वा । उरसा वक्षसा
प्रेरिता या वृतिर्वेष्टनं तत्र कारवेल्लीफलानि उच्चिनोषि त्रोटयसि । कारवेल्ली करवेल्ली ।
अत्र पूर्वार्धे कारणकथनात्पूर्वता । उक्तयोरनौपम्यं व्यक्तमेव । ननु नात्र साहजि-
कोऽपह्नवस्तत्कथमपह्नुतिरत आह—<b>अपह्नुत्येति</b> । आरोपेणापह्नवलक्षणयोगाद-
पह्नुतिरित्यर्थः ॥</p>
</div> <!-- commentary !-->
<p>सैवापूर्वा यथा—</p>
<lg type="udāharaṇa" n="">
  <l>‘कस्स व ण होइ रोसो दट्ठूण पिआइ सव्वणं अहरम् ।</l>
  <l>सभमरपउमग्धाइणि वा१रिअवामे सहसु एण्हिम् ॥ ८५ ॥’</l>
</lg>
<lg type="chāyā" ref="">
  <l>[ कस्य वा न भवति रोषो दृष्ट्वा प्रियायाः सव्रणमधरम् ।</l>
  <l>सभ्रमरपद्माघ्रायिणि वारितवाम्ये सहस्वेदानीम् ॥]</l>
</lg>
<p>अत्रापि नास्या उपपतिनाधरो व्रणितः किं तर्हि भ्रमरेणेति प्रतीय-
मानापह्नोतव्यं वस्तु । पूर्वार्धे तु सव्रणमधरमिति कार्यमुपन्यस्य, पश्चि-
मार्धे सभ्रमरकमलाघ्रायिणीति कारणमुपन्यस्तम् । सेयमनौपम्या प्रती-
यमानापह्नोतव्यवस्तुरपूर्वा च यथोक्तलक्षणयोगाज्जायते ।</p>
<div type="commentary">
  <p><q>कस्स व इत्यादि</q> । ‘कस्य वा न भवति रोषो दृष्ट्वा प्रियायाः सव्रणमधरम् ।
सभ्रमरपद्माघ्रायिणि वारितवाम्ये सहस्वेदानीम् ॥’ इह प्रेयाया अधरं सक्षतं
दृष्ट्वा कस्य रोषो न भवति । ततो हेतोर्भ्रमरसहितपद्मस्याघ्राणकारिके, हे वारित-
वाम्ये दाक्षिण्यवति, संप्रति त्वं सहस्व सहिष्णुर्भव । अत्रोत्तरार्धे कारणोपन्यासाद-
पूर्वता । पूर्ववदाशङ्कासमाधाने इत्याह—<b>यथोक्तेति</b> । इत्यपह्नुत्यलंकारनिरूपणम् ॥</p>
</div> <!-- commentary !-->
<p>समाध्युक्त्यलंकारनिरूपणम् ॥</p>
<p>समाधिलक्षणमाह—</p>
<lg type="kārikā" n="">
  <l>समाधिमन्यधर्माणामन्यत्रारोपणं विदुः ।</l>
  <l>निरुद्भेदोऽथ सोद्भेदः स द्विधा परिपठ्यते ॥ ४४ ॥</l>
</lg>
<!-- NOTES pg=452!-->
१. ‘वारिता अधरदर्शनपर्यवसायिसभ्रमर पद्माघ्राणं निधुवनं च मा कृथा इति
निवारितापि वामा निवारिताचरणा प्रतिकूला’ इत्युदाहरणचन्द्रिका.
﻿<pb n="453"/>
<div type="commentary">
  <p><q>समाधिरिति</q> । अन्यधर्मस्यान्यत्र विशेषे य आरोपः स समाधिः । निरु-
द्भेदोऽव्यक्तः, सोद्भेदः स्फुटः ॥</p>
</div> <!-- commentary !-->
<p>तयोर्निरुद्भेदो यथा—</p>
<lg type="udāharaṇa" n="">
  <l>‘दूरपडिबद्धराए अवऊहत्तम्मि दिणअरे अवरदिसम् ।</l>
  <l>असहन्तिव्व किलिम्मइ पिअअमपच्चक्खदूसणं दिणलच्छी ८६’</l>
</lg>
<lg type="chāyā" ref="">
  <l>[ दूरप्रतिबद्धरागेऽवगूहमाने दिनकरेऽपरदिशम् ।</l>
  <l>असहमानेव क्लाम्यति प्रियतमप्रत्यक्षदूषणं दिनलक्ष्मीः ॥]</l>
</lg>
<p>अत्र दिनकरदिनलक्ष्मीप्रतीचीनां समारोपितनायकनायिकाप्रतिना-
यिकाधर्माणां दूरप्रतिबद्धराग इत्यादिभिः श्लिष्टपदैरनुद्भेदः । एवमन्य-
धर्माध्यारोपादयं निरुद्भेदः समाधिभेदः ॥</p>
<div type="commentary">
  <p><q>दूर इत्यादि</q> । ‘दूरप्रतिबद्धरागेऽवगूहमान एव दिनकरेऽपरदिशम् । अस-
हमानेव क्लाम्यति प्रियतमप्रत्यक्षदूषणं दिनलक्ष्मीः ॥’ इहात्यर्थधृतलौहित्येऽत्यर्थं-
कृतानुरागे च दिनकरे सूर्ये वल्लभे चापरदिशं प्रतीचीमपरनायिकां चावगूहमाने
संबध्नात्याश्लिष्यति च सति दिनशोभा वल्लभस्फुटदूषणमसहमानेव क्लाम्यति म्लाना
भवति । अत्र च नायकत्वाद्यारोपणं रागादिपदैः श्लिष्टैः क्रियत इति निरुद्भेदता ॥</p>
</div> <!-- commentary !-->
<p>सोद्धेदो यथा—</p>
<lg type="udāharaṇa" n="">
  <l>‘वल्लहे लहु वोलन्तइ एत्तइ पुणु बहु बलि
किज्जमि तामरसिणि तुज्झ रोसहु थिरहु ।</l>
  <l>जेण णिरग्गलु जम्पइ किम्पि ण जाव जणु(ण)
ताव हिमेण विसित्ति झत्थि(त्ति) पुलुट्ठतणु ॥ ८७ ॥’</l>
</lg>
<lg type="chāyā" ref="">
  <l>[ वल्लभे लघु व्यपक्रामत्यागच्छति पुनर्बहु बलिः
क्रिये तामरसिनि तव रोषस्य स्थिरस्य ।</l>
  <l>येन निरर्गलं जल्पति किमपि न यावज्जन-
स्तावद्धिमेन विशीर्णा झटिति प्लुष्टतनुः ॥]</l>
</lg>
<p>अत्रापि प्रियतमव्यलीकासहिष्णुः कापि कामिनी हिमानीप्लुष्टां
﻿<pb n="454"/>
कमलिनीमालोक्य तस्यामात्मधर्मान्, प्रिये च सूर्यधर्मानारोपयति । ते
च बलिः क्रियेऽहं तव रोषस्येत्यादिभिः पदैरुद्भिद्यमाना इह प्रतीयन्त
इत्ययं सोद्भेदः समाधिभेदः । अन्यश्चान्यधर्माश्चान्यधर्मा इ१ति व्युत्पत्त्या
धर्मिणोऽप्यध्यासे समाधिरिष्यते ॥</p>
<div type="commentary">
  <p><q>वल्लहे इत्यादि</q> । ‘वल्लभे लघु व्यपक्रामति पुनरागच्छति चिरेण बलिः क्रिये
तामरसिनि तव रोषस्य स्थिरस्य । येन निराकुलं जल्पति किमपि न यावज्जन-
स्तावद्धिमेन विशीर्णा झटिति प्लुष्टतनुः ॥’ इह हे तामरसिनि पद्मिनि, वल्लभे सूर्ये
लघु शीघ्रं व्यपक्रामत्यपगच्छति सति हिमसमये रात्रेदींर्घत्वाच्चिरेण पुनरागच्छति
सति तव रोषस्य स्थिरस्य बलिरुपहारोऽहं क्रिये इति काचित्खण्डिता पद्मिनीमुद्दिश्य
वदति । येन हेतुना निराकुलो जनो यावदेव किमपि न जल्पति तावदेव हिमेन
विशीर्णा झटिति त्वं दग्धतनुरसि । व्यलीकमप्रियम् । ‘हिमानी हिमसंहतिः’ इत्य-
मरः । प्लुष्टां दग्धाम् । ते धर्माः । धर्मारोपरूपे समाधावव्याप्तिरत आह—<b>अन्य
इति</b> । अन्यो धर्मीह विवक्षितो धर्मपदसंनिधेः ॥</p>
</div> <!-- commentary !-->
<p>सधर्माणां धर्मिणश्च यथा—</p>
<lg type="udāharaṇa" n="">
  <l>‘चन्द्रज्योत्स्ना विशदपुलिने सैकतेऽस्मिन्सरय्वा
वादद्वैतं सुचिरमभवत्सिद्धयूनोः कयोश्चित् ।</l>
  <l>एको ब्रूते प्रथमनिहतं केशिनं कंसमन्यः
स त्वं तत्त्वं कथय भवता को हतस्तत्र पूर्वम् ॥ ८८ ॥’</l>
</lg>
<p>अत्र संबोध्य वर्णनीये विष्णुस्वरूपस्य धर्मिणस्तद्धर्माणां चाध्यासा-
दयं धर्मिधर्माध्यासरूपः समाधिः ॥</p>
<div type="commentary">
  <p><q>चन्द्रेत्यादि</q> । कयोश्चित् सिद्धयूनोः सरय्वा नदीभेदस्यास्मिन् सैकते बहुकालं
वादद्वैतं वचनविवादोऽभवत् । ‘वादद्यूतम्’ इति पाठे वादो विवाद एव द्यूतमि-
त्यर्थः । सैकते कीदृशे । चन्द्रज्योत्स्नया विशदं स्वच्छं पुलिनं तोयोत्थितभागो
यत्र तत्र । अनेन रम्यतोक्ता । वादस्वरूपमाह—एकः केशिनं प्रथमनिहतं ब्रूते,
अन्यः कंसं प्रथमनिहतं ब्रूते । हे भगवन्, स प्रसिद्धस्त्वं तत्त्वं यथार्थं कथय ।
<!-- NOTES pg=454!-->
१. अर्थप्रदर्शनमेतत् । व्युत्पत्तिस्तु ‘अन्यश्च धर्मश्च’ इत्येव.
﻿<pb n="455"/>
भवता तत्र तयोः केशिकंसयोर्मध्ये कः पूर्वं हत इति । सिद्धौ च तौ युवानौ चेति
सिद्धयुवानौ । केशी असुरभेदः । कंसोऽप्यसुरभेदः । अत्र विष्णोस्तद्धर्माणां च
चक्रधरत्वादीनामारोपः स्फुट एव ॥</p>
</div> <!-- commentary !-->
<p>धर्मिण एवाध्यासो यथा—</p>
<lg type="udāharaṇa" n="">
  <l>‘प्राप्तश्रीरेष कस्मात्पुनरपि मयि तं मन्थखेदं विदध्या-
न्निद्रामप्यस्य पूर्वामनलसमनसो नैव संभावयामि ।</l>
  <l>सेतुं बध्नाति कस्मात्पुनरयमखिलद्वीपनाथानुयात-
स्त्वय्यायाते वितर्कानिति दधत इवाभाति कम्पः पयोधेः ॥ ८९ ॥’</l>
</lg>
<p>अत्र प्राप्तश्रीरेष कस्मादित्यादिभिर्मन्थखेदादिधर्माणां निवर्तितत्वात्
प्राप्तश्रीरित्यादीनां च श्लेषेणैवाभिधानात् त्वयीति वर्णनीयपदे विष्णु-
स्वरूपस्य धर्मिण एवाध्यासात् तद्धर्माणां चानध्यासादयं धर्म्यध्यासरूपः
समाधिः ॥</p>
<div type="commentary">
  <p><q>प्राप्तेत्यादि</q> । हे रामदेव, समुद्रस्य कम्प आभाति । कीदृशस्य । स्वव्याघाते
सति इति वितर्कान् दधत इव । एष प्राप्तलक्ष्मीः कोऽपि कस्मात्पुनरपि मद्विषये
मन्थेन मन्थनदण्डेन खेदं विदघ्यात्कुर्यात् । अनलसमनस आलस्यहीनस्यास्य
निद्रामप्यपूर्वां नैव संभावयामि । अखिलद्वीपनाथो रावणस्तमनुलक्ष्यीकृत्य यातः
प्रयातः पुनरयं कस्माद्धेतोः सेतुबन्धं बध्नाति । मथ्यतेऽनेनेति मन्थः । करणे
'हलश्च ३।३।१२’ इति घञ् । अत्र प्राप्तश्रीरित्यादिश्लिष्टपदैर्धर्भिण एव विष्णुरू-
पस्यारोपो न तु तद्धर्माणामसुरघातकत्वादीनाम् ॥</p>
</div> <!-- commentary !-->
<p>समाधिमेलितयोरभेदमाह—</p>
<lg type="kārikā" n="">
  <l>समाधिमेव मन्यन्ते १मे(मी)लितं तदपि द्विधा ।</l>
  <l>धर्माणामेव चाध्यासे धर्मिणां वान्यवस्तुनि ॥ ४५ ॥</l>
</lg>
<p>समाधिरेव मेलितमुभयत्रापि धर्माध्यासात् ॥</p>
<!-- NOTES pg=455!-->
<p>१. ‘आधारपुस्तकद्वये टीकापुस्तके च मेलितमिति पाठः समुपलभ्यते । परं
काव्यप्रकाशादिषु तथा सरस्वतीकण्ठाभरणात्प्राचीने रुद्रटविरचिते काव्यालंकारेऽपि
'मीलितम्’ इत्येव वरीवर्तीति तदनुरोधादत्रापि ‘मीलितं, ‘मिलितं’ वा युक्तं प्रतिभाति.</p>
﻿<pb n="456"/>
<p>अत्रान्यधर्माणामेवान्यवस्तुन्यध्यासान्मेलितं यथा—</p>
<lg type="udāharaṇa" n="">
  <l>‘पल्लविअं विअ करपल्लवेहिं पप्फुल्लिअं विअ णअणेहिं ।</l>
  <l>फलिअं विअ पीणपओहरेहिं अज्जाए लावण्णम् ॥ ९० ॥’</l>
</lg>
<lg type="chāyā" ref="">
  <l>[ पल्लवितमिव करपल्लवाभ्यां प्रफुल्लितमिव नयनाभ्याम् ।</l>
  <l>फलितमिव पीनपयोधराभ्यामार्याया लावण्यम् ॥]</l>
</lg>
<p>अत्र पल्लवितमिव पुष्पितमिव फलितमिवेत्युत्प्रेक्षया लताधर्माणां
लावण्यधर्मिणि धर्माध्यारोपो दृश्यते । करपल्लवादीनां चानुपात्तव्यापार-
हेतुत्वेन साधकतमत्वेन वा प्राधान्यं लक्ष्यते । सोऽयमन्यवस्तुनि पुन-
रन्यधर्माणामेवारोपेण मेलितं नाम समाधेरेव भेदो भवति । स तूद्देशे
समाध्युक्तिरित्युक्तिग्रहणाल्लभ्यते ।</p>
<div type="commentary">
  <p><q>पल्लविअमित्यादि</q> । ‘पल्लवितमिव करपल्लवाभ्यां प्रफुल्लितमिव नयनाभ्याम् ।
फलितमिव पीनपयोधराभ्यामार्याया लावण्यम् ॥’ इहार्याया गृहपतिपुत्र्या नायि-
काया लावण्यं सौकुमार्यं हस्तपल्लवाभ्यां पल्लवितमिव नेत्राभ्यां फुल्लितमिव पीन-
स्तनाभ्यां फलितमिवास्ति । अध्यारोपे बीजमाह—<b>उत्प्रेक्षयेति</b> । तर्हि करपल्ल-
वादीनामध्यारोपाद्बहिर्भाव एव भवेदत आह—<b>करेति</b> । अनुपात्तोऽनुक्तो यो
व्यापारोऽध्यासविषयस्तद्धेतुत्वेन तदुपस्थितिकारणत्वेन तत्करणत्वेन वा । अत एव
कर्त्रपेक्षया प्रधानतया स्वातन्त्रेणान्वयस्तेषामित्यर्थः । तर्हि समाध्युद्देशेऽनुद्देशः
कथमस्त्यत आह—<b>स त्विति</b> । समाध्युक्तिरित्यत्र समाधिरिति कर्तव्ये उक्ति-
ग्रहणमधिकार्थसूचकमित्युक्तिपदेनैव मेलितोद्देशः कृत इत्यर्थः ॥</p>
</div> <!-- commentary !-->
<p>धर्माणां धर्मिणश्च यथा—</p>
<lg type="udāharaṇa" n="">
  <l>‘देहो व्व पडइ दिअहो कण्ठच्छेओ व्व लोहिओ होइ रई ।</l>
  <l>गलइ रुहिरं व्व संझा घोलइ केसकसणं सिरम्मिअ तिमिरम् ॥ ९१ ॥’</l>
</lg>
<lg type="chāyā" ref="">
  <l>[ देह इव पतति दिवसः कण्ठच्छेद इव लोहितो भवति रविः ।</l>
  <l>गलति रुधिरमिव संध्या घूर्णते केशकृष्णं शिर इव तिमिरम् ॥]</l>
</lg>
<p>अत्र देहादयो यथोक्तक्रियावन्तो जन्तुवधक्रियायां निबद्धा दिव-
सादिभिरुपमेया दिवसावसानक्रियायां मेलितास्तदेतत् गुणक्रियावतां
﻿<pb n="457"/>
द्रव्याणां प्रधानक्रियाध्यारोपे धर्मिधर्माध्यासे मेलितं नाम समाधेरेव
भेदो भवति ।</p>
<div type="commentary">
  <p><q>देहो व्व इत्यादि</q> । ‘देह इव पतति दिवसः कण्ठच्छेद इव लोहितो भवति
रविः । गलति रुधिरमिव संध्या घूर्णते केशकृष्णं शिर इव तिमिरम् ॥’ इह
दिनमङ‍गमिव पतति, रक्तः सूर्यः कण्ठच्छेद इव भवति, रक्तमिव संध्या गलति,
तिमिरं केशश्यामं शिर इव घूर्णते इतस्ततो याति । अत्र पतनादयः क्रियाः,
लौहित्यादयो गुणाः, प्रधानक्रियाः पततीत्यादिकाः, तदध्यारोपो दिवसादिषु । इति
समाध्युक्त्यलंकारनिरूपणम् ॥</p>
</div> <!-- commentary !-->
<p>समासोक्त्यलंकारनिरूपणम् ॥</p>
<p>समासोक्तिं लक्षयति—</p>
<lg type="kārikā" n="">
  <l>यत्रोपमानादेवैतदुपमेयं प्रतीयते ।</l>
  <l>अतिप्रसिद्धेस्तामाहुः समासोक्तिं मनीषिणः ॥ ४६ ॥</l>
</lg>
<lg type="kārikā" n="">
  <l>प्रतीयमाने वाच्ये वा सादृश्ये सोपजायते ।</l>
  <l>श्लाघां गर्हामुभे नोभे तदुपाधीन्प्रचक्षते ॥ ४७ ॥</l>
</lg>
<lg type="kārikā" n="">
  <l>विशेष्यमात्रभिन्नापि तुल्याकारविशेषणा ।</l>
  <l>अस्त्यसावपराप्यस्ति तुल्यातुल्यविशेषणा ॥ ४८ ॥</l>
</lg>
<lg type="kārikā" n="">
  <l>संक्षेपेणोच्यते यस्मात्समासोक्तिरियं ततः ।</l>
  <l>सैवान्योक्तिरनन्योक्तिरुभयोक्तिश्च कथ्यते ॥ ४९ ॥</l>
</lg>
<p><q>यत्रेति</q> । यत्रातिप्रसिद्धतयोपमानादेवैतस्योपमेयस्य ज्ञानं सा समासोक्तिः ।
समसनं समासः संक्षेपस्तदुक्तिरित्यन्वर्थतापि । प्रतीयमाने ज्ञायमाने वाच्येऽभि-
धीयमाने च सादृश्ये । श्लाघां प्रशंसाम्, गर्हां निन्दाम् । उभे श्लाघागर्हे च,
नोभे अश्लाघागर्हे चैतानुपाधीन्प्रयोजकान् समासोक्तौ वदन्ति । विशेष्यमात्राभ्यां
युक्तायुक्ताभ्यां भिन्नापि विशेषणद्वयभेदवती एका तुल्याकारविशेषणा, उपरा तुल्या-
तुल्यविशेषणा । संक्षेपोक्तौ च प्रकारद्वयं भवति तदाह—<b>अन्येत्यादि</b> ॥</p>
<p>तत्र प्रतीयमानसादृश्या श्लाघावती यथा—</p>
<lg type="udāharaṇa" n="">
  <l>‘उत्तुङ‍गे कृतसंश्रयस्य शिखरिण्युच्चावचग्रावणि
न्यग्रोधस्य किमङ‍ग ‍तस्य वचसा श्लाघासु पर्याप्यते ।</l>
﻿<pb n="458"/>
  <l>बन्धुर्वा स पुराकृतः किमथवा सत्कर्मणां संचयो</l>
  <l>मार्गे रूक्षविपत्र/?/शाखिनि जनो यं प्राप्य विश्राम्यति ॥ ९२ ॥’</l>
</lg>	
<p>अत्र न्यग्रोधेनैवोपमानेन प्रतीयमानसादृश्यस्य वर्णनीयवदान्योपमे-
यस्योक्तत्वात्तच्छ्लाघयैव तच्छ्लाघा प्रतीयत इति सेयं प्रतीयमानसादृश्या
श्लाघावती समासोक्तिः ॥</p>
<div type="commentary">
  <p><q>उत्तुङ‍गे इत्यादि</q> । तस्य न्यग्रोधस्य वटवृक्षस्य श्लाघा स्वप्रशंसा स्ववचसोक्त्या
किं समाप्यते । किंतु न । तस्य श्लाघा वक्तुमशक्येत्यर्थः । अङ‍गेति सानुनयसंबोधने ।
कीदृशस्य । उत्तुङ‍गे उच्छ्रिते । उच्चावचा निम्नोन्नता ये ग्रावाणः पाषाणास्तद्युक्ते
च शिखरिणि गिरौ कृतावासस्य । श्लाघाहेतुमाह—स वटो बन्धुर्मित्रं वा पुरा
पूर्वं कृतः । अर्थाज्जनेन । अथवा सत्कर्मणां श्रेष्ठव्यापाराणां संचय उपचयः किम् ।
अर्थाज्जनस्य । रूक्षा अस्निग्धा विपत्राः पत्रशून्याः शाखिनो वृक्षा यत्र तादृशे मार्गे
यं वटवृक्षं प्राप्य जनो विश्राम्यति । उच्चावचेत्यत्र बहुव्रीह्यनन्तरं मतुबिति भ्रमो
न कार्यः । उच्चावचग्रावाणोऽत्र सन्तीति विशिष्टस्यैव मत्वर्थसंबन्धाद्बिसकिसल-
यच्छेदपाथेयवन्त इतिवत्केवलाद्विशिष्टस्य भिन्नबुद्धिविषयत्वात् । अत एवादण्डी-
त्यादयो निस्तरङ‍गं प्रयोगा इत्यवधेयम् । ‘ग्रावोपलाश्मानः’ इत्यमरः । अत्र परोप-
कारितया न्यग्रोधवदान्ययोः सादृश्यं प्रतीयमानं तत एवोभयोः श्लाघापि ॥</p>
</div> <!-- commentary !-->
<p>सैव गर्हावती यथा—</p>
<lg type="udāharaṇa" n="">
  <l>‘किं जातोऽसि चतुष्पथे यदि घनच्छायोऽसि किं छायया
संपन्नः फलितोऽसि किं यदि फलैः पू१र्णोऽसि किं संनतः ।</l>
  <l>हे सद्व‍ृक्ष सहस्व संप्रति शिखाशाखाशताकर्षण-
क्षोभोन्मोटनभञ्जनानि जनतः स्वैरेव दुश्चेष्टितैः ॥ ९३ ॥’</l>
</lg>	
<p>अत्रोपमानभूतस्य सद्व‍ृक्षस्य व्याजगर्हणया तदुपमेयः कोऽपि सत्पु-
रुषो विगर्ह्यत इति सेयं प्रतीयमानसादृश्या गर्हावती नाम समासोक्तिः ।</p>
<div type="commentary">
  <p><q>किमित्यादि</q> । हे सद्वृक्ष, चतुष्पथे किमर्थं जातोऽस्युत्पन्नोऽसि । यदि त्वं
<!-- NOTES pg=458!-->
१. ‘आढ्योऽसि’ इति टीकाकारसंमतः पाठः.
﻿<pb n="459"/>
घना निबिडा छाया यस्य तादृशोऽसि तदा छायया किं वृथा । यदि संपन्नः समृद्धः
सन् फलितोऽसि तदा फलभरैस्तव किम् । किंतु न तव किमपि । यद्याढयोऽसि
महानसि तदा सम्यक्प्रकारेण नतः किम् । संप्रत्यधुना स्वैर्निजैरेव दुश्चेष्टितैर्जनतो
लोकात्त्वं शिखायामग्रभागे शाखाशतस्याकर्षणमाकृष्टिः, क्षोभश्चालनम्, आमोटनं
संकोचनम्, भञ्जनं छेदनमेतानि सहस्वानुभव । ‘आढ्य इभ्ये महत्यपि’ इति
विश्वः । सहस्वेति ‘षह मर्षणे’ इति लोटि मध्यमपुरुषैकवचने रूपम् । ‘अग्रमात्रे
शिखा मता’ इति धरणिः । जनत इति पञ्चम्यन्तात्तसिः । व्याजगर्हणा कपटनिन्दा
वटवृक्षनिन्दां व्याजीकृत्य सत्पुरुषनिन्दोपक्रमात् ॥</p>
</div> <!-- commentary !-->
<p>सैवोभयवती यथा—</p>
<lg type="udāharaṇa" n="">
  <l>‘निष्कन्दामरविन्दिनीं स्थपुटितोद्देशां स्थलीं पल्वले
जम्बालाविलमम्बु कर्तुमपरा सूते वराही सुतान् ।</l>
  <l>दंष्ट्रायां चतुरर्णवोर्मिपटलैराप्लावितायामियं
यस्या एव शिशोः स्थिता विपदि भूः सा पुत्रिणी पोत्रिणी ९४’</l>
</lg>
<p>अत्र पूर्वार्धे गर्हा, उत्तरार्धे श्लाघा गम्यते, सेयं प्रतीयमानसादृश्यो-
भयवती समासोक्तिः ।</p>
<div type="commentary">
  <p><q>निष्कन्दामित्यादि</q> । इतरान्या वराही सूकरी सुतान् सूकरान् सूते जन-
यति । किं कर्तुम् । अरविन्दिनीं निष्कन्दामुन्मूलितमूलां कर्तुं, स्थपुटितो निम्नो-
न्नतीकृत उद्देशो यस्यास्तादृशीं स्थलीं कर्तुं, पल्वलेऽल्पसरसि अम्बु जलं जम्बा-
लेन कर्दमेनाविलमनच्छं कर्तुम् । सा पोत्रिणी वराही पुत्रिणी प्रशस्तपुत्रवती ।
यस्याः शिशोरेव बालकस्यैव दंष्ट्रायामियं भूर्विपदि प्रलये स्थिता । दंष्ट्रायां कीदृ-
श्याम् । चतुर्णामर्णवानां समुद्राणामूर्भिपटलैः कल्लोलसमूहैराप्लावितायां पूरितायाम् ।
व्याप्तायामिति यावत् । ‘जम्बालः पङ‍कोऽस्त्री’ इत्यमरः । वराहीति ‘पुंयोगा-
दाख्यायाम् ४।१।४८’ इति ङीष् । पुत्रिणीति प्रशंसायामिनिः । ‘वराहः
सूकरो गृष्टिः कोलः पोत्री’ इत्यमरः । अत्रोभयोः सादृश्यं वराहत्वादिना
प्रतीयमानम् ॥</p>
</div> <!-- commentary !-->
﻿<pb n="460"/>
<p>अनुभयवती यथा—</p>
<lg type="udāharaṇa" n="">
  <l>‘इतः स्वपिति केशवः कुल१मितस्तदीयद्विषा-
मितश्च शरणार्थिनः शिखरिपक्षिणः शेरते ।</l>
  <l>इतोऽपि वडवानलः सह समस्तसंवर्तकै-
रहो विततमूर्जितं भरसहं च सिन्धोर्वपुः ॥ ९५ ॥’</l>
</lg>
<p>अत्र गर्हा श्लाघा वा विस्मयोक्तावेवास्तमयते । सेयं प्रतीयमानसा-
दृश्यानुभयवती नाम समासोक्तिः ।</p>
<div type="commentary">
  <p><q>इत इत्यादि</q> । सिन्धोः समुद्रस्य वपुराशयो विततं विस्तीर्णमूर्जितं बलवत्
भारवहनक्षमं च । अत्रैवाश्चर्यम् । इतोऽत्रैव हरिर्वसति, अत्रैव केशवरिपूणामसु-
राणां पुरं नगरमस्ति । अत्रैव शरणं प्राप्तः शिखरिणां पर्वतेषु मध्ये पक्षिणः सपक्षा
मैनाकादयः शेरते स्वपन्ति । नच शिखरिपक्षिण इत्यत्र ‘न निर्धारणे २।२।१०'
इति षष्ठीसमासनिषेध इति वाच्यम् । तन्निषेधस्यानित्यत्वान्निर्धारणस्याविव-
क्षणाद्वा निर्धारणद्योतकजात्यादेरभावेन तदुन्नयनात्, यद्वा शिखरिणश्च ते पक्षि-
णश्चेति विशेषणसमासः । पूर्वनिपाते तु बहुष्वेकत्र नियम इति व्यवस्थितिः ।
अत्रैव वडवानलोऽस्ति सकलमेघैः सह । ‘पुष्करावर्तसंवर्तकालकान्तिजलप्लवाः ।
इति वारिमुचां वंश श्चतुर्धा परिकीर्तितः ॥’ इति पुराणम् । अत्र श्लाघागर्हयोर-
स्तमनादनुभयवतीयम् ॥</p>
</div> <!-- commentary !-->
<p>अभिधीयमानसादृश्या श्लाघावती तुल्याकारविशेषणा यथा—</p>
<lg type="udāharaṇa" n="">
  <l>‘नालस्य प्रसरो जलेष्वपि कृतावासस्य कोषे रुचि-
र्दण्डे कर्कशता मुखेतिमृदुता मित्रे महान्प्रश्रयः ।</l>
  <l>आमूलं गुणसंग्रहव्यसनिता द्वेषश्च दोषाकरे
यस्यैषा स्थितिरम्बुजस्य वसतिर्युक्तैव तत्र श्रियः ॥ ९६ ॥’</l>
</lg>
<p>अत्राम्बुरुहसत्पुरुषयोः परस्परमुपमानोपमेयभावस्यातिशयप्रसिद्धेरुप-
मानेनैव श्लेषवत्तुल्यविशेषणपदाभिधीयमानसादृश्यमुपमानमुपमेयमेवाव-
<!-- NOTES pg=460!-->
१. टीकाकृता तु ‘पुरमितस्तदीयद्विषा—’ इति पाठो धृतः.
﻿<pb n="461"/>
गम्यते । सेयमभिधीयमानसादृश्या श्लाघावती तुल्यविशेषणा नाम
समासोक्तिः ॥</p>
<div type="commentary">
  <p><q>नालस्येत्यादि</q> । यस्याम्बुजस्य पद्मस्यैवमनेनाकारेण स्थितिरवस्थितिस्तत्रा-
म्बुजे श्रियो लक्ष्म्या वसतिर्वासो युक्त एव । तदाह—नालस्य नालायाः प्रसरो
विस्तारः, अथ च न आलस्यस्यालसतायाः प्रसर आधिक्यम् । जलेष्वपि तोयेषु
कृतावासस्य, अथ च मूर्खेष्वपि कृतावासस्य । कोषे कुङ्मले रुचिः कान्तिः, अथ
च कोषे पात्रेऽर्थसार्थे वा रुचिः प्रीतिः । दण्डे प्रकाण्डे कर्कशता काठिन्यम्, अथ
च दण्डे शासने कर्कशता कार्कश्यम् । मुखे उपक्रमे मृदुता कोमलता, अथ च
मुखे वदने मृदुता मधुरवाणीकता । मित्रे सूर्ये महान् प्रश्रयः प्रीतिः, अथ च
मित्रे सुहृदि महाप्रीतिः । आमूलं मूलादारभ्य गुणस्य तन्तोः संग्रहे ग्रहणे व्यस-
निता आसङ‍गः, अथ चामूलमादिपुरुषादारभ्य गुणानां शीलादीनां संग्रहे वर्तुली-
करणे व्यसनिता प्रयत्नः । दोषाकरे रजनिकरे द्वेषोऽसूया, अथ च दोषाणामाकरे-
उत्पत्तिस्थाने जने द्वेषोऽप्रीतिः । ‘नालो नालमथास्त्रियाम्’ इत्यमरः । ‘जलं नीरे
च मूर्खे च’ इति विश्वः । ‘कोषोऽस्त्री कुङ्मले पात्रे ह्यर्थसंघातदिव्ययोः ।’ इति
मेदिनीकारः । ‘दण्डं प्रकाण्डे शास्तौ च’ इति । ‘मुखमास्ये च प्रारम्भे’ इति ।
'मित्रं सुहृदि मित्रोऽर्के’ इति । ‘शिफायां कारणे मूलम्’ इति । ‘गुणस्तन्तौ च
शीलादौ’ इति । ‘दोषः स्याद्द‍ूषणे दोषा रात्रौ बाहौ च कीर्तिता ।’ इति । ‘वसतिः
स्यादवस्थाने’ इति विश्वः । अत्र पद्मसज्जनयोः प्रसिद्धिसिद्धमुपमानोपमेय-
त्वमत उभयार्थकविशेषणपदैरश्लेष इव सादृश्यमभिधीयते । प्रशंसापरतया च
श्लाघावत्त्वम् ॥</p>
</div> <!-- commentary !-->
<p>प्रतीयमानाभिधीयमानसादृश्या श्लाघागर्हावती तुल्यातुल्यविशेषणा
यथा—</p>
<lg type="udāharaṇa" n="">
  <l>‘उपाध्वं तत्पान्थाः पुनरपि सरो मार्गतिलकं
यदासाद्य स्वेच्छं विलसथ विलीनक्लमभराः ।</l>
  <l>इतस्तु क्षाराब्धेर्जरठकमठक्षिप्तपयसो
निवृत्तिः कल्याणी न पुनरवतारः कथमपि ॥ ९७ ॥’</l>
</lg>
<p>अत्र पूर्वार्घेऽभिधीयमानसादृश्ययोः श्लाघा, पश्चिमार्घे तु प्रतीयमान-
﻿<pb n="462"/>
सादृश्ययोर्गर्हावगम्यते; सेयमुभयवती तुल्यातुल्यविशेषणाभिधीयमान-
प्रतीयमानसादृश्या समासोक्तिः ॥</p>
<div type="commentary">
  <p><q>उपाध्वमित्यादि</q> । हे पान्थाः, तत्सरस्तडागमुपाध्वं सेवध्वम् । कीदृशम् ।
मार्गस्य तिलकभूतमलंकारीभूतम् । यत्सर आसाद्य गतश्रमभरा यूयं स्वेच्छं विल-
सथ यथेच्छं क्रीडध्वम् । इतोऽस्मात्क्षाराब्धेर्निवृत्तिरेव कल्याणी कुशलदा न पुनः
कथमप्यवतारोऽत्र कुशलदः । अत्रावतरणं न कर्तव्यमिति भावः । क्षाराब्धेः
कीदृशात् । जरठेन जीर्णेन कमठेन कच्छपेन क्षुण्णं पयो जलं यस्य तस्मात् ।
उपाध्वमिति उपपूर्व ‘आस उपवेशने’ लोण्मध्यमपुरुषबहुवचने ‘धि च ८।२।२५'
इति सकारलोपः । ‘कमठकच्छपौ’ इत्यमरः । कल्याणीति गौरादित्वान्ङीष । अत्र
पूर्वार्धे सरःसज्जनयोः परोपकारत्वादिगुणैस्तुल्यैरेव सादृश्यमभिहितम् । श्लाघा तु
व्यक्तैव । उत्तरार्धे तु क्षाराब्धेस्तादृशस्यानुपकारकतया गर्हा व्यक्तैव ज्ञायते, इहा-
सज्जनगता निन्दापि प्रतीयते; किंतु सा विशेषणद्वारा नेत्यतुल्यविशेषणता ॥</p>
</div> <!-- commentary !-->
<p>अन्योक्तिर्द्विधा स्वजातौ जात्यन्तरे च । तयोः स्वजातौ यथा—</p>
<lg type="udāharaṇa" n="">
  <l>‘लक्ष्मीपयोधरोत्सङ‍गकुङ्कुमारुणितो हरेः ।</l>
  <l>बलिरेष स येनास्य भिक्षापात्रीकृतः करः ॥ ९८ ॥’</l>
</lg>
<p>अत्र हरिशब्देन बलिशब्देन वा कश्चित् समानेतिवृत्तः पुंविशेष
एवोच्यते; सेयं स्वजातिविषयान्योक्तिः संक्षेपोक्तिरूपत्वात्समासोक्तिरेव ।</p>
<div type="commentary">
  <p><q>लक्ष्मीत्यादि</q> । स बलिरेव वदान्यः । येन बलिनास्य हरेर्विष्णोः करो हस्तो
भिक्षापात्रीकृतो भिक्षापात्रत्वमापादितः । कीदृशः करः । लक्ष्मीस्तनक्रोडकुङ‍कुमेना-
रुणितो लोहितीकृतः । अत्र स्वजातित्वं तुल्यचरितत्वम् । हरिबल्योरपेक्षयान्यत्व-
मपि ॥ तर्हि समासोक्तिता कथमत आह—<b>संक्षेपेति</b> । संक्षेपेणोपस्थापनादेव
समासोक्तित्वमित्यर्थः ॥</p>
</div> <!-- commentary !-->
<p>जात्यन्तरे यथा—</p>
<lg type="udāharaṇa" n="">
  <l>‘पिबन्मधु यथाकामं भ्रमरः फुल्लपङ‍कजे ।</l>
  <l>अप्यसंनद्धसौरभ्यं पश्य चुम्बति कुड्मलम् ॥ ९९ ॥’</l>
</lg>
<p>अत्र भ्रमरशब्देन कश्चित् कामी, फुल्लपङ‍कजशब्देन कापि प्रौढा-
﻿<pb n="463"/>
ङ‍गना, कुङ्मलशब्देन कापि मुग्धाङ‍गनाभिधीयते; सेयमन्यजातिविषया-
न्योक्तिः समासोक्तिरेव भवति ॥</p>
<div type="commentary">
  <p><q>पिबन्नित्यादि</q> । भ्रमरो यथाकामं यथेच्छं प्रफुल्लपङ‍कजे मधु पिबन् सन्
असंनद्धसौरभ्यमप्राप्तसौगन्ध्यमपि कुङ्मलं चुम्बति । तत्पश्य । अत्र वाक्यार्थस्यैव
कर्मता । अत्र भिन्नभिन्नजातितयान्यजातिता ॥</p>
</div> <!-- commentary !-->
<p>अनन्योक्तिशब्देनेहाध्यासविषया तद्भावापत्तिरुच्यते । यथैष ब्रह्म-
दत्त इति । सा द्विधा शुद्धा चित्रा च ।</p>
<p>तयोः शुद्धा यथा—</p>
<lg type="udāharaṇa" n="">
  <l>‘सुधाबद्ध१ग्रासैरुपवनचकोररैनुसृतां
किरञ्ज्योत्स्नामच्छां नवलवलिपाकप्रणयिनीम् ।</l>
  <l>उपप्राकाराग्रं प्रहिणु नयने तर्कय मना-
गनाकाशे कोऽयं गलितहरिणः शीतकिरणः ॥ १०० ॥’</l>
</lg>
<p>अत्र कस्याश्चिन्मुखे चन्द्रमसमध्यास्य कश्चिदेवं ब्रूते । सा चेयं
पूर्वार्धेऽभिधीयमानतुल्यविशेषणा, पश्चिमार्धे पुनरनाकाशे कोऽयं ग-
लितहरिण इत्यत्र तुल्यविशेषणा समासोक्तिरेवानन्योक्तिः । एकस्यैव
चाध्यासादियं शुद्धेत्युच्यते ॥</p>
<p>नान्यस्योक्तिरनन्योक्तिः । तथाचानन्योक्तिपदेन तद्भावापत्तिस्तत्ता विषयतै-
वोच्यते । एषोऽयमित्याकारस्तस्याः । <b>मुधेत्यादि</b> । हे सखे, उपप्राकाराग्रं प्राका-
राग्रसमीपे नयने नेत्रद्वयं प्रहिणु देहि । मनाक् त्वं तर्कय । अनाकाशे आकाशा-
तिरिक्तदेशे गलितहरिणस्त्यक्तलाञ्छनः कोऽयं शीतकिरणश्चन्द्र इति । कीदृशः ।
ज्योत्स्नां किरन् विक्षिपन् । कीदृशीम् । मुधा मिथ्या बद्धोऽनुबद्धो ग्रासः कवलो
यैरेवंभूतैरुपवनस्थितचकोरैरनुसृतामनुगताम् । स्वच्छाम् । नवा नूतना या लवली
लताभेदस्तस्याः पाकस्य प्रणयिनीं प्रश्रयवतीं च । ‘लवली च लताभिदा’ इति
विश्वः । लवलीवाचको लवलिशब्दोऽपि । ‘लवलिः श्वेतपा२र्थपी (?) इति शब्द-
भेदः । उपप्राकाराग्रमित्यत्र सामीप्येऽव्ययीभावः । अत्र अध्यास्य आरोप्य । पूर्वार्धे
तुल्यविशेषणत्वमुक्तम्, उत्तरार्धेऽतुल्यविशेषणत्वम् । तस्यैवाभिधानादनन्योक्ति-
रेकस्यैवाभिधानाच्छुद्धता च ॥</p>
<!-- NOTES pg=463!-->
<p>१. टीकाकृतातु ‘मुधा बद्धग्रासैः’ इति पाठो धृतः. २. ‘पादपी’ इति स्यात्.</p>
﻿<pb n="464"/>
<p>चित्रा यथा—</p>
<lg type="udāharaṇa" n="">
  <l>‘कमलमनम्भसि कमले कुवलये तानि च कनकलतिकायाम् ।</l>
  <l>सा च सुकुमारसुभगेत्युत्पातपरम्परा केयम् ॥ १०१ ॥’</l>
</lg>
<p>अत्राध्यासः पूर्ववद्वैचित्र्यं च निगदेनैव व्याख्यातम् । सेयमन-
न्योक्तिः समासोक्तिरेवानेकाध्यासवैचित्र्याच्चित्रेत्युच्यते ॥</p>
<div type="commentary">
  <p><q>कमलमित्यादि</q> । अनम्भसि जलशून्ये देशे कमलमस्ति । कमले पुनः
कुवलये नीलनलिनद्वयम्, तानि च कमलकुवलयानि कनकलतिकायां सुवर्णलतायाम्,
सा च कनकलतिका सुकुमारा कोमला सती सुभगा रम्येत्यनेन प्रकारेण केयमुत्पात-
परम्परारिष्टपङ्क्तिः । ‘उत्पातोऽरिष्टमित्यपि’ इत्यमरः । <b>पूर्ववदिति</b> । कस्याश्चि-
न्मुखादौ कमलाद्यारोपः, विचित्रता च कमलादौ कुवलयाद्यभिधानेनैवोक्ता तस्या
एवाभिधानादनन्यतयोक्तिः ॥</p>
</div> <!-- commentary !-->
<p>उभयोक्तिर्यथा—</p>
<lg type="udāharaṇa" n="">
  <l>‘लावण्यसिन्धुरपरैव हि केयमत्र
यत्रोत्पलानि शशिना सह संप्लवन्ते ।</l>
  <l>उन्मज्जति द्विरदकुम्भतटी च यत्र
यत्रापरे कदलिकाण्डमृणालदण्डाः ॥ १०२ ॥’</l>
</lg>
<p>अत्रापूर्वेयं लावण्यसिन्धुरित्यन्योक्तिः, यत्रोत्पलानि शशिना सह
संप्लवन्त इत्यादिरनन्योक्तिः, सेयमुभययोगादुभयोक्तिरपदिश्यते । उप-
लक्षणं चैतत् । तेनान्यापि योपमानोपमेयविषये संक्षेपोक्तिः सापि
समासोक्तिरेव भवति ।</p>
<div type="commentary">
  <p><q>लावण्येत्यादि</q> । अत्र देशेऽपरैवापूर्वैव केयं लावण्यसिन्धुः सौकुमार्यनदी ।
यत्र चन्द्रेण सह पद्मानि संप्लवन्ते संमिलितानि भवन्ति । यत्र कुम्भिकुम्भतटी
उन्मज्जति उत्थिता भवति । यत्रापरेऽन्ये कदलीप्रकाण्डबिसदण्डाः सन्ति ।
'सिन्धुरब्धौ पुमान्नद्यां स्त्रियाम्’ इति मेदिनीकारः । ‘तीरदेशे तटी मता’ इति च ।
अत्र सिंधूक्त्यान्योक्तिता, यत्रेत्यादिना सिन्धुरेवोक्तेत्यनन्योक्तिता । अन्यानन्या-
तिरिक्तसमासोक्तिं संगृह्णाति—<b>उपलक्षणमिति</b> ॥</p>
</div> <!-- commentary !-->
﻿<pb n="465"/>
<p>यथा—</p>
<lg type="udāharaṇa" n="">
  <l>‘इन्दुर्लिप्त इवाञ्जनेन जडिता दृष्टिर्मृगीणामिव
प्रम्लानारुणिमेव विद्रुमदलं श्यामेव हेमप्रभा ।</l>
  <l>पारुष्यं कलया च कोकिलवधूकण्ठेष्विव प्रस्तुतं
सीतायाः पुरतश्च हन्त शिखिनां बर्हाः सगर्हा इव १०३’</l>
</lg>
<p>अत्र संक्षेपतः सीताशब्दवाच्यस्य मुखादेरवयवसमूहस्याश्रयत इन्दु-
रञ्जनेनैव लिप्तः, जडितेव मृगीणां दृष्टिः, प्रम्लानमिवारुण्यं विद्रुमस्य,
श्यामेव हेमकान्तिः, परुषा इव कोकिलालापाः, सगर्हा इव शिखिनां
बर्हा इत्युत्प्रेक्षोक्तेरनुक्तान्यपि तदुपमेयानि मुखादीनि प्रतीयन्ते, सेय-
मपि संक्षेपोक्तिः समासोक्तिरेव भवति । कः पुनः समासोक्तेः समा-
ध्युक्तेर्वा विशेषः । उच्यते । यत्र प्राकरणिकेऽप्राकरणिको धर्मोऽध्या-
स्यते सा समाध्युक्तिः यथा—'असहन्तिब्ब किलिम्मइ पिअअमप-
च्छक्खदूसणं दिणलच्छी ।’ इति । यत्र पुनरप्राकरणिके प्राकरणिक-
धर्मः सा समासोक्तिः । यथा—'पिबन्मधु यथाकामं भ्रमरः फुल्लप-
ङ‍कजे ।’ इति । ननु धर्मिणोऽध्यासे समानमिति चेत् । न । ‘स त्वं
तत्त्वं कथय भवता को हतस्तत्र पूर्वम्—’ इत्यादिषु ‘अनाकाशे
कोऽयं गलितहरिणः शीतकिरणः’ इत्यादिषु च प्रव्यक्त एवाध्यासवि-
शेषो दृश्यते । एकत्र मनसान्यत्र तु वचसेति सोऽयं समाध्युक्तेः समा-
सोक्तेश्च भेदो भवति ।</p>
<div type="commentary">
  <p><q>इन्दुरित्यादि</q> । सीतायाः पुरतोऽग्रेऽञ्जनेन कज्जलेन लिप्त इव चन्द्रः । हरि-
णीनां दृष्टिर्जडितैव जडीभूतैव । प्रवालदलं विम्लानलौहित्यमिव । कलकोकिलवधू-
कण्ठेषु पारुष्यमतिक्रमवचन मिव प्रस्तुतमुपक्रान्तम् । हन्त हर्षे विषादे वा । शिखिनां
मयूराणां बर्हाश्च सगर्हा इव जाताः । ‘पारुष्यमतिवादः स्यात्’ इत्यमरः । अत्र
सीतापदेन मुखाद्यवयवसमूह उक्तस्तदग्रे उपमानानां तत्तद्द‍ृशा उत्प्रेक्षाभिधानादनुक्ता-
﻿<pb n="466"/>
न्यपि तदुपमेयानि मुखादीनि ज्ञायन्त इत्युपमानोपमेयविषये संक्षेपोक्तिरियम् ।
समाध्युक्तिसमासोक्त्योरभेदं मन्वानो भेदकं पृच्छति—<b>क इति</b> । उत्तरम्—
<b>यत्रेति</b> । यत्र प्रकरणपरिप्राप्ते विशेष्येऽप्रकरणपरिप्राप्तधर्माध्यासः सा समाध्युक्तिः ।
[ यथा— ] असहमानेव क्लाम्यतीत्यादि । अत्र प्रियतमप्रत्यक्षदूषणाध्यारोपो-
ऽप्राकरणिकः । यत्राप्रस्तुते प्रस्तुतधर्माध्यासः सा समासोक्तिः । यथा—पिबन्मधु
यथाकाममिति । अत्र भ्रमरेऽप्रकृते प्रकृतस्य कामिनोऽध्यासः तर्हि धर्म्यध्यासतु-
ल्यतैवास्येत्याह—<b>नन्विति</b> । प्राकरणिकाप्राकरणिकत्वाभ्यामेव विशेषस्तयोरिति
धर्म्यध्यासेऽपि न दोष इत्याह—<b>नेति</b> । स त्वं तत्त्वमित्यादौ धर्मिधर्मयोरध्यासः,
अनाकाश इत्यादौ धर्मिण एवाध्यास इति भेद इत्यर्थः । स त्वं तत्त्वमित्यादौ मनसा,
अनाकाश इत्यादौ च वचनेनाध्यासः ॥ इति समासोक्त्यलंकारनिरूपणम् ॥</p>
</div> <!-- commentary !-->
<p>उत्प्रेक्षालंकारनिरूपणम् ।</p>
<lg type="kārikā" n="">
  <l>अन्यथावस्थितं वस्तु यस्यामुत्प्रेक्ष्यतेऽन्यथा ।</l>
  <l>द्रव्यं गुणः क्रिया चापि तामुत्प्रेक्षां प्रचक्षते ॥ ५० ॥</l>
</lg>
<p>उत्प्रेक्षालक्षणमाह—<b>अन्यथेति</b> । प्रकारान्तरेणावस्थितं वस्तु यत्र प्रकारान्त-
रेणोत्प्रेक्ष्यते परिकल्प्यते सोत्प्रेक्षा । असदारोपणमुत्प्रेक्षेति लक्षणम् । किंरूपं
वस्त्बित्याकाङ‍क्षायामाह—<b>द्रव्यमिति</b> । द्रव्यं पृथिव्यादि, गुणो रूपादिः, क्रिया
पाकादिः ॥</p>
<p>तासु द्रव्योत्प्रेक्षा यथा—</p>
<lg type="udāharaṇa" n="">
  <l>‘देहस्था दर्पणे यस्य पश्यति प्रतिमामुमा ।</l>
  <l>अन्यार्धार्धमिवोत्पन्नमर्धनारीश्वरान्तरम् ॥ १०४ ॥’</l>
</lg>
<p>अत्र प्रतिबिम्बरूपेण दर्पणेऽन्यथावस्थितस्यार्धनारीश्वररूपलक्षणस्य
द्रव्यस्य यदपरार्धोत्पन्नार्धनारीश्वररूपान्तरेण द्रव्यान्तररूपेणोत्प्रेक्षणं सेय-
मुत्प्रेक्षा द्रव्योत्प्रेक्षेति भवति ।</p>
<div type="commentary">
  <p><q>देहस्थेत्यादि</q> । यस्य दर्पणे प्रतिमां प्रतिबिम्बं देहस्था गौरी पश्यति अन्या-
र्धाभ्यामुत्पन्नमर्धनारीश्वरान्तरमिव । अत्रेवशब्द उत्प्रेक्षाव्यञ्जकः । अर्धनारी-
श्वरान्तररूपं द्रव्यमिह कल्प्यत इत्युत्प्रेक्षा द्रव्यगता ॥</p>
</div> <!-- commentary !-->
﻿<pb n="467"/>
<p>गुणोत्प्रेक्षा यथा—</p>
<lg type="udāharaṇa" n="">
  <l>‘पल्लविअं विअ करपल्लवेहिं पप्फुलिअं विअ णअणेहिं ।</l>
  <l>फलिअं विअ पीणपओहरेहिं अज्जाए लावण्णम् ॥ १०५ ॥’</l>
</lg>
<lg type="chāyā" ref="">
  <l>[ पल्लवितमिव करपल्लवाभ्यां प्रफुल्लितमिव नयनाभ्याम् ।</l>
  <l>फलितमिव पीनपयोधराभ्यामार्याया लावण्यम् ॥]</l>
</lg>
<p>अत्र करपल्लवादिरूपेणान्यथावस्थितस्याङ‍गलावण्यलक्षणस्य यदेतत्
पल्लवितत्वादिरूपेणान्यथोत्प्रेक्षणं सेयमुत्प्रेक्षा गुणोत्प्रेक्षेति भवति ।</p>
<div type="commentary">
  <p><q>पल्लविअमित्यादि</q> । विवृतेयं समाध्यलंकारे । अत्र सौन्दर्यस्य गुणस्य पल्ल-
वितत्वादिना कल्पनं गुणोत्प्रेक्षा ॥</p>
</div> <!-- commentary !-->
<p>क्रियोत्प्रेक्षा यथा—</p>
<lg type="udāharaṇa" n="">
  <l>‘सेनागजाः स्वकरपु१ष्करलेखनीभि-
र्गण्डस्थलान्मदमषीं मुहुराददानाः ।</l>
  <l>मन्ये नरेन्द्र तब तोयधितीरताली-
पत्रोदरेषु विजयस्तुतिमालिखन्ति ॥ १०६ ॥’</l>
</lg>
<p>अत्र सेनागजानां गण्डस्थलेभ्यो लेखन्याकारैः करैर्मषीरूपस्य मद-
पयसो यदादानम्, यश्चास्य तीरतालीपत्रोदरेषु महावर्णतया निक्षेपः स
उक्तरूपेणान्यथोत्प्रेक्ष्यत इति सेयमुत्प्रेक्षा क्रियोत्प्रेक्षा भवति ।</p>
<div type="commentary">
  <p><q>सेनेत्यादि</q> । हे नरेन्द्र, सेनागजास्तव विजयस्तुतिमालिखन्तीति मन्ये ।
कीदृशाः । स्वकराणां हस्तिहस्तानां यानि पुष्कराण्यग्राणि तान्येव लेखन्यः का२प
इति ख्यातास्ताभिर्गण्डस्थलात् मदमेव मषीं वारंवारमाददाना गृह्णन्तः । कुत्र लिख-
न्तीत्यत आह—समुद्रतीरतालपत्रमध्येषु । मन्येशब्द उत्प्रेक्षाव्यञ्जकः । ‘पुष्करं
करिहस्ताग्रे’ इति विश्वः । न च लिखेः कुटादिपाठात् ङित्त्वे गुणाभावे लिखनीति
स्यादिति वाच्यम् । ‘रद विलेखने’ इति निर्देशेन ङित्त्वविधेरनित्यत्वबोधनात् ।
अत <b>एव</b> ‘लेखनीकृतकर्णस्य कायस्थस्य न विश्वसेत् ।’ इत्यादिप्रयोगाः । ‘लेखनी
<!-- NOTES pg=467!-->
१. मूलसंमतस्तु ‘पल्लव’ इति पाठः.	२. भाषान्तरशब्दोऽयम्.
﻿<pb n="468"/>
लिपिसाधिका’ इति रत्नकोषः । ('करिणां बन्धनस्तम्भ आलानम्’ इत्यमरः ।
'शरीरं वर्ष्म विग्रहः’ इति च ।) अत्र पुष्करादेर्लेखन्यादित्वेनोत्प्रेक्षणं क्रियोत्प्रेक्षा ।
न चेह द्रव्योत्प्रेक्षैवेति वाच्यम्; लिखनरूपक्रियायामेव सर्वेषां तात्पर्यात् । तस्या
एव सर्वैर्निर्वाहात् यत्परः शब्दः स शब्दार्थ इति न्यायात् ॥</p>
</div> <!-- commentary !-->
<lg type="kārikā" n="">
  <l>उत्प्रेक्षावयवो यश्च या चोत्प्रेक्षोपमा मता ।</l>
  <l>मतं चेति न भिद्यन्ते तान्युत्प्रेक्षास्वरूपतः ॥ ५१ ॥</l>
</lg>
<p>उत्प्रेक्षावयवादीनामुत्प्रेक्षातो न भेद इत्याह—<b>उत्प्रेक्षेति</b> ॥</p>
<p>तत्रोत्प्रेक्षावयवो यथा—</p>
<lg type="udāharaṇa" n="">
  <l>‘अङगुलीभिरिव केशसंचयं १संनिगृह्य तिमिरं मरीचिभिः ।</l>
  <l>कुङ्मलीकृतसरोजलोचनं चुम्बतीव रजनीमुखं शशी ॥ १०७ ॥’</l>
</lg>
<p>अत्राङ‍गुलीभिः केशेषु गृहीत्वा प्रियामुखं चुम्ब्यते सा च लोचने
निमीलयतीति प्रायोवादः । तत्र मुखचुम्बनादिक्रिया प्रधानमङ्गिभूता
प्रतीयते, केशग्रहणाक्षिनिमीलने चाङ‍गभूतेऽप्रधाने । तत्राङ्गिभूतायाः
क्रियाया उत्प्रेक्षणेनावयवभूता क्रियोत्प्रेक्षिता भवति । यथा हि ‘कुङ्म-
ली कृतसरोजलोचनम्’ इत्यत्र नोत्प्रेक्षापदम्, एवं ‘अङ‍गुलीमरीचिभिस्तिमि-
रकेशसंचयं संनिगृह्य’ इत्यत्रापि तन्न प्राप्नोति; मरीच्यङ‍गुलिसंनिगृही-
ततिमिरकेशसंचयमित्येवं वा वक्तव्यं भवति । तत्र योऽयमवयवक्रिया-
यामप्यन्यपदार्थोक्तद्वितीयावयवक्रियाविलक्षण इव प्रयोगेण पृथक्पद-
तया वाक्यकल्पः स इवास्यापि व्याख्यानपरत्वेनाप्यनुयोज्यमानः कवि-
भिरुत्प्रेक्षावयव इत्युच्यते । अन्ये पुनर्यत्र प्रधानक्रिया नोत्प्रेक्ष्यते,
अवयवक्रिया तूत्प्रेक्ष्यते तमुत्प्रेक्षावयवं वर्णयन्ति ।</p>
<div type="commentary">
  <p><q>अङ‍गुलीभिरित्यादि</q> । शशी रजनीमुखं चुम्बतीव । कुङ्यलीकृतानि सरो-
जान्येव लोचनानि यत्र चुम्बने तद्यथा स्यादेवम् । किं कृत्वा । मरीचिभिरङ‍गुली-
भिस्तिमिरं केशसंचयं संनिगृह्य गृहीत्वेव । प्रायोवादो भारतादौ दर्शनात् । अत्र
द्वितीयेनेवपदेन भिन्नपदतया वाक्यकल्पनमितरपदस्यापि तच्छून्यपदस्यापि तदर्थ-
<!-- NOTES pg=468!-->
१. ‘सन्नियम्य’ इति पाठः.
﻿<pb n="469"/>
परत्वमित्युत्प्रेक्षावयवत्वम् । अत एवोत्प्रेक्षाभेदत्वम् । अवयवक्रियामात्रस्यावयवि-
क्रियोत्प्रेक्षणादवयवावयविभावः । तत्राङ‍गाङ्गिभाव एव । यद्वा अवयवमात्रक्रियो-
त्प्रेक्षणमेवावयवित्वोत्प्रेक्षेत्याह—<b>अन्य इति</b> ॥</p>
</div> <!-- commentary !-->
<p>यथा—</p>
<lg type="udāharaṇa" n="">
  <l>‘लीनेव प्रतिबिम्बितेव लिखितेवोत्कीर्णरूपेव च
प्रत्युप्तेव च वज्रलेपघटितेवान्तर्निखातेव च ।</l>
  <l>सा नश्चेतसि कीलितेव विशिखैश्चेतोभुवः पञ्चभि-
श्चिन्तासंततितन्तुजालनिबिडस्यूतेव लग्ना प्रिया ॥ १०८ ॥’</l>
</lg>
<p>तेषां मते पूर्वोदाहरणमुत्प्रेक्षावयवो न भवति ।</p>
<div type="commentary">
  <p><q>लीनेवेत्यादि</q> । विवृतोऽयमनुप्रासे । एतन्मते पूर्वोदाहरणम् ‘अङ‍गुलीभिरिव-'
इत्यादि । उत्प्रेक्षोपमायामन्तर्भवतीत्याह—<b>तेषामिति</b> ॥</p>
</div> <!-- commentary !-->
<p>उत्प्रेक्षोपमा यथा—</p>
<lg type="udāharaṇa" n="">
  <l>‘किंशुकव्यपदेशेन तरुमारुह्य सर्वतः ।</l>
  <l>दग्धादग्धामरण्यानीं पश्यतीव विभावसुः ॥ १०९ ॥’</l>
</lg>
<p>अत्र व्यपदेशशब्देन किंशुककुसुमानामग्निसादृश्यमभिधाय दर्शन-
क्रियोत्प्रेक्ष्यत इति सेयमुत्प्रेक्षोपमा । पूर्वस्मिन्नप्युदाहरणे मरीचिभिर-
ङ‍गुलीभिरिव तिमिरं केशसंचयमिव संनिगृह्येत्युपमानार्थानुप्रवेश उत्प्रे-
क्षायां द्रष्टव्यः । सेयमुत्प्रेक्षावयव उत्प्रेक्षोपमा चोत्प्रेक्षैव भवति ॥</p>
<div type="commentary">
  <p><q>किंशुकेत्यादि</q> । विभावसुरग्निररण्यान्या महारण्यस्य दग्धादग्धं दग्धमदग्धं
च भागं पश्यतीव । किं कृत्वा । किंशुकव्यपदेशेन किंशुककुसुमव्याजेन सर्वत्र
वृक्षमारुह्य । ‘महारण्यमरण्यानी’ इत्यमरः । ‘चित्रभानुर्विभावसुः’ इति च । अत्र
व्याजपदेन किंशुककुसुमाग्न्योः सादृश्यमभिप्रेतमत उपमागर्भोत्प्रेक्षेयम् ॥</p>
</div> <!-- commentary !-->
<p>मतं यथा—</p>
<lg type="udāharaṇa" n="">
  <l>‘यदेतच्चत्द्रान्तर्जलदलवलीलां वितनुते
तदाचष्टे लोकः शशक इति नो मां प्रति तथा ।</l>
﻿<pb n="470"/>
  <l>अहे त्विन्दु मन्ये त्वदरिविरहाक्रान्ततरुणी-
कटाक्षोल्कापातव्रणकिणकलङ‍काङ्किततनुम् ॥ ११० ॥’</l>
</lg>
<p>अत्र कटाक्षोल्कापातव्रणकिणकलङ‍काङ्किततनुमिन्दुमहं मन्ये इत्य-
नेन स्वमतद्वारकमुत्प्रेक्षायाः समर्थनं कृतमित्ययं मताभिधानमुत्प्रेक्षाया
एव प्रकारः ॥</p>
<div type="commentary">
  <p><q>यदेतदित्यादि</q> । यदेतच्चन्द्रस्यान्तर्मध्ये मेघकणविलासं कुरुते लोकस्तच्छ-
शक इत्याचष्टे वदति । मां प्रति तथा नैतत् । अहं पुनरिन्दुं मन्ये । कीदृशम् ।
त्वदीयशत्रुविरहग्रस्ताया युवत्याः कटाक्ष एवोल्कापातस्तस्य व्रणकिण एव कलङ‍कस्ते-
नाङ्किता तनुः शरीरं यस्य तादृशम् । ‘लवलेशकणाणवः’ इत्यमरः । ‘अमानोनाश्च
प्रतिषेधवचनाः’ इति च । अत्र निजमतोपन्यासादुत्प्रेक्षासमर्थनमिति मतोत्प्रेक्षेयम् ॥
इत्युत्प्रेक्षालंकारनिरूपणम् ॥</p>
</div> <!-- commentary !-->
<p>अप्रस्तुतप्रशंसालंकारनिरूपणम् ।</p>
<p>अप्रस्तुतस्तुतिलक्षणमाह—</p>
<lg type="kārikā" n="">
  <l>अप्रस्तुतप्रशंसा स्यादस्तोतव्यस्य या स्तुतिः ।</l>
  <l>कुतोऽपि हेतोर्वाच्या च प्रत्येतव्या च सोच्यते ॥ ५२ ॥</l>
</lg>
<lg type="kārikā" n="">
  <l>सा तु धर्मार्थकामानां प्रायोऽन्यतमबाधया ।</l>
  <l>स्वाभिप्रायप्रसिद्ध‍या च जायमानेह दृश्यते ॥ ५३ ॥</l>
</lg>
<div type="commentary">
  <p><q>अप्रस्तुतेति</q> । अस्तोतव्यस्य निन्दितस्य कुतोऽपि कारणात्स्तुतिः प्रशंसा
अप्रस्तुतस्तुतिः अत एव समासोक्तेर्भेदः । तत्र ह्युपमानोपमेयता, अत्र तु निन्दितम-
र्थान्तरम्, अन्यस्य स्तुतिरिति । सा त्वभिधीयमाना प्रतीयमाना चेत्याह—
<b>वाच्येति</b> । तत्र हेतुद्वारकमपि विभागमाह—<b>सा त्विति</b> । धर्मश्चार्थश्च कामश्च
तेषामन्यतसमस्य प्रायो बाहुल्येन बाधया सर्वत्र स्वाभिप्रायस्य प्रकृष्टसिध्द्या सोत्पद्यमाना
प्रतीयत इत्यर्थः ॥</p>
</div> <!-- commentary !-->
<p>तासु धर्मबाधया वाच्या तथा—</p>
<lg type="udāharaṇa" n="">
  <l>‘मेदच्छेदकृशोदरं लघु भवत्यु१त्साहयोग्यं वपुः
सत्त्वानामपि लक्ष्यते विकृतिमच्चित्तं भयक्रोधयोः ।</l>
<!-- NOTES pg=470!-->
१. ‘त्युत्थानयोग्यं’ इति पाठः.
﻿<pb n="471"/>
  <l>उत्कर्षः स च धन्विनां यदिषवः सिध्यन्ति लक्ष्ये चले
मिथ्यैव व्यसनं वदन्ति मृगयामीदृग्विनोदः कुतः १११’</l>
</lg>
<p>अत्र यथोक्तैर्हेतुभिः स्वाभिप्रायसाधनेन यदिदमीदृग्विनोदः कुत
इति साक्षान्मृगयाभिनन्दनं सेयं वाच्या नामाप्रस्तुतस्तुतिः ‘अहिंसा
परमो धर्मः’ इति धर्मं बाधते ॥</p>
<div type="commentary">
  <p><q>भेद इत्यादि</q> । सन्तो मृगयामाखेटकं व्यसनमकर्तव्यं वदन्ति यत्तन्मिथ्या ।
ईदृग्विनोद उत्साहः कुतः कुत्र । किंतु न कुत्रापि । हि यतो वपुर्लघु भवति
निन्दितमिव भवति । कीदृशम् । मेदसो बलस्य छेदेन संचलनेन कृशमुदरं यत्र ।
मेदसां स्थित्या स्थौल्यं भवति । कृशोदरतयैवोत्साहयोग्यम् । अत एव तुन्दिलेष्वनु-
त्साहः । सत्त्वानां प्राणिनां भयक्रोधयोर्विकारयोगि चित्तमपि लक्ष्यते । भये चित्त-
मीदृक्, क्रोधे चेदृगिति । स च धन्विनां धनुर्धराणामुत्कर्षो यदिषवश्चले लक्ष्ये
सिघ्यन्ति च भेदका भवन्ति । ‘मेदस्तु वपा वसा’ इत्यमरः । अत्रोक्तहेतुद्वारा निजा-
भिप्रायस्य सिध्द्या मृगयाभिनन्दनं धर्मबाधनयाभिधीयमानमत इयमप्रस्तुतस्तुतिः ॥
धर्मबाधनामाह—<b>अहिंसेत</b> । मृगया हिंसाजनिका । अतो धर्मबाधात्रेत्यर्थः ॥</p>
</div> <!-- commentary !-->
<p>धर्मबाधयैव प्रत्येतव्या यथा—</p>
<lg type="udāharaṇa" n="">
  <l>‘कालाक्खरदु स्सिक्खिअ बालअ रे लग्ग मज्झ कण्ठम्मि ।</l>
  <l>दोण्‍ह वि णरअणिवासो समअं जइ होइ ता होउ ॥ ११२ ॥’</l>
</lg>
<lg type="chāyā" ref="">
  <l>[ कालाक्षरदुःशिक्षित बालक रे लग मम कण्ठे ।</l>
  <l>द्वयोरपि नरकनिवासः समकं यदि भवति तद्भवतु ॥]</l>
</lg>
<p>अत्र कालाक्षरदुः शिक्षिणेत्यनेन लिपिज्ञानादिभिरधीतधर्मशास्त्राभि-
मतरूपकपोगण्डः कोऽपि कयाप्यविनयवत्या सोपालम्भमेहि रे कण्ठे
लगेत्यभियुज्यते । तत्र ते मतमेवं कृते यदि नरकः स्यात्; स यद्या-
वयोः सहैव, नासौ नरक इति; किं तर्हि स्‍वर्ग इति । सोऽयं स्वाभि-
प्रायसाधनान्महासाहसे नियोगस्तस्येह साक्षादस्तुतस्यास्तोतव्यस्य स्तुतिः
प्रतीयते । सेयं प्रत्येतव्या नामाप्रस्तुतप्रशंसा ‘परस्य दारान्मनसापि
नेच्छेत्’ इति धर्मं बाधते ॥</p>
﻿<pb n="472"/>
<div type="commentary">
  <p><q>कालाक्खरेत्यादि</q> । ‘कालाक्षरदुःशिक्षित बालक रे लग मम कण्ठे । द्वयो-
रपि नरकनिवासः समको यदि भवति तदा भवतु ॥’ इह रे कालाक्षरेषु दुःशिक्षित
दुरुपदेश बालक षोडशवर्षवयस्क, मम कण्ठे लग । मामालिङ‍गयेत्यर्थः । द्व‍योराव-
योस्तथा सति नरकनिवासः समकस्तुल्यो यदि भवति तदा भवतु । तत्राप्यावयोः
समान एवेति नरकोऽपि स्वर्गः । कालाक्षरेति लौकिकी संज्ञा । रे इति नीचसंबो-
धनम् । ‘बाल आषोडशाद्वर्षात्’ इति मनुः । समक इति स्वार्थे कन् । पोगण्डो
व्यवहारानभिज्ञः । पोगण्डस्तु ततःपरम् ।’ ‘परतो व्यवहारज्ञः’ इति मनुः ।
<b>अधीतेति</b> । अधीतं धर्मशास्त्रं मन्वादिस्मृतिर्येन सः । अभिमतमाकाङ्क्षितं रूपं
सौन्दर्यं यस्य सः । तादृशश्चासौ पोगण्डश्चेति कर्मधारयः । रूपक इत्यत्र ‘शेषा-
द्विभाषा ५।४।१५४’ इति कप् । अविनयवती वेश्या । अत्र निजाभिप्रायसिध्द्या
महासाहसे सुरतरूपे नियोगस्य साक्षादनभिधानात्प्रतीयमाने वा प्रस्तुतस्तुतिः ।
धर्मबाधामाह—<b>परस्येति</b> । दारान् पत्नीम् ॥</p>
</div> <!-- commentary !-->
<p>अर्थबाधया वाच्या यथा—</p>
<lg type="udāharaṇa" n="">
  <l>‘पङ‍गो वन्द्यस्त्वमसि न गृहं यासि योऽर्थी परेषां
धन्योऽन्ध त्वं धनमदवतां नेक्षसे यन्मुखानि ।</l>
  <l>श्लाध्यो मूक त्वमपि कृपणं स्तौषि नार्थाशया यः
स्तोतव्यस्त्वं बधिर न गिरं यः खलानां श्रृणोषि ॥ ११३ ॥’</l>
</lg>
<p>अत्र स्तोतव्यानां पङ्ग्वन्धमूकबधिराणां वन्द्यधन्यश्लाघ्यस्तोतव्य-
पदैः साक्षादभिनन्दनादियं वाच्या नामाप्रस्तुतप्रशंसाभिमानिनोऽर्थ-
सिद्धिं बाधते ॥</p>
<div type="commentary">
  <p><q>पङ‍गो इत्यादि</q> । हे पङ‍गो खञ्ज, त्वं वन्द्योऽसि; यस्त्वमर्थी सन् परेषां गृहं न
यासि । हे अन्ध दृष्टिशून्य, त्वं धन्यः, यद्धनगर्ववतां मुखानि त्वं नेक्षसे न
पश्यसि । हे मूक, त्वं श्लाध्योऽसि; यस्त्वं कृपणं जनमर्थाशया न स्तौषि । हे
बधिर श्रवणशून्य, त्वं स्तोतव्योऽसि; यस्त्वं खलानां दुर्जनानां गिरं वार्णी न
श्रृणोषि । ‘पङ‍गुः खञ्ज इति स्मृतः’ इति हारावली । ‘अवाचि मूकः’ इत्यमरः ।
अत्र पङ्ग्‍वादीनां वन्द्यादिपदैः साक्षादभिनन्दनादभिधीयमानता । अर्थबाधामाह—
<b>अभीति</b> । अनेन मानिनामर्थसिद्धिबाध एवोक्तः ॥</p>
</div> <!-- commentary !-->
﻿<pb n="473"/>
<p>अर्थबाधयैव प्रत्येतव्या यथा—</p>
<lg type="udāharaṇa" n="">
  <l>‘कामं वनेषु हरिणास्तृणानि खादन्त्ययत्नसुलभानि ।</l>
  <l>विदधति धनिषु न दैन्यं ते किल पशवो वयं सुधियः ॥ ११४ ॥</l>
</lg>
<p>अत्र ते किल पशवो वयं सुधिय इति मृगाणामसाक्षादमिनन्दनं
तेनेयमस्तोतव्यानाममीषां वाक्यार्थत्वेन स्तुतिप्रतीतेः प्रत्येतव्या नामा-
प्रस्तुतप्रशंसा मनस्विनोऽर्थसिद्धिं बाधते ॥</p>
<div type="commentary">
  <p><q>काममित्यादि</q> । हरिणा वनेष्वप्रयत्नतः सुलभेन तृणेन काममत्यर्थं जीवन्ति ।
धनिषु धनिकेषु दैन्यं न विदधति न कुर्वन्ति । तथापि ते हरिणाः पशवो वयं
पुनः सुधियः पण्डिताः । किल प्रसिद्धौ निश्चये वा । ‘अत्यर्थेऽनुमतौ कामम्’ इति
विश्वः । अत्र मृगाणां न साक्षादभिनन्दनम्, किंतु तत्प्रतीयत इतीयं प्रत्येतव्या ।
अत्राप्यर्थबाधा मनस्विन एव ॥</p>
</div> <!-- commentary !-->
<p>कामबाघया वाच्या यथा—</p>
<lg type="udāharaṇa" n="">
  <l>‘ण मुअन्ति दीहसासं ण रुअन्ति ण१ होन्ति विरहकिसिआओ ।</l>
  <l>धण्णाओ ताओ जाणं बहुवल्लह वल्लहो ण तुमम् ॥ ११५ ॥’</l>
</lg>
<lg type="chāyā" ref="">
  <l>[ न मुञ्चन्ति दीर्घश्वासं न रुदन्ति न२ भवन्ति विरहकृशाः ।</l>
  <l>धन्यास्ता यासां बहुवल्लभ वल्लभो न त्वम् ॥]</l>
</lg>
<p>अत्र धन्यास्ता यासां त्वं न वल्लभ इति येयमतिरक्तायाः साक्षादस्तो-
तव्यस्तुतिः सेयं वाच्या नामाप्रस्तुतप्रशंसा तस्या एव कामसिद्धिं
बाधते ॥</p>
<div type="commentary">
  <p><q>णेत्यादि</q> । ‘न मुञ्चन्ति दीर्घश्वासं न रुदन्ति न भवन्ति विरहकृशाः ।
धन्यास्ता यासां बहुवल्लभ वल्लभो न त्वम् ॥’ नायिकां नायकविशेषवतीं दृष्ट‍वा
तत्सखी नायकमुपगम्य तस्या अनुरागं दशां चाह—<b>न मुञ्चतीति</b> । हे बहुवल्लभ,
ता नाथिका धन्या दीर्घश्वासं विरहजं न त्यजन्ति, न रूदन्ति, विरहकृशाश्च न
<!-- NOTES pg=473!-->
१.—२. गाथासप्तशत्यां ‘चिरं ण होन्ति किसिआओ’ इति पाठभेदः, ‘चिरं न
भवन्ति कृशाः’ इति छायाभेदश्च.
﻿<pb n="474"/>
भवन्ति । यासां त्वं वल्लभो नासि । अत्र धन्या इत्यादिना अनुरागिण्याः साक्षा-
त्स्तुतिरभिहिता तस्या एव कामसिद्धिबाधिका ॥</p>
</div> <!-- commentary !-->
<p>कामबाधयैव प्रत्येतव्या यथा—</p>
<lg type="udāharaṇa" n="">
  <l>‘सुहउच्छअं जणं दुल्लहं वि दूराहि अम्ह आणन्त ।</l>
  <l>उअआरअ जर जीअं वि णेन्त ण कआवराहोसि ॥ ११६ ॥’</l>
</lg>
<lg type="chāyā" ref="">
  <l>[ सुखपृच्छकं जनं दुर्लभमपि दूराद१स्माकमानयन् ।</l>
  <l>उपकारक ज्वर जीवमपि न२यन्न कृतापराधोऽसि ॥]</l>
</lg>
<p>अत्र पूर्वोक्तास्मदभिप्रायसिध्द्यैवंनाम त्वयास्माकमुपकृतं येन जीवि-
तमपि हरन्नापराध्यसीति ज्वरं प्रति यदतिरक्ततया वाक्यं तेनेहास्तोत-
व्यस्य ज्वरस्य स्तुतिः प्रतीयते; सेयं प्रत्येतव्या नामाप्रस्तुतप्रशंसा
तस्या एव शरीरबाधया सर्वानपि कामान् बाधते ॥</p>
<div type="commentary">
  <p><q>सुहेत्यादि</q> । "सुखपृच्छकं जनं दुर्लभमपि दूरान्ममानयमान । उपकारक
ज्वर जीवमपि गृह्णन्न कृतापराधोऽसि ॥" काचिदत्यनुरागिणी नायकमन्यानु-
रक्तमपि वार्ताकरणायातं दोषगर्भमाह—<b>सुखेति</b> । हे ज्वर, सुखपृच्छकं तवाङ‍गे
सुखमधुनेति प्रश्नकारकं जनं दुर्लभमपि मम कृते दूरदेशादानयमान प्रापक, अत
एवोपकारक, जीवमपि गृह्णन् त्वं न कृतापराधोऽसि । सुखं सुष्ठु पृच्छति सुख-
पृच्छकः । ‘क्रियासमभिहारे वुन्’ इति योगविभागाद्व‍ुन् । अत्र सुखपृच्छकेत्यादिना
स्वाभिप्रायसिध्द्यानुरक्ताया ज्वरं प्रति वाक्यम् । तेनाप्रस्तुतस्तुतिर्जायते न त्वभि-
धीयत इति । कामबाधामाह—<b>शरीरेति</b> ॥ इत्यप्रस्तुतप्रशंसालंकारनिरूपणम् ।</p>
</div> <!-- commentary !-->
<p>तुल्ययोगितालंकारनिरूपणम् ।</p>
<p>तुल्ययोगितालक्षणमाह—</p>
<lg type="kārikā" n="">
  <l>विवक्षितगुणोत्कृष्टैर्यत्समीकृत्य कस्यचित् ।</l>
  <l>कीर्तनं स्तुतिनिन्दर्थं सा मता तुल्ययोगिता ॥ ५४ ॥</l>
</lg>
<div type="commentary">
  <p><q>विवक्षितेति</q> । विवक्षितो वक्तुमिष्टो यो गुणस्तेनोत्कृष्टा अधिका ये तैः सह
स्तुत्यर्थं निन्दार्थं वा कस्यचित्सुत्यस्य निन्द्यस्य वा तेन गुणेन तस्य यत्समीकृत्य
<!-- NOTES pg=474!-->
१ ‘दूरान्ममानयमान’ इति व्याख्यादृतः पाठः. २. ‘गृह्णन्न’ इति पाठः.
﻿<pb n="475"/>
कीर्तनमभिधानं सा तुल्ययोगिता । गुणोऽत्र धर्मः साधुरसाधुर्वा । अत्र एव स्तुतिर्वा
निन्दा वा स्यात् ॥</p>
</div> <!-- commentary !-->
<p>सा अभिधीयमानतुल्यगुणत्वेन स्तुत्यर्था यथा—</p>
<lg type="udāharaṇa" n="">
  <l>‘शेषो हिमगिरिस्त्वं च महान्तो गुरवः स्थिराः ।</l>
  <l>इमां लङ्घितमर्यादां चलन्तीं बिभृथ क्षितिम् ॥ ११७ ॥’</l>
</lg>
<p>अत्राभिधीयमानमहत्त्वादिगुणोत्कृष्टाभ्यां शेषाहितुषारशैलाभ्यां सह
स्तुत्यर्थं तुल्ययोगेन क्षितिपतेरभिहितत्वादियं स्तुत्यर्था तुल्ययोगिता ॥</p>
<div type="commentary">
  <p><q>शेष इत्यादि</q> । शेषः सर्पंभदो हिमालयस्त्वं च सर्वे यूयमिमां क्षितिं बिभृथ
धारयथ । कीदृशाः । महान्तो महत्त्ववन्तः गुरवो गुरुत्वाश्रयाः स्थिराः
स्थैर्यवन्तश्च । कीदृशीम् । लङ्घितातिक्रान्ता मर्यादा यया तामत एव चलन्तीमि-
तस्ततो गामिनीं च । अत्र महत्त्वादिकमभिहितम् । भूपस्य च शेषहिमाद्रिभ्यां
तुल्यताख्यापनेनोत्कृष्टसाम्यकथनात्स्तुतियोगः ॥</p>
</div> <!-- commentary !-->
<p>अभिधीयमानतुल्यगुणत्व एव निन्दार्था यथा—</p>
<lg type="udāharaṇa" n="">
  <l>‘संगतानि मृगाक्षीणां तडिद्विलसितान्यपि ।</l>
  <l>क्षणद्व‍यं न तिष्ठन्ति घनारब्धान्यपि स्वयम् ॥ ११८ ॥’</l>
</lg>
<p>अत्र घनारब्धान्यपीत्यादिभिरभिधीयमानतुल्यगुणानां मृगाक्षीसंग-
तानां तडिद्विलसितानां च निन्दार्थं तुल्ययोगेनाभिधानादियं निन्दार्था
तुल्ययोगिता ॥</p>
<div type="commentary">
  <p><q>संगतानीत्यादि</q> । मृगाक्षीणां संगतानि संगमाः स्वयं घनं निरन्तरमारब्धा-
न्यपि कृतान्यपि, तथा तडितां विद्युतां विलसितानि च घनैर्मेधैरारब्धान्यपि क्षण-
द्वयमारम्भक्षणादूर्ध्वमपरमपि क्षणं न तिष्ठन्ति; कुतो दीर्घकालम् । अत्र प्रसिद्धचा-
पलया विद्युता स्‍त्रीणां संगमस्य चपलता समीकृत्योच्यत इति निन्दातुल्ययोगितेयम् ॥</p>
</div> <!-- commentary !-->
<p>प्रतीयमानतुल्यगुणत्वे स्तुत्यर्था यथा—</p>
<lg type="udāharaṇa" n="">
  <l>‘यमः कुबेरो वरुणः सहस्राक्षो भवानपि ।</l>
  <l>बिभ्रत्यनन्यविषयां लोकपाल इति श्रुतिम् ॥ ११९ ॥’</l>
</lg>
﻿<pb n="476"/>
<p>अत्र यमादयः पञ्च भवन्तो लोकपाला इत्यनुक्तमपि तुल्यवस्तुयो-
गितयैव स्तुत्यर्थमेषां मिथः सादृश्यं प्रतीयते; सेयं प्रतीयमानतुल्यगु-
णत्वे स्तुत्यर्था तुल्ययोगिता ॥</p>
<div type="commentary">
  <p><q>यम इत्यादि</q> । यमादयो भवन्तोऽनन्यविषयामनन्यगामिनीं लोकपाल इत्य-
नेनाकारेण श्रुतिं ख्यातिं बिभ्रति धारयन्ति । सहस्राक्ष इन्द्रः । ‘श्रुतिः ख्यातौ च
वेदे च’ इति विश्वः । अत्र चत्वारो यमादयो लोकपालाः, इदानीं भवान् पञ्चमो
लोकपालशब्दवाच्य इति यमादिसमानताख्यापनेनोत्कृष्टसाम्यकथनाद्राज्ञः स्तुतिः ।
सा तु प्रतीयमानतुल्यगुणेनैव ॥</p>
</div> <!-- commentary !-->
<p>प्रतीयमानतुल्यगुणत्व एव निन्दार्था यथा—</p>
<lg type="udāharaṇa" n="">
  <l>‘राजानमपि सेवन्ते विषमप्युपभुञ्जते ।</l>
  <l>रमन्ते च परस्त्रीभिर्विष१माः खलु मानवाः ॥ १२० ॥’</l>
</lg>
<p>अत्र योऽयं सेवादिर्मानवानां राजविषये स्त्रीषु च वैषम्यहेतुतुल्य-
त्वेन योगो राजादीनां वा कर्मादि२तुल्यतया तत्क्रियायां समावेशः
सोऽमीषां मिथः सादृश्यं प्रत्याययन् राजसेवापरस्त्रीरत्योर्विषोपभोगतु-
ल्यतां गमयतीति सेयं प्रतीयमानतुल्यगुणत्वे निन्दर्था तुल्ययोगिता ॥</p>
<div type="commentary">
  <p><q>राजानमित्यादि</q> । भूपमपि सेवन्ते, विषमप्युपभुञ्जते खादन्ति, अन्यस्त्रीभिः
सह रमन्ते विलसन्ति । अतो मनुष्या विषमाः साहसिकाः । खलु हेतौ । अत्र
विषमतायां वा तुल्ययोगस्तत्क्रियाविषयतया वा राजसेवापरस्त्रीरत्योर्विषोपमोगतु-
ल्यतां बोधयति स च प्रतीयमान एव ॥</p>
</div> <!-- commentary !-->
<p>मतान्तरेण तुल्ययोगितामाह—</p>
<lg type="kārikā" n="">
  <l>अन्ये सुखनिमित्ते च दुःखहेतौ च वस्तुनि ।</l>
  <l>स्तुतिनिन्दार्थमेवाहुस्तुल्यत्वे तुल्ययोगिताम् ॥ ५५ ॥</l>
</lg>
<div type="commentary">
  <p><q>अन्ये इति</q> । सुखहेतुदुःखहेतुवस्तुनोः स्तुतिनिन्दार्यं साम्ये तुल्ययोगितामन्ये
प्राहुः ॥</p>
</div> <!-- commentary !-->
<!-- NOTES pg=476!-->
१. ‘रहो साहसिका नराः’ इति पाठः. २. ‘कर्मत्वादिरूपस्य’ इति क. ख.
﻿<pb n="477"/>
<p>सा स्तुत्यर्था यथा—</p>
<lg type="udāharaṇa" n="">
  <l>‘आहूतस्याभिषेकाय विसृष्टस्य वनाय च ।</l>
  <l>न मया लक्षितस्तस्य स्वल्पोऽप्याकारविभ्रमः ॥ १२१ ॥’</l>
</lg>
<p>अत्र रामस्य राज्याभिषेकवनगमनयोः पितुरादेशेन तुल्यरूपतया
स्तुतिः प्रतीयते ॥</p>
<div type="commentary">
  <p><q>आहूतस्येत्यादि</q> । अभिषेकाय राज्याभिषेकायाहूतस्य कृताह्वानस्य, वनाय
वनं गन्तुं विसृष्टस्य च तस्य रामस्य स्वल्पोऽप्याकारविभ्रम आकारान्यथात्वं मया
न लक्षितः । ‘अन्यथात्वेऽपि विभ्रमः’ इति धरणिः । अत्र राज्याभिषेकः सुखहेतुः,
वनगमनं दुःखहेतुः, तयोः पितृभक्त‍या तुल्यत्वेन स्तुतित्वम् ॥</p>
</div> <!-- commentary !-->
<p>निन्दार्था यथा—</p>
<lg type="udāharaṇa" n="">
  <l>‘यश्च निम्बं परशुना यश्चैनं मधुसर्पिषा ।</l> 
  <l>यश्चैन गन्धमाल्याभ्यां सर्वस्य कटुरेव सः ॥ १२२ ॥’</l>
</lg>
<p>अत्र यः परशुना छिनत्ति, योऽमुं मधुसर्पिषा सिञ्चति, यो वा
गन्धमाल्याभ्यामर्चति तं प्रति तुल्यमेव निम्बस्य कटुत्वमिति समा-
सोक्त्या तदुपमेयस्य निन्दा प्रतीयते ॥</p>
<div type="commentary">
  <p><q>यश्चेत्यादि</q> । यो निम्बवृक्षं परशुना कुठारेण छिनत्ति, यश्चैनं निम्बं मधु-
सर्पिषा मधुसहितेन घृतेन सिञ्चति, यश्चैनं गन्धमाल्याभ्यामर्चति सर्वस्य कृते स
निम्बः कटुरेव तिक्त एव । ‘पुष्पपुष्पस्रजोर्माल्यम्’ इत्यमरः । अत्र समासोक्तया
समसनेन । साम्यापादनेनेति यावत् । उपमेयनिन्दज्ञानम् ॥ इति तुल्ययोगिता-
लंकारानिरूपणम् ॥</p>
</div> <!-- commentary !-->
<p>लेशालंकारनिरूपणम् ।</p>
<p>लेशलक्षणमाह—</p>
<lg type="kārikā" n="">
  <l>दोषस्य यो गुणीभावो दोषीभावो गुणस्य यः ।</l>
  <l>स लेशः स्यात्ततो नान्या व्याजस्तुतिरपीष्यते ॥ ५६ ॥</l>
</lg>
<div type="commentary">
  <p><q>दोषस्येति</q> । दोषस्य गुणत्वम्, गुणस्य च दोषत्वं यत्तदेव लेशलक्षणम् ।
तर्हि व्याजस्तुतावप्येवम् । तथा चातिव्याप्तिः । अत उक्तम्—<b>तत इति</b> । ततो
लेशाव्द्याजस्तुतिरभिन्नैवेति । नातिव्याप्तिरित्यर्थः ॥</p>
</div> <!-- commentary !-->
﻿<pb n="478"/>
<p>तत्र दोषस्य गुणीभावो लेशो यथा—</p>
<lg type="udāharaṇa" n="">
  <l>‘युवैष गुणवान्‍राजा योग्यस्ते पतिरूर्जितः ।</l>
  <l>रणोत्सवे मनः सक्तं यस्य कामोत्सवादपि ॥ १२३ ॥’</l>
</lg>
<p>अत्र येयमुत्तरार्धेन राज्ञो वीर्यप्रकर्षस्य स्तुतिः सा कन्याया निर-
न्तरान्भोगान् निर्विविक्षोर्दोषत्वेन प्रतिभासिष्यत इत्यभिप्रेत्य योऽयं
विदग्धसख्या राजप्रकोपपरिजिहीर्षया दोषोऽपि गुणरूपेणोक्तः; सोऽयं
दोषस्य गुणीभावो नाम लेशतोऽल्पतया शनैरनन्यविदित उच्यमानो
लेश इत्युच्यते ॥</p>
<div type="commentary">
  <p><q>युवेत्यादि</q> । स्वयंवरे कस्मिन्नपि नृपे दर्शितभावां सखीं निवर्तयितुं कापि
स्तुतिव्याजात्तं निन्दति । युवत्वगुणित्वनृपत्वबलवत्त्वेभ्य एष तव पतिर्योग्यः ।
यस्य कामोत्सवादपि विषयोत्सवमनादृत्य रणोत्सवे मनः सक्तमासक्तम् । निर्विवि-
क्षोरुपभोक्तुमिच्छोः कन्यायाः । ‘निर्वेश उपभोगः स्यात्’ इत्यमरः । अत्र विद-
ग्धया सख्या राजकोपशान्तये भोगेच्छुं प्रति वीर्यप्रकर्षरूपस्तवस्य दोषत्वेऽपि गुण-
त्वेनाल्पतयोपन्यसनाल्लेशोऽयं दोषस्य गुणीभावलक्षणः । अल्पतयैवात्र लेशता ॥</p>
</div> <!-- commentary !-->
<p>गुणस्य दोषीभावो यथा—</p>
<lg type="udāharaṇa" n="">
  <l>‘चपलो निर्दयश्चासौ जनः किं तेन मे सखि ।</l>
  <l>आगः प्रमार्जनायैव चाटवो येन शिक्षिताः ॥ १२४ ॥’</l>
</lg>
<p>अत्र पूर्वार्घेन मानपरिग्रहानुगुणं सखीनामग्रतः प्रकाशं प्रतिज्ञाय
तदनिर्वाहमाशङ‍कमाना तदुपहासं परिजिहीर्षुर्दोषाभासं तद्ग‍ुणग्राममाह
—आगःप्रमार्जनायैव चाटवो येन शिक्षिता इति; सोऽयं गुणस्य दोषी-
भावो नाम लेशभेदो भवति । अन्ये पुनः समस्तमेव लेशलक्षणमाच-
क्षते—यत्र दोषस्य गुणीभावो गुणस्य च दोषीभाव इति । सोऽपि
द्विधा—समासोक्त्या, असमासोक्त्या च ॥</p>
<div type="commentary">
  <p><q>चपल इति</q> । हे सखि, चपलो निर्भयश्चासौ जनो भवतु तेन मम किम् ।
किंतु न किमपि । येन जनेनागःप्रमार्जनायापराधप्रोञ्छनाय परं चाटवः प्रियवादाः
﻿<pb n="479"/>
शिक्षिताः । ‘आगोऽपराधो मन्तुश्च’ इत्यमरः । अत्र दोषवदाभासते प्रतिभातीति
दोषाभासो न त्वयं परमार्थतो दोषः । चाटुकारिता हि गुणो येन कृतापराधोऽपि
मामनुकूलयन्मानभङ‍गं करोति । अत एव च तत्रानुरागः । तथा च चपल इत्या-
दिना सखीजनोद्दिष्टं मानं रागात्कर्तुमशक्ततया बालया चाटुकारिता दोषाभासो
गुणः कोऽपि दर्शित इति गुणस्य दोषतात्र । गुणदोषयोर्मिलितयोरेव तत्त्वं लेश इति
मतमाह—<b>अन्ये इति</b> । समासोक्तिर्गोपनेन भणनम्, असमासोक्तिः स्फुटभणनम् ॥</p>
</div> <!-- commentary !-->
<p>तयोः समासोक्त्या यथा—</p>
<lg type="udāharaṇa" n="">
  <l>‘गुणानामेव दौरात्म्याद्ध‍ुरि धुर्यो नियुज्यते ।</l>
  <l>असंजातकिणस्कन्धः सुखं स्वपिति गौर्गलिः ॥ १२५ ॥’</l>
</lg>
<p>अयमपि प्रकोपभयाल्लेशेनैवोच्यत इति लेशः ॥</p>
<div type="commentary">
  <p><q>गुणानामित्यादि</q> । गुणानां वहनक्षमत्वादीनां दौरात्म्याद्दोषाद्ध‍ुर्यो धुरंधरो
गौर्वृषो धुरि धुरायां नियुज्यते । गलिः पुनर्गौरसंजातोऽनुत्पन्नः किणो मृतशोणि-
तमांसपिण्डो यत्रेदृशः स्कन्धो सस्य स सुखं यथा स्यादेवं स्वपिति । धुरं वहतीति
धुर्यः । ‘धुरो यङ‍ढकौ ४।४।७७’ इति यत् । ‘किणः स्यान्मृतशोणिते’ इति रत्नकोषः ।
'गलिस्तु वहनाशक्ते’ इत्यपि । अत्र रोषभयादेव समासेन गुणदोषयोरभिधानाल्लेशः ॥</p>
</div> <!-- commentary !-->
<p>असमासोक्त्या यथआ—</p>
<lg type="udāharaṇa" n="">
  <l>‘सन्तः सच्चरितोदयव्यसनिनः प्रादुर्भवद्यन्त्रणाः
सर्वत्रैव जनापवादचकिता जीवन्ति दुःखं सदा ।</l>
  <l>अव्युत्पन्नमतिः कृतेन न सता नैवासता व्याकुलो
युक्तायुक्तविवेकशून्यहृदयो धन्यो जनः प्राकृतः ॥ १२६ ॥’</l>
</lg>
<p>अत्रापि प्रकोपभयादि पूर्ववत् । अथैष व्यस्तलक्षणत्वेन कस्मान्न
लेश इत्युच्यते । दोषगुणीभावस्याप्रस्तुतस्तुत्या गुणदोषीभावस्य तु
व्याजस्तुत्यापहारात् ॥</p>
<div type="commentary">
  <p><q>सन्त इत्यादि</q> । सन्तः सदा दुःखं यथा स्यादेवं जीवन्ति । कीदृशाः ।
सच्चरितस्य सव्द्यापारस्योदये व्यसनिन आसक्ताः । प्रादुर्भवन्त्याविर्भवन्ति यन्त्रणा
अनापत्तयो येषां ते । सर्वत्र कर्ये जनानामपवादे दूषणोक्तौ चकिताः सतर्काः । अत
﻿<pb n="480"/>
एव दुःखमयता । प्राकृतोऽविविक्तो जनो धन्योऽस्ति । कीदृशः । अव्युत्पन्ना अवि-
शेषवती मतिर्यस्य सः । न सता साधुना कृतेन कार्येण नैवासता असाधुना कार्येण
व्याकुलः । साध्वसाधुकार्यरहित इत्यर्थः । अत एव इदं कृत्यमिदमकृत्यमिति विचार-
शून्यहृदयश्च । अत्रापि रोषभयादेव लेशतोऽभिधानम् । दोषगुणीभावो गुणदोषीभा-
वश्च व्यस्तोऽत्र कथं न लेश इति पृच्छति—<b>अथेति</b> । अत्तरम् । <b>दोषेति</b> । आद्य-
स्याप्रस्तुतस्तुत्याम्, अन्त्यस्य व्याजस्तुत्यां विषयीकरणात्तयोरेवान्तर्भाव इत्यर्थः ॥</p>
</div> <!-- commentary !-->
<p>व्याजस्तुतिरपि द्विधा—शुद्धा मिश्रा च । तयोः शुद्धा यथा—</p>
<lg type="udāharaṇa" n="">
  <l>‘पुंसः पुराणादाच्छिद्य श्रीस्त्वया परिभुज्यते ।</l>
  <l>राजन्निक्ष्वाकुवंश्यस्य किमिदं तव युज्यते ॥ १२७ ॥’</l>
</lg>
<p>अत्र शुद्धपरदारापहरणलक्षणनिन्दाव्याजेन स्तुतेर्विहितत्वादियं शुद्धा-
नाम व्याजस्तुतिर्गुणदोषीभावलक्षणाल्लेशान्न पृथक् ॥</p>
<div type="commentary">
  <p><q>पुंस इत्यादि</q> । पुराणात्पुंसः पुराणपुरुषाद्विष्णोः श्रीः कमला आच्छिद्य
गृहीत्वा त्वया परिभुज्यते सेव्यते । हे राजन्, इक्ष्वाकुर्नृपविशेषो वंश्यो यस्य
तस्य तवेदं किं युज्यते । किंतु नार्हतीति निन्दाभासः । अथ च पुराणात्पुंसो वृद्धा-
त्पुरुषाच्छ्रीः/?/ संपदाच्छिद्य त्वया भुज्यत इति तात्पर्यार्थः । अत्र श्रीपदे व्याजः ।
स च शुद्ध एव । तेन च शुद्धिरिह ॥ लेशाभेदमाह—<b>गुणेति</b> ।</p>
</div> <!-- commentary !-->
<p>मिश्रा यथा—</p>
<lg type="udāharaṇa" n="">
  <l>‘प्रियोऽसि प्राज्ञोऽसि प्रभुरसि कुलीनोऽस्यसि युवा
युवत्यस्त्वामेवं कति न पतिमुर्वीश वृणते ।</l>
  <l>अतश्चैतां कीर्तिं रघुनहुषमान्धातृमहिषीं
पराम्रष्टुं वृद्धामधिगतनयो नार्हति भवान् ॥ १२८ ॥’</l>
</lg>
<p>अत्र स्तुतिपदमिश्रैव व्याजगर्हया स्तुतिरितीयं मिश्रानाम व्याज-
स्तुतिर्लेशभेदः ॥</p>
<div type="commentary">
  <p><q>प्रिय इत्यादि</q> । हे राजन्, प्रियः प्रीतोऽसि । प्राज्ञ उत्कृष्टमतिरसि । ईश्व-
रोऽसि । शुद्धवंशोऽसि । तरुणोऽसि । एवं सति कियत्यस्तरुण्यस्त्वां पतिं न वृणते न
स्वीकुर्वन्ति । अतो हेतोरेतां कीर्ति पराम्रष्टुमाक्रमितुं भवान्नार्हति । कीदृशीम् ।
रघुनहुषमान्धातॄणां नृपविशेषाणां महिषीं महादेवीमत एव वृद्धामतिवयस्कां च ।
﻿<pb n="481"/>
'कृताभिषेका महिषी’ इत्यमरः । अत्र महिषीवृद्धापदयोर्व्याजात् कपटान्निन्दास्तु-
तिर्लेशत एव ॥ इति लेशालंकारनिरूपणम् ॥</p>
</div> <!-- commentary !-->
<p>सहोक्त‍यलंकारनिरूपणम् ।</p>
<p>सहोक्तिलक्षणमाह—</p>
<lg type="kārikā" n="">
  <l>कर्त्रादीनां समावेशः सहान्यैर्यः क्रियादिषु ।</l>
  <l>विविक्तश्चाविविक्तश्च सहोक्तः सा निगद्यते ॥ ५७ ॥</l>
</lg>
<lg type="kārikā" n="">
  <l>वैसादृश्यवती चेयमुच्यमाना मनीषिभिः ।</l>
  <l>सहेवादिप्रयोगेषु ससादृश्या च दृश्यते ॥ ५८ ॥</l>
</lg>
<div type="commentary">
  <p><q>कर्त्रेति</q> । क्रियादिषु कर्त्रादीनामन्यैः सह यः समावेशोऽवस्थानं सा सहोक्तिः ।
आदिपदात्कर्मादिपरिग्रहः । स समावेशो विविक्तः केवलः, अविविक्तो मिश्रः ॥</p>
</div> <!-- commentary !-->
<p>सा कर्तृविविक्तक्रियासमावेशे यथा—</p>
<lg type="udāharaṇa" n="">
  <l>‘कोकिलालापमधुराः सुगन्धिवनवायवः ।</l>
  <l>यान्ति सार्धं जनानन्दैर्वृद्धिं सुरभिवासराः ॥ १२९ ॥’</l>
</lg>
<p>अत्र सुरभिवासरा इति कर्तृपदार्थः केवल एव जनानन्दैः सह
वृद्धिप्राप्तिक्रियायां समाविष्ट इति सेयं विविक्तकर्तृक्रियासमावेशा नाम
वैसादृश्यवती सहोक्तिः ॥</p>
<div type="commentary">
  <p><q>कोकिलेत्यादि</q> । सुरभिवासरा वसन्तदिवसाः जनहर्षैः सह वृद्धिं यान्ति ।
कीदृशाः । कोकिलालापो मधुरो मनोहरो येषु ते, सुगन्धयः शोभनगन्धवन्तो
वनवायवो मलयानिला येषु ते । अत्र केवलस्य कर्तुर्वसन्तदिनस्य जनानन्दैः सह
वृद्धिप्राप्तिक्रियासमावेशः । स च विसदृश एव । दिनवृद्धेर्दण्डाधिक्यरूपत्वात्,
आनन्दवृद्धेरतिसुखरूपत्वात् ॥</p>
</div> <!-- commentary !-->
<p>कर्मणो विविक्तक्रियासमावेशे यथा—</p>
<lg type="udāharaṇa" n="">
  <l>‘उज्झसि पिआइ समअं तह वि हु रे भणसि कीस किसिअं त्ति ।</l>
  <l>उवरिभरेण अ अण्णुअ मुअइ वइल्लो वि अङ‍गइं ॥ १३० ॥’</l>
</lg>
<lg type="chāyā" ref="">
  <l>[ उह्यसे प्रियया समदं तथापि खलु रे भणसि किमिति कृशेति ।</l>
  <l>उपरिभरेण च हे अज्ञ मुञ्चति वृषभोऽप्यङ‍गानि ॥]</l>
</lg>
﻿<pb n="482"/>
<p>अत्र संबोध्यमानयुष्मदर्थः कर्मतामापन्न उह्यस इति क्रियायां केवल
एव क्रियापदार्थेन सह समाविष्टः; सेयं विविक्तकर्मक्रियासमावेशा
नाम वैसादृश्यवती सहोक्तिः ॥</p>
<div type="commentary">
  <p><q>उज्झसीत्यादि</q> । "उह्यसे प्रियया समदं तथापि खलु रे भणसि किमिति
कृशेति । उपरिभरेण च हे अज्ञ मुञ्चति वृषभोऽप्यङ‍गानि ॥" अपराधवता केनचि-
दबला दुर्बला किमिति त्वं कृशेति पृष्टा । तमुद्दिश्याह—<b>उह्यस इति</b> । प्रियया
समदं सगर्वं यथा स्यादेवं त्वमुह्यसे भ्रियसे । तथापि रे त्वं वदसि किमिति कृशासि
त्वमिति । हे अज्ञ ज्ञानहीन, उपरिभरेण गोण्यादिगौरवेण वृषभोऽप्यङ‍गानि मुञ्चति
त्यजति । किं पुनरवलेति भावः । उह्यस इति ‘वह प्रापणे’ कर्मणि लकारः ।
वइल्लो वृषभः । रेशब्दः साक्षेपसंबोधने । अत्र वहनक्रियायां त्वमिति बोध्योऽर्थः
कर्मीभूतः केवल एव प्रियापदार्थेन सह समाश्लिष्टस्तयोश्च विसदृशता व्यक्तैव ॥</p>
</div> <!-- commentary !-->
<p>विविक्ताया एव लक्षणान्तरमाह—</p>
<lg type="kārikā" n="">
  <l>यत्रानेकोऽपि कर्त्रादिः प्रविविक्तैः क्रियादिभिः ।</l>
  <l>विविक्तभावं लभते विविक्ता सापि कथ्यते ॥ ५९ ॥</l>
</lg>
<div type="commentary">
  <p><q>यत्रेति</q> । यत्रानेकः कर्त्रादिर्भिन्नै क्रियादिभिर्भेदं लभते सा विविक्तेति कथ्यते ॥</p>
</div> <!-- commentary !-->
<p>सा कर्तृद्व‍यस्य पृथक् क्रियासमावेशे यथा—</p>
<lg type="udāharaṇa" n="">
  <l>‘वर्घते सह पान्थानां मूर्च्छया चूतमञ्जरी ।</l>
  <l>वहन्ति च समं तेषामश्रुमिर्मलयानिलाः ॥ १३१ ॥’</l>
</lg>
<p>अत्र चूतमञ्जरी मूर्च्छया सह वर्घनक्रियायाम्, मलयानिलाश्चा-
श्रुभिः सह वहनक्रियायां पृथक् पृथग्विवेकेनैव कर्तारः समाविष्टाः,
सेयमपि विविक्तकर्तृक्रियासमावेशैव वैसादृश्यवती सहोक्तिः । एवं
कर्मणोऽपि विवेके द्रष्टव्या ।</p>
<div type="commentary">
  <p><q>वर्धत इत्यादि</q> । चूतमञ्जरी पान्थानां मूर्च्छया सह वर्धते, मलयानिलास्तेषां
पान्थानामश्रुभिः सह वहन्ति वान्ति भ्रश्यन्ति च । ‘पथिकः पान्थ इत्यपि’ इत्य-
मरः । अत्र चूतमञ्जर्यादेस्तत्क्रियायां विवेकेनैव कर्तृत्वेन समावेशः । विसदृशता
तु व्यक्तैव ॥</p>
</div> <!-- commentary !-->
﻿<pb n="483"/>
<p>कर्तॄणामविविक्तक्रियासमावेशे यथा—</p>
<lg type="udāharaṇa" n="">
  <l>‘धीरेण स१मं जामा हिअएण समं अणिट्ठिआ उवएसा ।</l>
  <l>उच्छाहेण सह भुआ बाहेण समं गलन्ति से उल्लावा ॥ १३२’</l>
</lg>
<lg type="chāyā" ref="">
  <l>[ धैर्येण समं यामा हृदयेन सममनिष्ठिता उपदेशाः ।</l>
  <l>उत्साहेन सह भुजौ बाष्पेण समं गलन्त्यस्या उल्लापाः ॥]</l>
</lg>
<p>अत्र यामादीनां बहूनां धैर्यादिभिः सह गलनक्रियायामेकस्यामेवा-
विविक्तः समावेशो दृश्यते; सेयमविविक्तकर्तृक्रियासमावेशा नाम
वैसादृश्यवती सहोक्तिः ॥</p>
<div type="commentary">
  <p><q>धीरेणेत्यादि</q> । "धैर्येण समं यामा हृदयेन सममनिष्ठिता उपदेशाः । उत्साहेन
सह भुजौ बाष्पेण समं गलन्त्यस्या उल्लापाः ॥" अस्य रामस्य धैर्येण समं यामा
रात्रिप्रहरा गलन्ति । हृदयेन सममनिष्ठिता अनिर्व्यूढा अनिश्चिता वा उपदेशा
गलन्ति । उत्साहेन सह भुजा बाहवो गलन्ति । बाष्पेण सममुल्लापा आलापा
वचनानि गलन्ति । धैर्यविगमानुचिते सदुपदेशावस्थितिः । ततो मनःशून्यता, तत
उत्साहत्यागः, ततो भुजस्खलनम्, ततोऽश्रुणा सह वचनतेति क्रमेणाधिकार्तितो
मन्मथदशाधिक्यमुक्तम् । उत्साहोऽध्यवसायः । अत्र गलनक्रियाया एकत्वेनावि-
विक्तता । वैसादृश्यं च व्यक्तमेव ॥</p>
</div> <!-- commentary !-->
<p>कर्मणामविविक्तक्रियासमावेशे इवशब्देन सहशब्दस्य स्थाने ससा-
दृश्या यथा—</p>
<lg type="udāharaṇa" n="">
  <l>‘धीरं व जलसमूहं तिमिणिवहं विअ सपक्खपव्वअलोअम् ।</l>
  <l>णइसोत्तेव तरङ‍गे रअणाइँ व गरुअगुणसआइँ वहन्तम् ॥ १३३ ॥’</l>
</lg>
<lg type="chāyā" ref="">
  <l>[ धैर्यमिव जलसमूहं तिमिनिवहमिव सपक्षपर्वतलोकम् ।</l>
  <l>नदीस्रोतांसीव तरङ‍गान् रत्नानीव गुरुकगुणशतानि वहन्तम् ॥]</l>
</lg>
<p>अत्र धैर्येण सह जलसमूहस्य, तिमिनिवहेन सपक्षपर्वतलोकस्य,
नदीस्रोतोभिस्तरङ‍गाणाम्, रत्नैश्च गुरुकगुणशतानां मिथः प्रतीयमानं
सादृश्यमिवेन द्योत्यते । सहार्थश्च वाक्यार्थसामर्थ्येन लभ्यत इति सेयं
<!-- NOTES pg=483!-->
१. ‘णिसाआमा’ इति सेतुबन्धे पाठः.
﻿<pb n="484"/>
धैर्यादीनां बहूनां वहनक्रियायामेकस्यामेवाविवेकतः कर्मभूतानामावेशे-
नाविविक्तकर्मक्रियासमावेशा नाम ससादृश्या सहोक्तिः ॥</p>
<div type="commentary">
  <p><q>धीरं वेत्यादि</q> । "धैर्यमिव जलसमूहं तिमिनिवहमिव सपक्षपर्वतलोकम् ।
नदीस्रोतांसीव तरङ‍गान् रत्नानीव गुरुकगुणशतानि वहन्तम् ॥" इह समुद्रं कीदृशम् ।
धैर्यमिव जलसमूहं वहन्तम्, तिमिनिवहमिव मत्स्यविशेषसमूहमिव सपक्षं पक्ष-
युक्तम्, स्वपक्षं स्वमित्रं वा पर्वतलोकं मैनाकादिकं वहन्तम्, नदीप्रवाहानिव तर-
ङ‍गान् वहन्तम्, रत्नानीव गुरुकगुणशतानि महत्त्वादीनि वहन्तम् ॥ ‘अस्ति मत्स्य-
स्तिमिर्नाम शतयोजनविस्तृतः ।’ इति रामायणम् । ‘समूहेऽपि मतो लोकः’ इति
रत्नकोषः । गुरुकेति स्वार्थे कन् । अत्र धैर्यजलसमूहादीनां मिथः सादृश्यं व्यक्तमेव
प्रतीयमानमिवशब्देन द्योत्यते, साहित्यं च वाक्यार्थतया गम्यत इति सहोक्तिरियं
सादृश्यवती ॥</p>
</div> <!-- commentary !-->
<p>ग्रहणप्रयोजनमाह—</p>
<p>आदिग्रहणाद्ग‍ुणसमावेशेऽपि गुणिनः ससादृश्या यथा—</p>
<lg type="udāharaṇa" n="">
  <l>‘सह दीर्घा मम श्वासैरिमाः संप्रति रात्रयः ।</l>
  <l>पाण्डुराश्च ममैवाङ‍गैः सह ताश्चन्द्रमूषणाः ॥ १३४ ॥’</l>
</lg>
<p>अत्र रात्रयो दीर्घाः पाण्डुराश्चेति दैर्घ्यपाण्डुरत्वगुणयोरविवेकेन
रात्रिषु रात्रीणां च तयोः श्वासैरङ‍गैश्च सह समावेशो दृश्यते; सेयमवि-
विक्तगुणसमावेशानामेवाद्यप्रयोगेऽपि ससादृश्या सहो/?/क्तः ।</p>
<div type="commentary">
  <p><q>आदीति ॥ सहेत्यादि</q> । इमा रात्रयः संप्रति विरहावस्थायां मम सह
दीर्घाः, ममैवाङ‍गैः सह चन्द्रभूषणाश्चन्द्रालंकारास्ता रात्रयः पाण्डुराश्च । चन्द्रभू-
षणत्वं रात्रीणां पाण्डुरत्वे हेतुः । विरहदशायां खेदान्निः श्वासदीर्घता, अङ‍गपाण्डिमा,
रात्रिदीर्घता च भवति । अत्र दीर्घत्वपाण्डुत्वगुणयोः समावेशः सादृश्यगर्म एवेति
ससादृश्येयं सहोक्तिः ॥ इति सहोक्त्यलंकारनिरूपणम् ॥</p>
</div> <!-- commentary !-->
<p>समुच्चयालकारनिरूपणम् ।</p>
<p>समुच्चयलक्षणमाह—</p>
<lg type="kārikā" n="">
  <l>द्रव्यक्रियागुणादीनां क्रियाद्रव्यगुणादिषु ।</l>
  <l>निवेशनमनेकेषामेकतः स्यात्समुच्चयः ॥ ६० ॥</l>
</lg>
﻿<pb n="485"/>
<lg type="kārikā" n="">
  <l>इतरेतरयोगो यः समाहारो य उच्यते ।</l>
  <l>अन्वाचय इहान्यो यः सोऽपि नान्यः समुच्चयात् ॥ ६१ ॥</l>
</lg>
<lg type="kārikā" n="">
  <l>द्विपदाश्रयश्चापि स स्यात्स स्याद्बहुपदाश्रयः ।</l>
  <l>उभयाश्रयश्च स स्यात्स स्यादनुभयाश्रयः ॥ ६२ ॥</l>
</lg>
<lg type="kārikā" n="">
  <l>त्रयः प्रतिपदं वा स्युर्द्योतकैरुत्तरत्र वा ।</l>
  <l>पदैः शुद्धाश्च मिश्राश्च तुरीयो द्योतकं विना ॥ ६३ ॥</l>
</lg>
<div type="commentary">
  <p><q>द्रव्येति</q> । द्रव्यादीनामेकक्रियादिसमावेशः समुच्चयः । इतरेतरयोगादीनां समु-
च्चयामेदमाह—<b>इतरेति</b> । इतरेतरयोगः परस्परापेक्षावयवभेदानुगतः समुच्चयः ।
समाहारस्तिरोहितावयवभेदः संहतिप्रधानः समुच्चय एव, अन्वाचयो यत्रैकं प्रधा-
नमन्यदप्रधानमन्वीयते सः । समुच्चयं विभजते—<b>द्विपदेति</b> । उभयं द्विपद-
बहुपदे । अनुभयमद्विपदबहुपदे । एषु मध्ये आद्यास्त्रयः प्रतिपदं वोत्तरत्र वा
पदद्योतकैः सह संभवन्तीत्याह—<b>त्रय इति</b> । त्रय एव शुद्धा मिश्राश्च भवन्ति ।
तुरीयोऽनुभयाश्रयः समुच्चयो द्योतकं चकारादिकं विनैव भवति ॥</p>
</div> <!-- commentary !-->
<p>तत्र द्विपदाश्रयः प्रतिपदाश्रितद्योतकत्वेन द्रव्ययोः क्रियासमुच्चयो
यथा—</p>
<lg type="udāharaṇa" n="">
  <l>‘निर्यता परिजनेन बोधितः स्फूर्जमानरुचिरुल्लसद्दशः ।</l>
  <l>द्वारसंवलनमांसलोऽधिकं दीपकश्च मदनश्च दिद्युते ॥ १३५ ॥’</l>
</lg>
<p>अत्र दीपकश्च मदनश्चेति द्वे द्रव्ये प्रतिपदं चकारेणैकस्यां दिद्युते
इति क्रियायां समुच्चयेन निवेशिते; तेन दिद्युताते इति द्विवचनम्,
दीपकमदनाविति चार्थे द्वन्द्वश्च न भवति ॥</p>
<div type="commentary">
  <p><q>निर्यतेत्यादि</q> । दीपकः प्रशस्तदीपश्च मदनः कामश्चाधिकं दिद्युते दीप्तो बभूव ।
कीदृशः । निर्यता गच्छता सेवकेन सख्यादिना च बोधितः प्रकाशितो जागरितश्च ।
स्फूर्जमाना स्फुरन्ती रुचिर्दीप्तिरनुरागश्च यस्य सः । उल्लसन्ती दशा वर्तिरवस्था
च स्य सः । द्वारे गृहद्वारे मदनबोधकभावे च संवलनं मिलनं तेन मांसलः
स्फीतः । दीपक इति प्रशंसायां कन् । दिद्युत इति ‘द्युत दीप्तौ’ इत्यस्य लिटि रूपम् ।
﻿<pb n="486"/>
अत्र चकाराभ्यां द्रव्ययोरेकक्रियानिवेशनात्समुच्चयः । यदि समुच्चयेन निवेशनं न
स्यात्तदा दोषमाह—<b>तेनेति</b> । अन्योन्यनिरपेक्षतया द्विवचनं द्वन्द्वश्च स्यादित्यर्थः ॥</p>
</div> <!-- commentary !-->
<p>द्विपदाश्रय एवोत्तरपदाश्रितद्योतकेन क्रिययोर्द्रव्यसमुच्चयो यथा—</p>
<lg type="udāharaṇa" n="">
  <l>‘निकामं क्षामाङ‍गी सरसकदलीगर्भसुभगा
कलाशेषा मूर्तिः शशिन इव नेत्रोत्सवकरी ।</l>
  <l>अवस्थामापन्ना मदनदहनोद्दाहविधुरा-
मियं नः कल्याणी रमयति मनः कम्पयति च १३६’</l>
</lg>
<p>अत्र रमयति कम्पयति चेति द्वे क्रिये उत्तरपदवर्तिना चकारेणैक-
स्मिन्मनोलक्षणे द्रव्ये कर्मणि समुच्चयेनैककालमेव निवेशिते; तेनाय-
मन्वाचयो न भवति ॥</p>
<div type="commentary">
  <p><q>निकाममित्यादि</q> । इयं मालती नोऽस्माकं मनो रमयति कम्पयति च ।
कीदृशी । मदन एव दहनोऽग्निस्तस्मादुद्दाहः प्रकृष्टदाहस्तेन विधुरा विह्वलामवस्थां
दशामापन्ना प्राप्ता । अत ए निकाममत्यर्थं क्षीणाङ‍गी । सरसो यः कदल्या गर्भो
मज्जा तद्वत्सुभगा मनोहरा । अनेन पाण्डुरता तीक्ष्णता चोक्ता । चन्द्रस्य कलाशेषा
कलनामात्रावस्थिता मूर्तिरिव नेत्रानन्दजनिका कल्याणी कुशलवती । कदल्या गर्भ-
पदेनातिपाण्डुरत्वकोमलत्वे ध्वनिते । प्रकृतकार्यसंपादकतया रमयति । अतिपीड-
यारिष्टाशाङ्‍कित्वान्मनःकम्पनमिहेत्याशयः । अत्र कम्पयति चेत्युत्तरपदस्थेन चकारे-
णैकत्र मनोलक्षणे द्रव्ये क्रियाद्वयनिवेशनात्समुच्चयः । समुच्चयेन निवेशनाभावे
दोषमाह—<b>तेनेति</b> । परस्परनैरपेक्ष्ये उत्तरपदस्थचकारेणान्वाचयापत्तिरित्यर्थः ॥</p>
</div> <!-- commentary !-->
<p>बहुपदाश्रयः प्रतिपदाश्रितद्योतकत्वेन गुणानां क्रियासमुच्चयो यथा—</p>
<lg type="udāharaṇa" n="">
  <l>‘अप्राकृतस्तु कथमस्तु न विस्मयाय
यस्मिन्नुवास करुणा च कृतज्ञता च ।</l>
  <l>लक्ष्मीश्च सात्त्विकगुणज्वलितं च तेजो
धर्मश्च मानविजयौ च पराक्रमश्च ॥ १३७ ॥’</l>
</lg>
<p>अत्र करुणा च कृतज्ञता चेत्यादयो गुणाः प्रत्येकं बहुपदाश्रयत्वेन
﻿<pb n="487"/>
चाकरेणैकस्यामुवासेति क्रियायां समुच्चयेन निवेश्यन्ते । तेन गुणेषु
बहुवचनं न भवति, करुणाकृतज्ञतादीनां द्वन्द्वसमासश्च न भवति यस्मि-
न्नित्यपेक्षायां चायमेव गुणानां द्रव्यसमुच्चयो भवति ॥</p>
<div type="commentary">
  <p><q>अप्राकृत इत्यादि</q> । स नृपतिर्विस्मयाय कथं नास्तु । कीदृशः । अप्राकृतो-
ऽनीचः । महाजन इति यावत् । ‘नीचः प्राकृतश्च पृथग्जनः’ इत्यमरः । यस्मिन्
करुणा दया, कृतज्ञता विज्ञता, लक्ष्मीः संपत्तिः, सात्त्विकगुणेन जाज्वल्यमानं तेजश्च,
धर्मः सुकृतं, मानो विनयः, पराक्रमश्चोवास वसति स्म । इह कारुणिकस्य करुणामा-
त्रप्रवृत्त्या कृतज्ञतायाः साहजिकोऽभाव इति । तथा चास्मिन्नुभयमिति महाजनतास्य
सूचिता । तथाप्यलक्ष्मीकस्य न किमपि श्लाघाविषय इति सलक्ष्मीकतोक्ता । तथापि
निःसात्त्विकस्य कुतो महाजनत्वमतः सात्त्विकगुणाधिक्यमुक्तम् । निष्प्रतापस्य
सर्वमुक्तं लक्षणलशोभाकरमेव भवतीति तेजस आधिक्यमुक्तम् । भवतु यथोक्त-
गुणसंपत्तिः, अधार्मिके सर्वे गुणा विगुणायन्ते। तदर्तमाह—<b>धर्मश्चेति</b> । मान-
विनयपराक्रमाः प्रत्येकं महापुरुषे विशेषगुणा इति तेऽप्युक्ता इति । अत्रानेकपदा-
श्रितचकारैरेकाक्रियायां नानागुणाः समुच्चयेन निवेशिता इति समुच्चयता ॥ तदभावे
दोषमाह—<b>तेनेति</b> । असमुच्चयनिवेशे करुणादय ऊषुरिति स्यादित्यर्थः । <b>यस्मि-
न्निति</b> । यदि यस्मिन्नित्यैकद्रव्ये गुणसमुच्चयविवक्षात्र तदा सोऽपि भवतीत्यर्थः ॥</p>
</div> <!-- commentary !-->
<p>बहुपदाश्रय एवोत्तरपदाश्रितद्योतकत्वेन गुणानां क्रियासमुच्चयो यथा—</p>
<lg type="udāharaṇa" n="">
  <l>‘रूपमप्रतिविधानमनोज्ञं प्रेम कार्यमनपेक्ष्य विकाशि ।</l>
  <l>चाटु चाकृतकसंभ्रममासां कार्मणत्वमगमद्रमणेषु ॥ १३८ ॥’</l>
</lg>
<p>अत्र रूपं प्रेम चाटु चेति बहवो गुणा उत्तरपदाश्रयेण चकारेणागम-
दित्येकस्यां क्रियायां समुच्चयेन निवेश्यन्ते, तेनागमन्निति बहुवचनं
द्वन्द्वो वा न स्यात् । कार्मणत्वमित्यपेक्षायां चायमेव गुणानां जाति-
समुच्चयो भवति ॥</p>
<div type="commentary">
  <p><q>रूपमित्यादि</q> । आसां स्रीणां रमणेषु विषये इदमिदं कार्मणत्वं वशी-
करणे मूलकर्मत्वमागमत् ययौ । अप्रतिविधानेनानिर्बन्धेन । सहजेनेति यावत् ।
मनोज्ञरूपं कार्यमनपेक्ष्य विकाशि सहजप्रकाशवत्प्रेम्, अकृतकः स्वाभाविकः संभ्रम
﻿<pb n="488"/>
आदरो यत्रेदृशं चाटु कौशलं च । ‘मूलकर्म तु कार्मणम्’ इत्यमरः। अत्र रूपा-
दयो गुणा अन्त्यपदस्थितचकारेण गमनरूपाक्रियायां समुच्चयेन निवेशिता इति
समुच्चयः । तदभावे दोषमाह—<b>अगमन्निति</b> । असमुच्चये बहुवचनं द्वन्द्वश्च
स्यादित्यर्थः । इदमेव गुणानां कार्मणत्वम् । जात्या समुच्चयेन जातिसमुच्चयोऽपी-
त्याह—<b>कार्मणत्वमिति</b> ।</p>
</div> <!-- commentary !-->
<p>उभयपदाश्रय उत्तरपदाश्रितद्योतकत्वेन द्रव्यगुणानां क्रियासमुच्चयो
यथा</p>
<lg type="udāharaṇa" n="">
  <l>‘विचिन्त्यमानं मनसापि देहिनामिदं हि लोकेषु चकास्ति दुर्लभम् ।</l>
  <l>निशा सचन्द्रा मदिरा च सोत्पला प्रियानुरागोऽभिनवं च यौवनम् ॥’</l>
</lg>
<p>अत्र निशा मदिरा च द्रव्ये, अनुरागो यौवनं च गुणौ, बहुष्वपि
पदेषु द्वन्द्वे सत्यपि उत्तरपदाश्रयनिवेशिना चकारेण चकास्तीत्येकस्यां
क्रियायां निवेश्यन्ते; तेन चकासतीति बहुवचनं समासश्च न स्यात् ।
अयमेव च दुर्लभमित्यपेक्षायां द्रव्यगुणानां गुणसमुच्चयो भवति ।
तेऽमी त्रयोऽपि शुद्धाः ॥</p>
<div type="commentary">
  <p><q>विचिन्त्येत्यादि</q> । इदं लोकेषु भुवनेषु मध्ये देहिनां प्राणिनां विचिन्त्यमानं
मनसापि दुलभमेव चकास्ति । हिरवधारणे । किं तत् । सचन्द्रा रात्रिः, सकमलं
मद्यम्, प्रियाया अनुरागः प्रीतिः, अभिनवं यौवनं च । अत्र द्वन्द्वशो युगलत्वेना-
न्त्यपदस्थितचकारेणैकक्रियानिवेशः । तदभावे दोषमाह—<b>तेनेति</b> । दुर्लभत्ववि-
वक्षया दुःखमयत्वे गुणसमुच्चयोऽपीत्याह—<b>अयमिति</b> ॥</p>
</div> <!-- commentary !-->
<p>मिश्रः पुनरुभयपदाश्रयवद्बहुपदाश्रयश्च भवति । यथा—</p>
<lg type="udāharaṇa" n="">
  <l>‘आदित्यचन्द्रावनिलोऽनलश्च द्यौर्भूमिरापो हृदयं यमश्च ।</l>
  <l>अहश्च रात्रिश्च उभे च संध्ये धर्मश्च जानाति नरस्य वृत्तम् १४०’</l>
</lg>
<p>अत्रादित्यचन्द्रादयो द्रव्यविशेषा उत्तरपदनिवेशिना प्रतिपदनिवे-
शिना च चकारण जानातीत्येकस्यां क्रियायां संनिवेश्यन्ते । तेन च
बहुवचनाभावे समासाभावे चैष मिश्रः समुच्चयभेदो भवति ॥</p>
﻿<pb n="489"/>
<div type="commentary">
  <p><q>आदित्येत्यादि</q> । अनिलो वायुः, अनलोऽग्निः द्यौराकाशः, आपो जलम्,
हृदयम्, यमः, अहो दिनम्, उभे प्रातःसायम्, धर्मो विधाता चायं जनस्य वृत्तं
चरित्रं जानाति । आदित्यचन्द्रौ जानीत इति विभक्तिविपरिणामेनान्वयः । ‘धर्मो
गुणादौ लोकेशे’ इति रत्नकोषः । अत्रादित्यादय उत्तरपदप्रतिपदनिवेशितचकारेणै-
कक्रियायां निवेशिता इति मिश्रता । तदभावे दोषमाह—<b>तेनेति</b> ।</p>
</div> <!-- commentary !-->
<p>अनुभयाश्रयस्तु समुच्चयोऽन्वाचयश्च न भवति । द्व‍योरपि दीपकेन
विषयापहारात् । तेनेतरेतरयोगसमाहारयोः स उदाहि/?/यते तत्रेतरेतर-
योगो यथा—</p>
<lg type="udāharaṇa" n="">
  <l>‘सावशेषपदमुक्तमुपेक्षा स्रस्तमाल्यवसनाभरणेषु ।</l>
  <l>गन्तुमुत्थितमकारणतः स्म द्योतयन्ति मदविभ्रममासाम् ॥ १२१ ॥’</l>
</lg>
<p>अत्रोक्तम्, उपेक्षा, उत्थितमित्येते क्रियाद्रव्यविशेषा इतरेतरयो-
गेन मदविलासद्योतनक्रियायां निवेश्यन्ते; तेन द्योतयन्तीति बहुवचनं
द्वन्द्वसमासश्च तद्विवक्षायां स्यात् । न चेह द्योतकश्चकार उत्तरपदे प्रति-
पदं वा विद्यत इति सोऽयमनुभयाश्रयः समुच्चयमेदः ॥</p>
<div type="commentary">
  <p><q>अनुभयेति</q> । यत्र द्विपदे बहुपदे वा चकारो नास्ति समुच्चयोऽन्वाचयोऽपि न
भवति । दीपकलक्षणेन तस्य विषयीकरणादेकत्रवर्तिना क्रियादिवाचकपदेन सर्ववाक्यो-
पकारकत्वस्य दीपकत्वात्, तादृशसमुच्चयान्वाचययोश्च तत्सत्त्वादित्याशयः ॥ <b>साव-
शेषेत्यादि</b> ।आसां स्त्रीणामेतानि मदविभ्रमं मत्तताविलासं द्योतयन्ति स्म । तान्याह
—सहावशेषैरवशिष्टभागैर्वर्तते सावशेषं सखण्डं पदं यत्रेदृशमुक्तं वचनम् । खण्डाक्ष-
रवचनमित्यर्थः । स्रस्तानि स्खलितानि यानि मालावस्त्रालंकरणानि तेषूपेक्षा असंवर-
णम् । अकारणतो हेतुं विनैव गन्तुं गमनं कर्तुमुत्थितमुत्थान च । उक्तमिति भावे
क्तः । उत्थितमित्यपि भावे क्तः । अकारणत इति पञ्चम्यास्तसिः । अत्रोक्तादेर्वच-
नादिरूपक्रियात्मकस्य तदाश्रयस्य द्रव्यस्य मिथो योगेन प्रधानक्रियायां निवेशः । अत
एव द्योतयन्तीति बहुवचनम् । समुच्चयस्वीकारे दोषमाह—<b>द्वन्द्वेति</b> ॥</p>
</div> <!-- commentary !-->
<p>समाहारो यथा—</p>
<lg type="udāharaṇa" n="">
  <l>‘वपुर्विरूपाक्षमलक्ष्यजन्मता दिगम्बरत्वेन निवेदितं वसु ।</l>
  <l>वरेषु यद्बालमृगाक्षि मृग्यते तदस्ति किं व्यस्तमपि त्रिलोचने १४२’</l>
</lg>
﻿<pb n="490"/>
<p>अत्र ‘यद्वरेषु मृग्यते तत्किं त्रिलोचने व्यस्तमप्यस्ति’ इति ब्रुवन्
वपुर्वयोवसूनां समुदायं समस्तमेवाभिसंधत्ते । तस्य चाविर्भूतावयवभे-
दत्वेनेतरेतरयोगः, तिरोहितावयवभेदत्वेन समाहारः । स इह यदि-
त्येकवचनान्तेन नपुंसकेन च कथ्यते । न चेह क्वचिदपि चकारोऽ-
स्तीति सोऽयमप्यनुभयाश्रयः समुच्चयमेदः ॥</p>
<div type="commentary">
  <p><q>वपुरित्यादि</q> । हे बालमृगाक्षि शिशुहरिणनेत्रे गौरि, वरेषु यन्मृग्यतेऽन्वि-
ष्यते तत्रि/?/लोचने शिवे व्यस्तमप्येकैकमप्यस्ति किम् । किंतु नास्त्येव । तदाह—
वपुः शरीरं विरूपमक्षि यत्र तादृशं विरूपं विरूद्धस्वरूपम् । नेत्रे द्वित्वसंबन्धस्या-
विरुद्धत्वात्, त्रित्वस्य विरुद्धत्वात् । अलक्ष्यमलक्षणीयं जन्म उत्पत्तिः कुलमिति
यावत् । यस्य सोऽलक्ष्यजन्मा तस्य भावोऽलक्ष्यजन्मता । अकुलीनतेत्यर्थः । दिश
एवाम्बरं यस्य तद्भावेन वसु धनं निवेदितं कथितम् । ‘नग्नोऽवासा दिगम्बरः'
इत्यमरः । भृग्यत इति मृग अन्वेषणे कर्मणि लकारः । अत्र वपुरादिसमुच्चये यदा
स्फुटावयवभेदतां तदेतरेतरयोगः । यदा तु तिरोहितावयवभेदता तदा समाहारः ।
यदित्येकत्वक्लीबत्वाभ्यामिह समाहार एवोक्तः । चकारयोगेऽपीतरेतरयोगमाह—
<b>न चेति</b> ॥</p>
</div> <!-- commentary !-->
<p>चयोगेऽपीतरेतरयोगः । स उत्तरपदयोगेऽपि यथा—</p>
<lg type="udāharaṇa" n="">
  <l>‘तत्क्षणं विपरिवर्तिताहि/?/योर्नेष्यतोः शयनमिद्धरागयोः ।</l>
  <l>सा बभूव वशवर्तिनी द्व‍योः शूलिनः सुवदना मदस्य च ॥ १४३ ॥’</l>
</lg>
<p>अत्र शूलिनो मदस्य चेत्यत्तरपदाश्रयेण चकारेण द्वौ द्रव्यविशेषौ
'वशवर्तिनी’ इत्येतस्मिन् गुणपदे यदीतरेतरयोगेन संनिवेश्येते तदा
'विपरिवर्तितहि/?/योः’ इत्यादिषु ‘द्व‍योः’ इतिपर्यन्तेषु द्विवचनमेकशेषो वा
न स्यात् । सोऽयमपि द्विपदाश्रय उत्तरपदाश्रितद्योतकश्च समुच्चयभेदः ॥</p>
<div type="commentary">
  <p><q>तत्क्षणमित्यादि</q> । सा सुवदना गौरी शूलिनो हरस्य मदस्य मत्ततायाश्च
द्व‍योर्वशवर्तिनी आयत्ता बभूव । द्व‍योः कीदृशयोः । तत्कालं विपरिवर्तिता विगता
ह्रीर्लज्जा ययोस्तयोः । इद्ध उपचितो रागो ययोस्तयोः । अत एव शयनं नेष्यतोः
शव्यां नेच्छतोः । अत्र शूलिमदयोर्वशवर्तित्व इतरेतरयोगेन संनिवेशे दोषमाह—
﻿<pb n="491"/>
<b>तदेति</b> । बहुपदाश्रय उत्तरपदाश्रितचकारेणेतरेतरयोगो भवतीत्याह—<b>एव-
मिति । समाहारमिति</b> । विचिन्त्यमानमिति श्लोके इदमित्येकत्वक्लीबत्वाभ्यां
समाहार उक्त इत्यर्थः । द्रव्यादिविषयत्वे इतरेतरयोगसमाहारयोः सत्त्वादन्वाचये
विषयान्तरमाह—<b>क्रियेति</b> ॥</p>
</div> <!-- commentary !-->
<p>एवमपरेऽपीतरेतरयोगेऽपि चयोगा उदाहार्याः । समाहारस्तु चयो-
गविषयो विचिन्त्यमानमित्यादिनैवोक्तः, अन्वाचयस्तु क्रियाविषय
एवोपपद्यते । तत्र चोत्तरपदाश्रय एव चकारो भवति ॥ यथा—</p>
<lg type="udāharaṇa" n="">
  <l>‘गच्छन्तीनां रमणवसतिं योषितां तत्र नक्तं
रूद्धालोके नरपतिपथे सूचिभेद्यैस्तमोभिः ।</l>
  <l>सौदामिन्या कनकनिकषस्निग्धया दर्शयोर्वी
तोयोत्सर्गस्तनितमुखरो मा च भूर्विक्लवास्ताः ॥ १४४’</l>
</lg>
<p>अत्र पूर्वं ‘दर्शय’ इत्युर्वीकर्मविषयत्वेन क्रियामुपन्यस्य ‘तोयोत्स-
र्गस्तनितमुखरो मा च भूः’ इति तत्कर्तर्येव धर्मिण्यकर्मकं क्रियान्तरम-
न्वाचीयते, सोऽयं भिन्नकालत्वभिन्नविषयत्वाभ्यामन्वाचयः समुच्चया-
द्भिन्नो भवति ॥</p>
<p>नन्वेवं यदि समुच्चयेऽपि भिन्नविषये क्रिये तुल्यकालमेव प्रयु-
ज्येते; को दोषः स्यात् । न कश्चित् । किंतु तस्य समुच्चयमुद्रया वि-
षयोऽपहृत इति नोदाह्रियते ॥</p>
<div type="commentary">
  <p><q>गच्छन्तीनामिति</q> । तत्र स्त्रीणां सौदामिन्या विद्युता त्वमुर्वी भूमिं दर्शय ।
कीदृशीनाम् । नक्तं रात्रौ पतिगृहं गच्छतीनाम् । कस्मिन् सति । सूच्यग्रभेदनीयै-
रन्धकारै राजमार्गेऽवरुद्धदर्शने सति । सौदामिन्या कीदृश्या । कनकस्य हिरण्यस्य
निकषः कषपट्टिकायां कषणरेखा तद्वत्स्निग्धया रम्यया तोयत्यागस्तनितमुखस्त्वं
मा भूः मा भव । यतस्ता अनाथा विक्लवा विह्वलाः स्युः । ‘निकषः कषरेखायां
पट्टिकायां कषस्य च’ इति मेदिनीकारः । ‘स्तनितं घनगर्जितम्’ इत्यमरः ।
माभूरित्यत्र ‘न माङ्योगे ६।४।७४’ इत्यङ्‌निषेधः । अत्राद्यक्रियामुक्त्वा द्विती-
यक्रियाया अन्वाचयः । समुच्चयाद्भेदमाह—<b>भिन्नेति</b> । समुच्चये एककालिक
﻿<pb n="492"/>
एकविषयेऽन्वयः, अत्रत्वन्वये कालभेदो विषयभेदश्चेति भेदादित्यर्थः । उक्तवैध-
र्म्ययोः समुच्चये सत्त्वमाशङ‍क्य परिहरति—<b>किंत्विति</b> । समुच्चये उभयधर्मवत्त्वेऽपि
समुच्चयत्वेनैव विषयपरिहारः, इह तु विवक्षयैव विनिगमनेत्याशयः ॥</p>
</div> <!-- commentary !-->
<p>समासेऽपीतरेतरयोगादनुभयाश्रयः समुच्चयभेदो यथा—</p>
<lg type="udāharaṇa" n="">
  <l>‘वागर्थाविव संपृक्तौ वागर्थप्रतिपत्तये ।</l>
  <l>जगतः पितरौ वन्दे पार्वतीपरमेश्वरौ ॥ १४५ ॥’</l>
</lg>
<p>अत्र ‘वागर्थाविव’ इति परवल्लिङ‍गता ‘संपृक्तौ पितरौ’ इत्यत्र
योऽयं ‘पुमान् स्त्रिया १।२।६७', ‘पिता मात्रा १।२।७०’ इति चैक-
शेषस्तेनैष विशेषलक्षणयोगाद्वक्रोक्तित्वे सत्यलंकारता लभत इति; न
धवखदिरादिष्वतिप्रसङ्ग इत्ययमपि समुच्चयभेदः ॥</p>
<div type="commentary">
  <p><q>वागर्थावित्यादि</q> । अहं गौरीहरौ वन्दे नमामि । किमर्थम् । वाक् चार्थश्च
तयोः प्रतिपत्तये निश्चयाय । कीदृशौ । वागर्थाविव शब्दतदभिधेयाविव संपृक्तौ
संबद्धौ । यथा शब्दस्तद्वाच्योऽर्थश्च द्वौ नित्यसंबद्धौ वाच्यवाचकत्वसंबन्धेन तथा
यौ नित्यसंबद्धावित्यर्थः । जगतो लोकस्य पितरौ मातृजनकौ । पिता च माता
चेति द्वन्द्वे ‘पिता मात्रा १।२।७०’ इत्येकशेषे पितराविति । पार्वत्या मातृत्वेन
मातुश्चातिगौरवेणाभ्यार्हितत्वात्पूर्वनिपातः । ‘सहस्रेण पितुर्माता गौरवेणातिरिच्यते ।'
इति स्मृतिः । अनेनार्धनारीश्वर उक्तः । यद्वा पार्वतीं पातीति पार्वतीपो हरः,
रमाया लक्ष्म्या ईश्वरो हरिस्तौ वन्दे । यद्वा पार्वतीपरो हरो माया लक्ष्म्या ईश्वरो
हरिस्तौ हरहरी वन्दे । कीदृशौ । लोकस्य पितरौ जनकौ । अन्यत्तुल्यमेव ।
एतेन हरिहररूपमुक्तमिति कुव्याख्या । ‘रमा लक्ष्म्यामपीष्यते’ इति विश्वः । ‘मा
च लक्ष्मीर्निगद्यते’ इत्येकाक्षरः । परवल्लिङ‍गता अर्थशब्दलिङ‍गता । संपृक्ता च संपृ-
क्तश्चेत्यत्र ‘पुमान् स्त्रिया १।२।६७’ इत्येकशेषः । अतएवोक्तेर्वक्रतयेहालंकारता ।
न च धवखदिरावित्यादिषु वक्रोक्तिरतो नालंकारता ॥</p>
</div> <!-- commentary !-->
<p>समाहारयोगादपि यथा—</p>
<lg type="udāharaṇa" n="">
  <l>‘स्त्रीणां हावैः कृते यत्र निजकार्ये मनोभुवा ।</l>
  <l>अक्षिभ्रुवनिभं न्यस्तं तन्मुखे शरकार्मुकम् ॥ १४६ ॥’</l>
</lg>
﻿<pb n="493"/>
<p>अत्रापि योऽयं ‘अक्षिभ्रुवम्', ‘शरकार्मुकम्', इत्येतयोः ‘द्वन्द्वश्च
प्राणितूर्यसेनाङ‍गनाम् २।४।२’ इति, ‘वाङ्मनसाक्षिभ्रुव—५।४।७७’ इति
च विशेषलक्षणयोगस्तेन धवखदिरपलाशमित्येवमादिषु नातिप्रसङ‍गा
भवति ॥</p>
<div type="commentary">
  <p><q>स्त्रीणामित्यादि</q> । यत्र नगरे मनोभुवा कामेन तन्मुखे स्त्रीणां मुखेऽक्षिभ्रुव-
निभं नेत्रभ्रूव्याज शरकार्मुकं न्यस्तमारोपितम् । स्त्रीणां हावैः शृङ‍गारजक्रियामिर्नि-
जकार्ये मनश्चापलादौ कृते सति । ‘हावाः क्रियाः शृङ‍गारभावजाः’ इत्यमरः ।
अत्रापि विशेषलक्षणाभ्यामेव वक्रोक्तिता ॥ इति समुच्चयालकारनिरूपणम् ॥</p>
</div> <!-- commentary !-->
<p>आक्षेपालंकारनिरूपणम् ।</p>
<p>आक्षेपं लक्षयति—</p>
<lg type="kārikā" n="">
  <l>विधिनाथ निषेधेन प्रतिषेधोक्तिरत्र या ।</l>
  <l>शुद्धा मिश्रा च साक्षेपो रोधो नाक्षेपतः पृथक् ॥ ६४ ॥</l>
</lg>
<div type="commentary">
  <p><q>विधिनेति</q> । विधिना हेतुना प्रतिषेधेन वा हेतुना या प्रतिषेधस्योक्तिर्निर्वचनं
सा आक्षेपः । रोधः पुनराक्षेप एवेत्याह—<b>रोध इति</b> । आक्षेपलक्षणेनैव गृही-
तत्वाद्रोधो न ततो भिन्न इत्यर्थः ॥</p>
</div> <!-- commentary !-->
<p>तत्र विध्याक्षेपः शुद्धो यथा—</p>
<lg type="udāharaṇa" n="">
  <l>‘गच्छ गच्छसि चेत्कान्त पन्थानः सन्तु ते शिवाः ।</l>
  <l>ममापि जन्म तत्रैव भूयाद्यत्र गतो भवान् ॥ १४७ ॥’</l>
</lg>
<p>अत्र ‘गच्छ’ इत्यस्य विधिवाक्यस्य ‘ममापि जन्म तत्रैव भूयात्'
इत्याशिषानुकूलतयैव मरणसूचनान्निषेधः क्रियत इति शुद्धोऽयं वि-
ध्याक्षेपः ॥</p>
<div type="commentary">
  <p><q>गच्छेत्यादि</q> । इह हे कान्त वल्लभ, चेद्यदि गच्छसि तदा गच्छ । विदेश-
मिति शेषः । मया न रोधः क्रियते । किंतु भवान्यत्र गतो भूयात्तत्रैव ममापि
जन्म भूयादिति । परं वदामिति शेषः । अत्र गमनस्य विधिरूपस्य जन्म भूया-
दित्यनेन विधिरूपेणैव त्वयि गते मया मर्तव्यमिति मरणसूचनाद्विधिना गमनप्रति-
षेधोक्तिः अन्यासंकरेण च शुद्धता ॥</p>
</div> <!-- commentary !-->
﻿<pb n="494"/>
<p>मिश्रो यथा—</p>
<lg type="udāharaṇa" n="">
  <l>‘अलं विवादेन यथा श्रुतं त्वया तथाविधस्तावदशेषमस्तु सः ।</l>
  <l>ममात्र भावैकरसं मनः स्थितं न कामवृत्तिर्वचनीयमीक्षते १४८’</l>
</lg>
<p>अत्र ‘अलं विवादेन’ इति निषेधेन, ‘तथाविधः सोऽस्तु—’ इति
विधिना च तन्मतमवस्थाप्य, ‘ममात्र भावैकरसं मनः स्थितम्’ इति
विधिना, ‘न कामवृत्तिर्वचनीयमीक्षते’ इति प्रतिषेधेन च यत्पुनराक्षि-
पति, सोऽयं विधिनिषेधाभ्यां विधिमिश्र आक्षेपो भवति ॥</p>
<div type="commentary">
  <p><q>अलमित्यादि</q> । त्वया यथा श्रुतं तत्र विवादेनालं निष्फलम् । अशेषं समग्रं
यथा स्यादेवं स तावत्तथाविध एवास्तु । मम मनोऽत्र भावैकरसमभिप्रायवशं
स्थितमस्ति । यद्यपि भवे विरूपाक्षत्वादिकं त्वदुक्तं वर्तते, तथापि मन्मनस्तदेक-
परमित्यर्थः । अत्र हेतुः कामवृत्तिरिच्छाव्यापारो वचनीयं वक्तव्यं नेक्षते न पश्यति ।
इ१च्छा न परार्थयोज्या भवतीत्यर्थः । अत्र निषेधविधिभ्यां तन्मतस्थापनरूपस्य
विधेर्विघिनिषेधाभ्यामाक्षेप इति विध्याक्षेपोऽयं मिश्रः ॥</p>
</div> <!-- commentary !-->
<p>निषेधाक्षेपः शुद्धो यथा—</p>
<lg type="udāharaṇa" n="">
  <l>‘कुतः कुवलयं कर्णे करोषि कलभाषिणि ।</l>
  <l>किमपाङ‍गमपर्याप्तमस्मिन्कर्मणि मन्यसे ॥ १४९ ॥’</l>
</lg>
<p>अत्र ‘कुतः कुवलयं कर्णे करोषि’ इत्यस्य निषेधवाक्यस्य ‘किम-
पाङ‍गम्—’ इत्यादिना प्रश्नपरेणापि निषेधपर्यवसायिना वाक्येन समर्थनं
क्रियत इत्ययं शुद्धो निषेधाक्षेपः ॥</p>
<div type="commentary">
  <p><q>कुत इत्यादि</q> । हे कलभाषिणि मधुरवचने, कस्मान्नीलोत्पलं कर्णे करोषि ।
कुत इति प्रतिषेधे हेतुमाह—अस्मिन् कर्मणि कामिवशीकरणादौ किमपाङ‍गं नेत्र-
प्रान्तमपर्याप्तमसमर्थं त्वं मन्यसे । अत्र निषेधस्य निषेधपर्यवसायिवाक्येन क्षेप-
णान्निषेधाक्षेपः । शुद्धता च कैवल्येन ॥</p>
</div> <!-- commentary !-->
<!-- NOTES pg=494!-->
१. ‘कामावृत्तिः स्वेच्छाव्यवहारी वचनीयमस्थानसङ‍गापवादं नेक्षते न विचारयति ।
नहि स्वेच्छाचारिणो लोकापवादाद्बिभ्यतीति भावः ।’ इति मल्लिनाथव्याख्यानमेवात्र
साधीयः.
﻿<pb n="495"/>
<p>मिश्रो यथा—</p>
<lg type="udāharaṇa" n="">
  <l>‘सच्चं गुरुओ गिरिणो को भणइ जलासआ ण गम्भीरा ।</l>
  <l>धीरेहिं उवम माउं तह वि खु मह णत्थि उच्छाहो ॥ १५० ॥’</l>
</lg>
<lg type="chāyā" ref="">
  <l>[ सत्यं गुरवो गिरयः को भणति जलाशया न गम्भीराः ।</l>
  <l>धीरैरुपमातुं तथापि खलु मम नास्त्युत्साहः ॥]</l>
</lg>
<p>अत्र ‘सत्यं गुरवो गिरयः’ इति विधिः, ‘क आह जलाशया न
गम्भीराः’ इति परमताक्षेपस्ताभ्यां गिरीणां गुरुत्वम् सागराणां च गा-
म्भीर्यं यदयमुत्तरार्धेन धीरापेक्षया निषेधति, अन्यापेक्षया तत्तदेव वि-
धत्ते; स एष मिश्रो निषेधाक्षेपः ॥</p>
<div type="commentary">
  <p><q>सच्चमित्यादि</q> । ‘सत्यं गुरवो गिरयः को भणति जलाशया न गम्भीराः ।
धीरैरुपमातुं तथापि मम नास्त्युत्साहः ॥’ इह पर्वता निश्चितं गुरुत्वाश्रयाः । को
वदति जलाशयाः सागरा न गम्भीराः किंतु गम्भीरा एव । गिरिसागरौ धीरैः
सहोपमातुं सदृशीकर्तुं तथापि मम नोत्साहोऽस्ति धीराणां तयोराधिक्यात् । ‘जला-
शयो जलाधारः’ इति कोषाद्यद्यपि जलाशयपदं जलाधारमात्रार्थकं तथाप्यतिगा-
म्भीर्ययोग्यतया सागरपरम् । अत्र विधिनिषेधाभ्यां गुरुत्वगाम्भीर्यनिषेधोऽन्या-
पेक्षया विधिश्चेति मिश्रता ॥</p>
</div> <!-- commentary !-->
<p>'रोधो नाक्षेपतः पृथक्’ इति यदुक्तं तत्रैतावान्विशेषः—</p>
<lg type="kārikā" n="">
  <l>क्रियासूत्तिष्ठमानस्य वारणं कारणेन यत् ।</l>
  <l>उक्त्या युक्त्या च रोधो य आक्षेपः सोऽयमुच्यते ॥ ६५ ॥</l>
</lg>
<lg type="kārikā" n="">
  <l>प्रतिकूलोऽनुकूलश्च विधौ रोधोऽभिधीयते ।</l>
  <l>निषेधेऽप्युक्तियुक्तिभ्यां द्विप्रकारः स कथ्यते ॥ ६६ ॥</l>
</lg>
<p>रोधे विशेषमाह—<b>क्रियास्विति</b> । क्रियासूद्योगिनां हेतुद्वारा यन्निवारणमुक्त्या
युक्त्या च स रोधः । स च शेषीभूत आक्षेप एव । विधिनिषेधयोगित्वमथाक्षेप-
साधारण्यम् ॥ ६५ ॥ ६६ ॥</p>
﻿<pb n="496"/>
<p>तत्रोक्त्या विधौ प्रतिकूलो यथा—</p>
<lg type="udāharaṇa" n="">
  <l>‘किं जम्पिएण दहमुह जम्पिअसरिसं अणिव्वहन्तस्स भरम् ।</l>
  <l>एत्तिअ जम्पिअसारं णिहणं अण्णे वि वज्जधारासु वआ ॥ १५१’</l>
</lg>
<lg type="chāyā" ref="">
  <l>[ किं जल्पितेन दशमुख जल्पितसदृशमनिर्वाहयतो भरम् ।</l>
  <l>एतावद जल्पितसारं निधनमन्येऽपि वज्रधारासु गताः ॥]</l>
</lg>
<p>अत्र ‘किमः’ प्रतिकुलवाचित्वाद् वचनवृत्त्यैव जल्पन् दशाननश्चि-
त्ररथेन रुद्धः, कारणं च वज्रप्रभावकीर्तनादिति प्रातिकूल्येनोपन्यस्तम्;
सोऽयमौक्तः प्रतिकूलश्च विध्याक्षेपो रोध इत्युच्यते ॥</p>
<div type="commentary">
  <p><q>किमित्यादि</q> । "किं जल्पितेन दशमुख जल्पिसदृशमनिर्वाहयतो भरम् ।
एतावद् जल्पितसारं निधनमन्येऽपि वज्रधारासु गताः ॥" इह हे दशमुख रावण,
जल्पितेन भाषितेन किम् । किंतु न किमपि । कस्य, उक्तिसदृशं भरमनिर्वाहयतः
पुंसः । भरमध्यवसायम् । एतावदेतदेव जल्पितसारं श्रेष्ठम् यदन्येऽपि योधा वज्र-
धारसु निधनं नाशं गताः । ‘श्रेष्ठेऽर्थवत्सारमुदहरन्ति’ इति शाश्वतः । अत्र जल्पन्
रावणश्चित्ररथेन वज्रप्रभावकीर्तनरूपप्रतिकूलोक्त्या रूद्ध इति विध्याक्षेपविरोधः ॥</p>
</div> <!-- commentary !-->
<p>उक्त्यैव विधावनुकूलो यथा—</p>
<lg type="udāharaṇa" n="">
  <l>‘हन्तुं विमग्गमाणो हन्तुं तुरिअस्स अप्पणा दहवअणम् ।</l>
  <l>किं इच्छसि काउं जे पवअवइ पिअं ति विण्पिअं रहवइणो १५२’</l>
</lg>
<lg type="chāyā" ref="">
  <l>[ हन्तुं विमार्गमाणो हन्तुं त्वरितस्यात्मना दशवदनम् ।</l>
  <l>किमिच्छसि कर्तुं यत्प्लवगपते प्रियमिति विप्रियं रघुपतेः ॥]</l>
</lg>
<p>अत्रापि ‘किमः’ प्रतिषेधवाचित्वात् वचनवृत्त्यैव दशाननवधायोत्ति-
ष्ठमानः सुग्रीवो जाम्बवता रुद्धः, कारणं पुनरानुकूल्येनैवोक्तम्—'कि-
मेतत् त्वया रघुपतेः प्रियरूपं विप्रयमुपक्रान्तम्’ इति । सोऽयमौक्तो-
ऽनुकूलश्च विध्याक्षेपो रोध इत्युच्यते ॥</p>
<div type="commentary">
  <p><q>हन्तुमित्यादि</q> । "हन्तुं विमार्गमाणो हन्तुं त्वरितस्यात्मना दशवदनम् ।
किमिच्छसि कर्तुं प्लवगपतेऽस्य प्रियमिति विप्रियं रघुपतेः ॥" इह हे प्लवगपते सु-
ग्रीव, दशवदनं हन्तुं विमार्गमाणो याचमानस्त्वं रघुपते रामस्य किं प्रियमिति कृत्वा
﻿<pb n="497"/>
विप्रियमनिष्टं कर्तुमिच्छसि । कथं विप्रियता तत्राह—कीदृशस्य । दशवदन-
मेवात्मना हन्तुं त्वरितस्य, प्रभुणा जिघांसितस्य हि वधेऽपराध इति स एव पुरु-
षोत्तमस्तं घातयतु । समेतैर्भवदादिभिः साहाय्यमाचर्यतामित्याशयः । यच्छब्दो-
ऽव्ययत्वेनानेकार्थतया संबोधनार्थः । यद्वा जेशब्दः पादपूरणे । दशवदनपदमा-
काङ‍क्षाक्रमेणावृत्त्या हननद्वयान्वयि । अत्र रावणवधोद्यमो विधिरुक्त्यैव जाम्बवता
रुद्धोऽनुकूलतया हेतुमुद्भाव्येति रोधोऽयं विध्याक्षेपशेषः ॥</p>
</div> <!-- commentary !-->
<p>विधावेव युक्त्यानुकूलः प्रतिकूलश्च यथा—</p>
<lg type="udāharaṇa" n="">
  <l>‘गच्छेति वक्तुमिच्छामि त्वत्प्रियं मत्प्रियैषिणी ।</l>
  <l>निर्गच्छति मुखाद्वाणी मा गा इति करोमि किम् ॥ १५३ ॥’</l>
</lg>
<p>अत्र यथोक्तमुक्त्वा ‘किं करोमि’ इत्यानुकूल्येनैवाह । अत्र किमः
प्रश्नार्थत्वेऽपि युक्त्या निषेधार्थत्वं गम्यते, सोऽयं यौक्तोऽनुकूलश्च वि-
ध्याक्षेपो रोध इत्युच्यते ॥ अयमेव चास्या वैयात्योक्तिपक्षे यौक्तः
प्रतिकूलविध्याक्षेपो रोधो भवति ॥</p>
<div type="commentary">
  <p><q>गच्छेत्यादि</q> । हे सखि, त्वत्प्रियं गच्छेति वक्तुमिच्छामि । मत्प्रियैषिणी
स्त्रीत्वेन स्त्री प्रियत्वान्मा गा इति वाणी मम मुखान्निर्गच्छतीति किं करोमि । ‘मत्प्रियं
त्वत्प्रियैषिणी’ इति पाठे तु त्वत्प्रियैषिण्यहं गच्छेति विवक्षामि, मत्प्रियं यथा भवति
तथा मा गा इति वाणी निःसरतीति योज्यम् । अत्र किं करोमीत्यस्य युक्त्या प्रकृतो-
पपत्त्या निषेधार्थतावगमः । यदि वैयात्यात्प्रागल्भ्याद् विपरीतमभिधत्ते तदा मा
गच्छेति वक्तुमिच्छामि, गच्छेति वाणी निःसरतीत्यत्र किं करोमीति तदा युक्तिसिद्ध
एव रोधोऽयम् ॥</p>
</div> <!-- commentary !-->
<p>युक्त्या निषेधे प्रतिकूलो यथा—</p>
<lg type="udāharaṇa" n="">
  <l>‘पउरजुआणो गामो महुमासो जोव्वणं पई ठेरो ।</l>
  <l>जुण्णसुरा साहीणा असई मा होउ किं मरउ ॥ १८४ ॥’</l>
</lg>
<lg type="chāyā" ref="">
  <l>[ प्रचुरयुवा ग्रामो मधुमासो यौवनं पतिः स्थविरः ।</l>
  <l>जीर्णसुरा स्वाधीना असती मा भवतु किं म्रियताम् ॥]</l>
</lg>
<p>अत्र ‘असती मा भवतु’ इति यः प्रतिषेधमाह स ‘प्रचुरयुवा
﻿<pb n="498"/>
ग्रामः—’ इत्यादि कारणमुक्त्वा ततः ‘किं म्रियताम्’ इति प्रतिकूल्येन
रुध्यते । तत्र किमः काक्वा सासूयप्रश्नार्थस्य युक्त्या निषेधार्थत्वं गम्यते;
सोऽयं यौक्तः प्रतिकूलनिषेधाक्षेपो रोध इत्युच्यते ॥</p>
<div type="commentary">
  <p><q>पउर इत्यादि</q> । "प्रचुरयुक्को ग्रामो मधुमासो यौवनं पतिः स्थविरः ।
जीर्णसुरा स्वाधीना असती भा भवतु किं म्रियताम् ॥" काचिद्व‍ृद्धपतिका चलचि-
त्तेति ज्ञात्वा कयाचित्कस्यैचित्कथितम् । सा तु तत्रोत्तरमाह—<b>प्रचुर इति</b> । प्रचुरा
बहवो युवानस्तरूणा यत्र तादृशः । ‘शेषाद्विभाषा ५।४।१५४’ इति कप् । मधुमासो
वसन्तः, यौवनम्, स्वामी स्थविरो वृद्धः । जीर्णसुरा पुराणमद्यं स्वाधीनं निजायत्त-
मतोऽसती सा मा भवतु किं म्रियताम् । यद्यस्मिन् वत्सरे सा चञ्चला न स्यान्म्रि-
येतैवेत्यर्थः । सुरा जीर्णा प्रीतिकरीति मद्यपप्रसिद्धः । अत्र किं म्रियतामिति किमः
काकुगर्भतया सासूयप्रश्नार्थता युक्त्या निषेधविषयिणी ज्ञायत इति रोधोऽयम् ॥</p>
</div> <!-- commentary !-->
<p>यक्त्यैव निषेधेऽनुकूलो यथा—</p>
<lg type="udāharaṇa" n="">
  <l>‘कह मा झिज्जउ मज्झो इमाइ १कन्दोट्टदलसरिच्छेहिं ।</l>
  <l>अच्छीहिं जो ण दीसइ घणथणभररुद्धपसरेहिं ॥ १५५ ॥’</l>
</lg>
<lg type="chāyā" ref="">
  <l>[ कथं मा क्षीयतां मध्योऽस्याः कुवलयदलसदृक्षाम्याम् ।</l>
  <l>अक्षिम्यां यो न दृश्यते घनस्तनभररुद्धप्रसराभ्याम् ॥]</l>
</lg>
<p>अत्र ‘स्तनादिवदस्या मध्योऽपि मा क्षीयताम्’ इति निषेधवादी
केनचिदानुकूल्येन रूध्यते । कथमयं मा क्षीयतामिति । योऽस्याःकुव-
लयदलसदृक्षाभ्यां लोचनाभ्यां घनस्तनरुद्धप्रसराभ्यां न दृश्यते । इयं
ह्येताभ्यामन्यमीक्षमाणा यन्न पश्यति सोऽहमिव मध्योऽपि क्षीयमाणो
लक्ष्यते तत्र किमः प्रश्नार्थत्वे निषेधार्थत्वं गम्यते; सोऽयं यौक्तोऽनु-
कूलश्च निषेधाक्षेपो रोध इत्युच्यते ॥</p>
<div type="commentary">
  <p><q>कहमित्यादि</q> । "कथं मा क्षीयतां मध्योऽस्याः कुवलयदलसदृक्षाभ्याम् ।
अक्षिभ्यां यो न दृश्यते घनस्तनभररुद्धप्रसराभ्याम् ॥" इहास्या नायिकाया मध्यः
कथं मा क्षीयतां न क्षीणतां यातु । योऽस्याः कुवलयदलतुल्याभ्यामक्षिभ्यां निबिड-
<!-- NOTES pg=498!-->
१. ‘उप्पलिए कलमकन्दोट्टा’ इति देशीनाममाला.
﻿<pb n="499"/>
कुचभरावरुद्धगताभ्यां न दृश्यते । अत्रानया नेत्राभ्यामन्यमीक्षमाणया यथाहं न
दृष्ट इत्यहं क्षीणस्तथा मध्योऽपि तेनैव क्षीणतापन्न इति लक्ष्यते । इहापि किमो
निषेधार्थत्वं युक्त्यैव ज्ञायते ॥</p>
</div> <!-- commentary !-->
<p>निषेध एवोक्त्या प्रतिकूलोऽनुकूलश्च यथा—</p>
<lg type="udāharaṇa" n="">
  <l>भ्रुकुटिरारचिता गतमग्रतो हृतमथाननमुक्तमसाधु वा ।</l>
  <l>इयमतिप्रभुता क्रियते बलादकुपितोऽपि हि यत्कुपितो जनः १५६’</l>
</lg>
<p>अत्र ‘अकुपितोऽपि कुपितः क्रियते’ इति योऽयं निषेधाक्षेपरूप
उपालम्भः, तत्र च ‘भ्रुकुटिरारचिता—’ इत्यादिवैयात्येन प्रतिकूलं कारण-
मुपन्यस्य, ‘सेयमतिप्रभुता, सोऽयं बलात्कारः’ इति कक्वा वाचनिक-
मेवोपालम्भमभिधत्ते; तेनायमौक्तः प्रतिकूलश्च निषेधाक्षेपो रोध इत्यु-
च्यते ॥ अयमेव चास्या अवैयात्योक्तिपक्षे स्वरूपाख्यानादौक्तोऽनुकूल-
निषेधाक्षेपो रोधो भवति ॥</p>
<div type="commentary">
  <p><q>भ्रुकुटिरित्यादि</q> । इयमतिप्रभुता बलात्कारः । हि यतोऽकोपवानपि जनो
बलात्कारेण कोपवान् क्रियते । तदाह—त्वाया भ्रुकुटिर्भ्रूकौटिल्यमारचितम् । अग्र-
तोऽग्रे गतम् । अनन्तरमाननं चुम्बनादपहृतम् । असाधूक्तं च । वाशब्दश्चार्थे । अत्र
धार्ष्ट्येन प्रतिकूलकारणमुपन्यस्य काक्वा वाचनिक एवोपालम्भः । अस्या अधार्ष्ट्यपक्षे
स्वरूपाख्यानपरमिदमित्युक्तानुकूलनिषेधाक्षेपरोधोऽप्ययमित्याह—<b>अयमिति</b> ॥</p>
</div> <!-- commentary !-->
<p>यदा तु कारणमुपन्यस्यापि क्रियासूत्तिष्ठमानो न रूध्यते तदाक्षेप
एव न रोधः ।</p>
<p>तद्यथा—</p>
<lg type="udāharaṇa" n="">
  <l>‘गमिआ कलम्बवाआ दिट्ठं मेहन्धआरिअं गअणअलम् ।</l>
  <l>सहिओ गज्जिअसद्दो तह वि हु से णत्थि जीविए आसंगो ॥’</l>
</lg>
<lg type="chāyā" ref="">
  <l>[ गमिताः कदम्बवाता दृष्टं मेघान्धकारितं गगनतलम् ।</l>
  <l>सोढो गर्जितशब्दस्तथापि खल्वस्य नास्ति जीवितेऽध्यवसायः ॥]</l>
</lg>
<p>अत्र कदम्बवातातिवाहनादीनां जीविताध्यवसायहेतूनामुपन्यासेऽपि
