<!DOCTYPE html
  PUBLIC "-//W3C//DTD HTML 4.01//EN" "http://www.w3.org/TR/html4/strict.dtd">
<html xmlns:fn="http://www.w3.org/2005/xpath-functions" encodingxmlns="http://www.w3.org/1999/xhtml" xml:lang="en">
   <head>
      <meta http-equiv="Content-Type" content="text/html; charset=utf-8">
      <link rel="stylesheet" type="text/css" href="bhoja-html.css">
      <title>Sarasvatīkaṇṭhābharaṇa, Pariccheda 4</title><script type="text/javascript">
    
    function toggle(id) {
       var e = document.getElementById(id);
       if(e.style.display == 'block')
          e.style.display = 'none';
       else
          e.style.display = 'block';
    }
// qTip - CSS Tool Tips - by Craig Erskine
// http://qrayg.com
//
// Multi-tag support by James Crooke
// http://www.cj-design.com
//
// Inspired by code from Travis Beckham
// http://www.squidfingers.com | http://www.podlob.com
//
// Copyright (c) 2006 Craig Erskine
// Permission is granted to copy, distribute and/or modify this document
// under the terms of the GNU Free Documentation License, Version 1.3
// or any later version published by the Free Software Foundation;
// with no Invariant Sections, no Front-Cover Texts, and no Back-Cover Texts.
// A copy of the license is included in the section entitled "GNU
// Free Documentation License".

var qTipTag = "a,label,input"; //Which tag do you want to qTip-ize? Keep it lowercase!//
var qTipX = 0; //This is qTip's X offset//
var qTipY = 15; //This is qTip's Y offset//

//There's No need to edit anything below this line//
tooltip = {
  name : "qTip",
  offsetX : qTipX,
  offsetY : qTipY,
  tip : null
}

tooltip.init = function () {
	var tipNameSpaceURI = "http://www.w3.org/1999/xhtml";
	if(!tipContainerID){ var tipContainerID = "qTip";}
	var tipContainer = document.getElementById(tipContainerID);

	if(!tipContainer) {
	  tipContainer = document.createElementNS ? document.createElementNS(tipNameSpaceURI, "div") : document.createElement("div");
		tipContainer.setAttribute("id", tipContainerID);
	  document.getElementsByTagName("body").item(0).appendChild(tipContainer);
	}

	if (!document.getElementById) return;
	this.tip = document.getElementById (this.name);
	if (this.tip) document.onmousemove = function (evt) {tooltip.move (evt)};

	var a, sTitle, elements;
	
	var elementList = qTipTag.split(",");
	for(var j = 0; j < elementList.length; j++)
	{	
		elements = document.getElementsByTagName(elementList[j]);
		if(elements)
		{
			for (var i = 0; i < elements.length; i ++)
			{
				a = elements[i];
				sTitle = a.getAttribute("title");				
				if(sTitle)
				{
					a.setAttribute("tiptitle", sTitle);
					a.removeAttribute("title");
					a.removeAttribute("alt");
					a.onmouseover = function() {tooltip.show(this.getAttribute('tiptitle'))};
					a.onmouseout = function() {tooltip.hide()};
				}
			}
		}
	}
}

tooltip.move = function (evt) {
	var x=0, y=0;
	if (document.all) {//IE
		x = (document.documentElement && document.documentElement.scrollLeft) ? document.documentElement.scrollLeft : document.body.scrollLeft;
		y = (document.documentElement && document.documentElement.scrollTop) ? document.documentElement.scrollTop : document.body.scrollTop;
		x += window.event.clientX;
		y += window.event.clientY;
		
	} else {//Good Browsers
		x = evt.pageX;
		y = evt.pageY;
	}
	this.tip.style.left = (x + this.offsetX) + "px";
	this.tip.style.top = (y + this.offsetY) + "px";
}

tooltip.show = function (text) {
	if (!this.tip) return;
	this.tip.innerHTML = text;
	this.tip.style.display = "block";
}

tooltip.hide = function () {
	if (!this.tip) return;
	this.tip.innerHTML = "";
	this.tip.style.display = "none";
}

window.onload = function () {
	tooltip.init ();
}
    
    </script></head>
   <body>
      <div id="container" class="hyphenate">
         
         
         
         
         
         <span class="pageinfo">[page 398]</span><div class="pariccheda">
            
            <div class="head">
               <p>चतुर्थः परिच्छेदः&nbsp;।</p>
            </div>
            
            
            <div class="commentary">
               
               <p>इदानीमुभयालंकारविवेचनाय परिच्छेदमारभते—</p>
               
            </div> 
            
            <div class="lg">
               <div class="kārikā">
                  <span class="l">शब्देभ्यो यः पदार्थेभ्य उपमादिः प्रतीयते&nbsp;।</span>
                  <span class="l">विशिष्टोऽर्थः कवीनां ता उभयालंक्रियाः प्रियाः<a href="" class="note" title="‘मताः’ इति ख पुस्तकस्थः पाठः">*</a>&nbsp;॥ १&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">उपमा रुपकं साम्यं संशयोक्तिरपह्नुतिः&nbsp;।</span>
                  <span class="l">समाध्युक्तिः समासोक्तिरुत्प्रेक्षाप्रस्तुतस्तुतिः&nbsp;॥ २&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">सतुल्ययोगितोल्लेखः ससहोक्तिः समुच्चयः&nbsp;।</span>
                  <span class="l">साक्षेपोऽर्थान्तरन्यासः सविशेषा परिष्कृतिः&nbsp;॥ ३&nbsp;॥</span>
                  
               </div>
            </div>
            
            ﻿<span class="pageinfo">[page 399]</span>
            
            <div class="lg">
               <div class="kārikā">
                  <span class="l">दीपकक्रमपर्यायातिशयश्लेषभाविकाः&nbsp;।</span>
                  <span class="l">संसृष्टिरिति निर्दिष्टास्ताश्चतुर्विंशतिर्बुधैः&nbsp;॥ ४&nbsp;॥</span>
                  
               </div>
            </div>
            
            <div class="commentary">
               
               <p><b>शब्देभ्य इति</b>&nbsp;। यासूभयालंक्रियासु इवादिभ्यः शब्देभ्यो विशिष्ट उपमादिरूपोऽर्थो ज्ञायते ता उभयालंक्रियाः
                  स्युः&nbsp;। कीदृश्यः&nbsp;। कवीनां प्रियाः प्रीतिविषयाः, उपमादीनां कविसर्वस्वायमानत्वात्&nbsp;।
                  शब्दश्चार्थश्चेत्युभयम्&nbsp;। सह तुल्ययोगितया वर्तते इति सतुल्ययोगिता&nbsp;। एवमितरेष्वपि&nbsp;।
                  परिष्कृतिः परिकरः&nbsp;। भाविकैरिति सहार्थे तृतीया&nbsp;॥
               </p>
               
            </div> 
            
            <p>अथोपमालंकारनिरूपणम्&nbsp;।</p>
            
            <div class="lg">
               <div class="kārikā">
                  <span class="l">प्रसिद्धेरनुरोधेन यः परस्परमर्थयोः&nbsp;।</span>
                  <span class="l">भूयोऽवयवसामान्ययोगः सेहोपमा मता&nbsp;॥ ५&nbsp;॥</span>
                  
               </div>
            </div>
            
            <div class="commentary">
               
               <p>उपमालक्षणमाह—<b>प्रसिद्धेरिति</b>&nbsp;। अर्तयोरूपमानोपमेययोर्मिथो यो भूयसा प्रचुराणामवयवसामान्यानामेकदेशसाधर्म्याणां योगः
                  संबन्धः, सा इह ग्रन्थे [शास्त्रे] उपमा मता&nbsp;। तर्हि मुखं कमलमिवेतिवत् कुमुदमिवेत्यपि
                  स्यादत आह—<b>प्रसिद्धेरिति</b>&nbsp;। प्रसिद्धेर्लोकप्रसिद्धेरनुरोधेन पुरस्कारेण&nbsp;। तथा च कुमुदमुखयोरुपमा न लोकप्रसिद्धेति
                  दोषः&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">एकाभिधीयमाने स्यात्तुल्ये धर्मे पदार्थयोः&nbsp;।</span>
                  <span class="l">प्रतीयमानेऽप्यपरा द्विविधापि च सा त्रिधा&nbsp;॥ ६&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">पदवाक्यप्रपञ्चाख्यैर्विशेषैरुपपद्यते&nbsp;।</span>
                  <span class="l">पृथगष्टविधत्वेन ताश्चतुर्विंशतिः पुनः&nbsp;॥ ७&nbsp;॥</span>
                  
               </div>
            </div>
            
            <div class="commentary">
               
               <p>इहाभिधीयमानार्थप्रतीयमानार्थविषयतयोपमा द्विधा&nbsp;। सापि पदवाक्यप्रपञ्चभेदात्त्रिधा&nbsp;।
                  तासां त्रिधाभूतानां प्रत्येकमष्टविधत्वेन चतुर्विशतिप्रकारोपमेत्याह—<b>पदेत्यादि</b>&nbsp;॥
               </p>
               
            </div> 
            
            <p>पदोपमाया अष्टविधत्वमाह—</p>
            
            <div class="lg">
               <div class="kārikā">
                  <span class="l">समासात्प्रत्ययाच्चैव द्विविधा स्यात्पदोपमा&nbsp;।</span>
                  <span class="l">या समासोपमा तत्र चतुर्धा साभिपद्यते&nbsp;॥ ८&nbsp;॥</span>
                  
               </div>
            </div>
            
            ﻿<span class="pageinfo">[page 400]</span>
            
            <div class="lg">
               <div class="kārikā">
                  <span class="l">इवार्थान्तर्गतेरेका सामान्यान्तर्गतेः परा&nbsp;।</span>
                  <span class="l">अन्तर्भूतोभयार्थान्या सान्या सर्वसमासभाक्&nbsp;॥ ९&nbsp;॥</span>
                  
               </div>
            </div>
            
            <div class="commentary">
               
               <p><b>समासादिति</b>&nbsp;। समासोपमा इवार्थेत्यदिना चतुर्विधा&nbsp;॥
               </p>
               
            </div> 
            
            <p>तास्वन्तर्भूतेवार्था यथा—</p>
            
            <div class="lg">
               <div class="udāharaṇa">
                  <span class="l">‘मुखमिन्दुसुन्दरं ते बिसकिसलयकोमले भुजालतिके&nbsp;।</span>
                  <span class="l">जघनस्थली च सुन्दरि तव शैलशिलाविशालेयम्&nbsp;॥ १&nbsp;॥’</span>
                  
               </div>
            </div>
            
            <p>अत्र इन्दुरिव सुन्दरमिन्दुसुन्दरमितीवार्थः ‘उपमानानि सामान्यवचनैः २।१।५५।’ इति समासेनैक्तः&nbsp;।
               एवं बिसकिसलये इव कोमले शैलशिलेव विशालेति&nbsp;। सेयमन्तर्गतेवार्था नाम समासोपमासु पदोपमाभक्तिः&nbsp;॥
            </p>
            
            <div class="commentary">
               
               <p><b>मुखमित्यादि</b>&nbsp;। हे सुन्दरि, एव मुखं चन्द्रवत्सुन्दरम्, तव भुजालतिके बिसकिसलयकोमले मृणालपल्लववत्कोमले,
                  तव जघनस्थली शैलपाषाणवद्दीर्घा चेति पूर्वापेक्षया, वाक्यसमाप्तौ वा&nbsp;। इवार्थस्तुल्यता&nbsp;।
                  भक्तिर्विभागः&nbsp;। ‘भक्तिर्विभागे सेवायाम्’ इति मेदिनीकारः&nbsp;॥
               </p>
               
            </div> 
            
            <p>अन्तर्भूतसामान्या यथा—</p>
            
            <div class="lg">
               <div class="udāharaṇa">
                  <span class="l">‘चन्दसरिसं मुहं से <a href="" class="note" title="गाथासप्तशत्यां तु ‘सरिसो अमअस्स’ इति पाठः">*</a>अमअसरिच्छो अ मुहरसो तिस्सा&nbsp;।</span>
                  <span class="l">सकअग्गहरहसुज्जल चुम्बणअं कस्स सरिसं से&nbsp;॥ २&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[चन्द्रसदृशं मुखमस्या <a href="" class="note" title="'सदृशोऽमृतस्य' इति छाया च समुपलभ्यते.">*</a>अमृतसदृक्षश्च मुखरसस्तस्याः&nbsp;।</span>
                  <span class="l">सकचग्रहरभसोज्ज्वलचुम्बनकं कस्य सदृशं तस्यः&nbsp;॥]</span>
                  
               </div>
            </div>
            
            <p>अत्र चन्द्रेण सदृशं चन्द्रसदृशं मुखम्, अमृतेन सदृक्षोऽमृतसदृक्षो मुखरस इति समासे सुन्दरमधुरादिसामान्यशब्दप्रयोगो
               न श्रूयते प्रतीयते च, सदृशादेर्द्योतकादिति सामान्यधर्मस्य सौन्दर्यमाधुर्यादेरुपमान-<span class="pageinfo">[page 401]</span>प्रसिद्धस्योपमेये समासेनैव प्रतिपादितत्वादियमन्तर्भूतसामान्या नाम समासोपमासु पदोपमाभक्तिः&nbsp;॥
            </p>
            
            <div class="commentary">
               
               <p><b>चन्द्र इति</b>&nbsp;। ‘चन्द्रसदृशं मुखमस्या अमृतसदृक्षश्च मुखरसस्तस्याः&nbsp;। सकचग्रहरभसोज्ज्वलचुम्बनं कस्य
                  सदृशं तस्यः&nbsp;॥’ कश्चिन्मनोविनोदार्थं वयस्याय कान्ताप्रकर्षं कथयति—<b>चन्द्रेति</b>&nbsp;। कचग्रहे केशपाशग्रहणे यो रभस आवेशस्तेन सहितमुज्ज्वलं मनोज्ञं चुम्बनम्&nbsp;। इहान्तर्भूतं
                  समासेन बोधितं सामान्यसाधर्म्यं सौकुमार्यादिकमित्यन्तर्भूतसामान्या&nbsp;। न श्रूयते चेत्रास्त्येवेत्यत
                  आह—<b>प्रतीयत इति&nbsp;। द्योतकादितीति</b>&nbsp;। सादृश्यस्य सप्रतियोगिकतया तत्प्रत्यायकत्वमेव द्योतकत्वमित्यर्थः&nbsp;। <b>उपमानेति</b>&nbsp;। उपमीयते सादृश्यमानीयतेऽनेनोत्कृष्टगुणेनान्यदित्युपमानमित्यर्थः&nbsp;। <b>उपमेय इति</b>&nbsp;। उपमीयते न्यूनगुणं यत्तदुपमेयमित्यर्थः&nbsp;॥
               </p>
               
            </div> 
            
            <p>अन्तर्भूतोभयार्था यथा—</p>
            
            <div class="lg">
               <div class="udāharaṇa">
                  <span class="l">‘कमलकरा रम्भोरूः कुवलअणअणा मिअङ‍कवअणा सा&nbsp;।</span>
                  <span class="l">कहं णु णवचम्पअङ‍गी मुणालबाहू पिआ तवइ&nbsp;॥ ३&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[कमलकरा रम्भोरूः कुवलयनयना मृगाङ‍कवदना सा&nbsp;।</span>
                  <span class="l">कथं नु नवचम्पकाङ‍गी मृणालबाहुः प्रिया <a href="" class="note" title="‘दहति’ इति टीकासमतः पाठः.">*</a>तपति&nbsp;॥]</span>
                  
               </div>
            </div>
            
            <p>अत्र कमलमिव ताम्रौ, रम्भे इव पीवरौ, कुवलयमिव, श्यामे, मृगाङ‍क इव प्रेक्षणीयं, नवचम्पकमिव
               गौरम्, मृणालमिव कोमलौ करौ, ऊरू, नयने, वदनम्, अङ‍गम्, बाहू यस्याः सा तथोक्तेत्यन्यपदार्थेन
               समासेनैव द्योतकसामान्ययोरुक्तत्वादियमन्तर्भूतेव सामान्या नाम समासोपमासु पदोपमाभाक्तिः&nbsp;॥
            </p>
            
            <div class="commentary">
               
               <p><b>कमलेत्यादि</b>&nbsp;। ‘कमलकरा रम्भोरूः कुवलयनयना मृगाङ‍कवदना सा&nbsp;। कथं नु नवचम्पकाङ‍गी मृणालबाहुः प्रिया
                  दहति&nbsp;॥’ इति&nbsp;। ईदृशी कान्ता कथं नु (न) दहति तापयति किंतु तापयत्येव&nbsp;। रम्भे कदल्याविवोरू
                  यस्याः सा&nbsp;। नवचम्पकं चम्पककलिका&nbsp;। इह कमलमिव ताम्रौ करौ यस्याः सेत्यादाविवशब्दो द्योतकः
                  सामान्यं ताम्रत्वादिकं तयोश्च समासेनैवोक्ततयान्तर्भूतोभयार्थेयम्&nbsp;॥
               </p>
               
            </div> 
            ﻿<span class="pageinfo">[page 402]</span>
            
            <p>सर्वसमासा यथा—</p>
            
            <div class="lg">
               <div class="udāharaṇa">
                  <span class="l">‘शरदिन्दुसुन्दरमुखी कुवलयलदीर्घलोचना सा मे&nbsp;।</span>
                  <span class="l">दहति मनः कथमनिशं रम्भागर्भाभिरामोरूः&nbsp;॥ ४&nbsp;॥’</span>
                  
               </div>
            </div>
            
            <p>अत्रोपमानोपमेयधर्माणामिन्दुसुन्दरादिपदैरिवार्थस्य समासेनैवाभिधानम्, सर्वं समासेऽस्यामिति
               सर्वसमासोपमानामेयं समासोपमासु पदोपमाभक्तिः&nbsp;॥
            </p>
            
            <div class="commentary">
               
               <p><b>शरदित्यादि</b>&nbsp;। ईदृशी सा स्त्री मम मनः कथमनिशं दहति&nbsp;। कीदृशी&nbsp;। शरच्चन्द्ररम्यमुखी नीलनलिनपत्रदीर्घनेत्रा
                  कदलीमध्यसुन्दरोरूश्च&nbsp;। इहोपमानमिन्दुः, उपमेयं मुखम्, तुल्यधर्मः सुन्दरत्वम्&nbsp;। एवमन्यत्रापि&nbsp;।
                  शरदिन्दुरिव सुन्दरं मुखं यस्याः सा इतीवार्थस्यापि समासाभिधेयता&nbsp;। सर्वः समासो यस्यामित्यादिविग्रहे
                  विवक्षितार्थालाभ इत्यत आह—<b>सर्वमिति</b>&nbsp;॥
               </p>
               
            </div> 
            
            <p>प्रत्ययोपमापि पदोपमाभेद एव न त्वधिकेत्याह—</p>
            
            <div class="lg">
               <div class="kārikā">
                  <span class="l">या प्रत्ययोपमेत्युक्ता काव्यविद्भिः पदोपमा&nbsp;।</span>
                  <span class="l">चतुर्धा भिद्यते सापि प्रत्ययार्थप्रभेदतः&nbsp;॥ १०&nbsp;॥</span>
                  
               </div>
            </div>
            
            <div class="commentary">
               
               <p><b>येति</b>&nbsp;। पदप्रत्ययोरनुबोधनेऽन्योन्यपेक्षिततयोपमायामपि तथेति न भिन्नता&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">प्रत्ययो ह्युपमेये स्यादुपमानेऽपि कश्चन&nbsp;।</span>
                  <span class="l">तत्सामान्ये भवेत्कश्चिदिवार्थे कश्चिदिष्यते&nbsp;॥ ११&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">तेषां वशात्तदुपमा भवेत्तव्द्यपदेशभाक्&nbsp;।</span>
                  <span class="l">उदाहरणमेवास्या रूपव्यत्त्क्यै निदर्श्यते&nbsp;॥ १२&nbsp;॥</span>
                  
               </div>
            </div>
            
            <p>तत्र प्रत्ययस्योपमेयस्यार्थे यथा—</p>
            
            <div class="lg">
               <div class="udāharaṇa">
                  <span class="l">‘हंसो ध्वाङ‍क्षविरावी स्यादुष्ट्रक्रोशी च कोकिलः&nbsp;।</span>
                  <span class="l">खरनादी मयूरोऽपि त्वं चेद्वदसि वाग्मिनि&nbsp;॥ ५&nbsp;॥’</span>
                  
               </div>
            </div>
            
            <p>अत्र ‘कर्तयुपमाने ३।२।७९’ इत्यनेन यदोपमाने उपपदे ध्वाङ‍क्ष इव विरौतीति सामानाधिकरण्येन
               कर्तर्येव प्रत्ययस्तदोपमेयस्यार्थे भ﻿-<span class="pageinfo">[page 403]</span>वति&nbsp;। एवमुष्ट्रक्रोशीखरनादीत्येतयोरपि द्रष्टव्यम्&nbsp;। सेयमुपमेयार्थप्रत्ययानाम प्रत्ययोपमासु
               पदोपमाभाक्तिः&nbsp;॥
            </p>
            
            <div class="commentary">
               
               <p><b>प्रत्यय इति</b>&nbsp;। प्रत्ययार्थानां भेदादित्यर्थः&nbsp;। अस्फुटत्वेनाह—<b>उदाहरणमिति</b>&nbsp;। रूपव्यत्त्क्यै स्वरूपज्ञानाय&nbsp;। <b>हंस इत्यादि</b>&nbsp;। हे वाग्मिनि, प्रशस्तं वचनं यस्याः&nbsp;। यदि त्वं वदसि तदा हंसो ध्वाङ‍क्षविरावी काक
                  इव विरौति, कोकिल उष्ट्रक्रोशी उष्ट्र इव क्रुश्यति शब्दायते, मयूरः खरनादी गर्दभ इव
                  नदति&nbsp;। ‘ध्वाङ‍क्षात्मघोषपरमृद्बलिभुग्वायसा अपि&nbsp;।’ इत्यमरः&nbsp;। ‘रासभो गर्दभः खरः’ इति
                  च&nbsp;। इह ध्वाङ‍क्ष इव विरौतीत्यादौ ‘कर्तर्युपमाने ३।२।७९’ इति णिनिप्रत्ययः उपमान उपपदे
                  कर्तरि विहित उपमेयस्यार्थे भवति सामानाधिकरण्यानुरोधात्&nbsp;॥
               </p>
               
            </div> 
            
            <p>प्रत्ययस्योपमानार्थे यथा—</p>
            
            <div class="lg">
               <div class="udāharaṇa">
                  <span class="l">‘पूर्णेन्दुकल्पवदना मृणालीदेश्यदोर्लता&nbsp;।</span>
                  <span class="l">चक्रदेशीयजघना सा स्वर्गेऽपि न दृश्यते&nbsp;॥ ६&nbsp;॥’</span>
                  
               </div>
            </div>
            
            <p>अत्र पूर्णेन्दुरिव पूर्णेन्दुरित्यादिकयोपचारवृत्त्या यद्यपि पूर्णेन्दुप्रभृतय उपमानशब्दा
               अप्युपमेयेषु वदनादिषु वर्तन्ते, तेभ्यश्च यद्यपि स्वार्थ एव स्वार्थिकाः कल्पबादयो भवन्ति,
               तथापि ते शब्दशक्तिस्वाभाव्याद्गुणभूतमुपमानार्थमात्रं ब्रुवते यथा शुक्लादिभ्यस्तरबादयः&nbsp;।
               तथा ह्ययं चं शुक्लोऽयमनयोः शुक्लतर इत्युक्ते शौक्ल्यस्यैव प्रकर्षो गम्यते न शौक्ल्यवतः&nbsp;।
               सेयमुपमानार्थप्रत्ययानाम प्रत्ययोपमासु पदोपमाभक्तिः&nbsp;॥
            </p>
            
            <div class="commentary">
               
               <p><b>पूर्णेत्यादि</b>&nbsp;। सा स्वप्नेऽपि न दृश्यते&nbsp;। कीदृशी&nbsp;। पूर्णेन्दोरीषदसमाप्तं वदनं यस्याः सा&nbsp;। मृणाल्या
                  ईषदसमाप्ता दोर्लता यस्याः सा&nbsp;। चक्रादीषदसमाप्तं जघनं यस्याः सा&nbsp;। इह कल्पेत्यादावीषदसमाप्तौ
                  ‘ईषदसमाप्तौ कल्पब्देश्यदेशीयरः ५।३।६७’ इति कल्पबादयः&nbsp;। इह पूर्णेन्द्वादय उपचारेणोपमेयवृत्तयस्तत्समभिव्याप्तकल्पबादिना
                  स्वार्थिकप्रत्ययेन चोपमानार्थातिशय एवाभिधीयत इति प्रत्ययस्योपमानार्थता&nbsp;। इदमेवाह—<b>शब्देति&nbsp;। गुणभूतमिति</b>&nbsp;। अतिशयस्य प्रत्ययार्थत्वेन तन्निरूपकत्वमेव गुणत्वमित्यर्थः&nbsp;॥
               </p>
               
            </div> 
            ﻿<span class="pageinfo">[page 404]</span>
            
            <p>सामान्यार्थप्रत्ययेन यथा—</p>
            
            <div class="lg">
               <div class="udāharaṇa">
                  <span class="l">‘सूर्यीयति सुधारश्मिर्मन्मथोऽतिमृतायते&nbsp;।</span>
                  <span class="l">मृतस्य कान्ताविरहे स्वर्गोऽपि नरकीयति&nbsp;॥ ७&nbsp;॥’</span>
                  
               </div>
            </div>
            
            <p>अत्रोपमानादाचारादिभिः सूर्यादिभ्यः क्यजादय आचारलक्षणक्रियाविशेष उत्पद्यमाना उपमानोपमेययोः
               सामान्य एवोत्पद्यन्त इति सेयं सामान्यार्थप्रत्ययानाम प्रत्ययोपमासु पदोपमाभक्तिः&nbsp;॥
            </p>
            
            <p>इवार्थप्रत्ययेन यथा—</p>
            
            <div class="lg">
               <div class="udāharaṇa">
                  <span class="l">‘एक एव हि भूतात्मा भूते भूते व्यवस्थितः&nbsp;।</span>
                  <span class="l">एकधा बहुधा चैव दृश्यते जलचन्द्रवत्&nbsp;॥ ८&nbsp;॥’</span>
                  
               </div>
            </div>
            
            <p>अत्र ‘तेन तुल्यं क्रिया चेद्वतिः ५।१।११५’ इत्यनेन चन्द्रशब्दाच्चन्द्रेण तुल्यं दृश्यत
               इतीवार्थ एव प्रत्ययो न तु तुल्यक्रियार्थः अन्यथा दृश्यत इति इवार्थ इव तुल्यक्रियाप्रयोगोऽपि
               न स्यात्&nbsp;। तदप्रयोगेऽपि च गौरिव गवय इत्यादौ वतिः प्रसज्येत&nbsp;। सेयमिवार्थप्रत्ययानाम
               प्रत्ययोपमासु पदोपमाभक्तिः&nbsp;॥
            </p>
            
            <div class="commentary">
               
               <p><b>सूर्यीयतीत्यादि</b>&nbsp;। चन्द्रः सूर्यीयति सूर्य इवाचरति कामोऽतिमृतायतेऽतिमृतवद्भवति&nbsp;। प्रियावियोगे मृतस्य
                  पुनः स्वर्गोऽपि नरकीयति नरक इवाचरति&nbsp;। सूर्यीयतीत्यत्र ‘उपमानादाचारे ३।१।१०’ इति क्यच्&nbsp;।
                  अतिमृतायत इत्यत्राचारार्थे ‘कर्तुः क्यङ् सलोपश्च ३।१।११’ इति क्यङ्&nbsp;। <a href="" class="note" title="प्रकृते सूर्यनरकयोः कर्माधिकरणत्वभावेन चिन्त्यमेतत्&nbsp;। पद्ये क्यङ्प्रयोगस्तु सर्वत्र न्याय्यः">*</a>नरकीयति इत्यत्र ‘अधिकरणाच्च २६६४ सू. वा.’ इति क्यच्&nbsp;। इहाचार आचरणक्रिया साचोपमानोपमेयसाधारणीति
                  सामान्यप्रत्यया&nbsp;। <b>एक इत्यादि</b>&nbsp;। एक एव भूतात्मा परमात्मा प्रतिदेहमवस्थितः सन् एकधा बहुधा चैकानेकप्रकारेण जलचन्द्रवद्दृश्यते&nbsp;।
                  इह जलचन्द्रवद्दृश्यत इत्यत्रेवार्थे सादृश्ये वतिर्न तु तुल्यः क्रियते तदा दृश्यत इति
                  पदेन वतिना च समर्थतया पौनरुत्त्क्यं स्यात्&nbsp;। न भवतु तुल्यक्रियाप्रयोगः, ततः किमनिष्टमत
                  आह—<b>तदिति</b>&nbsp;। गौरिव गवय इत्यादौ क्रियाया अप्रयोगात्तुल्यक्रियाप्रयोगाभाव इति भावः&nbsp;॥
               </p>
               
            </div> 
            
            ﻿<span class="pageinfo">[page 405]</span>
            
            <p>वाक्योपमाया अष्टविधत्वमाह—</p>
            
            <div class="lg">
               <div class="kārikā">
                  <span class="l">वाक्योपमा तु या तत्र द्वैविध्यं सापि गच्छति&nbsp;।</span>
                  <span class="l">एका पदार्थयोः साम्ये परा वाक्यार्थयोर्मिथः&nbsp;॥ १३&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">आद्या पूर्णा च लुप्ता च लुप्तवर्णा तथैव च&nbsp;।</span>
                  <span class="l">पूर्णलुप्तेति चाख्याता कविमुख्यैश्चतुर्विधा&nbsp;॥ १४&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">पूर्णा सामान्यधर्मस्य प्रयोगे द्योतकस्य च&nbsp;।</span>
                  <span class="l">उपमानस्य च भवेदुपमेयस्य चैव हि&nbsp;॥ १५&nbsp;॥</span>
                  
               </div>
            </div>
            
            <div class="commentary">
               
               <p><b>वाक्येति।</b>&nbsp;। तत्रोपमायां मिथोऽन्योन्ये साम्य इति यावत्&nbsp;। ‘मिथोऽन्योन्ये रहोर्थे च मिथोऽन्योन्यसमुच्चये&nbsp;।’
                  इति मेदिनीकारः&nbsp;। आद्या पदार्थोपमा पूर्णा सामान्यधर्मादिसाकल्यवती&nbsp;। प्रयोग इति सर्वत्रान्वीयते&nbsp;॥
               </p>
               
            </div> 
            
            <p>यथा—</p>
            
            <div class="lg">
               <div class="udāharaṇa">
                  <span class="l">‘कमलमिव चारु वदनं मृणालमिव कोमलं भुजायुगलम्&nbsp;।</span>
                  <span class="l">अलिमालेव सुनीला तथैव मदिरेक्षणे कबरी&nbsp;॥ ९&nbsp;॥’</span>
                  
               </div>
            </div>
            
            <p>अत्र कमलमृणालालिमालादीनामुपमानद्योतकतुल्यधर्मोपमेयवाचकानां चतुर्णामपि पदानां पृथक्
               पृथक् प्रयोगे पदार्थयोः सादृश्यस्याभिधीयमानत्वादियं पूर्णानाम पदार्थोपमासु वाक्योपमाभाक्तिः&nbsp;॥
            </p>
            
            <div class="lg">
               <div class="kārikā">
                  <span class="l">लोपे सामान्यधर्मस्य द्योतकस्य च योपमा&nbsp;।</span>
                  <span class="l">प्रतीयमानसादृश्ये द्वयोर्लुप्तेति तां विदुः&nbsp;॥ १६&nbsp;॥</span>
                  
               </div>
            </div>
            
            <div class="commentary">
               
               <p><b>कमलमित्यादि</b>&nbsp;। हे मदिरेक्षणे रक्तनेत्रे, तव वदनं पद्ममिव चारु&nbsp;। बाहुद्वयं बिसमिव मृदु&nbsp;। कबरी केशवेशो
                  भ्रमरपङिक्तरिव नीलोऽस्ति&nbsp;। मदिरावद्रक्तमीक्षणं नेत्रं यस्याः सा&nbsp;। ‘कबरी केशवेशोऽथ’
                  इत्यमरः&nbsp;। इह कमलमुपमानम्, इवपदं द्योतकम्, चारुपदं तुल्यधर्मोपस्थापकम्, वदनमुपमेयमिति
                  पूर्णता, पदार्थयोः सादृश्यं वाक्यार्थः, सामान्यधर्मादीनां विरहे लोपे लुप्ता तर्हि
                  सर्वलोपे उपमैव न स्यादत आह—<b>प्रतीयमान इति</b>&nbsp;। तथात्वेऽपि प्रसिद्धैव कान्त्यादितुल्यधर्मप्रतीतिरिति भावः&nbsp;॥
               </p>
               
            </div> 
            ﻿<span class="pageinfo">[page 406]</span>
            
            <p>यथा—</p>
            
            <div class="lg">
               <div class="udāharaṇa">
                  <span class="l">‘न पद्मं मुखमेवेदं न भृङ‍गौ चक्षुषी इमे&nbsp;।</span>
                  <span class="l">न केसराणि कान्ताया इमास्ता दन्तपङ‍क्तयः&nbsp;॥ १०&nbsp;॥’</span>
                  
               </div>
            </div>
            
            <p>अत्र कान्तामुखादावुपमेये पद्मादिविपर्ययज्ञानप्रत्याख्यानेनेवादीनामभावेऽपि कान्त्यादिलुप्तधर्मप्रतीतेर्लुप्तानामेयं
               पदार्थोपमासु वाक्योपमाभक्तिः&nbsp;॥
            </p>
            
            <div class="lg">
               <div class="kārikā">
                  <span class="l">लोपे सामान्यधर्मस्य लुप्तपूर्णेति गद्यते&nbsp;।</span>
                  
               </div>
            </div>
            
            <div class="commentary">
               
               <p><b>नेत्यादि</b>&nbsp;। इदं न पद्मं किंतु कान्ताया मुखमेव&nbsp;। न भ्रमरौ किंतु इमे नेत्रे&nbsp;। न केसराणि किंतु
                  इमास्ताः प्रसिद्धा दन्तपङ‍क्तय एव&nbsp;। चक्षुषी इमे ‘ईदूदेव्द्दिवचनं प्रगृह्यम् १।१।११’
                  इति प्रगृह्यत्वम्&nbsp;। पद्ममिदं कान्तास्यमिति मिथ्याज्ञानं तस्य प्रत्याख्यानं निषेधो
                  न पद्ममिति&nbsp;। एवंचेवाद्यभावेऽपि कान्त्यादेः प्रसिध्द्यैव प्रतीतेरियं लुप्ता&nbsp;॥
               </p>
               
            </div> 
            
            <p>यथा—</p>
            
            <div class="lg">
               <div class="udāharaṇa">
                  <span class="l">‘राजीवमिव ते वक्रं नेत्रे नीलोत्पले इव&nbsp;।</span>
                  <span class="l">रम्भास्तम्भाविवोरू च करिकुम्भाविव स्तनौ&nbsp;॥ ११&nbsp;॥’</span>
                  
               </div>
            </div>
            
            <p>अत्र सामान्यधर्मे लुप्ते प्रतीयमानसादृश्यत्वेन पदार्थयोरुपमानोपमेयभावस्य परिपूर्णत्वे
               लुप्तपूर्णानामेयं पदार्थोपमासु वाक्योपमाभक्तिः&nbsp;॥
            </p>
            
            <div class="commentary">
               
               <p><b>राजीवमित्यादि</b>&nbsp;। हे प्रिये, तव मुखं पद्ममिव, नेत्रे नीलनलिने इव, ऊरू कदलीस्तम्भाविव, स्तनौ हस्तिकुम्भाविव
                  स्तः&nbsp;। उत्पले इवेति ‘ईदूदेद् १।१।११’ इति प्रगृह्यसंज्ञा&nbsp;। इह सामान्यधर्मस्य कान्त्यादेर्लोपः,
                  इतरेषां पूर्णतेति लुप्तपूर्णा&nbsp;॥ ११&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">द्योतकस्य तु लोपे या पूर्णलुप्तेति सा स्मृता&nbsp;॥ १७&nbsp;॥</span>
                  
               </div>
            </div>
            
            <p>यथा—</p>
            
            <div class="lg">
               <div class="udāharaṇa">
                  <span class="l">‘त्वन्मुखं पुण्डरीकं च फुल्ले सुरभिगन्धिनी&nbsp;।</span>
                  <span class="l">कोमलापाटलौ तन्वि पल्लवश्चाधरश्च ते&nbsp;॥ १२&nbsp;॥’</span>
                  
               </div>
            </div>
            ﻿<span class="pageinfo">[page 407]</span>
            
            <p>अत्र तन्त्रेण सदृशयोरनभिधानात्सादृश्यस्य पुनरुपमानोपमेयभावविवक्षितेन श्लेषतोऽन्यत्वे
               सतीतरेतरयोगेनोपमानोपमेययोरेकशेषेण च तद्विशेषणयोः समुदायेनाभिधानादिवादिमन्तरेणाप्युपमानादीनां
               चतुर्णामपि पूर्णत्वे सत्युक्तार्थत्वादिवादिर्लुप्यत इति पूर्णलुप्तानामेयं पदार्थोपमासु
               वाक्योपमाभक्तिः&nbsp;॥
            </p>
            
            <div class="commentary">
               
               <p><b>त्वदित्यादि</b>&nbsp;। इदं विवृतं सदृशव्यतिरेकस्थले&nbsp;। तन्त्रेण प्राधान्येन&nbsp;। ‘तन्त्रं प्रधाने सिद्धान्ते’
                  इति मेदिनीकारः&nbsp;। यद्वा तन्त्रेण एकार्थप्रयोजकेनेह सदृशयोर्मुखपद्मयोः प्रधानाङ‍गभावेनाभिधानं
                  तुल्यता च पदार्थः&nbsp;। एवं च मिथोऽन्वयेनोपमानोपमेयत्वाभिधानम्&nbsp;। फुल्ले इति विशेषणद्वयम्&nbsp;।
                  एकशेषेण हेतूपमानोपमेयतुल्यधर्मद्योतकपूर्णता&nbsp;। इवादिलोपस्तूक्तार्थत्वादतः पूर्णलुप्तेयम्&nbsp;।
                  यत्र समकक्षतया द्वयोरभिधानं तत्र श्लेष एवेत्यतिव्याप्तिरत आह—<b>श्लेषत इति</b>&nbsp;। वाक्यार्थस्य वाक्यसापेक्षतया तद्भेदता&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">या तु वाक्यार्थयोः सापि चतुर्धैकेवशब्दिका&nbsp;।</span>
                  <span class="l">नैकेवशब्दिकेवादिशून्या वैधर्म्यवत्यपि&nbsp;॥ १८&nbsp;॥</span>
                  
               </div>
            </div>
            
            <p>तास्वेकेवशब्दा यथा—</p>
            
            <div class="lg">
               <div class="udāharaṇa">
                  <span class="l">‘पाण्ड्योऽयमंसार्पितलम्बहारः क्लृप्ताङ‍गरागो हरिचन्दनेन&nbsp;।</span>
                  <span class="l">आभाति बालातपरक्तसानुः सनिर्झरोद्गार इवाद्रिराजः&nbsp;॥ १३&nbsp;॥’</span>
                  
               </div>
            </div>
            
            <p>अत्र हिमवत्पाण्ड्ययोर्निर्झरहारयोर्बालातपहरिचन्दनयोश्च परस्परमुपमानोपमेयविवक्षायां
               विशेषणविशेष्यभावपरिकल्पनेन वाक्यार्थयोर्द्वयोरपि कल्पितत्वादेकेनैवेवशब्देन तयोः परस्परमुपमानोपमेयभावोऽभिहितः
               इतीयमेकेवशब्दानाम वाक्यार्थोपमासु वाक्योपमाभक्तिः&nbsp;॥
            </p>
            
            <div class="commentary">
               
               <p>एक एवशब्दो यस्यां सा&nbsp;॥ <b>पाण्ड्य इति</b>&nbsp;। अयं पाण्ड्यो राजभेदः शोभते&nbsp;। कीदृशः&nbsp;। अंसे स्कन्धेऽर्पितो दत्तो लम्बहारो येन सः&nbsp;।
                  हरिचन्दनेन चन्दनमेदेन कृताङ‍गानुलेपनश्च, अभिनवकिरणलोहितशृङ‍गः प्रवहन्निर्झरश्च हिमवानिवाभाति&nbsp;।
                  इह द्वयोर्वाक्यार्थयोरुपमानोपमेयभाव एकेनैवेवपदेनोक्त इत्येकेवोपमेयम्&nbsp;॥
               </p>
               
            </div> 
            ﻿<span class="pageinfo">[page 408]</span>
            
            <p>अनेकेवशब्दा यथा—</p>
            
            <div class="lg">
               <div class="udāharaṇa">
                  <span class="l">‘दिने दिने सा परिवर्धमाना लब्धोदया चान्द्रमसीव लेखा&nbsp;।</span>
                  <span class="l">पुपोष लावण्यमयान्विशेषाञ्ज्योत्स्नान्तराणीव कलान्तराणि&nbsp;॥ १४&nbsp;॥’</span>
                  
               </div>
            </div>
            
            <p>अत्र क्रियापदस्य वाक्यार्थद्वयैकतापत्तिहेतोः सकर्मकत्वात्कर्तुः कर्मणश्चोपमानात् पृथगिवशब्दप्रयोग
               इति सेयमभि धीयमानसादृश्या अनेकेवशब्दानाम वाक्यार्थोपमासु वाक्योपमाभक्तिः&nbsp;॥
            </p>
            
            <div class="commentary">
               
               <p><b>दिन इति</b>&nbsp;। सा गौरी दिने दिने प्रत्यहं परिवर्धमाना सती लावण्यमयान्कान्तिप्रधानान् विशेषानुत्कर्षान्
                  पुपोष पुष्णाति स्म&nbsp;। कीदृशी&nbsp;। लब्धः प्राप्त उदय उपचयो यया सा&nbsp;। यथा चान्द्री लेखा कला
                  प्राप्तोद्गमा प्रत्यहं वर्धमाना च सती कलान्तराणि अन्यान्या कला धत्ते ज्योत्स्नान्तराणि
                  च धत्ते तथेत्यर्थः&nbsp;। लावण्यं ज्योत्स्नास्थानीयम्, विशेषः कलास्थानीयः&nbsp;। यद्वा कलान्तराणि
                  कीदृशानि&nbsp;। ज्योत्स्ना अन्तरा गर्भे येषु तानि&nbsp;। यद्वा ज्योत्स्नाया अन्तरोऽवकाशो येषु
                  तानि&nbsp;। 'लेखा स्याल्लिपिकलयोः’ इति विश्वः&nbsp;। चन्द्रमस इयं चान्द्रमसी&nbsp;। ‘तस्येदम् ४।३।१२०’
                  इत्यण्&nbsp;। ‘लावण्यं चारुता मता’ इति शाश्वतः&nbsp;। ‘गर्भावकाशभेदेष्वन्तरं वाच्यलिङ‍गवत्&nbsp;।’
                  इति मेदिनीकारः&nbsp;। इह पोषणरूपक्रियया वाक्यार्थयोरेकवाक्यता, सा च सकर्मकेति कर्तृकर्मणोः
                  पृथगिवपदप्रयोगादनेकेवोपमेयम्&nbsp;॥
               </p>
               
            </div> 
            
            <p>अनिवादिशब्दा यथा—</p>
            
            <div class="lg">
               <div class="udāharaṇa">
                  <span class="l">‘दिवो जागर्ति रक्षायै पुलोमारिर्भुवो भवान्&nbsp;।</span>
                  <span class="l">अपुरास्तेन हन्यन्ते सावलेपा नृपास्त्वया&nbsp;॥ १५&nbsp;॥’</span>
                  
               </div>
            </div>
            
            <p>अत्र पुलोमारिवर्णनीययोर्द्यावाभूम्योरसुराणामवलिप्तपार्थिवानां च तुल्यक्रियासमावेशादिवादिमन्तरेणापि
               वाक्यार्थानां परस्परमुपमानोपमेयभावोऽवगम्यत इतीयमनिवादिशब्दानाम वाक्यार्थोपमासु वाक्योपमाभक्तिः&nbsp;।
            </p>
            
            <div class="commentary">
               
               <p><b>दिव इति</b>&nbsp;। भवान् भूमे रक्षायै पुलोमारिरिन्द्रो दिवः स्वर्गस्य रक्षायै जागर्ति&nbsp;। तेनेन्द्रेणासुरा
                  हन्यन्ते, त्वया नृपा हन्यन्ते&nbsp;। सावलेपाः सगर्वा इति नृपविशेषणम्&nbsp;। पुलोमनामा दैत्यभेदः
                  स चेन्द्रेण हतस्तत्सुता पुलोमजेन्द्राणी च गृहीतेति पुराणम्&nbsp;। इह तुल्या समैकक्रिया
                  जागरणरूपा हननरूपा च तव्द्दयघटित एवोपमानोपमेयभावः&nbsp;॥
               </p>
               
            </div> 
            ﻿<span class="pageinfo">[page 409]</span>
            
            <p>वैधर्म्यवती यथा—</p>
            
            <div class="lg">
               <div class="udāharaṇa">
                  <span class="l">‘प्रहितः प्रधनाय माधवानहमाकारयितुं महीभृता&nbsp;।</span>
                  <span class="l">न परेषु महौजसश्छलादपकुर्वन्ति मलिम्लुचा इव&nbsp;॥ १६&nbsp;॥’</span>
                  
               </div>
            </div>
            
            <p>अत्र सत्युपमाने सत्युपमेये सत्यपि चेवशब्दे महौजसां मलिम्लुचानां च योऽयं छलापकरणं नाम
               वस्तुधर्मः स उपमान एव नकारेण नियम्यत इति वैधर्म्यवतीनामेयं वाक्यार्थोपमासु वाक्योपमाभक्तिः&nbsp;॥
            </p>
            
            <div class="commentary">
               
               <p><b>प्रहित इत्यादि</b>&nbsp;। अयं विविध उच्यतासदृशोपमविशेषगुणे(?) इहान्यरूपैः साम्येऽपि वाच्यधर्म उपमान एव निषेधेन
                  नियमित इति वैधर्म्यम्&nbsp;। तद्वतीयमुपमा&nbsp;।
               </p>
               
            </div> 
            
            <p>प्रपञ्चोपमाया अष्टविधत्वमाह—</p>
            
            <div class="lg">
               <div class="kārikā">
                  <span class="l">यत्रोक्तिभङ‍ग्या वाक्यार्थे सादृश्यमवगम्यते&nbsp;।</span>
                  <span class="l">वाक्यार्थयोर्विस्तरतः सा प्रपञ्चोपमेष्यते&nbsp;॥ १९&nbsp;॥</span>
                  
               </div>
            </div>
            
            <div class="commentary">
               
               <p><b>यत्रेति</b>&nbsp;। वाक्यार्थे वचनभङ‍ग्या यत्र वाक्यार्थयोर्विस्तरेण सादृश्यं ज्ञायते सा प्रपञ्चोपमा&nbsp;॥
               </p>
               
            </div> 
            
            <p>तस्या विभागमाह—</p>
            
            <div class="lg">
               <div class="kārikā">
                  <span class="l">सा तु प्रकृतरूपा स्याद्रूपेण विकृता तथा&nbsp;।</span>
                  <span class="l">तयोः प्रकृतरूपा सा विज्ञेया च चतुर्विधा&nbsp;॥ २०&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">स्यात्समस्तोपमा तद्वदेकदेशोपमा परा&nbsp;।</span>
                  <span class="l">मालोपमा तृतीया स्याच्चतुर्थी रसनोपमा&nbsp;॥ २१&nbsp;॥</span>
                  
               </div>
            </div>
            
            <div class="commentary">
               
               <p><b>सेति</b>&nbsp;। प्रकृतरूपं साहजिकं विकृतं रूपमौपाधिकम्&nbsp;॥
               </p>
               
            </div> 
            
            <p>तासु समस्तोपमा यथा—</p>
            
            <div class="lg">
               <div class="udāharaṇa">
                  <span class="l">‘अलिवलयैरलकैरिव कुसुमस्तबकैः स्तनैरिव वसन्ते&nbsp;।</span>
                  <span class="l">भान्ति लता ललना इव पाणिभिरिव किसलयैरधिकम्&nbsp;॥ १७&nbsp;॥’</span>
                  
               </div>
            </div>
            ﻿<span class="pageinfo">[page 410]</span>
            
            <p>अत्र वसन्तलक्ष्मीपरिष्कृतलतानां ललनानां च प्रतीयमानसादृश्यानामुपमानोपमेयभावविवक्षायां
               येयमलिवलयादिभिरलकादीनां प्रतीयमानसादृश्यानामेव पृथक्पृथगिवशब्दप्रयोगवतीति विस्तरेणावयविनोऽवयवानां
               चेति सामस्त्येन वाक्यार्थयोरौपम्योक्तिभङ्गिः&nbsp;। सेयं समस्तोपमानाम प्रकृतरूपोपमासु प्रपञ्चोपमाभक्तिः&nbsp;॥
            </p>
            
            <div class="commentary">
               
               <p><b>अलीत्यादि</b>&nbsp;। लता वसन्ते ललना इव स्त्रिय इवाधिकं शोभन्ते&nbsp;। कैः&nbsp;। अलकैरिव भृङ‍गवृन्दैः, पुष्पगुच्छैः
                  कुचैरिव, पल्लवैः पाणिभिरिव&nbsp;। इहावयविनोर्लतास्त्रीरूपयोरवयवानामेकदेशानामलिवलयालकादीनां
                  सामग्र्येणोपमानोपमेयभावात् समस्तोपमेयम्&nbsp;। तेषां च प्रकृतत्वं प्रसिद्धमेव&nbsp;॥
               </p>
               
            </div> 
            
            <p>एकदेशोपमा यथा—</p>
            
            <div class="lg">
               <div class="udāharaṇa">
                  <span class="l">‘कमलदलैरधरैरिव दशनैरिव केसरैर्विराजन्ते&nbsp;।</span>
                  <span class="l">अलिवलयैरलकैरिव कमलैर्वदनैरिव नलिन्यः&nbsp;॥ १८&nbsp;॥’</span>
                  
               </div>
            </div>
            
            <p>अत्र नलिनीनां विलासिनीनां च परस्परमुपमानोपमेयभावे वक्तव्ये विलासिनीलक्षणमुपमानार्थम्,
               एवमवयवान्तराणि च यानि स्तनाद्युपमेयानि, तानि परित्यज्य कमलमेवैकं तदवयवैर्दलादिभिः
               सहाधरादिभिरुपमानैः पृथक्पृथगिवप्रयोगाद्विस्तरेणोपमितम्&nbsp;। तेनेयमेकदेशोपमा नाम प्रकृतरूपोपमासु
               प्रपञ्चोपमाभक्तिः&nbsp;॥
            </p>
            
            <div class="commentary">
               
               <p><b>कमलेति</b> पद्मिन्यः शोभन्ते&nbsp;। कैः&nbsp;। अधरैरिव पद्मपत्त्रैः, दन्तैरिव किंजल्कैः, अलकैरिव भृङ‍गसंघैः,
                  मुखैरिव पद्मैः&nbsp;। इह विस्तरोपमया प्रपञ्चोपमा, हंसस्तनादित्यागात्कमलदलादिना सहाधरादेरेकदेशस्योपमया
                  चैकदेशोपमेयम्&nbsp;॥
               </p>
               
            </div> 
            
            <p>मालोपमा यथा—</p>
            
            <div class="lg">
               <div class="udāharaṇa">
                  <span class="l">‘सोहव्व लक्खणमुहं वणमालव्व विअडं हरिवइस्स उरम्&nbsp;।</span>
                  <span class="l">कित्तिव्व पवणतणअं आणव्व बलाइं से विलग्गइ दिट्ठी&nbsp;॥ १९&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[शोभेव लक्ष्मणमुखं वनमालेव विकटं हरिपतेरुरः&nbsp;।</span>
                  <span class="l">कीर्तिरिव पवनतनयमाज्ञेव बलान्यस्य विलगति दृष्टिः&nbsp;॥]</span>
                  
               </div>
            </div>
            ﻿<span class="pageinfo">[page 411]</span>
            
            <p>अत्र रामदृष्टेर्लक्ष्मणमुखादिविनिवेशिन्याः शोभाद्युपमानमालया प्रतीयमानसादृश्यया विस्तरेणोपमितेर्मालोपमा
               नामेयं प्रकृतरूपोपमासु प्रपञ्चोपमाभक्तिः&nbsp;॥
            </p>
            
            <div class="commentary">
               
               <p><b>सोहेति</b>&nbsp;। ‘शोभेव लक्ष्मणमुखं वनमालेव विकटं हरिपतेरुरः&nbsp;। कीर्तिरिव पवनतनयमाज्ञेव बलान्यस्य
                  विलगति दृष्टिः&nbsp;॥’ अस्य रामस्य दृष्टिर्लक्ष्मणमुखं विलगति संबध्नाति&nbsp;। शोभेव दर्शनानन्तरमेव
                  मुखप्रसादात्&nbsp;। हरिपतेः सुग्रीवस्य विस्तीर्णमुरः सा विलगति वनमालेव पौरुषाध्यवसायनिमित्तम्,
                  समस्तवक्षःस्थलविलोकनाद्धवलश्यामलया दृष्ट्या वनमालेव प्रमाणावसरे प्रभुणा सुग्रीवाय
                  प्रसादीकृतेति भावः&nbsp;। पवनतनयं हनूमन्तं विलगति कीर्तिरिव, तस्य ज्ञातपौरुषस्य विकसितया
                  धवलितगगनया दृष्ट्या निरीक्षणं कृतमिति भावः&nbsp;। बलानि विलगति आज्ञेव, तदनन्तरमेवातिबलानां
                  तेषां गमनोद्योगात्&nbsp;। ‘आपादप्रवणां मालां वनमालेति तां विदुः&nbsp;।’ इति शाश्वतः&nbsp;। मुखादेराधारस्यैव
                  कर्मता&nbsp;। यद्वा ‘उपसर्गेण धात्वर्थो बलादन्यत्र नीयते&nbsp;।’ इति व्युत्पत्त्या विलगतेः सकर्मकता&nbsp;।
                  इह रामदृष्टेः शोभाद्युपमानमालया सूत्रेण ग्रथनमेव, विस्तरेणोपमितेर्मालोपमेयम्&nbsp;। न चेयं
                  बहूपमा; एकस्य धर्मस्य बहुभिरनुपस्थितत्वात्&nbsp;॥
               </p>
               
            </div> 
            
            <p>रसनोपमा यथा—</p>
            
            <div class="lg">
               <div class="udāharaṇa">
                  <span class="l">‘चन्द्रायते शुक्लरुचापि हंसो हंसायते चारुगतेन कान्ता&nbsp;।</span>
                  <span class="l">कान्तायते स्पर्शसुखेन वारि वारीयते स्वच्छतया विहायः&nbsp;॥ २०&nbsp;॥’</span>
                  
               </div>
            </div>
            
            <p>अत्र चन्द्रादीनां शौक्ल्यादिभिरभिधीयमानसादृश्यैर्हंसादिभिर्येयं रसनान्यायेन पश्चाद्वलनया
               विस्तरवती हेतुमती च प्रत्ययोपमापङ्क्तिस्तथेहैकवाक्यताकरणेन शरद्रमणीयतोयवर्णनमिति सेयं
               रसनोपमा नाम प्रकृतरूपोपमासु प्रपञ्चोपमाभक्तिः&nbsp;॥
            </p>
            
            <div class="commentary">
               
               <p><b>चन्द्रेति</b>&nbsp;। अथ हंसः श्वेतदीप्त्या चन्द्रायते चन्द्र इवाचरति&nbsp;। प्रिया मनोज्ञगमनेन हंस इवाचरति&nbsp;।
                  वारि जलं स्पर्शसुखेन कान्तेवाचरति&nbsp;। विहायो गगनं निर्मलतया वारीयते जलमिवाचरति&nbsp;। ‘वार्वारि
                  जलम्’ इत्यमरः&nbsp;। ‘पुंस्याकाशविहायसी’ इति च&nbsp;। इह पश्चाद्वलना पूर्वापेक्षतया क्षुद्रघण्टिकाक्रमः
                  प्रपञ्चवत्त्वं रुचेत्यादिहेतुमत्त्वं प्रतीत्युपमाबाहुल्यं च स्फुटमेव&nbsp;। तर्हि प्रकृतरूपता
                  कथं स्यादत ﻿<span class="pageinfo">[page 412]</span> आह—<b>तथेति</b>&nbsp;। उपमापङ्क्त‍याङ्‍क्त‍या चैकवाक्यताविधानेन शरदृतुवर्णनेन प्रकृतरूपेति भावः&nbsp;। (तुरीया
                  चतुर्थी च, ‘तुरणमत्तावाद्यक्षरलोपश्च’ इति (?) छः&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">इतीमास्ताश्चतस्रोऽपि रूपेण प्रकृतेन याः&nbsp;।</span>
                  <span class="l">उपमानां चतस्रोऽन्या विकृतेन प्रचक्ष्महे&nbsp;॥ २२&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">विपर्यासोपमा तासु प्रथमाथोभयोपमा&nbsp;।</span>
                  <span class="l">अथोत्पाद्योपमा नाम तुरीयानन्वयोपमा&nbsp;॥ २३&nbsp;॥</span>
                  
               </div>
            </div>
            
            <p>तासु विपर्यासोपमा यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘यत्त्वन्नेत्रसमानकान्ति सलिले मग्नं तदिन्दीवरं</span>
                     <span class="seg">मेघैरन्तरितः प्रिये तव मुखच्छायानुकारी शशी&nbsp;।</span>
                     </span>
                  <span class="l">
                     <span class="seg">येऽपि त्वद्गमनानुसारिगतयस्ते राजहंसा गता-</span>
                     <span class="seg">स्त्वत्सादृश्यविनोदमात्रमपि मे दैवेन न क्षम्यते&nbsp;॥ २१&nbsp;॥’</span>
                     </span>
                  
               </div>
            </div>
            
            <p>अत्र नेत्रादीनामुपमेयत्वमिन्दीवरादीनामुपमानत्वमिति प्रसिद्धौ येयमत्यनुरागान्नेत्रादिष्वाधिक्यबुद्धिर्नात्यनुरागादिन्दीवरादिषु
               तदनुकारिबुद्धिस्तयेह रामेण विरहिणाभिधीयमानसादृश्यानाममीषां परस्परमुपमानोपमेयभावः प्रसिद्धेर्विपर्यासेन
               कल्पित इति सेयं विपर्यासोपमा नाम विकृतरूपोपमासु प्रपञ्चोपमाभक्तिः&nbsp;॥
            </p>
            
            <div class="commentary">
               
               <p><b>यदिति</b>&nbsp;। हे प्रिये, मम त्वत्सादृश्यहर्षमात्रमपि न दैवेन क्षम्यते&nbsp;। यस्मात्तदिन्दीवरं जले
                  मग्नम्&nbsp;। कीदृशम्&nbsp;। त्वन्नेत्रसमशोभम्&nbsp;। चन्द्रो मेघैरन्तरितश्छन्नः&nbsp;। कीदृशः&nbsp;। त्वन्मुखप्रतिबिम्बसदृशः&nbsp;।
                  तेऽपि राजहंसा गताः&nbsp;। ये त्वद्गतितुल्यगमनाः इह प्रसिद्धिविपर्ययेणोपमितेर्विपर्यासोपमा&nbsp;॥
               </p>
               
            </div> 
            
            <p>उभयोपमा यथा—</p>
            
            <div class="lg">
               <div class="udāharaṇa">
                  <span class="l">‘तवाननमिवाम्भोजमम्भोजमिव ते मुखम्&nbsp;।</span>
                  <span class="l">निलीनां नलिनीखण्डे कथं नु त्वां लभेमहि&nbsp;॥ २२&nbsp;॥’</span>
                  
               </div>
            </div>
            
            <p>अत्राप्यत्यन्तसादृश्यादेकस्मिन्पक्षे प्रसिद्धेर्विपर्यास इति सेयं प्रतीयमानसादृश्योभयोपमा
               नाम विकृतरूपोपमासु प्रपञ्चोपमाभक्तिः&nbsp;।
            </p>
            ﻿<span class="pageinfo">[page 413]</span>
            
            <div class="commentary">
               
               <p><b>तवेति</b>&nbsp;। हे प्रिये, त्वां कथं नु लभेमहि&nbsp;। कीदृशीम्&nbsp;। पद्मिनीकदम्बे निलीनां स्थिताम्&nbsp;। मुखेनापि
                  न लाभ इत्याह—तव मुखमिव पद्मम् पद्ममिव मुखम्&nbsp;। इह प्रथमपक्षे विपर्यासोऽथोभयोपमानोपमेयभावादुभयोपमेयम्&nbsp;॥
               </p>
               
            </div> 
            
            <p>उत्पाद्योपमा यथा—</p>
            
            <div class="lg">
               <div class="udāharaṇa">
                  <span class="l">‘उभौ यदि व्योम्नि पृथक्प्रवाहावाकाशगङ‍गापयसः पतेताम्&nbsp;।</span>
                  <span class="l">तदोपमीयेत तमालनीलमामुक्तमुक्तालतमस्य वक्षः&nbsp;॥ २३&nbsp;॥’</span>
                  
               </div>
            </div>
            
            <p>अत्रोपमानार्थमुत्पाद्योपमेयेन प्रतीयमानमभिधीयमानं च सादृश्यमभिहितमिति सेयमुत्पाद्योपमानाम
               विकृतरूपोपमासु प्रपञ्चोपमाभक्तिः&nbsp;॥
            </p>
            
            <div class="commentary">
               
               <p><b>उभाविति</b>&nbsp;। उभावित्यादिविवृतोऽयं श्लेषगुणे&nbsp;। इह यद्येते पतेतामित्युपमानता तस्योत्पाद्यत इतीयमुत्पाद्योपमा&nbsp;।
                  अनेकेषामुपमितेः प्रपञ्चोफ्मात्वम्&nbsp;॥
               </p>
               
            </div> 
            
            <p>अनन्वयोपमा यथा—</p>
            
            <div class="lg">
               <div class="udāharaṇa">
                  <span class="l">‘त्वन्मुखं त्वन्मुखमिव त्वद्दृशौ त्वद्दृशाविव&nbsp;।</span>
                  <span class="l">त्वन्मूर्तिरिव मूर्तिस्ते त्वमिव त्वं कृशोदरि&nbsp;॥ २४&nbsp;॥’</span>
                  
               </div>
            </div>
            
            <p>अत्र त्वमेवेदृशी नान्या त्वत्सदृशीत्यनन्वये सति उपमानोपमेयभावविवक्षयैकस्यापि वस्तुनो
               भेदमुपकल्प्य प्रतीयमानसादृश्यमौपम्येनाभिहितमिति सेयमनन्वयोपमानाम विकृतरूपोपमासु प्रपञ्चोपमाभक्तिः&nbsp;॥
            </p>
            
            <div class="commentary">
               
               <p><b>त्वदित्यादि</b>&nbsp;। विवृतोऽयं लाटानुप्रासे&nbsp;। इहान्या त्वत्सदृशी नेत्युपमानान्तरसंबन्धाभावोऽनन्वयः&nbsp;।
                  तदुपमितिः कथं तस्या भेदगर्भत्वादत आह—<b>एकस्यापीति</b>&nbsp;। तथा चाभेदेऽपि भेदकल्पनाददोषः&nbsp;। औपम्येनोपमायाः, स्वार्थे कः ष्यञ्&nbsp;। इत्युपमालंकारनिरूपणम्&nbsp;॥
               </p>
               
            </div> 
            
            <p>रूपकालंकारनिरूपणम्&nbsp;।</p> 
            
            <p>रूपकलक्षणमाह—</p>
            
            <div class="lg">
               <div class="kārikā">
                  <span class="l">यदोपमानशब्दानां गौणवृत्तिव्यपाश्रयात्&nbsp;।</span>
                  <span class="l">उपमेये भवेद्वृत्तिस्तदा तद्रूपकं विदुः&nbsp;॥ २४&nbsp;॥</span>
                  
               </div>
            </div>
            
            <div class="commentary">
               
               <p><b>यदेति</b>&nbsp;। यदोपमानपदानां पद्मादीनामुपमेयेषु मुखादिषु वृत्तिर्बोधकता भवे-﻿<span class="pageinfo">[page 414]</span>त्तदा रूपकम्&nbsp;। कथमन्यस्यान्यबोधकतातिप्रसङ‍गात्&nbsp;। तत्राह—<b>गौणेति</b>&nbsp;। गौणवृत्तिर्गैणी तदाश्रयणात्&nbsp;। तथा च गौणान्यस्यान्यबोधकता&nbsp;। एवं च यत्रोपमानोपमेयपदाभ्यामभेदो
                  गुणादिपुरस्कारेण बोध्यते तत्र रूपकं, यत्र सादृश्यमात्रं तत्रोपमेति तयोर्भेदः&nbsp;॥
               </p>
               
            </div> 
            
            <p>विभागमाह—</p>
            
            <div class="lg">
               <div class="kārikā">
                  <span class="l">शब्दार्थोभयभूयिष्ठभेदात्त्रधा तदुच्यते&nbsp;।</span>
                  <span class="l">शब्दभूयिष्ठमेतेषु प्रकृतं विकृतं तथा&nbsp;॥ २५&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">अर्थभूयिष्ठमप्याहुः प्राधान्येङ‍ग्यङ्ग्योर्द्विधा&nbsp;।</span>
                  <span class="l">द्विधैवोभयभूयिष्ठं शुद्धसंकीर्णभेदतः&nbsp;॥ २६&nbsp;॥</span>
                  
               </div>
            </div>
            
            <div class="commentary">
               
               <p><b>शब्देति</b>&nbsp;। प्रथमं यावद्रूपकं त्रिधा—शब्दभूयिष्ठार्थभूयिष्ठतदुभयभूयिष्ठभेदात्&nbsp;। तत्र शब्दभूयिष्ठं
                  प्रकृतविकृतभेदाद्द्विध्य, अर्थभूयिष्ठमङ्गिप्रधानाङ‍गप्रधानभेदाद्द्विधा, उभयभूयिष्ठमपि
                  शुद्धसंकीर्णभेदाद्द्विधेति विभागः&nbsp;॥
               </p>
               
            </div> 
            
            <p>तत्र प्रकृतशब्दभूयिष्ठविभागमाह—</p>
            
            <div class="lg">
               <div class="kārikā">
                  <span class="l">चतुर्धा प्रकृतं तेषु शब्दभूयिष्ठमुच्यते&nbsp;।</span>
                  <span class="l">समस्तं व्यस्तमुभयं सविशेषणमित्यपि&nbsp;॥ २७&nbsp;॥</span>
                  
               </div>
            </div>
            
            <p>तेषु समस्तं यथा—</p>
            
            <div class="lg">
               <div class="udāharaṇa">
                  <span class="l">‘पाणिपद्मानि भूपानां संकोचयितुमीशते&nbsp;।</span>
                  <span class="l">त्वत्पादनखचन्द्राणामर्चिषः कुन्दनिर्मलाः&nbsp;॥ २५&nbsp;॥’</span>
                  
               </div>
            </div>
            
            <p>अत्र ‘उपमितं व्याघ्रादिभिः सामान्याप्रयोगे २।१।५६’ इति समासे पद्मानीव पद्मानि चन्द्रा
               इव चन्द्रा इत्यभेदोपचारेणोत्पन्नसादृश्यात्पाणीनां नखानां च पद्मचन्द्रादिभिरभिधाने
               सामान्येवादिशब्दाप्रयोगादुपमानार्थस्तिरोभूत इति सोऽयं गौणशब्दव्यपाश्रयः समासहेतुकः
               समस्तरूपं नाम प्रकृतरूपकेषु शब्दभूयिष्ठरूपकभेदः&nbsp;॥
            </p>
            
            <div class="commentary">
               
               <p><b>चतुर्धेति</b>&nbsp;। <b>पाणीति</b>&nbsp;। त्वत्पादनखचन्द्राणामर्चिषस्तेजांसि भूपानां करकमलानि संकोचयितुं निमीलयितुमीशते समर्था
                  भवन्ति&nbsp;। अर्चिषः कीदृश्यः&nbsp;। ﻿<span class="pageinfo">[page 415]</span>कुन्दपुष्पवदमलाः&nbsp;। ‘अर्चिर्हेतिः शिखा स्त्रियाम्’ इत्यमरः&nbsp;। पाणिः पद्ममिव नखश्चन्द्र
                  इवेत्यत्र ‘उपमितं व्याघ्रादिभिः सामान्याप्रयोगे २।१।५६’ इति समासः&nbsp;। इह सामान्यस्येवादेरप्रयोगेणाभेदोपचारादुपमानार्थस्तिरोभूत
                  इति गौणीपुरस्कारः&nbsp;। तिरोभूतत्वं च परमार्थतः सन्नपि भेदो न भासत इति, तत्तु समासेनैव
                  कृतम्, अत एव शब्दप्राचुर्याच्छब्दभूयिष्ठता&nbsp;॥
               </p>
               
            </div> 
            
            <p>व्यस्तं यथा—</p>
            
            <div class="lg">
               <div class="udāharaṇa">
                  <span class="l">‘अङ‍गुल्यः पल्लवान्यासन्कुसुमानि नखार्चिषः&nbsp;।</span>
                  <span class="l">बाहू लते वसन्तश्रीस्त्वं नः प्रत्यक्षचारिणी&nbsp;॥ २६&nbsp;॥’</span>
                  
               </div>
            </div>
            
            <p>अत्रापि पूर्ववत्पल्लवकुसुमलतावसन्तश्रीशब्दानां गुणवृत्त्याश्रयेणाङ‍गुलीनखार्चिर्बाहुवर्णनीयनामिकाभिः
               सह सामानाधिकरण्यात्सामान्येवादिशब्दाप्रयोगाच्च तिरोभूतेऽप्युपमानार्थे समासो न कृत
               इत्यसमस्तरूपं नाम प्रकृतरूपकेषु शब्दभूयेष्ठरूपकभेदः&nbsp;॥
            </p>
            
            <div class="commentary">
               
               <p><b>अङ‍गुल्य इत्यादि</b>&nbsp;। हे सुन्दरि, त्वं नोऽस्माकं प्रत्यक्षचारिणी दृष्टिविषया पादविहारिणी वा वसन्तस्य
                  श्रीरसि&nbsp;। अभेदोपचारे बीजमाह—तवाङ‍गुल्यः पल्लवान्यासन्&nbsp;। नखदीप्तयः पुष्पाण्यासन्&nbsp;।
                  बाहू लते बाहुद्वयं च लताद्वयम्&nbsp;। ‘पल्लवोऽस्त्री किसलयम्’ इत्यमरः&nbsp;। उपमानोपमेयभेदमाह—<b>सामान्येति</b>&nbsp;। इह समासाभावाव्द्यस्तरूपता&nbsp;॥
               </p>
               
            </div> 
            
            <p>समस्तव्यस्तं यथा—</p>
            
            <div class="lg">
               <div class="udāharaṇa">
                  <span class="l">‘स्मितं मुखेन्दौ ज्योत्स्ना ते प्रभाम्बु कुचकुम्भयोः&nbsp;।</span>
                  <span class="l">दोर्लतापल्लवे पाणौ पुष्पं सखि नखार्चिषः&nbsp;॥ २७&nbsp;॥’</span>
                  
               </div>
            </div>
            
            <p>अत्र मुखेन्दोः स्मितमेव ज्योत्स्ना, कुचकुम्भयोः प्रभैवाम्बु, दोर्लतयोः पल्लवभूते पाणौ
               नखार्चिष एव पुष्पमिति समस्तानामसमस्तानां च गौणशब्दानामुपमातिरस्कारेण दर्शितत्वादिदं
               समस्तव्यस्तरूपं नाम प्रकृतरूपकेषु शब्दभूयिष्ठरूपकभेदः&nbsp;॥
            </p>
            
            <div class="commentary">
               
               <p><b>स्मितमित्यादि</b>&nbsp;। हे सखि, तव मुखेन्दौ स्मितमीषद्धासो ज्योत्स्नास्ति&nbsp;। कुचकुम्भयोः प्रभा दीप्तिरम्बु
                  जलम्&nbsp;। बाहुलतायाः पल्लवभूते मणौ नखदीप्तयः ﻿<span class="pageinfo">[page 416]</span>पुष्पम्&nbsp;। ‘नीरक्षीराम्बुशम्बरम्’ इत्यमरः&nbsp;। वादिव्यतिरेकादुपमातिरस्कारः&nbsp;। इह प्रथमं
                  समस्तं ततोऽसमस्तमिति समस्तव्यस्तता&nbsp;॥
               </p>
               
            </div> 
            
            <p>सविशेषणं यथा—</p>
            
            <div class="lg">
               <div class="udāharaṇa">
                  <span class="l">‘हरिपादः शिरोलग्नजह्नुकन्याजलांशुकः&nbsp;।</span>
                  <span class="l">जयत्यसुरनिःशङ‍कसुरानन्दोत्सवध्वजः&nbsp;॥ २८&nbsp;॥’</span>
                  
               </div>
            </div>
            
            <p>अत्र यथोक्तविशेषणविशिष्टो यो हरिपादो यश्च हरिहतासुरेभ्यो निःशङ‍कानां सुराणामानन्दोत्सवे
               ध्वजस्तयोः सविशेषणयोरेव प्रतीयमानसादृश्ययोः परस्परमुपमानोपमेयभाव इति सविशेषणं नाम
               प्रकृतरूपकेषु शब्दभूयिष्ठरूपकभेदः&nbsp;। तदेतच्चतुष्टयमपि प्रकृतसमासादिशब्दैर्निबद्धमिति
               प्रकृतमुच्यते&nbsp;॥
            </p>
            
            <div class="commentary">
               
               <p><b>हरीत्यादि</b>&nbsp;। शिरसि अग्रं लग्नं बलिवञ्चने त्रिविक्रमदशायां ब्रह्माण्डाप्तौ ब्रह्मणा पाद्यार्थमावर्जितं
                  यज्जह्नुकन्याया गङ‍गाया जलं तदेवांशुकं वस्त्रमिव यत्र तादृशो हरेर्वामनरूपस्य पादो
                  बलिविजयादसुरेभ्यो निःशङ‍कानां देवानां हर्षोत्सवे ध्वज एव जयति&nbsp;। अत एव जाह्नवीजलमंशुकत्वेन
                  रूपितम्, तेन विना ध्वजानुपपत्तेः ‘शिरोऽग्रे मस्तकेऽपि च’ इति मेदिनीकारः&nbsp;। इह पादध्वजयोर्विशेषणवतोरेव
                  रूपणात् सविशेषणरूपकता&nbsp;। प्रकृतत्वं प्रस्तुतत्वम्&nbsp;। तच्च समासादिभिरेवेति प्रकृतरूपकता&nbsp;॥
               </p>
               
            </div> 
            
            <p>विकृतशब्दभूयिष्ठं विभजते—</p>
            
            <div class="lg">
               <div class="kārikā">
                  <span class="l">चतुरो विकृतस्यापि प्रभेदान्प्रतिजानते&nbsp;।</span>
                  <span class="l">परम्पराथ रशनामालारूपकरूपकम्&nbsp;॥ २८&nbsp;॥</span>
                  
               </div>
            </div>
            
            <div class="commentary">
               
               <p><b>चतुर इति</b>&nbsp;। विकृतस्यापि चतुरो भेदान् प्रतिजानते स्वीकुर्वन्ति&nbsp;। धीरा इति शेषः&nbsp;॥
               </p>
               
            </div> 
            
            <p>तेषु परम्परा यथा—</p>
            
            <div class="lg">
               <div class="udāharaṇa">
                  <span class="l">‘ववसाअरइप्पओसो रोसगइन्ददिढसिङ‍खलापडिबन्धो&nbsp;।</span>
                  <span class="l">कह कह वि दासरहिणो जअकेसरिपञ्जरो गओ घणसमओ २९’</span>
                  
               </div>
            </div>
            
            <div class="lg">
               <div class="chāyā">
                  <span class="l">[व्यवसायरविप्रदोषो रोषगजेन्द्रदृढशृङ‍खलाप्रतिबन्धः&nbsp;।</span>
                  <span class="l">कथं कथमपि दाशरथेर्जयकेसरिपञ्जरो गतो घनसमयः&nbsp;॥</span>
                  
               </div>
            </div>
            ﻿<span class="pageinfo">[page 417]</span>
            
            <p>अत्र दाशरथिसंबन्धिनो व्यवसायस्य रविणा, रोषस्य गजेन्द्रेण, जयस्य केसरिणा सहोपमानोपमेयभावकल्पनया
               यदेकं रूपणमथैतत्संबन्धितया प्रदोषशृङ‍खलाप्रतिबन्धपञ्जराणां द्वितीयं तत्र त्रयाणामपि
               घनसमयेन तृतीयं तेनेदं रूपकं परम्परानाम विकृतरूपकेषु शब्दभूयिष्ठरूपकभेदः&nbsp;॥
            </p>
            
            <div class="commentary">
               
               <p><b>ववसाअ इत्यादि</b>&nbsp;। ‘व्यवसायरविप्रदोषो रोषगजेन्द्रदृढशृङ‍खलाप्रतिबन्धः&nbsp;। कथं कथमपि दाशरथेर्जयकेसरिपञ्जरो
                  गतो घनसमयः&nbsp;॥’ अत्र दाशरथे रामस्य कथं कथमपि कष्टसृष्ट्या घनसमयो वर्षर्तुरतीतः&nbsp;। कीदृशः&nbsp;।
                  व्यवसायः कार्योद्योगः स एव रविस्तेजोमयत्वात्तस्य प्रदोषोऽस्तगमनकालः&nbsp;। दोष एव गजेन्द्रो
                  दुर्निवारत्वात्तस्य दृढशृङ‍खलाप्रतिबन्धः प्रतिबन्धकत्वात्&nbsp;। जय एव केसरी तस्य पञ्जरो
                  गृहभेदो नियामकत्वात्&nbsp;। ‘शृङ‍खला निगडे त्रिषु’ इति भेदिनीकारः&nbsp;। इह रामसंबन्धिसंबन्धिरूपणात्परम्परारूपकम्&nbsp;।
                  संबन्धिसंबन्धित्वादेव विकृतत्वम्&nbsp;॥
               </p>
               
            </div> 
            
            <p>रशना यथा—</p>
            
            <div class="lg">
               <div class="udāharaṇa">
                  <span class="l">‘किसलयकरैर्लतानां करकमलैर्मृगदृशां जगज्जयति&nbsp;।</span>
                  <span class="l">नलिनीनां कमलमुखैर्मुखेन्दुभिर्योषितां मदनः&nbsp;॥ ३०&nbsp;॥’</span>
                  
               </div>
            </div>
            
            <p>अत्र किसलयकरैः, करकमलैः, कमलमुखैः, मुखेन्दुभिरिति रशनाक्रमेण शब्दानां संदर्भ उपलभ्यमानस्तदर्थानां
               मनोभुवो जगद्विजये लतादिसंबन्धात्करणभावमनुमापयतीति रशनानामैतद्विकृतरूपकेषु शब्दभूयिष्ठरूपकभेदः&nbsp;॥
            </p>
            
            <div class="commentary">
               
               <p><b>किसलयेत्यादि</b>&nbsp;। मदनः कामो हरिणाक्षीणां हस्तपद्मैर्लतानां किसलयकरैर्जगज्जयति&nbsp;। योषितां मुखचन्द्रैः
                  पद्मिनीनां पद्ममुखैश्च जगज्जयति&nbsp;। इह रशना क्षुद्रघण्टिका तस्याः क्रमः पश्चाद्वलनयैकैकप्रथना
                  शब्दगता प्रतीयत इति रशनारूपकमिदम्&nbsp;॥
               </p>
               
            </div> 
            
            <p>माला यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘स्वामी दुर्नयवारणव्यतिकरे शौर्योपदेशे गुरु-</span>
                     <span class="seg">र्विस्रम्भे हृदयं नियोगसमये दासो भये चाश्रयः&nbsp;।</span>
                     </span>
                  ﻿<span class="pageinfo">[page 418]</span>
                  <span class="l">
                     <span class="seg">दाता सप्तसमुद्रसीमरशनादामाङ्कितायाः क्षितेः</span>
                     <span class="seg">सर्वाकारमहो स्वयंवरसुहृत्को वा न कर्णो मम&nbsp;॥ ३१&nbsp;॥’</span>
                     </span>
                  
               </div>
            </div>
            
            <p>अत्र स्वाम्यादीनां मालोपमादिक्रमेण निरूपितत्वान्मालारूपकं नाम विकृतरूपकेषु शब्दभूयिष्ठरूपकभेदः&nbsp;॥</p>
            
            <div class="commentary">
               
               <p><b>स्वामीत्यादि</b>&nbsp;। को वा न, अपि तु सर्व एव&nbsp;। तदेवाह—दुर्नयस्य वारणे निवारणे व्यतिकर आसङ‍गस्तत्र स्वामी
                  प्रभुः&nbsp;। दुर्नयनिवारक इत्यर्थः&nbsp;। शौर्यस्योपदेशे गुरुरुपदेष्टा&nbsp;। विस्रम्भे हृदयं विश्वासपात्रम्&nbsp;।
                  नियोग आज्ञा तत्काले दासः&nbsp;। भये आश्रयश्च&nbsp;। सप्तसमुद्रसीमान एव रशनादाम तच्चिह्निताया
                  भूमेर्दाता&nbsp;। अहो आश्चर्यं सर्वाकारं यथा स्यादेवं स्वयंवरसुहृत् सहजमित्रं च, निरुपधित्वं
                  स्वयंवरशब्दार्थः&nbsp;। हृदयमित्यजहल्लिङ‍गतयान्वयः&nbsp;। ‘आज्ञा नियोग आदेशः’ इत्यमरः&nbsp;। इह विस्तरेण
                  रूपितत्वान्मालारूपकम्&nbsp;॥
               </p>
               
            </div> 
            
            <p>रूपकरूपकं यथा—</p>
            
            <div class="lg">
               <div class="udāharaṇa">
                  <span class="l">‘मुखपङ‍कजरङ‍गेऽस्मिन्भ्रूलता नर्तकी तव&nbsp;।</span>
                  <span class="l">लीलानाट्यामृतं दृष्टौ सखि यूनां निषिञ्चति&nbsp;॥ ३२&nbsp;॥’</span>
                  
               </div>
            </div>
            
            <p>अत्र मुखमेव पङ‍कजं तदेव रङ‍गः, भ्रूरेव लता सैव नर्तकी, लीलैव नाट्यं तदेवामृतमिति रूपितानामपि
               रूपणेन समासेन रूपकरूपकं नामायं विकृतरूपकेषु शब्दभूयिष्ठरूपकभेदः&nbsp;। तदेतच्चतुष्टयमपि
               परम्परादिभिर्विकृतसमासादिशब्दैर्निबद्धमिति विकृतमुच्यते&nbsp;॥
            </p>
            
            <div class="commentary">
               
               <p><b>मुखेत्यादि</b>&nbsp;। हे सखि, तव भ्रूलतास्मिन्मुखपद्मरङ्गे नर्तकी यूनां दृष्टौ नेत्रे लीलानाट्यामृतं
                  निषिञ्चति&nbsp;। लीलाविलास एव नाट्यं नृत्यं तदेवामृतम्&nbsp;। इह मुखं पङ‍कजेन रूपयित्वा रङ‍गत्वेन
                  रूपितम्, एवं भ्रुवौ लतात्वेन रूपयित्वा नर्तकीत्वेन रूपिते&nbsp;। लीलैव नाट्यं तदेवामृतमिति
                  रूपितरूपणाद्रूपकरूपकम्&nbsp;॥
               </p>
               
            </div> 
            
            <p>अर्थभूयिष्ठरूपकेऽङ्गिप्रधानं विभजते—</p>
            
            <div class="lg">
               <div class="kārikā">
                  <span class="l">समस्तं चासमस्तं च युक्तं चायुक्तमेव च&nbsp;।</span>
                  <span class="l">चतुर्धाङ्गि प्रधानं स्यादर्थभूयिष्ठरूपकम्&nbsp;॥ २९&nbsp;॥</span>
                  
               </div>
            </div>
            ﻿<span class="pageinfo">[page 419]</span>
            
            <p>तेषु समस्तं यथा—</p>
            
            <div class="lg">
               <div class="udāharaṇa">
                  <span class="l">‘ताम्राङ‍गुलिदलश्रेणिनखदीधितिकेसरम्&nbsp;।</span>
                  <span class="l">ध्रियते मूर्ध्नि भूपालैर्भवच्चरणपङ‍कजम्&nbsp;॥ ३३&nbsp;॥’</span>
                  
               </div>
            </div>
            
            <p>अत्र समस्तोपमायामिव पादाख्यः पङ‍कजाख्यश्चावयवी परस्परमुपमानोपमेयभूतः प्रतीयमानाभिधीयमानसादृश्यैरङ‍गुलिश्रेणिनखदीधितिभिर्दलश्रेणिकेसरैश्च
               सह सामस्त्येन रूपितस्तद्योग्यस्थानविन्यासेन चार्थस्य प्राधान्यमभिहितमिति समस्तं नाम
               रूपकमिदमङ्गिप्रधानरूपकेष्वर्थभूयिष्ठरूपकभेदः&nbsp;। न चैतद्वाच्यम्—'पाणिपद्मानि भूपाना'मित्यादेरुदाहरणादिदं
               न भिद्यत इति&nbsp;। तत्र हि नखार्चिषां क्रियासमावेशेन प्राधान्यमवगम्यते, न नखचन्द्राणां
               ततश्च न रूपकम्&nbsp;। पाणिपद्मेत्यस्य तु यद्यपि संकोचक्रियायामस्ति समावेशस्तथापि न तानि
               वर्णनीयत्वेनोपन्यस्तानि, अपि तु जिगीषुभाववर्णनाङ‍गतया&nbsp;। अतः समावेशमात्रभणनान्न तत्र
               पाणिपद्मानां नापि नखचन्द्राणामर्थप्राधान्यमपि तु शब्दप्राधान्यमेव&nbsp;। इह तु चरणपङ‍कजताम्राङ‍गुलिदलश्रेण्यादिविशेषणविशिष्टस्य
               भूपालमौलिविनिवेशनेन प्राधान्यं प्रतीयत इत्युभयमपि निरवद्यम्&nbsp;॥
            </p>
            
            <div class="commentary">
               
               <p><b>समस्तमिति&nbsp;। ताम्रेत्यादि</b>&nbsp;। भवच्चरणपद्मं नृपैर्मस्तके ध्रियते&nbsp;। कीदृशम्&nbsp;। ताम्राङ‍गुलयो दलश्रेणिः पत्त्रपङ्क्तिर्यत्र
                  तत्&nbsp;। नखदीधितयः केसराणि यत्र तत्&nbsp;। <b>समस्तेति</b>&nbsp;। यथा समस्तोपमायामवयविनोः सामस्त्येनोपमा, तथात्राप्यवयविनोरेव प्राधान्येन सामस्त्येन
                  रूपकमित्यर्थः&nbsp;। अङ‍गुल्यादौ प्रतीयमानता दलादावभिधीयमानता&nbsp;। तर्हि शब्दभूयिष्ठत्वमेव
                  स्यादत आह—<b>तद्योग्येति</b>&nbsp;। शब्दोपस्थापितानामर्थानामिह यथास्थानं विनिवेशादर्थप्राधान्यमित्यर्थभूयिष्ठत्वमुक्तमित्यर्थः&nbsp;।
                  शब्दभूयिष्ठरूपकभेदे समस्तेऽतिव्याप्तिमाशङ‍कते—<b>न चेति</b>&nbsp;। तत्रापि नानाशब्दोपस्थापितानामर्थानामवयविनोरेव प्राधान्यमतो नानयोर्भेद इत्याशयः&nbsp;।
                  परिहरति—<b>तत्र हीति</b>&nbsp;। तत्रार्चिषां प्राधान्यं साक्षात्क्रियान्वयात्, समर्थानामवयविनोरेव प्राधान्यमतोऽनयोर्भेद
                  इत्याशयः&nbsp;। नखचन्द्राणां तदङ‍गतयान्वयः&nbsp;। ﻿<span class="pageinfo">[page 420]</span>तर्ह्यर्चिषामेव रूपकत्वमस्तु, तथापि स दोषस्तदवस्थ एवेत्यत आह—<b>ताश्चेति</b>&nbsp;। ता अर्चिषः&nbsp;। पाणिपद्मानीत्यत्र रूपकत्वे दोषतादवस्थ्यादाह—<b>पाणीति</b>&nbsp;। जिगीषुभाववर्णनायां मुख्यत्वेनाङ‍गतया पाणिपद्माद्यन्वय इति शब्दप्राधान्यमेव&nbsp;। प्रकृते
                  तु चरणादेरवयविनः प्रधानक्रियान्वय इत्यर्थप्राधान्यमिति भेदः&nbsp;॥
               </p>
               
            </div> 
            
            <p>असमस्तं यथा—</p>
            
            <div class="lg">
               <div class="udāharaṇa">
                  <span class="l">‘अकस्मादेव ते चण्डि स्फुरिताधरपल्लवम्&nbsp;।</span>
                  <span class="l">मुखं मुक्तारुचो धत्ते घर्माम्भःकणमञ्जरीः&nbsp;॥ ३४&nbsp;॥’</span>
                  
               </div>
            </div>
            
            <p>अत्राप्येकदेशोपक्रमेणाधरपल्लवस्वेदाम्बुकणमञ्जरीणां सहजाहार्यावयवानामभिधानादुपमानावयविनश्चानभिधानादिदमसमस्तं
               नाम रूपकमङ्गिप्रधानेष्वर्थभूयिष्ठरूपकभेदः&nbsp;। अत्रापि च स्फुरिताधरपल्लवमिति विशेषणविशिष्टस्य
               मुख्यवस्तुनः घर्माम्भःकणमञ्जरीधारणक्रियासमावेशः प्राधान्यं स्थापयति&nbsp;॥
            </p>
            
            <div class="commentary">
               
               <p><b>अकस्मादित्यादि</b>&nbsp;। हे चण्डि कोपने, तव स्फुरिताधरपल्लवं मुखं कर्तृ, अकस्मादेव कारणं विनैव मौक्तिकच्छाया
                  घर्माम्बुकणमञ्जरीर्धत्ते बिभर्ति&nbsp;। <b>अत्रापीति</b>&nbsp;। यथैकदेशोपमायामवयवानां प्राधान्यं तथात्राप्यवयवानामेव प्राधान्यादसमस्तरूपकत्वम्&nbsp;।
                  एवं चावयविनो मुखस्य रूपकाभावादवयवरूपकमिदमिति भावः&nbsp;। सहजावयवताधरे आहार्यावयवतौपचारिक्यवयवता
                  घर्माम्भःकणस्यावयवाश्रयत्वात्&nbsp;। उपमानावयविनो लताख्यस्य&nbsp;। शब्दभूयिष्ठरूपकभेदासमस्तरूपकादस्य
                  भेदमाह—<b>अत्रापीति</b>&nbsp;। इहोक्तयुक्त्यार्थप्राधान्यमिति भेदः&nbsp;॥
               </p>
               
            </div> 
            
            <p>युक्तं यथा—</p>
            
            <div class="lg">
               <div class="udāharaṇa">
                  <span class="l">‘स्मितपुष्पोज्ज्वलं लोलनेत्रभृङ‍गमिदं मुखम्&nbsp;।</span>
                  <span class="l">न कस्य नन्दनं सुभ्रु सुरभिश्वसितानिलम्&nbsp;॥ ३५&nbsp;॥’</span>
                  
               </div>
            </div>
            
            <p>अत्र स्मितपुष्पोज्ज्वलं लोलनेत्रभृङ‍ग सुरभिश्वसितानिलं ते मुखं न कस्य नन्दनमिति पुष्पभृङ‍गादीनां
               परस्परं युक्त्‍युपपत्तेर्युक्तं नामायमङ‍गाङ्गिप्रधानरूपकेष्वर्थभूयिष्ठो रूपकभेदः&nbsp;।
               अत्र यद्यपि नन्दनमिव नन्दन-<span class="pageinfo">[page 421]</span>मिति गौणवृत्तिव्यपाश्रयः शब्द एव समस्तविशेषणैः परिष्क्रियते तथापि नन्दयतीति नन्दनमिति
               कृदभिहितक्रियासमावेशे मुखाख्यस्यैव वस्तुनः प्राधान्यमवगम्यते तस्य त्वपह्रियत इत्यर्थप्रधानमेवैतत्&nbsp;॥
            </p>
            
            <div class="commentary">
               
               <p><b>स्मितेत्यादि</b>&nbsp;। हे सुभ्रु, तवेदं मुखं कस्य न नन्दनं हर्षजनकमपि तु सर्वस्यैव&nbsp;। नः शिरश्चालने&nbsp;। कीदृशम्&nbsp;।
                  स्मितमेव पुष्पं तेनोज्ज्वलं दीप्तिमत्&nbsp;। लोलनेत्रे एव भृङ‍गौ यत्र तत्&nbsp;। सुरभिः श्वासानिलो
                  यत्र तत्&nbsp;। युक्तिर्योगः उपपत्तिश्चोभयमपि विवक्षितमिह&nbsp;। तथा हि पुष्पभ्रमरयोर्युक्तिर्योगः
                  पुष्पैः सह भ्रमराणां मकरन्दपानकृतः संबन्धः&nbsp;। अत एवोपपद्यते पुष्पभ्रमरयोरेकत्रावस्थानम्,
                  न हि पुष्पाणि भ्रमरैर्विना शोभन्त इति युक्तरूपकतेत्याशयवानाह—<b>परस्परमिति</b>&nbsp;। नन्दनमिव नन्दनमिति शब्दप्राधान्येऽपि नन्दयतीति नन्दनमिति कृदभिहितो भावो द्रव्यवत्प्रकाशत
                  इति वचनादन्यप्राधान्यमेव विवक्षितमिति शङ‍कोत्तराभ्याम्&nbsp;॥
               </p>
               
            </div> 
            
            <p>अयुक्तं यथा—</p>
            
            <div class="lg">
               <div class="udāharaṇa">
                  <span class="l">‘इदमार्द्रस्मितज्योत्स्नं स्निग्धनेत्रोत्पलं मुखम्&nbsp;।</span>
                  <span class="l">जगन्नेत्रेन्दुरस्माकं कथं तापाय कल्पते&nbsp;॥ ३६&nbsp;॥’</span>
                  
               </div>
            </div>
            
            <p>अत्र ज्योत्स्नोत्पलयोरयोगाज्जगन्नेत्रेन्दोश्च मुखस्य संतापकारणमिदमयुक्तं नामाङ्गिप्रधानरूपकभेदेष्वर्थ
               भूयिष्ठरूपकभेदः&nbsp;। अत्रापि पूर्ववन्मुरवाख्यवस्तुनो विशेषणैः परिष्करणमिति तस्यैव प्राधान्यमवगम्यते&nbsp;॥
            </p> 
            
            <div class="commentary">
               
               <p><b>इदमित्यादि।</b> हे कान्ते, तवेदं मुखं जगन्नेत्राणामिन्दुरस्माकं तापाय कथं कल्पते शक्तो भवति&nbsp;। कीदृशम्&nbsp;।
                  आर्द्रस्मितं सरसेषद्धास एव ज्योत्स्ना यत्र तत्&nbsp;। स्निग्धं नेत्रोत्पलं यत्र तत्&nbsp;। स्मितस्यार्द्रत्वेन
                  स्नेहजनितता लक्ष्यते, कोपस्मितस्य सूक्ष्मत्वात्&nbsp;। इह ज्योत्स्नाया उत्पलस्य च सहानवस्थानं
                  तच्च मिथोऽनुपकार्योपकारकभावादित्ययुक्तरूपकता&nbsp;। अर्थप्राधान्यं पूर्वोक्तयुक्त्यात्रापीत्याह—<b>अत्रापीति</b>&nbsp;॥
               </p>
               
            </div> 
            
            <p>अर्थभूयिष्ठरूपकेऽङ‍गप्रधानं विभजते—</p>
            
            <div class="lg">
               <div class="kārikā">
                  <span class="l">भेदानङ‍गप्रधानस्य चतुरोऽवयवाश्रयान्&nbsp;।</span>
                  <span class="l">सहजाहार्यतद्योगतद्वैषम्यैः प्रचक्षते&nbsp;॥ ३०&nbsp;॥</span>
                  
               </div>
            </div>
            ﻿<span class="pageinfo">[page 422]</span>
            
            <p>तेषु सहजावयवं यथा—</p>
            
            <div class="lg">
               <div class="udāharaṇa">
                  <span class="l">‘पप्फुरिअउट्ठदलअं तक्खणविगलिअरुहिरमहुविच्छड्डम्&nbsp;।</span>
                  <span class="l">उक्खडिदअण्ठणालं पडिअं फुडदसणकेसरं मुहकमलम्&nbsp;॥ ३७&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[प्रस्फुरितोष्ठदलं तत्क्षणविगलितरुधिरमधुविच्छर्दम्&nbsp;।</span>
                  <span class="l">उत्खण्डितकण्ठनालं पतितं स्फुटदशनकेसरं मुखकमलम्&nbsp;॥]</span>
                  
               </div>
            </div>
            
            <p>अत्रौष्ठादीनां दलादीनां च मुखाम्भोजावयवानां स्फुरितविगलितोत्खण्डितस्फुटविशेषणविशिष्टानां
               परस्परमुपमानोपमेयभावरूपितानां मुखपक्षे कमलपक्षे च सहजत्वं गम्यत इति सहजावयवो नामायमङ‍गप्रधानरूपकेष्वर्थभूयिष्ठरूपकभेदः&nbsp;।
               नैतद्वाच्यम्—ताम्राङ‍गुलिदलश्रेणीत्यादेरर्थप्रधानभेदादिदं न भिद्यत इति&nbsp;। तत्र हि भूपालमौलिधारणक्रियासमावेशेनावयविनः
               प्राधान्यं विवक्षितम्, इह तु पतनक्रियायामवयवानामत एव ते स्फुरितादिविशेषणैर्विशिष्यन्ते&nbsp;॥
            </p>
            
            <div class="commentary">
               
               <p><b>भेदानिति</b>&nbsp;। तयोः सहजाहार्ययोर्योगस्तद्योगः, तयोर्वैषम्यं विषमावयवता&nbsp;। पप्फुरिअ इति&nbsp;। इह मुखमेव
                  कमलं तत्पतितम्&nbsp;। कीदृशम्&nbsp;। प्रस्फुरितमोष्ठपुटमेव दलं पत्रं यत्र तत्&nbsp;। तत्कालविगलितरुधिरमेव
                  मधुप्रवाहो यत्र तत्&nbsp;। विच्छर्दः प्रवाहः&nbsp;। उत्खण्डितकण्ठ एव नालो यत्र तत्&nbsp;। स्फुटदशना
                  एव केसराणि यत्र तत्&nbsp;। इह मुखस्यौष्ठादीनि पद्मस्य पत्रादीन्यवयवास्ते च सहजा इति तत्प्राधान्यादिदं
                  सहजावयवरूपकम्&nbsp;। न च ताम्राङ‍गुलीत्यनेनावयविप्रधानेनास्याभेद इति वाच्यम्, तत्राङ्गिप्राधान्यस्य
                  विवाक्षितत्वादिहाङ‍गप्राधान्यस्य तत्त्वादित्याह—<b>न चेति</b>&nbsp;॥
               </p>
               
            </div> 
            
            <p>आहार्यावयवं यथा—</p>
            
            <div class="lg">
               <div class="udāharaṇa">
                  <span class="l">‘तो कुंभअण्णपडिवअणदण्डपडिघट्टिआमरिसघोरविसो&nbsp;।</span>
                  <span class="l">गलिअंसुअणिंमोओ जाओ भीसणणरो दसाणणभुअओ&nbsp;॥ ३८&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[ततः कुम्भकर्णप्रतिवचनदण्डपरिघट्टितामर्षघोरविषः&nbsp;।</span>
                  <span class="l">गलितांशुकनिर्मोको जातो भीषणनरो दशाननभुजगः&nbsp;॥]</span>
                  
               </div>
            </div>
            
            <p>अत्र कुम्भकर्णप्रतिवचनममर्षोऽशुकमिति दशाननपक्षे दण्डो घोर-﻿<span class="pageinfo">[page 423]</span>विषं निर्मोक इति भुजगपक्षे येऽवयवास्तेषामाहार्यत्वादिदमाहार्यावयवं नाम रूपकमङ‍गप्रधानरूपकेष्वर्थभूयिष्ठरूपकभेदः&nbsp;।
               अत्रापि कुम्भकर्णसंबन्धपरिघट्टितगलितविशिष्टानामवयवानामेव दशाननभुजगभीषणतरीकरणक्रियायां
               प्राधान्यमवगम्यते&nbsp;॥
            </p>
            
            <div class="commentary">
               
               <p><b>तो इत्यादि&nbsp;।</b> ‘ततः कुम्भकर्णप्रतिवचनदण्डपरिघट्टितामर्षघोरविषः&nbsp;। गलितांशुकनिर्मोको जातो भीषणनरो
                  दशाननभुजगः&nbsp;॥’ ततोऽनन्तरं दशानन एव भुजगः सर्पः सोऽतिभयानको जातः&nbsp;। कीदृशः&nbsp;। कुम्भकर्णप्रतिवचनमेव
                  दण्डस्तेन परिघट्टित उत्थापितोऽमर्ष एव घोरविषं यस्य सः&nbsp;। गलितश्च्युतोंशुकं वस्रमेव
                  निर्मोकः कञ्चुको यस्य सः&nbsp;। ‘समौ कञ्चुकनिर्मोकौ’ इत्यमरः&nbsp;। इह प्रतिवचनादीनामवयवत्वाभावादाहार्यावयवता,
                  तेषामेव प्राधान्यादाहार्यावयवरूपकमिदम्&nbsp;॥
               </p>
               
            </div> 
            
            <p>उभयावयवं यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘यस्या बीजमहंकृतिर्गुरुतरो मूलं ममेतिग्रहो</span>
                     <span class="seg">नित्यत्वस्मृतिरङ‍कुरः सुतसुहृद्भृत्यादयः पल्लवाः&nbsp;।</span>
                     </span>
                  <span class="l">
                     <span class="seg">स्कन्धो दारपरिग्रहः परिभवः पुष्पं फलं दुर्गतिः</span>
                     <span class="seg">सा मे त्वच्चरणार्हणापरशुना तृष्णालता लूयताम्&nbsp;॥ ३९&nbsp;॥’</span>
                     </span>
                  
               </div>
            </div>
            
            <p>अत्र बीजं मूलमङ‍कुरः पुष्पं फलमिति लतापक्षे सहजाः, तृष्णापक्षे पुनरहंकृत्यादय आहार्यावयवा
               इति तदिदं सहजाहार्याणामवयवानां परस्परमुपमानोपमेयभावरूपणेनोभयावयवं नाम रूपकमिदमङ‍गप्रधानरूपकेष्वर्थभूयिष्ठरूपकभेदः&nbsp;।
               अत्रापि चाहंकारममताध्रौव्यस्मरणसुतादिदारपरिग्रहपराभवदुर्गतीनामवयवानामेव बीजादिरूपेण
               रूपितानां भगवदाराधनकुठारेण तृष्णालता लूयतामिति प्रार्थनक्रियया समावेशेन प्राधान्यमवगम्यते&nbsp;॥
            </p>
            
            <div class="commentary">
               
               <p><b>यस्या इत्यादि</b>&nbsp;। सा मम तृष्णैव लता हे कृष्ण, त्वत्पादपूजापरशुना लूयतां छिद्यताम्, त्वच्चरणार्हणैव
                  परशुः कुठारः&nbsp;। यस्यास्तृष्णालताया अहंकृतिरहंकार एव बीजमादिकारणम्, गुरुतरो ममेतिग्रहो
                  ममत्वनिश्चयो मूलम्, नित्यमिदमिति ﻿<span class="pageinfo">[page 424]</span>स्मृतिरङ‍कुरः, पुत्रमित्रभृत्यादयः किसलयाः, दाराणां पत्नीनां परिग्रहोऽनुरागः स्कन्धः,
                  परिभवः पराभवः कुसुमम्, दुर्गतिर्नरकः फलम्&nbsp;। सर्वत्र यस्या इत्यन्वयः&nbsp;। ‘तरुप्रकाण्डे
                  स्कन्धो ना’ इति विश्वः&nbsp;। ‘नरको निरयो दुर्गतिः स्त्रियाम्’ इत्यमरः&nbsp;। इह बीजादीनां सहजावयवता,
                  अहंकृत्यादीनामाहार्यावयवता, तेषामेव च प्राधान्यं विवक्षितमित्युभयावयवप्रधानमिदम्&nbsp;।
                  ध्रौव्यं नित्यता&nbsp;॥
               </p>
               
            </div> 
            
            <p>विषमावयवं यथा—</p>
            
            <div class="lg">
               <div class="udāharaṇa">
                  <span class="l">‘मदरक्तकपोलेन मन्मथस्त्वन्मुखेन्दुना&nbsp;।</span>
                  <span class="l">नर्तितभ्रूलतेनालं मर्दितुं भुवनत्रयम्&nbsp;॥ ४०&nbsp;॥’</span>
                  
               </div>
            </div>
            
            <p>अत्रेन्दुना मुखावयवी रूपितः, भ्रुवौ च तदवयवौ लतावयविभ्याम्, मदरक्तौ तु कपोलौ न केनापीति
               सर्वतो वेषम्याद्विषमावयवं नाम रूपकमिदमङ‍गप्रधानरूपकेष्वर्थभूयिष्ठरूपकभेदः&nbsp;। अत्रापि
               मदरक्तनर्तितयोः कपोलभ्रुवोरेव मन्मथस्य जगत्रितयमर्दनक्रियायां प्राधान्यं साधकतमत्वमवगम्यते&nbsp;॥
            </p>
            
            <div class="commentary">
               
               <p><b>मदेत्यादि</b>&nbsp;। हे प्रिये, त्वन्मुखेन्दुना मन्मथो भुवनत्रयं मर्दितुं जेतुमलं समर्थोऽस्ति&nbsp;। कीदृशेन&nbsp;।
                  मदरक्तौ कपोलौ यत्र तेन&nbsp;। नर्तिते भ्रूलते येन तेन&nbsp;। इह मुखमवयवि चन्द्रत्वेन रूपितम्,
                  भ्रुवौ चावयवौ लतात्वेन, गण्डस्तु न केनापीति वैषम्यम्, प्राधान्यं चावयवानामेवेति विषमावयवरूपकता&nbsp;॥
               </p>
               
            </div> 
            
            <p>शब्दार्थभूयिष्ठरूपके शुद्धरूपक विभजते—</p>
            
            <div class="lg">
               <div class="kārikā">
                  <span class="l">आधारवन्निराधारं केवलं व्यतिरेकि च&nbsp;।</span>
                  <span class="l">इति शब्दार्थभूयिष्ठं शुद्धमाहुश्चतुर्विधम्&nbsp;॥ ३१&nbsp;॥</span>
                  
               </div>
            </div>
            
            <p>तेष्वाधारवद्यथा—</p>
            
            <div class="lg">
               <div class="udāharaṇa">
                  <span class="l">‘सोहइ विसुद्धकिरणो गअणसमुद्दम्मि रअणिवेलालग्गो&nbsp;।</span>
                  <span class="l">तारामुत्तावअरो फुडविहडिअमेहसिप्पिसम्पुडविमुक्को&nbsp;॥ ४१&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[शोभते विशुद्धकिरणो गगनसमुद्रे रजनीवेलालग्नः&nbsp;।</span>
                  <span class="l">तारामुक्ताप्रकरः स्फुटविघटितमेघशुक्तिसंपुटविमुक्तः&nbsp;॥]</span>
                  
               </div>
            </div>
            
            <p>अत्र समुद्रत्वेन रूपितं गगनमाधारं परिकल्प्य रजनीमेघतारकौ-﻿<span class="pageinfo">[page 425]</span>घानां वेलाशुक्तिमुक्ताफलप्रकराणां च प्रतीयमानाभिधीयमानसादृश्यानां शब्दप्राधान्यतोऽर्थप्राधान्यतश्च
               रूपकं कृतमित्याधारवन्नाम रूपकमिदं शुद्धरूपकेषु शब्दार्थभूयिष्ठरूपकभेदः&nbsp;॥
            </p>
            
            <div class="commentary">
               
               <p><b>आधारवदिति&nbsp;। सोहइ इत्यादि</b>&nbsp;। इह गगनमेव समुद्रस्तत्र तारा एव सुक्तास्तासां प्रकरः समूहः शोभते&nbsp;। कीदृशः&nbsp;। विशेषेणातिशयेन
                  शुद्धकिरणः&nbsp;। रजन्येव वेला तीरभूमिस्तत्र लग्नः संबद्धः&nbsp;। स्फुटविघटिता व्यक्तीभूय विदीर्णा
                  मेघा एव शुक्तिसंपुटास्तैर्विमुक्तश्च&nbsp;। इह सादृश्ये रजन्यादीनां प्रतीयमानता वेलादीनामभिधीयमानता,
                  शुद्धरूपकता उपमाद्यसंभेदात्&nbsp;। गगनस्याधारतयेदमाधारवद्रूपकम्&nbsp;॥
               </p>
               
            </div> 
            
            <p>निराधारं यथा—</p>
            
            <div class="lg">
               <div class="udāharaṇa">
                  <span class="l">‘वणराइकेसहत्था कुसुमाउहसुरहिसंचरन्तधअवडा&nbsp;।</span>
                  <span class="l">ससिअरमुहुत्तमेहा तमपडिहत्था विणेत्ति धूमुप्पीडा&nbsp;॥ ४२&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[वनराजिकेशहस्ताः कुसुमायुधसुरभिसंचरच्द्व‍वजपटाः&nbsp;।</span>
                  <span class="l">शशिकरमुहूर्तमेघास्तमःप्रतिहस्ता विज्ञायन्ते धूमोत्पीडाः&nbsp;॥]</span>
                  
               </div>
            </div>
            
            <p>अत्र धूमोत्पीडानां वनराजिकेशहस्तत्वेन कुसुमायुधसुरभिसंचरच्द्व‍वजपटत्वेन शशिकरमुहूर्तमेघत्वेन
               च तमःप्रतिहस्तत्वेन च रूपितानां निराधाराणामेव शब्दप्राधान्यमर्थप्राधान्यं चावधार्यत
               इति निराधारं नाम रूपकमिदं शुद्धरूपकेषु शब्दार्थभूयिष्ठरूपकभेदः&nbsp;॥
            </p>
            
            <div class="commentary">
               
               <p><b>वणेत्यादि</b>&nbsp;। इह धूमसमूहा एतादृशा विज्ञायन्ते&nbsp;। कीदृशाः&nbsp;। वनराज्या वनपङ्क्तेः केशहस्ताः केशकलापा
                  एव, ‘पाशः पक्षश्च हस्तश्च कलापार्थाः कचात्परे&nbsp;।’
                  इत्यमरः&nbsp;। कुसुमायुधस्य कामस्य सुगन्धि चलद्ध्वजपटा एव चन्द्रकिरणानां मुहूर्तमेघा एव
                  तमसामन्धकाराणां प्रतिहस्ताः प्रतिनिधयः&nbsp;। ‘प्रतिहस्तः प्रतिनिधौ’ इति विश्वः&nbsp;। इह धूमोत्पीडस्य
                  वनराजिकेशकलापादेराधारत्वानुपपत्तेर्निराधाररूपकमिदम्&nbsp;॥
               </p>
               
            </div> 
            
            <p>केवलं यथा—</p>
            
            <div class="lg">
               <div class="udāharaṇa">
                  <span class="l">‘वेल्लितभ्रु गलद्धर्मजलमालोहितेक्षणम्&nbsp;।</span>
                  <span class="l">विवृणोति मदावस्थामिदं वदनपङ‍कजम्&nbsp;॥ ४३&nbsp;॥’</span>
                  
               </div>
            </div>
            ﻿<span class="pageinfo">[page 426]</span>
            
            <p>अत्रावयविन एव केवलस्य वदनं पङ‍कजमिवेति रूपणादस्य शब्दप्राधान्यं वेल्लितभ्रुप्रभृतिविशेषणोपादानाच्चार्थप्राधान्यमेव
               लक्ष्यते तेन केवलं नाम रूपकमिदं शुद्धरूपकेषूभयभूयिष्ठरूपकभेदः&nbsp;॥
            </p>
            
            <div class="commentary">
               
               <p><b>वेल्लितेति</b>&nbsp;। तवेदं वदनपङ‍कजं कर्तृ मदावस्थां मद्यपानजां दशां विवृणोति प्रकाशयति&nbsp;। कीदृशम्&nbsp;।
                  वेल्लिते नर्तिते भ्रुवौ यत्र यत्&nbsp;। आलोहिते अतिरक्ते ईक्षणे यत्र तत्&nbsp;। इह मुखपद्मरूपस्यावयविनः
                  केवलस्य रूपणात्केवलरूपकमिदम्&nbsp;॥
               </p>
               
            </div> 
            
            <p>व्यतिरेकवद्यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘अनाघ्रातं पुष्पं किसलयमलूनं कररुहै-</span>
                     <span class="seg"><a href="" class="note" title="‘अनामुक्तं’ इति टीकाकारसंमतः पाठः">*</a>रनाविद्धं रत्नं मधु नवमनास्वादितरसम्&nbsp;।</span>
                     </span>
                  <span class="l">
                     <span class="seg">अखण्डं पुण्यानां फलमिव च तद्रूपमनघं</span>
                     <span class="seg">न जाने भोक्तारं कमिह समुपस्थास्यति विधिः&nbsp;॥ ४४&nbsp;॥’</span>
                     </span>
                  
               </div>
            </div>
            
            <p>अत्र पुष्पकिसलयरत्नमधुपुण्यफलानामनाघ्रातमित्यादिविशेषणापादितव्यतिरेकाणां प्रतीयमानसादृश्येन
               शकुन्तलारूपेण रूपणादर्थतः शब्दतश्च प्राधान्यमवधार्यत इति व्यतिरेकवन्नाम रूपकमिदं शुद्धरूपकेषूभयभूयिष्ठरूपकभेदः&nbsp;॥
            </p>
            
            <div class="commentary">
               
               <p><b>अनाघ्रातमित्यादि</b>&nbsp;। अनघमनवद्यं तस्या रूपमिह भुवि कं भोक्तारं समुपस्थितं करिष्यति तदहं न जाने&nbsp;। कीदृशम्&nbsp;।
                  अनाघ्रातमगृहीतगन्धं पुष्पमेव&nbsp;। कररुहैर्नखैरलूनमखण्डितं किसलयम्&nbsp;। अनामुक्तमपरिहितम्,
                  अनास्वादितरसमगृहीतास्वादं नूतनं मधु,पुण्यानां चाखण्डं सकलं फलमपि&nbsp;। ‘आमुक्तः परिहिते
                  शुभ्रे’ इति विश्वः&nbsp;। इह पुष्पादीनामनाघ्रातादिना व्यतिरेकवतां रूपणाद्व्यतिरेकवद्रूपकमिदम्&nbsp;॥
               </p>
               
            </div> 
            
            <p>शब्दार्थभूयिष्ठरूपके संकीर्णरूपकं विभजते—</p>
            
            <div class="lg">
               <div class="kārikā">
                  <span class="l">अथ संकीर्णभेदानां चतुष्टयमिहोच्यते&nbsp;।</span>
                  <span class="l">स्यात्सावयवसंकीर्णं तथानवयवाह्वयम्&nbsp;॥ ३२&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">तथैवोभयसंकीर्णं श्लेषोपहितमित्यपि&nbsp;।</span>
                  <span class="l">सैषा रूपकभेदानां विंशतिश्चतुरुत्तरा&nbsp;॥ ३३&nbsp;॥</span>
                  
               </div>
            </div>
            ﻿<span class="pageinfo">[page 427]</span>
            
            <p>तेषु सावयवसंकीर्णं यथा—</p>
            
            <div class="lg">
               <div class="udāharaṇa">
                  <span class="l">‘रइअरकेसरणिवहं सोहइ धवलब्भदलसहस्सपरिगअम्&nbsp;।</span>
                  <span class="l">महुमहदंसणजोग्गं पिआमहुप्पत्तिपङ‍कअं व णहअलम्&nbsp;॥ ४५&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[रविकरकेसरनिवहं शोभते धवलाभ्रदलसहस्रपरिगतम्&nbsp;।</span>
                  <span class="l">मधुमथदंशनयोग्यं पितामहोत्पत्तिपङ‍कजमिव नभस्तलम्&nbsp;॥]</span>
                  
               </div>
            </div>
            
            <p>अत्र पितामहोत्पत्तिपङ‍कजमिव नभस्तलं शोभत इत्युपमानोपमेयभावेनावयवावयविनोरभेदस्याविवक्षायामुपमैव
               न रूपकम्&nbsp;। रविकरधवलाभ्रदलसहस्रयोः केसरनिकरदलसहस्रयोश्च प्रतीयमानाभिधीयमानसादृश्ययोश्च
               सहजाहार्यावयवभूतयोरभेदोपचारेण रूपणमिति सावयवरूपेणोपमायाः संकीर्णत्वादिदं सावयवसंकीर्णं
               नाम संकीर्णरूपकेषूभयभूयिष्ठरूपकभेदः&nbsp;॥
            </p>
            
            <div class="commentary">
               
               <p><b>अथेति</b>&nbsp;। आह्वयो नाम&nbsp;। सर्वमेकीकृत्य गणयति—<b>सैषेति</b>&nbsp;। चतुर्विंशतिरित्यर्थः&nbsp;॥ <b>रइअरेत्यादि</b>&nbsp;। इह नभस्तलं शोभते पितामहस्य ब्रह्मण उत्पत्तिपद्ममिव तस्य पद्मयोनित्वात्&nbsp;। कीदृशम्&nbsp;।
                  रविकराः सूर्यकिरणा एव केसरनिकरा यत्र तत्&nbsp;। धवलाभ्राणि श्वेतमेघा एव दलसहस्राणि तैः
                  परिगतमन्वितम्&nbsp;। मधुमथस्य
                  विष्णोर्दर्शनयोग्यम्, शरदि तस्य जागरणादस्य च रम्यत्वात्, पद्मपक्षेऽपि नाभिकमलतया मधुरिपुदर्शनयोग्यता&nbsp;।
                  यद्वा मधुमथस्य भृङ‍गस्य दंशनं कवलनं तद्योग्यम्&nbsp;। मधु मथ्नातीति मधुमथः मूलविभुजादित्वात्कः&nbsp;।
                  ‘मधुमथो हरिभृङ‍गयोः’ इति शाश्वतः&nbsp;। अत्र रविकरधवलाभ्रसहस्रयोः सहजाहार्यावयवयोः केसरनिवहत्वेन
                  दलसहस्रत्वेन च रूपणात् पङ‍कजनभस्तलयोरवयविनोरुपमानोपमेयत्वाच्च सावयवसंकीर्णरूपकमिदम्&nbsp;॥
               </p>
               
            </div> 
            
            <p>निरवयवसंकीर्णं यथा—</p>
            
            <div class="lg">
               <div class="udāharaṇa">
                  <span class="l">‘दीहो दिअहभुअंगो रइबिम्बफणामणिप्पहं विअसन्तो&nbsp;।</span>
                  <span class="l">अवरसमुद्दमुवगओ मुञ्चन्तो कंचुअंव घम्मअणिवहम्&nbsp;॥ ४६&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[दीर्घो दिवसभुजङ‍गो रविबिम्बफणामणिप्रभां विकसमानः&nbsp;।</span>
                  <span class="l">अपरसमुद्रमुपगतो मुञ्चन्कञ्चुकमिव घर्मनिवहम्&nbsp;॥]</span>
                  
               </div>
            </div>
            
            <p>अत्र दिवसावयविनो भुजङ‍गावयविनश्चाभिधीयमानप्रतीयमानदैर्ध्य-﻿<span class="pageinfo">[page 428]</span>दारुणादिधर्मयोरभेदोपचारेण रूपणमवयवानां चतुर्णां रविबिम्बातपफंणामणिनिर्मोकाणां सत्यामप्यभेदोपचारयोग्यतायां
               द्वयोरिवशब्दप्रयोगेनोपमायां द्वयोस्तुल्यरूपणेऽप्यसामानाधिकरण्यान्नावयवावयविभावो विभाव्यत
               इति निरवयवस्योपमायां संकीर्णत्वान्निरवयवसंकीर्णं नाम संकीर्णरूपकेषूभयभूयिष्ठरूपकभेदः&nbsp;॥
            </p>
            
            <div class="commentary">
               
               <p><b>दीहो इत्यादि</b>&nbsp;। इह दिवस एव भुजङ‍गः सर्पोऽपरसमुद्रं पश्चिमसमुद्रं गत इव&nbsp;। कीदृशः&nbsp;। दीर्घो महापरिमाणः&nbsp;।
                  सूर्यबिम्बमेव फणामणिप्रभां विकासयन् आतपसमूहं कञ्चुकमिव त्यजन्&nbsp;। अत्रासामानाधिकरण्येनावयवावयविभावो
                  न ज्ञायते, इवप्रयोगेण चोपमा ज्ञायत इति निरवयवसंकीर्णरूपकमिदम्&nbsp;॥
               </p>
               
            </div> 
            
            <p>उभयसंकीर्णं यथा—</p>
            
            <div class="lg">
               <div class="udāharaṇa">
                  <span class="l">‘धुअमेहमहुअराओ घणसमआअड्ढि ओणअविमुक्काओ&nbsp;।</span>
                  <span class="l">णहपाअवसाहाओ णिअअट्ठाणं व पडिगआओ दिसाओ ४७’</span>
                  
               </div>
            </div>
            
            <div class="lg">
               <div class="chāyā">
                  <span class="l">[धुतमेघमधुकरा घनसमयाकृष्टावनतविमुक्ताः&nbsp;।</span>
                  <span class="l">नभःपादपशाखा निजकस्थानमिव प्रतिगता दिशः&nbsp;॥]</span>
                  
               </div>
            </div>
            
            <p>अत्र पादपरूपेण रूपितस्य नभसो यदेतद्दिशां शाखारूपेण रूपणं मेघानां च मधुकरप्रकरेण तदुभयमप्यन्यपदार्थषष्ठीसमासयोरभिधीयमानेन
               सावयवं निरवयवं चेत्युत्प्रेक्षया च संकीर्यमाणमुभयसंकीर्णरूपकव्यपदेशं लभते&nbsp;। सोऽयं
               संकीर्णरूपकेषूभयभूयिष्ठरूपकभेदः&nbsp;॥
            </p>
            
            <div class="commentary">
               
               <p><b>धुअ इत्यादि</b>&nbsp;। इह दिशो निजस्थानं स्वकीयस्थानं प्रतिगता इव&nbsp;। इवपदमुत्प्रेक्षायाम्&nbsp;। कीदृश्यः&nbsp;।
                  धुता मेघा एव मधुकरा भ्रमरा यासु ताः&nbsp;। घनसमयेन वर्षाकालेन घनावरणादाकृष्टाः संनिहितीकृता
                  अवनता भूमिलग्नाः पश्चाद्विमुक्तास्त्यक्ताः&nbsp;। नभ एव पादपो वृक्षस्तस्य शाखाभूताः&nbsp;। अत्र
                  धुतमेघपदे बहुव्रीहिः&nbsp;। नभःपादपपदे षष्ठीसमासस्ताभ्यां सावयवत्वं निरवयवत्वं च यथाक्रममुक्तम्&nbsp;।
                  अत एवोभयसंकीर्णरूपकमिदं&nbsp;। <a href="" class="note" title="‘स्कन्धकं नाम छन्दः'.">*</a>स्कन्धके, ध्वनिस्तु दिशन्तीति दिशः प्रौढनायिकाः&nbsp;। अन्या अपि दिशो निजस्थानमिव गच्छन्ति&nbsp;।
                  कीदृश्यः धुतमेधं(ध्यं) यन्मधु मद्यं ﻿<span class="pageinfo">[page 429]</span>तत्करे यासां ताः&nbsp;। यद्वा धुता मेधा बुद्धिर्येन तादृशं मधु करे यासां ताः, यद्वा धुता
                  मेधा यस्मादेवंविधो मधुकरो विदग्धो यासां ताः&nbsp;। घनेन दृढेन समयेन शपथेन समदेन पुंसा वा
                  आकृष्टा आहता अवनता वशीकृताः&nbsp;। उपभुक्ता इति यावत्&nbsp;। पश्चाद्विमुक्तास्त्यक्ताः, यद्वा
                  विमुक्ता विगतमुक्ताहाराः पश्चात्कर्मधारयः&nbsp;। ‘समयः शपथे काले’ इति विश्वः&nbsp;। नखस्य पातः
                  क्षतं तदेव प्रसाधः प्रसाधनं यासां ताः<a href="" class="note" title="पक्षे ‘नखपातप्रसाधाः’ इति">*</a>&nbsp;॥
               </p>
               
            </div> 
            
            <p>श्लेषोपहितं यथा—</p>
            
            <div class="lg">
               <div class="udāharaṇa">
                  <span class="l">‘पीणपओहरलग्गं दिसाणं पवसन्तजलअसमअविइण्णम्&nbsp;।</span>
                  <span class="l">सोहग्गपढमइण्हं पम्माअइ सरसणहवअं इन्दधणुम्&nbsp;॥ ४८&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[पीनपयोधरलग्नं दिशां प्रवसज्जलदसमयवितीर्णम्&nbsp;।</span>
                  <span class="l">सौभाग्यप्रथमचिह्नं प्रम्लायति सरसनखपदभिन्द्रधनुः&nbsp;॥]</span>
                  
               </div>
            </div>
            
            <p>अत्र सरसनखपदाकारस्येन्द्रधनुष उत्पन्नसादृश्यादभेदोपचारेण रूपेण योऽयं सरसे नभसि पदमस्येति
               व्युत्पत्त्या श्लिष्टरूपेण तद्विशेषणप्रकारो यश्च शोभायाः प्रथममग्र्यं चिह्नं सौभाग्यस्य
               च प्रथमं चिह्नं पीनपयोधरे मेघे स्तने वा लग्नमित्यादिविशेषणविशेष्यभावस्तेनेदं श्लेषेणोपधीयत
               इति श्लेषोपहितं नाम संकीर्णरूपकेषूभयभूयिष्ठरूपकभेदः&nbsp;॥
            </p>
            
            <div class="commentary">
               
               <p><b>पीणेत्यादि</b>&nbsp;। इहेन्द्रधनुः प्रसाधयति...... श्लिष्यति वा&nbsp;। कीदृशम्&nbsp;। पीने पयोधरे मेघे लग्नम्&nbsp;।
                  प्रवसता गच्छता जलदसमयेन वर्षाकालेन दिशां वितीर्णं दत्तम्&nbsp;। सौभा<a href="" class="note" title="‘शोभाग्रप्रथमचिह्नं’ इति वा छाया">*</a>ग्यस्य श्रेष्ठं प्रथममाद्यं चिह्नम्&nbsp;। सरसे स्निग्धे नभसि गगने पदं स्थानं यस्य तत्&nbsp;।
                  पक्षे सरसं नखपदं क्रमेण प्रमीयते (प्रम्लायति)&nbsp;। कीदृशम्&nbsp;। दिशां प्रौढाङ‍गनानां सुन्दरीणां
                  वा पीने मांसले पयोधरे स्तने लग्नम्&nbsp;। प्रवसता जलदसमयेन नायकेन वितीर्णं दत्तम्&nbsp;। जलान्
                  मूर्खान् द्यति खण्डयति जलद ईदृशः समय आचारो यस्य सः&nbsp;। सौभाग्यस्य प्रथमचिह्नमिन्द्रधनुराकारं
                  च&nbsp;। ‘समयः स्यात्काल आचारे’ इति शाश्वतः&nbsp;। प्रवासगमने स्मरणार्थं विदग्धेन नखक्षतं देयम्&nbsp;।
                  तदुक्तं मद्रसिकसर्वस्वे—'प्रवासगमने देयाः स्नेहसंस्कारका नखाः&nbsp;। ﻿<span class="pageinfo">[page 430]</span>चिरोत्सृष्टेषु रागेषु प्रीतिर्गच्छेत्पराभवम्&nbsp;॥ रागायतनसंस्मारि यदि न स्यान्नखक्षतम्&nbsp;।
                  रेखास्तिस्रश्चतस्रश्च वक्रा वक्राकृतिर्नखः&nbsp;॥’ इति&nbsp;। अत्र श्लेषालंकारेणोपहितत्वादेव
                  संकीर्णरूपकता&nbsp;॥ इति रूपकालंकारनिरूपणम्&nbsp;।
               </p>
               
            </div> 
            
            <p>साम्यालंकारनिरूपणम्&nbsp;।</p> 
            
            <p>साम्यलक्षणमाह—</p>
            
            <div class="lg">
               <div class="kārikā">
                  <span class="l">द्वयोर्यत्रोक्तिचातुर्यादौपम्यार्थोऽवगम्यते&nbsp;।</span>
                  <span class="l">उपमारूपकान्यत्वे साम्यमित्यामनन्ति तत्&nbsp;॥ ३४&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">तदानन्त्येन भेदानामसंख्यं तस्य तूक्तयः&nbsp;।</span>
                  <span class="l">दृष्टान्तोक्तिः प्रपञ्चोक्तिः प्रतिवस्तूक्तिरेव च&nbsp;॥ ३५&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">तत्रेवादेः प्रयोगेण दृष्टान्तोक्तिं प्रचक्षते&nbsp;।</span>
                  <span class="l">इवादेरप्रयोगेण प्रपञ्चोक्तिं मनीषिणः&nbsp;॥ ३६&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">वस्तु किंचिदुपन्यस्य न्यसनात्तत्सधर्मणः&nbsp;।</span>
                  <span class="l">साम्यप्रतीतिरस्तीति प्रतिवस्तूक्तिरुच्यते&nbsp;॥ ३७&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">तत्र क्रियाजातिगुणद्रव्ययोगादिहेतुके&nbsp;।</span>
                  <span class="l">साम्ये पूर्वादिभेदेन दृष्टान्तोक्तिर्विधीयते&nbsp;॥ ३८&nbsp;॥</span>
                  
               </div>
            </div>
            
            <p>सा क्रियायोगनिमित्तसाम्या दृष्टान्तोक्तिः सामान्यतः पूर्वा यथा—</p>
            
            <div class="lg">
               <div class="udāharaṇa">
                  <span class="l">‘स्थितः स्थितामुच्चलितः प्रयातां निषेदुषीमासनबन्धधीरः&nbsp;।</span>
                  <span class="l">जलाभिलाषी जलमाददानां छायेव तां भूपतिरन्वगच्छत्&nbsp;॥ ४९&nbsp;॥’</span>
                  
               </div>
            </div>
            
            <p>अत्र दृष्टान्तदार्ष्टान्तिकयोरनाविष्टलिङ‍गत्वादवश्याभिधेयत्वाच्च स्थित इत्यादिषु न
               लिङ‍गभेददोषः&nbsp;। अभिधीयमानस्थानादिक्रियायोगजनितं साम्यं समस्तमूर्तिमत्साधारणश्च पूर्वमेव
               छायादृष्टान्तः&nbsp;। सेयं क्रियायोगनिमित्तसाम्या सामान्यतः पूर्वा नाम दृष्टान्तोक्तिः
               साम्यभेदः&nbsp;॥
            </p>
            ﻿<span class="pageinfo">[page 431]</span>
            
            <div class="commentary">
               
               <p><b>द्वयोरिति</b>&nbsp;। द्वयोरुपमानोपमेययोर्वचनरचनाभेदाद्यत्रौपम्यार्थतुल्यता ज्ञायते तत्साम्यमामनन्ति
                  कथयन्ति&nbsp;। तर्ह्युपमारूपकयोरतिव्याप्तिः&nbsp;। अत उक्तम्—<b>उपमेति</b>&nbsp;। यद्यपि त्रिषु सादृश्यमस्ति तथापि प्रकारकृतो भेद इति भावः&nbsp;। तद्विभजते—<b>तस्य त्विति</b>&nbsp;। यद्यपि भेदानामानन्त्यादसंख्यं तत्साम्यं तथापि तिस्र उक्तयः प्रकारानुगमकास्तत्रेत्यर्थः&nbsp;॥
                  <b>वस्त्विति</b>&nbsp;। वस्तु वाच्यं किमप्युपन्यस्य तत्सधर्मणस्तेन तुल्यगुणस्य न्यसनादुदाहरणात्साम्यज्ञानं
                  प्रतिवस्तूक्तिरित्यर्थः&nbsp;॥ पूर्वादीत्यादिपदेनोत्तरग्रहणं क्रियायोग एव निमित्तं तत्कृतसाम्यात्&nbsp;।
                  <b>स्थितेत्यादि</b>&nbsp;। स भूपतिर्दिलीपस्तां सुरभिमन्वगच्छदनुगच्छति स्म&nbsp;। अनुगमनमेवाह—स कीदृशः&nbsp;। स्थतोऽवस्थितः
                  उच्चलितः प्रस्थितः, आसनवानुपविष्टः, जलाभिलाषी जलेच्छायुतश्च&nbsp;। जलाभिलायीतिपाठे ‘ला
                  दाने’ ताच्छीलिके णिनि ‘आतो युक्-७।३।३३’ इति युकि जलपानशील इत्यर्थः&nbsp;। तां कीदृशीम्&nbsp;।
                  स्थिताम्, प्रयातां कृतगमनाम्, निषेदुषीमुपविष्टाम्, जलमाददानां गृह्णन्तीं च&nbsp;। छायेव
                  यथा छाया कमप्यनुगच्छति तथेत्यर्थः&nbsp;। एतासां क्रियाणामेकचित्ततयानुगमार्थं धीर इत्युक्तम्&nbsp;।
                  ननु छायेव स इति लिङ‍गभेददोषुष्टमेवेदम्&nbsp;। अतः कुतोऽलंकारतेत्यत उक्तम्—<b>अनाविष्टेति</b>&nbsp;। अविवक्षितलिङ‍गत्वात्&nbsp;। नहि लिङ‍गविवक्षायामिह किंचित्प्रयोजनम्&nbsp;। इयं चोपमा लौकिकी&nbsp;।
                  लोके च छायाया आवरकानुगमनैयत्यं नत्वन्यस्येति तावन्मात्रमेवोद्देश्यमिहेति न दोषः&nbsp;।
                  तदिदमुक्तम्—<b>अवश्येति</b>&nbsp;। सर्वक्रियायाः प्रथमत एव साम्यात्पूर्वेयम्&nbsp;। उपमायामेक एव वाक्यार्थः, इह तु वाक्यार्थयोर्भेद
                  इति भित्रालंकारता&nbsp;॥
               </p>
               
            </div> 
            
            <p>सैव क्रियागुणयोगनिमित्ता विशेषतः पूर्वा यथा—</p>
            
            <div class="lg">
               <div class="udāharaṇa">
                  <span class="l">‘सअलुज्जोइअवसुहे समत्थजिअलोअवित्थरन्तपआवे&nbsp;।</span>
                  <span class="l">ठाइ ण चिरं रविम्मि व विहाणपडिआ वि मइलदा सप्पुरिसे ५०’</span>
                  
               </div>
            </div>
            
            <div class="lg">
               <div class="chāyā">
                  <span class="l">[सकलोद्द‍योतितवसुधे समस्तजीवलोकविस्तीर्यमाणप्रतापे&nbsp;।</span>
                  <span class="l">तिष्ठति न चिरं रवाविव विधानपतितापि मलिनता सत्पुरुषे&nbsp;॥]</span>
                  
               </div>
            </div>
            
            <p>अत्र जगदुद्द‍योतनक्रिया प्रतापगुणयोगहेतुसाम्यमसाधारणश्च सूर्यदृष्टन्त इति विशेषतः
               क्रियागुणयोगनिमित्तेयं पूर्वा नाम दृष्टान्तोक्तिः साम्यभेदः&nbsp;॥
            </p>
            ﻿<span class="pageinfo">[page 432]</span>
            
            <div class="commentary">
               
               <p><b>सअलु इत्यादि</b>&nbsp;। इह सत्पुरुषे मलिनता चिरं न तिष्टति&nbsp;। कीदृशे&nbsp;। सकलोद्द‍योतिता वसुधा येन तस्मिन्,
                  समस्ते जीवलोके मर्त्यलोके विस्तीर्यमाणः प्रतापो यस्य तस्मिन्&nbsp;। मलिनता कीदृशी&nbsp;। विधानेन
                  इतिकर्तव्यतया विधिना वापादितोत्पादिता&nbsp;। रवाविव यथा सूर्ये मलिनता चिरं न तिष्ठति तथेत्यर्थः&nbsp;।
                  कीदृशे&nbsp;। सकलोज्ज्वलीकृतवसुधे समस्तजीवलोके विस्तीर्यमाणः प्रतापः प्रतपनं यस्य तस्मिन्&nbsp;।
                  मलिनता कीदृशी&nbsp;। विहाणं प्रातः तस्मात्पतितापि&nbsp;। इहासाधारण्यमेव विशेषः, पूर्वतापि समस्तक्रियया
                  प्रथमतः साम्येन&nbsp;॥
               </p>
               
            </div> 
            
            <p>गुणयोगनिमित्तसाम्या सामान्यत उत्तरा यथा—</p>
            
            <div class="lg">
               <div class="udāharaṇa">
                  <span class="l">‘रूपं तदोजस्वि तदेव वीर्यं तदेव नैसर्गिकमुन्नतत्वम्&nbsp;।</span>
                  <span class="l">न कारणात्स्वाद्बिभिदे कुमारः प्रवर्तितो दीप प्रतीपात् ५१’</span>
                  
               </div>
            </div>
            
            <p>अत्र रूपादिगुणयोगजन्मजनितं साम्य सामान्यरूपश्च पश्चात्प्रदीपदृष्टान्त इति सामान्यतो
               गुणयोगनिमित्तेयमुत्तरो नाम दृष्टान्तोक्तिः साम्यभेदः&nbsp;॥
            </p>
            
            <div class="commentary">
               
               <p><b>रूपमिति</b>&nbsp;। कुमारो बालकोऽजः, स्वान्निजात्कारणात्पितुर्न बिभिदे न भेदं जगाम&nbsp;। अभेदे हेतुमाह—ओजस्वि
                  दीप्तं तद्रूपं, सौकुमार्यं तदेव, वीर्यं तेजस्तदेव, नैसर्गिकं स्वाभाविकमुन्नतत्वमुच्छ्रितत्वं
                  च&nbsp;। यथा दीपात्प्रवर्तित उत्पादितो दीपः स्वात्कारणाद्दीपान्न भिन्नो भवति&nbsp;। अत्रापि
                  रूपादिकं तुल्यमेव&nbsp;। दृष्टान्तस्य प्रकृतवाक्यार्थपर्यवसाने सति पश्चादन्वय इत्युत्तरता&nbsp;॥
               </p>
               
            </div> 
            
            <p>सैव क्रियागुणद्रव्ययोगनिमित्ता विशेषतो यथा—</p>
            
            <div class="lg">
               <div class="udāharaṇa">
                  <span class="l">‘अव्वोच्छिण्णपसरिओ अहिअं उद्धाइ फुरिअसूरच्छाओ&nbsp;।</span>
                  <span class="l">उच्छाहो सुभडाणं विसमक्खलिओ महाणर्इण व सोत्तो&nbsp;॥ ५२&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[अव्यवच्छिन्नप्रसृतोऽधिकमुद्धावति स्फुरितशूर(शौर्य)च्छायः&nbsp;।</span>
                  <span class="l">उत्साहः सुभटानां विषमस्खलितो महानदीनामिव स्रोतः&nbsp;॥]</span>
                  
               </div>
            </div>
            
            <p>अत्राव्यवच्छिन्नप्रसृत इति क्रियायोगनिमित्तं स्फुरितशौर्यच्छाय इति गुणयोगनिमित्तं
               स्फुरितसूर्यच्छाय इति द्रव्ययोगनिमित्तं च साम्यं सामान्यविशेषरूपश्च विषमस्खलितमहानदीस्रोतोदृष्टान्त
               इति विशेषतः क्रियादियोगनिमित्तेयमुत्तरा नाम दृष्टान्तोक्तिः साम्यभेदः&nbsp;॥
            </p>
            ﻿<span class="pageinfo">[page 433]</span>
            
            <div class="commentary">
               
               <p><b>अव्वोच्छिण्णेति</b>&nbsp;। इह सुभटानामुत्साहो विषमे दुष्करो स्खलितः सत्रधिकं यथा स्योदेवमुद्धावति प्रकाशते&nbsp;।
                  कीदृशः&nbsp;। अव्यवच्छित्रो निरन्तरः सन् प्रसृतः, स्फुरिता शूरस्य सुभटस्य शौर्यस्य वा छाया
                  ख्यातिः कान्तिर्वा यत्र सः&nbsp;। यथा महानदीनां स्रोतः प्रवाहो विषमे देशे स्खलितः सन्नधिकमुद्धावति
                  उद्गच्छति सोऽपि निरन्तरं प्रसृतः स्फुरिता सूरस्य छाया कान्तिः प्रतिबिम्बो वा यत्र
                  सः&nbsp;। ‘प्रतिबिम्बे च कान्तौ च ख्यातौ छायार्कयोषिति&nbsp;।’ इति मेदिनीकारः&nbsp;। ('कार्यारम्भेषु
                  संरम्भः स्थेयानुत्साह उच्यते&nbsp;।’ इति भरतः।) अत्र तादृशनदीस्रोतसो विशेषरूपता&nbsp;॥
               </p>
               
            </div> 
            
            <p>द्रव्यजातिनिमित्तसाम्या सामान्यतः पूर्वा दृष्टन्तोक्तिर्यथा—</p>
            
            <div class="lg">
               <div class="udāharaṇa">
                  <span class="l">‘विसवेओ व्व पसरिओ जं जं अहिलेइ वहलधूमुप्पीहो&nbsp;।</span>
                  <span class="l">सामलइज्जइ तं तं रुहिरं व महोअहिस्स विद्दुमवेण्टम् (ढम्) ५३&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[विषवेण इव प्रसृतो यं यमगभिलेढि(लीयते) बहलधूमोत्पीडः&nbsp;।</span>
                  <span class="l">श्यामलयति(लायते) तं तं (तत्तदू)रुधिरमिव महोदधेर्विद्रुमवेष्टम् (पीठम्)&nbsp;॥]</span>
                  
               </div>
            </div>
            
            <p>अत्र धूमविषयोर्विद्रुमरुधिरयोश्च द्रव्यजातियोगकृतं प्रतीयमानं श्यामलायत इति धूमविषद्रव्ययोगजनितमभिधीयमानं
               सामान्यरूपं च साम्यम्&nbsp;। सेयं दृष्टान्तस्य पूर्वमेवोपन्यासाद्द्रव्यचातियोगनिमित्तसाम्या
               सामान्यतः पूर्वा नाम दृष्टान्तोक्तिः साम्यभेदः&nbsp;॥
            </p>
            
            <div class="commentary">
               
               <p><b>विसेति</b>&nbsp;। इह बहलधूमोत्पीडो महाधूमसमूहो विषवेग इव प्रसृतो यद्यद्विद्रुमपीठमभिलीयतेऽभिलाति
                  गृह्णाति वा तत्तन्महोदधेर्विद्रुमपीठं श्यामलायते कज्जलीभवति&nbsp;। कीदृशम्&nbsp;। रुधिरमिव,
                  इयं पूर्वदिशा&nbsp;। अभिलीयत इति अभिपूर्वात् लीङ् आश्लेषे दैवादिकः...&nbsp;। ‘स्यादुत्पीडः समूहेऽपि’
                  इति रत्नकोषः&nbsp;। अत्र जातेर्द्रव्यस्य सामान्यत एव साम्यमिति सामान्यरूपता दृष्टान्तस्य
                  पूर्वामुपन्यासात्पूर्वता च&nbsp;॥
               </p>
               
            </div> 
            
            <p>सैव द्रव्ययोगनिमित्तसाम्या विशेषतो यथा—</p>
            
            <div class="lg">
               <div class="udāharaṇa">
                  <span class="l">‘संचारिणी दीपशिखेव रत्रौ यं यं व्यतीयाय पतिंवरा सा&nbsp;।</span>
                  <span class="l">नरेन्द्रमार्गाट्ट इव प्रपेदे विवर्णभावं स स भूमिपालः&nbsp;॥ ५४&nbsp;॥’</span>
                  
               </div>
            </div>
            ﻿<span class="pageinfo">[page 434]</span>
            
            <p>अत्र दीपशिखादिद्रव्ययोगकृतं साम्यं सामान्यविशेषरूपौ संचारिणी दीपशिखेति च राजमार्गाट्ट
               इति च दृष्टान्तौ पूर्वमेवोपन्यस्तौ&nbsp;। सेयं विशेषतो द्रव्ययोगनिमित्तसाम्या पूर्वा नाम
               दृष्टान्तोक्तिः साम्यभेदः&nbsp;॥
            </p>
            
            <div class="commentary">
               
               <p><b>संचारिणीत्यादि</b>&nbsp;। सा पतिंवरा इन्दुमती यं यं भूमिपालं व्यतीयाय तत्याज स स भूमिपालो विवर्णभावं विवर्णत्वं
                  प्रपेदे लेमे&nbsp;। यथा रात्रौ संचरिणी दीपशिखा यं यं राजमार्गाट्टं व्यतिक्रामति स स राजमार्गाट्टो
                  वैवर्ण्यं प्राप्नोति तथेत्यर्थः&nbsp;। व्यतीयायेति व्यतिपूर्वात् ‘इण् गतौ’ इति धातोर्लिटि
                  रूपम्&nbsp;। अट्टो अटारीति प्रसिद्धः&nbsp;। ‘स्यादट्टः क्षौममस्त्रियाम्’ इत्यमरः&nbsp;। इह संचरणत्वसामान्ययोगात्सामान्यरूपता,
                  राजमार्गाट्ट इति विशेषरूपता&nbsp;॥
               </p>
               
            </div> 
            
            <p>द्र्व्ययोगनिमित्तसाम्यैव सामान्यत उत्तरा यथा—</p>
            
            <div class="lg">
               <div class="udāharaṇa">
                  <span class="l">‘उज्ज्वलालोकया स्निग्धा त्वया त्यक्ता न राजते&nbsp;।</span>
                  <span class="l">मलीमसमुखा वर्तिः प्रदीपशिखया यथा&nbsp;॥ ५५&nbsp;॥’</span>
                  
               </div>
            </div>
            
            <p>अत्र द्रव्ययोगकृतं साम्यं सामान्यरूपश्च प्रदीपः पश्चात्प्रदीपशिखावर्तिर्दृष्टान्तः&nbsp;।
               सेयं यथोक्तरूपोत्तरा नाम दृष्टान्तोक्तिः साम्यभेदः&nbsp;॥
            </p>
            
            <div class="commentary">
               
               <p><b>उज्ज्वलेत्यादि</b>&nbsp;। त्वया त्यक्ता स्निग्धा स्नेहवती सखी न राजते इति प्रियायाः सखीं प्रति पत्युर्वचनम्&nbsp;।
                  त्वया कीदृश्या&nbsp;। उज्ज्वलो निर्मल आलोको दर्शनं यस्यास्तया&nbsp;। स्निग्धा कीदृशी&nbsp;। मलीमसं
                  म्लानं मुखं यस्याः सा&nbsp;। यथा प्रदीपशिखया त्यक्ता वर्तिर्न शोभते तथेत्यर्थः&nbsp;। प्रदीपशिखया
                  कीदृश्या&nbsp;। उज्ज्वल आलोक उद्द‍योतो यस्यास्तया&nbsp;। वर्तिः कीदृशी&nbsp;। स्निग्धा स्नेहवती,
                  स्नेहस्तैलम्&nbsp;। मलानमुखी च&nbsp;। 'मलीमसं तु मलिनम्’ इत्यमरः&nbsp;। इह नायिकाशिखयोर्द्रव्ययोर्योगः&nbsp;।
                  दृष्टान्तस्य सामान्यरूपता पश्चादुपादीयमानता च व्यक्तैव&nbsp;॥
               </p>
               
            </div> 
            
            <p>सैव क्रियागुणयोगनिमित्तसाम्या विशेषतो यथा—</p>
            
            <div class="lg">
               <div class="udāharaṇa">
                  <span class="l">‘तो ताण हअच्छाअं णिच्चललोअणसिहं पउत्थपआवम्&nbsp;।</span>
                  <span class="l">आलेक्खपईवाणं व णिअअं पइइचडुलत्तणं पि विअलिअम् ५६’</span>
                  
               </div>
            </div>
            
            <div class="lg">
               <div class="chāyā">
                  <span class="l">[ततस्तेषां हतच्छायं निश्चललोचनशिखं प्रोषितप्रतापम्&nbsp;।</span>
                  <span class="l">आलेख्यप्रदीपानामिव निजकं प्रकृतिचटुलत्वमपि विगलितम्&nbsp;॥]</span>
                  
               </div>
            </div>
            ﻿<span class="pageinfo">[page 435]</span>
            
            <p>अत्र हतच्छायमित्यादीनामन्तर्गतगुणत्वेन क्रियाविशेषणत्वात् क्रियागुणयोगनिमित्तं निजं
               प्रकृतिचटुलत्वमपि विगलितमिति गुणयोगनिमित्तं च साम्यं सामान्यविशेषरूपश्चालेख्यप्रदीपदृष्टान्त
               इति क्रियागुणयोगनिमित्तेयं विशेषत उत्तरा नाम दृष्टान्तोक्तिः साम्यभेदः&nbsp;। अथ दृष्टान्तोक्तेर्दृष्टान्तालंकारस्य
               च को विशेषः&nbsp;। उच्यते&nbsp;। ‘लौकिकपरीक्षकाणां यस्मिन्नर्थे बुद्धिसाम्यं स दृष्टान्तः’ इत्यर्थं
               प्रति तु न कश्चिद्विशेषः&nbsp;। उक्तिं प्रति पुनरनेको विद्यते&nbsp;। तद्यथा—दृष्टान्तदार्ष्टान्तिकयोर्मित्रे
               वाक्ये निर्देशो दृष्टान्तालंकारः&nbsp;। एकवाक्ये निर्देशो दृष्टान्तोक्तिः&nbsp;। साध्यधर्मसिद्धये
               दृष्टान्तालंकारः, साधर्म्य[निमित्त]सिद्धये दृष्टान्तोक्तः&nbsp;। इवाद्यप्रयोगे दृष्टान्तालंकारः,
               इवादिप्रयोगे तु दृष्टान्तोक्तः&nbsp;। अत एवेयमुभयालंकारः स पुनरर्थालंकार इति&nbsp;॥
            </p>
            
            <div class="commentary">
               
               <p><b>तो ताणेत्यादि</b>&nbsp;। इह ततस्तेषां वानराणामालेख्यप्रदीपानामिव निजकमात्मीयं प्रकृतिचञ्चलत्वमपि विगलितमपगतम्&nbsp;।
                  हता छाया प्रतिष्टा कान्तिर्वा यत्र तत्&nbsp;। पक्षे हता छाया आतपाभावरूपा यत्र तत्&nbsp;। निश्चलं
                  लोचनमेव शिखा यत्र तत्&nbsp;। प्रोषितोऽन्तर्गतः प्रताप पौरुषं प्रतपनं च यत्र तत्&nbsp;। क्रियाविशेषणत्रयमिदम्&nbsp;।
                  ‘निजमात्मीयनित्ययोः’ इति विश्चः&nbsp;। स्वार्थिकः कन्&nbsp;। अत्र छायादेर्गुणस्य क्रियाविशेषणतया
                  क्रियाया गुणायोगः&nbsp;। प्रदीपस्य दृष्टान्त इति विशेषः&nbsp;। उत्तरा च व्यक्तैव&nbsp;। <b>अथेति</b>&nbsp;। उभयत्र साम्यमात्रस्योपजीवनादिति भावः&nbsp;। लौकिका लोकविदिताः, परीक्षकाः प्रमाणेन व्यवहारिणः&nbsp;।
                  बुद्धिसाम्यस्योभयत्र तुल्यत्वादाह—<b>न कश्चिदिति</b>&nbsp;। अभेद एवेत्यर्थः&nbsp;। तर्ह्यभेद एव, नेत्याह—<b>उक्तिमिति</b>&nbsp;। वचनरचनयानेके भेदास्तयोरित्यर्थः&nbsp;। साध्येति साध्यो धर्मः सिसाधयिषितः&nbsp;। <b>साधर्म्येति</b>&nbsp;। साधर्म्यं समानधर्मता तस्या निमित्तं गुणादि तयोः सिद्धिरित्यर्थः&nbsp;। इवादिप्रयोगपुरस्कारेण
                  शब्दालंकारता, साम्यादिपुरस्कारेण चार्थालंकारतेत्युभयालंकारतेत्याह—<b>अत इति</b>&nbsp;।
               </p>
               
            </div> 
            
            <p>प्रपञ्चोक्तिं लक्षयति—</p>
            
            <div class="lg">
               <div class="kārikā">
                  <span class="l">साम्योत्कर्षापकर्षोक्तेरुपमानोपमेययोः&nbsp;।</span>
                  <span class="l">प्रकृता विकृता चेति प्रपञ्चोक्तिः प्रदर्श्यते&nbsp;॥ ३९&nbsp;॥</span>
                  
               </div>
            </div>
            ﻿<span class="pageinfo">[page 436]</span>
            
            <p>सोपमानोपमेययोः साम्येन प्रकृता यथा—</p>
            
            <div class="lg">
               <div class="udāharaṇa">
                  <span class="l">‘अरण्यबीजाञ्जलिदानलालितास्तथा च तस्यां हरिणा विशश्वसुः&nbsp;।</span>
                  <span class="l">यथा तदीयैर्नयनैः कुतूहलात्पुरः सखीनाममिमीत लोचने&nbsp;॥ ५७&nbsp;॥’</span>
                  
               </div>
            </div>
            
            <p>अत्र मृगलोचनोपमानानां तल्लोचनोपमेययोश्च साम्यमविकृतानामेव प्रतीयते&nbsp;। सेयं सामान्येन
               प्रकृता नाम प्रपञ्चोक्तिः साम्यभेदः&nbsp;॥
            </p>
            
            <div class="commentary">
               
               <p><b>साम्येति</b>&nbsp;। उपमानोपमेययोः साम्येनोत्कर्षेणापकर्षेण च प्रपञ्चोक्तिः&nbsp;। सा च क्वचित्प्रकृता स्वभावसिद्धा,
                  क्वचिद्विकृतौपाघिकी&nbsp;॥ <b>अरण्येत्यादि</b>&nbsp;। तस्यां गौर्यां च तथा तेन प्रकारेण हरिणा विशश्वसुः विश्वासं जगमुः&nbsp;। कीदृशाः&nbsp;। अरण्यबीजस्य
                  अंडोरीति ख्यातस्याञ्जलिदानेन लालिता विलासिताः&nbsp;। तदञ्जलिस्थनीवारधान्यभक्षका इत्यर्थः&nbsp;।
                  यथा सा गौरी तदीयैर्मृगसंबन्धिभिर्नेत्रैरग्रे सखीनां लोचनेऽमिमीत समीचकार कौतुकात्&nbsp;।
                  अरण्ये बीजानि यस्य तदरण्यबीजम्&nbsp;। विशश्वसुरिति विपूर्वात् ‘श्वस प्राणने’ इत्यस्माल्लिट्युसि
                  रूपम्&nbsp;। <a href="" class="note" title="प्रमादोक्तिरेषा&nbsp;। जौहोत्यादेर्माधातोरिति तु न्याय्यम्">*</a>अमिमीतेति ‘माङ् माने’ णिचि लुङि चङि रूपम्&nbsp;। इहाविकृतता मृगलोचनानां सहजसौकर्यात्&nbsp;।
                  अत एव प्रकृतता प्रपञ्चोक्तिरिवादेरप्रयोगात्&nbsp;॥
               </p>
               
            </div> 
            
            <p>प्रकृतैवोपमानोत्कर्षेण यथा—</p>
            
            <div class="lg">
               <div class="udāharaṇa">
                  <span class="l">‘गर्वमसंवाह्यमिमं लोचनयुगलेन वहसि किं मुग्धे&nbsp;।</span>
                  <span class="l">सन्तीदृशानि दिशि दिशि सरःसु ननु नीलनलिनानि&nbsp;॥ ५८&nbsp;॥’</span>
                  
               </div>
            </div>
            
            <p>अत्र तव द्वे लोचनोत्पले एव, सरसां पुनर्बहूनि नीलोत्पलानीत्युपमानोत्कर्षः प्रकृत एव
               प्रतीयते&nbsp;। सेयमुपमानोत्कर्षेण प्रकृता नाम प्रपञ्चोक्तिः साम्यभेदः&nbsp;॥
            </p>
            
            <div class="commentary">
               
               <p><b>गर्वमित्यादि</b>&nbsp;। ननु हे नायिके, लोचनद्वयेनासंवाह्यं गर्व त्वं किं वहसि&nbsp;। न वोढुमर्हसीत्यर्थः&nbsp;। दिशि
                  दिशि प्रतिदिशं सरःसु तडागेषु र्हदृशानि त्वन्नत्रतुल्यानि नीलोत्पलानि सन्ति&nbsp;। अत एव
                  गर्वभङ‍गः&nbsp;। ‘स्यान्मर्दनं संवाहनम्’ इत्यमरः&nbsp;। इह नीलोत्पलानामुत्कर्षः साहजिक एव&nbsp;।
                  नेत्रद्वयापेक्षया तेषां बहुत्वात्&nbsp;॥
               </p>
               
            </div> 
            ﻿<span class="pageinfo">[page 437]</span>
            
            <p>सैवोपमानापकर्षेण यथा—</p>
            
            <div class="lg">
               <div class="udāharaṇa">
                  <span class="l">‘अन्यतो नय मुहूर्तमाननं चन्द्र एष सरले कलामयः&nbsp;।</span>
                  <span class="l">मा कदाचन कपोलयोर्मलं संक्रमय्य समतां <a href="" class="note" title="सुभाषितावलौ तु ‘स नेष्यति’ इति पाठः">*</a>नयिष्यति&nbsp;॥ ५९&nbsp;॥’</span>
                  
               </div>
            </div>
            
            <p>अत्रोपमानस्य मलिनताकृतोऽपकर्षः प्रकृत एव प्रतीयते&nbsp;। सेयमुपमानापकर्षेण प्रकृता नाम
               प्रपञ्चोक्तिः साम्यभेदः&nbsp;।
            </p>
            
            <div class="commentary">
               
               <p><b>अन्यत इत्यादि</b>&nbsp;। हेसरले ऋजुप्रकृतिके, आननं मुखं मुहूर्तमन्यतोऽन्यत्र नय प्रापय&nbsp;। अत्र हेतुः&nbsp;। एष
                  चन्द्रः कलामयः कदाचन कपोलयोर्मलं संक्रमय्य मेलयित्वा मा समतां साम्यं नयिष्यति प्रापयिष्यति&nbsp;।
                  अन्यस्यान्यत्र संक्रमणे कलामयत्वं हेतुः&nbsp;। अन्यत इति सप्तम्यां तसिः&nbsp;। इह चन्द्रस्योपमानस्य
                  कलङ‍करूपमलसंबन्धकृतोऽपकर्षः साहजिक एव ज्ञायते&nbsp;॥
               </p>
               
            </div> 
            
            <p>सैवोपमानस्य किंचिदुत्कर्षेण यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘आपातमात्ररसिके सरसीरुहस्य</span>
                     <span class="seg">किं बीजमर्पयितुमिच्छसि वापिकायाम्&nbsp;।</span>
                     </span>
                  <span class="l">
                     <span class="seg">कालः कलिर्जगदिदं नकृतज्ञमज्ञे</span>
                     <span class="seg">स्थित्वा हरिष्यति तवैव मुखस्य शोभाम्&nbsp;॥ ६०&nbsp;॥’</span>
                     </span>
                  
               </div>
            </div>
            
            <p>अत्रोपमानस्योपमेयादीषदुत्कर्षः प्रकृत एव प्रतीयते&nbsp;। सेयमीषदुत्कर्षेण प्रकृता नाम प्रपञ्चोक्तिः
               साम्यभेदः&nbsp;॥
            </p>
            
            <div class="commentary">
               
               <p><b>आपातेत्यादि</b>&nbsp;। हे आपातमात्ररसिके एतत्क्षणमात्ररसवशे हे नायिके, सरसीरुहस्य पद्मस्य बीजं वापिकायामर्पयितुं
                  क्षेप्तुं किमिच्छसि&nbsp;। किं तु नेदमर्हमित्यर्थः&nbsp;। अत्र हेतुः&nbsp;। अयं कालः कलियुगाख्यः,
                  अत एवेदं जगन्नकृतज्ञममर्यादम्&nbsp;। ततो हे अज्ञे, स्थित्वा कालान्तर इदं सरसीरुहं तवैव
                  मुखस्य शोभामथ च संपदं हरिष्यति ग्रहीष्यति&nbsp;। जेष्यतीति यावत्&nbsp;। ‘आपातः पुंसि तत्कालं’
                  इति मेदिनीकारः&nbsp;। ‘मर्यादावान्कृतज्ञः’ इति च&nbsp;। इह पद्मस्योपमानस्य मुखादुपमेयात्किंचिदुत्कर्षः
                  साहजिक एव विवक्षितः&nbsp;॥
               </p>
               
            </div> 
            ﻿<span class="pageinfo">[page 438]</span>
            
            <p>उपमानोपमेययोः साम्यापत्त्या विकृता यथा—</p>
            
            <div class="lg">
               <div class="udāharaṇa">
                  <span class="l">‘घरिणीए महाणसकम्मलग्गमसिमलिइएण हत्थेण&nbsp;।</span>
                  <span class="l">छित्तं मुहं हसिज्जइ चन्दावत्थं गअं पइणा&nbsp;॥ ६१&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[गृहिण्या महानसकर्मलग्नमसीमलिनितेन हस्तेन&nbsp;।</span>
                  <span class="l">स्पृष्टं मुखं हस्यते चन्द्रावस्थां गतं पत्या&nbsp;॥]</span>
                  
               </div>
            </div>
            
            <p>अत्रोत्कृष्टोपमेयस्य मसीमालिन्यवैकृतेनोपमानसाम्यमापद्यमानं प्रतीयते&nbsp;। सेयमुपमानोपमेययोः
               साम्यापत्त्या विकृता नाम प्रपञ्चोक्तिः साम्यभेदः&nbsp;॥
            </p>
            
            <div class="commentary">
               
               <p><b>घरिणीत्यादि</b>&nbsp;। ‘गृहिण्य महानसकर्मलग्नमसीमलिनितेन हस्तेन&nbsp;। स्पृष्टं मुखं हस्यते चन्द्रावस्थां गतं
                  पत्या&nbsp;॥’ इह कयाचिन्नायिकया चन्द्रेण स्पर्धमानया पाकासक्तया श्यामितहस्तेन मुखे स्पृष्टे
                  सति नायकस्तन्मुखस्य चन्द्रसमत्वं सूचयन्नुपहसतीत्येकापरस्यै कथयति—<b>गृहिण्या इति</b>&nbsp;। गृहिण्याः पाकक्रियालग्नश्यामभागश्यामितेन करेण स्पृष्टं मुखमत एव चन्द्रावस्थां गतं
                  पत्या हस्यते&nbsp;। ‘पाकस्थानमहानसे’ इत्यमरः&nbsp;। अत्र मसीमालिन्यं वैकृतं तत एव मुखचन्द्रयोः
                  साम्यापत्तिः&nbsp;॥
               </p>
               
            </div> 
            
            <p>विकृतैवोपमेयस्योत्कर्षापत्त्या यथा—</p>
            
            <div class="lg">
               <div class="udāharaṇa">
                  <span class="l">‘रत्तुप्पलदलसोहा तीअ वि चसअम्मि सुरहिवारुणीभरिए&nbsp;।</span>
                  <span class="l">मअतम्बेहि मणहरा पडिमाडिएहि लोअणेहि लहुइआ&nbsp;॥ ६२&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[रक्तोत्पलदलशोभा तस्य अपि चषके सुरभिवारुणीभरिते&nbsp;।</span>
                  <span class="l">मदताम्राभ्यां मनोहरा प्रतिमापतिताभ्यां लोचनाभ्यां लघ्वीकृता&nbsp;॥]</span>
                  
               </div>
            </div>
            
            <p>अत्रोपमेयस्य मधुमदताम्रत्ववैकृत उत्कर्षः प्रतीयते&nbsp;। सेयमुपमेयोत्कर्षेण विकृता नाम
               प्रपञ्चोक्तिः साम्यभेदः&nbsp;॥
            </p>
            
            <div class="commentary">
               
               <p><b>रत्तुप्पलेत्यादि</b>&nbsp;। इह कथापि नायिकया लोचनाभ्यां चषके सुगन्धिमद्यभृते प्रतिमया प्रतिबिम्बेन पतिताभ्याम्&nbsp;।
                  अत एव मदेनाताम्राभ्यामतिलोहिताभायां मनोज्ञा रक्तोत्पलदलस्य शोभा लघ्वीकृतात्यल्पा कृता&nbsp;।
                  जितेति यावत्&nbsp;। ‘चषकं पानपात्रं स्यात्’ इति हारावली&nbsp;। ‘सुरा...वरुणात्मजा’ इत्यमरः&nbsp;।
                  भरित इत्यत्र ﻿<span class="pageinfo">[page 439]</span>
                  बाहुलकात्पाक्षिक इडगमः&nbsp;। यद्वा भरितः संजातभरः&nbsp;। तारकादित्वादितच्&nbsp;। ‘प्रतिबिम्बं प्रतिमा’
                  इत्यमरः&nbsp;। अत्र नेत्रयोरुपमेययोर्मदताम्रत्वं वैकृत उत्कर्षः स्फुट एव&nbsp;॥
               </p>
               
            </div> 
            
            <p>सैवोपमेयापकर्षापत्त्या यथा—</p>
            
            <div class="lg">
               <div class="udāharaṇa">
                  <span class="l">‘मृगं मृगाङ‍क सकलं सदाङ‍के बिभार्ति तस्यास्तु मुखं कदाचित्&nbsp;।</span>
                  <span class="l">कपोलदेशे मृगनाभिपत्र/?/मियान्सखे तस्य ततोऽपकर्षः&nbsp;॥ ६३&nbsp;॥’</span>
                  
               </div>
            </div>
            
            <p>अत्र मृगाङ‍क सकलं मृगं सदाङ‍के बिभार्ति, तन्मुखं च कदाचिन्मृगनाभिमात्रजपत्रमेवेत्युपमेयस्य
               वाचनिक्यपकर्षापत्तिः प्रतीयते&nbsp;। सेयमुपमेयापकर्षापत्त्या विकृता नाम प्रपञ्चोक्तिः साम्यभेदः&nbsp;॥
            </p>
            
            <div class="commentary">
               
               <p><b>मृगमित्यादि</b>&nbsp;। हे सखे, तस्य मुखस्य ततश्चन्द्रादियानेतावान्प्रकर्षः&nbsp;। तमेवाह&nbsp;। मृगाङ‍कश्चन्द्रोऽङ‍के
                  क्रोडे सदा सकलं मृगं बिभर्ति&nbsp;। तस्याः पुनर्मुखं (कर्तृ), कपोलदेशे मृगनाभेः कस्तूरिकायाः
                  पत्त्रं पत्त्रावलीं कदाचिद्वहति&nbsp;। इह मुखस्योपमेयस्य वाचनिकी वचनतात्पर्यपर्यवसन्नापकर्षापत्तिः&nbsp;।
                  कलङ्किना सममनयोरल्प एवोत्कर्ष इति हि वचनमपसर्षबोधकमेव&nbsp;। विकृतता च कस्तूरीपत्त्राधानात्&nbsp;॥
               </p>
               
            </div> 
            
            <p>सैवोपमेयस्य साम्यापत्त्योपमानोत्कर्षेण च यथा—</p>
            
            <div class="lg">
               <div class="udāharaṇa">
                  <span class="l">‘न मर्त्यलोकस्त्रिदिवात्प्रतीयते म्रियेत नाग्रे यदि वल्लभो जनः&nbsp;।</span>
                  <span class="l">निवृत्तमेव त्रिदिवप्रयोजनं मृतः स चेज्जीवत एव जीवति&nbsp;॥ ६४&nbsp;॥’</span>
                  
               </div>
            </div>
            
            <p>अत्रोपमेयस्य यथोक्तधर्मयोगे सत्युपमानेन पूर्वार्धे साम्यमुत्तरार्धे तु किंचिदुत्कर्षो
               भवति&nbsp;। सेयं यथोक्ता&nbsp;। विकृता नाम प्रपञ्चोक्तिः साम्यभेदः&nbsp;॥
            </p>
            
            <div class="commentary">
               
               <p><b>न मर्त्येत्यादि</b>&nbsp;। विवृतोऽयमभावालंकारे&nbsp;। इहोपमेयस्य मर्त्यलोकस्य यथोक्तधर्मस्याग्रे वल्लभमरणाभावरूपस्य
                  योगे सत्युपमानेन त्रिदिवेन तौल्यमग्रे त्रिदिवप्रयोजननिवृत्त्युक्तेरुत्कर्ष एव ज्ञायते&nbsp;।
                  वल्लभस्याग्रे मरणाभावाशंसनया विकृतता&nbsp;॥
               </p>
               
            </div> 
            
            <p>प्रतिवस्तूक्तेर्भेदप्रकारानाह—</p>
            
            <div class="lg">
               <div class="kārikā">
                  <span class="l">प्रतिवस्तूक्तिरप्यस्मिन्नृज्वी वक्रा च कथ्यते&nbsp;।</span>
                  <span class="l">दृष्टान्तोक्तेश्च सा छायां प्रपञ्चोक्तेश्च गाहते&nbsp;॥ ४०&nbsp;॥</span>
                  
               </div>
            </div>
            ﻿<span class="pageinfo">[page 440]</span>
            
            <p>सा दृष्टान्तोक्तिच्छायया विधावृजुः पूर्वा च यथा—</p>
            
            <div class="lg">
               <div class="udāharaṇa">
                  <span class="l">‘तन्मन्ये हिमभासस्तारानिकरेण कान्तिरुच्छेद्या&nbsp;।</span>
                  <span class="l">यत्तस्या(एतस्या) मुखमेतद्यदि युवतिमुखानि विजयन्ते&nbsp;॥ ६५&nbsp;॥’</span>
                  
               </div>
            </div>
            
            <p>अत्र तदिन्दोस्तारकौघेन कान्तिरुच्छेद्या इति पूर्वमृजूक्त्या दृष्टान्तरूपं पश्चाद्यदेतन्मुखं
               युवतिमुखानि विजयन्त इति ऋजूक्त्यैव दार्ष्टान्तिकरूपं प्रतिवस्तूपन्यस्तमिति सेयं दृष्टान्तोक्तिच्छायया
               विधावृज्वीपूर्वा च प्रतिवस्तूक्तिः साम्यभेदः&nbsp;॥
            </p>
            
            <div class="commentary">
               
               <p><b>प्रतीति</b>&nbsp;। सा प्रतिवस्तूक्तिर्दृष्टान्तोक्तिप्रपञ्चोक्त्योश्छायां धर्मं गाहते बिभर्ति तयोश्‍छायावाहिनीत्यर्थः&nbsp;॥
                  <b>तन्मन्ये इत्यादि</b>&nbsp;। एतस्या एतन्मुखं यदि युवतिमुखानि (कर्तॄणि) विजयन्ते तत्तदा हिमभासश्चन्द्रस्य कान्तिस्तारानिकरेणोच्छेद्येत्यहं
                  मन्ये&nbsp;। इह कर्मानुमितिरध्याहार्या&nbsp;। विजयन्त इत्यत्र ‘विपराभ्यां जेः १।३।१९।’ इति तङ्&nbsp;।
                  अत्र प्रथममृजूक्त्या दृष्टान्तः, पश्चाद्दार्ष्टान्तिकमृजूक्त्यैव प्रतिवस्तूपन्यासः&nbsp;।
                  तथा च दृष्टान्तोक्तिच्छाया व्यक्तैव, विधिमुखतापि व्यक्तैव&nbsp;॥
               </p>
               
            </div> 
            
            <p>सैवोत्तरा वक्रा च यथा—</p>
            
            <div class="lg">
               <div class="udāharaṇa">
                  <span class="l">‘शुद्धान्तदुर्लभामिदं वपुराश्रमवासिनो यदि जनस्य&nbsp;।</span>
                  <span class="l">दूरीकृताः खलु गुणैरुद्यानलता वनलताभिः&nbsp;॥ ६६&nbsp;॥’</span>
                  
               </div>
            </div>
            
            <p>अत्र शुद्धान्तदुर्लभमिति वक्रोक्त्या पूर्वं दार्ष्टान्तिकरूपं वस्तूपन्यस्य पश्चाद्दूरीकृताः
               खलु गुणैरिति वक्रोक्त्यैव दृष्टान्तरूपं प्रतिवस्तूपन्यस्तमिति सेयं दृष्टान्तोक्तिच्छायया
               विधौ वक्रोत्तरा च प्रतिवस्तूक्तिः साम्यभेदः&nbsp;॥
            </p>
            
            <div class="commentary">
               
               <p><b>शुद्धेत्यादि</b>&nbsp;। यद्याश्रमवासिनो जनस्य वपुरिदं शुद्धान्तेऽन्तःपुरे दुर्लभमस्ति तदा खलु निश्चयेन
                  वनलताभिरुद्यानलता गुणैर्दूरीकृताः सन्ति&nbsp;। ‘शुद्धान्तश्चावरोधश्च’ इत्यमरः&nbsp;। अत्र शुद्धान्तदुर्लभपदेनेदृशं
                  रूपमन्तःपुरेऽपि नास्तीति वक्रोक्तया प्रतिपादितपूर्वं दार्ष्टान्तिके&nbsp;। उत्तरार्धेऽपि
                  वक्रोक्त‍यैव दृष्टान्तकथनमिति दृष्टान्तोक्तिच्छायत्वविघिता तु स्फुटैव&nbsp;॥
               </p>
               
            </div> 
            ﻿<span class="pageinfo">[page 441]</span>
            
            <p>दृष्टान्तोक्तिच्छायया निषेधे ऋजुः पूर्वा यथा—</p>
            
            <div class="lg">
               <div class="udāharaṇa">
                  <span class="l">‘न मालतीदाम विमर्दयोग्यं न प्रेम नव्यं सहतेऽपराधान्&nbsp;।
                     म्लानापि न म्लायति केसरस्रग्देवी न खण्डप्रणया कथंचित् ६७’</span>
                  
               </div>
            </div>
            
            <p>अत्र न मालतीदाम विमर्दयोग्यामिति, म्लानापि न म्लायति केसरस्रगिति च ऋजूक्तिभ्यामेव
               पूर्वं दृष्टान्तरूपे वस्तुनी प्रतिषिध्योत्तरकालं न प्रेम नव्यं सहतेऽपराधानिति, देवी
               न खण्डप्रणया कथंचिदिति च दार्ष्टान्तिकरूपे प्रतिवस्तुनी ऋजूक्त्यैव प्रतिषिद्धे&nbsp;। सेयं
               निषेधे ऋज्वी पूर्वा च दृष्टान्तोक्तिच्छायाया प्रतिवस्तूक्तिः साम्यभेदः&nbsp;।
            </p>
            
            <div class="commentary">
               
               <p><b>न मालतीत्यादि</b>&nbsp;। मालतीमाला विमर्दयोग्या नास्ति&nbsp;। अतिमृदुत्वात्&nbsp;। तद्वन्नव्यं नवीनं प्रेम अपराधान्न
                  सहते&nbsp;। केसरस्रक् बकुलमाला म्लानापि सती न म्लायति अतिमलिना न भवति तद्वद्देवी कथंचिन्न
                  खण्डप्रणया न खण्डितप्रश्रया भवति&nbsp;। ‘नव्यो नवीनो नूतनो नवः’ इत्यमरः&nbsp;। अत्र दृष्टान्तोक्तिच्छायया
                  निषेधः&nbsp;। पूर्वत्वमृजुत्वं च स्फुटमेव&nbsp;॥
               </p>
               
            </div> 
            
            <p>सैवोत्तरा च वक्रा च यथा—</p>
            
            <div class="lg">
               <div class="udāharaṇa">
                  <span class="l">‘मानुषीषु कथं वा स्यादस्य रूपस्य संभवः&nbsp;।</span>
                  <span class="l">न प्रभातरलं ज्योतिरुदेति वसुधातलात्&nbsp;॥ ६८&nbsp;॥’</span>
                  
               </div>
            </div>
            
            <p>अत्र कथं वा स्यादिति वक्रया निषेधोक्त्या दार्ष्टान्तिकमभिधाय पश्चान्न वसुधातलात्प्रभातरलं
               ज्योतिरुदेतीति वैयधिकरण्यवक्रयैव निषेधोक्त्या दृष्टन्तोऽभिहितः&nbsp;। सेयं निषेधे वक्रोत्तरा
               च दृष्टान्तोक्तिच्छायया प्रतिवस्तूक्तिः साम्यभेदः&nbsp;॥
            </p>
            
            <div class="commentary">
               
               <p><b>मानुषीष्वित्यादि</b>&nbsp;। विवृतोऽयमभावालंकारे&nbsp;। अत्र कथं वा स्यादिति वितर्कोत्थतया वक्रोक्तिर्निषेधरूपा,
                  उत्तरार्धे तादृशज्योतिषो भूमावसंभवेऽतिरूपवत्या भूमावसंभव उक्त इति वैयधिकरिण्यं वक्रता
                  च&nbsp;॥
               </p>
               
            </div> 
            ﻿<span class="pageinfo">[page 442]</span>
            
            <p>प्रपञ्चोक्तिच्छायया विधावृज्वी यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘तरङ‍गय दृशोऽङ‍गने पततु चित्रमिन्दीवरं</span>
                     <span class="seg">स्फुटीकुरु रदच्छदं व्रजतु विद्रुमः श्वेतताम्&nbsp;।</span>
                     </span>
                  <span class="l">
                     <span class="seg">क्षणं वपुरपावृणु स्पृशतु काञ्चनं कालिकाम्</span>
                     <span class="seg">उदञ्चय मुखं मनाग्भवतु च द्विचन्द्रं नभः&nbsp;॥ ६९&nbsp;॥’</span>
                     </span>
                  
               </div>
            </div>
            
            <p>अत्र प्रथमचतुर्थपादयोरुपमानोपमेयसाम्यं वैकृतम्, द्वितीयतृतीयपादयोरुपमानापकर्षः प्रकृत
               इति&nbsp;। सेयं प्रपञ्चोक्तिच्छायया विधावृज्वी नाम प्रतिवस्तूक्तिः साम्यभेदः&nbsp;॥
            </p>
            
            <div class="commentary">
               
               <p><b>तरङ‍गयेत्यादि</b>&nbsp;। हे अङ‍गने रूपवति, दृशो नेत्राणि तरङ‍गय चञ्चलानि कुरु&nbsp;। ततो नीलमिन्दीवरं पद्मं पततु
                  भङ‍गवद्भवतु&nbsp;। रदच्छदं दशनाच्छादकमधरं स्फुटीकुरु व्यक्तीकुरु&nbsp;। ततो विद्रुमः प्रवालवृक्षः
                  श्वेततां व्रजतु यातु&nbsp;। क्षणं मुहूर्तमात्रं वपुः शरीरमपावृणु निरावरण कुरु&nbsp;। ततः काञ्चनं
                  कनकं (कर्तृ) कालिकां श्यामिकां स्पृशतु&nbsp;। मनाक् अल्पं यथा स्यादेवं मुखमुदञ्चयोत्तोलय
                  च&nbsp;। ततो नभ आकाशं द्विचन्द्रं चन्द्रद्वयान्वितं भवतु&nbsp;। तरङ‍गयेति तरङ‍गशब्दात् ‘तत्करोति-’
                  इति णिचि लोटि रूपम्&nbsp;। ‘ओष्ठाधरौ तु रदनच्छदौ’ इत्यमरः&nbsp;। ‘विद्रुमो ना प्रवालेऽपि’ इति
                  मेदिनीकारः&nbsp;। ‘कालिका श्यामिका चण्ड्याः’ (?) इति शाश्वतः&nbsp;। द्वौ चन्द्रौ यत्र तद्विचन्द्रम्&nbsp;।
                  अत्र विकृततया प्रकृततया च प्रपञ्चोक्तिच्छाया वैकृतमसाहजिकम्&nbsp;। प्रकृतः सहजः&nbsp;। विधिता
                  तु व्यक्तैव&nbsp;॥
               </p>
               
            </div> 
            
            <p>सैव विधौ वक्रा यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘एक्कोण्णमिअभुअभङ‍गे विमलकवोले</span>
                     <span class="seg">वअणम्मि तुइ मिअच्छि तिरिञ्छणअणे&nbsp;।</span>
                     </span>
                  <span class="l">
                     <span class="seg">एहु ससिबिम्बउ कलङ‍गगारउ पण्डरउ खित्तउ</span>
                     <span class="seg">उप्परेण भमाइअ णिमञ्छणखप्परउ&nbsp;॥ ७०&nbsp;॥’</span>
                     </span>
                  
               </div>
            </div>
            
            <div class="lg">
               <div class="chāyā">
                  <span class="l">
                     <span class="seg">[एकोन्नामितभ्रूभङ‍गे विमलकपोले</span>
                     <span class="seg">वदने तवः मृगाक्षि तिर्यङ्नयने&nbsp;।</span>
                     </span>
                  <span class="l">
                     <span class="seg">एतच्छशिबिम्बं कलङ‍कागारं पाण्डरमुत्क्षिप्तम्</span>
                     <span class="seg">उपरि भ्रामयित्वा निर्मञ्छनकर्परम्&nbsp;॥]</span></span>
                  
               </div>
            </div>
            ﻿<span class="pageinfo">[page 443]</span>
            
            <p>अत्रोपमेयोत्कर्षो वैकृतः, उपमानापकर्षः प्राकृतः प्रकाशत एव&nbsp;। या पुनरियमुत्तरार्धेन
               रूपकेणोपमानापकर्षस्योक्तिभाङ्गिस्तयेयं प्रपञ्चोक्तिच्छायया विधौ वक्रा नाम प्रतिवस्तूक्तिः
               साम्यभेदः&nbsp;॥
            </p>
            
            <div class="commentary">
               
               <p><b>एक्को इत्यादि</b>&nbsp;। ‘एकोन्नामित भ्रूभङ‍गे विमलकपोले वदने तव मृगाक्षि तिर्यङ‍गयने&nbsp;। एतच्छशिबिम्बं कलङ‍कागारं
                  पाण्डरमुत्क्षिप्तमुपरि भ्रामयित्वा निर्मञ्छनकर्परम्&nbsp;॥’ इह हे मृगाक्षि, तव वदन एतच्छशिबिम्बं
                  निर्मञ्छनकर्परमुपरि भ्रामयित्वोत्क्षिप्तम्&nbsp;। कीदृशे वदने&nbsp;। एक उन्नमित उत्तोलितो भ्रूभङ‍गो
                  यत्र तस्मिन्&nbsp;। विमलौ कपोलौ यत्र तस्मिन्&nbsp;। तिर्यग्नयने यत्र तस्मिन्&nbsp;। एतादृशस्य निर्मञ्छनमुचितमेव&nbsp;।
                  शशिबिम्बे निर्मञ्छनकर्परधर्ममाह—कलङ‍क एवाङ‍गारो यत्र तत्पाण्डरं श्वतं च&nbsp;। ‘अङ‍गारोऽलातमुल्मुकम्’
                  इत्यमरः&nbsp;। ‘कर्परोऽस्री कपालेऽपि’ इति मेदिनीकारः&nbsp;। अत्रोपमेये वदने भ्रूभङ‍गादेर्विकृतत्वप्रकाशः
                  स्फुटः&nbsp;। उत्तमस्य निर्भञ्छनं क्रियत इत्युक्तिभङ‍गी‍&nbsp;॥
               </p>
               
            </div> 
            
            <p>सैव निषेधे ऋज्वी यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘दातारो यदि कल्पशाखिभिरलं यद्यर्थिनः किं तृणैः</span>
                     <span class="seg">सन्तश्चेदमृतेन किं यदि खलास्तत्कालकूटेन किम्&nbsp;।</span>
                     </span>
                  <span class="l">
                     <span class="seg">किं कर्पूरशलाकया यदि दृशोः पन्थानमेति प्रिया</span>
                     <span class="seg">संसारेऽपि सतीन्द्रजालमपरं यद्यस्ति तेनापि किम्&nbsp;॥ ७१&nbsp;॥’</span>
                     </span>
                  
               </div>
            </div>
            
            <p>अत्रोपमेयोत्कर्ष ऋजूक्त्यैव च निबद्ध इति सेयं प्रपञ्चोक्तिच्छायया निषेधे ऋजुर्नाम
               प्रतिवस्तूक्तिः साम्यभेदः&nbsp;॥
            </p>
            
            <div class="commentary">
               
               <p><b>दातार इत्यादि</b>&nbsp;। यदि दातारः सन्ति तदा कल्पशाखिभिः कल्पवृक्षपञ्चकैरलं निष्फलम्&nbsp;। दानस्य दातृभिरेव
                  निष्पादनाम्&nbsp;। यद्यर्थिनो याचकाः सन्ति तर्हि तृणैः किम्&nbsp;। याचकानामेव तृणाकार्यकरत्वात्&nbsp;।
                  एवमन्यत्रापि&nbsp;। चेद्यदि सन्तः सज्जनास्तदा अमृतेन किम्&nbsp;। खला दुर्जना यदि तदा कालकूटेन
                  विषेण किम्&nbsp;। दृशोर्नेत्रयोः&nbsp;। पन्थानं मार्गं यदि प्रिया एति आयाति तदा कर्पूरशलाकया
                  किं कर्पूरघटितकाष्ठिकया किम्&nbsp;। कर्पूराञ्जन्या वा किम्&nbsp;। संसारेऽपि सति विद्यमाने तस्मादपरमिन्द्रजालमस्ति
                  तेनापि किम्&nbsp;। सकलेन्द्रजालात्संसारस्य महत्त्वात्&nbsp;। ‘चन्द्रादिकाष्ठ्यञ्जनयोः शलाका’
                  इति मेदिनीकारः&nbsp;। अत्र दातृप्रभृतेरुत्कर्ष उपमाने च निषेध ऋजूक्त्यैव&nbsp;॥
               </p>
               
            </div> 
            ﻿<span class="pageinfo">[page 444]</span>
            
            <p>सैव निषेधे वक्रा यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘तद्वक्रं यदि मुद्रिता शशिकथा <a href="" class="note" title="‘हा हेम सा चेद्दयुतिः’ इति पाठः">*</a>तच्चेत्स्मितं का सुधा</span>
                     <span class="seg">तच्चक्षुर्यदि हारितं कुवलयैस्ताश्चेद्गिरो<a href="" class="note" title="‘स्तच्चेत्स्मितं का सुधा’ इति पाठः">*</a> धिङ्मधु&nbsp;।</span>
                     </span>
                  <span class="l">
                     <span class="seg">धिक् कंदर्पधनुर्भ्रुवौ च यदि ते किं वा बहु ब्रूमहे</span>
                     <span class="seg">यत्सत्यं <a href="" class="note" title="‘वस्तुविमुखः सर्ग॰’ इति पाठः">*</a>पुनरुक्तवस्तुविरसः सर्गक्रमो वेधसः&nbsp;॥ ७२&nbsp;॥’</span>
                     </span>
                  
               </div>
            </div>
            
            <p>अत्रोपमानापकर्षो वक्रोक्त्या च निषेधः&nbsp;। शेषं पूर्ववत्&nbsp;। ते इमे द्वे अपि मालोपमाच्छायया
               प्रपञ्चोक्तिपूर्वे, पुनः उपमाच्छाययेति मन्तव्यम्&nbsp;॥
            </p>
            
            <div class="commentary">
               
               <p><b>तद्वक्रमित्यादि</b>&nbsp;। तस्यास्तत्प्रसिद्धं मुखं यद्यस्ति तदा शशिकथा मुद्रिता लुप्ता&nbsp;। तन्मुखस्यैव चन्द्रत्वात्&nbsp;।
                  एवमन्यत्रापि&nbsp;। सर्वत्र तच्छब्दः प्रसिद्धौ&nbsp;। चेद्यदि तत्स्मितमीषद्धासस्तदा का सुधा
                  किमभृतम्&nbsp;। यदि तन्नेत्रं तदा हारितं नीलनलिनैः&nbsp;। यदि ता गिरो वाण्यस्तदा धिङ्मधु&nbsp;। यदि
                  ते भ्रुवौ च तदा कंदर्पधनुर्धिक्&nbsp;। यद्वा किं बहु ब्रूमहे वदामो यत्सत्यं निश्चितं वेधसो
                  धातुः सृष्टिक्रमः पुनरुक्तवस्तुषु द्विरुक्तपदार्थेषु विमुख एव&nbsp;। तथा च तद्वक्रादौ सति
                  तच्चन्द्रादिसर्गो न स्यादिति भावः&nbsp;। ‘ऊर्ध्वे दृग्भ्यां भ्रुवौ स्रियाम्’ इत्यमरः&nbsp;।
                  अत्र कथामुद्रणादिना चन्द्रादेरेव निषेध इति वक्रोक्तिः&nbsp;। शेषं प्रपञ्चोक्तिच्छायत्वादिकं
                  पूर्ववत् ऋजुप्रतिवस्तूक्तिवत्&nbsp;। अनयोः प्रपञ्चोक्तिच्छाया कथमित्यत आह—<b>मालेति</b>&nbsp;। यथा मालोपमायां विस्तरेणोपमितिस्तथात्र प्रपञ्चोक्तिरपि विस्तरेणेत्यर्थः&nbsp;॥ <b>उत्पाद्येति</b>&nbsp;। यथोत्पाद्योपमायामुपमानार्थमुत्पाद्योपमेयेन प्रतीयमानमभिधीयमानं च सादृश्यमुक्तं
                  तथा पूर्वयोरपीति प्रपञ्चोक्तिच्छायत्वमित्यर्थः&nbsp;॥ इति सामान्यालंकारनिरूपणम्&nbsp;॥
               </p>
               
            </div> 
            
            <p>संशयोक्त्यलंकारनिरूपणम्&nbsp;।</p> 
            
            <p>संशयलक्षणमाह—</p>
            
            <div class="lg">
               <div class="kārikā">
                  <span class="l">अर्थयोरतिसादृश्याद्यत्र दोलायते मनः&nbsp;।</span>
                  <span class="l">तमेकानेकविषयं कवयः संशयं विदुः&nbsp;॥ ४१&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">तत्रैकविषयोऽनेको यस्मित्रेकत्र शङ‍क्यते&nbsp;।</span>
                  <span class="l">यस्मिन्नेकमनेकत्र सोऽनेकविषयः स्मृतः&nbsp;॥ ४२&nbsp;॥</span>
                  
               </div>
            </div>
            ﻿<span class="pageinfo">[page 445]</span>
            
            <div class="commentary">
               
               <p><b>अर्थयोरिति</b>&nbsp;। अर्थयोर्वाच्ययोरतिसाम्याद्यत्र मनो दोलायते नैकत्र स्थिरं भवति इदं वेदं वेति कृत्वा
                  तं संशयमाहुः&nbsp;। स चैकविषयोऽनेकविषयश्च&nbsp;। यत्रैकस्मिन्धर्मिण्यनेकः शङ‍क्यते स एकविषयः&nbsp;।
                  यस्मिन्नानाधर्मिण्येकः शङ‍क्यते सोऽनेकविषयः&nbsp;॥
               </p>
               
            </div> 
            
            <p>तयोराद्योऽभिधीयमानसादृश्यो यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘आहारे विरतिः समस्तविषयग्रामे निवृत्तिः परा</span>
                     <span class="seg">नासाग्रे नयनं यदेतदपरं यच्चैकतानं मनः&nbsp;।</span>
                     </span>
                  <span class="l">
                     <span class="seg">मौनं चेदमिदं च शून्यमखिलं यद्विश्वमाभाति ते</span>
                     <span class="seg">तद्‍ब्रूयाः सखि योगिनी किमसि भोः किं वा वियोगिन्यसि ७३’</span>
                     </span>
                  
               </div>
            </div>
            
            <p>अत्रैकस्मिन्वस्तुनि वस्तुद्वयस्याभिधीयमानसामान्यप्रत्यक्षं तद्विशेषप्रत्यक्षादुभयविशेषस्मरणाच्च
               यो विमर्शः सोऽयमेकविषयः संशयः&nbsp;॥
            </p>
            
            <div class="commentary">
               
               <p><b>आहार इत्यादि</b>&nbsp;। हे सखि, तद्ब्रूयास्त्वं वद&nbsp;। किं योगिन्यसि योगवत्यसि किं वा वियोगिन्यसि वियोगवत्यसि&nbsp;।
                  उभयसाधर्म्यमाह—आहारे भक्ष्ये विरतिर्विरागः समस्ते विषयग्रामे स्रगादौ परात्यर्थं निवृत्तिः&nbsp;।
                  नासाया अग्रे नयनं नासिकाग्रनिरीक्षणमित्यर्थः&nbsp;। एतद्यदपरं यच्च मन एकतानमचञ्चलं ध्येये
                  पत्यौ च&nbsp;। इदं च मौनमवचनम्&nbsp;। इदमखिलं विश्वं यच्छून्यमाभाति&nbsp;। सर्वत्र तवेति योज्यम्&nbsp;।
                  'आहारलाघवं मौनं नासाग्रस्य च वीक्षणम्&nbsp;। मनःस्थैर्यं वशित्वं च योगिनां विश्वशृन्यता&nbsp;॥’
                  इति योगशास्रम्&nbsp;। ‘भक्ष्ये विरागो नयनाग्रवीक्षा मौनं मनोनिश्चलता वशित्वम्&nbsp;। विश्वस्य
                  शून्यत्वविभावनं च वियोगिकृत्यं मुनयो वदन्ति&nbsp;॥’ इति भरतः&nbsp;। अत्रैकस्मिन्वस्तुनि सखीविषये
                  वस्तुद्वयस्य योगवियोगरूपस्याभिधीयमानं यत्साम्यं तस्य प्रत्यक्षाद्दर्शनात्&nbsp;। समानधर्मदर्शनादिति
                  यावत्&nbsp;। विशेषाप्रत्यक्षाद्विशेषादर्शनादुभयविशेषयोगवियोगयोः स्मरणाद्विमर्शः संखयः&nbsp;।
                  इह साधारणधर्मदर्शनं विशेषादर्शनमारोप्य कोटिद्वयस्मरणकारणमिति संशयकारणमुक्तम्&nbsp;॥
               </p>
               
            </div> 
            
            <p>स एव प्रतीयमानसादृश्यो यथा—</p>
            
            <div class="lg">
               <div class="udāharaṇa">
                  <span class="l">‘किं पद्ममन्तर्भ्रान्तालि किं ते लोलेक्षणं मुखम्&nbsp;।</span>
                  <span class="l">मम दोलायते चितं पश्यतस्त्वां घनस्तनि&nbsp;॥ ७४&nbsp;॥’</span>
                  
               </div>
            </div>
            ﻿<span class="pageinfo">[page 446]</span>
            
            <p>अत्र मुखलक्षणे लोचनलक्षणे चैकस्मिन्नेव पद्मलक्षणं भ्रमरलक्षणं चापरमपि वस्तु प्रतीयमानसादृश्यमाशङ‍क्यते
               सोऽयमप्येकविषय एव संशयः&nbsp;॥
            </p>
            
            <div class="commentary">
               
               <p><b>किमित्यादि</b>&nbsp;। हे घनस्तनि कठिनकुचे, त्वां पश्यतो मम चित्तं दोलायते संशयारूढं भवति&nbsp;। तदेवाह—अन्तर्मध्ये
                  भ्रान्तः कृतभ्रमणोऽलिर्भ्रमरो यत्र तत्किं पद्मम्&nbsp;। लोलमीक्षणं चक्षुर्यत्र तादृशं तव
                  मुखं किमिति दोलायते दोलेवाचरति&nbsp;। क्यङ् क्यष् वा&nbsp;। दोलाचित्तयोरुभयकोटियोगित्वेन साम्यम्&nbsp;।
                  अत्र सादृश्यं प्रतीयमानं प्रत्यक्षेण&nbsp;। सुगममितरत्&nbsp;॥
               </p>
               
            </div> 
            
            <p>अनेकवस्तुविषयो द्विधा शुद्धो मिश्रश्च&nbsp;। तयोः प्रतीयमानसादृश्यः शुद्धो यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘वाली भंभुरभोली(भम्भलभेली)<a href="" class="note" title="‘आणतरिचेडिआ भेली’ इति, ‘भम्भलसद्दो अप्पिअजडेसु’ इति च&#xA;देशीनाममाला">*</a> उल्लसिअणिअंसिणी</span>
                     <span class="seg">गहणं सुणिअ विनिक्कन्ता णिद्दाए भे(भ)म्भली<a href="" class="note" title="‘आणतरिचेडिआ भेली’ इति, ‘भम्भलसद्दो अप्पिअजडेसु’ इति च&#xA;देशीनाममाला">*</a>&nbsp;।</span>
                     </span>
                  <span class="l">
                     <span class="seg">रहुवि तीअ मुहु जोहई पुण जोहई</span>
                     <span class="seg">गअणु भुल्लल्लेओ ण हु आणई दोण्हवि चन्दु(न्द)कं <a href="" class="note" title="‘वणे’ इति विकल्पार्थे निपातः">*</a>वणु(णे) ७५’</span>
                     </span>
                  
               </div>
            </div>
            
            <div class="lg">
               <div class="chāyā">
                  <span class="l">
                     <span class="seg">[बाला मूर्खचेट्युल्लसितनिवसना</span>
                     <span class="seg">ग्रहणं श्रुत्वा विनिष्कान्ता निद्रया जडा&nbsp;।</span>
                     </span>
                  <span class="l">
                     <span class="seg">राहुरपि तस्या मुखं पश्यति पुनः पश्यति</span>
                     <span class="seg">गगने भ्रान्तिमान् न खलु जानाति द्वयोश्चन्द्रः कः&nbsp;॥]</span>
                     </span>
                  
               </div>
            </div>
            
            <p>अत्र द्वयोः प्रतीयमानसादृश्ययोर्बालिकामुखचन्द्रयोरेकश्चन्द्र एव विशङ‍कयत इति सोऽयमनेकविषयः
               शुद्धः संशयः&nbsp;॥
            </p>
            
            <div class="commentary">
               
               <p><b>वालीत्यादि</b>&nbsp;। ‘बाली(ला) भुम्भुरभोली(?) स्खलितनिवसना ग्रहणकं श्रुत्वा विनिष्कान्ता निद्रया भेम्भली(जडा)&nbsp;।
                  राहुरपि तस्या मुखं विलोकते पुनर्विलोकते गगने भ्रान्तो न खलु जानाति द्वयोश्चन्द्रः
                  कः&nbsp;॥’ इह बालिका भुम्भुरभोली अज्ञा&nbsp;। ﻿<span class="pageinfo">[page 447]</span>उल्लसितं स्खलितं नितम्बोपरि निवसनं यस्याः सा&nbsp;। उपरीति योग्यतया वक्तव्यम्&nbsp;। नि
                  द्रया भेम्भली विह्वला ग्रहणं चन्द्रोपरागं श्रुत्वा विनिष्क्रान्ता&nbsp;। अर्थात् गृहात्&nbsp;।
                  रहुरपि तस्या मुखं विलोकते पुनर्विलोकते&nbsp;। गगने भ्रान्तः संशयानः सन् नैव जानाति कान्तामुखचन्द्रयोर्द्वयोर्मध्ये
                  कश्चन्द्र इति&nbsp;। खलु एवार्थे&nbsp;। अत्र संशयशुद्धतान्यामिश्रणेन&nbsp;॥
               </p>
               
            </div> 
            
            <p>अभिधीयमानसादृश्यो मिश्रो यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘द्वावप्येतावभिनवजपापुष्पभासां निवासौ</span>
                     <span class="seg">तिष्ठत्यन्ते द्वयमपि वियन्मण्डलस्योपसंध्यम्&nbsp;।</span>
                     </span>
                  <span class="l">
                     <span class="seg">अस्तं को यात्युदयति च कः को रविः कः शशाङ‍कः</span>
                     <span class="seg">का च प्राची तदिह न वयं का प्रतीचीति विद्मः&nbsp;॥ ७६&nbsp;॥’</span>
                     </span>
                  
               </div>
            </div>
            
            <p>अत्र द्वयोरभिधीयमानसादृश्ययोः सूर्याचन्द्रमसोः प्राचीप्रतीच्योर्वा तदन्यतममेकमेव वस्तु
               पर्यायतो विशङ‍क्यत इत्यनेकविषयोऽयं मिश्रः संशयः&nbsp;। उपलक्षणं चैतत्&nbsp;। तेन वितर्कोक्त्यादयोऽपि
               संशयोक्तावेव द्रष्टव्याः&nbsp;॥
            </p>
            
            <div class="commentary">
               
               <p><b>द्वावित्यादि</b>&nbsp;। द्वावप्येतौ रविशशङ‍कौ नवीनजपाकुसुमदीप्तीनामाश्रयौ स्तः&nbsp;। उपसंध्यं संध्यासमीपे द्वयमपि
                  रविचन्द्ररूपं वियन्मण्डलस्याकाशमण्डलस्यान्तेऽवसाने तिष्ठति&nbsp;। तदिह कोऽस्तं याति, को
                  वोदयति&nbsp;। कः सूर्यः, कश्चन्द्रः, का प्राची पूर्वा दिक्, का प्रतीची पश्चिमा दिगिति न
                  वयं विद्मः&nbsp;। अत्र रक्तरूपतया गगनान्तगमनेन चाभिधीयमानं सादृश्यम्&nbsp;। अनेकविषयतयैव मिश्रता&nbsp;।
                  तर्हि वितर्कोक्तिः पृथक् कथं नोक्तेत्यत आह—<b>उपलक्षणमिति</b>&nbsp;। संशयोक्तावेवान्तर्भावान्न पृथगुक्ता सेत्यर्थः&nbsp;॥
               </p>
               
            </div> 
            
            <p>तद् यथा—</p>
            
            <div class="lg">
               <div class="udāharaṇa">
                  <span class="l">‘सरोजपत्रे <a href="" class="note" title="‘नु विलीन’">*</a>परिलीनषट्पदे विशालदृष्टेः<a href="" class="note" title="‘विलोलदृष्टेः’">*</a> स्विदमू विलोचने&nbsp;।</span>
                  <span class="l">शिरोरुहाः स्विन्नतपक्ष्मसंततेर्द्विरेफवृन्दं नु निशब्दनिश्चलम्&nbsp;॥ ७७&nbsp;॥’</span>
                  
               </div>
            </div>
            
            <div class="lg">
               <div class="udāharaṇa">
                  <span class="l">‘अगूढहासस्फुटन्तकेशरं मुखं स्विदेतद्विकचं<a href="" class="note" title="‘विकसन्नु’ इति च पाठान्तराणि">*</a> नु पङ‍कजम्&nbsp;।</span>
                  <span class="l">इति प्रलीनां नलिनीवने सखी विदाम्बभूवुः सुचिरेण योषितः&nbsp;॥’</span>
                  
               </div>
            </div>
            
            <p>(युग्‍मम्)</p>
            ﻿<span class="pageinfo">[page 448]</span>
            
            <div class="commentary">
               
               <p><b>सरोजेत्यादि</b>&nbsp;। निलीनाः संबद्धाः षट्पदा भ्रमरा ययोस्ते पद्मपत्रे नु&nbsp;। इमे विशालदृष्टेर्नायिकाया
                  अमू नेत्रे&nbsp;। स्वित्&nbsp;। वितर्के&nbsp;। शिरोरुहाः केशाः स्वित्&nbsp;। नता पक्ष्मसंततिर्यस्य तत्&nbsp;।
                  निशब्दं शब्दशून्यं निश्चलं स्थिरं च भ्रमरवृन्दं नु&nbsp;॥ <b>अगूढेत्यादि</b>&nbsp;। एतन्मुखं स्वित्&nbsp;। कीदृशम्&nbsp;। अगूढेन प्रकाशेन हासेन स्फुटो व्यक्तो दन्त एव केसरो
                  यत्र तत्&nbsp;। एतद्विकचं प्रफुल्लं पङ‍कजं नु&nbsp;। इत्यनेन प्रकारेण नलिनीवने पद्मिनीमध्ये
                  प्रलीनामवस्थितां सखीं योषितः स्रियो बहुकालेन विदाम्बभूवुर्ज्ञातवत्यः&nbsp;। विदाम्बभूवुरित्यत्र
                  ‘उषविद ३।१।३८’ इति लिट्याम्&nbsp;॥
               </p>
               
            </div> 
            
            <p>यथा च—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘मुहे मअखलिउल्लावे ण्हाणोल्लए चिउरे</span>
                     <span class="seg">वेणीअंसणसारे समोत्तिअहारे उरे&nbsp;।</span>
                     </span>
                  <span class="l">
                     <span class="seg">कालान्तरे तरलाच्छिहुमअण समुल्लसइ</span>
                     <span class="seg">माहउ पुम त्थणगुडरे ण मुणइ कहिं वसइ&nbsp;॥ ७९&nbsp;॥’</span>
                     </span>
                  
               </div>
            </div>
            
            <div class="lg">
               <div class="chāyā">
                  <span class="l">
                     <span class="seg">[मुखे मदस्खलितोल्लपे स्रानोप्त्लुते चिकुरे</span>
                     <span class="seg">वेणीनिवसनसारे समौक्तिकहरे उरसि&nbsp;।</span>
                     </span>
                  <span class="l">
                     <span class="seg">कालान्तरे तरलाक्ष्णोर्मदनः समुल्लसति</span>
                     <span class="seg">माघे पुनः स्तनगृहे न ज्ञायते कुत्र वसति&nbsp;॥]</span>
                     </span>
                  
               </div>
            </div>
            
            <p>कः पुनर्वितर्कसंशययोर्विशेषः&nbsp;। उच्यते&nbsp;। निर्णयासन्नो वितर्कः, वितर्कासन्नश्च संशयः&nbsp;।
               संशयानो हि वितर्कस्य कोटिमारुह्य ततो विभ्रष्टस्तत्त्वमभिनिविशते&nbsp;। यथा पूर्ववाक्ये
               विदाम्बभूवुरिति&nbsp;। संशयमेव वा विगाहते यथा—'माहउ पुण त्थणगुडरे ण मुणइ कहिं वसइ&nbsp;।’ इति&nbsp;।
               शब्दाश्च किंस्विदादयस्तुल्यरूपा एव संशयविपर्यययोरिति दुरवबोधस्तद्विशेषः&nbsp;। नन्वेवं
               वितर्कादयोऽप्युभयालंकाराः स्युः&nbsp;। स्त्यम्&nbsp;। किंतूक्तिपक्षे परार्थानुमानवत्, स्वरूपपक्षे
               स्वार्थानुमानवदिति&nbsp;। अयमेव चोक्तिशब्दस्यार्थः, तेन स्वरूपमात्रोक्तौ संशयवितर्कादयोऽप्यर्थालंकाराः&nbsp;।
               उक्तिप्राधान्ये तूभयालंकाराः&nbsp;॥
            </p>
            ﻿<span class="pageinfo">[page 449]</span>
            
            <div class="commentary">
               
               <p><b>मुहे इत्यादि</b>&nbsp;। ‘मुखे मदस्खलितोल्लपे स्रानार्द्रे चिकुरे वेणीनिवसनसारे समुक्ताहारे उरसि&nbsp;। कालान्तरे
                  तरलाक्ष्णि मदनः समुल्लसति माघे पुनः स्तनगृहे न ज्ञायते कुत्र वसति&nbsp;॥’ इह कालान्तरे
                  माघातिरिक्तकाले मदस्खलितोल्लापे मुखे स्रानार्द्रे केशे वेणीनिवसनेन कञ्चुकवस्रेण सारे
                  मुक्ताहारसहिते वक्षसि तरलनेत्रे च मदनः कामः समुल्लसति दीप्यते&nbsp;। माघे पुनः स्तन एव
                  गृहं तत्र न ज्ञायते कुत्र वसतीति&nbsp;। उभयत्र विरुद्धकोटिद्वयविषयतयैकामाशङ‍क्य पृच्छति—<b>क इति&nbsp;।</b> निर्णयासन्नो निर्णयाव्यवहितपूर्वः, वितर्कानन्तरं निर्णयात्&nbsp;। वितर्कासन्नो वितर्काव्यवहितपूर्वः&nbsp;।
                  संशयानन्तरं वितर्कात्&nbsp;। एतदेवाह—<b>संशयेति</b>&nbsp;। संशयानो वितर्ककोट्यवलम्बी वितर्कानन्तरमुक्तमेव जानाति&nbsp;। अत एव विदाम्बभूवुरिति संशय
                  उक्तः&nbsp;। तथा माहहु इत्यादावपि शब्दकारितोऽनयोर्भेद इत्याह—<b>शब्दाश्चेति</b>&nbsp;। तर्ह्युभयालंकारता वितर्कादीनामित्याशङ‍क्य समाधत्ते—<b>उक्तीति</b>&nbsp;। यथा परार्थानुमाने शब्दप्रयोगकारितो विशेषस्तथा शब्दपक्षे स्वरूपमर्थस्तत्पक्षे स्वार्थानुमानवत्प्रवृत्तिः&nbsp;।
                  साम्योक्तादावुक्तिशब्दस्यायमेवार्थो यदुक्तिनिबन्धनं नाम&nbsp;। तथा च स्वरूपमात्रस्योक्तौ
                  निर्वचनेऽर्थालंकारता संशयतर्कादेरुक्तिप्राधान्ये पुनरुभयालंकारतेति&nbsp;॥ इति संशयोक्त्यलंकारनिरूपणम्&nbsp;॥
               </p>
               
            </div> 
            
            <p>अपह्नुत्यलंकारनिरूपणम्&nbsp;।</p> 
            
            <p>अपह्नुतिलक्षणमाह—</p>
            
            <div class="lg">
               <div class="kārikā">
                  <span class="l">अपह्नुतिरपह्नुत्य किंचिदन्यार्थदर्शनम्&nbsp;।</span>
                  <span class="l">औपम्यवत्यनौपम्या चेति सा द्विविधोच्यते&nbsp;॥ ४१&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">वाच्ये प्रतीयमाने च सादृश्ये प्रथमा तयोः&nbsp;।</span>
                  <span class="l">तथाभूते द्वितीया स्यादपह्नोतव्यवस्तुनि&nbsp;॥ ४२&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">अनौपम्यवती भूयः पूर्वापूर्वा च कथ्यते&nbsp;।</span>
                  <span class="l">तासामुदाहृतिष्वेव रूपमाविर्भविष्यति&nbsp;॥ ४३&nbsp;॥</span>
                  
               </div>
            </div>
            
            <div class="commentary">
               
               <p><b>अपह्नुतिरिति</b>&nbsp;। किंचित्प्रसिद्धं धर्मिणं धर्मं वापह्नुत्यापलप्यान्यस्यार्थंस्य प्रसिद्धस्य धर्मादेर्दर्शनं
                  प्रकटनमपह्नुतिः&nbsp;। न चास्या आक्षेपादभेद इति वाच्यम्&nbsp;। तत्र हि प्रतिषेधमात्रमर्थोऽत्र
                  तु प्रतिषेधपूर्वकमन्यार्थकथनमिति भेदः&nbsp;। औपम्यमुपमा तद्वतीति वाच्येऽभिधीयमाने&nbsp;। अपह्नोतव्यवस्तुन्यपह्नुतिविषयपदार्थे&nbsp;॥
               </p>
               
            </div> 
            ﻿<span class="pageinfo">[page 450]</span>
            
            <p>तत्राभिधीयमानौपम्यवती यथा—</p>
            
            <div class="lg">
               <div class="udāharaṇa">
                  <span class="l">‘गिम्हे दवग्गिमसिमइलिआइं दीसन्ति विज्झसिहराइं&nbsp;।</span>
                  <span class="l">आससु पउत्थवइए ण होन्ति णवपाउसब्भाइं&nbsp;॥ ८०&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[ग्रीष्मे दावाग्निमसीमलिनानि दृश्यन्ते विन्ध्यशिखराणि&nbsp;।</span>
                  <span class="l">आश्वसिहि प्रोषितपति के न भवन्ति नवप्रावृडभ्राणि&nbsp;॥]</span>
                  
               </div>
            </div>
            
            <p>अत्र नवप्रावृडभ्राणां विन्ध्यशिखरैरभिधीयमानसादृश्यैरपह्नुतत्वादभिधीयमानौपम्यवत्यपह्नुतिः&nbsp;॥</p>
            
            <div class="commentary">
               
               <p><b>गिम्हे इत्यादि</b>&nbsp;। ‘ग्रीष्मे दावाग्निमसीमलिनितानि दृश्यन्ते विन्ध्यशिखराणि&nbsp;। आश्वसिहि प्रोषितपतिके
                  न भवन्ति नवप्रावृडभ्राणि&nbsp;॥’ इह विरहिणी दावाग्निना दिग्धे विन्ध्ये मेघभ्रान्त्या आर्ता
                  सख्या समाश्वास्यते—<b>ग्रीष्म इति</b>&nbsp;। हे विरहिणि, विन्ध्यशिखराणि ग्रीष्मे वनाग्निना श्यामितानि दृश्यन्ते&nbsp;। नतु नूतनवर्षाकालीन(लिक)मेघा
                  अमी भवन्तीति समाश्वासं कुरु&nbsp;। अत्र श्यामिकया विन्ध्यशिखरनवमे घयोः साम्यमभिहितमत औपम्यवतीयम्&nbsp;॥
               </p>
               
            </div> 
            
            <p>प्रतीयमानौपम्यवती यथा—</p>
            
            <div class="lg">
               <div class="udāharaṇa">
                  <span class="l">‘न केतकीनां विलसन्ति सूचयः प्रवासिनो हन्त हसत्ययं विधिः&nbsp;।</span>
                  <span class="l">तडिल्लतेयं न चकास्ति चञ्चला पुरः स्मरज्योतिरिदं विजृम्भते ८१’</span>
                  
               </div>
            </div>
            
            <p>अत्र केतकीसूचीनां विधिविहसितैः प्रतीयमानसादृश्यैस्तडिल्लतायाश्च स्मरज्योतिषापह्नुतत्वादियं
               प्रतीयमानौपम्यवत्यपह्नुतिः&nbsp;॥
            </p>
            
            <div class="commentary">
               
               <p><b>नेत्यादि</b>&nbsp;। केतकीनां सूचयोऽग्राणि न विलसन्ति शोभन्ते&nbsp;। हन्त विषादे&nbsp;। अयं विधिः स्रष्टा प्रवासिनः
                  पान्थान् हसत्युपहसति&nbsp;। केतकीसूचीरूपेण&nbsp;। इयं चञ्चला चपला तडिल्लता न शोभते&nbsp;। पुरोऽग्रे
                  इयं स्मरदीप्तिंर्विजृम्भते प्रकाशते&nbsp;। 'सूच्यग्रे सीमनद्रव्ये’ इति विश्वः&nbsp;। अत्र किंचित्प्रकाशेन
                  केतकीसूचीविधिहसितयोः साम्यप्रतीतिरेवमितरत्र&nbsp;। औपम्यमप्युभयत्र व्यक्तमेव&nbsp;॥
               </p>
               
            </div> 
            
            <p>अनौपम्याभिधीयमानापह्नोतव्यवस्तुः पूर्वा यथा—</p>
            
            <div class="lg">
               <div class="udāharaṇa">
                  <span class="l">‘राजकन्यानुरक्तं मां रोमोद्भेदेन रक्षकाः&nbsp;।</span>
                  <span class="l">अवगच्छेयुरां ज्ञातमहो शीतानीलं वनम्&nbsp;॥ ८२&nbsp;॥’</span>
                  
               </div>
            </div>
            
            <p>अत्र राजकन्यानुरागलक्षणस्य रोमाञ्चकारणस्य रक्षकावगतिहेतोः ﻿<span class="pageinfo">[page 451]</span>पूर्वमेवाभिहितस्य च वनानिलशैत्यलक्षणेन कारणान्तरेणापह्नवः&nbsp;। न चैतयोः सादृश्यमस्ति
               सेयमनौपम्याभिधीयमानापह्नोतव्यवस्तुः&nbsp;। कार्यात्पूर्वं कारणोपन्यासेन पूर्वेत्युच्यते&nbsp;।
            </p>
            
            <div class="commentary">
               
               <p><b>राजेत्यादि</b>&nbsp;। रोमोद्भेदेन रोमाञ्चेन राजकन्यानुरक्तं भूपकन्यानुरागिणं मां रक्षकास्तदवेक्षका अवगच्छेयुर्ज्ञायेरन्&nbsp;।
                  आं स्मरणे, ज्ञातम्&nbsp;। अहो वनं शीतलानिलम्&nbsp;। अतो रोमाञ्चः&nbsp;। ‘आं ज्ञाननिश्चयस्मृत्योः’
                  इति मेदिनीकारः&nbsp;। अत्र पूर्वाभिधानेन पूर्वत्वमुभयोरसादृश्यादनौपम्यता&nbsp;॥
               </p>
               
            </div> 
            
            <p>सैवापूर्वा यथा—</p>
            
            <div class="lg">
               <div class="udāharaṇa">
                  <span class="l">‘आनन्दाश्रु प्रवृत्तं मे कथं दृष्ट्वैव कन्यकाम्&nbsp;।</span>
                  <span class="l">अक्षि मे पुष्परजसा वातोद्धूतेन पूरितम्&nbsp;॥ ८३&nbsp;॥’</span>
                  
               </div>
            </div>
            
            <p>अत्रानन्दाश्रुप्रवृत्तमिति पूर्वं कार्यस्य, पश्चात् दृष्ट्वैव कन्यकामिति कारणस्योपन्यासः&nbsp;।
               शेषं पूर्ववत्&nbsp;। सेयमभिधीयमानापह्नोतव्यवस्तुरनौपम्यापह्नुतिरपूर्वेत्युच्यते&nbsp;।
            </p>
            
            <div class="commentary">
               
               <p><b>आनन्देत्यादि</b>&nbsp;। कन्यकामेव दृष्ट्वा कथं ममानन्दाश्रु प्रवृत्तमस्ति&nbsp;। वातोद्भूतेन रजसा वायुचालितधूल्या
                  ममाक्षि पूरितम्&nbsp;। शेषमपह्नवादिकं पूर्ववत्पूर्वापह्नुतिवत्&nbsp;। अभिधानमनौपम्यमपि पूर्ववदेव
                  पूर्वं कारणानुपन्यासेनापूर्वत्वम्&nbsp;॥
               </p>
               
            </div> 
            
            <p>अनौपम्यैव प्रतीयमानापह्नोतव्यवस्तुः पूर्वा यथा—</p>
            
            <div class="lg">
               <div class="udāharaṇa">
                  <span class="l">‘उरपेल्लिअवइकारिल्लआइं उच्चेसि दइअवच्छलिए&nbsp;।</span>
                  <span class="l">कण्टअविलिहिअपीणुण्णअत्थणि उत्तम्मसु एत्ताहे&nbsp;॥ ८४&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[उरःप्रेरितवृतिकारवेल्लीफलान्युच्चिनोषि दयितवत्सले&nbsp;।</span>
                  <span class="l">कण्टकविलिखितपीनोन्नतस्तनि उत्ताम्येदानीम्&nbsp;॥]</span>
                  
               </div>
            </div>
            
            <p>अत्र नैतस्याः स्तनयोरुपपतिना नखक्षतं कृतमपि तु कण्टकैरिति प्रतीयमानापह्नोतव्यं वस्तु
               प्रकाशते&nbsp;। पूर्ववदेव च पूर्वार्धे कारणस्योपन्यासः, पश्चिमार्घे तु कार्योपदेशो दृश्यते&nbsp;।
               सेयमनौपम्या प्रतीयमानापह्नोतव्यवस्तुः पूर्वा नाम—‘अपह्नुतिरपह्नुत्य किंचिदन्यार्थदर्शनम्’
               इति लक्षणयोगाज्जायते&nbsp;।
            </p>
            ﻿<span class="pageinfo">[page 452]</span>
            
            <div class="commentary">
               
               <p><b>उर इत्यादि</b>&nbsp;। ‘उरःप्रेरितवृतिकारवेल्लीफलान्युच्चिनोषि दयितवत्सले&nbsp;। कण्टकविलिखितपीनोन्नतस्तनि
                  ताम्य इदानीम्&nbsp;॥’ इह हे दयितवत्सले प्रियप्रेमवति कण्टकलिखितपीनोन्नतस्तनि, इदानीं ताम्योद्विग्ना
                  भव&nbsp;। किं कृत्वा&nbsp;। उरसा वक्षसा प्रेरिता या वृतिर्वेष्टनं तत्र कारवेल्लीफलानि उच्चिनोषि
                  त्रोटयसि&nbsp;। कारवेल्ली करवेल्ली&nbsp;। अत्र पूर्वार्धे कारणकथनात्पूर्वता&nbsp;। उक्तयोरनौपम्यं
                  व्यक्तमेव&nbsp;। ननु नात्र साहजिकोऽपह्नवस्तत्कथमपह्नुतिरत आह—<b>अपह्नुत्येति</b>&nbsp;। आरोपेणापह्नवलक्षणयोगादपह्नुतिरित्यर्थः&nbsp;॥
               </p>
               
            </div> 
            
            <p>सैवापूर्वा यथा—</p>
            
            <div class="lg">
               <div class="udāharaṇa">
                  <span class="l">‘कस्स व ण होइ रोसो दट्ठूण पिआइ सव्वणं अहरम्&nbsp;।</span>
                  <span class="l">सभमरपउमग्धाइणि <a href="" class="note" title="‘वारिता अधरदर्शनपर्यवसायिसभ्रमर पद्माघ्राणं निधुवनं च मा कृथा इति निवारितापि वामा निवारिताचरणा प्रतिकूला’ इत्युदाहरणचन्द्रिका">*</a>वारिअवामे सहसु एण्हिम्&nbsp;॥ ८५&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[कस्य वा न भवति रोषो दृष्ट्वा प्रियायाः सव्रणमधरम्&nbsp;।</span>
                  <span class="l">सभ्रमरपद्माघ्रायिणि वारितवाम्ये सहस्वेदानीम्&nbsp;॥]</span>
                  
               </div>
            </div>
            
            <p>अत्रापि नास्या उपपतिनाधरो व्रणितः किं तर्हि भ्रमरेणेति प्रतीयमानापह्नोतव्यं वस्तु&nbsp;।
               पूर्वार्धे तु सव्रणमधरमिति कार्यमुपन्यस्य, पश्चिमार्धे सभ्रमरकमलाघ्रायिणीति कारणमुपन्यस्तम्&nbsp;।
               सेयमनौपम्या प्रतीयमानापह्नोतव्यवस्तुरपूर्वा च यथोक्तलक्षणयोगाज्जायते&nbsp;।
            </p>
            
            <div class="commentary">
               
               <p><b>कस्स व इत्यादि</b>&nbsp;। ‘कस्य वा न भवति रोषो दृष्ट्वा प्रियायाः सव्रणमधरम्&nbsp;। सभ्रमरपद्माघ्रायिणि वारितवाम्ये
                  सहस्वेदानीम्&nbsp;॥’ इह प्रेयाया अधरं सक्षतं दृष्ट्वा कस्य रोषो न भवति&nbsp;। ततो हेतोर्भ्रमरसहितपद्मस्याघ्राणकारिके,
                  हे वारितवाम्ये दाक्षिण्यवति, संप्रति त्वं सहस्व सहिष्णुर्भव&nbsp;। अत्रोत्तरार्धे कारणोपन्यासादपूर्वता&nbsp;।
                  पूर्ववदाशङ्कासमाधाने इत्याह—<b>यथोक्तेति</b>&nbsp;। इत्यपह्नुत्यलंकारनिरूपणम्&nbsp;॥
               </p>
               
            </div> 
            
            <p>समाध्युक्त्यलंकारनिरूपणम्&nbsp;॥</p> 
            
            <p>समाधिलक्षणमाह—</p>
            
            <div class="lg">
               <div class="kārikā">
                  <span class="l">समाधिमन्यधर्माणामन्यत्रारोपणं विदुः&nbsp;।</span>
                  <span class="l">निरुद्भेदोऽथ सोद्भेदः स द्विधा परिपठ्यते&nbsp;॥ ४४&nbsp;॥</span>
                  
               </div>
            </div>
            ﻿<span class="pageinfo">[page 453]</span>
            
            <div class="commentary">
               
               <p><b>समाधिरिति</b>&nbsp;। अन्यधर्मस्यान्यत्र विशेषे य आरोपः स समाधिः&nbsp;। निरुद्भेदोऽव्यक्तः, सोद्भेदः स्फुटः&nbsp;॥
               </p>
               
            </div> 
            
            <p>तयोर्निरुद्भेदो यथा—</p>
            
            <div class="lg">
               <div class="udāharaṇa">
                  <span class="l">‘दूरपडिबद्धराए अवऊहत्तम्मि दिणअरे अवरदिसम्&nbsp;।</span>
                  <span class="l">असहन्तिव्व किलिम्मइ पिअअमपच्चक्खदूसणं दिणलच्छी ८६’</span>
                  
               </div>
            </div>
            
            <div class="lg">
               <div class="chāyā">
                  <span class="l">[दूरप्रतिबद्धरागेऽवगूहमाने दिनकरेऽपरदिशम्&nbsp;।</span>
                  <span class="l">असहमानेव क्लाम्यति प्रियतमप्रत्यक्षदूषणं दिनलक्ष्मीः&nbsp;॥]</span>
                  
               </div>
            </div>
            
            <p>अत्र दिनकरदिनलक्ष्मीप्रतीचीनां समारोपितनायकनायिकाप्रतिनायिकाधर्माणां दूरप्रतिबद्धराग
               इत्यादिभिः श्लिष्टपदैरनुद्भेदः&nbsp;। एवमन्यधर्माध्यारोपादयं निरुद्भेदः समाधिभेदः&nbsp;॥
            </p>
            
            <div class="commentary">
               
               <p><b>दूर इत्यादि</b>&nbsp;। ‘दूरप्रतिबद्धरागेऽवगूहमान एव दिनकरेऽपरदिशम्&nbsp;। असहमानेव क्लाम्यति प्रियतमप्रत्यक्षदूषणं
                  दिनलक्ष्मीः&nbsp;॥’ इहात्यर्थधृतलौहित्येऽत्यर्थंकृतानुरागे च दिनकरे सूर्ये वल्लभे चापरदिशं
                  प्रतीचीमपरनायिकां चावगूहमाने संबध्नात्याश्लिष्यति च सति दिनशोभा वल्लभस्फुटदूषणमसहमानेव
                  क्लाम्यति म्लाना भवति&nbsp;। अत्र च नायकत्वाद्यारोपणं रागादिपदैः श्लिष्टैः क्रियत इति निरुद्भेदता&nbsp;॥
               </p>
               
            </div> 
            
            <p>सोद्धेदो यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘वल्लहे लहु वोलन्तइ एत्तइ पुणु बहु बलि</span>
                     <span class="seg">किज्जमि तामरसिणि तुज्झ रोसहु थिरहु&nbsp;।</span>
                     </span>
                  <span class="l">
                     <span class="seg">जेण णिरग्गलु जम्पइ किम्पि ण जाव जणु(ण)</span>
                     <span class="seg">ताव हिमेण विसित्ति झत्थि(त्ति) पुलुट्ठतणु&nbsp;॥ ८७&nbsp;॥’</span>
                     </span>
                  
               </div>
            </div>
            
            <div class="lg">
               <div class="chāyā">
                  <span class="l">
                     <span class="seg">[वल्लभे लघु व्यपक्रामत्यागच्छति पुनर्बहु बलिः</span>
                     <span class="seg">क्रिये तामरसिनि तव रोषस्य स्थिरस्य&nbsp;।</span>
                     </span>
                  <span class="l">
                     <span class="seg">येन निरर्गलं जल्पति किमपि न यावज्जनस्</span>
                     <span class="seg">तावद्धिमेन विशीर्णा झटिति प्लुष्टतनुः&nbsp;॥]</span>
                     </span>
                  
               </div>
            </div>
            
            <p>अत्रापि प्रियतमव्यलीकासहिष्णुः कापि कामिनी हिमानीप्लुष्टां ﻿<span class="pageinfo">[page 454]</span>कमलिनीमालोक्य तस्यामात्मधर्मान्, प्रिये च सूर्यधर्मानारोपयति&nbsp;। ते च बलिः क्रियेऽहं
               तव रोषस्येत्यादिभिः पदैरुद्भिद्यमाना इह प्रतीयन्त इत्ययं सोद्भेदः समाधिभेदः&nbsp;। अन्यश्चान्यधर्माश्चान्यधर्मा
               <a href="" class="note" title="अर्थप्रदर्शनमेतत्&nbsp;। व्युत्पत्तिस्तु ‘अन्यश्च धर्मश्च’ इत्येव">*</a>इति व्युत्पत्त्या धर्मिणोऽप्यध्यासे समाधिरिष्यते&nbsp;॥
            </p>
            
            <div class="commentary">
               
               <p><b>वल्लहे इत्यादि</b>&nbsp;। ‘वल्लभे लघु व्यपक्रामति पुनरागच्छति चिरेण बलिः क्रिये तामरसिनि तव रोषस्य स्थिरस्य&nbsp;।
                  येन निराकुलं जल्पति किमपि न यावज्जनस्तावद्धिमेन विशीर्णा झटिति प्लुष्टतनुः&nbsp;॥’ इह हे
                  तामरसिनि पद्मिनि, वल्लभे सूर्ये लघु शीघ्रं व्यपक्रामत्यपगच्छति सति हिमसमये रात्रेदींर्घत्वाच्चिरेण
                  पुनरागच्छति सति तव रोषस्य स्थिरस्य बलिरुपहारोऽहं क्रिये इति काचित्खण्डिता पद्मिनीमुद्दिश्य
                  वदति&nbsp;। येन हेतुना निराकुलो जनो यावदेव किमपि न जल्पति तावदेव हिमेन विशीर्णा झटिति त्वं
                  दग्धतनुरसि&nbsp;। व्यलीकमप्रियम्&nbsp;। ‘हिमानी हिमसंहतिः’ इत्यमरः&nbsp;। प्लुष्टां दग्धाम्&nbsp;। ते
                  धर्माः&nbsp;। धर्मारोपरूपे समाधावव्याप्तिरत आह—<b>अन्य इति</b>&nbsp;। अन्यो धर्मीह विवक्षितो धर्मपदसंनिधेः&nbsp;॥
               </p>
               
            </div> 
            
            <p>सधर्माणां धर्मिणश्च यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘चन्द्रज्योत्स्ना विशदपुलिने सैकतेऽस्मिन्सरय्वा</span>
                     <span class="seg">वादद्वैतं सुचिरमभवत्सिद्धयूनोः कयोश्चित्&nbsp;।</span>
                     </span>
                  <span class="l">
                     <span class="seg">एको ब्रूते प्रथमनिहतं केशिनं कंसमन्यः</span>
                     <span class="seg">स त्वं तत्त्वं कथय भवता को हतस्तत्र पूर्वम्&nbsp;॥ ८८&nbsp;॥’</span>
                     </span>
                  
               </div>
            </div>
            
            <p>अत्र संबोध्य वर्णनीये विष्णुस्वरूपस्य धर्मिणस्तद्धर्माणां चाध्यासादयं धर्मिधर्माध्यासरूपः
               समाधिः&nbsp;॥
            </p>
            
            <div class="commentary">
               
               <p><b>चन्द्रेत्यादि</b>&nbsp;। कयोश्चित् सिद्धयूनोः सरय्वा नदीभेदस्यास्मिन् सैकते बहुकालं वादद्वैतं वचनविवादोऽभवत्&nbsp;।
                  ‘वादद्यूतम्’ इति पाठे वादो विवाद एव द्यूतमित्यर्थः&nbsp;। सैकते कीदृशे&nbsp;। चन्द्रज्योत्स्नया
                  विशदं स्वच्छं पुलिनं तोयोत्थितभागो यत्र तत्र&nbsp;। अनेन रम्यतोक्ता&nbsp;। वादस्वरूपमाह—एकः
                  केशिनं प्रथमनिहतं ब्रूते, अन्यः कंसं प्रथमनिहतं ब्रूते&nbsp;। हे भगवन्, स प्रसिद्धस्त्वं
                  तत्त्वं यथार्थं कथय&nbsp;। ﻿<span class="pageinfo">[page 455]</span>भवता तत्र तयोः केशिकंसयोर्मध्ये कः पूर्वं हत इति&nbsp;। सिद्धौ च तौ युवानौ चेति सिद्धयुवानौ&nbsp;।
                  केशी असुरभेदः&nbsp;। कंसोऽप्यसुरभेदः&nbsp;। अत्र विष्णोस्तद्धर्माणां च चक्रधरत्वादीनामारोपः
                  स्फुट एव&nbsp;॥
               </p>
               
            </div> 
            
            <p>धर्मिण एवाध्यासो यथा—</p>
            
            <div class="lg">
               <div class="udāharaṇa">
                  <span class="l">‘प्राप्तश्रीरेष कस्मात्पुनरपि मयि तं मन्थखेदं विदध्यान्निद्रामप्यस्य पूर्वामनलसमनसो
                     नैव संभावयामि&nbsp;।</span>
                  <span class="l">सेतुं बध्नाति कस्मात्पुनरयमखिलद्वीपनाथानुयातस्त्वय्यायाते वितर्कानिति दधत इवाभाति
                     कम्पः पयोधेः&nbsp;॥ ८९&nbsp;॥’</span>
                  
               </div>
            </div>
            
            <p>अत्र प्राप्तश्रीरेष कस्मादित्यादिभिर्मन्थखेदादिधर्माणां निवर्तितत्वात् प्राप्तश्रीरित्यादीनां
               च श्लेषेणैवाभिधानात् त्वयीति वर्णनीयपदे विष्णुस्वरूपस्य धर्मिण एवाध्यासात् तद्धर्माणां
               चानध्यासादयं धर्म्यध्यासरूपः समाधिः&nbsp;॥
            </p>
            
            <div class="commentary">
               
               <p><b>प्राप्तेत्यादि</b>&nbsp;। हे रामदेव, समुद्रस्य कम्प आभाति&nbsp;। कीदृशस्य&nbsp;। स्वव्याघाते सति इति वितर्कान् दधत
                  इव&nbsp;। एष प्राप्तलक्ष्मीः कोऽपि कस्मात्पुनरपि मद्विषये मन्थेन मन्थनदण्डेन खेदं विदघ्यात्कुर्यात्&nbsp;।
                  अनलसमनस आलस्यहीनस्यास्य निद्रामप्यपूर्वां नैव संभावयामि&nbsp;। अखिलद्वीपनाथो रावणस्तमनुलक्ष्यीकृत्य
                  यातः प्रयातः पुनरयं कस्माद्धेतोः सेतुबन्धं बध्नाति&nbsp;। मथ्यतेऽनेनेति मन्थः&nbsp;। करणे 'हलश्च
                  ३।३।१२’ इति घञ्&nbsp;। अत्र प्राप्तश्रीरित्यादिश्लिष्टपदैर्धर्भिण एव विष्णुरूपस्यारोपो
                  न तु तद्धर्माणामसुरघातकत्वादीनाम्&nbsp;॥
               </p>
               
            </div> 
            
            <p>समाधिमेलितयोरभेदमाह—</p>
            
            <div class="lg">
               <div class="kārikā">
                  <span class="l">समाधिमेव मन्यन्ते <a href="" class="note" title="१. ‘आधारपुस्तकद्वये टीकापुस्तके च मेलितमिति पाठः समुपलभ्यते&nbsp;। परं काव्यप्रकाशादिषु तथा सरस्वतीकण्ठाभरणात्प्राचीने रुद्रटविरचिते काव्यालंकारेऽपि 'मीलितम्’ इत्येव वरीवर्तीति तदनुरोधादत्रापि ‘मीलितं, ‘मिलितं’ वा युक्तं प्रतिभाति.">*</a>मे(मी)लितं तदपि द्विधा&nbsp;।</span>
                  <span class="l">धर्माणामेव चाध्यासे धर्मिणां वान्यवस्तुनि&nbsp;॥ ४५&nbsp;॥</span>
                  
               </div>
            </div>
            
            <p>समाधिरेव मेलितमुभयत्रापि धर्माध्यासात्&nbsp;॥</p>
            ﻿<span class="pageinfo">[page 456]</span>
            
            <p>अत्रान्यधर्माणामेवान्यवस्तुन्यध्यासान्मेलितं यथा—</p>
            
            <div class="lg">
               <div class="udāharaṇa">
                  <span class="l">‘पल्लविअं विअ करपल्लवेहिं पप्फुल्लिअं विअ णअणेहिं&nbsp;।</span>
                  <span class="l">फलिअं विअ पीणपओहरेहिं अज्जाए लावण्णम्&nbsp;॥ ९०&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[पल्लवितमिव करपल्लवाभ्यां प्रफुल्लितमिव नयनाभ्याम्&nbsp;।</span>
                  <span class="l">फलितमिव पीनपयोधराभ्यामार्याया लावण्यम्&nbsp;॥]</span>
                  
               </div>
            </div>
            
            <p>अत्र पल्लवितमिव पुष्पितमिव फलितमिवेत्युत्प्रेक्षया लताधर्माणां लावण्यधर्मिणि धर्माध्यारोपो
               दृश्यते&nbsp;। करपल्लवादीनां चानुपात्तव्यापारहेतुत्वेन साधकतमत्वेन वा प्राधान्यं लक्ष्यते&nbsp;।
               सोऽयमन्यवस्तुनि पुनरन्यधर्माणामेवारोपेण मेलितं नाम समाधेरेव भेदो भवति&nbsp;। स तूद्देशे
               समाध्युक्तिरित्युक्तिग्रहणाल्लभ्यते&nbsp;।
            </p>
            
            <div class="commentary">
               
               <p><b>पल्लविअमित्यादि</b>&nbsp;। ‘पल्लवितमिव करपल्लवाभ्यां प्रफुल्लितमिव नयनाभ्याम्&nbsp;। फलितमिव पीनपयोधराभ्यामार्याया
                  लावण्यम्&nbsp;॥’ इहार्याया गृहपतिपुत्र्या नायिकाया लावण्यं सौकुमार्यं हस्तपल्लवाभ्यां पल्लवितमिव
                  नेत्राभ्यां फुल्लितमिव पीनस्तनाभ्यां फलितमिवास्ति&nbsp;। अध्यारोपे बीजमाह—<b>उत्प्रेक्षयेति</b>&nbsp;। तर्हि करपल्लवादीनामध्यारोपाद्बहिर्भाव एव भवेदत आह—<b>करेति</b>&nbsp;। अनुपात्तोऽनुक्तो यो व्यापारोऽध्यासविषयस्तद्धेतुत्वेन तदुपस्थितिकारणत्वेन तत्करणत्वेन
                  वा&nbsp;। अत एव कर्त्रपेक्षया प्रधानतया स्वातन्त्रेणान्वयस्तेषामित्यर्थः&nbsp;। तर्हि समाध्युद्देशेऽनुद्देशः
                  कथमस्त्यत आह—<b>स त्विति</b>&nbsp;। समाध्युक्तिरित्यत्र समाधिरिति कर्तव्ये उक्तिग्रहणमधिकार्थसूचकमित्युक्तिपदेनैव मेलितोद्देशः
                  कृत इत्यर्थः&nbsp;॥
               </p>
               
            </div> 
            
            <p>धर्माणां धर्मिणश्च यथा—</p>
            
            <div class="lg">
               <div class="udāharaṇa">
                  <span class="l">‘देहो व्व पडइ दिअहो कण्ठच्छेओ व्व लोहिओ होइ रई&nbsp;।</span>
                  <span class="l">गलइ रुहिरं व्व संझा घोलइ केसकसणं सिरम्मिअ तिमिरम्&nbsp;॥ ९१&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[देह इव पतति दिवसः कण्ठच्छेद इव लोहितो भवति रविः&nbsp;।</span>
                  <span class="l">गलति रुधिरमिव संध्या घूर्णते केशकृष्णं शिर इव तिमिरम्&nbsp;॥]</span>
                  
               </div>
            </div>
            
            <p>अत्र देहादयो यथोक्तक्रियावन्तो जन्तुवधक्रियायां निबद्धा दिवसादिभिरुपमेया दिवसावसानक्रियायां
               मेलितास्तदेतत् गुणक्रियावतां ﻿<span class="pageinfo">[page 457]</span>द्रव्याणां प्रधानक्रियाध्यारोपे धर्मिधर्माध्यासे मेलितं नाम समाधेरेव भेदो भवति&nbsp;।
            </p>
            
            <div class="commentary">
               
               <p><b>देहो व्व इत्यादि</b>&nbsp;। ‘देह इव पतति दिवसः कण्ठच्छेद इव लोहितो भवति रविः&nbsp;। गलति रुधिरमिव संध्या घूर्णते
                  केशकृष्णं शिर इव तिमिरम्&nbsp;॥’ इह दिनमङ‍गमिव पतति, रक्तः सूर्यः कण्ठच्छेद इव भवति, रक्तमिव
                  संध्या गलति, तिमिरं केशश्यामं शिर इव घूर्णते इतस्ततो याति&nbsp;। अत्र पतनादयः क्रियाः,
                  लौहित्यादयो गुणाः, प्रधानक्रियाः पततीत्यादिकाः, तदध्यारोपो दिवसादिषु&nbsp;। इति समाध्युक्त्यलंकारनिरूपणम्&nbsp;॥
               </p>
               
            </div> 
            
            <p>समासोक्त्यलंकारनिरूपणम्&nbsp;॥</p> 
            
            <p>समासोक्तिं लक्षयति—</p>
            
            <div class="lg">
               <div class="kārikā">
                  <span class="l">यत्रोपमानादेवैतदुपमेयं प्रतीयते&nbsp;।</span>
                  <span class="l">अतिप्रसिद्धेस्तामाहुः समासोक्तिं मनीषिणः&nbsp;॥ ४६&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">प्रतीयमाने वाच्ये वा सादृश्ये सोपजायते&nbsp;।</span>
                  <span class="l">श्लाघां गर्हामुभे नोभे तदुपाधीन्प्रचक्षते&nbsp;॥ ४७&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">विशेष्यमात्रभिन्नापि तुल्याकारविशेषणा&nbsp;।</span>
                  <span class="l">अस्त्यसावपराप्यस्ति तुल्यातुल्यविशेषणा&nbsp;॥ ४८&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">संक्षेपेणोच्यते यस्मात्समासोक्तिरियं ततः&nbsp;।</span>
                  <span class="l">सैवान्योक्तिरनन्योक्तिरुभयोक्तिश्च कथ्यते&nbsp;॥ ४९&nbsp;॥</span>
                  
               </div>
            </div>
            
            <div class="commentary">
               
               <p><b>यत्रेति</b>&nbsp;। यत्रातिप्रसिद्धतयोपमानादेवैतस्योपमेयस्य ज्ञानं सा समासोक्तिः&nbsp;। समसनं समासः संक्षेपस्तदुक्तिरित्यन्वर्थतापि&nbsp;।
                  प्रतीयमाने ज्ञायमाने वाच्येऽभिधीयमाने च सादृश्ये&nbsp;। श्लाघां प्रशंसाम्, गर्हां निन्दाम्&nbsp;।
                  उभे श्लाघागर्हे च, नोभे अश्लाघागर्हे चैतानुपाधीन्प्रयोजकान् समासोक्तौ वदन्ति&nbsp;। विशेष्यमात्राभ्यां
                  युक्तायुक्ताभ्यां भिन्नापि विशेषणद्वयभेदवती एका तुल्याकारविशेषणा, उपरा तुल्यातुल्यविशेषणा&nbsp;।
                  संक्षेपोक्तौ च प्रकारद्वयं भवति तदाह—<b>अन्येत्यादि</b>&nbsp;॥
               </p>
               
            </div> 
            
            <p>तत्र प्रतीयमानसादृश्या श्लाघावती यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘उत्तुङ‍गे कृतसंश्रयस्य शिखरिण्युच्चावचग्रावणि</span>
                     <span class="seg">न्यग्रोधस्य किमङ‍ग ‍तस्य वचसा श्लाघासु पर्याप्यते&nbsp;।</span>
                     </span>
                  ﻿<span class="pageinfo">[page 458]</span>
                  <span class="l">
                     <span class="seg">बन्धुर्वा स पुराकृतः किमथवा सत्कर्मणां संचयो</span>
                     <span class="seg">मार्गे रूक्षविपत्त्रशाखिनि जनो यं प्राप्य विश्राम्यति&nbsp;॥ ९२&nbsp;॥’</span>
                     </span>
                  
               </div>
            </div>	
            
            <p>अत्र न्यग्रोधेनैवोपमानेन प्रतीयमानसादृश्यस्य वर्णनीयवदान्योपमेयस्योक्तत्वात्तच्छ्लाघयैव
               तच्छ्लाघा प्रतीयत इति सेयं प्रतीयमानसादृश्या श्लाघावती समासोक्तिः&nbsp;॥
            </p>
            
            <div class="commentary">
               
               <p><b>उत्तुङ‍गे इत्यादि</b>&nbsp;। तस्य न्यग्रोधस्य वटवृक्षस्य श्लाघा स्वप्रशंसा स्ववचसोक्त्या किं समाप्यते&nbsp;। किंतु
                  न&nbsp;। तस्य श्लाघा वक्तुमशक्येत्यर्थः&nbsp;। अङ‍गेति सानुनयसंबोधने&nbsp;।
                  कीदृशस्य&nbsp;। उत्तुङ‍गे उच्छ्रिते&nbsp;। उच्चावचा निम्नोन्नता ये ग्रावाणः पाषाणास्तद्युक्ते
                  च शिखरिणि गिरौ कृतावासस्य&nbsp;। श्लाघाहेतुमाह—स वटो बन्धुर्मित्रं वा पुरा पूर्वं कृतः&nbsp;।
                  अर्थाज्जनेन&nbsp;। अथवा सत्कर्मणां श्रेष्ठव्यापाराणां संचय उपचयः किम्&nbsp;। अर्थाज्जनस्य&nbsp;।
                  रूक्षा अस्निग्धा विपत्राः पत्रशून्याः शाखिनो वृक्षा यत्र तादृशे मार्गे यं वटवृक्षं
                  प्राप्य जनो विश्राम्यति&nbsp;। उच्चावचेत्यत्र बहुव्रीह्यनन्तरं मतुबिति भ्रमो न कार्यः&nbsp;।
                  उच्चावचग्रावाणोऽत्र सन्तीति विशिष्टस्यैव मत्वर्थसंबन्धाद्बिसकिसलयच्छेदपाथेयवन्त इतिवत्केवलाद्विशिष्टस्य
                  भिन्नबुद्धिविषयत्वात्&nbsp;। अत एवादण्डीत्यादयो निस्तरङ‍गं प्रयोगा इत्यवधेयम्&nbsp;। ‘ग्रावोपलाश्मानः’
                  इत्यमरः&nbsp;। अत्र परोपकारितया न्यग्रोधवदान्ययोः सादृश्यं प्रतीयमानं तत एवोभयोः श्लाघापि&nbsp;॥
               </p>
               
            </div> 
            
            <p>सैव गर्हावती यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘किं जातोऽसि चतुष्पथे यदि घनच्छायोऽसि किं छायया</span>
                     <span class="seg">संपन्नः फलितोऽसि किं यदि फलैः <a href="" class="note" title="‘आढ्योऽसि’ इति टीकाकारसंमतः पाठः">*</a>पूर्णोऽसि किं संनतः&nbsp;।</span>
                     </span>
                  <span class="l">
                     <span class="seg">हे सद्वृक्ष सहस्व संप्रति शिखाशाखाशताकर्षण-</span>
                     <span class="seg">क्षोभोन्मोटनभञ्जनानि जनतः स्वैरेव दुश्चेष्टितैः&nbsp;॥ ९३&nbsp;॥’</span>
                     </span>
                  
               </div>
            </div>	
            
            <p>अत्रोपमानभूतस्य सद्वृक्षस्य व्याजगर्हणया तदुपमेयः कोऽपि सत्पुरुषो विगर्ह्यत इति सेयं
               प्रतीयमानसादृश्या गर्हावती नाम समासोक्तिः&nbsp;।
            </p>
            
            <div class="commentary">
               
               <p><b>किमित्यादि</b>&nbsp;। हे सद्वृक्ष, चतुष्पथे किमर्थं जातोऽस्युत्पन्नोऽसि&nbsp;। यदि त्वं ﻿<span class="pageinfo">[page 459]</span> घना निबिडा छाया यस्य तादृशोऽसि तदा छायया किं वृथा&nbsp;। यदि संपन्नः समृद्धः सन् फलितोऽसि
                  तदा फलभरैस्तव किम्&nbsp;। किंतु न तव किमपि&nbsp;। यद्याढयोऽसि महानसि तदा सम्यक्प्रकारेण नतः
                  किम्&nbsp;। संप्रत्यधुना स्वैर्निजैरेव दुश्चेष्टितैर्जनतो लोकात्त्वं शिखायामग्रभागे शाखाशतस्याकर्षणमाकृष्टिः,
                  क्षोभश्चालनम्, आमोटनं संकोचनम्, भञ्जनं छेदनमेतानि सहस्वानुभव&nbsp;। ‘आढ्य इभ्ये महत्यपि’
                  इति विश्वः&nbsp;। सहस्वेति ‘षह मर्षणे’ इति लोटि मध्यमपुरुषैकवचने रूपम्&nbsp;। ‘अग्रमात्रे शिखा
                  मता’ इति धरणिः&nbsp;। जनत इति पञ्चम्यन्तात्तसिः&nbsp;। व्याजगर्हणा कपटनिन्दा वटवृक्षनिन्दां
                  व्याजीकृत्य सत्पुरुषनिन्दोपक्रमात्&nbsp;॥
               </p>
               
            </div> 
            
            <p>सैवोभयवती यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘निष्कन्दामरविन्दिनीं स्थपुटितोद्देशां स्थलीं पल्वले</span>
                     <span class="seg">जम्बालाविलमम्बु कर्तुमपरा सूते वराही सुतान्&nbsp;।</span>
                     </span>
                  <span class="l">
                     <span class="seg">दंष्ट्रायां चतुरर्णवोर्मिपटलैराप्लावितायामियं</span>
                     <span class="seg">यस्या एव शिशोः स्थिता विपदि भूः सा पुत्रिणी पोत्रिणी ९४’</span>
                     </span>
                  
               </div>
            </div>
            
            <p>अत्र पूर्वार्धे गर्हा, उत्तरार्धे श्लाघा गम्यते, सेयं प्रतीयमानसादृश्योभयवती समासोक्तिः&nbsp;।</p>
            
            <div class="commentary">
               
               <p><b>निष्कन्दामित्यादि</b>&nbsp;। इतरान्या वराही सूकरी सुतान् सूकरान् सूते जनयति&nbsp;। किं कर्तुम्&nbsp;। अरविन्दिनीं निष्कन्दामुन्मूलितमूलां
                  कर्तुं, स्थपुटितो निम्नोन्नतीकृत उद्देशो यस्यास्तादृशीं स्थलीं कर्तुं, पल्वलेऽल्पसरसि
                  अम्बु जलं जम्बालेन कर्दमेनाविलमनच्छं कर्तुम्&nbsp;। सा पोत्रिणी वराही पुत्रिणी प्रशस्तपुत्रवती&nbsp;।
                  यस्याः शिशोरेव बालकस्यैव दंष्ट्रायामियं भूर्विपदि प्रलये स्थिता&nbsp;। दंष्ट्रायां कीदृश्याम्&nbsp;।
                  चतुर्णामर्णवानां समुद्राणामूर्भिपटलैः कल्लोलसमूहैराप्लावितायां पूरितायाम्&nbsp;। व्याप्तायामिति
                  यावत्&nbsp;। ‘जम्बालः पङ‍कोऽस्त्री’ इत्यमरः&nbsp;। वराहीति ‘पुंयोगादाख्यायाम् ४।१।४८’ इति ङीष्&nbsp;।
                  पुत्रिणीति प्रशंसायामिनिः&nbsp;। ‘वराहः सूकरो गृष्टिः कोलः पोत्री’ इत्यमरः&nbsp;। अत्रोभयोः
                  सादृश्यं वराहत्वादिना प्रतीयमानम्&nbsp;॥
               </p>
               
            </div> 
            ﻿<span class="pageinfo">[page 460]</span>
            
            <p>अनुभयवती यथा—</p>
            
            <div class="lg">
               <div class="udāharaṇa">
                  <span class="l">‘इतः स्वपिति केशवः <a href="" class="note" title="टीकाकृता तु ‘पुरमितस्तदीयद्विषा—’ इति पाठो धृतः">*</a>कुलमितस्तदीयद्विषामितश्च शरणार्थिनः शिखरिपक्षिणः शेरते&nbsp;।</span>
                  <span class="l">इतोऽपि वडवानलः सह समस्तसंवर्तकैरहो विततमूर्जितं भरसहं च सिन्धोर्वपुः&nbsp;॥ ९५&nbsp;॥’</span>
                  
               </div>
            </div>
            
            <p>अत्र गर्हा श्लाघा वा विस्मयोक्तावेवास्तमयते&nbsp;। सेयं प्रतीयमानसादृश्यानुभयवती नाम समासोक्तिः&nbsp;।</p>
            
            <div class="commentary">
               
               <p><b>इत इत्यादि</b>&nbsp;। सिन्धोः समुद्रस्य वपुराशयो विततं विस्तीर्णमूर्जितं बलवत् भारवहनक्षमं च&nbsp;। अत्रैवाश्चर्यम्&nbsp;।
                  इतोऽत्रैव हरिर्वसति, अत्रैव केशवरिपूणामसुराणां पुरं नगरमस्ति&nbsp;। अत्रैव शरणं प्राप्तः
                  शिखरिणां पर्वतेषु मध्ये पक्षिणः सपक्षा मैनाकादयः शेरते स्वपन्ति&nbsp;। नच शिखरिपक्षिण इत्यत्र
                  ‘न निर्धारणे २।२।१०’ इति षष्ठीसमासनिषेध इति वाच्यम्&nbsp;। तन्निषेधस्यानित्यत्वान्निर्धारणस्याविवक्षणाद्वा
                  निर्धारणद्योतकजात्यादेरभावेन तदुन्नयनात्, यद्वा शिखरिणश्च ते पक्षिणश्चेति विशेषणसमासः&nbsp;।
                  पूर्वनिपाते तु बहुष्वेकत्र नियम इति व्यवस्थितिः&nbsp;।
                  अत्रैव वडवानलोऽस्ति सकलमेघैः सह&nbsp;। ‘पुष्करावर्तसंवर्तकालकान्तिजलप्लवाः&nbsp;। इति वारिमुचां
                  वंश श्चतुर्धा परिकीर्तितः&nbsp;॥’ इति पुराणम्&nbsp;। अत्र श्लाघागर्हयोरस्तमनादनुभयवतीयम्&nbsp;॥
               </p>
               
            </div> 
            
            <p>अभिधीयमानसादृश्या श्लाघावती तुल्याकारविशेषणा यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘नालस्य प्रसरो जलेष्वपि कृतावासस्य कोषे</span>
                     <span class="seg">रुचिर्दण्डे कर्कशता मुखेतिमृदुता मित्रे महान्प्रश्रयः&nbsp;।</span>
                     </span>
                  <span class="l">
                     <span class="seg">आमूलं गुणसंग्रहव्यसनिता द्वेषश्च दोषाकरे</span>
                     <span class="seg">यस्यैषा स्थितिरम्बुजस्य वसतिर्युक्तैव तत्र श्रियः&nbsp;॥ ९६&nbsp;॥’</span>
                     </span>
                  
               </div>
            </div>
            
            <p>अत्राम्बुरुहसत्पुरुषयोः परस्परमुपमानोपमेयभावस्यातिशयप्रसिद्धेरुपमानेनैव श्लेषवत्तुल्यविशेषणपदाभिधीयमानसादृश्यमुपमानमुपमेयमेवाव-﻿<span class="pageinfo">[page 461]</span>गम्यते&nbsp;। सेयमभिधीयमानसादृश्या श्लाघावती तुल्यविशेषणा नाम समासोक्तिः&nbsp;॥
            </p>
            
            <div class="commentary">
               
               <p><b>नालस्येत्यादि</b>&nbsp;। यस्याम्बुजस्य पद्मस्यैवमनेनाकारेण स्थितिरवस्थितिस्तत्राम्बुजे श्रियो लक्ष्म्या
                  वसतिर्वासो युक्त एव&nbsp;। तदाह—नालस्य नालायाः प्रसरो विस्तारः, अथ च न आलस्यस्यालसतायाः
                  प्रसर आधिक्यम्&nbsp;। जलेष्वपि तोयेषु कृतावासस्य, अथ च मूर्खेष्वपि कृतावासस्य&nbsp;। कोषे कुङ्मले
                  रुचिः कान्तिः, अथ च कोषे पात्रेऽर्थसार्थे वा रुचिः प्रीतिः&nbsp;। दण्डे प्रकाण्डे कर्कशता
                  काठिन्यम्, अथ च दण्डे शासने कर्कशता कार्कश्यम्&nbsp;। मुखे उपक्रमे मृदुता कोमलता, अथ च
                  मुखे वदने मृदुता मधुरवाणीकता&nbsp;। मित्रे सूर्ये महान् प्रश्रयः प्रीतिः, अथ च
                  मित्रे सुहृदि महाप्रीतिः&nbsp;। आमूलं मूलादारभ्य गुणस्य तन्तोः संग्रहे ग्रहणे व्यसनिता
                  आसङ‍गः, अथ चामूलमादिपुरुषादारभ्य गुणानां शीलादीनां संग्रहे वर्तुलीकरणे व्यसनिता प्रयत्नः&nbsp;।
                  दोषाकरे रजनिकरे द्वेषोऽसूया, अथ च दोषाणामाकरेउत्पत्तिस्थाने जने द्वेषोऽप्रीतिः&nbsp;। ‘नालो
                  नालमथास्त्रियाम्’ इत्यमरः&nbsp;। ‘जलं नीरे च मूर्खे च’ इति विश्वः&nbsp;। ‘कोषोऽस्त्री कुङ्मले
                  पात्रे ह्यर्थसंघातदिव्ययोः&nbsp;।’ इति मेदिनीकारः&nbsp;। ‘दण्डं प्रकाण्डे शास्तौ च’ इति&nbsp;। ‘मुखमास्ये
                  च प्रारम्भे’ इति&nbsp;। 'मित्रं सुहृदि मित्रोऽर्के’ इति&nbsp;। ‘शिफायां कारणे मूलम्’ इति&nbsp;। ‘गुणस्तन्तौ
                  च शीलादौ’ इति&nbsp;। ‘दोषः स्याद्दूषणे दोषा रात्रौ बाहौ च कीर्तिता&nbsp;।’ इति&nbsp;। ‘वसतिः स्यादवस्थाने’
                  इति विश्वः&nbsp;। अत्र पद्मसज्जनयोः प्रसिद्धिसिद्धमुपमानोपमेयत्वमत उभयार्थकविशेषणपदैरश्लेष
                  इव सादृश्यमभिधीयते&nbsp;। प्रशंसापरतया च श्लाघावत्त्वम्&nbsp;॥
               </p>
               
            </div> 
            
            <p>प्रतीयमानाभिधीयमानसादृश्या श्लाघागर्हावती तुल्यातुल्यविशेषणा यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘उपाध्वं तत्पान्थाः पुनरपि सरो मार्गतिलकं</span>
                     <span class="seg">यदासाद्य स्वेच्छं विलसथ विलीनक्लमभराः&nbsp;।</span>
                     </span>
                  <span class="l">
                     <span class="seg">इतस्तु क्षाराब्धेर्जरठकमठक्षिप्तपयसो</span>
                     <span class="seg">निवृत्तिः कल्याणी न पुनरवतारः कथमपि&nbsp;॥ ९७&nbsp;॥’</span>
                     </span>
                  
               </div>
            </div>
            
            <p>अत्र पूर्वार्घेऽभिधीयमानसादृश्ययोः श्लाघा, पश्चिमार्घे तु प्रतीयमान﻿-<span class="pageinfo">[page 462]</span>सादृश्ययोर्गर्हावगम्यते; सेयमुभयवती तुल्यातुल्यविशेषणाभिधीयमानप्रतीयमानसादृश्या समासोक्तिः&nbsp;॥
            </p>
            
            <div class="commentary">
               
               <p><b>उपाध्वमित्यादि</b>&nbsp;। हे पान्थाः, तत्सरस्तडागमुपाध्वं सेवध्वम्&nbsp;। कीदृशम्&nbsp;। मार्गस्य तिलकभूतमलंकारीभूतम्&nbsp;।
                  यत्सर आसाद्य गतश्रमभरा यूयं स्वेच्छं विलसथ यथेच्छं क्रीडध्वम्&nbsp;। इतोऽस्मात्क्षाराब्धेर्निवृत्तिरेव
                  कल्याणी कुशलदा न पुनः कथमप्यवतारोऽत्र कुशलदः&nbsp;। अत्रावतरणं न कर्तव्यमिति भावः&nbsp;। क्षाराब्धेः
                  कीदृशात्&nbsp;। जरठेन जीर्णेन कमठेन कच्छपेन क्षुण्णं पयो जलं यस्य तस्मात्&nbsp;। उपाध्वमिति
                  उपपूर्व ‘आस उपवेशने’ लोण्मध्यमपुरुषबहुवचने ‘धि च ८।२।२५’ इति सकारलोपः&nbsp;। ‘कमठकच्छपौ’
                  इत्यमरः&nbsp;। कल्याणीति गौरादित्वान्ङीष&nbsp;। अत्र पूर्वार्धे सरःसज्जनयोः परोपकारत्वादिगुणैस्तुल्यैरेव
                  सादृश्यमभिहितम्&nbsp;। श्लाघा तु व्यक्तैव&nbsp;। उत्तरार्धे तु क्षाराब्धेस्तादृशस्यानुपकारकतया
                  गर्हा व्यक्तैव ज्ञायते, इहासज्जनगता निन्दापि प्रतीयते; किंतु सा विशेषणद्वारा नेत्यतुल्यविशेषणता&nbsp;॥
               </p>
               
            </div> 
            
            <p>अन्योक्तिर्द्विधा स्वजातौ जात्यन्तरे च&nbsp;। तयोः स्वजातौ यथा—</p>
            
            <div class="lg">
               <div class="udāharaṇa">
                  <span class="l">‘लक्ष्मीपयोधरोत्सङ‍गकुङ्कुमारुणितो हरेः&nbsp;।</span>
                  <span class="l">बलिरेष स येनास्य भिक्षापात्रीकृतः करः&nbsp;॥ ९८&nbsp;॥’</span>
                  
               </div>
            </div>
            
            <p>अत्र हरिशब्देन बलिशब्देन वा कश्चित् समानेतिवृत्तः पुंविशेष एवोच्यते; सेयं स्वजातिविषयान्योक्तिः
               संक्षेपोक्तिरूपत्वात्समासोक्तिरेव&nbsp;।
            </p>
            
            <div class="commentary">
               
               <p><b>लक्ष्मीत्यादि</b>&nbsp;। स बलिरेव वदान्यः&nbsp;। येन बलिनास्य हरेर्विष्णोः करो हस्तो भिक्षापात्रीकृतो भिक्षापात्रत्वमापादितः&nbsp;।
                  कीदृशः करः&nbsp;। लक्ष्मीस्तनक्रोडकुङ‍कुमेनारुणितो लोहितीकृतः&nbsp;। अत्र स्वजातित्वं तुल्यचरितत्वम्&nbsp;।
                  हरिबल्योरपेक्षयान्यत्वमपि&nbsp;॥ तर्हि समासोक्तिता कथमत आह—<b>संक्षेपेति</b>&nbsp;। संक्षेपेणोपस्थापनादेव समासोक्तित्वमित्यर्थः&nbsp;॥
               </p>
               
            </div> 
            
            <p>जात्यन्तरे यथा—</p>
            
            <div class="lg">
               <div class="udāharaṇa">
                  <span class="l">‘पिबन्मधु यथाकामं भ्रमरः फुल्लपङ‍कजे&nbsp;।</span>
                  <span class="l">अप्यसंनद्धसौरभ्यं पश्य चुम्बति कुड्मलम्&nbsp;॥ ९९&nbsp;॥’</span>
                  
               </div>
            </div>
            
            <p>अत्र भ्रमरशब्देन कश्चित् कामी, फुल्लपङ‍कजशब्देन कापि प्रौढा﻿<span class="pageinfo">[page 463]</span>
               ङ‍गना, कुङ्मलशब्देन कापि मुग्धाङ‍गनाभिधीयते; सेयमन्यजातिविषयान्योक्तिः समासोक्तिरेव
               भवति&nbsp;॥
            </p>
            
            <div class="commentary">
               
               <p><b>पिबन्नित्यादि</b>&nbsp;। भ्रमरो यथाकामं यथेच्छं प्रफुल्लपङ‍कजे मधु पिबन् सन् असंनद्धसौरभ्यमप्राप्तसौगन्ध्यमपि
                  कुङ्मलं चुम्बति&nbsp;। तत्पश्य&nbsp;। अत्र वाक्यार्थस्यैव
                  कर्मता&nbsp;। अत्र भिन्नभिन्नजातितयान्यजातिता&nbsp;॥
               </p>
               
            </div> 
            
            <p>अनन्योक्तिशब्देनेहाध्यासविषया तद्भावापत्तिरुच्यते&nbsp;। यथैष ब्रह्मदत्त इति&nbsp;। सा द्विधा
               शुद्धा चित्रा च&nbsp;।
            </p>
            
            <p>तयोः शुद्धा यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘<a href="" class="note" title="टीकाकृतातु ‘मुधा बद्धग्रासैः’ इति पाठो धृतः">*</a>सुधाबद्धग्रासैरुपवनचकोररैनुसृतां</span>
                     <span class="seg">किरञ्ज्योत्स्नामच्छां नवलवलिपाकप्रणयिनीम्&nbsp;।</span>
                     </span>
                  <span class="l">
                     <span class="seg">उपप्राकाराग्रं प्रहिणु नयने तर्कय मनागनाकाशे</span>
                     <span class="seg">कोऽयं गलितहरिणः शीतकिरणः&nbsp;॥ १००&nbsp;॥’</span>
                     </span>
                  
               </div>
            </div>
            
            <p>अत्र कस्याश्चिन्मुखे चन्द्रमसमध्यास्य कश्चिदेवं ब्रूते&nbsp;। सा चेयं पूर्वार्धेऽभिधीयमानतुल्यविशेषणा,
               पश्चिमार्धे पुनरनाकाशे कोऽयं गलितहरिण इत्यत्र तुल्यविशेषणा समासोक्तिरेवानन्योक्तिः&nbsp;।
               एकस्यैव चाध्यासादियं शुद्धेत्युच्यते&nbsp;॥
            </p>
            
            <div class="commentary">
               
               <p>नान्यस्योक्तिरनन्योक्तिः&nbsp;। तथाचानन्योक्तिपदेन तद्भावापत्तिस्तत्ता विषयतैवोच्यते&nbsp;।
                  एषोऽयमित्याकारस्तस्याः&nbsp;। <b>मुधेत्यादि</b>&nbsp;। हे सखे, उपप्राकाराग्रं प्राकाराग्रसमीपे नयने नेत्रद्वयं प्रहिणु देहि&nbsp;। मनाक् त्वं
                  तर्कय&nbsp;। अनाकाशे आकाशातिरिक्तदेशे गलितहरिणस्त्यक्तलाञ्छनः कोऽयं शीतकिरणश्चन्द्र इति&nbsp;।
                  कीदृशः&nbsp;। ज्योत्स्नां किरन् विक्षिपन्&nbsp;। कीदृशीम्&nbsp;। मुधा मिथ्या बद्धोऽनुबद्धो ग्रासः
                  कवलो यैरेवंभूतैरुपवनस्थितचकोरैरनुसृतामनुगताम्&nbsp;। स्वच्छाम्&nbsp;। नवा नूतना या लवली लताभेदस्तस्याः
                  पाकस्य प्रणयिनीं प्रश्रयवतीं च&nbsp;। ‘लवली च लताभिदा’ इति विश्वः&nbsp;। लवलीवाचको लवलिशब्दोऽपि&nbsp;।
                  ‘लवलिः श्वेतपार्थपी<a href="" class="note" title="‘पादपी’ इति स्यात्">*</a> (?) इति शब्दभेदः&nbsp;। उपप्राकाराग्रमित्यत्र सामीप्येऽव्ययीभावः&nbsp;। अत्र अध्यास्य आरोप्य&nbsp;।
                  पूर्वार्धे तुल्यविशेषणत्वमुक्तम्, उत्तरार्धेऽतुल्यविशेषणत्वम्&nbsp;। तस्यैवाभिधानादनन्योक्तिरेकस्यैवाभिधानाच्छुद्धता
                  च&nbsp;॥
               </p>
               
            </div> 
            ﻿<span class="pageinfo">[page 464]</span>
            
            <p>चित्रा यथा—</p>
            
            <div class="lg">
               <div class="udāharaṇa">
                  <span class="l">‘कमलमनम्भसि कमले कुवलये तानि च कनकलतिकायाम्&nbsp;।</span>
                  <span class="l">सा च सुकुमारसुभगेत्युत्पातपरम्परा केयम्&nbsp;॥ १०१&nbsp;॥’</span>
                  
               </div>
            </div>
            
            <p>अत्राध्यासः पूर्ववद्वैचित्र्यं च निगदेनैव व्याख्यातम्&nbsp;। सेयमनन्योक्तिः समासोक्तिरेवानेकाध्यासवैचित्र्याच्चित्रेत्युच्यते&nbsp;॥</p>
            
            <div class="commentary">
               
               <p><b>कमलमित्यादि</b>&nbsp;। अनम्भसि जलशून्ये देशे कमलमस्ति&nbsp;। कमले पुनः कुवलये नीलनलिनद्वयम्, तानि च कमलकुवलयानि
                  कनकलतिकायां सुवर्णलतायाम्, सा च कनकलतिका सुकुमारा कोमला सती सुभगा रम्येत्यनेन प्रकारेण
                  केयमुत्पातपरम्परारिष्टपङ्क्तिः&nbsp;। ‘उत्पातोऽरिष्टमित्यपि’ इत्यमरः&nbsp;। <b>पूर्ववदिति</b>&nbsp;। कस्याश्चिन्मुखादौ कमलाद्यारोपः, विचित्रता च कमलादौ कुवलयाद्यभिधानेनैवोक्ता तस्या
                  एवाभिधानादनन्यतयोक्तिः&nbsp;॥
               </p>
               
            </div> 
            
            <p>उभयोक्तिर्यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘लावण्यसिन्धुरपरैव हि केयमत्र</span>
                     <span class="seg">यत्रोत्पलानि शशिना सह संप्लवन्ते&nbsp;।</span>
                     </span>
                  <span class="l">
                     <span class="seg">उन्मज्जति द्विरदकुम्भतटी च यत्र</span>
                     <span class="seg">यत्रापरे कदलिकाण्डमृणालदण्डाः&nbsp;॥ १०२&nbsp;॥’</span>
                     </span>
                  
               </div>
            </div>
            
            <p>अत्रापूर्वेयं लावण्यसिन्धुरित्यन्योक्तिः, यत्रोत्पलानि शशिना सह संप्लवन्त इत्यादिरनन्योक्तिः,
               सेयमुभययोगादुभयोक्तिरपदिश्यते&nbsp;। उपलक्षणं चैतत्&nbsp;। तेनान्यापि योपमानोपमेयविषये संक्षेपोक्तिः
               सापि समासोक्तिरेव भवति&nbsp;।
            </p>
            
            <div class="commentary">
               
               <p><b>लावण्येत्यादि</b>&nbsp;। अत्र देशेऽपरैवापूर्वैव केयं लावण्यसिन्धुः सौकुमार्यनदी&nbsp;। यत्र चन्द्रेण सह पद्मानि
                  संप्लवन्ते संमिलितानि भवन्ति&nbsp;। यत्र कुम्भिकुम्भतटी उन्मज्जति उत्थिता भवति&nbsp;। यत्रापरेऽन्ये
                  कदलीप्रकाण्डबिसदण्डाः सन्ति&nbsp;। 'सिन्धुरब्धौ पुमान्नद्यां स्त्रियाम्’ इति मेदिनीकारः&nbsp;।
                  ‘तीरदेशे तटी मता’ इति च&nbsp;। अत्र सिंधूक्त्यान्योक्तिता, यत्रेत्यादिना सिन्धुरेवोक्तेत्यनन्योक्तिता&nbsp;।
                  अन्यानन्यातिरिक्तसमासोक्तिं संगृह्णाति—<b>उपलक्षणमिति</b>&nbsp;॥
               </p>
               
            </div> 
            ﻿<span class="pageinfo">[page 465]</span>
            
            <p>यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘इन्दुर्लिप्त इवाञ्जनेन जडिता दृष्टिर्मृगीणामिव</span>
                     <span class="seg">प्रम्लानारुणिमेव विद्रुमदलं श्यामेव हेमप्रभा&nbsp;।</span>
                     </span>
                  <span class="l">
                     <span class="seg">पारुष्यं कलया च कोकिलवधूकण्ठेष्विव प्रस्तुतं</span>
                     <span class="seg">सीतायाः पुरतश्च हन्त शिखिनां बर्हाः सगर्हा इव १०३’</span>
                     </span>
                  
               </div>
            </div>
            
            <p>अत्र संक्षेपतः सीताशब्दवाच्यस्य मुखादेरवयवसमूहस्याश्रयत इन्दुरञ्जनेनैव लिप्तः, जडितेव
               मृगीणां दृष्टिः, प्रम्लानमिवारुण्यं विद्रुमस्य, श्यामेव हेमकान्तिः, परुषा इव कोकिलालापाः,
               सगर्हा इव शिखिनां बर्हा इत्युत्प्रेक्षोक्तेरनुक्तान्यपि तदुपमेयानि मुखादीनि प्रतीयन्ते,
               सेयमपि संक्षेपोक्तिः समासोक्तिरेव भवति&nbsp;। कः पुनः समासोक्तेः समाध्युक्तेर्वा विशेषः&nbsp;।
               उच्यते&nbsp;। यत्र प्राकरणिकेऽप्राकरणिको धर्मोऽध्यास्यते सा समाध्युक्तिः यथा—'असहन्तिब्ब
               किलिम्मइ पिअअमपच्छक्खदूसणं दिणलच्छी&nbsp;।’ इति&nbsp;। यत्र पुनरप्राकरणिके प्राकरणिकधर्मः सा
               समासोक्तिः&nbsp;। यथा—'पिबन्मधु यथाकामं भ्रमरः फुल्लपङ‍कजे&nbsp;।’ इति&nbsp;। ननु धर्मिणोऽध्यासे
               समानमिति चेत्&nbsp;। न&nbsp;। ‘स त्वं तत्त्वं कथय भवता को हतस्तत्र पूर्वम्—’ इत्यादिषु ‘अनाकाशे
               कोऽयं गलितहरिणः शीतकिरणः’ इत्यादिषु च प्रव्यक्त एवाध्यासविशेषो दृश्यते&nbsp;। एकत्र मनसान्यत्र
               तु वचसेति सोऽयं समाध्युक्तेः समासोक्तेश्च भेदो भवति&nbsp;।
            </p>
            
            <div class="commentary">
               
               <p><b>इन्दुरित्यादि</b>&nbsp;। सीतायाः पुरतोऽग्रेऽञ्जनेन कज्जलेन लिप्त इव चन्द्रः&nbsp;। हरिणीनां दृष्टिर्जडितैव जडीभूतैव&nbsp;।
                  प्रवालदलं विम्लानलौहित्यमिव&nbsp;। कलकोकिलवधूकण्ठेषु पारुष्यमतिक्रमवचन मिव प्रस्तुतमुपक्रान्तम्&nbsp;।
                  हन्त हर्षे विषादे वा&nbsp;। शिखिनां मयूराणां बर्हाश्च सगर्हा इव जाताः&nbsp;। ‘पारुष्यमतिवादः
                  स्यात्’ इत्यमरः&nbsp;। अत्र सीतापदेन मुखाद्यवयवसमूह उक्तस्तदग्रे उपमानानां तत्तद्दृशा उत्प्रेक्षाभिधानादनुक्ता﻿<span class="pageinfo">[page 466]</span> न्यपि तदुपमेयानि मुखादीनि ज्ञायन्त इत्युपमानोपमेयविषये संक्षेपोक्तिरियम्&nbsp;। समाध्युक्तिसमासोक्त्योरभेदं
                  मन्वानो भेदकं पृच्छति—<b>क इति</b>&nbsp;। उत्तरम्—<b>यत्रेति</b>&nbsp;। यत्र प्रकरणपरिप्राप्ते विशेष्येऽप्रकरणपरिप्राप्तधर्माध्यासः सा समाध्युक्तिः&nbsp;। [यथा—
                  ] असहमानेव क्लाम्यतीत्यादि&nbsp;। अत्र प्रियतमप्रत्यक्षदूषणाध्यारोपोऽप्राकरणिकः&nbsp;। यत्राप्रस्तुते
                  प्रस्तुतधर्माध्यासः सा समासोक्तिः&nbsp;। यथा—पिबन्मधु यथाकाममिति&nbsp;। अत्र भ्रमरेऽप्रकृते
                  प्रकृतस्य कामिनोऽध्यासः तर्हि धर्म्यध्यासतुल्यतैवास्येत्याह—<b>नन्विति</b>&nbsp;। प्राकरणिकाप्राकरणिकत्वाभ्यामेव विशेषस्तयोरिति धर्म्यध्यासेऽपि न दोष इत्याह—<b>नेति</b>&nbsp;। स त्वं तत्त्वमित्यादौ धर्मिधर्मयोरध्यासः, अनाकाश इत्यादौ धर्मिण एवाध्यास इति भेद
                  इत्यर्थः&nbsp;। स त्वं तत्त्वमित्यादौ मनसा, अनाकाश इत्यादौ च वचनेनाध्यासः&nbsp;॥ इति समासोक्त्यलंकारनिरूपणम्&nbsp;॥
               </p>
               
            </div> 
            
            <p>उत्प्रेक्षालंकारनिरूपणम्&nbsp;।</p>
            
            <div class="lg">
               <div class="kārikā">
                  <span class="l">अन्यथावस्थितं वस्तु यस्यामुत्प्रेक्ष्यतेऽन्यथा&nbsp;।</span>
                  <span class="l">द्रव्यं गुणः क्रिया चापि तामुत्प्रेक्षां प्रचक्षते&nbsp;॥ ५०&nbsp;॥</span>
                  
               </div>
            </div>
            
            <p>उत्प्रेक्षालक्षणमाह—<b>अन्यथेति</b>&nbsp;। प्रकारान्तरेणावस्थितं वस्तु यत्र प्रकारान्तरेणोत्प्रेक्ष्यते परिकल्प्यते सोत्प्रेक्षा&nbsp;।
               असदारोपणमुत्प्रेक्षेति लक्षणम्&nbsp;। किंरूपं वस्त्बित्याकाङ‍क्षायामाह—<b>द्रव्यमिति</b>&nbsp;। द्रव्यं पृथिव्यादि, गुणो रूपादिः, क्रिया पाकादिः&nbsp;॥
            </p>
            
            <p>तासु द्रव्योत्प्रेक्षा यथा—</p>
            
            <div class="lg">
               <div class="udāharaṇa">
                  <span class="l">‘देहस्था दर्पणे यस्य पश्यति प्रतिमामुमा&nbsp;।</span>
                  <span class="l">अन्यार्धार्धमिवोत्पन्नमर्धनारीश्वरान्तरम्&nbsp;॥ १०४&nbsp;॥’</span>
                  
               </div>
            </div>
            
            <p>अत्र प्रतिबिम्बरूपेण दर्पणेऽन्यथावस्थितस्यार्धनारीश्वररूपलक्षणस्य द्रव्यस्य यदपरार्धोत्पन्नार्धनारीश्वररूपान्तरेण
               द्रव्यान्तररूपेणोत्प्रेक्षणं सेयमुत्प्रेक्षा द्रव्योत्प्रेक्षेति भवति&nbsp;।
            </p>
            
            <div class="commentary">
               
               <p><b>देहस्थेत्यादि</b>&nbsp;। यस्य दर्पणे प्रतिमां प्रतिबिम्बं देहस्था गौरी पश्यति अन्यार्धाभ्यामुत्पन्नमर्धनारीश्वरान्तरमिव&nbsp;।
                  अत्रेवशब्द उत्प्रेक्षाव्यञ्जकः&nbsp;। अर्धनारीश्वरान्तररूपं द्रव्यमिह कल्प्यत इत्युत्प्रेक्षा
                  द्रव्यगता&nbsp;॥
               </p>
               
            </div> 
            ﻿<span class="pageinfo">[page 467]</span>
            
            <p>गुणोत्प्रेक्षा यथा—</p>
            
            <div class="lg">
               <div class="udāharaṇa">
                  <span class="l">‘पल्लविअं विअ करपल्लवेहिं पप्फुलिअं विअ णअणेहिं&nbsp;।</span>
                  <span class="l">फलिअं विअ पीणपओहरेहिं अज्जाए लावण्णम्&nbsp;॥ १०५&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[पल्लवितमिव करपल्लवाभ्यां प्रफुल्लितमिव नयनाभ्याम्&nbsp;।</span>
                  <span class="l">फलितमिव पीनपयोधराभ्यामार्याया लावण्यम्&nbsp;॥]</span>
                  
               </div>
            </div>
            
            <p>अत्र करपल्लवादिरूपेणान्यथावस्थितस्याङ‍गलावण्यलक्षणस्य यदेतत् पल्लवितत्वादिरूपेणान्यथोत्प्रेक्षणं
               सेयमुत्प्रेक्षा गुणोत्प्रेक्षेति भवति&nbsp;।
            </p>
            
            <div class="commentary">
               
               <p><b>पल्लविअमित्यादि</b>&nbsp;। विवृतेयं समाध्यलंकारे&nbsp;। अत्र सौन्दर्यस्य गुणस्य पल्लवितत्वादिना कल्पनं गुणोत्प्रेक्षा&nbsp;॥
               </p>
               
            </div> 
            
            <p>क्रियोत्प्रेक्षा यथा—</p>
            
            <div class="lg">
               <div class="udāharaṇa">
                  <span class="l">‘सेनागजाः <a href="" class="note" title="मूलसंमतस्तु ‘पल्लव’ इति पाठः">*</a>स्वकरपुष्करलेखनीभिर्गण्डस्थलान्मदमषीं मुहुराददानाः&nbsp;।</span>
                  <span class="l">मन्ये नरेन्द्र तब तोयधितीरतालीपत्रोदरेषु विजयस्तुतिमालिखन्ति&nbsp;॥ १०६&nbsp;॥’</span>
                  
               </div>
            </div>
            
            <p>अत्र सेनागजानां गण्डस्थलेभ्यो लेखन्याकारैः करैर्मषीरूपस्य मदपयसो यदादानम्, यश्चास्य
               तीरतालीपत्रोदरेषु महावर्णतया निक्षेपः स उक्तरूपेणान्यथोत्प्रेक्ष्यत इति सेयमुत्प्रेक्षा
               क्रियोत्प्रेक्षा भवति&nbsp;।
            </p>
            
            <div class="commentary">
               
               <p><b>सेनेत्यादि</b>&nbsp;। हे नरेन्द्र, सेनागजास्तव विजयस्तुतिमालिखन्तीति मन्ये&nbsp;। कीदृशाः&nbsp;। स्वकराणां हस्तिहस्तानां
                  यानि पुष्कराण्यग्राणि तान्येव लेखन्यः <a href="" class="note" title="भाषान्तरशब्दोऽयम्">*</a>काप इति ख्यातास्ताभिर्गण्डस्थलात् मदमेव मषीं वारंवारमाददाना गृह्णन्तः&nbsp;। कुत्र लिखन्तीत्यत
                  आह—समुद्रतीरतालपत्रमध्येषु&nbsp;। मन्येशब्द उत्प्रेक्षाव्यञ्जकः&nbsp;। ‘पुष्करं करिहस्ताग्रे’
                  इति विश्वः&nbsp;। न च लिखेः कुटादिपाठात् ङित्त्वे गुणाभावे लिखनीति स्यादिति वाच्यम्&nbsp;। ‘रद
                  विलेखने’ इति निर्देशेन ङित्त्वविधेरनित्यत्वबोधनात्&nbsp;।
                  अत <b>एव</b> ‘लेखनीकृतकर्णस्य कायस्थस्य न विश्वसेत्&nbsp;।’ इत्यादिप्रयोगाः&nbsp;। ‘लेखनी ﻿<span class="pageinfo">[page 468]</span>लिपिसाधिका’ इति रत्नकोषः&nbsp;। (‘करिणां बन्धनस्तम्भ आलानम्’ इत्यमरः&nbsp;। ‘शरीरं वर्ष्म विग्रहः’
                  इति च&nbsp;।) अत्र पुष्करादेर्लेखन्यादित्वेनोत्प्रेक्षणं क्रियोत्प्रेक्षा&nbsp;। न चेह द्रव्योत्प्रेक्षैवेति
                  वाच्यम्; लिखनरूपक्रियायामेव सर्वेषां तात्पर्यात्&nbsp;। तस्या एव सर्वैर्निर्वाहात् यत्परः
                  शब्दः स शब्दार्थ इति न्यायात्&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">उत्प्रेक्षावयवो यश्च या चोत्प्रेक्षोपमा मता&nbsp;।</span>
                  <span class="l">मतं चेति न भिद्यन्ते तान्युत्प्रेक्षास्वरूपतः&nbsp;॥ ५१&nbsp;॥</span>
                  
               </div>
            </div>
            
            <div class="commentary">
               
               <p>उत्प्रेक्षावयवादीनामुत्प्रेक्षातो न भेद इत्याह—<b>उत्प्रेक्षेति</b>&nbsp;॥
               </p>
               
            </div> 
            
            <p>तत्रोत्प्रेक्षावयवो यथा—</p>
            
            <div class="lg">
               <div class="udāharaṇa">
                  <span class="l">‘अङगुलीभिरिव केशसंचयं <a href="" class="note" title="‘सन्नियम्य’ इति पाठः">*</a>संनिगृह्य तिमिरं मरीचिभिः&nbsp;।</span>
                  <span class="l">कुङ्मलीकृतसरोजलोचनं चुम्बतीव रजनीमुखं शशी&nbsp;॥ १०७&nbsp;॥’</span>
                  
               </div>
            </div>
            
            <p>अत्राङ‍गुलीभिः केशेषु गृहीत्वा प्रियामुखं चुम्ब्यते सा च लोचने निमीलयतीति प्रायोवादः&nbsp;।
               तत्र मुखचुम्बनादिक्रिया प्रधानमङ्गिभूता प्रतीयते, केशग्रहणाक्षिनिमीलने चाङ‍गभूतेऽप्रधाने&nbsp;।
               तत्राङ्गिभूतायाः क्रियाया उत्प्रेक्षणेनावयवभूता क्रियोत्प्रेक्षिता भवति&nbsp;। यथा हि ‘कुङ्मली
               कृतसरोजलोचनम्’ इत्यत्र नोत्प्रेक्षापदम्, एवं ‘अङ‍गुलीमरीचिभिस्तिमिरकेशसंचयं संनिगृह्य’
               इत्यत्रापि तन्न प्राप्नोति; मरीच्यङ‍गुलिसंनिगृहीततिमिरकेशसंचयमित्येवं वा वक्तव्यं
               भवति&nbsp;। तत्र योऽयमवयवक्रियायामप्यन्यपदार्थोक्तद्वितीयावयवक्रियाविलक्षण इव प्रयोगेण
               पृथक्पदतया वाक्यकल्पः स इवास्यापि व्याख्यानपरत्वेनाप्यनुयोज्यमानः कविभिरुत्प्रेक्षावयव
               इत्युच्यते&nbsp;। अन्ये पुनर्यत्र प्रधानक्रिया नोत्प्रेक्ष्यते, अवयवक्रिया तूत्प्रेक्ष्यते
               तमुत्प्रेक्षावयवं वर्णयन्ति&nbsp;।
            </p>
            
            <div class="commentary">
               
               <p><b>अङ‍गुलीभिरित्यादि</b>&nbsp;। शशी रजनीमुखं चुम्बतीव&nbsp;। कुङ्यलीकृतानि सरोजान्येव लोचनानि यत्र चुम्बने तद्यथा स्यादेवम्&nbsp;।
                  किं कृत्वा&nbsp;। मरीचिभिरङ‍गुलीभिस्तिमिरं केशसंचयं संनिगृह्य गृहीत्वेव&nbsp;। प्रायोवादो भारतादौ
                  दर्शनात्&nbsp;। अत्र द्वितीयेनेवपदेन भिन्नपदतया वाक्यकल्पनमितरपदस्यापि तच्छून्यपदस्यापि
                  तदर्थ-﻿<span class="pageinfo">[page 469]</span>परत्वमित्युत्प्रेक्षावयवत्वम्&nbsp;। अत एवोत्प्रेक्षाभेदत्वम्&nbsp;। अवयवक्रियामात्रस्यावयविक्रियोत्प्रेक्षणादवयवावयविभावः&nbsp;।
                  तत्राङ‍गाङ्गिभाव एव&nbsp;। यद्वा अवयवमात्रक्रियोत्प्रेक्षणमेवावयवित्वोत्प्रेक्षेत्याह—<b>अन्य इति</b>&nbsp;॥
               </p>
               
            </div> 
            
            <p>यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘लीनेव प्रतिबिम्बितेव लिखितेवोत्कीर्णरूपेव च</span>
                     <span class="seg">प्रत्युप्तेव च वज्रलेपघटितेवान्तर्निखातेव च&nbsp;।</span>
                     </span>
                  <span class="l">
                     <span class="seg">सा नश्चेतसि कीलितेव विशिखैश्चेतोभुवः </span>
                     <span class="seg">पञ्चभिश्चिन्तासंततितन्तुजालनिबिडस्यूतेव लग्ना प्रिया&nbsp;॥ १०८&nbsp;॥’</span>
                     </span>
                  
               </div>
            </div>
            
            <p>तेषां मते पूर्वोदाहरणमुत्प्रेक्षावयवो न भवति&nbsp;।</p>
            
            <div class="commentary">
               
               <p><b>लीनेवेत्यादि</b>&nbsp;। विवृतोऽयमनुप्रासे&nbsp;। एतन्मते पूर्वोदाहरणम् ‘अङ‍गुलीभिरिव-’ इत्यादि&nbsp;। उत्प्रेक्षोपमायामन्तर्भवतीत्याह—<b>तेषामिति</b>&nbsp;॥
               </p>
               
            </div> 
            
            <p>उत्प्रेक्षोपमा यथा—</p>
            
            <div class="lg">
               <div class="udāharaṇa">
                  <span class="l">‘किंशुकव्यपदेशेन तरुमारुह्य सर्वतः&nbsp;।</span>
                  <span class="l">दग्धादग्धामरण्यानीं पश्यतीव विभावसुः&nbsp;॥ १०९&nbsp;॥’</span>
                  
               </div>
            </div>
            
            <p>अत्र व्यपदेशशब्देन किंशुककुसुमानामग्निसादृश्यमभिधाय दर्शनक्रियोत्प्रेक्ष्यत इति सेयमुत्प्रेक्षोपमा&nbsp;।
               पूर्वस्मिन्नप्युदाहरणे मरीचिभिरङ‍गुलीभिरिव तिमिरं केशसंचयमिव संनिगृह्येत्युपमानार्थानुप्रवेश
               उत्प्रेक्षायां द्रष्टव्यः&nbsp;। सेयमुत्प्रेक्षावयव उत्प्रेक्षोपमा चोत्प्रेक्षैव भवति&nbsp;॥
            </p>
            
            <div class="commentary">
               
               <p><b>किंशुकेत्यादि</b>&nbsp;। विभावसुरग्निररण्यान्या महारण्यस्य दग्धादग्धं दग्धमदग्धं च भागं पश्यतीव&nbsp;। किं कृत्वा&nbsp;।
                  किंशुकव्यपदेशेन किंशुककुसुमव्याजेन सर्वत्र वृक्षमारुह्य&nbsp;। ‘महारण्यमरण्यानी’ इत्यमरः&nbsp;।
                  ‘चित्रभानुर्विभावसुः’ इति च&nbsp;। अत्र व्याजपदेन किंशुककुसुमाग्न्योः सादृश्यमभिप्रेतमत
                  उपमागर्भोत्प्रेक्षेयम्&nbsp;॥
               </p>
               
            </div> 
            
            <p>मतं यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘यदेतच्चत्द्रान्तर्जलदलवलीलां वितनुते</span>
                     <span class="seg">तदाचष्टे लोकः शशक इति नो मां प्रति तथा&nbsp;।</span>
                     </span>
                  ﻿<span class="pageinfo">[page 470]</span>
                  <span class="l">
                     <span class="seg">अहे त्विन्दु मन्ये त्वदरिविरहाक्रान्ततरुणी-</span>
                     <span class="seg">कटाक्षोल्कापातव्रणकिणकलङ‍काङ्किततनुम्&nbsp;॥ ११०&nbsp;॥’</span>
                     </span>
                  
               </div>
            </div>
            
            <p>अत्र कटाक्षोल्कापातव्रणकिणकलङ‍काङ्किततनुमिन्दुमहं मन्ये इत्यनेन स्वमतद्वारकमुत्प्रेक्षायाः
               समर्थनं कृतमित्ययं मताभिधानमुत्प्रेक्षाया एव प्रकारः&nbsp;॥
            </p>
            
            <div class="commentary">
               
               <p><b>यदेतदित्यादि</b>&nbsp;। यदेतच्चन्द्रस्यान्तर्मध्ये मेघकणविलासं कुरुते लोकस्तच्छशक इत्याचष्टे वदति&nbsp;। मां
                  प्रति तथा नैतत्&nbsp;। अहं पुनरिन्दुं मन्ये&nbsp;। कीदृशम्&nbsp;। त्वदीयशत्रुविरहग्रस्ताया युवत्याः
                  कटाक्ष एवोल्कापातस्तस्य व्रणकिण एव कलङ‍कस्तेनाङ्किता तनुः शरीरं यस्य तादृशम्&nbsp;। ‘लवलेशकणाणवः’
                  इत्यमरः&nbsp;। ‘अमानोनाश्च प्रतिषेधवचनाः’ इति च&nbsp;। अत्र निजमतोपन्यासादुत्प्रेक्षासमर्थनमिति
                  मतोत्प्रेक्षेयम्&nbsp;॥ इत्युत्प्रेक्षालंकारनिरूपणम्&nbsp;॥
               </p>
               
            </div> 
            
            <p>अप्रस्तुतप्रशंसालंकारनिरूपणम्&nbsp;।</p> 
            
            <p>अप्रस्तुतस्तुतिलक्षणमाह—</p>
            
            <div class="lg">
               <div class="kārikā">
                  <span class="l">अप्रस्तुतप्रशंसा स्यादस्तोतव्यस्य या स्तुतिः&nbsp;।</span>
                  <span class="l">कुतोऽपि हेतोर्वाच्या च प्रत्येतव्या च सोच्यते&nbsp;॥ ५२&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">सा तु धर्मार्थकामानां प्रायोऽन्यतमबाधया&nbsp;।</span>
                  <span class="l">स्वाभिप्रायप्रसिद्ध‍या च जायमानेह दृश्यते&nbsp;॥ ५३&nbsp;॥</span>
                  
               </div>
            </div>
            
            <div class="commentary">
               
               <p><b>अप्रस्तुतेति</b>&nbsp;। अस्तोतव्यस्य निन्दितस्य कुतोऽपि कारणात्स्तुतिः प्रशंसा अप्रस्तुतस्तुतिः अत एव समासोक्तेर्भेदः&nbsp;।
                  तत्र ह्युपमानोपमेयता, अत्र तु निन्दितमर्थान्तरम्, अन्यस्य स्तुतिरिति&nbsp;। सा त्वभिधीयमाना
                  प्रतीयमाना चेत्याह—<b>वाच्येति</b>&nbsp;। तत्र हेतुद्वारकमपि विभागमाह—<b>सा त्विति</b>&nbsp;। धर्मश्चार्थश्च कामश्च तेषामन्यतसमस्य प्रायो बाहुल्येन बाधया सर्वत्र स्वाभिप्रायस्य
                  प्रकृष्टसिध्द्या सोत्पद्यमाना प्रतीयत इत्यर्थः&nbsp;॥
               </p>
               
            </div> 
            
            <p>तासु धर्मबाधया वाच्या तथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘मेदच्छेदकृशोदरं लघु <a href="" class="note" title="‘त्युत्थानयोग्यं’ इति पाठः">*</a>भवत्युत्साहयोग्यं वपुः</span>
                     <span class="seg">सत्त्वानामपि लक्ष्यते विकृतिमच्चित्तं भयक्रोधयोः&nbsp;।</span>
                     </span>
                  ﻿<span class="pageinfo">[page 471]</span>
                  <span class="l">
                     <span class="seg">उत्कर्षः स च धन्विनां यदिषवः सिध्यन्ति लक्ष्ये चले</span>
                     <span class="seg">मिथ्यैव व्यसनं वदन्ति मृगयामीदृग्विनोदः कुतः १११’</span>
                     </span>
                  
               </div>
            </div>
            
            <p>अत्र यथोक्तैर्हेतुभिः स्वाभिप्रायसाधनेन यदिदमीदृग्विनोदः कुत इति साक्षान्मृगयाभिनन्दनं
               सेयं वाच्या नामाप्रस्तुतस्तुतिः ‘अहिंसा परमो धर्मः’ इति धर्मं बाधते&nbsp;॥
            </p>
            
            <div class="commentary">
               
               <p><b>भेद इत्यादि</b>&nbsp;। सन्तो मृगयामाखेटकं व्यसनमकर्तव्यं वदन्ति यत्तन्मिथ्या&nbsp;। ईदृग्विनोद उत्साहः कुतः
                  कुत्र&nbsp;। किंतु न कुत्रापि&nbsp;। हि यतो वपुर्लघु भवति निन्दितमिव भवति&nbsp;। कीदृशम्&nbsp;। मेदसो
                  बलस्य छेदेन संचलनेन कृशमुदरं यत्र&nbsp;। मेदसां स्थित्या स्थौल्यं भवति&nbsp;। कृशोदरतयैवोत्साहयोग्यम्&nbsp;।
                  अत एव तुन्दिलेष्वनुत्साहः&nbsp;। सत्त्वानां प्राणिनां भयक्रोधयोर्विकारयोगि चित्तमपि लक्ष्यते&nbsp;।
                  भये चित्तमीदृक्, क्रोधे चेदृगिति&nbsp;। स च धन्विनां धनुर्धराणामुत्कर्षो यदिषवश्चले लक्ष्ये
                  सिघ्यन्ति च भेदका भवन्ति&nbsp;। ‘मेदस्तु वपा वसा’ इत्यमरः&nbsp;। अत्रोक्तहेतुद्वारा निजाभिप्रायस्य
                  सिध्द्या मृगयाभिनन्दनं धर्मबाधनयाभिधीयमानमत इयमप्रस्तुतस्तुतिः&nbsp;॥ धर्मबाधनामाह—<b>अहिंसेत</b>&nbsp;। मृगया हिंसाजनिका&nbsp;। अतो धर्मबाधात्रेत्यर्थः&nbsp;॥
               </p>
               
            </div> 
            
            <p>धर्मबाधयैव प्रत्येतव्या यथा—</p>
            
            <div class="lg">
               <div class="udāharaṇa">
                  <span class="l">‘कालाक्खरदु स्सिक्खिअ बालअ रे लग्ग मज्झ कण्ठम्मि&nbsp;।</span>
                  <span class="l">दोण्‍ह वि णरअणिवासो समअं जइ होइ ता होउ&nbsp;॥ ११२&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[कालाक्षरदुःशिक्षित बालक रे लग मम कण्ठे&nbsp;।</span>
                  <span class="l">द्वयोरपि नरकनिवासः समकं यदि भवति तद्भवतु&nbsp;॥]</span>
                  
               </div>
            </div>
            
            <p>अत्र कालाक्षरदुः शिक्षिणेत्यनेन लिपिज्ञानादिभिरधीतधर्मशास्त्राभिमतरूपकपोगण्डः कोऽपि
               कयाप्यविनयवत्या सोपालम्भमेहि रे कण्ठे लगेत्यभियुज्यते&nbsp;। तत्र ते मतमेवं कृते यदि नरकः
               स्यात्; स यद्यावयोः सहैव, नासौ नरक इति; किं तर्हि स्‍वर्ग इति&nbsp;। सोऽयं स्वाभिप्रायसाधनान्महासाहसे
               नियोगस्तस्येह साक्षादस्तुतस्यास्तोतव्यस्य स्तुतिः प्रतीयते&nbsp;। सेयं प्रत्येतव्या नामाप्रस्तुतप्रशंसा
               ‘परस्य दारान्मनसापि नेच्छेत्’ इति धर्मं बाधते&nbsp;॥
            </p>
            ﻿<span class="pageinfo">[page 472]</span>
            
            <div class="commentary">
               
               <p><b>कालाक्खरेत्यादि</b>&nbsp;। ‘कालाक्षरदुःशिक्षित बालक रे लग मम कण्ठे&nbsp;। द्वयोरपि नरकनिवासः समको यदि भवति तदा
                  भवतु&nbsp;॥’ इह रे कालाक्षरेषु दुःशिक्षित दुरुपदेश बालक षोडशवर्षवयस्क, मम कण्ठे लग&nbsp;। मामालिङ‍गयेत्यर्थः&nbsp;।
                  द्व‍योरावयोस्तथा सति नरकनिवासः समकस्तुल्यो यदि भवति तदा भवतु&nbsp;। तत्राप्यावयोः समान
                  एवेति नरकोऽपि स्वर्गः&nbsp;। कालाक्षरेति लौकिकी संज्ञा&nbsp;। रे इति नीचसंबोधनम्&nbsp;। ‘बाल आषोडशाद्वर्षात्’
                  इति मनुः&nbsp;। समक इति स्वार्थे कन्&nbsp;। पोगण्डो व्यवहारानभिज्ञः&nbsp;। पोगण्डस्तु ततःपरम्&nbsp;।’
                  ‘परतो व्यवहारज्ञः’ इति मनुः&nbsp;। <b>अधीतेति</b>&nbsp;। अधीतं धर्मशास्त्रं मन्वादिस्मृतिर्येन सः&nbsp;। अभिमतमाकाङ्क्षितं रूपं सौन्दर्यं यस्य
                  सः&nbsp;। तादृशश्चासौ पोगण्डश्चेति कर्मधारयः&nbsp;। रूपक इत्यत्र ‘शेषाद्विभाषा ५।४।१५४’ इति
                  कप्&nbsp;। अविनयवती वेश्या&nbsp;। अत्र निजाभिप्रायसिध्द्या महासाहसे सुरतरूपे नियोगस्य साक्षादनभिधानात्प्रतीयमाने
                  वा प्रस्तुतस्तुतिः&nbsp;।
                  धर्मबाधामाह—<b>परस्येति</b>&nbsp;। दारान् पत्नीम्&nbsp;॥
               </p>
               
            </div> 
            
            <p>अर्थबाधया वाच्या यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘पङ‍गो वन्द्यस्त्वमसि न गृहं यासि योऽर्थी परेषां</span>
                     <span class="seg">धन्योऽन्ध त्वं धनमदवतां नेक्षसे यन्मुखानि&nbsp;।</span>
                     </span>
                  <span class="l">
                     <span class="seg">श्लाध्यो मूक त्वमपि कृपणं स्तौषि नार्थाशया यः</span>
                     <span class="seg">स्तोतव्यस्त्वं बधिर न गिरं यः खलानां श्रृणोषि&nbsp;॥ ११३&nbsp;॥’</span>
                     </span>
                  
               </div>
            </div>
            
            <p>अत्र स्तोतव्यानां पङ्ग्वन्धमूकबधिराणां वन्द्यधन्यश्लाघ्यस्तोतव्यपदैः साक्षादभिनन्दनादियं
               वाच्या नामाप्रस्तुतप्रशंसाभिमानिनोऽर्थसिद्धिं बाधते&nbsp;॥
            </p>
            
            <div class="commentary">
               
               <p><b>पङ‍गो इत्यादि</b>&nbsp;। हे पङ‍गो खञ्ज, त्वं वन्द्योऽसि; यस्त्वमर्थी सन् परेषां गृहं न यासि&nbsp;। हे अन्ध दृष्टिशून्य,
                  त्वं धन्यः, यद्धनगर्ववतां मुखानि त्वं नेक्षसे न पश्यसि&nbsp;। हे मूक, त्वं श्लाध्योऽसि;
                  यस्त्वं कृपणं जनमर्थाशया न स्तौषि&nbsp;। हे बधिर श्रवणशून्य, त्वं स्तोतव्योऽसि; यस्त्वं
                  खलानां दुर्जनानां गिरं वार्णी न श्रृणोषि&nbsp;। ‘पङ‍गुः खञ्ज इति स्मृतः’ इति हारावली&nbsp;।
                  ‘अवाचि मूकः’ इत्यमरः&nbsp;। अत्र पङ्ग्‍वादीनां वन्द्यादिपदैः साक्षादभिनन्दनादभिधीयमानता&nbsp;।
                  अर्थबाधामाह—<b>अभीति</b>&nbsp;। अनेन मानिनामर्थसिद्धिबाध एवोक्तः&nbsp;॥
               </p>
               
            </div> 
            ﻿<span class="pageinfo">[page 473]</span>
            
            <p>अर्थबाधयैव प्रत्येतव्या यथा—</p>
            
            <div class="lg">
               <div class="udāharaṇa">
                  <span class="l">‘कामं वनेषु हरिणास्तृणानि खादन्त्ययत्नसुलभानि&nbsp;।</span>
                  <span class="l">विदधति धनिषु न दैन्यं ते किल पशवो वयं सुधियः&nbsp;॥ ११४&nbsp;॥</span>
                  
               </div>
            </div>
            
            <p>अत्र ते किल पशवो वयं सुधिय इति मृगाणामसाक्षादमिनन्दनं तेनेयमस्तोतव्यानाममीषां वाक्यार्थत्वेन
               स्तुतिप्रतीतेः प्रत्येतव्या नामाप्रस्तुतप्रशंसा मनस्विनोऽर्थसिद्धिं बाधते&nbsp;॥
            </p>
            
            <div class="commentary">
               
               <p><b>काममित्यादि</b>&nbsp;। हरिणा वनेष्वप्रयत्नतः सुलभेन तृणेन काममत्यर्थं जीवन्ति&nbsp;। धनिषु धनिकेषु दैन्यं न
                  विदधति न कुर्वन्ति&nbsp;। तथापि ते हरिणाः पशवो वयं पुनः सुधियः पण्डिताः&nbsp;। किल प्रसिद्धौ
                  निश्चये वा&nbsp;। ‘अत्यर्थेऽनुमतौ कामम्’ इति विश्वः&nbsp;। अत्र मृगाणां न साक्षादभिनन्दनम्,
                  किंतु तत्प्रतीयत इतीयं प्रत्येतव्या&nbsp;। अत्राप्यर्थबाधा मनस्विन एव&nbsp;॥
               </p>
               
            </div> 
            
            <p>कामबाघया वाच्या यथा—</p>
            
            <div class="lg">
               <div class="udāharaṇa">
                  <span class="l">‘ण मुअन्ति दीहसासं ण रुअन्ति ण<a href="" class="note" title="गाथासप्तशत्यां ‘चिरं ण होन्ति किसिआओ’ इति पाठभेदः, ‘चिरं न भवन्ति कृशाः’ इति छायाभेदश्च">*</a> होन्ति विरहकिसिआओ&nbsp;।</span>
                  <span class="l">धण्णाओ ताओ जाणं बहुवल्लह वल्लहो ण तुमम्&nbsp;॥ ११५&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[न मुञ्चन्ति दीर्घश्वासं न रुदन्ति न<a href="" class="note" title="गाथासप्तशत्यां ‘चिरं ण होन्ति किसिआओ’ इति पाठभेदः, ‘चिरं न भवन्ति कृशाः’ इति छायाभेदश्च">*</a> भवन्ति विरहकृशाः&nbsp;।</span>
                  <span class="l">धन्यास्ता यासां बहुवल्लभ वल्लभो न त्वम्&nbsp;॥]</span>
                  
               </div>
            </div>
            
            <p>अत्र धन्यास्ता यासां त्वं न वल्लभ इति येयमतिरक्तायाः साक्षादस्तोतव्यस्तुतिः सेयं वाच्या
               नामाप्रस्तुतप्रशंसा तस्या एव कामसिद्धिं बाधते&nbsp;॥
            </p>
            
            <div class="commentary">
               
               <p><b>णेत्यादि</b>&nbsp;। ‘न मुञ्चन्ति दीर्घश्वासं न रुदन्ति न भवन्ति विरहकृशाः&nbsp;। धन्यास्ता यासां बहुवल्लभ
                  वल्लभो न त्वम्&nbsp;॥’ नायिकां नायकविशेषवतीं दृष्ट‍वा तत्सखी नायकमुपगम्य तस्या अनुरागं
                  दशां चाह—<b>न मुञ्चतीति</b>&nbsp;। हे बहुवल्लभ, ता नाथिका धन्या दीर्घश्वासं विरहजं न त्यजन्ति, न रूदन्ति, विरहकृशाश्च
                  न ﻿<span class="pageinfo">[page 474]</span>भवन्ति&nbsp;। यासां त्वं वल्लभो नासि&nbsp;। अत्र धन्या इत्यादिना अनुरागिण्याः साक्षात्स्तुतिरभिहिता
                  तस्या एव कामसिद्धिबाधिका&nbsp;॥
               </p>
               
            </div> 
            
            <p>कामबाधयैव प्रत्येतव्या यथा—</p>
            
            <div class="lg">
               <div class="udāharaṇa">
                  <span class="l">‘सुहउच्छअं जणं दुल्लहं वि दूराहि अम्ह आणन्त&nbsp;।</span>
                  <span class="l">उअआरअ जर जीअं वि णेन्त ण कआवराहोसि&nbsp;॥ ११६&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[सुखपृच्छकं जनं दुर्लभमपि <a href="" class="note" title="‘दूरान्ममानयमान’ इति व्याख्यादृतः पाठः">*</a>दूरादस्माकमानयन्&nbsp;।</span>
                  <span class="l">उपकारक ज्वर जीवमपि <a href="" class="note" title="‘गृह्णन्न’ इति पाठः">*</a>नयन्न कृतापराधोऽसि&nbsp;॥]</span>
                  
               </div>
            </div>
            
            <p>अत्र पूर्वोक्तास्मदभिप्रायसिध्द्यैवंनाम त्वयास्माकमुपकृतं येन जीवितमपि हरन्नापराध्यसीति
               ज्वरं प्रति यदतिरक्ततया वाक्यं तेनेहास्तोतव्यस्य ज्वरस्य स्तुतिः प्रतीयते; सेयं प्रत्येतव्या
               नामाप्रस्तुतप्रशंसा तस्या एव शरीरबाधया सर्वानपि कामान् बाधते&nbsp;॥
            </p>
            
            <div class="commentary">
               
               <p><b>सुहेत्यादि</b>&nbsp;। "सुखपृच्छकं जनं दुर्लभमपि दूरान्ममानयमान&nbsp;। उपकारक ज्वर जीवमपि गृह्णन्न कृतापराधोऽसि&nbsp;॥"
                  काचिदत्यनुरागिणी नायकमन्यानुरक्तमपि वार्ताकरणायातं दोषगर्भमाह—<b>सुखेति</b>&nbsp;। हे ज्वर, सुखपृच्छकं तवाङ‍गे सुखमधुनेति प्रश्नकारकं जनं दुर्लभमपि मम कृते दूरदेशादानयमान
                  प्रापक, अत एवोपकारक, जीवमपि गृह्णन् त्वं न कृतापराधोऽसि&nbsp;। सुखं सुष्ठु पृच्छति सुखपृच्छकः&nbsp;।
                  ‘क्रियासमभिहारे वुन्’ इति योगविभागाद्वुन्&nbsp;। अत्र सुखपृच्छकेत्यादिना स्वाभिप्रायसिध्द्यानुरक्ताया
                  ज्वरं प्रति वाक्यम्&nbsp;। तेनाप्रस्तुतस्तुतिर्जायते न त्वभिधीयत इति&nbsp;। कामबाधामाह—<b>शरीरेति</b>&nbsp;॥ इत्यप्रस्तुतप्रशंसालंकारनिरूपणम्&nbsp;।
               </p>
               
            </div> 
            
            <p>तुल्ययोगितालंकारनिरूपणम्&nbsp;।</p>
            
            <p>तुल्ययोगितालक्षणमाह—</p>
            
            <div class="lg">
               <div class="kārikā">
                  <span class="l">विवक्षितगुणोत्कृष्टैर्यत्समीकृत्य कस्यचित्&nbsp;।</span>
                  <span class="l">कीर्तनं स्तुतिनिन्दर्थं सा मता तुल्ययोगिता&nbsp;॥ ५४&nbsp;॥</span>
                  
               </div>
            </div>
            
            <div class="commentary">
               
               <p><b>विवक्षितेति</b>&nbsp;। विवक्षितो वक्तुमिष्टो यो गुणस्तेनोत्कृष्टा अधिका ये तैः सह स्तुत्यर्थं निन्दार्थं
                  वा कस्यचित्सुत्यस्य निन्द्यस्य वा तेन गुणेन तस्य यत्समीकृत्य ﻿<span class="pageinfo">[page 475]</span>कीर्तनमभिधानं सा तुल्ययोगिता&nbsp;। गुणोऽत्र धर्मः साधुरसाधुर्वा&nbsp;। अत्र एव स्तुतिर्वा निन्दा
                  वा स्यात्&nbsp;॥
               </p>
               
            </div> 
            
            <p>सा अभिधीयमानतुल्यगुणत्वेन स्तुत्यर्था यथा—</p>
            
            <div class="lg">
               <div class="udāharaṇa">
                  <span class="l">‘शेषो हिमगिरिस्त्वं च महान्तो गुरवः स्थिराः&nbsp;।</span>
                  <span class="l">इमां लङ्घितमर्यादां चलन्तीं बिभृथ क्षितिम्&nbsp;॥ ११७&nbsp;॥’</span>
                  
               </div>
            </div>
            
            <p>अत्राभिधीयमानमहत्त्वादिगुणोत्कृष्टाभ्यां शेषाहितुषारशैलाभ्यां सह स्तुत्यर्थं तुल्ययोगेन
               क्षितिपतेरभिहितत्वादियं स्तुत्यर्था तुल्ययोगिता&nbsp;॥
            </p>
            
            <div class="commentary">
               
               <p><b>शेष इत्यादि</b>&nbsp;। शेषः सर्पंभदो हिमालयस्त्वं च सर्वे यूयमिमां क्षितिं बिभृथ धारयथ&nbsp;। कीदृशाः&nbsp;। महान्तो
                  महत्त्ववन्तः गुरवो गुरुत्वाश्रयाः स्थिराः स्थैर्यवन्तश्च&nbsp;। कीदृशीम्&nbsp;। लङ्घितातिक्रान्ता
                  मर्यादा यया तामत एव चलन्तीमितस्ततो गामिनीं च&nbsp;। अत्र महत्त्वादिकमभिहितम्&nbsp;। भूपस्य च
                  शेषहिमाद्रिभ्यां तुल्यताख्यापनेनोत्कृष्टसाम्यकथनात्स्तुतियोगः&nbsp;॥
               </p>
               
            </div> 
            
            <p>अभिधीयमानतुल्यगुणत्व एव निन्दार्था यथा—</p>
            
            <div class="lg">
               <div class="udāharaṇa">
                  <span class="l">‘संगतानि मृगाक्षीणां तडिद्विलसितान्यपि&nbsp;।</span>
                  <span class="l">क्षणद्व‍यं न तिष्ठन्ति घनारब्धान्यपि स्वयम्&nbsp;॥ ११८&nbsp;॥’</span>
                  
               </div>
            </div>
            
            <p>अत्र घनारब्धान्यपीत्यादिभिरभिधीयमानतुल्यगुणानां मृगाक्षीसंगतानां तडिद्विलसितानां च
               निन्दार्थं तुल्ययोगेनाभिधानादियं निन्दार्था तुल्ययोगिता&nbsp;॥
            </p>
            
            <div class="commentary">
               
               <p><b>संगतानीत्यादि</b>&nbsp;। मृगाक्षीणां संगतानि संगमाः स्वयं घनं निरन्तरमारब्धान्यपि कृतान्यपि, तथा तडितां
                  विद्युतां विलसितानि च घनैर्मेधैरारब्धान्यपि क्षणद्वयमारम्भक्षणादूर्ध्वमपरमपि क्षणं
                  न तिष्ठन्ति; कुतो दीर्घकालम्&nbsp;। अत्र प्रसिद्धचापलया विद्युता स्‍त्रीणां संगमस्य चपलता
                  समीकृत्योच्यत इति निन्दातुल्ययोगितेयम्&nbsp;॥
               </p>
               
            </div> 
            
            <p>प्रतीयमानतुल्यगुणत्वे स्तुत्यर्था यथा—</p>
            
            <div class="lg">
               <div class="udāharaṇa">
                  <span class="l">‘यमः कुबेरो वरुणः सहस्राक्षो भवानपि&nbsp;।</span>
                  <span class="l">बिभ्रत्यनन्यविषयां लोकपाल इति श्रुतिम्&nbsp;॥ ११९&nbsp;॥’</span>
                  
               </div>
            </div>
            ﻿<span class="pageinfo">[page 476]</span>
            
            <p>अत्र यमादयः पञ्च भवन्तो लोकपाला इत्यनुक्तमपि तुल्यवस्तुयोगितयैव स्तुत्यर्थमेषां मिथः
               सादृश्यं प्रतीयते; सेयं प्रतीयमानतुल्यगुणत्वे स्तुत्यर्था तुल्ययोगिता&nbsp;॥
            </p>
            
            <div class="commentary">
               
               <p><b>यम इत्यादि</b>&nbsp;। यमादयो भवन्तोऽनन्यविषयामनन्यगामिनीं लोकपाल इत्यनेनाकारेण श्रुतिं ख्यातिं बिभ्रति
                  धारयन्ति&nbsp;। सहस्राक्ष इन्द्रः&nbsp;। ‘श्रुतिः ख्यातौ च वेदे च’ इति विश्वः&nbsp;। अत्र चत्वारो
                  यमादयो लोकपालाः, इदानीं भवान् पञ्चमो लोकपालशब्दवाच्य इति यमादिसमानताख्यापनेनोत्कृष्टसाम्यकथनाद्राज्ञः
                  स्तुतिः&nbsp;। सा तु प्रतीयमानतुल्यगुणेनैव&nbsp;॥
               </p>
               
            </div> 
            
            <p>प्रतीयमानतुल्यगुणत्व एव निन्दार्था यथा—</p>
            
            <div class="lg">
               <div class="udāharaṇa">
                  <span class="l">‘राजानमपि सेवन्ते विषमप्युपभुञ्जते&nbsp;।</span>
                  <span class="l">रमन्ते च परस्त्रीभिर्विषमाः<a href="" class="note" title="‘रहो साहसिका नराः’ इति पाठः">*</a>  खलु मानवाः&nbsp;॥ १२०&nbsp;॥’</span>
                  
               </div>
            </div>
            
            <p>अत्र योऽयं सेवादिर्मानवानां राजविषये स्त्रीषु च वैषम्यहेतुतुल्यत्वेन योगो राजादीनां
               वा <a href="" class="note" title="‘कर्मत्वादिरूपस्य’ इति क ख">*</a>कर्मादितुल्यतया तत्क्रियायां समावेशः सोऽमीषां मिथः सादृश्यं प्रत्याययन् राजसेवापरस्त्रीरत्योर्विषोपभोगतुल्यतां
               गमयतीति सेयं प्रतीयमानतुल्यगुणत्वे निन्दर्था तुल्ययोगिता&nbsp;॥
            </p>
            
            <div class="commentary">
               
               <p><b>राजानमित्यादि</b>&nbsp;। भूपमपि सेवन्ते, विषमप्युपभुञ्जते खादन्ति, अन्यस्त्रीभिः सह रमन्ते विलसन्ति&nbsp;। अतो
                  मनुष्या विषमाः साहसिकाः&nbsp;। खलु हेतौ&nbsp;। अत्र विषमतायां वा तुल्ययोगस्तत्क्रियाविषयतया
                  वा राजसेवापरस्त्रीरत्योर्विषोपमोगतुल्यतां बोधयति स च प्रतीयमान एव&nbsp;॥
               </p>
               
            </div> 
            
            <p>मतान्तरेण तुल्ययोगितामाह—</p>
            
            <div class="lg">
               <div class="kārikā">
                  <span class="l">अन्ये सुखनिमित्ते च दुःखहेतौ च वस्तुनि&nbsp;।</span>
                  <span class="l">स्तुतिनिन्दार्थमेवाहुस्तुल्यत्वे तुल्ययोगिताम्&nbsp;॥ ५५&nbsp;॥</span>
                  
               </div>
            </div>
            
            <div class="commentary">
               
               <p><b>अन्ये इति</b>&nbsp;। सुखहेतुदुःखहेतुवस्तुनोः स्तुतिनिन्दार्यं साम्ये तुल्ययोगितामन्ये प्राहुः&nbsp;॥
               </p>
               
            </div> 
            ﻿<span class="pageinfo">[page 477]</span>
            
            <p>सा स्तुत्यर्था यथा—</p>
            
            <div class="lg">
               <div class="udāharaṇa">
                  <span class="l">‘आहूतस्याभिषेकाय विसृष्टस्य वनाय च&nbsp;।</span>
                  <span class="l">न मया लक्षितस्तस्य स्वल्पोऽप्याकारविभ्रमः&nbsp;॥ १२१&nbsp;॥’</span>
                  
               </div>
            </div>
            
            <p>अत्र रामस्य राज्याभिषेकवनगमनयोः पितुरादेशेन तुल्यरूपतया स्तुतिः प्रतीयते&nbsp;॥</p>
            
            <div class="commentary">
               
               <p><b>आहूतस्येत्यादि</b>&nbsp;। अभिषेकाय राज्याभिषेकायाहूतस्य कृताह्वानस्य, वनाय वनं गन्तुं विसृष्टस्य च तस्य रामस्य
                  स्वल्पोऽप्याकारविभ्रम आकारान्यथात्वं मया न लक्षितः&nbsp;। ‘अन्यथात्वेऽपि विभ्रमः’ इति धरणिः&nbsp;।
                  अत्र राज्याभिषेकः सुखहेतुः, वनगमनं दुःखहेतुः, तयोः पितृभक्त‍या तुल्यत्वेन स्तुतित्वम्&nbsp;॥
               </p>
               
            </div> 
            
            <p>निन्दार्था यथा—</p>
            
            <div class="lg">
               <div class="udāharaṇa">
                  <span class="l">‘यश्च निम्बं परशुना यश्चैनं मधुसर्पिषा&nbsp;।</span> 
                  <span class="l">यश्चैन गन्धमाल्याभ्यां सर्वस्य कटुरेव सः&nbsp;॥ १२२&nbsp;॥’</span>
                  
               </div>
            </div>
            
            <p>अत्र यः परशुना छिनत्ति, योऽमुं मधुसर्पिषा सिञ्चति, यो वा गन्धमाल्याभ्यामर्चति तं प्रति
               तुल्यमेव निम्बस्य कटुत्वमिति समासोक्त्या तदुपमेयस्य निन्दा प्रतीयते&nbsp;॥
            </p>
            
            <div class="commentary">
               
               <p><b>यश्चेत्यादि</b>&nbsp;। यो निम्बवृक्षं परशुना कुठारेण छिनत्ति, यश्चैनं निम्बं मधुसर्पिषा मधुसहितेन घृतेन
                  सिञ्चति, यश्चैनं गन्धमाल्याभ्यामर्चति सर्वस्य कृते स निम्बः कटुरेव तिक्त एव&nbsp;। ‘पुष्पपुष्पस्रजोर्माल्यम्’
                  इत्यमरः&nbsp;। अत्र समासोक्तया समसनेन&nbsp;। साम्यापादनेनेति यावत्&nbsp;। उपमेयनिन्दज्ञानम्&nbsp;॥ इति
                  तुल्ययोगितालंकारानिरूपणम्&nbsp;॥
               </p>
               
            </div> 
            
            <p>लेशालंकारनिरूपणम्&nbsp;।</p> 
            
            <p>लेशलक्षणमाह—</p>
            
            <div class="lg">
               <div class="kārikā">
                  <span class="l">दोषस्य यो गुणीभावो दोषीभावो गुणस्य यः&nbsp;।</span>
                  <span class="l">स लेशः स्यात्ततो नान्या व्याजस्तुतिरपीष्यते&nbsp;॥ ५६&nbsp;॥</span>
                  
               </div>
            </div>
            
            <div class="commentary">
               
               <p><b>दोषस्येति</b>&nbsp;। दोषस्य गुणत्वम्, गुणस्य च दोषत्वं यत्तदेव लेशलक्षणम्&nbsp;। तर्हि व्याजस्तुतावप्येवम्&nbsp;।
                  तथा चातिव्याप्तिः&nbsp;। अत उक्तम्—<b>तत इति</b>&nbsp;। ततो लेशाव्द्याजस्तुतिरभिन्नैवेति&nbsp;। नातिव्याप्तिरित्यर्थः&nbsp;॥
               </p>
               
            </div> 
            ﻿<span class="pageinfo">[page 478]</span>
            
            <p>तत्र दोषस्य गुणीभावो लेशो यथा—</p>
            
            <div class="lg">
               <div class="udāharaṇa">
                  <span class="l">‘युवैष गुणवान्‍राजा योग्यस्ते पतिरूर्जितः&nbsp;।</span>
                  <span class="l">रणोत्सवे मनः सक्तं यस्य कामोत्सवादपि&nbsp;॥ १२३&nbsp;॥’</span>
                  
               </div>
            </div>
            
            <p>अत्र येयमुत्तरार्धेन राज्ञो वीर्यप्रकर्षस्य स्तुतिः सा कन्याया निरन्तरान्भोगान् निर्विविक्षोर्दोषत्वेन
               प्रतिभासिष्यत इत्यभिप्रेत्य योऽयं विदग्धसख्या राजप्रकोपपरिजिहीर्षया दोषोऽपि गुणरूपेणोक्तः;
               सोऽयं दोषस्य गुणीभावो नाम लेशतोऽल्पतया शनैरनन्यविदित उच्यमानो लेश इत्युच्यते&nbsp;॥
            </p>
            
            <div class="commentary">
               
               <p><b>युवेत्यादि</b>&nbsp;। स्वयंवरे कस्मिन्नपि नृपे दर्शितभावां सखीं निवर्तयितुं कापि स्तुतिव्याजात्तं निन्दति&nbsp;।
                  युवत्वगुणित्वनृपत्वबलवत्त्वेभ्य एष तव पतिर्योग्यः&nbsp;। यस्य कामोत्सवादपि विषयोत्सवमनादृत्य
                  रणोत्सवे मनः सक्तमासक्तम्&nbsp;। निर्विविक्षोरुपभोक्तुमिच्छोः कन्यायाः&nbsp;। ‘निर्वेश उपभोगः
                  स्यात्’ इत्यमरः&nbsp;। अत्र विदग्धया सख्या राजकोपशान्तये भोगेच्छुं प्रति वीर्यप्रकर्षरूपस्तवस्य
                  दोषत्वेऽपि गुणत्वेनाल्पतयोपन्यसनाल्लेशोऽयं दोषस्य गुणीभावलक्षणः&nbsp;। अल्पतयैवात्र लेशता&nbsp;॥
               </p>
               
            </div> 
            
            <p>गुणस्य दोषीभावो यथा—</p>
            
            <div class="lg">
               <div class="udāharaṇa">
                  <span class="l">‘चपलो निर्दयश्चासौ जनः किं तेन मे सखि&nbsp;।</span>
                  <span class="l">आगः प्रमार्जनायैव चाटवो येन शिक्षिताः&nbsp;॥ १२४&nbsp;॥’</span>
                  
               </div>
            </div>
            
            <p>अत्र पूर्वार्घेन मानपरिग्रहानुगुणं सखीनामग्रतः प्रकाशं प्रतिज्ञाय तदनिर्वाहमाशङ‍कमाना
               तदुपहासं परिजिहीर्षुर्दोषाभासं तद्गुणग्राममाह —आगःप्रमार्जनायैव चाटवो येन शिक्षिता
               इति; सोऽयं गुणस्य दोषीभावो नाम लेशभेदो भवति&nbsp;। अन्ये पुनः समस्तमेव लेशलक्षणमाचक्षते—यत्र
               दोषस्य गुणीभावो गुणस्य च दोषीभाव इति&nbsp;। सोऽपि द्विधा—समासोक्त्या, असमासोक्त्या च&nbsp;॥
            </p>
            
            <div class="commentary">
               
               <p><b>चपल इति</b>&nbsp;। हे सखि, चपलो निर्भयश्चासौ जनो भवतु तेन मम किम्&nbsp;। किंतु न किमपि&nbsp;। येन जनेनागःप्रमार्जनायापराधप्रोञ्छनाय
                  परं चाटवः प्रियवादाः ﻿<span class="pageinfo">[page 479]</span> शिक्षिताः&nbsp;। ‘आगोऽपराधो मन्तुश्च’ इत्यमरः&nbsp;। अत्र दोषवदाभासते प्रतिभातीति दोषाभासो
                  न त्वयं परमार्थतो दोषः&nbsp;। चाटुकारिता हि गुणो येन कृतापराधोऽपि मामनुकूलयन्मानभङ‍गं करोति&nbsp;।
                  अत एव च तत्रानुरागः&nbsp;। तथा च चपल इत्यादिना सखीजनोद्दिष्टं मानं रागात्कर्तुमशक्ततया
                  बालया चाटुकारिता दोषाभासो गुणः कोऽपि दर्शित इति गुणस्य दोषतात्र&nbsp;। गुणदोषयोर्मिलितयोरेव
                  तत्त्वं लेश इति मतमाह—<b>अन्ये इति</b>&nbsp;। समासोक्तिर्गोपनेन भणनम्, असमासोक्तिः स्फुटभणनम्&nbsp;॥
               </p>
               
            </div> 
            
            <p>तयोः समासोक्त्या यथा—</p>
            
            <div class="lg">
               <div class="udāharaṇa">
                  <span class="l">‘गुणानामेव दौरात्म्याद्धुरि धुर्यो नियुज्यते&nbsp;।</span>
                  <span class="l">असंजातकिणस्कन्धः सुखं स्वपिति गौर्गलिः&nbsp;॥ १२५&nbsp;॥’</span>
                  
               </div>
            </div>
            
            <p>अयमपि प्रकोपभयाल्लेशेनैवोच्यत इति लेशः&nbsp;॥</p>
            
            <div class="commentary">
               
               <p><b>गुणानामित्यादि</b>&nbsp;। गुणानां वहनक्षमत्वादीनां दौरात्म्याद्दोषाद्धुर्यो धुरंधरो गौर्वृषो धुरि धुरायां
                  नियुज्यते&nbsp;। गलिः पुनर्गौरसंजातोऽनुत्पन्नः किणो मृतशोणितमांसपिण्डो यत्रेदृशः स्कन्धो
                  सस्य स सुखं यथा स्यादेवं स्वपिति&nbsp;। धुरं वहतीति धुर्यः&nbsp;। ‘धुरो यङ‍ढकौ ४।४।७७’ इति यत्&nbsp;।
                  ‘किणः स्यान्मृतशोणिते’ इति रत्नकोषः&nbsp;। 'गलिस्तु वहनाशक्ते’ इत्यपि&nbsp;। अत्र रोषभयादेव
                  समासेन गुणदोषयोरभिधानाल्लेशः&nbsp;॥
               </p>
               
            </div> 
            
            <p>असमासोक्त्या यथआ—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘सन्तः सच्चरितोदयव्यसनिनः प्रादुर्भवद्यन्त्रणाः</span>
                     <span class="seg">सर्वत्रैव जनापवादचकिता जीवन्ति दुःखं सदा&nbsp;।</span>
                     </span>
                  <span class="l">
                     <span class="seg">अव्युत्पन्नमतिः कृतेन न सता नैवासता व्याकुलो</span>
                     <span class="seg">युक्तायुक्तविवेकशून्यहृदयो धन्यो जनः प्राकृतः&nbsp;॥ १२६&nbsp;॥’</span>
                     </span>
                  
               </div>
            </div>
            
            <p>अत्रापि प्रकोपभयादि पूर्ववत्&nbsp;। अथैष व्यस्तलक्षणत्वेन कस्मान्न लेश इत्युच्यते&nbsp;। दोषगुणीभावस्याप्रस्तुतस्तुत्या
               गुणदोषीभावस्य तु व्याजस्तुत्यापहारात्&nbsp;॥
            </p>
            
            <div class="commentary">
               
               <p><b>सन्त इत्यादि</b>&nbsp;। सन्तः सदा दुःखं यथा स्यादेवं जीवन्ति&nbsp;। कीदृशाः&nbsp;। सच्चरितस्य सव्द्यापारस्योदये व्यसनिन
                  आसक्ताः&nbsp;। प्रादुर्भवन्त्याविर्भवन्ति यन्त्रणा अनापत्तयो येषां ते&nbsp;। सर्वत्र कर्ये जनानामपवादे
                  दूषणोक्तौ चकिताः सतर्काः&nbsp;। अत ﻿<span class="pageinfo">[page 480]</span> एव दुःखमयता&nbsp;। प्राकृतोऽविविक्तो जनो धन्योऽस्ति&nbsp;। कीदृशः&nbsp;। अव्युत्पन्ना अविशेषवती
                  मतिर्यस्य सः&nbsp;। न सता साधुना कृतेन कार्येण नैवासता असाधुना कार्येण व्याकुलः&nbsp;। साध्वसाधुकार्यरहित
                  इत्यर्थः&nbsp;। अत एव इदं कृत्यमिदमकृत्यमिति विचारशून्यहृदयश्च&nbsp;। अत्रापि रोषभयादेव लेशतोऽभिधानम्&nbsp;।
                  दोषगुणीभावो गुणदोषीभावश्च व्यस्तोऽत्र कथं न लेश इति पृच्छति—<b>अथेति</b>&nbsp;। अत्तरम्&nbsp;। <b>दोषेति</b>&nbsp;। आद्यस्याप्रस्तुतस्तुत्याम्, अन्त्यस्य व्याजस्तुत्यां विषयीकरणात्तयोरेवान्तर्भाव
                  इत्यर्थः&nbsp;॥
               </p>
               
            </div> 
            
            <p>व्याजस्तुतिरपि द्विधा—शुद्धा मिश्रा च&nbsp;। तयोः शुद्धा यथा—</p>
            
            <div class="lg">
               <div class="udāharaṇa">
                  <span class="l">‘पुंसः पुराणादाच्छिद्य श्रीस्त्वया परिभुज्यते&nbsp;।</span>
                  <span class="l">राजन्निक्ष्वाकुवंश्यस्य किमिदं तव युज्यते&nbsp;॥ १२७&nbsp;॥’</span>
                  
               </div>
            </div>
            
            <p>अत्र शुद्धपरदारापहरणलक्षणनिन्दाव्याजेन स्तुतेर्विहितत्वादियं शुद्धानाम व्याजस्तुतिर्गुणदोषीभावलक्षणाल्लेशान्न
               पृथक्&nbsp;॥
            </p>
            
            <div class="commentary">
               
               <p><b>पुंस इत्यादि</b>&nbsp;। पुराणात्पुंसः पुराणपुरुषाद्विष्णोः श्रीः कमला आच्छिद्य गृहीत्वा त्वया परिभुज्यते
                  सेव्यते&nbsp;। हे राजन्, इक्ष्वाकुर्नृपविशेषो वंश्यो यस्य तस्य तवेदं किं युज्यते&nbsp;। किंतु
                  नार्हतीति निन्दाभासः&nbsp;। अथ च पुराणात्पुंसो वृद्धात्पुरुषाच्छ्रीः संपदाच्छिद्य त्वया
                  भुज्यत इति तात्पर्यार्थः&nbsp;। अत्र श्रीपदे व्याजः&nbsp;। स च शुद्ध एव&nbsp;। तेन च शुद्धिरिह&nbsp;॥
                  लेशाभेदमाह—<b>गुणेति</b>&nbsp;।
               </p>
               
            </div> 
            
            <p>मिश्रा यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘प्रियोऽसि प्राज्ञोऽसि प्रभुरसि कुलीनोऽस्यसि युवा</span>
                     <span class="seg">युवत्यस्त्वामेवं कति न पतिमुर्वीश वृणते&nbsp;।</span>
                     </span>
                  <span class="l">
                     <span class="seg">अतश्चैतां कीर्तिं रघुनहुषमान्धातृमहिषीं</span>
                     <span class="seg">पराम्रष्टुं वृद्धामधिगतनयो नार्हति भवान्&nbsp;॥ १२८&nbsp;॥’</span>
                     </span>
                  
               </div>
            </div>
            
            <p>अत्र स्तुतिपदमिश्रैव व्याजगर्हया स्तुतिरितीयं मिश्रानाम व्याजस्तुतिर्लेशभेदः&nbsp;॥</p>
            
            <div class="commentary">
               
               <p><b>प्रिय इत्यादि</b>&nbsp;। हे राजन्, प्रियः प्रीतोऽसि&nbsp;। प्राज्ञ उत्कृष्टमतिरसि&nbsp;। ईश्वरोऽसि&nbsp;। शुद्धवंशोऽसि&nbsp;।
                  तरुणोऽसि&nbsp;। एवं सति कियत्यस्तरुण्यस्त्वां पतिं न वृणते न
                  स्वीकुर्वन्ति&nbsp;। अतो हेतोरेतां कीर्ति पराम्रष्टुमाक्रमितुं भवान्नार्हति&nbsp;। कीदृशीम्&nbsp;।
                  रघुनहुषमान्धातॄणां नृपविशेषाणां महिषीं महादेवीमत एव वृद्धामतिवयस्कां च&nbsp;। ﻿<span class="pageinfo">[page 481]</span>‘कृताभिषेका महिषी’ इत्यमरः&nbsp;। अत्र महिषीवृद्धापदयोर्व्याजात् कपटान्निन्दास्तुतिर्लेशत
                  एव&nbsp;॥ इति लेशालंकारनिरूपणम्&nbsp;॥
               </p>
               
            </div> 
            
            <p>सहोक्त‍यलंकारनिरूपणम्&nbsp;।</p> 
            
            <p>सहोक्तिलक्षणमाह—</p>
            
            <div class="lg">
               <div class="kārikā">
                  <span class="l">कर्त्रादीनां समावेशः सहान्यैर्यः क्रियादिषु&nbsp;।</span>
                  <span class="l">विविक्तश्चाविविक्तश्च सहोक्तः सा निगद्यते&nbsp;॥ ५७&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">वैसादृश्यवती चेयमुच्यमाना मनीषिभिः&nbsp;।</span>
                  <span class="l">सहेवादिप्रयोगेषु ससादृश्या च दृश्यते&nbsp;॥ ५८&nbsp;॥</span>
                  
               </div>
            </div>
            
            <div class="commentary">
               
               <p><b>कर्त्रेति</b>&nbsp;। क्रियादिषु कर्त्रादीनामन्यैः सह यः समावेशोऽवस्थानं सा सहोक्तिः&nbsp;।
                  आदिपदात्कर्मादिपरिग्रहः&nbsp;। स समावेशो विविक्तः केवलः, अविविक्तो मिश्रः&nbsp;॥
               </p>
               
            </div> 
            
            <p>सा कर्तृविविक्तक्रियासमावेशे यथा—</p>
            
            <div class="lg">
               <div class="udāharaṇa">
                  <span class="l">‘कोकिलालापमधुराः सुगन्धिवनवायवः&nbsp;।</span>
                  <span class="l">यान्ति सार्धं जनानन्दैर्वृद्धिं सुरभिवासराः&nbsp;॥ १२९&nbsp;॥’</span>
                  
               </div>
            </div>
            
            <p>अत्र सुरभिवासरा इति कर्तृपदार्थः केवल एव जनानन्दैः सह वृद्धिप्राप्तिक्रियायां समाविष्ट
               इति सेयं विविक्तकर्तृक्रियासमावेशा नाम वैसादृश्यवती सहोक्तिः&nbsp;॥
            </p>
            
            <div class="commentary">
               
               <p><b>कोकिलेत्यादि</b>&nbsp;। सुरभिवासरा वसन्तदिवसाः जनहर्षैः सह वृद्धिं यान्ति&nbsp;। कीदृशाः&nbsp;। कोकिलालापो मधुरो
                  मनोहरो येषु ते, सुगन्धयः शोभनगन्धवन्तो वनवायवो मलयानिला येषु ते&nbsp;। अत्र केवलस्य कर्तुर्वसन्तदिनस्य
                  जनानन्दैः सह वृद्धिप्राप्तिक्रियासमावेशः&nbsp;। स च विसदृश एव&nbsp;। दिनवृद्धेर्दण्डाधिक्यरूपत्वात्,
                  आनन्दवृद्धेरतिसुखरूपत्वात्&nbsp;॥
               </p>
               
            </div> 
            
            <p>कर्मणो विविक्तक्रियासमावेशे यथा—</p>
            
            <div class="lg">
               <div class="udāharaṇa">
                  <span class="l">‘उज्झसि पिआइ समअं तह वि हु रे भणसि कीस किसिअं त्ति&nbsp;।</span>
                  <span class="l">उवरिभरेण अ अण्णुअ मुअइ वइल्लो वि अङ‍गइं&nbsp;॥ १३०&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[उह्यसे प्रियया समदं तथापि खलु रे भणसि किमिति कृशेति&nbsp;।</span>
                  <span class="l">उपरिभरेण च हे अज्ञ मुञ्चति वृषभोऽप्यङ‍गानि&nbsp;॥]</span>
                  
               </div>
            </div>
            ﻿<span class="pageinfo">[page 482]</span>
            
            <p>अत्र संबोध्यमानयुष्मदर्थः कर्मतामापन्न उह्यस इति क्रियायां केवल एव क्रियापदार्थेन
               सह समाविष्टः; सेयं विविक्तकर्मक्रियासमावेशा नाम वैसादृश्यवती सहोक्तिः&nbsp;॥
            </p>
            
            <div class="commentary">
               
               <p><b>उज्झसीत्यादि</b>&nbsp;। "उह्यसे प्रियया समदं तथापि खलु रे भणसि किमिति कृशेति&nbsp;। उपरिभरेण च हे अज्ञ मुञ्चति
                  वृषभोऽप्यङ‍गानि&nbsp;॥" अपराधवता केनचिदबला दुर्बला किमिति त्वं कृशेति पृष्टा&nbsp;। तमुद्दिश्याह—<b>उह्यस इति</b>&nbsp;। प्रियया समदं सगर्वं यथा स्यादेवं त्वमुह्यसे भ्रियसे&nbsp;। तथापि रे त्वं वदसि किमिति
                  कृशासि त्वमिति&nbsp;। हे अज्ञ ज्ञानहीन, उपरिभरेण गोण्यादिगौरवेण वृषभोऽप्यङ‍गानि मुञ्चति
                  त्यजति&nbsp;। किं पुनरवलेति भावः&nbsp;। उह्यस इति ‘वह प्रापणे’ कर्मणि लकारः&nbsp;। वइल्लो वृषभः&nbsp;।
                  रेशब्दः साक्षेपसंबोधने&nbsp;। अत्र वहनक्रियायां त्वमिति बोध्योऽर्थः कर्मीभूतः केवल एव प्रियापदार्थेन
                  सह समाश्लिष्टस्तयोश्च विसदृशता व्यक्तैव&nbsp;॥
               </p>
               
            </div> 
            
            <p>विविक्ताया एव लक्षणान्तरमाह—</p>
            
            <div class="lg">
               <div class="kārikā">
                  <span class="l">यत्रानेकोऽपि कर्त्रादिः प्रविविक्तैः क्रियादिभिः&nbsp;।</span>
                  <span class="l">विविक्तभावं लभते विविक्ता सापि कथ्यते&nbsp;॥ ५९&nbsp;॥</span>
                  
               </div>
            </div>
            
            <div class="commentary">
               
               <p><b>यत्रेति</b>&nbsp;। यत्रानेकः कर्त्रादिर्भिन्नै क्रियादिभिर्भेदं लभते सा विविक्तेति कथ्यते&nbsp;॥
               </p>
               
            </div> 
            
            <p>सा कर्तृद्व‍यस्य पृथक् क्रियासमावेशे यथा—</p>
            
            <div class="lg">
               <div class="udāharaṇa">
                  <span class="l">‘वर्घते सह पान्थानां मूर्च्छया चूतमञ्जरी&nbsp;।</span>
                  <span class="l">वहन्ति च समं तेषामश्रुमिर्मलयानिलाः&nbsp;॥ १३१&nbsp;॥’</span>
                  
               </div>
            </div>
            
            <p>अत्र चूतमञ्जरी मूर्च्छया सह वर्घनक्रियायाम्, मलयानिलाश्चाश्रुभिः सह वहनक्रियायां पृथक्
               पृथग्विवेकेनैव कर्तारः समाविष्टाः, सेयमपि विविक्तकर्तृक्रियासमावेशैव वैसादृश्यवती
               सहोक्तिः&nbsp;। एवं कर्मणोऽपि विवेके द्रष्टव्या&nbsp;।
            </p>
            
            <div class="commentary">
               
               <p><b>वर्धत इत्यादि</b>&nbsp;। चूतमञ्जरी पान्थानां मूर्च्छया सह वर्धते, मलयानिलास्तेषां पान्थानामश्रुभिः सह वहन्ति
                  वान्ति भ्रश्यन्ति च&nbsp;। ‘पथिकः पान्थ इत्यपि’ इत्यमरः&nbsp;। अत्र चूतमञ्जर्यादेस्तत्क्रियायां
                  विवेकेनैव कर्तृत्वेन समावेशः&nbsp;। विसदृशता तु व्यक्तैव&nbsp;॥
               </p>
               
            </div> 
            ﻿<span class="pageinfo">[page 483]</span>
            
            <p>कर्तॄणामविविक्तक्रियासमावेशे यथा—</p>
            
            <div class="lg">
               <div class="udāharaṇa">
                  <span class="l">‘धीरेण <a href="" class="note" title="‘णिसाआमा’ इति सेतुबन्धे पाठः">*</a>समं जामा हिअएण समं अणिट्ठिआ उवएसा&nbsp;।</span>
                  <span class="l">उच्छाहेण सह भुआ बाहेण समं गलन्ति से उल्लावा&nbsp;॥ १३२’</span>
                  
               </div>
            </div>
            
            <div class="lg">
               <div class="chāyā">
                  <span class="l">[धैर्येण समं यामा हृदयेन सममनिष्ठिता उपदेशाः&nbsp;।</span>
                  <span class="l">उत्साहेन सह भुजौ बाष्पेण समं गलन्त्यस्या उल्लापाः&nbsp;॥]</span>
                  
               </div>
            </div>
            
            <p>अत्र यामादीनां बहूनां धैर्यादिभिः सह गलनक्रियायामेकस्यामेवाविविक्तः समावेशो दृश्यते;
               सेयमविविक्तकर्तृक्रियासमावेशा नाम वैसादृश्यवती सहोक्तिः&nbsp;॥
            </p>
            
            <div class="commentary">
               
               <p><b>धीरेणेत्यादि</b>&nbsp;। "धैर्येण समं यामा हृदयेन सममनिष्ठिता उपदेशाः&nbsp;। उत्साहेन सह भुजौ बाष्पेण समं गलन्त्यस्या
                  उल्लापाः&nbsp;॥" अस्य रामस्य धैर्येण समं यामा रात्रिप्रहरा गलन्ति&nbsp;। हृदयेन सममनिष्ठिता
                  अनिर्व्यूढा अनिश्चिता वा उपदेशा गलन्ति&nbsp;। उत्साहेन सह भुजा बाहवो गलन्ति&nbsp;। बाष्पेण सममुल्लापा
                  आलापा वचनानि गलन्ति&nbsp;। धैर्यविगमानुचिते सदुपदेशावस्थितिः&nbsp;। ततो मनःशून्यता, तत उत्साहत्यागः,
                  ततो भुजस्खलनम्, ततोऽश्रुणा सह वचनतेति क्रमेणाधिकार्तितो मन्मथदशाधिक्यमुक्तम्&nbsp;। उत्साहोऽध्यवसायः&nbsp;।
                  अत्र गलनक्रियाया एकत्वेनाविविक्तता&nbsp;। वैसादृश्यं च व्यक्तमेव&nbsp;॥
               </p>
               
            </div> 
            
            <p>कर्मणामविविक्तक्रियासमावेशे इवशब्देन सहशब्दस्य स्थाने ससादृश्या यथा—</p>
            
            <div class="lg">
               <div class="udāharaṇa">
                  <span class="l">‘धीरं व जलसमूहं तिमिणिवहं विअ सपक्खपव्वअलोअम्&nbsp;।</span>
                  <span class="l">णइसोत्तेव तरङ‍गे रअणाइँ व गरुअगुणसआइँ वहन्तम्&nbsp;॥ १३३&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[धैर्यमिव जलसमूहं तिमिनिवहमिव सपक्षपर्वतलोकम्&nbsp;।</span>
                  <span class="l">नदीस्रोतांसीव तरङ‍गान् रत्नानीव गुरुकगुणशतानि वहन्तम्&nbsp;॥]</span>
                  
               </div>
            </div>
            
            <p>अत्र धैर्येण सह जलसमूहस्य, तिमिनिवहेन सपक्षपर्वतलोकस्य, नदीस्रोतोभिस्तरङ‍गाणाम्, रत्नैश्च
               गुरुकगुणशतानां मिथः प्रतीयमानं सादृश्यमिवेन द्योत्यते&nbsp;। सहार्थश्च वाक्यार्थसामर्थ्येन
               लभ्यत इति सेयं ﻿<span class="pageinfo">[page 484]</span> धैर्यादीनां बहूनां वहनक्रियायामेकस्यामेवाविवेकतः कर्मभूतानामावेशेनाविविक्तकर्मक्रियासमावेशा
               नाम ससादृश्या सहोक्तिः&nbsp;॥
            </p>
            
            <div class="commentary">
               
               <p><b>धीरं वेत्यादि</b>&nbsp;। "धैर्यमिव जलसमूहं तिमिनिवहमिव सपक्षपर्वतलोकम्&nbsp;। नदीस्रोतांसीव तरङ‍गान् रत्नानीव
                  गुरुकगुणशतानि वहन्तम्&nbsp;॥" इह समुद्रं कीदृशम्&nbsp;। धैर्यमिव जलसमूहं वहन्तम्, तिमिनिवहमिव
                  मत्स्यविशेषसमूहमिव सपक्षं पक्षयुक्तम्, स्वपक्षं स्वमित्रं वा पर्वतलोकं मैनाकादिकं
                  वहन्तम्, नदीप्रवाहानिव तरङ‍गान् वहन्तम्, रत्नानीव गुरुकगुणशतानि महत्त्वादीनि वहन्तम्&nbsp;॥
                  ‘अस्ति मत्स्यस्तिमिर्नाम शतयोजनविस्तृतः&nbsp;।’ इति रामायणम्&nbsp;। ‘समूहेऽपि मतो लोकः’ इति
                  रत्नकोषः&nbsp;। गुरुकेति स्वार्थे कन्&nbsp;। अत्र धैर्यजलसमूहादीनां मिथः सादृश्यं व्यक्तमेव
                  प्रतीयमानमिवशब्देन द्योत्यते, साहित्यं च वाक्यार्थतया गम्यत इति सहोक्तिरियं सादृश्यवती&nbsp;॥
               </p>
               
            </div> 
            
            <p>ग्रहणप्रयोजनमाह—</p> 
            
            <p>आदिग्रहणाद्गुणसमावेशेऽपि गुणिनः ससादृश्या यथा—</p>
            
            <div class="lg">
               <div class="udāharaṇa">
                  <span class="l">‘सह दीर्घा मम श्वासैरिमाः संप्रति रात्रयः&nbsp;।</span>
                  <span class="l">पाण्डुराश्च ममैवाङ‍गैः सह ताश्चन्द्रमूषणाः&nbsp;॥ १३४&nbsp;॥’</span>
                  
               </div>
            </div>
            
            <p>अत्र रात्रयो दीर्घाः पाण्डुराश्चेति दैर्घ्यपाण्डुरत्वगुणयोरविवेकेन रात्रिषु रात्रीणां
               च तयोः श्वासैरङ‍गैश्च सह समावेशो दृश्यते; सेयमविविक्तगुणसमावेशानामेवाद्यप्रयोगेऽपि
               ससादृश्या सहोक्तिः&nbsp;।
            </p>
            
            <div class="commentary">
               
               <p><b>आदीति&nbsp;॥ सहेत्यादि</b>&nbsp;। इमा रात्रयः संप्रति विरहावस्थायां मम सह दीर्घाः, ममैवाङ‍गैः सह चन्द्रभूषणाश्चन्द्रालंकारास्ता
                  रात्रयः पाण्डुराश्च&nbsp;। चन्द्रभूषणत्वं रात्रीणां पाण्डुरत्वे हेतुः&nbsp;। विरहदशायां खेदान्निः
                  श्वासदीर्घता, अङ‍गपाण्डिमा, रात्रिदीर्घता च भवति&nbsp;। अत्र दीर्घत्वपाण्डुत्वगुणयोः समावेशः
                  सादृश्यगर्म एवेति ससादृश्येयं सहोक्तिः&nbsp;॥ इति सहोक्त्यलंकारनिरूपणम्&nbsp;॥
               </p>
               
            </div> 
            
            <p>समुच्चयालकारनिरूपणम्&nbsp;।</p> 
            
            <p>समुच्चयलक्षणमाह—</p>
            
            <div class="lg">
               <div class="kārikā">
                  <span class="l">द्रव्यक्रियागुणादीनां क्रियाद्रव्यगुणादिषु&nbsp;।</span>
                  <span class="l">निवेशनमनेकेषामेकतः स्यात्समुच्चयः&nbsp;॥ ६०&nbsp;॥</span>
                  
               </div>
            </div>
            ﻿<span class="pageinfo">[page 485]</span>
            
            <div class="lg">
               <div class="kārikā">
                  <span class="l">इतरेतरयोगो यः समाहारो य उच्यते&nbsp;।</span>
                  <span class="l">अन्वाचय इहान्यो यः सोऽपि नान्यः समुच्चयात्&nbsp;॥ ६१&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">द्विपदाश्रयश्चापि स स्यात्स स्याद्बहुपदाश्रयः&nbsp;।</span>
                  <span class="l">उभयाश्रयश्च स स्यात्स स्यादनुभयाश्रयः&nbsp;॥ ६२&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">त्रयः प्रतिपदं वा स्युर्द्योतकैरुत्तरत्र वा&nbsp;।</span>
                  <span class="l">पदैः शुद्धाश्च मिश्राश्च तुरीयो द्योतकं विना&nbsp;॥ ६३&nbsp;॥</span>
                  
               </div>
            </div>
            
            <div class="commentary">
               
               <p><b>द्रव्येति</b>&nbsp;। द्रव्यादीनामेकक्रियादिसमावेशः समुच्चयः&nbsp;। इतरेतरयोगादीनां समुच्चयामेदमाह—<b>इतरेति</b>&nbsp;। इतरेतरयोगः परस्परापेक्षावयवभेदानुगतः समुच्चयः&nbsp;।
                  समाहारस्तिरोहितावयवभेदः संहतिप्रधानः समुच्चय एव, अन्वाचयो यत्रैकं प्रधानमन्यदप्रधानमन्वीयते
                  सः&nbsp;। समुच्चयं विभजते—<b>द्विपदेति</b>&nbsp;। उभयं द्विपदबहुपदे&nbsp;। अनुभयमद्विपदबहुपदे&nbsp;। एषु मध्ये आद्यास्त्रयः प्रतिपदं वोत्तरत्र
                  वा पदद्योतकैः सह संभवन्तीत्याह—<b>त्रय इति</b>&nbsp;। त्रय एव शुद्धा मिश्राश्च भवन्ति&nbsp;। तुरीयोऽनुभयाश्रयः समुच्चयो द्योतकं चकारादिकं
                  विनैव भवति&nbsp;॥
               </p>
               
            </div> 
            
            <p>तत्र द्विपदाश्रयः प्रतिपदाश्रितद्योतकत्वेन द्रव्ययोः क्रियासमुच्चयो यथा—</p>
            
            <div class="lg">
               <div class="udāharaṇa">
                  <span class="l">‘निर्यता परिजनेन बोधितः स्फूर्जमानरुचिरुल्लसद्दशः&nbsp;।</span>
                  <span class="l">द्वारसंवलनमांसलोऽधिकं दीपकश्च मदनश्च दिद्युते&nbsp;॥ १३५&nbsp;॥’</span>
                  
               </div>
            </div>
            
            <p>अत्र दीपकश्च मदनश्चेति द्वे द्रव्ये प्रतिपदं चकारेणैकस्यां दिद्युते इति क्रियायां
               समुच्चयेन निवेशिते; तेन दिद्युताते इति द्विवचनम्, दीपकमदनाविति चार्थे द्वन्द्वश्च
               न भवति&nbsp;॥
            </p>
            
            <div class="commentary">
               
               <p><b>निर्यतेत्यादि</b>&nbsp;। दीपकः प्रशस्तदीपश्च मदनः कामश्चाधिकं दिद्युते दीप्तो बभूव&nbsp;। कीदृशः&nbsp;। निर्यता गच्छता
                  सेवकेन सख्यादिना च बोधितः प्रकाशितो जागरितश्च&nbsp;। स्फूर्जमाना स्फुरन्ती रुचिर्दीप्तिरनुरागश्च
                  यस्य सः&nbsp;। उल्लसन्ती दशा वर्तिरवस्था च स्य सः&nbsp;। द्वारे गृहद्वारे मदनबोधकभावे च संवलनं
                  मिलनं तेन मांसलः स्फीतः&nbsp;। दीपक इति प्रशंसायां कन्&nbsp;। दिद्युत इति ‘द्युत दीप्तौ’ इत्यस्य
                  लिटि रूपम्&nbsp;। ﻿<span class="pageinfo">[page 486]</span>अत्र चकाराभ्यां द्रव्ययोरेकक्रियानिवेशनात्समुच्चयः&nbsp;। यदि समुच्चयेन निवेशनं न स्यात्तदा
                  दोषमाह—<b>तेनेति</b>&nbsp;। अन्योन्यनिरपेक्षतया द्विवचनं द्वन्द्वश्च स्यादित्यर्थः&nbsp;॥
               </p>
               
            </div> 
            
            <p>द्विपदाश्रय एवोत्तरपदाश्रितद्योतकेन क्रिययोर्द्रव्यसमुच्चयो यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘निकामं क्षामाङ‍गी सरसकदलीगर्भसुभगा</span>
                     <span class="seg">कलाशेषा मूर्तिः शशिन इव नेत्रोत्सवकरी&nbsp;।</span>
                     </span>
                  <span class="l">
                     <span class="seg">अवस्थामापन्ना मदनदहनोद्दाहविधुरा-</span>
                     <span class="seg">मियं नः कल्याणी रमयति मनः कम्पयति च १३६’</span>
                     </span>
                  
               </div>
            </div>
            
            <p>अत्र रमयति कम्पयति चेति द्वे क्रिये उत्तरपदवर्तिना चकारेणैकस्मिन्मनोलक्षणे द्रव्ये
               कर्मणि समुच्चयेनैककालमेव निवेशिते; तेनायमन्वाचयो न भवति&nbsp;॥
            </p>
            
            <div class="commentary">
               
               <p><b>निकाममित्यादि</b>&nbsp;। इयं मालती नोऽस्माकं मनो रमयति कम्पयति च&nbsp;। कीदृशी&nbsp;। मदन एव दहनोऽग्निस्तस्मादुद्दाहः
                  प्रकृष्टदाहस्तेन विधुरा विह्वलामवस्थां दशामापन्ना प्राप्ता&nbsp;। अत ए निकाममत्यर्थं क्षीणाङ‍गी&nbsp;।
                  सरसो यः कदल्या गर्भो मज्जा तद्वत्सुभगा मनोहरा&nbsp;। अनेन पाण्डुरता तीक्ष्णता चोक्ता&nbsp;।
                  चन्द्रस्य कलाशेषा कलनामात्रावस्थिता मूर्तिरिव नेत्रानन्दजनिका कल्याणी कुशलवती&nbsp;। कदल्या
                  गर्भपदेनातिपाण्डुरत्वकोमलत्वे ध्वनिते&nbsp;। प्रकृतकार्यसंपादकतया रमयति&nbsp;। अतिपीडयारिष्टाशाङ्‍कित्वान्मनःकम्पनमिहेत्याशयः&nbsp;।
                  अत्र कम्पयति चेत्युत्तरपदस्थेन चकारेणैकत्र मनोलक्षणे द्रव्ये क्रियाद्वयनिवेशनात्समुच्चयः&nbsp;।
                  समुच्चयेन निवेशनाभावे दोषमाह—<b>तेनेति</b>&nbsp;। परस्परनैरपेक्ष्ये उत्तरपदस्थचकारेणान्वाचयापत्तिरित्यर्थः&nbsp;॥
               </p>
               
            </div> 
            
            <p>बहुपदाश्रयः प्रतिपदाश्रितद्योतकत्वेन गुणानां क्रियासमुच्चयो यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘अप्राकृतस्तु कथमस्तु न विस्मयाय</span>
                     <span class="seg">यस्मिन्नुवास करुणा च कृतज्ञता च&nbsp;।</span>
                     </span>
                  <span class="l">
                     <span class="seg">लक्ष्मीश्च सात्त्विकगुणज्वलितं च तेजो</span>
                     <span class="seg">धर्मश्च मानविजयौ च पराक्रमश्च&nbsp;॥ १३७&nbsp;॥’</span>
                     </span>
                  
               </div>
            </div>
            
            <p>अत्र करुणा च कृतज्ञता चेत्यादयो गुणाः प्रत्येकं बहुपदाश्रयत्वेन ﻿<span class="pageinfo">[page 487]</span>चाकरेणैकस्यामुवासेति क्रियायां समुच्चयेन निवेश्यन्ते&nbsp;। तेन गुणेषु बहुवचनं न भवति,
               करुणाकृतज्ञतादीनां द्वन्द्वसमासश्च न भवति यस्मिन्नित्यपेक्षायां चायमेव गुणानां द्रव्यसमुच्चयो
               भवति&nbsp;॥
            </p>
            
            <div class="commentary">
               
               <p><b>अप्राकृत इत्यादि</b>&nbsp;। स नृपतिर्विस्मयाय कथं नास्तु&nbsp;। कीदृशः&nbsp;। अप्राकृतोऽनीचः&nbsp;। महाजन इति यावत्&nbsp;। ‘नीचः
                  प्राकृतश्च पृथग्जनः’ इत्यमरः&nbsp;। यस्मिन्
                  करुणा दया, कृतज्ञता विज्ञता, लक्ष्मीः संपत्तिः, सात्त्विकगुणेन जाज्वल्यमानं तेजश्च,
                  धर्मः सुकृतं, मानो विनयः, पराक्रमश्चोवास वसति स्म&nbsp;। इह कारुणिकस्य करुणामात्रप्रवृत्त्या
                  कृतज्ञतायाः साहजिकोऽभाव इति&nbsp;। तथा चास्मिन्नुभयमिति महाजनतास्य सूचिता&nbsp;। तथाप्यलक्ष्मीकस्य
                  न किमपि श्लाघाविषय इति सलक्ष्मीकतोक्ता&nbsp;। तथापि निःसात्त्विकस्य कुतो महाजनत्वमतः सात्त्विकगुणाधिक्यमुक्तम्&nbsp;।
                  निष्प्रतापस्य सर्वमुक्तं लक्षणलशोभाकरमेव भवतीति तेजस आधिक्यमुक्तम्&nbsp;। भवतु यथोक्तगुणसंपत्तिः,
                  अधार्मिके सर्वे गुणा विगुणायन्ते&nbsp;। तदर्तमाह—<b>धर्मश्चेति</b>&nbsp;। मानविनयपराक्रमाः प्रत्येकं महापुरुषे विशेषगुणा इति तेऽप्युक्ता इति&nbsp;। अत्रानेकपदाश्रितचकारैरेकाक्रियायां
                  नानागुणाः समुच्चयेन निवेशिता इति समुच्चयता&nbsp;॥ तदभावे
                  दोषमाह—<b>तेनेति</b>&nbsp;। असमुच्चयनिवेशे करुणादय ऊषुरिति स्यादित्यर्थः&nbsp;। <b>यस्मिन्निति</b>&nbsp;। यदि यस्मिन्नित्यैकद्रव्ये गुणसमुच्चयविवक्षात्र तदा सोऽपि भवतीत्यर्थः&nbsp;॥
               </p>
               
            </div> 
            
            <p>बहुपदाश्रय एवोत्तरपदाश्रितद्योतकत्वेन गुणानां क्रियासमुच्चयो यथा—</p>
            
            <div class="lg">
               <div class="udāharaṇa">
                  <span class="l">‘रूपमप्रतिविधानमनोज्ञं प्रेम कार्यमनपेक्ष्य विकाशि&nbsp;।</span>
                  <span class="l">चाटु चाकृतकसंभ्रममासां कार्मणत्वमगमद्रमणेषु&nbsp;॥ १३८&nbsp;॥’</span>
                  
               </div>
            </div>
            
            <p>अत्र रूपं प्रेम चाटु चेति बहवो गुणा उत्तरपदाश्रयेण चकारेणागमदित्येकस्यां क्रियायां
               समुच्चयेन निवेश्यन्ते, तेनागमन्निति बहुवचनं द्वन्द्वो वा न स्यात्&nbsp;। कार्मणत्वमित्यपेक्षायां
               चायमेव गुणानां जातिसमुच्चयो भवति&nbsp;॥
            </p>
            
            <div class="commentary">
               
               <p><b>रूपमित्यादि</b>&nbsp;। आसां स्रीणां रमणेषु विषये इदमिदं कार्मणत्वं वशीकरणे मूलकर्मत्वमागमत् ययौ&nbsp;। अप्रतिविधानेनानिर्बन्धेन&nbsp;।
                  सहजेनेति यावत्&nbsp;। मनोज्ञरूपं कार्यमनपेक्ष्य विकाशि सहजप्रकाशवत्प्रेम्, अकृतकः स्वाभाविकः
                  संभ्रम ﻿<span class="pageinfo">[page 488]</span>आदरो यत्रेदृशं चाटु कौशलं च&nbsp;। ‘मूलकर्म तु कार्मणम्’ इत्यमरः। अत्र रूपादयो गुणा अन्त्यपदस्थितचकारेण
                  गमनरूपाक्रियायां समुच्चयेन निवेशिता इति समुच्चयः&nbsp;। तदभावे दोषमाह—<b>अगमन्निति</b>&nbsp;। असमुच्चये बहुवचनं द्वन्द्वश्च स्यादित्यर्थः&nbsp;। इदमेव गुणानां कार्मणत्वम्&nbsp;। जात्या
                  समुच्चयेन जातिसमुच्चयोऽपीत्याह—<b>कार्मणत्वमिति</b>&nbsp;।
               </p>
               
            </div> 
            
            <p>उभयपदाश्रय उत्तरपदाश्रितद्योतकत्वेन द्रव्यगुणानां क्रियासमुच्चयो
               यथा
            </p>
            
            <div class="lg">
               <div class="udāharaṇa">
                  <span class="l">‘विचिन्त्यमानं मनसापि देहिनामिदं हि लोकेषु चकास्ति दुर्लभम्&nbsp;।</span>
                  <span class="l">निशा सचन्द्रा मदिरा च सोत्पला प्रियानुरागोऽभिनवं च यौवनम्&nbsp;॥’</span>
                  
               </div>
            </div>
            
            <p>अत्र निशा मदिरा च द्रव्ये, अनुरागो यौवनं च गुणौ, बहुष्वपि पदेषु द्वन्द्वे सत्यपि उत्तरपदाश्रयनिवेशिना
               चकारेण चकास्तीत्येकस्यां क्रियायां निवेश्यन्ते; तेन चकासतीति बहुवचनं समासश्च न स्यात्&nbsp;।
               अयमेव च दुर्लभमित्यपेक्षायां द्रव्यगुणानां गुणसमुच्चयो भवति&nbsp;। तेऽमी त्रयोऽपि शुद्धाः&nbsp;॥
            </p>
            
            <div class="commentary">
               
               <p><b>विचिन्त्येत्यादि</b>&nbsp;। इदं लोकेषु भुवनेषु मध्ये देहिनां प्राणिनां विचिन्त्यमानं मनसापि दुलभमेव चकास्ति&nbsp;।
                  हिरवधारणे&nbsp;। किं तत्&nbsp;। सचन्द्रा रात्रिः, सकमलं मद्यम्, प्रियाया अनुरागः प्रीतिः, अभिनवं
                  यौवनं च&nbsp;। अत्र द्वन्द्वशो युगलत्वेनान्त्यपदस्थितचकारेणैकक्रियानिवेशः&nbsp;। तदभावे दोषमाह—<b>तेनेति</b>&nbsp;। दुर्लभत्वविवक्षया दुःखमयत्वे गुणसमुच्चयोऽपीत्याह—<b>अयमिति</b>&nbsp;॥
               </p>
               
            </div> 
            
            <p>मिश्रः पुनरुभयपदाश्रयवद्बहुपदाश्रयश्च भवति&nbsp;। यथा—</p>
            
            <div class="lg">
               <div class="udāharaṇa">
                  <span class="l">‘आदित्यचन्द्रावनिलोऽनलश्च द्यौर्भूमिरापो हृदयं यमश्च&nbsp;।</span>
                  <span class="l">अहश्च रात्रिश्च उभे च संध्ये धर्मश्च जानाति नरस्य वृत्तम् १४०’</span>
                  
               </div>
            </div>
            
            <p>अत्रादित्यचन्द्रादयो द्रव्यविशेषा उत्तरपदनिवेशिना प्रतिपदनिवेशिना च चकारण जानातीत्येकस्यां
               क्रियायां संनिवेश्यन्ते&nbsp;। तेन च बहुवचनाभावे समासाभावे चैष मिश्रः समुच्चयभेदो भवति&nbsp;॥
            </p>
            ﻿<span class="pageinfo">[page 489]</span>
            
            <div class="commentary">
               
               <p><b>आदित्येत्यादि</b>&nbsp;। अनिलो वायुः, अनलोऽग्निः द्यौराकाशः, आपो जलम्, हृदयम्, यमः, अहो दिनम्, उभे प्रातःसायम्,
                  धर्मो विधाता चायं जनस्य वृत्तं चरित्रं जानाति&nbsp;। आदित्यचन्द्रौ जानीत इति विभक्तिविपरिणामेनान्वयः&nbsp;।
                  ‘धर्मो गुणादौ लोकेशे’ इति रत्नकोषः&nbsp;। अत्रादित्यादय उत्तरपदप्रतिपदनिवेशितचकारेणैकक्रियायां
                  निवेशिता इति मिश्रता&nbsp;। तदभावे दोषमाह—<b>तेनेति</b>&nbsp;।
               </p>
               
            </div> 
            
            <p>अनुभयाश्रयस्तु समुच्चयोऽन्वाचयश्च न भवति&nbsp;। द्व‍योरपि दीपकेन विषयापहारात्&nbsp;। तेनेतरेतरयोगसमाहारयोः
               स उदाह्रियते तत्रेतरेतरयोगो यथा—
            </p>
            
            <div class="lg">
               <div class="udāharaṇa">
                  <span class="l">‘सावशेषपदमुक्तमुपेक्षा स्रस्तमाल्यवसनाभरणेषु&nbsp;।</span>
                  <span class="l">गन्तुमुत्थितमकारणतः स्म द्योतयन्ति मदविभ्रममासाम्&nbsp;॥ १४१&nbsp;॥’</span>
                  
               </div>
            </div>
            
            <p>अत्रोक्तम्, उपेक्षा, उत्थितमित्येते क्रियाद्रव्यविशेषा इतरेतरयोगेन मदविलासद्योतनक्रियायां
               निवेश्यन्ते; तेन द्योतयन्तीति बहुवचनं द्वन्द्वसमासश्च तद्विवक्षायां स्यात्&nbsp;। न चेह
               द्योतकश्चकार उत्तरपदे प्रतिपदं वा विद्यत इति सोऽयमनुभयाश्रयः समुच्चयमेदः&nbsp;॥
            </p>
            
            <div class="commentary">
               
               <p><b>अनुभयेति</b>&nbsp;। यत्र द्विपदे बहुपदे वा चकारो नास्ति समुच्चयोऽन्वाचयोऽपि न भवति&nbsp;। दीपकलक्षणेन तस्य
                  विषयीकरणादेकत्रवर्तिना क्रियादिवाचकपदेन सर्ववाक्योपकारकत्वस्य दीपकत्वात्, तादृशसमुच्चयान्वाचययोश्च
                  तत्सत्त्वादित्याशयः&nbsp;॥ <b>सावशेषेत्यादि</b>&nbsp;।आसां स्त्रीणामेतानि मदविभ्रमं मत्तताविलासं द्योतयन्ति स्म&nbsp;। तान्याह
                  —सहावशेषैरवशिष्टभागैर्वर्तते सावशेषं सखण्डं पदं यत्रेदृशमुक्तं वचनम्&nbsp;। खण्डाक्षरवचनमित्यर्थः&nbsp;।
                  स्रस्तानि स्खलितानि यानि मालावस्त्रालंकरणानि तेषूपेक्षा असंवरणम्&nbsp;। अकारणतो हेतुं विनैव
                  गन्तुं गमनं कर्तुमुत्थितमुत्थान च&nbsp;। उक्तमिति भावे क्तः&nbsp;। उत्थितमित्यपि भावे क्तः&nbsp;।
                  अकारणत इति पञ्चम्यास्तसिः&nbsp;। अत्रोक्तादेर्वचनादिरूपक्रियात्मकस्य तदाश्रयस्य द्रव्यस्य
                  मिथो योगेन प्रधानक्रियायां निवेशः&nbsp;। अत एव द्योतयन्तीति बहुवचनम्&nbsp;। समुच्चयस्वीकारे
                  दोषमाह—<b>द्वन्द्वेति</b>&nbsp;॥
               </p>
               
            </div> 
            
            <p>समाहारो यथा—</p>
            
            <div class="lg">
               <div class="udāharaṇa">
                  <span class="l">‘वपुर्विरूपाक्षमलक्ष्यजन्मता दिगम्बरत्वेन निवेदितं वसु&nbsp;।</span>
                  <span class="l">वरेषु यद्बालमृगाक्षि मृग्यते तदस्ति किं व्यस्तमपि त्रिलोचने १४२’</span>
                  
               </div>
            </div>
            ﻿<span class="pageinfo">[page 490]</span>
            
            <p>अत्र ‘यद्वरेषु मृग्यते तत्किं त्रिलोचने व्यस्तमप्यस्ति’ इति ब्रुवन् वपुर्वयोवसूनां
               समुदायं समस्तमेवाभिसंधत्ते&nbsp;। तस्य चाविर्भूतावयवभेदत्वेनेतरेतरयोगः, तिरोहितावयवभेदत्वेन
               समाहारः&nbsp;। स इह यदित्येकवचनान्तेन नपुंसकेन च कथ्यते&nbsp;। न चेह क्वचिदपि चकारोऽस्तीति सोऽयमप्यनुभयाश्रयः
               समुच्चयमेदः&nbsp;॥
            </p>
            
            <div class="commentary">
               
               <p><b>वपुरित्यादि</b>&nbsp;। हे बालमृगाक्षि शिशुहरिणनेत्रे गौरि, वरेषु यन्मृग्यतेऽन्विष्यते तत्त्रिलोचने शिवे
                  व्यस्तमप्येकैकमप्यस्ति किम्&nbsp;। किंतु नास्त्येव&nbsp;। तदाह—वपुः शरीरं विरूपमक्षि यत्र तादृशं
                  विरूपं विरूद्धस्वरूपम्&nbsp;। नेत्रे द्वित्वसंबन्धस्याविरुद्धत्वात्, त्रित्वस्य विरुद्धत्वात्&nbsp;।
                  अलक्ष्यमलक्षणीयं जन्म उत्पत्तिः कुलमिति यावत्&nbsp;। यस्य सोऽलक्ष्यजन्मा तस्य भावोऽलक्ष्यजन्मता&nbsp;।
                  अकुलीनतेत्यर्थः&nbsp;। दिश एवाम्बरं यस्य तद्भावेन वसु धनं निवेदितं कथितम्&nbsp;। ‘नग्नोऽवासा
                  दिगम्बरः’ इत्यमरः&nbsp;। भृग्यत इति मृग अन्वेषणे कर्मणि लकारः&nbsp;। अत्र वपुरादिसमुच्चये यदा
                  स्फुटावयवभेदतां तदेतरेतरयोगः&nbsp;। यदा तु तिरोहितावयवभेदता तदा समाहारः&nbsp;। यदित्येकत्वक्लीबत्वाभ्यामिह
                  समाहार एवोक्तः&nbsp;। चकारयोगेऽपीतरेतरयोगमाह—<b>न चेति</b>&nbsp;॥
               </p>
               
            </div> 
            
            <p>चयोगेऽपीतरेतरयोगः&nbsp;। स उत्तरपदयोगेऽपि यथा—</p>
            
            <div class="lg">
               <div class="udāharaṇa">
                  <span class="l">‘तत्क्षणं विपरिवर्तिताह्रियोर्नेष्यतोः शयनमिद्धरागयोः&nbsp;।</span>
                  <span class="l">सा बभूव वशवर्तिनी द्व‍योः शूलिनः सुवदना मदस्य च&nbsp;॥ १४३&nbsp;॥’</span>
                  
               </div>
            </div>
            
            <p>अत्र शूलिनो मदस्य चेत्यत्तरपदाश्रयेण चकारेण द्वौ द्रव्यविशेषौ ‘वशवर्तिनी’ इत्येतस्मिन्
               गुणपदे यदीतरेतरयोगेन संनिवेश्येते तदा ‘विपरिवर्तितह्रियोः’ इत्यादिषु ‘द्व‍योः’ इतिपर्यन्तेषु
               द्विवचनमेकशेषो वा न स्यात्&nbsp;। सोऽयमपि द्विपदाश्रय उत्तरपदाश्रितद्योतकश्च समुच्चयभेदः&nbsp;॥
            </p>
            
            <div class="commentary">
               
               <p><b>तत्क्षणमित्यादि</b>&nbsp;। सा सुवदना गौरी शूलिनो हरस्य मदस्य मत्ततायाश्च द्व‍योर्वशवर्तिनी आयत्ता बभूव&nbsp;। द्व‍योः
                  कीदृशयोः&nbsp;। तत्कालं विपरिवर्तिता विगता ह्रीर्लज्जा ययोस्तयोः&nbsp;। इद्ध उपचितो रागो ययोस्तयोः&nbsp;।
                  अत एव शयनं नेष्यतोः शव्यां नेच्छतोः&nbsp;। अत्र शूलिमदयोर्वशवर्तित्व इतरेतरयोगेन संनिवेशे
                  दोषमाह—﻿<span class="pageinfo">[page 491]</span><b>तदेति</b>&nbsp;। बहुपदाश्रय उत्तरपदाश्रितचकारेणेतरेतरयोगो भवतीत्याह—<b>एवमिति&nbsp;। समाहारमिति</b>&nbsp;। विचिन्त्यमानमिति श्लोके इदमित्येकत्वक्लीबत्वाभ्यां समाहार उक्त इत्यर्थः&nbsp;। द्रव्यादिविषयत्वे
                  इतरेतरयोगसमाहारयोः सत्त्वादन्वाचये विषयान्तरमाह—<b>क्रियेति</b>&nbsp;॥
               </p>
               
            </div> 
            
            <p>एवमपरेऽपीतरेतरयोगेऽपि चयोगा उदाहार्याः&nbsp;। समाहारस्तु चयोगविषयो विचिन्त्यमानमित्यादिनैवोक्तः,
               अन्वाचयस्तु क्रियाविषय एवोपपद्यते&nbsp;। तत्र चोत्तरपदाश्रय एव चकारो भवति&nbsp;॥ यथा—
            </p>
            
            <div class="lg">
               <div class="udāharaṇa">
                  <span class="l">
                     <span class="seg">‘गच्छन्तीनां रमणवसतिं योषितां तत्र नक्तं</span>
                     <span class="seg">रूद्धालोके नरपतिपथे सूचिभेद्यैस्तमोभिः&nbsp;।</span>
                     </span>
                  <span class="l">
                     <span class="seg">सौदामिन्या कनकनिकषस्निग्धया दर्शयोर्वी</span>
                     <span class="seg">तोयोत्सर्गस्तनितमुखरो मा च भूर्विक्लवास्ताः&nbsp;॥ १४४’</span>
                     </span>
                  
               </div>
            </div>
            
            <p>अत्र पूर्वं ‘दर्शय’ इत्युर्वीकर्मविषयत्वेन क्रियामुपन्यस्य ‘तोयोत्सर्गस्तनितमुखरो
               मा च भूः’ इति तत्कर्तर्येव धर्मिण्यकर्मकं क्रियान्तरमन्वाचीयते, सोऽयं भिन्नकालत्वभिन्नविषयत्वाभ्यामन्वाचयः
               समुच्चयाद्भिन्नो भवति&nbsp;॥
            </p>
            
            <p>नन्वेवं यदि समुच्चयेऽपि भिन्नविषये क्रिये तुल्यकालमेव प्रयुज्येते; को दोषः स्यात्&nbsp;।
               न कश्चित्&nbsp;। किंतु तस्य समुच्चयमुद्रया विषयोऽपहृत इति नोदाह्रियते&nbsp;॥
            </p>
            
            <div class="commentary">
               
               <p><b>गच्छन्तीनामिति</b>&nbsp;। तत्र स्त्रीणां सौदामिन्या विद्युता त्वमुर्वी भूमिं दर्शय&nbsp;। कीदृशीनाम्&nbsp;। नक्तं रात्रौ
                  पतिगृहं गच्छतीनाम्&nbsp;। कस्मिन् सति&nbsp;। सूच्यग्रभेदनीयैरन्धकारै राजमार्गेऽवरुद्धदर्शने
                  सति&nbsp;। सौदामिन्या कीदृश्या&nbsp;। कनकस्य हिरण्यस्य निकषः कषपट्टिकायां कषणरेखा तद्वत्स्निग्धया
                  रम्यया तोयत्यागस्तनितमुखस्त्वं मा भूः मा भव&nbsp;। यतस्ता अनाथा विक्लवा विह्वलाः स्युः&nbsp;।
                  ‘निकषः कषरेखायां पट्टिकायां कषस्य च’ इति मेदिनीकारः&nbsp;। ‘स्तनितं घनगर्जितम्’ इत्यमरः&nbsp;।
                  माभूरित्यत्र ‘न माङ्योगे ६।४।७४’ इत्यङ्‌निषेधः&nbsp;। अत्राद्यक्रियामुक्त्वा द्वितीयक्रियाया
                  अन्वाचयः&nbsp;। समुच्चयाद्भेदमाह—<b>भिन्नेति</b>&nbsp;। समुच्चये एककालिक ﻿<span class="pageinfo">[page 492]</span>एकविषयेऽन्वयः, अत्रत्वन्वये कालभेदो विषयभेदश्चेति भेदादित्यर्थः&nbsp;। उक्तवैधर्म्ययोः
                  समुच्चये सत्त्वमाशङ‍क्य परिहरति—<b>किंत्विति</b>&nbsp;। समुच्चये उभयधर्मवत्त्वेऽपि समुच्चयत्वेनैव विषयपरिहारः, इह तु विवक्षयैव विनिगमनेत्याशयः&nbsp;॥
               </p>
               
            </div> 
            
            <p>समासेऽपीतरेतरयोगादनुभयाश्रयः समुच्चयभेदो यथा—</p>
            
            <div class="lg">
               <div class="udāharaṇa">
                  <span class="l">‘वागर्थाविव संपृक्तौ वागर्थप्रतिपत्तये&nbsp;।</span>
                  <span class="l">जगतः पितरौ वन्दे पार्वतीपरमेश्वरौ&nbsp;॥ १४५&nbsp;॥’</span>
                  
               </div>
            </div>
            
            <p>अत्र ‘वागर्थाविव’ इति परवल्लिङ‍गता ‘संपृक्तौ पितरौ’ इत्यत्र योऽयं ‘पुमान् स्त्रिया
               १।२।६७’, ‘पिता मात्रा १।२।७०’ इति चैकशेषस्तेनैष विशेषलक्षणयोगाद्वक्रोक्तित्वे सत्यलंकारता
               लभत इति; न धवखदिरादिष्वतिप्रसङ्ग इत्ययमपि समुच्चयभेदः&nbsp;॥
            </p>
            
            <div class="commentary">
               
               <p><b>वागर्थावित्यादि</b>&nbsp;। अहं गौरीहरौ वन्दे नमामि&nbsp;। किमर्थम्&nbsp;। वाक् चार्थश्च तयोः प्रतिपत्तये निश्चयाय&nbsp;।
                  कीदृशौ&nbsp;। वागर्थाविव शब्दतदभिधेयाविव संपृक्तौ संबद्धौ&nbsp;। यथा शब्दस्तद्वाच्योऽर्थश्च
                  द्वौ नित्यसंबद्धौ वाच्यवाचकत्वसंबन्धेन तथा यौ नित्यसंबद्धावित्यर्थः&nbsp;। जगतो लोकस्य
                  पितरौ मातृजनकौ&nbsp;। पिता च माता चेति द्वन्द्वे ‘पिता मात्रा १।२।७०’ इत्येकशेषे पितराविति&nbsp;।
                  पार्वत्या मातृत्वेन मातुश्चातिगौरवेणाभ्यार्हितत्वात्पूर्वनिपातः&nbsp;। ‘सहस्रेण पितुर्माता
                  गौरवेणातिरिच्यते&nbsp;।’ इति स्मृतिः&nbsp;। अनेनार्धनारीश्वर उक्तः&nbsp;। यद्वा पार्वतीं पातीति पार्वतीपो
                  हरः, रमाया लक्ष्म्या ईश्वरो हरिस्तौ वन्दे&nbsp;। यद्वा पार्वतीपरो हरो माया लक्ष्म्या ईश्वरो
                  हरिस्तौ हरहरी वन्दे&nbsp;। कीदृशौ&nbsp;। लोकस्य पितरौ जनकौ&nbsp;। अन्यत्तुल्यमेव&nbsp;। एतेन हरिहररूपमुक्तमिति
                  कुव्याख्या&nbsp;। ‘रमा लक्ष्म्यामपीष्यते’ इति विश्वः&nbsp;। ‘मा च लक्ष्मीर्निगद्यते’ इत्येकाक्षरः&nbsp;।
                  परवल्लिङ‍गता अर्थशब्दलिङ‍गता&nbsp;। संपृक्ता च संपृक्तश्चेत्यत्र ‘पुमान् स्त्रिया १।२।६७’
                  इत्येकशेषः&nbsp;। अतएवोक्तेर्वक्रतयेहालंकारता&nbsp;। न च धवखदिरावित्यादिषु वक्रोक्तिरतो नालंकारता&nbsp;॥
               </p>
               
            </div> 
            
            <p>समाहारयोगादपि यथा—</p>
            
            <div class="lg">
               <div class="udāharaṇa">
                  <span class="l">‘स्त्रीणां हावैः कृते यत्र निजकार्ये मनोभुवा&nbsp;।</span>
                  <span class="l">अक्षिभ्रुवनिभं न्यस्तं तन्मुखे शरकार्मुकम्&nbsp;॥ १४६&nbsp;॥’</span>
                  
               </div>
            </div>
            ﻿<span class="pageinfo">[page 493]</span>
            
            <p>अत्रापि योऽयं ‘अक्षिभ्रुवम्', ‘शरकार्मुकम्', इत्येतयोः ‘द्वन्द्वश्च प्राणितूर्यसेनाङ‍गनाम्
               २।४।२’ इति, ‘वाङ्मनसाक्षिभ्रुव—५।४।७७’ इति च विशेषलक्षणयोगस्तेन धवखदिरपलाशमित्येवमादिषु
               नातिप्रसङ‍गा भवति&nbsp;॥
            </p>
            
            <div class="commentary">
               
               <p><b>स्त्रीणामित्यादि</b>&nbsp;। यत्र नगरे मनोभुवा कामेन तन्मुखे स्त्रीणां मुखेऽक्षिभ्रुवनिभं नेत्रभ्रूव्याज शरकार्मुकं
                  न्यस्तमारोपितम्&nbsp;। स्त्रीणां हावैः शृङ‍गारजक्रियामिर्निजकार्ये मनश्चापलादौ कृते सति&nbsp;।
                  ‘हावाः क्रियाः शृङ‍गारभावजाः’ इत्यमरः&nbsp;। अत्रापि विशेषलक्षणाभ्यामेव वक्रोक्तिता&nbsp;॥ इति
                  समुच्चयालकारनिरूपणम्&nbsp;॥
               </p>
               
            </div> 
            
            <p>आक्षेपालंकारनिरूपणम्&nbsp;।</p> 
            
            <p>आक्षेपं लक्षयति—</p>
            
            <div class="lg">
               <div class="kārikā">
                  <span class="l">विधिनाथ निषेधेन प्रतिषेधोक्तिरत्र या&nbsp;।</span>
                  <span class="l">शुद्धा मिश्रा च साक्षेपो रोधो नाक्षेपतः पृथक्&nbsp;॥ ६४&nbsp;॥</span>
                  
               </div>
            </div>
            
            <div class="commentary">
               
               <p><b>विधिनेति</b>&nbsp;। विधिना हेतुना प्रतिषेधेन वा हेतुना या प्रतिषेधस्योक्तिर्निर्वचनं सा आक्षेपः&nbsp;। रोधः
                  पुनराक्षेप एवेत्याह—<b>रोध इति</b>&nbsp;। आक्षेपलक्षणेनैव गृहीतत्वाद्रोधो न ततो भिन्न इत्यर्थः&nbsp;॥
               </p>
               
            </div> 
            
            <p>तत्र विध्याक्षेपः शुद्धो यथा—</p>
            
            <div class="lg">
               <div class="udāharaṇa">
                  <span class="l">‘गच्छ गच्छसि चेत्कान्त पन्थानः सन्तु ते शिवाः&nbsp;।</span>
                  <span class="l">ममापि जन्म तत्रैव भूयाद्यत्र गतो भवान्&nbsp;॥ १४७&nbsp;॥’</span>
                  
               </div>
            </div>
            
            <p>अत्र ‘गच्छ’ इत्यस्य विधिवाक्यस्य ‘ममापि जन्म तत्रैव भूयात्’ इत्याशिषानुकूलतयैव मरणसूचनान्निषेधः
               क्रियत इति शुद्धोऽयं विध्याक्षेपः&nbsp;॥
            </p>
            
            <div class="commentary">
               
               <p><b>गच्छेत्यादि</b>&nbsp;। इह हे कान्त वल्लभ, चेद्यदि गच्छसि तदा गच्छ&nbsp;। विदेशमिति शेषः&nbsp;। मया न रोधः क्रियते&nbsp;।
                  किंतु भवान्यत्र गतो भूयात्तत्रैव ममापि जन्म भूयादिति&nbsp;। परं वदामिति शेषः&nbsp;। अत्र गमनस्य
                  विधिरूपस्य जन्म भूयादित्यनेन विधिरूपेणैव त्वयि गते मया मर्तव्यमिति मरणसूचनाद्विधिना
                  गमनप्रतिषेधोक्तिः अन्यासंकरेण च शुद्धता&nbsp;॥
               </p>
               
            </div> 
            ﻿<span class="pageinfo">[page 494]</span>
            
            <p>मिश्रो यथा—</p>
            
            <div class="lg">
               <div class="udāharaṇa">
                  <span class="l">‘अलं विवादेन यथा श्रुतं त्वया तथाविधस्तावदशेषमस्तु सः&nbsp;।</span>
                  <span class="l">ममात्र भावैकरसं मनः स्थितं न कामवृत्तिर्वचनीयमीक्षते १४८’</span>
                  
               </div>
            </div>
            
            <p>अत्र ‘अलं विवादेन’ इति निषेधेन, ‘तथाविधः सोऽस्तु—’ इति विधिना च तन्मतमवस्थाप्य, ‘ममात्र
               भावैकरसं मनः स्थितम्’ इति विधिना, ‘न कामवृत्तिर्वचनीयमीक्षते’ इति प्रतिषेधेन च यत्पुनराक्षिपति,
               सोऽयं विधिनिषेधाभ्यां विधिमिश्र आक्षेपो भवति&nbsp;॥
            </p>
            
            <div class="commentary">
               
               <p><b>अलमित्यादि</b>&nbsp;। त्वया यथा श्रुतं तत्र विवादेनालं निष्फलम्&nbsp;। अशेषं समग्रं यथा स्यादेवं स तावत्तथाविध
                  एवास्तु&nbsp;। मम मनोऽत्र भावैकरसमभिप्रायवशं स्थितमस्ति&nbsp;। यद्यपि भवे विरूपाक्षत्वादिकं
                  त्वदुक्तं वर्तते, तथापि मन्मनस्तदेकपरमित्यर्थः&nbsp;। अत्र हेतुः कामवृत्तिरिच्छाव्यापारो
                  वचनीयं वक्तव्यं नेक्षते न पश्यति&nbsp;। <a href="" class="note" title="‘कामावृत्तिः स्वेच्छाव्यवहारी वचनीयमस्थानसङ‍गापवादं नेक्षते न विचारयति&nbsp;। नहि स्वेच्छाचारिणो लोकापवादाद्बिभ्यतीति भावः&nbsp;।’ इति मल्लिनाथव्याख्यानमेवात्र साधीयः">*</a>इच्छा न परार्थयोज्या भवतीत्यर्थः&nbsp;। अत्र निषेधविधिभ्यां तन्मतस्थापनरूपस्य विधेर्विघिनिषेधाभ्यामाक्षेप
                  इति विध्याक्षेपोऽयं मिश्रः&nbsp;॥
               </p>
               
            </div> 
            
            <p>निषेधाक्षेपः शुद्धो यथा—</p>
            
            <div class="lg">
               <div class="udāharaṇa">
                  <span class="l">‘कुतः कुवलयं कर्णे करोषि कलभाषिणि&nbsp;।</span>
                  <span class="l">किमपाङ‍गमपर्याप्तमस्मिन्कर्मणि मन्यसे&nbsp;॥ १४९&nbsp;॥’</span>
                  
               </div>
            </div>
            
            <p>अत्र ‘कुतः कुवलयं कर्णे करोषि’ इत्यस्य निषेधवाक्यस्य ‘किमपाङ‍गम्—’ इत्यादिना प्रश्नपरेणापि
               निषेधपर्यवसायिना वाक्येन समर्थनं क्रियत इत्ययं शुद्धो निषेधाक्षेपः&nbsp;॥
            </p>
            
            <div class="commentary">
               
               <p><b>कुत इत्यादि</b>&nbsp;। हे कलभाषिणि मधुरवचने, कस्मान्नीलोत्पलं कर्णे करोषि&nbsp;। कुत इति प्रतिषेधे हेतुमाह—अस्मिन्
                  कर्मणि कामिवशीकरणादौ किमपाङ‍गं नेत्रप्रान्तमपर्याप्तमसमर्थं त्वं मन्यसे&nbsp;। अत्र निषेधस्य
                  निषेधपर्यवसायिवाक्येन क्षेपणान्निषेधाक्षेपः&nbsp;। शुद्धता च कैवल्येन&nbsp;॥
               </p>
               
            </div> 
            ﻿<span class="pageinfo">[page 495]</span>
            
            <p>मिश्रो यथा—</p>
            
            <div class="lg">
               <div class="udāharaṇa">
                  <span class="l">‘सच्चं गुरुओ गिरिणो को भणइ जलासआ ण गम्भीरा&nbsp;।</span>
                  <span class="l">धीरेहिं उवम माउं तह वि खु मह णत्थि उच्छाहो&nbsp;॥ १५०&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[सत्यं गुरवो गिरयः को भणति जलाशया न गम्भीराः&nbsp;।</span>
                  <span class="l">धीरैरुपमातुं तथापि खलु मम नास्त्युत्साहः&nbsp;॥]</span>
                  
               </div>
            </div>
            
            <p>अत्र ‘सत्यं गुरवो गिरयः’ इति विधिः, ‘क आह जलाशया न गम्भीराः’ इति परमताक्षेपस्ताभ्यां
               गिरीणां गुरुत्वम् सागराणां च गाम्भीर्यं यदयमुत्तरार्धेन धीरापेक्षया निषेधति, अन्यापेक्षया
               तत्तदेव विधत्ते; स एष मिश्रो निषेधाक्षेपः&nbsp;॥
            </p>
            
            <div class="commentary">
               
               <p><b>सच्चमित्यादि</b>&nbsp;। ‘सत्यं गुरवो गिरयः को भणति जलाशया न गम्भीराः&nbsp;। धीरैरुपमातुं तथापि मम नास्त्युत्साहः&nbsp;॥’
                  इह पर्वता निश्चितं गुरुत्वाश्रयाः&nbsp;। को वदति जलाशयाः सागरा न गम्भीराः किंतु गम्भीरा
                  एव&nbsp;। गिरिसागरौ धीरैः सहोपमातुं सदृशीकर्तुं तथापि मम नोत्साहोऽस्ति धीराणां तयोराधिक्यात्&nbsp;।
                  ‘जलाशयो जलाधारः’ इति कोषाद्यद्यपि जलाशयपदं जलाधारमात्रार्थकं तथाप्यतिगाम्भीर्ययोग्यतया
                  सागरपरम्&nbsp;। अत्र विधिनिषेधाभ्यां गुरुत्वगाम्भीर्यनिषेधोऽन्यापेक्षया विधिश्चेति मिश्रता&nbsp;॥
               </p>
               
            </div> 
            
            <p>'रोधो नाक्षेपतः पृथक्’ इति यदुक्तं तत्रैतावान्विशेषः—</p>
            
            <div class="lg">
               <div class="kārikā">
                  <span class="l">क्रियासूत्तिष्ठमानस्य वारणं कारणेन यत्&nbsp;।</span>
                  <span class="l">उक्त्या युक्त्या च रोधो य आक्षेपः सोऽयमुच्यते&nbsp;॥ ६५&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">प्रतिकूलोऽनुकूलश्च विधौ रोधोऽभिधीयते&nbsp;।</span>
                  <span class="l">निषेधेऽप्युक्तियुक्तिभ्यां द्विप्रकारः स कथ्यते&nbsp;॥ ६६&nbsp;॥</span>
                  
               </div>
            </div>
            
            <p>रोधे विशेषमाह—<b>क्रियास्विति</b>&nbsp;। क्रियासूद्योगिनां हेतुद्वारा यन्निवारणमुक्त्या युक्त्या च स रोधः&nbsp;। स च शेषीभूत
               आक्षेप एव&nbsp;। विधिनिषेधयोगित्वमथाक्षेपसाधारण्यम्&nbsp;॥ ६५&nbsp;॥ ६६&nbsp;॥
            </p>
            ﻿<span class="pageinfo">[page 496]</span>
            
            <p>तत्रोक्त्या विधौ प्रतिकूलो यथा—</p>
            
            <div class="lg">
               <div class="udāharaṇa">
                  <span class="l">‘किं जम्पिएण दहमुह जम्पिअसरिसं अणिव्वहन्तस्स भरम्&nbsp;।</span>
                  <span class="l">एत्तिअ जम्पिअसारं णिहणं अण्णे वि वज्जधारासु वआ&nbsp;॥ १५१’</span>
                  
               </div>
            </div>
            
            <div class="lg">
               <div class="chāyā">
                  <span class="l">[किं जल्पितेन दशमुख जल्पितसदृशमनिर्वाहयतो भरम्&nbsp;।</span>
                  <span class="l">एतावद जल्पितसारं निधनमन्येऽपि वज्रधारासु गताः&nbsp;॥]</span>
                  
               </div>
            </div>
            
            <p>अत्र ‘किमः’ प्रतिकुलवाचित्वाद् वचनवृत्त्यैव जल्पन् दशाननश्चित्ररथेन रुद्धः, कारणं
               च वज्रप्रभावकीर्तनादिति प्रातिकूल्येनोपन्यस्तम्; सोऽयमौक्तः प्रतिकूलश्च विध्याक्षेपो
               रोध इत्युच्यते&nbsp;॥
            </p>
            
            <div class="commentary">
               
               <p><b>किमित्यादि</b>&nbsp;। "किं जल्पितेन दशमुख जल्पिसदृशमनिर्वाहयतो भरम्&nbsp;। एतावद् जल्पितसारं निधनमन्येऽपि
                  वज्रधारासु गताः&nbsp;॥" इह हे दशमुख रावण, जल्पितेन भाषितेन किम्&nbsp;। किंतु न किमपि&nbsp;। कस्य,
                  उक्तिसदृशं भरमनिर्वाहयतः पुंसः&nbsp;। भरमध्यवसायम्&nbsp;। एतावदेतदेव जल्पितसारं श्रेष्ठम् यदन्येऽपि
                  योधा वज्रधारसु निधनं नाशं गताः&nbsp;। ‘श्रेष्ठेऽर्थवत्सारमुदहरन्ति’ इति शाश्वतः&nbsp;। अत्र
                  जल्पन् रावणश्चित्ररथेन वज्रप्रभावकीर्तनरूपप्रतिकूलोक्त्या रूद्ध इति विध्याक्षेपविरोधः&nbsp;॥
               </p>
               
            </div> 
            
            <p>उक्त्यैव विधावनुकूलो यथा—</p>
            
            <div class="lg">
               <div class="udāharaṇa">
                  <span class="l">‘हन्तुं विमग्गमाणो हन्तुं तुरिअस्स अप्पणा दहवअणम्&nbsp;।</span>
                  <span class="l">किं इच्छसि काउं जे पवअवइ पिअं ति विण्पिअं रहवइणो १५२’</span>
                  
               </div>
            </div>
            
            <div class="lg">
               <div class="chāyā">
                  <span class="l">[हन्तुं विमार्गमाणो हन्तुं त्वरितस्यात्मना दशवदनम्&nbsp;।</span>
                  <span class="l">किमिच्छसि कर्तुं यत्प्लवगपते प्रियमिति विप्रियं रघुपतेः&nbsp;॥]</span>
                  
               </div>
            </div>
            
            <p>अत्रापि ‘किमः’ प्रतिषेधवाचित्वात् वचनवृत्त्यैव दशाननवधायोत्तिष्ठमानः सुग्रीवो जाम्बवता
               रुद्धः, कारणं पुनरानुकूल्येनैवोक्तम्—'किमेतत् त्वया रघुपतेः प्रियरूपं विप्रयमुपक्रान्तम्’
               इति&nbsp;। सोऽयमौक्तोऽनुकूलश्च विध्याक्षेपो रोध इत्युच्यते&nbsp;॥
            </p>
            
            <div class="commentary">
               
               <p><b>हन्तुमित्यादि</b>&nbsp;। "हन्तुं विमार्गमाणो हन्तुं त्वरितस्यात्मना दशवदनम्&nbsp;। किमिच्छसि कर्तुं प्लवगपतेऽस्य
                  प्रियमिति विप्रियं रघुपतेः&nbsp;॥" इह हे प्लवगपते सुग्रीव, दशवदनं हन्तुं विमार्गमाणो याचमानस्त्वं
                  रघुपते रामस्य किं प्रियमिति कृत्वा ﻿<span class="pageinfo">[page 497]</span>विप्रियमनिष्टं कर्तुमिच्छसि&nbsp;। कथं विप्रियता तत्राह—कीदृशस्य&nbsp;। दशवदनमेवात्मना हन्तुं
                  त्वरितस्य, प्रभुणा जिघांसितस्य हि वधेऽपराध इति स एव पुरुषोत्तमस्तं घातयतु&nbsp;। समेतैर्भवदादिभिः
                  साहाय्यमाचर्यतामित्याशयः&nbsp;। यच्छब्दोऽव्ययत्वेनानेकार्थतया संबोधनार्थः&nbsp;। यद्वा जेशब्दः
                  पादपूरणे&nbsp;। दशवदनपदमाकाङ‍क्षाक्रमेणावृत्त्या हननद्वयान्वयि&nbsp;। अत्र रावणवधोद्यमो विधिरुक्त्यैव
                  जाम्बवता रुद्धोऽनुकूलतया हेतुमुद्भाव्येति रोधोऽयं विध्याक्षेपशेषः&nbsp;॥
               </p>
               
            </div> 
            
            <p>विधावेव युक्त्यानुकूलः प्रतिकूलश्च यथा—</p>
            
            <div class="lg">
               <div class="udāharaṇa">
                  <span class="l">‘गच्छेति वक्तुमिच्छामि त्वत्प्रियं मत्प्रियैषिणी&nbsp;।</span>
                  <span class="l">निर्गच्छति मुखाद्वाणी मा गा इति करोमि किम्&nbsp;॥ १५३&nbsp;॥’</span>
                  
               </div>
            </div>
            
            <p>अत्र यथोक्तमुक्त्वा ‘किं करोमि’ इत्यानुकूल्येनैवाह&nbsp;। अत्र किमः प्रश्नार्थत्वेऽपि युक्त्या
               निषेधार्थत्वं गम्यते, सोऽयं यौक्तोऽनुकूलश्च विध्याक्षेपो रोध इत्युच्यते&nbsp;॥ अयमेव चास्या
               वैयात्योक्तिपक्षे यौक्तः प्रतिकूलविध्याक्षेपो रोधो भवति&nbsp;॥
            </p>
            
            <div class="commentary">
               
               <p><b>गच्छेत्यादि</b>&nbsp;। हे सखि, त्वत्प्रियं गच्छेति वक्तुमिच्छामि&nbsp;। मत्प्रियैषिणी स्त्रीत्वेन स्त्री प्रियत्वान्मा
                  गा इति वाणी मम मुखान्निर्गच्छतीति किं करोमि&nbsp;। ‘मत्प्रियं त्वत्प्रियैषिणी’ इति पाठे
                  तु त्वत्प्रियैषिण्यहं गच्छेति विवक्षामि, मत्प्रियं यथा भवति तथा मा गा इति वाणी निःसरतीति
                  योज्यम्&nbsp;। अत्र किं करोमीत्यस्य युक्त्या प्रकृतोपपत्त्या निषेधार्थतावगमः&nbsp;। यदि वैयात्यात्प्रागल्भ्याद्
                  विपरीतमभिधत्ते तदा मा गच्छेति वक्तुमिच्छामि, गच्छेति वाणी निःसरतीत्यत्र किं करोमीति
                  तदा युक्तिसिद्ध एव रोधोऽयम्&nbsp;॥
               </p>
               
            </div> 
            
            <p>युक्त्या निषेधे प्रतिकूलो यथा—</p>
            
            <div class="lg">
               <div class="udāharaṇa">
                  <span class="l">‘पउरजुआणो गामो महुमासो जोव्वणं पई ठेरो&nbsp;।</span>
                  <span class="l">जुण्णसुरा साहीणा असई मा होउ किं मरउ&nbsp;॥ १८४&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[प्रचुरयुवा ग्रामो मधुमासो यौवनं पतिः स्थविरः&nbsp;।</span>
                  <span class="l">जीर्णसुरा स्वाधीना असती मा भवतु किं म्रियताम्&nbsp;॥]</span>
                  
               </div>
            </div>
            
            <p>अत्र ‘असती मा भवतु’ इति यः प्रतिषेधमाह स ‘प्रचुरयुवा ﻿<span class="pageinfo">[page 498]</span>ग्रामः—’ इत्यादि कारणमुक्त्वा ततः ‘किं म्रियताम्’ इति प्रतिकूल्येन रुध्यते&nbsp;। तत्र
               किमः काक्वा सासूयप्रश्नार्थस्य युक्त्या निषेधार्थत्वं गम्यते; सोऽयं यौक्तः प्रतिकूलनिषेधाक्षेपो
               रोध इत्युच्यते&nbsp;॥
            </p>
            
            <div class="commentary">
               
               <p><b>पउर इत्यादि</b>&nbsp;। "प्रचुरयुक्को ग्रामो मधुमासो यौवनं पतिः स्थविरः&nbsp;। जीर्णसुरा स्वाधीना असती भा भवतु
                  किं म्रियताम्&nbsp;॥" काचिद्वृद्धपतिका चलचित्तेति ज्ञात्वा कयाचित्कस्यैचित्कथितम्&nbsp;। सा
                  तु तत्रोत्तरमाह—<b>प्रचुर इति</b>&nbsp;। प्रचुरा बहवो युवानस्तरूणा यत्र तादृशः&nbsp;। ‘शेषाद्विभाषा ५।४।१५४’ इति कप्&nbsp;। मधुमासो
                  वसन्तः, यौवनम्, स्वामी स्थविरो वृद्धः&nbsp;। जीर्णसुरा पुराणमद्यं स्वाधीनं निजायत्तमतोऽसती
                  सा मा भवतु किं म्रियताम्&nbsp;। यद्यस्मिन् वत्सरे सा चञ्चला न स्यान्म्रियेतैवेत्यर्थः&nbsp;।
                  सुरा जीर्णा प्रीतिकरीति मद्यपप्रसिद्धः&nbsp;। अत्र किं म्रियतामिति किमः काकुगर्भतया सासूयप्रश्नार्थता
                  युक्त्या निषेधविषयिणी ज्ञायत इति रोधोऽयम्&nbsp;॥
               </p>
               
            </div> 
            
            <p>यक्त्यैव निषेधेऽनुकूलो यथा—</p>
            
            <div class="lg">
               <div class="udāharaṇa">
                  <span class="l">‘कह मा झिज्जउ मज्झो इमाइ <a href="" class="note" title="‘उप्पलिए कलमकन्दोट्टा’ इति देशीनाममाला">*</a>कन्दोट्टदलसरिच्छेहिं&nbsp;।</span>
                  <span class="l">अच्छीहिं जो ण दीसइ घणथणभररुद्धपसरेहिं&nbsp;॥ १५५&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[कथं मा क्षीयतां मध्योऽस्याः कुवलयदलसदृक्षाम्याम्&nbsp;।</span>
                  <span class="l">अक्षिम्यां यो न दृश्यते घनस्तनभररुद्धप्रसराभ्याम्&nbsp;॥]</span>
                  
               </div>
            </div>
            
            <p>अत्र ‘स्तनादिवदस्या मध्योऽपि मा क्षीयताम्’ इति निषेधवादी केनचिदानुकूल्येन रूध्यते&nbsp;।
               कथमयं मा क्षीयतामिति&nbsp;। योऽस्याःकुवलयदलसदृक्षाभ्यां लोचनाभ्यां घनस्तनरुद्धप्रसराभ्यां
               न दृश्यते&nbsp;। इयं ह्येताभ्यामन्यमीक्षमाणा यन्न पश्यति सोऽहमिव मध्योऽपि क्षीयमाणो लक्ष्यते
               तत्र किमः प्रश्नार्थत्वे निषेधार्थत्वं गम्यते; सोऽयं यौक्तोऽनुकूलश्च निषेधाक्षेपो
               रोध इत्युच्यते&nbsp;॥
            </p>
            
            <div class="commentary">
               
               <p><b>कहमित्यादि</b>&nbsp;। "कथं मा क्षीयतां मध्योऽस्याः कुवलयदलसदृक्षाभ्याम्&nbsp;। अक्षिभ्यां यो न दृश्यते घनस्तनभररुद्धप्रसराभ्याम्&nbsp;॥"
                  इहास्या नायिकाया मध्यः कथं मा क्षीयतां न क्षीणतां यातु&nbsp;। योऽस्याः कुवलयदलतुल्याभ्यामक्षिभ्यां
                  निबिड-﻿<span class="pageinfo">[page 499]</span>कुचभरावरुद्धगताभ्यां न दृश्यते&nbsp;। अत्रानया नेत्राभ्यामन्यमीक्षमाणया यथाहं न दृष्ट इत्यहं
                  क्षीणस्तथा मध्योऽपि तेनैव क्षीणतापन्न इति लक्ष्यते&nbsp;। इहापि किमो निषेधार्थत्वं युक्त्यैव
                  ज्ञायते&nbsp;॥
               </p>
               
            </div> 
            
            <p>निषेध एवोक्त्या प्रतिकूलोऽनुकूलश्च यथा—</p>
            
            <div class="lg">
               <div class="udāharaṇa">
                  <span class="l">भ्रुकुटिरारचिता गतमग्रतो हृतमथाननमुक्तमसाधु वा&nbsp;।</span>
                  <span class="l">इयमतिप्रभुता क्रियते बलादकुपितोऽपि हि यत्कुपितो जनः १५६’</span>
                  
               </div>
            </div>
            
            <p>अत्र ‘अकुपितोऽपि कुपितः क्रियते’ इति योऽयं निषेधाक्षेपरूप उपालम्भः, तत्र च ‘भ्रुकुटिरारचिता—’
               इत्यादिवैयात्येन प्रतिकूलं कारणमुपन्यस्य, ‘सेयमतिप्रभुता, सोऽयं बलात्कारः’ इति कक्वा
               वाचनिकमेवोपालम्भमभिधत्ते; तेनायमौक्तः प्रतिकूलश्च निषेधाक्षेपो रोध इत्युच्यते&nbsp;॥ अयमेव
               चास्या अवैयात्योक्तिपक्षे स्वरूपाख्यानादौक्तोऽनुकूलनिषेधाक्षेपो रोधो भवति&nbsp;॥
            </p>
            
            <div class="commentary">
               
               <p><b>भ्रुकुटिरित्यादि</b>&nbsp;। इयमतिप्रभुता बलात्कारः&nbsp;। हि यतोऽकोपवानपि जनो बलात्कारेण कोपवान् क्रियते&nbsp;। तदाह—त्वाया
                  भ्रुकुटिर्भ्रूकौटिल्यमारचितम्&nbsp;। अग्रतोऽग्रे गतम्&nbsp;। अनन्तरमाननं चुम्बनादपहृतम्&nbsp;। असाधूक्तं
                  च&nbsp;। वाशब्दश्चार्थे&nbsp;। अत्र धार्ष्ट्येन प्रतिकूलकारणमुपन्यस्य काक्वा वाचनिक एवोपालम्भः&nbsp;।
                  अस्या अधार्ष्ट्यपक्षे स्वरूपाख्यानपरमिदमित्युक्तानुकूलनिषेधाक्षेपरोधोऽप्ययमित्याह—<b>अयमिति</b>&nbsp;॥
               </p>
               
            </div> 
            
            <p>यदा तु कारणमुपन्यस्यापि क्रियासूत्तिष्ठमानो न रूध्यते तदाक्षेप एव न रोधः&nbsp;।</p>
            
            <p>तद्यथा—</p>
            
            <div class="lg">
               <div class="udāharaṇa">
                  <span class="l">‘गमिआ कलम्बवाआ दिट्ठं मेहन्धआरिअं गअणअलम्&nbsp;।</span>
                  <span class="l">सहिओ गज्जिअसद्दो तह वि हु से णत्थि जीविए आसंगो&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[गमिताः कदम्बवाता दृष्टं मेघान्धकारितं गगनतलम्&nbsp;।</span>
                  <span class="l">सोढो गर्जितशब्दस्तथापि खल्वस्य नास्ति जीवितेऽध्यवसायः&nbsp;॥]</span>
                  
               </div>
            </div>
            
            <p>अत्र कदम्बवातातिवाहनादीनां जीविताध्यवसायहेतूनामुपन्यासेऽपि ﻿<span class="pageinfo">[page 500]</span>क्रियासूत्तिष्ठमानो न रुध्यते कथमयं न जीवतीति&nbsp;। किं तर्हि कारणमेवाक्षिप्यते—‘तथापि
               नास्त्यस्य जीवितेऽध्यवसाय’ इति&nbsp;। सोऽयमाक्षेप एव न रोधः&nbsp;॥
            </p>
            
            <div class="commentary">
               
               <p><b>गमिआ इत्यादि</b>&nbsp;। ‘गमिताः कदम्बवाता दृष्टं मेघान्धकारितं गगनतलम्&nbsp;। सोढो गर्जितशब्दस्तथापि खल्वस्य
                  नास्ति जीविते आसङ‍गः&nbsp;॥’ इहास्य रामस्य तथापि जीविते प्राणधारणे आसङ‍गोऽध्यवसायो नास्ति&nbsp;।
                  खलु निश्चये वाक्यभूषायां वा&nbsp;। यद्यपि कदम्बपुष्पसंपर्किणो वाता गमिता नीताः दृष्टं मेघान्धकारयुक्तं
                  गगनतलम्, गर्जितरूपः शब्दः सोढः श्रुतः&nbsp;। इहासह्यसहनेऽपि जीवितानध्यवसाये प्रेमातिशयो
                  हेतुः&nbsp;। प्रयाणोचितकाले शरद्यपि यदि न गमनं स्यात्तदा प्रियासमागमो मे न स्यादिति बुद्धिः&nbsp;।
                  यद्वा नेतव्यकालस्य घोरत्वाद्दुर्गवासरयोरध्यवसायः&nbsp;। यद्वा कदम्बवाता गमिताः, विकसदमलकमलवाताः
                  कथं गमितव्याः&nbsp;। मोघान्धकारितं गगनतलं दृष्टम्, शरच्चन्द्रचन्द्रिकाधवलितं कथं द्रष्टव्यम्&nbsp;।
                  गर्जितशब्दः सोढः, कलहंसकलरवः कथं सोढव्य इति विमर्शेनानध्यवसायः&nbsp;। यद्वा एतैरेवानर्थसार्थैः
                  कदर्थिता व्यर्थप्रत्याशासमर्थना सीता यदि भृता स्यात्तदा मदीयाशानाश एव भवेदितिबुध्द्यानध्यवसायः&nbsp;।
                  अत्र जीवनक्रियायामुपस्थितस्य न रोधः, किं तु कारणाक्षेप एवेत्याक्षेपता&nbsp;॥
               </p>
               
            </div> 
            
            <p>क्रियोद्यतस्यापि वारणे कारणानामन्यपरत्वे रोधो न भवति&nbsp;। यथा—</p>
            
            <div class="lg">
               <div class="udāharaṇa">
                  <span class="l">‘धनं च बहु लभ्यन्ते सुखं क्षेमं च वर्त्मनि&nbsp;।</span>
                  <span class="l">न च मे प्राणसंदेहस्तथापि प्रिय मा स्म गाः&nbsp;॥ १५८&nbsp;॥’</span>
                  
               </div>
            </div>
            
            <p>अत्र यद्यपि यत्रोद्यतः प्रियो रुध्यते&nbsp;। प्रभूतार्थलाभादीनां कारणानां गमनपरत्वमेव न
               निवारणपरत्वम्; अतोऽयं न रोधः, किं तर्हि आक्षेप एव भवति&nbsp;॥
            </p>
            
            <div class="commentary">
               
               <p><b>धनमित्यादि</b>&nbsp;। हे प्रिय, यद्यपि ते तव धनं बहु प्रचुरं लभ्यं प्राप्यम्&nbsp;। वर्त्मनि सुखम्; न दुर्गो
                  मार्गः&nbsp;। क्षेमं कुशलं च चौराद्यनुपहतेः&nbsp;। न च मे प्राणसंशयोऽस्ति&nbsp;। तथापि त्वं मा गाः
                  स्म मायासीः&nbsp;। ‘कुशलं क्षेममस्रियाम्’ इत्यमरः&nbsp;। अत्र प्रचुरधनलाभादिहेतूनां गमनपरत्वेनाक्षेपता&nbsp;॥
                  इत्याक्षेपालंकारनिरूपणम्&nbsp;॥
               </p>
               
            </div> 
            ﻿<span class="pageinfo">[page 501]</span>
            
            <p>अर्थान्तरन्यासालंकारः&nbsp;।</p> 
            
            <p>अर्थान्तरन्यासं लक्षयति—</p>
            
            <div class="lg">
               <div class="kārikā">
                  <span class="l">ज्ञेयः सोऽर्थान्तरन्यासो वस्तु प्रस्तुत्य किंचन&nbsp;।</span>
                  <span class="l">तत्साधनसमर्थस्य न्यासो योऽन्यस्य वस्तुनः&nbsp;॥ ६७&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">स उपन्यस्तवस्तूनां साधर्म्येण च कथ्यते&nbsp;।</span>
                  <span class="l">वैधर्म्येण च विद्वद्भिर्वैपरीत्येन कुत्रचित्&nbsp;॥ ६८&nbsp;॥</span>
                  
               </div>
            </div>
            
            <div class="commentary">
               
               <p><b>ज्ञेयमिति</b>&nbsp;। किंचन किमपि वस्तु वाच्यं प्रस्तुत्य प्रक्रम्य तद्वस्तुसाधनसमर्थस्यान्यस्य वस्तुनो
                  वाक्यार्थन्यास उपन्यासो यः सोऽर्थान्तरन्यासः&nbsp;। वैपरीत्यं विपर्ययः&nbsp;॥
               </p>
               
            </div> 
            
            <p>तेषु साधर्म्येण यथा—</p>
            
            <div class="lg">
               <div class="udāharaṇa">
                  <span class="l">‘पयोमुचः परीतापं हरन्त्येते शरीरिणाम्&nbsp;।</span>
                  <span class="l">नन्वात्मलाभो महतां परदुःखोपशान्तये&nbsp;॥ १५९&nbsp;॥’</span>
                  
               </div>
            </div>
            
            <p>अत्र परीतापापहरणक्षमस्य जलदाख्यस्य महावस्तुनो न्यसनं विधाय तत्साधनसाधर्म्येणैव तत्साधनक्षमं
               महापुरुषलक्षणं वस्त्वन्तरमुपन्यस्यति, सोऽयं साधर्म्येणार्थान्तरन्यासः&nbsp;॥
            </p>
            
            <div class="commentary">
               
               <p><b>पयोमुच इत्यादि</b>&nbsp;। एते मेघाः शरीरिणां परितापं हरन्ति&nbsp;। ननु निश्चये&nbsp;। महतामात्मलाभोऽवस्थितिः परदुःखोपशान्त्यर्थं
                  भवति&nbsp;। अत्र पूर्वार्धोपस्थापितार्थसिद्धये साधर्म्यपुरस्कारेणोत्तरार्धोपन्यासः स्फुट
                  एव&nbsp;॥
               </p>
               
            </div> 
            
            <p>वैधर्म्येण यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘प्रियेण संग्रथ्य विपक्षसंनिधा-</span>
                     <span class="seg">वुपाहितां वक्षसि पीवरस्तने&nbsp;।</span>
                     </span>
                  <span class="l">
                     <span class="seg">स्रजं न काचिद्विजहौ जलाविलां</span>
                     <span class="seg">वसन्ति हि प्रेम्णि गुणा न वस्तुनि&nbsp;॥ १६०&nbsp;॥</span>
                     </span>
                  
               </div>
            </div>
            
            <p>अत्रापि प्रियतमेन स्वयं कान्ताहृदये समारोपितायाः स्रजः प्रेम﻿-<span class="pageinfo">[page 502]</span>कारणमुपन्यस्य जलाविलदोषवत्या अपि स्रजो यदत्यागकारणं तदिह वैधर्म्यद्वारेण प्रतिपादितमतो
               वैधर्म्येणायमर्थान्तरन्यासः&nbsp;॥
            </p>
            
            <div class="commentary">
               
               <p><b>प्रियेणेत्पादि</b>&nbsp;। काचिन्नारी जलाविलामपि स्रजं मालां न विजहौ न तत्याज&nbsp;। कीदृशीम्&nbsp;। प्रियेण संग्रथ्य
                  ग्रथित्वा मांसलकुचवति हृदये विपक्षस्व सपत्न्याः
                  समीपे उपाहितामारोपिताम्&nbsp;। अत्रोपपत्तिमाह—हि यतः प्रेम्णि प्रीतौ गुणा वसन्ति न वस्तुनि
                  गुणा वसन्ति&nbsp;। अत्र जलाविलमालाया अप्यत्यागहेतुर्वसन्तीत्यादिना वैधर्म्यपुरस्कारेणोक्तः&nbsp;॥
               </p>
               
            </div> 
            
            <p>विपर्ययेण यथा—</p>
            
            <div class="lg">
               <div class="udāharaṇa">
                  <span class="l">‘जो जस्स हिअअदइओ दुक्खं देन्तो वि सो सुहं देइ&nbsp;।</span>
                  <span class="l">दइअणहदूमिआणं वि वड्ढीइ त्थणआणं रोमञ्चो&nbsp;॥ १६१&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[यो यस्य हृदयदयितो दुःखं दददपि स सुखं ददाति&nbsp;।</span>
                  <span class="l">दयितनखदूनयोरपि वर्धते स्तनयो रोमाञ्चः&nbsp;॥]</span>
                  
               </div>
            </div>
            
            <p>अत्र साधनसमर्थं वस्तु प्रथमत एवोपन्यस्य पश्चात् तत्साध्यमभिहितमिति विपर्यासादयं विपर्ययो
               नामार्थान्तरन्यासः&nbsp;॥
            </p>
            
            <div class="commentary">
               
               <p><b>जो इत्यादि</b>&nbsp;। “यो यस्य हृदयदयितो दुःखं दददपि स तथा तस्य&nbsp;। दयितनखदुःखितयोरपि वर्धते स्तनयो रोमाञ्चः&nbsp;॥”
                  इह यो यस्य हृदयप्रियः स दुःखं दददपि तस्य तथा प्रिय एव&nbsp;। अत्र हेतुः—दयितनखेन दुःखितयोरपि
                  स्तनयो रोमाञ्चो वर्धते&nbsp;। दददित्यत्र ‘नाभ्यस्ताच्छतुः ७।१।७८’ इति निषेधः&nbsp;। अत्र प्रथमं
                  हेतुरुक्तस्ततस्तत्कार्यमुक्तमिति विपरीतता&nbsp;॥
               </p>
               
            </div> 
            
            <p>उभयन्यासस्यार्थान्तरन्यासादभेदमाह—</p>
            
            <div class="lg">
               <div class="kārikā">
                  <span class="l">प्रोक्तो यस्तूभयन्यासोऽर्थान्तरन्यास एव सः&nbsp;।</span>
                  <span class="l">स प्रत्यनीकन्यासश्च प्रतीकन्यास एव च&nbsp;॥ ६९&nbsp;॥</span>
                  
               </div>
            </div>
            
            <div class="commentary">
               
               <p><b>प्रोक्त इति</b>&nbsp;। प्रत्यनीकः परिपन्थी, प्रतीकोऽवयव एकदेश इति यावत्&nbsp;। 'अङ‍गं प्रतीकोऽवयवः’ इत्यमरः&nbsp;॥
               </p>
               
            </div> 
            ﻿<span class="pageinfo">[page 503]</span>
            
            <p>तेषूभयन्यासो यथा—</p>
            
            <div class="lg">
               <div class="udāharaṇa">
                  <span class="l">‘ते विरला सप्पुरिसा जे अभणन्ता घडन्ति कज्जालावे&nbsp;।</span>
                  <span class="l">थोअच्चिअ ते वि दुमा जे अमुणिअकुसुमणिग्गमा देन्ति फलम्&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[ते विरलाः सत्पुरुषा येऽभण्यमाना घटन्ते कार्यालापम्&nbsp;।</span>
                  <span class="l">स्तोका एव तेऽपि द्रुमा येऽज्ञातकुसुमनिर्गमा ददति फलम्&nbsp;॥]</span>
                  
               </div>
            </div>
            
            <p>अत्र विद्यमानमपि साध्यसाधनभावमप्रतिपाद्य यदुभयोर्वस्तुनोर्न्यसनं सोऽयमुभयन्यासः&nbsp;॥</p>
            
            <div class="commentary">
               
               <p><b>ते विरला इत्यादि</b>&nbsp;। “ते विरलाः सत्पुरुषा येऽभण्यमाना घटन्ते कार्यालापम्&nbsp;। स्तोका एव तेऽपि द्रुमा येऽज्ञातकुसुमनिर्गमा
                  ददति फलम्&nbsp;॥” इह ते सज्जना विरलाः परिमिताः&nbsp;। अल्पा इति यावत्&nbsp;। ये कार्यार्थमालापमाज्ञामभण्यमाना
                  घटन्ते कार्यारूढा भवन्ति, तेऽपि वृक्षाः स्तोका एवाल्पा एव येऽज्ञातपुष्पोद्गमाः सन्तः
                  फलं ददति&nbsp;। अभण्यमाना इति णिज्गर्भत्वेन द्विकर्मकता&nbsp;। यद्वा कार्यालापे कार्यकरणे घटन्ते&nbsp;।
                  कीदृशाः&nbsp;। अभण्यमाना अनुक्ताः&nbsp;। ‘आलापो वचने कृतौ’ इति शाश्वतः&nbsp;। अत्र हेतुहेतुमद्भावपुरस्कारेणोभयोरुपन्यासः&nbsp;॥
               </p>
               
            </div> 
            
            <p>प्रत्यनीकन्यासो यथा—</p>
            
            <div class="lg">
               <div class="udāharaṇa">
                  <span class="l">‘विरला उवआरिच्चिअ णिरवेक्खा जलहरव्व वट्टन्ति&nbsp;।</span>
                  <span class="l">झिज्जन्ति ताण विरहे विरलच्चिअ सरिप्पवाहव्व&nbsp;॥ १६३&nbsp;॥</span>
                  
               </div>
            </div>
            
            <div class="lg">
               <div class="chāyā">
                  <span class="l">[विरला उपकृत्यैव निरपेक्षा जलधरा इव वर्तन्ते&nbsp;।</span>
                  <span class="l">क्षीयन्ते तेषां विरहे विरला एव सरित्प्रवाहा इव&nbsp;॥]</span>
                  
               </div>
            </div>
            
            <p>अत्र यदिदमुपकृत्यानपेक्षितप्रत्युपकाराणां गमनम्, यच्चाकृतप्रत्युपकाराणां तद्विरहेऽवसादनं
               तदुभयमपि जलधरसरित्प्रवाहयोरन्योन्यातिशयितयोरुपन्यस्यमानं प्रत्यनीकन्यासो भवति&nbsp;॥
            </p>
            
            <div class="commentary">
               
               <p><b>विरला इत्यादि</b>&nbsp;। “विरला उपकृत्यैव निरपैक्षा जलधरा इव वर्तन्ते&nbsp;। क्षीयन्ते तेषां विरहे विरला एव सरित्प्रवाहा
                  इव&nbsp;॥” इह ये उपकृत्य उपकारं कृत्वा निरपेक्षाः प्रत्युपकारानपेक्षा वर्तन्ते ते विरला
                  अल्पाः&nbsp;। मेघा इव&nbsp;। यथा मेधा उपकारं कृत्वा प्रत्युपकारनिस्पृहा वर्तन्ते तथेत्यर्थः&nbsp;।
                  तेषामुपकारिणां विरहे विरला एव <span class="pageinfo">[page 504]</span>क्षीयन्ते दुःखिता भवन्ति&nbsp;। नदीप्रवाहा इव&nbsp;। यथा नदीप्रवाहा उपकारिणां मेघानां विरहे
                  क्षीणा भवन्ति तथेत्यर्थः&nbsp;। क्षीयन्त इति कर्मकर्तरि&nbsp;। क्षियोऽनात्मनेपदित्वात्&nbsp;। अवसदनमवसादः&nbsp;।
                  भावे घञ्&nbsp;। अत्र मेघनदीप्रवाहयोर्मिथः समर्थयोः प्रत्यनीकभावः प्रतिपक्षता&nbsp;। प्रतिनिधिभूतमनीकं
                  सैन्यं यस्य सः प्रत्यनीकः परिपन्थी&nbsp;। 'प्रति प्रतिनिधौ चिह्ने’ इति मेदिनीकारः&nbsp;। ‘अनीकोऽस्त्री
                  रणे सैन्ये’ इति च&nbsp;॥
               </p>
               
            </div> 
            
            <p>प्रतीकन्यासो यथा—</p>
            
            <div class="lg">
               <div class="udāharaṇa">
                  <span class="l">‘का कथा बाणसंधाने ज्याशब्देनैव दूरतः&nbsp;।</span>
                  <span class="l">हुंकारेणेव धनुषः स हि विघ्नानपोहति&nbsp;॥ १६४&nbsp;॥’</span>
                  
               </div>
            </div>
            
            <p>अत्र विघ्नप्रोत्सारणसमर्थाया बाणमोक्षलक्षणायाः क्रियायाः प्रथमावयवभूतं ज्याशब्दं धनुषो
               हुंकारमिवेति तत्साधनमुपन्यस्य प्रतीकन्यासनामानमर्थान्तरन्यासमभिधत्ते&nbsp;॥
            </p>
            
            <div class="commentary">
               
               <p><b>का कथेत्यादि</b>&nbsp;। बाणसंधाने धनुषि बाणारोपणे तस्य का कथा&nbsp;। तेन सर्वसिद्धेः&nbsp;। यतः स राजा दूरात् ज्याशब्देनैव
                  विघ्नान्यपोहति वारयति&nbsp;। ज्याशब्देन कीदृशेन&nbsp;। धनुषो हुंकारेणेव&nbsp;। चापस्य हुंकारतुल्येनेत्यर्थः&nbsp;।
                  दूरत इति पञ्चम्यां तसिः&nbsp;॥ <b>विघ्नानीति</b>&nbsp;। यद्यपि ‘विघ्नोऽन्तरायः प्रत्यूहः’ इत्यमराद्विघ्नशब्दे पुंस्त्वम्, तथापि ‘लिङ‍गमशिष्यं
                  लोकाश्रयत्वात्’ इति नपुंसकत्वमपि&nbsp;। अत एव ‘अविघ्नमस्तु ते स्थेयाः पितेव धुरि पुत्रिणाम्’
                  इति रघुप्रयोगोऽपि&nbsp;। ‘स हि विघ्नानपोहती’ ति वा पाठः कर्तव्यः&nbsp;। अत्र ज्याशब्दस्य चापैकदेशस्य
                  न्यसनात्प्रतीकन्यासता&nbsp;॥ इत्यर्थान्तरन्यासालंकारनिरूपणम्&nbsp;॥
               </p>
               
            </div> 
            
            <p>विशेषालंकारनिरूपणम्&nbsp;।</p> 
            
            <p>विशेषोक्तिलक्षणमाह—</p>
            
            <div class="lg">
               <div class="kārikā">
                  <span class="l">गुणजातिक्रियादीनां यत्र वैकल्यदर्शनम्&nbsp;।</span>
                  <span class="l">विशेषदर्शनायैव सा विशेषोक्तिरिष्यते&nbsp;॥ ७०&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">प्रत्येतव्येऽभिधेये च सा विशेषस्य कारणे&nbsp;।</span>
                  <span class="l">वैकल्यादर्शनेनापि क्वचिदप्युपपद्यते&nbsp;॥ ७१&nbsp;॥</span>
                  
               </div>
            </div>
            
            <div class="commentary">
               
               <p><b>गुणेति</b>&nbsp;। विशेषदर्शनायाधिक्यख्यापनार्थं गुणादीनां मध्ये यत्तेषां वैकल्यदर्शनं विकलत्वाभिधानं
                  सा विशेषोक्तिः&nbsp;। एकगुणहानिकल्पनया शेषगुणे दार्ढ्यं ﻿<span class="pageinfo">[page 505]</span>विशेषोक्तिरिति लक्षणम्&nbsp;। एवं जात्यादावप्यादिपदाद्द्रव्यसंग्रहः&nbsp;। विशेषदर्शनायेत्यनेन
                  विभावनातो भेद उक्तः&nbsp;। तत्र हि नातिशयो वाच्यः किंतु कारणान्तरम्&nbsp;। इह तु गुणादिप्रतिषेधेन
                  पदार्थानामतिशय इति&nbsp;। गुणादीनां वैकल्यादर्शनेऽपि सा भवतीत्याह—<b>वैकल्येति</b>&nbsp;॥
               </p>
               
            </div> 
            
            <p>सा गुणवैकल्येन यथा—</p>
            
            <div class="lg">
               <div class="udāharaṇa">
                  <span class="l">‘न कठोरं न वा तीक्ष्णमायुधं पुष्पधन्वनः&nbsp;।</span>
                  <span class="l">तथापि जितमेवाभूदमुना भुवनत्रयम्&nbsp;॥ १६५&nbsp;॥’</span>
                  
               </div>
            </div>
            
            <p>अत्र तीक्ष्णेनाकठोरेण चायुधेन पुष्पधन्वा त्रीणि जगन्ति विजयत इति तस्य प्रभावातिशयः
               प्रतीयते; सेयं प्रतीयमानविशेषहेतुर्गुणवैकल्यवती विशेषोक्तिः&nbsp;॥
            </p>
            
            <div class="commentary">
               
               <p><b>न कठोरमित्यादि</b>&nbsp;। कामस्य प्रहरणं न कठिनं न वा निशितम्&nbsp;। तथाप्यमुना कामेन लोकत्रयं जितमेवासीत्&nbsp;। पुष्पधन्वन
                  इत्यनेनाकठोरत्वमतीक्ष्णत्वं च दर्शितम्&nbsp;। पुष्पस्यैवासत्त्वात्&nbsp;। अत्र काठिन्यादिगुणवैकल्यमतिशयविजयप्रदर्शनायोक्तमिति
                  गुणवैकल्यवतीयम्&nbsp;॥
               </p>
               
            </div> 
            
            <p>जातिवैकल्येन यथा—</p>
            
            <div class="lg">
               <div class="udāharaṇa">
                  <span class="l">‘न देवकन्यका नापि गन्धर्वकुलसंभवा&nbsp;।</span>
                  <span class="l">तथाप्येषा तपोभङ‍गं विधातुं वेधसोऽप्यलम्&nbsp;॥ १६६&nbsp;॥’</span>
                  
               </div>
            </div>
            
            <p>अत्र देवकन्यकात्वाभावेऽप्येषा वेधसोऽपि तपोभङ‍गं विधातुमलमिति वर्णनीयाया रूपातिशयः
               प्रतीयते; सेयं प्रतीयमानविशेषहेतुर्जातिवैकल्यवती विशेषोक्तिः&nbsp;॥
            </p>
            
            <div class="commentary">
               
               <p><b>न देवेत्यादि</b>&nbsp;। एषा न देवकन्या नापि गन्धर्ववंशजा तथापि वेधसो ब्रह्मणोऽपि तपोभङ‍गं विधातुमलं समर्था&nbsp;।
                  अत्र देवत्वादिजातिनिषेधो विशेषस्तु मानुषीत्वेन तत्कार्यकरणम्&nbsp;॥
               </p>
               
            </div> 
            
            <p>क्रियावैकल्येन यथा—</p>
            
            <div class="lg">
               <div class="udāharaṇa">
                  <span class="l">‘न बद्धा भ्रुकुटिर्नापि स्फुरिंतो रदनच्छदः&nbsp;।</span>
                  <span class="l">न च रक्ताभवद्दृष्टिर्जितं च द्विषतां कुलम्&nbsp;॥ १६७&nbsp;॥’</span>
                  
               </div>
            </div>
            ﻿<span class="pageinfo">[page 506]</span>
            
            <p>अत्र <a href="" class="note" title="‘भ्रुकुटिभङ‍गादेः’ इति क-पुस्तके पाठः">*</a>भ्रूभङ‍गादेरभावेऽपि योऽयं द्विषतां जयस्तेन वर्णनीयस्य प्रतापातिशयः प्रतीयते; सेयं
               प्रतीयमानविशेषहेतुः क्रियावैकल्यवती विशेषोक्तिः&nbsp;॥
            </p>
            
            <div class="commentary">
               
               <p><b>न बद्धेत्यादि</b>&nbsp;। भ्रूभङ‍गो न बद्धः, अधरोऽपि न स्फुरितः, दृष्टिरपि न रक्ता वृत्ता, तथापि वीर, त्वया
                  द्विषतां शत्रूणां कुलं जितम्&nbsp;। अत्र भ्रुकुटीत्यादिक्रियानिषेधात्क्रियावैकल्यम्&nbsp;। अतिशयस्तु
                  लीलया शत्रुजयः&nbsp;॥
               </p>
               
            </div> 
            
            <p>आदिग्रहणाद्द्रव्यवैकल्येन यथा—</p>
            
            <div class="lg">
               <div class="udāharaṇa">
                  <span class="l">‘न रथा न च मातङ‍गा न हया न च पत्तयः&nbsp;।</span>
                  <span class="l">स्त्रीणामपाङ‍गदृष्ट्यैव जीयते जगतां त्रयम्&nbsp;॥ १६८&nbsp;॥’</span>
                  
               </div>
            </div>
            
            <p>अत्र रथादेरभावेऽपि जगत्त्रयविजयहेतुः स्त्रीणामपाङ‍गावलोकनमभिधीयते; सेयमभिधेयविशेषहेतुर्द्रव्यवैकल्यवती
               विशेषोक्तिः&nbsp;॥
            </p>
            
            <div class="commentary">
               
               <p><b>न रथा इत्यादि</b>&nbsp;। न रथा न च हस्तिनो नाश्वा न वा पदातयः सन्ति तथापि स्त्रीणामपाङ‍गदृष्ट्यैव कटाक्षेणैव
                  लोकत्रयं जीयते&nbsp;। ‘हस्त्यश्वरथपादातं सेनाङ‍गं स्याच्चतुष्ट्यम्&nbsp;।’ इत्यमरः&nbsp;। तदिह सेनाङ‍गनिषेधाद्द्रव्यवैकल्यम्,
                  अतिशयस्तु तदभावेऽपि त्रिभुवनजयः&nbsp;। द्रव्यस्यापि वैकल्येनैकदेशविकलतया अपरा विशेषोक्तिः&nbsp;।
                  प्रथमा द्रव्यवैकल्यवती, इयं तु द्रव्यैकदेशवैकल्यवतीति भेदः&nbsp;॥
               </p>
               
            </div> 
            
            <p>द्रव्यस्यापि वैकल्येन यथा—</p>
            
            <div class="lg">
               <div class="udāharaṇa">
                  <span class="l">‘एकचक्रो रथो यन्ता विकलो विषमा हयाः&nbsp;।</span>
                  <span class="l">आक्रामत्येव तेजखी तथाप्यर्को जगत्त्रयम्&nbsp;॥ १६९&nbsp;॥’</span>
                  
               </div>
            </div>
            
            <p>अत्र रथादीनां द्रव्याणामेकचक्रत्वादिभिर्वैकल्येऽपि यदेतद्भगवतो भास्करस्य भुवनत्रयाक्रमणं
               तस्येह तेजस्विता हेतुरभिधीयते; सेयमभिधेयविशेषहेतुर्वैकल्यवद्द्रव्या नामापरा विशेषोक्तिः&nbsp;॥
            </p>
            
            <div class="commentary">
               
               <p><b>एकेत्यादि</b>&nbsp;। रथस्यैकं चक्रम्, यन्ता सारथिरनूरुर्विकलश्चरणहीनः, अश्वा ﻿<span class="pageinfo">[page 507]</span>विषमाः सप्त, तथापि रविस्तेजस्वी जगत्त्रयमाक्रामति&nbsp;। ‘सप्ताश्वा नव दन्तिनः’ इति नीतौ
                  निषेधः&nbsp;। आक्रामतीत्यत्रोत्क्रमणाभावात् ‘आङ उद्नमने १।३।४०’ इति न तङ्&nbsp;। अत्र रथादीनामेकदेशविकलतेति
                  द्वितीयेयम्&nbsp;॥
               </p>
               
            </div> 
            
            <p>द्रव्यस्य योगायोगाभ्यामवैकल्येनापि क्वचिदेषा विशेषायाविशेषाय च यथा—</p>
            
            <div class="lg">
               <div class="udāharaṇa">
                  <span class="l">‘अयं तया रथक्षोभादंसेनांसो निपीडितः&nbsp;।</span>
                  <span class="l">एकः कृती शरीरेऽस्मिञ्शेषमङ‍गं भुवो भरः&nbsp;॥ १७०&nbsp;॥’</span>
                  
               </div>
            </div>
            
            <p>अत्र ‘अयं तथा स्पृष्टोंऽसः स पुण्यवान्, तया चास्पृष्टं शेषमङ‍गं मे निरर्थकम्’ इति
               योऽयमवैकल्यदर्शनेऽपि विशेषस्तेनैषाहेतुमत्यापि हेतुमता विशेष्यमाणा यथोक्ता विशेषोक्तिर्भवति&nbsp;।
               या पुनरिहोर्वश्यामितो वाक्याद्गुणादिवैशिष्ट्यावगतिः<a href="" class="note" title="‘विशिष्टावगतिः’ इति ख ग">*</a> सा पर्यायोक्तिर्न विशेषोक्तिः&nbsp;॥
            </p>
            
            <div class="commentary">
               
               <p><b>अयमित्यादि</b>&nbsp;। अयमंसो बाहुमूलं तया स्त्रिया रतिलोभान्निजांसेन निपीडित इत्येक एवायं ममाङ‍गे कृती
                  रम्यः&nbsp;। शेषमङ‍गं भूमेर्भरो भारजनकम्&nbsp;। शेषशब्दः कर्मघञन्तो वाच्यलिङ‍गः&nbsp;। अङ‍गभरशब्दयोरजहल्लिङ‍गतयान्वयः&nbsp;।
                  अत्रावैकल्यदर्शनेऽपि विशेषोक्तेरियमन्या भवति&nbsp;। यद्यनेन वाक्येनोर्वश्या गुणविशेषवत्त्वज्ञानं
                  तदोक्तलक्षणाभावात्पर्यायोक्तिरेवेत्याह—<b>यत्पुनरिति</b>&nbsp;॥ इति विशेषालंकारनिरूपणम्&nbsp;।
               </p>
               
            </div> 
            
            <p>परिकरालंकारनिरूपणम्&nbsp;।</p> 
            
            <p>परिकरं लक्षयति—</p>
            
            <div class="lg">
               <div class="kārikā">
                  <span class="l">क्रियाकारकसंबन्धिसाध्यदृष्टान्तवस्तुषु&nbsp;।</span>
                  <span class="l">क्रियापदाद्युपस्कारमाहुः परिकरं बुधाः&nbsp;॥ ७२&nbsp;॥</span>
                  
               </div>
            </div>
            
            <div class="commentary">
               
               <p><b>क्रियेति</b>&nbsp;। क्रिया धात्वर्थः, कारकं कर्मादि, संबन्धी संबन्धवान्, सार्ध्यं सिसाधयिषितम्, दृष्टान्तो
                  निदर्शनम्, वस्तु पदार्थः&nbsp;। एषु क्रियापदादेरुपस्कारः परिष्कारः परिकरः&nbsp;। साभिप्रायविशेषणेन
                  विशेष्योक्तिः परिकर इति लक्षणम्&nbsp;॥
               </p>
               
            </div> 
            ﻿<span class="pageinfo">[page 508]</span>
            
            <p>तेषु क्रियापरिकरो यथा—</p>
            
            <div class="lg">
               <div class="udāharaṇa">
                  <span class="l">‘ववसिअणिवेइअत्थो सो मारुइलद्धपच्चआगअहरिसम्&nbsp;।</span>
                  <span class="l">सुग्गीवेण उरत्थलवणमालामलिअमहुअरं उवऊढो&nbsp;॥ १७१&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[व्यवसितनिवेदितार्थः स मारुतिलब्धप्रत्ययागतहर्षम्&nbsp;।</span>
                  <span class="l">सुग्रीवेणोरःस्थलवनमालामृदितमधुकरमुपगूढः&nbsp;॥]</span>
                  
               </div>
            </div>
            
            <p>अत्र ‘मारुतिलब्धप्रत्ययागतहर्षम्’ इत्यनेन, ‘उरःस्थलवनमालामृदितमधुकरम्’ इत्यनेन चोपगूहनक्रियायाः
               परिकरितत्वादयं क्रियापरिकरः&nbsp;॥
            </p>
            
            <div class="commentary">
               
               <p><b>ववसिअ इत्यादि</b>&nbsp;। “व्यवसितनिवेदितार्थः स मारुतिलब्धप्रत्ययागतहर्षम्&nbsp;। सुग्रीवेणोरः स्थलवनमालामृदितमधुकरमुपगूढः&nbsp;॥”
                  इह स विभीषणः सुग्रीवेणोपगूढ आलिङ्गितः&nbsp;। कीदृशः&nbsp;। व्यवसितस्य व्यवसायस्य निवेदितोऽर्थो
                  येन सः&nbsp;। यद्वा व्यवसितश्चिकीर्षितो रामसाहाय्यरूपो निवेदितोऽर्थो येन सः&nbsp;। मारुतिना
                  हनूमता लब्धप्रत्ययेन प्राप्तविश्वासेनागतहर्षं यथा स्यादेवमुरःस्थलस्य वनमालायां मृदिता
                  मधुकरा यत्र तद्यथा स्यादेवमित्युपगूहनक्रियाया विशेषणद्वयम्&nbsp;। ‘प्रत्ययः सहजे ज्ञाने
                  विश्वासाचारहेतुषु&nbsp;।’ इति मेदिनीकारः&nbsp;। अत्र प्रधानक्रियाया विशेषणद्वयेन परिष्कृतत्वात्क्रियापरिकरत्वम्&nbsp;॥
               </p>
               
            </div> 
            
            <p>कारकपरिकरो यथा—</p>
            
            <div class="lg">
               <div class="udāharaṇa">
                  <span class="l">‘पडिआ अ हत्थसिढिलिअणिरोहपण्डरसमूससन्तकवोला&nbsp;।</span>
                  <span class="l">पेल्लिअवामपओहरविसमुण्णअदाहिणत्थणी जणअसुआ&nbsp;॥ १७२&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[पतिता च हस्तशिथिलितनिरोधपाण्डुरसमुच्छ्वसत्कपोला&nbsp;।</span>
                  <span class="l">प्रेरितवामपयोधरविषमोन्नतदक्षिणस्तनी जनकसुता&nbsp;॥]</span>
                  
               </div>
            </div>
            
            <p>अत्र ‘हस्तशिथिलितनिरोधपाण्डुरसमुच्छ्वसत्कपोला’ इत्यनेन, ‘प्रेरितवामपयोधरविषमोन्नतदक्षिणस्तनी’
               इत्यनेन च <a href="" class="note" title="‘जनकसुता इत्यनेन च’ इति ग">*</a>‘जनकसुता’ इति च कारकपदस्य परिकरितत्वादयं कारकपरिकरः&nbsp;॥
            </p>
            
            <div class="commentary">
               
               <p><b>पडिआअ इत्यादि</b>&nbsp;। “पतिता च हस्तशिथिलितनिरोधपाण्डुरसमुच्छ्वसत्कपोला&nbsp;। प्रेरितवामपयोधरविषमोन्नतदक्षिणस्तनी
                  जनकसुता&nbsp;॥” इह जनकसुता ﻿<span class="pageinfo">[page 509]</span>सीता पतिता च&nbsp;। न केवलं मूर्च्छिता किंतु पतितापीति चकारार्थः&nbsp;। कीदृशी&nbsp;। हस्तेन शिथिलीकृतो
                  निरोधो यन्त्रणं कपोलस्य अत एव पाणिपीडनत्यागात्पाण्डुरः समुच्छ्वसन् कपोलो यस्याः सा&nbsp;।
                  यद्वा हस्तप्रहतनिरोधेन तत्संपर्कात्पाण्डुरः पीडनत्यागात्समुच्छ्वसन् कपोलो यस्याः सा&nbsp;।
                  प्रेरितेन वामेन पयोधरेण स्तनेन विषमस्तिरश्चीन उन्नतो दक्षिणः स्तनो यस्याः सा&nbsp;। वामस्तनस्य
                  चलनं प्रेरणमत्र रामादचिरभाविदुःखापनयनमिति सूचनम्&nbsp;। यद्वा स्त्रीणां वामः स्तनो निजो
                  दक्षिणः पुरुषस्येति तेनैव पतिता&nbsp;। अत्र कर्तुः कारकतया तद्वाचकपदमेव परिष्कृतम्&nbsp;॥
               </p>
               
            </div> 
            
            <p>संबन्धिपरिकरो यथा—</p>
            
            <div class="lg">
               <div class="udāharaṇa">
                  <span class="l">‘उम्मूलिआण खुलिआ उक्खिप्पन्ताण उज्जुअं ओसरिआ&nbsp;।</span>
                  <span class="l">णिज्जन्ताण णिराआ गिरीण मग्गेण पत्थिआ णइसोत्ता&nbsp;॥१७३॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[उन्मूलितानां खण्डितान्युत्क्षिप्यमाणानमृजुकमपसृतानि&nbsp;।</span>
                  <span class="l">नीयमानानां निरायतानि गिरीणां मार्गेण प्रस्थितानि नदीस्रोतांसि&nbsp;॥]</span>
                  
               </div>
            </div>
            
            <p>अत्रोद्द्रियमाणगिरिसंबन्धिनोऽप्रयोजका अपि नदीप्रवाहा विशेषणैरुपस्कृता इति संबन्धिपरिकरोऽयम्&nbsp;॥</p>
            
            <div class="commentary">
               
               <p><b>उम्मूलिआ इत्यादि</b>&nbsp;। “उन्मूलितानां खण्डितान्युत्क्षिप्यमाणानामृजुकमपसृतानि&nbsp;। नीयमानानां निरायतानि गिरीणां
                  मार्गेण प्रस्थितानि नदीस्रोतांसि&nbsp;॥” कीदृशानां कीदृशानि च&nbsp;। उन्मूलितानां चालनतः खण्डितानि,
                  उत्क्षिप्यमाणानां ऋजुकमवक्रं यथा स्यादेवमपसृतानि, नीयमानानां निरायतानि वेगवशादवक्राणि
                  च&nbsp;। अत्र नदीप्रवाहस्य संबन्धिनो विशेषणैः परिष्कारः&nbsp;॥
               </p>
               
            </div> 
            
            <p>साध्यपरिकरो यथा—</p>
            
            <div class="lg">
               <div class="udāharaṇa">
                  <span class="l">‘धीरं हरइ विसाओ विणअं जोव्वणमओ अणङ‍गो लज्जम्&nbsp;।</span>
                  <span class="l">एक्कन्तगहिअवक्खो किं सेसउ जं ठवेइ वअपरिणामो&nbsp;॥ १७४&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[धैर्यं हरति विषादो विनयं यौवनमदोऽनङ‍गो लज्जाम्&nbsp;।</span>
                  <span class="l">एकान्तगृहीतपक्षः किं शिष्यतां यं स्थापयति वयःपरिणामः&nbsp;॥]</span>
                  
               </div>
            </div>
            
            <p>अत्र गतवयसो न धैर्यम्, न विनयो, न लज्जेति साध्यं विषादयौवनमदानङ‍गक्रियादृष्टान्तैरुपस्कृतमिति
               साध्यपरिकरोऽयम्&nbsp;॥
            </p>
            ﻿<span class="pageinfo">[page 510]</span>
            
            <div class="commentary">
               
               <p><b>धीरमित्यादि</b>&nbsp;। “धैर्यं हरति विषादो विनयं यौवनमदोऽनङ‍गो लज्जाम्&nbsp;। एकान्तगृहीतपक्षः किं शिष्यते
                  यं स्थापयति वयःपरिणामः&nbsp;॥” इह विषादो धैर्यं हरति, विनयमनौद्धत्यं वशित्वं वा यौवनमदो
                  हरति, अनङ‍गो लज्जां हरति&nbsp;। एकान्तेन गृहीतः पक्षो येन सः&nbsp;। अद्भुत इत्यर्थः&nbsp;। यद्वान्तःस्वरूपे
                  एको गृहीतपक्षः सर्वहरस्वरूपो येन स क्यःपरिणामो यत्स्थापयति स्थिरीकरोति तत्किं शिष्यतेऽवशिष्यते,
                  किंतु सर्वमेव हरतीति भावः&nbsp;। अत्र साध्यस्य दृष्टान्तैः परिष्कारः&nbsp;॥
               </p>
               
            </div> 
            
            <p>दृष्टान्तपरिकरो यथा—</p>
            
            <div class="lg">
               <div class="udāharaṇa">
                  <span class="l">‘मज्झट्ठिअधरणिहरं झिज्जइ अ समुद्दमण्डलं उव्वेलम्&nbsp;।</span>
                  <span class="l">रइरहवेअविअलिअं पडिअं विअ उक्खडक्खकोडिं चक्कम् १७५’</span>
                  
               </div>
            </div>
            
            <div class="lg">
               <div class="chāyā">
                  <span class="l">[मध्यस्थितधरणिधरं क्षीयते च समुद्रमण्डलमुद्वेलम्&nbsp;।</span>
                  <span class="l">रविरथवेगविगलितं पतितमिवोत्कटाक्षकोटि चक्रम्&nbsp;॥]</span>
                  
               </div>
            </div>
            
            <p>अत्र प्रक्षिप्तमन्दरसमुद्रोदाहरणभूतं रविरथचक्रं ‘उत्कटाक्षकोटि’ इति विशेषणेन साम्यसिद्धये
               परिकरितमिति दृष्टान्तपरिकरोऽयम्&nbsp;॥
            </p>
            
            <div class="commentary">
               
               <p><b>मज्झेत्यादि</b>&nbsp;। “मध्यस्थितधरणिधरं क्षीयते च समुद्रमण्डलमुद्वेलम्&nbsp;। रविरथवेगविगलितं पतितमिवोत्कटाक्षकोटि
                  चक्रम्&nbsp;॥” इह समुद्रमण्डलं क्षीयते च&nbsp;। चः पूर्वापेक्षया समुच्चये&nbsp;। कीदृशम्&nbsp;। मध्यस्थितो
                  धरणिधरो मन्दरगिरिर्यत्र तत्&nbsp;। अत एवोद्वेलमुद्गतजलम्&nbsp;। ‘वेला तत्तीरनीरयोः’ इत्यमरः&nbsp;।
                  सूर्यरथवेगेन स्खलितमंनन्तरं पतितं चक्रमिव&nbsp;। चक्रं कीदृशम्&nbsp;। उत्कटा उद्भटा अक्षकोटिश्चक्राग्रं
                  यत्र तत्&nbsp;। ‘अक्षश्चक्रेऽपि पाशके’ इति विश्वः&nbsp;। अत्र दृष्टान्तस्य साम्यार्थं विशेषणैः
                  परिष्कारः&nbsp;॥
               </p>
               
            </div> 
            
            <p>वस्तुपरिकरो यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘देवी पुत्रमसूत नृत्यत गणाः किं तिष्ठतेत्युद्भुजे</span>
                     <span class="seg">हर्षाद्भृङ्गिरिटावुदाहृतगिरा चामुण्डयालिङ्गिते&nbsp;।</span>
                     </span>
                  <span class="l">
                     <span class="seg">पायाद्वो जितदेवदुन्दुभिघनध्वानः प्रवृत्तस्तयोर-</span>
                     <span class="seg">न्योन्याङ‍गनिपातजर्जरजरत्स्थूलास्थिजन्मा रवः&nbsp;॥ १७६&nbsp;॥’</span>
                     </span>
                  
               </div>
            </div>
            
            <p>अत्र चामुण्डाभृङ्गिरिटिपरिष्वङ‍गसंघट्टितपरस्परहृदयास्थिजन्मनः ﻿<span class="pageinfo">[page 511]</span>शब्दस्य वस्तुतया परिगृहीतस्य ‘देवी पुत्रमसूत—’ इत्यादिभिः परिकरितत्वादयं वस्तुपरिकरः&nbsp;॥
            </p>
            
            <div class="commentary">
               
               <p><b>देवीत्यादि</b>&nbsp;। देवी गौरी पुत्रमसूत सूते स्म&nbsp;। ततो हे गणाः, नृत्यत नृत्यं कुरुक किमुपविष्टा भवथ
                  इति कृत्वा उद्भुजे उत्तोलितबाहौ भृङ्गिरिटौ भृङ्गिनामके गणे चामुण्डया आलिङ्गिते सति
                  तयोर्भृङ्गिरिटिचामुण्डयो रवः शब्दो वो युष्मान् पायाद्रक्षतु&nbsp;। चामुण्डया कीदृश्‍या&nbsp;।
                  हर्षादुदाहृतोक्ता गीर्भृङ्गिरिटिवाणी यया तया&nbsp;। रवः कीदृशः&nbsp;॥ परस्पराङ्गसंबन्धेन जर्जरं
                  स्फुटितं यज्जीर्णं स्थूलास्थि तस्माज्जन्म उत्पत्तिर्यस्य सः&nbsp;। जिता देवदुन्दुभेर्देवभेर्या
                  निबिडध्वानस्य प्रवृत्तिर्येन सः&nbsp;। ‘भेर्यामानकदुन्दुभी’ इत्यमरः&nbsp;। अत्र शब्दविशेषस्य
                  वस्तुत्वेन गृहीतस्य विशेषणैः परिष्कारः&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">क्रिया यथा समासेन तथा कृत्तद्धितादिभिः&nbsp;।</span>
                  <span class="l">विशेष्यते तदाहुस्तं क्रियापरिकरं परम्&nbsp;॥ ७३&nbsp;॥</span>
                  
               </div>
            </div>
            
            <div class="commentary">
               
               <p><b>क्रियेति</b>&nbsp;। यथा समासेन क्रिया विशेष्यते तथा यदि कृत्तद्धितादिभिर्विशेष्यते तदा क्रियापरिकर
                  एव&nbsp;॥
               </p>
               
            </div> 
            
            <p>तत्र कृता तादर्थ्येन यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘गेहाद्याता सरितमुदकं हारिका नाजिहीषे</span>
                     <span class="seg">मङ‍क्ष्यामीति श्रयसि यमुनातीरवीरुद्गृहाणि&nbsp;।</span>
                     </span>
                  <span class="l">
                     <span class="seg">गोसंदायी विशसि विपिनान्येव गोवर्धनाद्रे-</span>
                     <span class="seg">र्न त्वं राधे दृशि निपतिता देवकीनन्दनस्य&nbsp;॥ १७७&nbsp;॥’</span>
                     </span>
                  
               </div>
            </div>
            
            <p>अत्र ‘तुमुन्‌ण्वुलौ क्रियायां क्रियार्थायाम् ३।३।१०’ इत्यादिभिरुपपदभूतापि क्रियैव
               विशेष्यते, तेनायमपरः क्रियापरिकरो भवति&nbsp;। एवं लक्षणादिषु शत्रादिभिरपि द्रष्टव्यम्&nbsp;॥
            </p>
            
            <div class="commentary">
               
               <p><b>गेहादित्यादि</b>&nbsp;। हे राधे, त्वं देवकीनन्दनस्य कृष्णस्य दृशि नेत्रे न निपतितासि&nbsp;। त्वं गेहात्सरितं
                  नदीं याता गता उदकं हारिका उदकमाहर्तुं न पुनराजिहीषे न पुनरागच्छसि&nbsp;। मङ‍क्ष्यामि स्नास्यामीति
                  कृत्वा यमुनातीरे वीरुधां लतानां गृहाणि श्रयस्याश्रयसि&nbsp;। गोसंदायी गवां बन्धनकारिणी
                  सती गोवर्धनाद्रेर्वनान्येव ﻿<span class="pageinfo">[page 512]</span>विशेसि च&nbsp;। हारिकेंति ‘हञ् हरणे’ तुमुनर्थे ण्वुल्&nbsp;। आजिहीषे इति ‘ओहाङ् गतौ’ (आङ्पूर्वः)
                  मध्यमपुरुषैकवचने ‘श्लो ६।१।१०’ इति द्विर्वचनम्&nbsp;। ‘मृञामित्७।४।७५’ इत्याकारस्येत्त्वम्&nbsp;।
                  मङ‍क्ष्यामीति मस्जेर्लटि उत्तमपुरुषे&nbsp;। ‘मस्जेरन्त्यात्पूर्व’ इति नुमि नकारलोपे च रूपम्&nbsp;।
                  ‘लता प्रतानिनी वीरुद्’ इत्यमरः&nbsp;। गोसंदायीति संदानं बन्धनम्&nbsp;। ‘छान्द’ इति प्रसिद्धम्&nbsp;।
                  अत्र ण्वुलादिकृता तादर्थ्यपुरस्कारेण क्रिया विशेष्यते&nbsp;। <b>एवमिति</b>&nbsp;। यत्र ‘लक्षणहेत्वोः&nbsp;।३।२।१२६', ‘इङ्धार्यौः’ शत्रकृच्छ्रिणि २।३।१३०’ इत्यनेन लक्षणादिशत्राद्यन्तेन
                  क्रिया विशेष्यते तत्रापि क्रियापरिकरो द्रष्टव्यः&nbsp;। यथा पुष्पात् स्ववृक्षे स्वयं गतः
                  फलतस्तु समायात इत्यादि(?)&nbsp;॥
               </p>
               
            </div> 
            
            <p>अव्ययेन यथा—</p>
            
            <div class="lg">
               <div class="udāharaṇa">
                  <span class="l">‘सलीलमासक्तलतान्तभूषणं समासजन्त्या कुसुमावतंसकम्&nbsp;।</span>
                  <span class="l">स्तनोपपीडं नुनुदे नितम्बिना घनेन कश्चिज्जघनेन कान्तया&nbsp;॥’</span>
                  
               </div>
            </div>
            
            <p>अत्र स्तनाभ्यामुपपीडयन्त्यायं नुनुदे इति&nbsp;। अर्थात् क्रियाविशेषणमेवैतदित्ययमपि क्रियापरिकरो
               भवति&nbsp;॥
            </p>
            
            <p>एवं यथाविध्यनुप्रयोगादिष्वपि द्रष्टव्यम्&nbsp;। तेन क्रियायाः क्वचिदान्तरविशेषणयोगाव्द्यङ‍ग्यत्वं
               भवतीत्यपि व्याख्यातम्&nbsp;॥
            </p>
            
            <div class="commentary">
               
               <p><b>सलीलमित्यादि</b>&nbsp;। कश्चिन्नायकः प्रियया जघनेन नुनुदे प्रेरितः&nbsp;। स्तनोपपीडं स्तनाभ्यामापीड्य&nbsp;। जघनेन
                  कीदृशेन&nbsp;। नितम्बिना कटितटवता निबिडेन च&nbsp;। कान्तया कीदृश्‍या&nbsp;। सलीलं सविलासं यथा स्यादेवं
                  पुष्पावतंसकं समासजन्त्या आरोपयन्त्या&nbsp;। कीदृशम्&nbsp;। आसक्तं संबद्धं लताभूषणं यत्र तत्&nbsp;।
                  स्तनोपपीडमिति ‘सप्तम्यां चोपपडी ३।४।४९’ इति णमुल्&nbsp;। अत्र णमुलाव्ययेन नोदनक्रियाया
                  विशेषणं परिकरः&nbsp;॥ <b>एवमिति</b>&nbsp;। तत्र हि यस्माद्धातोर्लोडादिस्तस्मादेवाग्रिमप्रत्यय इति क्रियाया विशेषणत्वेन परिकरता&nbsp;॥
               </p>
               
            </div> 
            
            <p><b>यथा—</b></p>
            
            <div class="lg">
               <div class="udāharaṇa">
                  <span class="l">
                     <span class="seg">‘शय्यन्ते हतशायिकाः पथि तरुच्छायानिषण्णाध्वगैः</span>
                     <span class="seg">श्रीकण्ठायतनेषु धार्मिकजनैरास्यन्त उष्ट्रासिकाः&nbsp;।</span></span>
                  <span class="l">
                     <span class="seg">शून्ये तत्र निकुञ्जशाखिनि सखि ग्रीष्मस्य मध्यंदिने</span>
                     <span class="seg">सज्जानां दयिताभिसारणविधौ रम्यः क्षणो वर्तते&nbsp;॥ १७९&nbsp;॥’</span>
                     </span>
                  
               </div>
            </div>
            ﻿<span class="pageinfo">[page 513]</span>
            
            <p>अत्र ‘उष्ट्रासिका आस्यन्ते’, ‘हतशायिकाः शय्यन्ते’ इत्यमूभ्यां सामान्यविशेषोपचरितरूपो
               भावात्मा ण्वुलैव प्रत्याय्यते&nbsp;। स आख्याताभ्यां सामान्यरूपेण, ण्वुलन्ताभ्यां विशेषरूपेण&nbsp;।
               बहुवचनं चेह कुत्सातिशयार्थम्&nbsp;। याहि नामोष्ट्रस्य कुत्सावत्यो बहुप्रकारवत्यो वक्षःसु
               आसिकाः, याश्च हतानामतिशयवत्यस्तथाभूता एव भूयस्यः शायिकाः प्रतीतास्ताभिर्विशेषरूपाभिरियमासिका
               शायिका चोपमानोपमेयसंबन्धजनितभेदाभेदपरिग्रहाल्लकारेणापि बहुत्वेनैव प्रत्याय्यते&nbsp;। तेनोष्ट्रासिका
               इवासनानि, हतशायिका इव शयनानि क्रियन्ते भवन्तीति वाक्यार्थो भवति, सोऽयं यथोक्तः क्रियापरिकरः&nbsp;॥
            </p>
            
            <div class="commentary">
               
               <p><b>शय्यन्त इत्यादि</b>&nbsp;। पथि वृक्षच्छायोपविष्टपान्थैर्हतशायिका निन्दितशयनानीव शय्यन्ते शयनानि क्रियन्ते&nbsp;।
                  श्रीकण्ठगृहेषु धार्मिकजनैस्तपखिभिरुष्ट्रासिका इवोष्ट्रोपवेशनानीवास्यन्ते स्थीयन्ते&nbsp;।
                  यथोष्ट्रो यत्र कुत्रचिदुपविशति तथा तपस्विभिरप्युपविश्‍यत इत्यर्थः&nbsp;। हे सखि, तत्र निकुञ्जशाखिनि
                  निकुञ्जवृक्षे शून्ये विजने ग्रीष्मस्य मध्याह्ने सज्जानां सुसज्जानामभिसारिकाणां प्रियस्याभिसारणव्यापारे
                  रम्यः क्षणो वर्तते&nbsp;। शय्यन्त इति ‘शीङ् स्वप्ने’ भावे यक्&nbsp;। शायिका इति ‘धात्वर्थनिर्देशे
                  ण्वुल् वक्तव्यः’ इति शीङ्धातोः ण्वुल्&nbsp;। तथा च शायिकाः शयनानीत्यर्थः&nbsp;। श्रीकण्ठः शिवः&nbsp;।
                  ‘श्रीकण्ठः शितिकण्ठः कपालभृत्’ इत्यभरः&nbsp;। आसिका इति&nbsp;। ‘आस उपवेशने’ धात्वर्थनिर्देशे
                  ण्वुल् वक्तव्यः’ इति ण्वुल्&nbsp;। तेन आसिका आसनानीत्यर्थः&nbsp;। ‘सज्जः स्यात् संनद्धे संभृते
                  त्रिषु’ इति मेदिनीकारः&nbsp;। अत्र शयितापेक्षयोविष्टस्याभिसरणे वारणीयत्वख्यापनार्थं विवरणे
                  वैपरीत्यमाह—<b>अत्रेति</b>&nbsp;। अमूभ्यां वाक्याभ्याम्&nbsp;। सामान्यविशेषाभ्यां शुय्यन्ते आस्यन्ते इति सामान्यम्, हतशायिका
                  उष्ट्रासिकेति विशेषस्ताभ्यामुपरचितमुपस्थापितं रूपं स्वरूपं यस्य सः&nbsp;। भावात्मा भावरूपो
                  धर्म इति यावत्&nbsp;। प्रत्याय्यते बोध्यते&nbsp;। आख्याताभ्यामास्यन्ते शय्यन्त इत्यत्र&nbsp;। सामान्यरूपेण
                  सामान्याकारेण&nbsp;। <b>ण्वुलेति</b>&nbsp;। उष्ट्रासिकाहतशायिकापदाभ्यामित्यर्थः&nbsp;। <b>विशेषेति</b>&nbsp;। विशेष्यो तयोः कथनादित्यर्थः&nbsp;। तर्हि भावस्यैकत्वादेकवचनं स्यात्तत्कथं बहुवचनं शय्यन्ते
                  आस्यन्ते इति स्यादत आह—<b>बहुवचनमिति</b>&nbsp;। विशेषक्रियागतबहुत्वस्यैव सामान्यक्रियाया विवक्षितत्वाद्बहुवचवमित्यर्थः&nbsp;। विवक्षामूलं
                  ﻿<span class="pageinfo">[page 514]</span>कुत्साप्रतिपादनम्&nbsp;। कुत्सामेवाह—<b>या हीति</b>&nbsp;। तथा च तद्विशेषयोगाद्बहुत्वमित्येवाह—<b>ताभिरिति</b>&nbsp;। उपमानोपमेयसंबन्धेन जनितोऽभेदो यस्याः सा&nbsp;। भेदपरिग्रहाद्भेदपुरस्कारात्&nbsp;। लकारेण
                  भावप्रत्ययेन&nbsp;। लकारवाच्यमर्थमाह—<b>तेनेति</b>&nbsp;॥
               </p>
               
            </div> 
            
            <p>क्वचित् पुनर्बाह्यमपि कृद्रूपं कृदर्थरूपं वा क्रियाविशेषणं भवति&nbsp;। यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘शतं वारानुक्तः प्रियसखि वचोभिः स परुषैः</span>
                     <span class="seg">सहस्रं निर्धूतः पदनिपतितः पार्ष्णिहतिभिः&nbsp;।</span>
                     </span>
                  <span class="l">
                     <span class="seg">कियत्कृत्वो बद्धाः पुनरिह न वेद्मि भ्रुकुटय-</span>
                     <span class="seg">स्तथापि क्लिश्‍यन्मां क्षणमपि न धृष्टो विरमति&nbsp;॥ १८०&nbsp;॥’</span>
                     </span>
                  
               </div>
            </div>
            
            <p>अत्र ‘वारान्’ इति वारशब्दः कृदन्तः&nbsp;। वारसंख्यायाः कृत्वसुजिति कृत्वसुच् कृदर्थः&nbsp;।
               ताविमौ द्वावप्यावृत्तिरूपेण क्रियाया विशेः षणं भवतः&nbsp;। नन्वेवमुष्ट्रासिकादीनां <a href="" class="note" title="‘वारादीनाम्’ ख. घ">*</a> वारादीनां च क्रियाविशेषणत्वात् कर्मतेव नपुंसकलिङ‍गतापि प्राप्नोति&nbsp;। यथा—मृदु पचति,
               प्रशस्तं, पठतीति&nbsp;। उच्यते&nbsp;। त्रिधा खलु क्रियाविशेषणं भवति— बाह्यम्, आभ्यन्तरम्, बाह्याभ्यन्तरं
               च&nbsp;। तत्र बाह्यं कर्मरूपं वारादि, आभ्यन्तरं विशेषरूपमुष्ट्रासिकादि, बाह्याभ्यन्तरं<a href="" class="note" title="‘बाह्याभ्यन्तररूपम्’ ग घ">*</a> गुणरूपं मृद्वादि&nbsp;। तेषु बाह्यं सोऽयमित्यभिधायासंबन्धादभेदोपचारेणाविचलितस्वरूपमेव<a href="" class="note" title="‘च प्रधानं विशिंषत् घ">*</a> प्रधानं विशिषत् कथमिव स्वलिङ्गं जह्यात्, आभ्यन्तरं तु विशेषापरिग्रहादाविष्टलिङ‍गसंख्यं
               कथमिवान्यलिङ‍गं गृह्णीयात्&nbsp;। बाह्याभ्यन्तरं तु गुणत्वात् खलिङ‍गविरहे ‘गुणवचनानामाश्रयतो
               गुणवचनानि’ इति विशेष्यलिङ‍गग्राह्येव<a href="" class="note" title="‘विशेष्यलिङ‍गग्राह्यमेव’ ख">*</a> भवति&nbsp;॥
            </p>﻿<span class="pageinfo">[page 515]</span>
            
            <div class="commentary">
               
               <p><b>शतमित्यादि</b>&nbsp;। हे प्रियसखि, तथापि स धृष्टो मां क्लिश्‍यन् क्षणमपि न विरमति न विरक्तो भवति&nbsp;। कीदृशः&nbsp;।
                  परुषैर्निष्ठुरैर्वचनैः शतं वारान्यथा स्यादेवमुक्तः, पदे निपतितः, स च पार्ष्णिहतिभिः
                  पादतलप्रहारैः सहस्रं वारान्निर्धूतश्चालितः, इह विषये भ्रुकुटयः पुनः कियत्कृत्वः कियद्वारान्
                  न बद्धा इति न वेद्मि&nbsp;। वारानिति ‘वृञ् वरणे’ भावे घञ्&nbsp;। तेन वारपदमावृत्तिवचनं स्वत
                  एव कियत्कृत्व इति&nbsp;। ‘निष्ठुरं परुषं ग्राम्यम्’ इत्यभरः&nbsp;। अत्र वारशब्दः कृदन्तः&nbsp;। कियत्कृत्व
                  इत्यत्र वारसंख्यावाचकतायां कृत्वसुजिति कृदर्थता&nbsp;। कृदन्तस्य कृदर्थस्य चावृत्तिरूपेण
                  पौनःपुन्यतया क्रियाविशेषणता&nbsp;। ‘नपुंसकत्वं कर्मत्वं तुल्यत्वं च तथैकता&nbsp;। क्रियाविशेषणस्यैव
                  मतं सूरिभिरादरात्&nbsp;॥’ इति मतमनुमत्य क्लीबत्वमुष्ट्रासिकादीनां शङ‍कते—<b>नन्विति</b>&nbsp;। समाधत्ते—<b>त्रिधेति</b>&nbsp;। यत्र धर्मधर्मिणोरभेदोपचारस्तत्र धर्मोऽजहत्स्वरूप एव धर्मिविशेषकः&nbsp;। सोऽयमित्यादौ
                  विशेषरूपेण लिङ‍गसंख्ययोरन्वये उष्ट्रासिकादौ कथमन्यलिङ‍गग्रहः&nbsp;। ‘गुणवचनानामाश्रयतो
                  लिङ‍गवचनानि’ इति गुणरूपाणां विशेष्यलिङ‍गता&nbsp;॥
               </p>
               
            </div> 
            
            <p><a href="" class="note" title="तद्धितकृत्समासाव्ययोक्तस्थानादिनोच्यते’ घ">*</a>तद्धितकृत्वसुचोक्तः, थालादिनोच्यते—
            </p>
            
            <p>यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘अकृतकवलारम्भैर्भूयो भयस्थगितेक्षणाः</span>
                     <span class="seg">किमपि वलितग्रीवं स्थित्वा मुहुर्मृगपङ‍क्तयः&nbsp;।</span>
                     </span>
                  <span class="l">
                     <span class="seg">गगनमसकृत्पश्‍यन्त्येतास्तथाश्रुघनैर्मुखै-</span>
                     <span class="seg">र्निपतति यथा शृङ‍गाग्रेभ्यो भ्रमन्नयनोदकम्&nbsp;॥ १८१&nbsp;॥’</span>
                     </span>
                  
               </div>
            </div>
            
            <p>अत्राद्यः प्रकारवचने थाल् अनेकवारानित्यर्थे ‘असकृत्’ इति तद्धितेन, ‘पश्‍यन्ति’ इति
               <a href="" class="note" title="‘क्रियाम्’ ‘क्रियायाः’ वा भवेत्">*</a>क्रियायाम्, ‘वलितग्रीवम्’ इति समासेन, ‘किमपि’ इति नाम्नाव्ययेन, ‘स्थित्वा’ इति कृता,
               ‘मुहुः’ इति कृदर्थे वीप्सया च क्रियाविशेषणेन सह विशेषयति, द्वितीयश्च ‘यथा भ्रमन्नयनोदकं
               निपतति’ इति शतृलक्षितया ‘पतति’<a href="" class="note" title="‘पतनक्रियया’ क ख">*</a> इति क्रियया तमेवार्थमनुसंदधानः पूर्वक्रियाया एव विशेषणं भवति, <a href="" class="note" title="‘योऽयम्’ ग घ">*</a>सोऽयं कृत्तद्धित-﻿<span class="pageinfo">[page 516]</span>समासाव्ययानां संनिपातरूपेऽपि क्रियापरिकरे ‘यथा, तथा’ इत्येतयोः प्राधान्यात्तद्धितेनैवोपदिश्‍यते&nbsp;॥
            </p>
            
            <div class="commentary">
               
               <p><b>अकृतेत्यादि</b>&nbsp;। एता मृगपङ‍क्तयस्तथा तेन प्रकारेण निबिडनेत्रजलैर्मुखैरसकृद्वारंवारं गगनं पश्‍यन्ति&nbsp;।
                  यथा येन प्रकारेण नयनजलं भ्रमत् सत् शृङ‍गाग्रेभ्यो निपतति&nbsp;। किं कृत्वा&nbsp;। अकृतकवलोद्यमैरास्यैः
                  किमपि वलितग्रीवमुत्तोलितघाटाकं यथा स्यादेवं स्थित्वा&nbsp;। कीदृश्‍यः&nbsp;। भयेन स्थगिते निश्चले
                  ईक्षणे यासां ताः&nbsp;। अत्र तथेत्यत्र प्रकारवचने थाल्&nbsp;। पश्‍यन्तीति क्रियायामनेनानेन क्रियाविशेषणेन
                  सह विशेषयतीत्यन्वयः&nbsp;॥ असकृदिति ‘एकस्य सकृच्च ५।४।१९’ इति सुच‍्प्रत्ययः, सकृदादेशः
                  संयोगान्तलोपश्च&nbsp;। तेन सकृच्छब्दस्तद्धिताधिकारीयः&nbsp;। पश्चान्नञ्समासः&nbsp;। चलिता ग्रीवा
                  यत्रेति समासः&nbsp;। नाम्ना प्रातिपदिकेन&nbsp;। क्‍त्वाप्रत्ययः कृत्&nbsp;। <b>मुहुरिति</b>&nbsp;। वारंवारं स्थित्वेत्यत्र पूर्वकालिकावस्थान एव वीप्सेति कृदर्थे वीप्सा स्यादेवेत्यर्थः&nbsp;।
                  <b>द्वितीय इति</b>&nbsp;। यथेत्यत्र थाल्&nbsp;। तमेवार्थं प्रकाररूपं संदधान उपस्थापयन् पूर्वक्रियायाः प्रधानक्रियायाः
                  पश्‍यन्तीतिरूपाया विशेषणं भवति&nbsp;। तथा च कृत्वसुचा प्रत्ययेनोक्तं यत्स्थानं वारंवारादिलक्षणं
                  तेन यदि तद्धित उच्यते तद्धितस्य वारंवारार्थता भवति तदायं परिकरभेदः कृत्प्रभृतीनां
                  संनिपातरूपः
                  समन्वयरूप इत्यर्थः&nbsp;॥
               </p>
               
            </div> 
            
            <p>एतेन तद्यदोर्विपर्ययस्तद्विशेषणयोगश्च व्यांख्यातः&nbsp;। तद्यथा—</p>
            
            <div class="lg">
               <div class="udāharaṇa">
                  <span class="l">‘जह जह णिसा समप्पइ तह तह वेविरतरङ‍गपडिमापडिअम्<a href="" class="note" title="सेतुबन्धे ‘वडिअम्’ इति पाठः">*</a>&nbsp;।</span>
                  <span class="l">किंकाअव्वविमूढं वेवइ<a href="" class="note" title="सेतुबन्धे ‘धोडइ’ इति पाठः, ‘घूर्णते’ इति छाया च">*</a> हिअअं व्व उअहिणो ससिबिम्बम्&nbsp;॥ १८२&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[यथा यथा निशा समाप्यते तथा तथा वेपमानतरङ‍गप्रतिमापतितम्&nbsp;।</span>
                  <span class="l">किंकर्तव्यविमूढं वेपते हृदयमिवोदधेः शशिबिम्बम्&nbsp;॥]</span>
                  
               </div>
            </div>
            
            <p>अत्र ‘यथा, तथा’ इति क्रियाविशेषणयोरपरमपि विशेषणं वीप्सा भवति&nbsp;। सोऽयमेवंप्रकारः क्रियापरिकरो
               द्रष्टव्यः&nbsp;॥
            </p>
            
            <div class="commentary">
               
               <p><b>जह जहेत्यादि</b>&nbsp;। “यथा यथा निशा समाप्यते तथा तथा वेपमानतरङ‍गप्रतिमापतितम्&nbsp;। किंकर्तव्यविमूढं <a href="" class="note" title="सेतुबन्धे ‘धोडइ’ इति पाठः, ‘घूर्णते’ इति छाया च">*</a>वेपते हृदयमिवोदधेः शशिबिम्बम्&nbsp;॥” इह ﻿<span class="pageinfo">[page 517]</span>निशा यथा यथा समाप्यते स्वयं समाप्तिं याति&nbsp;। कर्मकर्तरि तङ्&nbsp;। तथा तथा शशिबिम्बं घूर्णते&nbsp;।
                  कीदृशम्&nbsp;। वेपनशीलतरङ‍गे प्रतिमया प्रतिबिम्बेन पतितम्&nbsp;। किंकर्तव्यमत्रेति विमूढं मुग्धमुदधेर्हृदयमिव&nbsp;।
                  इवशब्द उत्प्रेक्षायाम्&nbsp;। अत्र तच्छब्दयच्छब्दयोर्वैपरीत्यम्&nbsp;। यथा शशिबिम्बं घूर्णते
                  तथा निशा समाप्यत इति वक्तव्ये यथोक्तं विपरीतम्&nbsp;। तद्विशेषणयोगः क्रियाविशेषणान्तरयोगे
                  वीप्साकारितः&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">क्रियाविशेषणं कैश्चित्संबोधनमपीष्यते&nbsp;।</span>
                  <span class="l">संबन्धिभिः पदैरेव लक्ष्यन्ते लक्षणादयः&nbsp;॥ ७४&nbsp;॥</span>
                  
               </div>
            </div>
            
            <p>तेषु संबोधनपरिकरो यथा—</p>
            
            <div class="lg">
               <div class="udāharaṇa">
                  <span class="l">‘धर्मस्योत्सववैजयन्ति मुकुटस्रग्वेणि गौरीपतेस्त्वां रत्नाकरपत्नि जह्नुतनये भागीरथि
                     प्रार्थये&nbsp;।</span>
                  <span class="l">त्वत्तोयान्तशिलनिषण्णवपुषस्त्वद्वीचिभिः प्रेङ‍खतस्त्वन्नाम स्मरतस्त्वदर्पितदृशः प्राणाः
                     प्रयास्यन्ति मे&nbsp;॥ १८३&nbsp;॥’</span>
                  
               </div>
            </div>
            
            <p>अत्र ‘भागीरथि’ इति संबोधनपदं ‘धर्मस्योत्सववैजयन्ति’ इत्यादिभिः परिष्क्रियते&nbsp;। तत्र
               यथाकथंचिदप्युच्यमानोऽर्थः क्रियाविशेषणत्वं<a href="" class="note" title="‘क्रियाविशेषणम्’ क ख">*</a> नातिक्रामतीत्ययमपि क्रियापरिकरः&nbsp;।
            </p>
            
            <div class="commentary">
               
               <p><b>धर्मस्येत्यादि</b>&nbsp;। हे भगीरथि भगीरथावतारिते हे गङ‍गे, त्वामहं प्रार्थये धर्मस्योत्सवे वैजयन्ति पताकारूपे,
                  हे भवानीपतेर्मुकुटमालारूपा वेणी प्रवाहो यस्यास्तादृशे, हे रत्नाकरस्य समुद्रस्य पत्नि
                  जाये, हे जह्नुमुनिकन्यके&nbsp;। प्रार्थनाविषयमाह—मम प्राणाः प्रयास्यन्ति गमिष्यन्ति&nbsp;। कीदृशस्य&nbsp;।
                  त्वत्तोयस्यान्ते समीपे शिलानिषण्णाङ‍गस्य त्वद्वीचिभिः त्वत्तरङ‍गैः प्रेङ‍खतश्चलतस्त्वदीयं
                  नाम स्मरतस्त्वदर्पितदृशस्त्वयि दत्तनेत्रस्य च&nbsp;। ‘वैजयन्ती पताकायाम्’ इति मेदिनीकारः&nbsp;।
                  ‘अन्तः शेषेऽन्तिके स्त्रियाम्’ इति च&nbsp;। अत्र स्फुटक्रियाविशेषणत्वं नास्तीत्यत आह—<b>तत्रेति</b>&nbsp;। विशिष्टायाः प्रार्थनकर्मतया विशेषणस्याप्यन्वय इति यथाकथंचिदित्यस्यार्थः&nbsp;॥
               </p>
               
            </div> ﻿<span class="pageinfo">[page 518]</span>
            
            <p>लक्षणपरिकरो यथा—</p>
            
            <div class="lg">
               <div class="udāharaṇa">
                  <span class="l">‘महाप्रथिम्ना जघनस्थलेन सा महेभकुम्भोच्चकुचेन वक्षसा&nbsp;।</span>
                  <span class="l">मुखेन दीर्घोज्ज्वललोलचक्षुषा वयस्य कान्ता कथय क्व वर्तते&nbsp;॥ १८४&nbsp;॥’</span>
                  
               </div>
            </div>
            
            <p>अत्र जघनस्थलादीनि लक्षणानि महाप्रथिम्नेत्यादिभिः परिष्क्रियन्ते; सोऽयं लक्षणपरिकरः&nbsp;॥</p>
            
            <div class="commentary">
               
               <p>महावाक्यस्थसंबन्धिपदैर्लक्षणादयो यत्र लक्ष्यन्ते स परिकर एवेत्युक्तं विवृणोति—<b>लक्षणेति</b>&nbsp;॥ <b>महेत्यादि</b>&nbsp;। हे वयस्य मित्र, त्वं कथय सा कान्ता क्व वर्तते&nbsp;। कीदृशी&nbsp;। महान् प्रथिमा स्थूलत्वं
                  यस्य तेन जघनस्थलेन लक्षिता&nbsp;। महाकुम्भिकुम्भस्थलादप्युच्चौ कुचौ यत्र तेन हृदयेन लक्षिता&nbsp;।
                  दीर्घे, उज्ज्वले, निर्मले, लोले चपले चक्षुषी यत्र तेन मुखेन लक्षिता च&nbsp;। इह लक्षकपदानां
                  संबन्धिभिर्विशेषणैः परिष्कारः&nbsp;॥
               </p>
               
            </div> 
            
            <p>हेतुपरिकरो यथा—</p>
            
            <div class="lg">
               <div class="udāharaṇa">
                  <span class="l">‘त्वया जगन्ति पुण्यानि त्वय्यपुण्या<a href="" class="note" title="‘त्वया पुण्या’ क-घ">*</a> जनोक्तयः&nbsp;।</span>
                  <span class="l">नाथवन्तस्त्वया लोकास्त्वमनाथा विपद्यसे<a href="" class="note" title="मुद्रित उत्तररामचरिते ‘विपत्स्यसे’ इति पाठः">*</a>&nbsp;॥ १८५&nbsp;॥’</span>
                  
               </div>
            </div>
            
            <p>अत्र प्रथमतृतीयपादयोः ‘त्वया, त्वया’ इति हेतू द्वितीयचतुर्थपादाभ्यां परिष्क्रियेते;
               सोऽयं हेतुपरिकरः&nbsp;॥
            </p>
            
            <div class="commentary">
               
               <p>आदिपदग्राह्यं हेत्वादि&nbsp;। तत्र हेतावाह—<b>हेत्विति</b>&nbsp;। <b>त्वयेत्यादि</b>&nbsp;। त्वया जगन्ति पवित्राणि&nbsp;। त्वयि जनोक्तयोऽपुण्या अकुशलाः&nbsp;। त्वया लोका जना नाथवन्तः
                  सरक्षकाः&nbsp;। त्वमनाथा अशरणा विपद्यसे विपन्ना भवसि&nbsp;। अत्र हेतुद्वयपरिष्कारो व्यक्त एव&nbsp;॥
               </p>
               
            </div> 
            
            <p>सहार्थपरिकरो यथा—</p>
            
            <div class="lg">
               <div class="udāharaṇa">
                  <span class="l">‘अनेन यूना सह पार्थिवेन रम्भोरु कच्चिन्मनसो रुचिस्ते&nbsp;।</span>
                  <span class="l">सिप्रातरङ‍गानिलकम्पितासु विहर्तुमुद्यानपरम्परासु&nbsp;॥ १८६&nbsp;॥’</span>
                  
               </div>
            </div>﻿<span class="pageinfo">[page 519]</span>
            
            <p>अत्र ‘अनेन’ इति सहार्थः ‘यूना, पार्थिवेन’ इति च पदाभ्यां परिष्क्रियते; सोऽयं सहार्थपरिकरः&nbsp;॥</p>
            
            <div class="commentary">
               
               <p><b>अनेनेत्यादि</b>&nbsp;। हे रम्भोरु, अनेन तरुणेन भूपेन सह तव मनसो रुचिरभिलाषः कच्चित्कथयेत्यर्थः&nbsp;। किमर्थम्&nbsp;।
                  वनपङ्क्तिषु विहर्तुं क्रीडां कर्तुम्&nbsp;। कीदृशीषु&nbsp;। सिप्रा नदीभेदस्तत्तरङ‍गसंगिवायुना
                  कल्पितासु&nbsp;। ‘कच्चित्कामप्रवेदने' इत्यमरः&nbsp;। अत्रानेनेति ‘सहयुक्तेऽप्रधाने २।३।१९’ इति
                  तृतीया&nbsp;। तत्प्रतिपाद्यः सहार्थोऽत्र विशेषणाभ्यां परिष्क्रियते&nbsp;॥
               </p>
               
            </div> 
            
            <p>तादर्थ्यपरिकरो यथा—</p>
            
            <div class="lg">
               <div class="udāharaṇa">
                  <span class="l">‘इन्दीवरश्‍यामतनुर्नृपोऽयं<a href="" class="note" title="मुद्रितरघुवंशपुस्तकेषु ‘नृपोऽसौ’ इति पाठः">*</a> त्वं रोचनागौरशरीरयष्टिः&nbsp;।</span>
                  <span class="l">अन्योन्यशोभापरिवृद्धये वां योगस्तडित्तोयदयोरिवास्तु १८७’</span>
                  
               </div>
            </div>
            
            <p>अत्र ‘अन्योन्यशोभापरिवृद्धये’ इति तादर्थ्यार्थः शेषपदार्थैः परिष्क्रियते; सोऽयं तादर्थ्यपरिकरः&nbsp;॥</p>
            
            <div class="commentary">
               
               <p><b>इन्दीवरेत्यादि</b>&nbsp;। वां युवयोर्योगः संबन्धः परस्परशोभासंपत्त्यै भवतु&nbsp;। विद्युन्मेघयोरिव, यथा तयोर्योगः
                  परस्परशोभायै तथेत्यर्थः&nbsp;। अयं नृपो नीलनलिनश्‍यामाङ‍गः, त्वं च गोरोचनावत् गौराङ‍गयष्टिः&nbsp;।
                  अत्र परिवृद्धये इति तादर्थ्ये चतुर्थीति तादर्थ्यार्थपरिष्कारः&nbsp;॥
               </p>
               
            </div> 
            
            <p>उपपदपरिकरो यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘प्रत्यक्षवस्तुविषयाय जगद्धिताय</span>
                     <span class="seg">विश्वस्थितिप्रलयसंभवकारणाय&nbsp;।</span>
                     </span>
                  <span class="l">
                     <span class="seg">सर्वात्मने विजितकोपमनोभवाय<a href="" class="note" title="‘काममनोभवाय’ ध">*</a></span>
                     <span class="seg">तुभ्यं नमस्त्रिभुवनप्रभवे शिवाय&nbsp;॥ १८८&nbsp;॥’</span>
                     </span>
                  
               </div>
            </div>
            
            <p>अत्र ‘नमस्तुभ्यम्’ इत्युपपदार्थः समस्तपदैः परिष्क्रियते; सोऽयमुपपदपरिकरः&nbsp;॥</p>﻿<span class="pageinfo">[page 520]</span>
            
            <div class="commentary">
               
               <p><b>प्रत्यक्षेत्यादि</b>&nbsp;। तुभ्यं नमः&nbsp;। कीदृशाय&nbsp;। प्रत्यक्षो वस्तूनां पदार्थानां विषयो रूपादिकं यस्य तस्मै&nbsp;।
                  यद्वा प्रत्यक्षौ वस्तुविषयौ पदार्थघटपटादी यस्य तस्मै&nbsp;। पदार्थ इह स्वर्गापूर्वदेवतादिः&nbsp;।
                  ‘रूपादौ विषयः पुमान्’ इति मेदिनीकारः&nbsp;। जगतां हितायोपकारकाय&nbsp;। विश्वस्य भुवनस्य स्थितिरवस्थानम्,
                  प्रलयो नाशः, संभव उत्पत्तिस्तेषां हेतवे&nbsp;। सर्वं वस्तु आत्मा स्वं यस्य तस्मै&nbsp;। सर्वरूपायेत्यर्थः&nbsp;।
                  विजितौ रोषकामौ येन तस्मै&nbsp;। त्रिभुवनस्य प्रभवे ईश्वराय शिवाय कल्याणकारकाय च&nbsp;। अत्र
                  ‘नमःस्वस्तिस्वाहास्वधालंवषड्‍योगाच्च २।३।१६’ इति तुभ्यमिति नमोयोगे उपपदविभक्तिश्चतुर्थी
                  तदर्थ इतरपदार्थैः परिष्क्रियते&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">उपमारूपकादीनां शब्दार्थोभयभङ्गिभिः&nbsp;।</span>
                  <span class="l">साधर्म्योत्पादनं यत्तन्मन्ये परिकरं विदुः&nbsp;॥ ७५&nbsp;॥</span>
                  
               </div>
            </div>
            
            <div class="commentary">
               
               <p><b>उपमेति</b>&nbsp;। उपमादीनां शब्दार्थोभयभङ्गिभिर्यत्साधर्म्योत्पादनं स परिकरः&nbsp;। शब्दश्चार्थश्चोभयं
                  च तेषां भङ्गिभिर्भजनैः&nbsp;॥
               </p>
               
            </div> 
            
            <p>तत्र सशब्दकृत उपमायां यथा—</p>
            
            <div class="lg">
               <div class="udāharaṇa">
                  <span class="l">‘कह कह विरएइ पअं मग्गं पुलएइ छेज्जमाविसइ&nbsp;।</span>
                  <span class="l">चोरव्व कई अत्थं लद्धुं दुक्खेण णिव्वहइ&nbsp;॥ १८९&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[कथं कथं विरचयति पदं मार्गं प्रलोकते छेद्यमाविशति&nbsp;।</span>
                  <span class="l">चोर इव कविरर्थं लब्धुं दुःखेन निर्वहति&nbsp;॥]</span>
                  
               </div>
            </div>
            
            <p>अत्र पदमागच्छेद्यैः शब्दैर्भिन्नार्थैरभिन्नार्थविरचनादिक्रियानिवेशिभिः कविचोरयोरप्रसिद्धमौपभ्यं
               साधितमिति शाब्दोऽयमौपम्यपरिकरः&nbsp;॥
            </p>
            
            <div class="commentary">
               
               <p><b>कह इत्यादि</b>&nbsp;। ‘कथं कथमपि रचयति&nbsp;। पदं मार्गं प्रलोकते छेद्यमाविशति&nbsp;। चौर इव कविरर्थं लब्धुं दुःखेन
                  निर्वहति&nbsp;॥’ इह कविरर्थं वाच्यं लब्धुं प्राप्तुं दुःखेन निर्वहति समर्थो भवतीत्यर्थः&nbsp;।
                  चौरसाम्यमाह—कथं कथमपि कष्टसृष्ट्या पदं विभक्त्यन्तरं रचयति, कुत्रकुत्रापि वा पदं रचयति,
                  मार्गं कविवर्त्म प्रलोकते पश्‍यति&nbsp;। अनेन पथा कविभिः किं गतमित्यनुसंदधातीत्यर्थः&nbsp;।
                  छेद्यं छेदनीयमशुद्धमाविशति&nbsp;। चौर इव&nbsp;। यथा चौरः क्वापि कथमपि पदं व्यवसायं पादं वा रचयति,
                  मार्गं गतागतवर्त्म पश्‍यति, छेद्यं छेदार्हं स्थानं प्रविशति, अर्थं साधुधनं प्राप्तुं
                  दुःखेन शक्नोति तथेत्यर्थः&nbsp;। अत्र साम्यापादकविशेषणैरुपमा असिद्धापि साधिता&nbsp;॥
               </p>
               
            </div> 
            ﻿<span class="pageinfo">[page 521]</span>
            
            <p>अर्थकृतो रूपके यथा—</p>
            
            <div class="lg">
               <div class="udāharaṇa">
                  <span class="l">‘विअडे गअणसमुद्दे दिअसे सूरेण मन्दरेण व महिए&nbsp;।</span>
                  <span class="l">णीइ मइरव्व संज्झा तिस्सा मग्गेण अमअकलसो व्व ससी&nbsp;॥ १९०&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[विकटे गगनसमुद्रे दिवसे सूर्येण मन्दरेणेव मथिते&nbsp;।</span>
                  <span class="l">निर्याति मदिरेव संध्या मार्गेणामृतकलश इव शशी&nbsp;॥]</span>
                  
               </div>
            </div>
            
            <p>अत्र गगने समुद्रत्वेन रूपिते सूर्यसंध्याशशिभिः, मन्दरमदिराऽमृतकलशैश्च मथनादिक्रियानिवेशिभिरर्थैः
               परस्परोपमानात्साधर्म्यमुत्पादितमित्यर्थोऽयं रूपकपरिकरः&nbsp;॥
            </p>
            
            <div class="commentary">
               
               <p><b>विअडे इत्यादि</b>&nbsp;। ‘विकटे गगनसमुद्रे मन्दरेणेव (महिते) मथिते&nbsp;। निर्गच्छति मदिरेव संध्या तस्या मार्गेणामृतकलश
                  इव शशी&nbsp;॥’ इह संध्या निर्गच्छति&nbsp;। विकटे महति गगनसमुद्रे मन्दरगिरिणेव रविणा दिवसे महिते
                  पूजितेऽथ च मथिते सति मदिरेव यथा मन्दरमथिते समुद्रे मदिरा निर्गच्छति तथेत्यर्थः&nbsp;। तस्याः
                  संध्याया मार्गेण यथा चन्द्रोऽमृतकलश इवास्ति निर्गच्छति वा&nbsp;। आकाङ‍क्षाक्रमेण निर्गच्छतिरुभयान्वयी&nbsp;।
                  अत्र सूर्यादिभिरर्थैरन्योन्योपमानात्साधर्म्योपपत्तिरित्यार्थोऽयम्&nbsp;॥
               </p>
               
            </div> 
            
            <p>उभयकृतश्च विरोधश्लेषे<a href="" class="note" title="‘विरोधश्लेषयोः’ क ‘विरोधश्लेषो’ ख">*</a> यथा—
            </p>
            
            <div class="lg">
               <div class="udāharaṇa">
                  <span class="l">‘रइअमुणालाहरणो णलिणदलत्थइअपीवरत्थणअलसो<a href="" class="note" title="‘च्छइअ’ ग घ">*</a>&nbsp;।</span>
                  <span class="l">वहइ पिअसंगमम्भि वि मअणाअप्पप्पसाहणं जुअइजणो&nbsp;॥ १९१&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[रचितमृणालाभरणो नलिनदलस्थगितपीवरस्तनकलशः&nbsp;।</span>
                  <span class="l">वहति प्रियसंगमेऽपि मदनाकल्पप्रसाधनं युवतिजनः&nbsp;॥]</span>
                  
               </div>
            </div>
            
            <p>अत्र ‘प्रियसंगमेऽपि मदनाकल्पप्रसाधनं भवति’ इति विरुद्धार्थयोः साधर्म्योत्पादनाय<a href="" class="note" title="अत्र ‘अन्येष्वपि दृश्यते’ इति भाव्यम्&nbsp;। अपिशब्दः सर्वोपाधिव्यभिचारार्थः&nbsp;। तेन जनिव्यतिरिक्तादपि धातोर्भवितुमर्हतीति वैयाकरणाः">*</a> जले क्रीडतो युवतिजनस्य यथोक्तविशेषणाभ्यां ﻿<span class="pageinfo">[page 522]</span>शब्दतोऽर्थतश्चोपस्कारः कृत इत्युभयकृतोऽयं विरोधश्लेषपरिकरः&nbsp;। एवमलंकारान्तरेष्वपि द्रष्टव्यम्&nbsp;॥
            </p>
            
            <div class="commentary">
               
               <p><b>रइअ इत्यादि</b>&nbsp;। ‘रचितमृणालाभरणो नलिनीदलोत्थगितपीवरस्तनकलशः&nbsp;। वहति प्रियसंगमेऽपि मदनाकल्पप्रसाधनं
                  युवतिजनः&nbsp;॥’ इह युवतिजनः पतिसंगमेऽपि मदनस्याकल्प उत्कण्ठा तदर्थं प्रसाधनमलंकारं वहति&nbsp;।
                  कीदृशः&nbsp;। कृतमृणालालंकारः&nbsp;। पद्मिनीपत्रैरुत्थगित उत्तम्भितः&nbsp;। आवृत इति यावत्&nbsp;। पीवरकुचघटो
                  येन सः&nbsp;। उत्थगित इति उत्पूर्वात् ‘थगि’ (ष्ठगे) संवरणे’ कर्मणि क्तः&nbsp;। ‘आकल्पकस्तमोमोहग्रस्ताबू’
                  (न्थिंषू)त्कलिकामुदोः&nbsp;।’ इति मेदिनीकारः&nbsp;। यद्वा मदनस्य रतिपतेराकल्पकमञ्जनकं प्रसाधनमित्यर्थः&nbsp;।
                  अत्र प्रियसंगमे कामजनकमेव प्रसाधनं युक्तमिह तु तद्वैपरीत्येन विरुद्धार्थता&nbsp;। जलक्रीडायां
                  तु मृणालनलिनीभ्यां युवतेरुपस्कारः शाब्द आर्थश्च व्यक्त एव&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">एकावलीति या सापि भिन्ना परिकरान्न हि&nbsp;।</span>
                  <span class="l">त्रिधा सापि समुद्दिष्टा शब्दार्थोभयभेदतः&nbsp;॥ ७६&nbsp;॥</span>
                  
               </div>
            </div>
            
            <p>पूर्वं प्रति यत्रोत्तरस्य वस्तुनो वीप्सया विशेषणत्वेन स्थापनं निषेधो वा सैकावली&nbsp;।
               इयमपि परिकरादभिन्नैवेत्याह—<b>एकावलीति</b>&nbsp;। एकेनापरस्य परिष्करणमेकावल्यामपि लभ्यते इत्यनयोरभेद इत्यर्थः&nbsp;॥
            </p>
            
            <p>तत्र शब्दैकावली यथा—</p>
            
            <div class="lg">
               <div class="udāharaṇa">
                  <span class="l">‘पर्वतभेदि पवित्रं जैत्रं नरकस्य बहुमतङ‍गहनम्&nbsp;।</span>
                  <span class="l">हरिमिव हरिमिव हरिमिव वहति पयः पश्‍यत पयोष्णी&nbsp;॥ १९२&nbsp;॥’</span>
                  
               </div>
            </div>
            
            <p>अत्र ‘हरिमिव, हरिमिव, हरिमिव’ इति शब्दैकावल्या विभिन्नार्थया ‘पयः’ कर्मकारकमुपस्क्रियते;
               सेयं शब्दैकावली परिकरस्यैव भेदः&nbsp;॥
            </p>
            
            <div class="commentary">
               
               <p><b>पर्वतेत्यादि</b>&nbsp;। इयं पयोष्णी नदीभेदः पयो जलं वहति तत्पश्‍यत&nbsp;। वाक्यार्थस्यैव वा कर्मता&nbsp;। पयः कीदृशम्&nbsp;।
                  पर्वतस्याद्रेर्भेदनशीलम्&nbsp;। अद्रिं भित्त्वा वहनात्&nbsp;। पवित्रं पुण्यहेतुकम्&nbsp;। नरकस्य
                  निरयस्य जैत्रमत एव बहुमतमनेकसंमतं गहनमगाधम्&nbsp;। हरिरिन्द्रस्तमिव&nbsp;। इन्द्रं कीदृशम्&nbsp;।
                  ‘अद्रिपक्षस्य छेद्यत्वेन पर्वतभेदी पविना वज्रेण त्रायते ‘अन्यत्रापि दृश्‍यते’ इति
                  त्रः पवित्रः&nbsp;। पश्चात्कर्मधारयः&nbsp;। ﻿<span class="pageinfo">[page 523]</span>यद्वा पर्वतभेदिना पविना त्रायते इति पर्वतभेदिपवित्रस्तम्&nbsp;। हे नर नल इति संबोध्रनम्&nbsp;।
                  रलयोरेकत्र स्मरणात्&nbsp;। कस्य बहुमतमीषन्मतं जैत्रं किंतु सर्वस्यैव संपूर्णमेव स्वीकृतम्&nbsp;।
                  बहुमतमितीषदसमाप्तौ बहुच्&nbsp;। स चादौ भवति ‘विभाषा सुपो बहुच् पुरस्तात्तु ५।३।६८’ इति
                  सूत्रेण&nbsp;। गहनं कठोरम्&nbsp;। हरिः सिंहस्तमिव पर्वतस्य&nbsp;। भिद्यत इति भेदो विवरम्&nbsp;। गुहेति
                  यावत्&nbsp;। तत्संबद्धं तच्छायित्वात्&nbsp;। पवित्रं श्वेतं नरकस्य प्रशस्तपुंसोऽपि जेतारम्&nbsp;।
                  बहुर्बहुमानविषयो मतङ‍गो मुनिभेदो येषां ते बहुमतङ‍गा हस्तिनस्तेषां पितृत्वेन तस्य पूज्यत्वात्
                  तान् हन्ति तम्&nbsp;। हरिर्विष्णुस्तमिव&nbsp;। पर्वतस्य गोवर्धनस्य भेदकमुत्थापकत्वात्&nbsp;। पवेर्वज्रात्
                  त्रः त्राणं यस्मात्तत्&nbsp;। विष्णुस्मरणस्य तदपि फलम्&nbsp;। नरकस्य दैत्यभेदस्य जैत्रम्&nbsp;। बहुमतङ‍गान्
                  हिंस्त्रान् हन्ति यस्तम्&nbsp;। हरिर्वायुस्तमिव सोऽप्यतिवेगित्वादद्रिभेदी, पवित्रः पवनत्वात्&nbsp;।
                  अत एव नरकस्य कश्‍मलस्य निवारकः&nbsp;। बहूनां वातयोगिनां स्वीकृतः गहनः कष्टेन परिचेयश्च
                  भवति&nbsp;। ‘इन्द्रे सिंहेऽनिले विष्णौ हरिः शमनसूर्ययोः&nbsp;।’ इति शाश्वतः<a href="" class="note" title="शाश्वतकोषे तु ‘इन्द्रचन्द्राश्ववातार्कशुकभेकयमाहिषु&nbsp;। कपौ सिंहे सुवर्णाभे वर्णे विष्णौ हरिं विदुः&nbsp;॥’ इति विद्यते&nbsp;।">*</a>&nbsp;। अत्र हरिमिवेत्यादिशब्दरूपैकावल्या विशेषणत्वेन पयोरूपस्य
                  कर्मकारकस्य परिष्कारः&nbsp;॥
               </p>
               
            </div> 
            
            <p>अर्थैकावली यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘किमिति कबरी यादृक् तादृग् दृशौ किमकज्जले</span>
                     <span class="seg">न खलु लिखिताः पत्रावल्यः किमद्य कपोलयोः&nbsp;।</span>
                     </span>
                  <span class="l">
                     <span class="seg">अयमयमयं किंच क्लाम्यत्यसंस्मरणेन ते</span>
                     <span class="seg">प्रियसखि सखीहस्तन्यस्तो विलासपरिच्छदः&nbsp;॥ १९३&nbsp;॥’</span>
                     </span>
                  
               </div>
            </div>
            
            <p>अत्र ‘अयमयमयम्’ इति सर्वनामपरामृश्‍यमानया प्रागुपन्यस्तकारणभूतया ततोऽन्यया वा तथाविधयार्थैकावल्या
               ‘परिच्छदः’ इति कर्तृकारकमभिन्नार्थ इव परिष्क्रियते; सेयमर्थैकावली परिकरस्यैव भेदः&nbsp;॥
            </p>
            
            <div class="commentary">
               
               <p><b>किमित्यादि</b>&nbsp;। हे शशिमुखि, सखीहस्तारोपितोऽयमयं विलासार्थं परिच्छदस्तवासंस्मरणेन किंचित्क्लाम्यति&nbsp;।
                  तदाह—कबरी केशवेशः&nbsp;। किमिति यादृक् तादृक्&nbsp;। न रम्य इत्यर्थः&nbsp;। ‘कबरी केशवेशः स्यात्’
                  इत्यमरः&nbsp;। दृशौ नेत्रे अकज्जले ﻿<span class="pageinfo">[page 524]</span>किम्, कपोलयोः पत्रावल्योऽद्याधुना किं नैव लिखिताः&nbsp;। खलुशब्दोऽवधारणे वाक्यभूषायां वा&nbsp;।
                  अत्रायमिति सर्वनामोपस्थापितयार्थैकावल्या तुल्ययैव परिच्छदरूपस्य कर्तृकारकस्य परिष्कारः&nbsp;॥
               </p>
               
            </div> 
            
            <p>उभयैकावली यथा—</p>
            
            <div class="lg">
               <div class="udāharaṇa">
                  <span class="l">‘अम्बा तुष्यति न मया स्नुषया सापि नाम्बया न मया&nbsp;।</span>
                  <span class="l">अहमपि न तया न तया वद राजन् कस्य दोषोऽयम्&nbsp;॥ १९४&nbsp;॥’</span>
                  
               </div>
            </div>
            
            <p>अत्राम्बास्नुषास्मदर्थलक्षणैरर्थैस्तद्वाचिभिः सर्वनामभिः शब्दैरेकावलीक्रमेण मिथोऽनुस्यूतैर्मिथोऽनुस्यूत
               एव ‘तुष्यति’ इति क्रियाहेतुर्मयेत्यादिभिः परिष्क्रियते; सेयमुभयग्रथितत्वादुभयैकावली
               परिकरस्यैव भेदः&nbsp;॥
            </p>
            
            <div class="commentary">
               
               <p><b>अम्बेत्यादि</b>&nbsp;। अम्बा माता न मया तुष्यति तुष्टा भवति&nbsp;। न स्नुषया पुत्रवध्वा तुष्यति&nbsp;। सापि स्नुषा
                  नाम्बया न मया च तुष्यति&nbsp;। अहमपि न तयाम्बया न तया स्नुषया च तुष्यामि&nbsp;। हे राजन्, कस्य
                  दोषोऽयमिति वद&nbsp;। वदेत्यत्र वाक्यार्थस्यैव कर्मता&nbsp;। ‘अम्बा माताम्बिकापि च’ इति रत्नकोषः&nbsp;।
                  ‘समाः स्नुषाजनीवध्वः’ इत्यमरः&nbsp;। अत्राम्बाद्यर्थैस्तद्वाचकशब्दैश्च मयेत्यादेः परिष्कारः&nbsp;॥
                  इति परिकरालंकारनिरूपणम्&nbsp;॥
               </p>
               
            </div> 
            
            <p>दीपकालंकारनिरूपणम्&nbsp;।</p> 
            
            <p>दीपकं लक्षयति—</p>
            
            <div class="lg">
               <div class="kārikā">
                  <span class="l">क्रियाजातिगुणद्रव्यवाचिनैकत्रवर्तिना&nbsp;।</span>
                  <span class="l">सर्ववाक्योपकारश्चेद्दीपकं तन्निगद्यते&nbsp;॥ ७७&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">अर्थावृत्तिः पदावृत्तिरुभयावृत्तिरावली&nbsp;।</span>
                  <span class="l">संपुटं रसना माला चक्रवालं च तद्भिदाः&nbsp;॥ ७८&nbsp;॥</span>
                  
               </div>
            </div>
            
            <div class="commentary">
               
               <p><b>क्रियेत्यादि</b>&nbsp;। एकत्र स्थितेन जात्यादिवाचिना पदेन यदि सर्ववाक्योपकारः क्रियते तदा दीपकम्&nbsp;। दीपयतीति
                  दीपकमित्यन्वर्थं नाम&nbsp;। अष्टधा तदित्याह—<b>अर्थेति</b>&nbsp;। तस्य दीपकस्य भिदा भेदाः&nbsp;॥
               </p>
               
            </div> 
            ﻿<span class="pageinfo">[page 525]</span>
            
            <p>तेषु क्रियावाचिना आदिदीपकं यथा—</p>
            
            <div class="lg">
               <div class="udāharaṇa">
                  <span class="l">‘चरन्ति चतुरम्भोधिवेलोद्यानेषु दन्तिनः&nbsp;।</span>
                  <span class="l">चक्रवालाद्रिकुञ्जेषु कुन्दभासो गुणाश्च ते&nbsp;॥ १९५&nbsp;॥’</span>
                  
               </div>
            </div>
            
            <p>अत्र ‘चरन्ति’ इति क्रियया द्वयोरपि वाक्ययोरादिपस्थयैवोपकारः क्रियत इत्यादिदीपकमिदं
               क्रियाविषयमुच्यते&nbsp;। एवं मध्यान्तयोरपि द्रष्टव्यम्&nbsp;॥
            </p>
            
            <div class="commentary">
               
               <p><b>चरन्तीत्यादि</b>&nbsp;। तव दन्तिनो हस्तिनश्चतुःसमुद्रकूलवनेषु चरन्ति&nbsp;। कुन्दपुष्पदीप्तयो निर्मलास्तव गुणाश्च
                  चक्रवालस्य लोकालोकस्याद्रेः कुञ्जेषु चरन्ति गच्छन्ति&nbsp;। अत्र क्रियावाचिना चरन्तीति
                  पदेनादिस्थेन वाक्यद्वयं दीपितम्&nbsp;। मध्यास्थितेन वा क्रियापदेन यत्र वाक्यदीपनं तदपि
                  मध्यदीपकमन्तदीपकं चेति मन्तव्यमित्याह—<b>एवमिति</b>&nbsp;॥
               </p>
               
            </div> 
            
            <p>जातिवाचिना आदिदीपकं यथा—</p>
            
            <div class="lg">
               <div class="udāharaṇa">
                  <span class="l">‘पवनो दक्षिणः पर्णं जीर्णं हरति वीरुधाम्&nbsp;।</span>
                  <span class="l">स एव च नताङ‍गीनां मानभङ‍गाय कल्पते&nbsp;॥ १९६&nbsp;॥’</span>
                  
               </div>
            </div>
            
            <p>अत्र ‘पवनः’ इत्यादिपादे जातिपदं तेनादिदीपकमिदं जातिविषयमुच्यते&nbsp;। एवं मध्यान्तयोरपि
               द्रष्टव्यम्&nbsp;॥
            </p>
            
            <div class="commentary">
               
               <p><b>पवन इत्यादि</b>&nbsp;। दक्षिणः पवनो मलयानिलो वीरुधां लतानां जीर्णं पक्वं पर्णं पत्रं हरति&nbsp;। स एव पवनो
                  नागरीणां मानभङ‍गाय कल्पते शक्तो भवति&nbsp;। अत्र पवनपदस्य सामान्यत एवोभयत्रान्वयाज्जातिवाचकत्वमादिस्थत्वं
                  च&nbsp;। एवं चेत्ययं समुदायोऽत्यन्तमभेदमाह&nbsp;। मध्यान्तस्थयोरपि जातिवाचिनोर्दीपकं तत्तन्नाम्ना
                  ज्ञेयमित्याह—<b>एवमिति</b>&nbsp;॥
               </p>
               
            </div> 
            
            <p>गुणवाचिना आदिदीपकं यथा—</p>
            
            <div class="lg">
               <div class="udāharaṇa">
                  <span class="l">‘श्‍यामलाः प्रावृषेण्याभिर्दिशो जीमूतपङ्किभिः&nbsp;।</span>
                  <span class="l">भुवश्च सुकुमाराभिर्नवशाद्वलराजिभिः&nbsp;॥ १९७&nbsp;॥’</span>
                  
               </div>
            </div>
            
            <p>अत्र ‘श्यामलाः’ इत्यादिपादे गुणपदं तेनादिदीपकमिदं गुणविषयमुच्यते&nbsp;। एवं मध्यान्तयोरपि
               द्रष्टव्यम्&nbsp;॥
            </p>
            ﻿<span class="pageinfo">[page 526]</span>
            
            <div class="commentary">
               
               <p><b>श्यामला इत्यादि</b>&nbsp;। प्रावृषेण्याभिर्वर्षजाताभिर्जीमूतपङ्किभिर्मेघसंधैर्दिशः श्‍यामलाः श्‍यामाः&nbsp;। रम्याभिर्नूतनतृणपङ्किभिर्भुवश्च
                  श्‍यामलाः सन्ति&nbsp;। ‘कालश्‍यामलमेचकाः’ इत्यमरः&nbsp;। अत्र जाते इत्यर्थे ‘प्रावृष एण्यः ४।३।१७’
                  इत्येण्यप्रत्ययः&nbsp;। ‘घनजीमूतमुदिर’ इत्यमरः&nbsp;। ‘शाद्वलः शादहरिते’ इति च&nbsp;। ‘शादः स्यात्कर्दमे
                  शस्ये’ इति मेदिनीकारः&nbsp;। अत्र श्‍यामलपदेन गुणवाचिनानादिस्थेन दीपनम्&nbsp;। मध्यान्तस्थयोरपि
                  गुणवाचिनोरेवं ज्ञेयमित्याह—<b>एवमिति</b>&nbsp;॥
               </p>
               
            </div> 
            
            <p>द्रव्यवाचिना आदिदीपकं यथा—</p>
            
            <div class="lg">
               <div class="udāharaṇa">
                  <span class="l">‘विष्णुना विक्रमस्थेन दानवानां विभूतयः&nbsp;।</span>
                  <span class="l">क्वापि नीताः कुतोऽप्यासन्नानीता देवतर्द्धयः&nbsp;॥ १९८&nbsp;॥’</span>
                  
               </div>
            </div>
            
            <p>अत्र ‘विष्णुना’ इत्यादिपादे द्रव्यपदं तेनादिदीपकमिदं द्रव्यविषयमुच्यते&nbsp;। एवं मध्यान्तयोरपि
               द्रष्टव्यम्&nbsp;॥
            </p>
            
            <div class="commentary">
               
               <p><b>विष्णुनेत्यादि</b>&nbsp;। दानवानां दनोरपत्यानामसुराणां विभूतयः संपत्तयो विक्रान्तेन विष्णुना क्वापि नीताः
                  प्रापिताः&nbsp;। तेनैव देवतानाभृद्धयः श्रियः कुतोऽप्यवधिभूतादानीता आसन् स्थिताः&nbsp;। ‘संशता<a href="" class="note" title="‘प्रीयते’ ग घ नास्ति">*</a> (?) वुपचये ऋद्धिः’ इति नानार्थः&nbsp;। अत्र विष्णुशब्दो द्रव्यपर आदिस्थश्च&nbsp;। मध्यान्तस्थयोरपि
                  द्रव्यवाचिनोरेवं द्रष्टव्यमित्याह—<b>एवमिति</b>&nbsp;॥
               </p>
               
            </div> 
            
            <p>अर्थावृत्तिर्यथा—</p>
            
            <div class="lg">
               <div class="udāharaṇa">
                  <span class="l">‘हृष्यति चूतेषु चिरं तुष्यति बकुलेषु मोदते मरुति&nbsp;।</span>
                  <span class="l">इह हि मधौ कलकूजिषु पिकेषु च प्रीयते<a href="" class="note" title="‘संपत्तावुपचये ऋद्धिः’ इति भवेत्">*</a> कामी&nbsp;॥ १९९&nbsp;॥’</span>
                  
               </div>
            </div>
            
            <p>अत्र ‘हृष्यति, तुष्यति, मोदते, प्रीयते’ इत्येतैः पदैः स एवार्थ आवर्त्यमानः सर्ववाक्यानि
               दीपयति; सेयमर्थावृत्तिर्दीपकस्य भेदः&nbsp;॥
            </p>
            
            <div class="commentary">
               
               <p><b>हृष्यतीति</b>&nbsp;। कामी इह मधौ वसन्ते चूतेषु हृष्यति हृष्टो भवति&nbsp;। बकुलेषु तुष्यति&nbsp;। मरुति वाते भोदते&nbsp;।
                  कलरवेषु कोकिलेषु च प्रीयते प्रीतो भवति&nbsp;। सर्वत्र चिरमित्यन्वयः&nbsp;। हिरवधारणे&nbsp;। प्रीयत
                  इति ‘प्रीङ् प्रीतौ’ दैवादिकः&nbsp;। अत्र हृष्यतीत्यादिपदैरावर्तमानोऽर्थः सर्ववाक्यदीपकः&nbsp;॥
               </p>
               
            </div> 
            ﻿<span class="pageinfo">[page 527]</span>
            
            <p>पदावृत्तिर्यथा—</p>
            
            <div class="lg">
               <div class="udāharaṇa">
                  <span class="l">‘उत्कण्ठयति मेघानां माला वृन्दं कलापिनाम्&nbsp;।</span>
                  <span class="l">यूनामुत्कण्ठयत्यद्य मानसं मकरध्वजः&nbsp;॥ २००&nbsp;॥’</span>
                  
               </div>
            </div>
            
            <p>अत्रोग्द्रीवं करोति, उत्कण्ठावन्तं करोतीत्यर्थयोः ‘उत्कण्ठयति’ इति पदमावर्त्यमानं
               वाक्यद्वयमपि दीपयति; सेयं पदावृत्तिर्दीपकस्य भेदः&nbsp;॥
            </p>
            
            <div class="commentary">
               
               <p><b>उत्कण्ठ्यतीत्यादि</b>&nbsp;। मेघानां पङ्क्तिः, मयूराणां वृन्दं समूहमुत्कण्ठययत्युग्द्रीवयति&nbsp;। अद्येदानीं कामश्च
                  यूनां चित्तमुत्कण्ठयत्युत्सुकयति&nbsp;। अत्रोत्कण्ठयतीति पदमावर्त्यमानं वाक्यद्वयदीपकम्&nbsp;॥
               </p>
               
            </div> 
            
            <p>उभयावृत्तिर्यथा—</p>
            
            <div class="lg">
               <div class="udāharaṇa">
                  <span class="l">‘जय देव भुवनभावन जय भगवन्निखिलवरद निगमनिधे&nbsp;।</span>
                  <span class="l">जय रुचिरचन्द्रशेखर जय मदनान्तक जयादिगुरो&nbsp;॥ २०१&nbsp;॥’</span>
                  
               </div>
            </div>
            
            <p>अत्र जयेत्यर्थः शब्दश्चावर्त्यमानः सर्ववाक्यानि दीपयति; सेयमुभयावृत्तिर्दीपकस्य भेदः&nbsp;॥</p>
            
            <div class="commentary">
               
               <p><b>जयेत्यादि</b>&nbsp;। हे देव महादेव, भुवनस्य जगतो भावन जनक, जय&nbsp;। हे भगवन्नखिलेषु जनेषु वरप्रद, निगमस्य<a href="" class="note" title="‘निगमो वाणिजे पुर्यां कटे वेदे वणिक्पथे’ इति मेदिनी">*</a> वेदस्य निधे आश्रय, जय&nbsp;। रम्यचन्द्रचूड, जय&nbsp;। मदननाशक, जय प्रथमगुरो, जय&nbsp;। ‘निगमो नगरे
                  वेदे’ इति मेदिनीकारः&nbsp;। अत्र जयशब्दस्तदर्थश्चावर्त्यमानः सर्ववाक्यदीपकः&nbsp;॥
               </p>
               
            </div> 
            
            <p>आवली यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘त्वमर्कस्त्वं सोमस्त्वमसि पवनस्त्वं हुतवह-</span>
                     <span class="seg">स्त्वमापस्त्वं व्योम त्वमु धरणिरात्मा त्वमिति च&nbsp;।</span>
                     </span>
                  <span class="l">
                     <span class="seg">परिच्छिन्नामेवं त्वयि परिणता बिभ्रति गिरं</span>
                     <span class="seg">न विद्मस्तत्तत्त्वं वयमिह तु यत्त्वं न भवसि&nbsp;॥ २०२&nbsp;॥’</span>
                     </span>
                  
               </div>
            </div>
            
            <p>अत्र पूर्वार्धे त्वमिति शब्दार्थयोः प्रथमावृत्तिः प्रथमपादस्थया ﻿<span class="pageinfo">[page 528]</span><b>‘असि’</b> इति क्रियया दीप्यते&nbsp;। ततस्तृतीयपादे ‘त्वयि’ इति रूपान्तरेण युष्मदर्थ आवर्त्यमानः
               क्रियान्तरेण संबध्यते, चतुर्थपादे पुनरपि तेनैव रूपेणास्त्यर्थेन भवतिना संबध्यत इति;
               सेयं वृत्तीनामावृत्तिरावलीति दीपकस्यैव भेदो भवति&nbsp;॥
            </p>
            
            <div class="commentary">
               
               <p><b>त्वमित्यादि</b>&nbsp;। परिणताः परिणामिनोऽर्कादयस्त्वयि त्वद्विषय एवं परिच्छिन्नां गिरं वाणीं बिभ्रति धारयन्ति&nbsp;।
                  इह जगति यत्तत्त्वं वस्तु त्वं न भवसि तत्तत्त्वं वयं पुनर्न विद्मो न जानीमः&nbsp;। सर्वात्मकत्वाद्भवस्य&nbsp;।
                  परिच्छिन्नवाणीमाह—त्वमादित्यस्त्वं चन्द्रस्त्वं वायुस्त्वमग्निस्त्वं जलं त्वमाकाशम्&nbsp;।
                  उ हे&nbsp;। त्वं भूमिस्त्वमात्मा चासीति&nbsp;। ‘उ संबोधनशेषोक्त्योः’ इति मेदिनीकारः&nbsp;॥ अत्र प्रथमार्धे
                  त्वमितिशब्दार्थयोरावृत्तिरसीतिक्रियया दीपिता, तृतीयपादे त्वयीतिरूपान्तरेण विषयत्वेन
                  युष्मदर्थस्त्वमित्येवंरूपो धारणक्रियान्वयी&nbsp;। अन्त्यपादेऽपि त्वमित्येव भवनान्वयीत्यावृत्तीनामावृत्तिरावलीति&nbsp;॥
               </p>
               
            </div> 
            
            <p>संपुटं यथा—</p>
            
            <div class="lg">
               <div class="udāharaṇa">
                  <span class="l">‘णवपल्लवेसु लोलइ घोलइ विडवेसु चलइ सिहरेसु&nbsp;।</span>
                  <span class="l">थवइ थवएसु चलणे वसन्तलच्छी असोअस्स&nbsp;॥ २०३&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[नवपल्लवेषु लोलति घूर्णते विटपेषु चलति शिखरेषु&nbsp;।</span>
                  <span class="l">स्थापयति स्तबकेषु चरणौ वसन्तलक्ष्मीरशोकस्य&nbsp;॥]</span>
                  
               </div>
            </div>
            
            <p>अत्र ‘नवपल्लवेषु— इत्यादिनि ‘अशोकस्य’ इति; ‘लोलति—’ इत्यादीनि ‘वसन्तलक्ष्मीः’ इति
               पदे द्रव्यवाचिनी संपुटक्रमेण मिथः संबध्यमाने मिथः संबद्धान्येव दीपयतः, तदेतत्संपुटं
               नाम दीपकस्य भेदः&nbsp;॥
            </p>
            
            <div class="commentary">
               
               <p><b>णवेत्यादि</b>&nbsp;। “नवपल्लवेषु लोलति घूर्णते विटपेषु चलति शिखरेषु&nbsp;। स्थापयति स्तबकेषु चरणौ वसन्तलक्ष्मीरशोकस्य&nbsp;॥”
                  इहाशोकस्य नवपल्लवेषु वसन्तलक्ष्मीर्लोलति लुठति&nbsp;। तस्य विटपेषु शाखासु घूर्णते, तस्य
                  शिखरेष्वग्रेषु चलति गच्छति, तस्य स्तबकेषु पुष्पगुच्छेषु चरणौ स्थापयति&nbsp;। लोलतीति ﻿<span class="pageinfo">[page 529]</span>‘लोल<a href="" class="note" title="नैष धातुः क्वापि धातुपाठे वर्तंते&nbsp;। ‘लुड विलोडने’ इति, ‘लोड उन्मादे’ इति च भौवादिकौ&nbsp;। उभयोरपि लोडतीति&nbsp;। डलयोरभेदाल्लोलतीति च">*</a> चलने’ तौदादिकः&nbsp;। यद्वा लोकतीति क्विबन्तात्तिप्&nbsp;। अत्र पदद्वयं द्रव्यवाचकं संपुटक्रमेण
                  मिथः संबध्यमानं मिथः संबद्धान्येव पदानि दीपयतीति संपुटम्&nbsp;॥
               </p>
               
            </div> 
            
            <p>रसना यथा—</p>
            
            <div class="lg">
               <div class="udāharaṇa">
                  <span class="l">‘सलिलं विकाशिकमलं कमलानि सुगन्धिमधुसमृद्धानि&nbsp;।</span>
                  <span class="l">मधु <a href="" class="note" title="‘लीलालिकुल’ ग घ">*</a>लीनालिकुलाकुलमलिकुलमपि च मधुरणितमिह&nbsp;॥ २०४&nbsp;॥’</span>
                  
               </div>
            </div>
            
            <p>अत्र रसनाक्रमेण मिथः संग्रथितानि ‘सलिलं विकाशिकमलम्’ इत्यादीनि वाक्यानि ‘इह’ इत्यन्तस्थितेनाधिकरणवाचिना
               द्रव्यदीपकेन दीप्यन्ते; तदेतत् रसनादीपकं नामादिदीपकभेदः&nbsp;॥
            </p>
            
            <div class="commentary">
               
               <p><b>सलिलमित्यादि</b>&nbsp;। जलं प्रफुल्लपद्मम, पद्मानि सुगन्धमधुना समृद्धानि&nbsp;। लीनं यदलिकुलं तेनाकुलं मधु,
                  भ्रमरकुलमपीह वसन्ते मधुरणितं मधुना पुष्परसेन शब्दितं मधौ मधूकद्रुमे वा शब्दितम्&nbsp;।
                  ‘मधु पुष्परसक्षौद्रमद्ये ना तु मधुद्रुमे’ इति मेदिनीकारः&nbsp;। अत्र क्षुद्रघण्टिकाक्रमेण
                  संग्रथितानि सलिलादिपदान्यन्तःस्थिताधिकरणरूपद्रव्यवाचकेनेहेति पदेन दीप्यन्ते&nbsp;॥
               </p>
               
            </div> 
            
            <p>माला यथा—</p>
            
            <div class="lg">
               <div class="udāharaṇa">
                  <span class="l">‘इमिणा सरएण ससी ससिणा वि णिसा णिसाइ<a href="" class="note" title="‘णिसाए’ ग">*</a> कुमुअवणम्&nbsp;।</span>
                  <span class="l">कुमुअवणेण अ पुलिणं <a href="" class="note" title="अत्रैकमात्राया न्यूनत्वाच्छन्दोदोषः प्रतिभाति">*</a>पुलिणेण अ सोहए हंसउलम्&nbsp;॥ २०५&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[अनया शरदा शशी शशिनापि निशा निशया कुमुदवनम्&nbsp;।</span>
                  <span class="l">कुमुदवनेन च पुलिनं पुलिनेन च शोभते हंसकुलम्&nbsp;॥]</span> 
                  
               </div>
            </div>
            
            <p>अत्र मालाक्रमेण परस्परग्रथिताः कर्तारो हेतवश्च शशिप्रभृतयः ‘शोभते’ इति क्रियया दीप्यन्ते;
               तदेतन्मालादीपकं नाम दीपकस्य भेदः&nbsp;॥
            </p>
            
            <p>कः पुनरस्य पूर्वस्माद्विशेषः&nbsp;। पूर्वत्र वृत्तिच्छिन्नं रसनायां सर्वत्र ﻿<span class="pageinfo">[page 530]</span>इह तु स्वतन्त्रं मालापुष्पवत् पदं पदेन युज्यमानं क्रियादिभिः संबध्यतइति <a href="" class="note" title="‘ततोऽयं भिद्यते’ क ख">*</a>ततो भिद्यते&nbsp;॥
            </p>
            
            <div class="commentary">
               
               <p><b>इमिणेत्यादि</b>&nbsp;। “अनया शरदा शशी शशिनापि निशा निशया कुमुदवनम्&nbsp;। कुमुदवनेन च पुलिनं पुलिनेन च शोभते
                  हंसकुलम्&nbsp;॥” इह सर्वत्र शोभत इति क्रियान्वयः&nbsp;। अत्रान्योन्यग्रथनया मालाक्रमस्तेन च
                  प्रधानक्रियायां दीपनम्&nbsp;। परस्परग्रथनया रसनामालयोर्भेदं पृच्छति—<b>क इति</b>&nbsp;। उत्तरम्&nbsp;। <b>पूर्वत्रेति</b>&nbsp;। रसनायां सर्वत्र वृत्त्या छन्दसा छिन्नं भिन्नीभूतं पदं पदेन युज्यते&nbsp;। मालायां तु
                  प्रत्येकमेव पदं पदेन युज्यत इत्यनयोर्भेद इत्यर्थ&nbsp;॥
               </p>
               
            </div> 
            
            <p>चक्रवालं यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘संग्रामाङ‍गणमागतेन भवता चापे समारोपिते</span>
                     <span class="seg">देवाकर्णय<a href="" class="note" title="‘देवालोकय’ क पुस्तके">*</a>  येन येन सहसा यद्यत्समासादितम्&nbsp;।</span>
                     </span>
                  <span class="l">
                     <span class="seg">कोदण्डेन शराः शरैररिशिरस्तेनापि भूमण्डलं</span>
                     <span class="seg">तेन त्वं भवता च कीर्तिरतुला कीर्त्या च <a href="" class="note" title="‘सप्ताब्धयः’ इत्यपि पाठः घ">*</a>लोकत्रयम्&nbsp;॥ २०६&nbsp;॥’</span>
                     </span>
                  
               </div>
            </div>
            
            <p>अत्र ‘संग्रामाङ‍गणमागतेन भवता चापे समारोपिते’ इति भावलक्षणाक्षिप्तस्य भावविशेषस्य
               द्वितीयपादे कारकवीप्सया यत् संक्षेपेणाभिधानं तदेतच्चक्रवालाद्रिणेव मालादीपकेन विस्तारवता
               वेष्टितमिदं चक्रवालं नाम दीपकस्य भेदः&nbsp;॥
            </p>
            
            <div class="commentary">
               
               <p><b>संग्रामेत्यादि</b>&nbsp;। विवृतोऽयं विस्तारगुणे&nbsp;। अत्र भावः क्रिया&nbsp;। सा च सामान्यलक्षणेन ज्ञाता विशेषमाक्षिपति&nbsp;।
                  ज्ञानसामान्यस्य विशेषे जिज्ञासोदयात् तत्र च समारोपणरूपे कारंकजिज्ञासायां सामान्यत
                  एव वीप्सयाभिधानं येनेति यदिति च&nbsp;। विस्तरवत्त्वैन चक्रवालादिसाम्यमस्य&nbsp;॥ इति दीपकालंकारनिरूपणम्&nbsp;॥
               </p>
               
            </div> 
            
            <p>क्रमालंकारनिरूपणम्&nbsp;।</p> 
            
            <p>क्रमलक्षणमाह—</p>
            
            <div class="lg">
               <div class="kārikā">
                  <span class="l">शब्दस्य यदि वार्थस्य द्वयोरप्यनयोरथ&nbsp;।</span>
                  <span class="l">भणनं परिपाट्या यत् क्रमः स परिकीर्तितः&nbsp;॥ ७९&nbsp;॥</span>
                  
               </div>
            </div>﻿<span class="pageinfo">[page 531]</span>
            
            <div class="commentary">
               
               <p><b>शब्दस्येति</b>। शब्दार्थयोः परिपाठ्या भणनं क्रमः&nbsp;। शब्दतदर्थतदुभयभेदात्स त्रिधेति विभागः&nbsp;॥
               </p>
               
            </div> 
            
            <p>अत्र शब्दपरिपाटी द्विधा—पदतो वाक्यतश्च&nbsp;। तयोराद्या यथा—</p>
            
            <div class="lg">
               <div class="udāharaṇa">
                  <span class="l">‘तस्याः प्रवृद्धलीलाभिरालापस्मितदृष्टिभिः&nbsp;।</span>
                  <span class="l">जीयन्ते वल्लकीकुन्दस्रगिन्दीवरसंपदः&nbsp;॥ २०७&nbsp;॥’</span>
                  
               </div>
            </div>
            
            <p>अत्रालापस्मितदृष्टिभिः पदार्थौर्वल्लकी<a href="" class="note" title="‘वल्लक्यादयः पदार्थाः’ ध">*</a>कुन्दस्रगिन्दीवरसंपदः पदार्था जीयन्त इति शब्दपरिपाट्या भणनम्; सेयं पदतः शब्दपरिपाटी
               क्रमः&nbsp;॥
            </p>
            
            <div class="commentary">
               
               <p><b>तस्या इत्यादि</b>&nbsp;। तस्या आलापस्मितदृष्टिभिर्वचनेषद्धासालोकनैर्वल्लकीकुन्दस्रगिन्दीवरसंपदो वीणाकुन्दमालानीलाब्जसंपत्तयो
                  जीयन्ते&nbsp;। कीदृशीभिः&nbsp;। उपचितविलासाभिः&nbsp;। अत्र शब्दस्य पदरूपस्य परिपाट्या भणनमिति पदघटितः
                  शाब्दक्रमः&nbsp;॥
               </p>
               
            </div> 
            
            <p>वाक्यतो यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘इन्दुर्मूर्ध्नि शिवस्य शैलदुहितुर्वक्रो नखाङ‍क स्तने</span>
                     <span class="seg">देयाद्वोऽभ्युदयं द्वयं तदुपमामालम्बमानं मिथः&nbsp;।</span>
                     </span>
                  <span class="l">
                     <span class="seg">संवादः प्रणवेन यस्य दलता<a href="" class="note" title="‘लसता’ ख">*</a> कायैकतायां तयो-</span>
                     <span class="seg">रूर्ध्वद्वारि<a href="" class="note" title="‘ऊर्ध्वद्वारविचिन्तितेन’ ख ग">*</a> विचिन्तितेन च हृदि <a href="" class="note" title="‘हृदि ध्यातः, स्वरूपेण च’ क ग">*</a>ध्यातस्वरूपेण च २०८’</span>
                     </span>
                  
               </div>
            </div>
            
            <p>अत्र ‘इन्दुर्मूर्ध्नि शिवस्य', शैलदुहितुर्वक्रो नखाङ‍कः स्तने’ इति <a href="" class="note" title="‘चान्यार्थवाचिनौ’ क ख">*</a>वाच्यार्थवाचिनौ शब्दसमुदायौ क्रमेण ‘ऊर्ध्वद्वारि<a href="" class="note" title="‘ऊर्ध्वद्वारविचिन्तितेन’ ख ग">*</a> विचिन्तितेव च’, ‘हृदि <a href="" class="note" title="‘हृदि ध्यातः, स्वरूपेण च’ क ग">*</a>ध्यातस्वरूपेण च’ इति वाक्यार्थद्वयवाचिभ्यां शब्दसमुदायाभ्यां संबध्येते; सेयं वाक्यतः
               शब्दपरिपाटि क्रमः&nbsp;॥
            </p>
            
            <div class="commentary">
               
               <p><b>इन्दुरित्यादि</b>&nbsp;। विवृतोऽयं संमितत्वगुणे&nbsp;। अत्र वाक्यार्थाभिधायकौ शब्दसमुदायौ तादृशाभ्यां शब्दसमुदायाभ्यां
                  संबद्धाविति वाक्यघटितः शाब्दक्रमः&nbsp;॥
               </p>
               
            </div> ﻿<span class="pageinfo">[page 532]</span>
            
            <p>अर्थपरिपाटी द्विधा—कालतो देशतश्च&nbsp;। तयोराद्या यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘हस्ते लीलाकमलमलकं बालकुन्दानुविद्धं</span>
                     <span class="seg">नीता लोध्रप्रसवरजसा पाण्डुतामाननश्रीः&nbsp;।</span>
                     </span>
                  <span class="l">
                     <span class="seg">चूडापाशे नवकुरबकं चारु कर्णे शिरीषं</span>
                     <span class="seg">सीमन्ते च त्वदुपगमजं यत्र नीपं वधूनाम्&nbsp;॥ २०९&nbsp;॥’</span>
                     </span>
                  
               </div>
            </div>
            
            <p>अत्र ‘हस्ते’ लीलाकमलमलकं बालकुन्दानुविद्धम्’ इत्याद्यर्थानां शरदादिकालक्रमेण भणनम्;
               सेयं कालतोऽर्थपरिपाटी क्रमः&nbsp;॥
            </p>
            
            <div class="commentary">
               
               <p><b>हस्ते इत्यादि</b>&nbsp;। यत्र पुर्यां वधूनां हस्ते लीलाकमलम्, अलकं चूर्णकुन्तलं बालकुन्देनानुविद्धं संबद्धम्&nbsp;।
                  लोध्रप्रसवस्य लोध्रपुष्पस्य रजसा धूल्या मुखश्रीः पाण्डुतां श्वेततां नीता&nbsp;। चूडापाशे
                  प्रशस्तशिखायां नूतनकुरबकपुष्पम्, चारु मनोज्ञं शिरीषपुष्पं कर्णे, सीमन्ते नीपं कदम्बपुष्पम्&nbsp;।
                  त्वदुपगमस्त्वदीयागमनं तस्माज्जातम्&nbsp;। इदं सर्वपुष्पविशेषणम्&nbsp;। ‘चूडा शिखायां बाहुभूषणे’
                  इति मेदिनीकारः। शिखापरस्यापि पाशपदस्य केशपरत्वेमेव&nbsp;। अत्र शरदादिकालक्रमेणार्थानां
                  क्रमादार्थक्रमः&nbsp;॥
               </p>
               
            </div> 
            
            <p>द्वितीया यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘पायाद्वो रचितत्रिविक्रमतनुर्देवः स दैत्यान्तको</span>
                     <span class="seg">यस्याकस्मिकवर्धमानवपुषस्तिग्मद्युतेर्मण्डलम्&nbsp;।</span>
                     </span>
                  <span class="l">
                     <span class="seg">मौलौ रत्नरुचि<a href="" class="note" title="‘रत्नरुचिः’ ग घ">*</a> श्रुतौ परिलसत्ताटंङ‍कान्ति<a href="" class="note" title="‘तालङ‍ककान्तिः’ ग घ">*</a> क्रमा-</span>
                     <span class="seg">ज्जातं<a href="" class="note" title="‘यातं’ ग घ">*</a> वक्षसि कौस्तुभाभमुदरे नाभीसरोजोपमम्&nbsp;॥ २१०&nbsp;॥’</span>
                     </span>
                  
               </div>
            </div>
            
            <p>अत्र त्रिविक्रमतोनोर्वैकुण्ठस्य प्रवृद्धिसमये क्रमेणैव मौलिश्रुतिवक्षउदरलक्षणेषु शरीरदेशेषु
               भास्वन्मण्डलस्य चूडारत्नताटङ‍ककौस्तुभनाभ्यम्बुजैर्योऽयमौपम्यलाभः; <a href="" class="note" title="‘उमौपम्यलाभो ग घ">*</a>सेयं देशतोऽर्थपरिपाटी क्रमः&nbsp;॥
            </p>﻿<span class="pageinfo">[page 533]</span>
            
            <div class="commentary">
               
               <p><b>पायादित्यादि</b>&nbsp;। स देवो वो युष्मान् पायात् रक्षतात्&nbsp;। कीदृशः&nbsp;। रचिता त्रिविक्रमस्य वामनस्य तनुः
                  शरीरं येन सः&nbsp;। दैत्यनाशकश्च&nbsp;। यस्वाकस्माद्वर्धमानशरीरस्य सूर्यमण्डलं मौलो रत्नरुचि
                  जातम्, क्रमात् श्रुतौ कर्णे शोभमानताटङ‍ककान्ति जातम्, वक्षसि कौस्तुभदीप्ति जातम्,
                  उदरै नाभिपद्मोपमं जातम्&nbsp;। ‘कौस्तुभो मणिः’ इत्यमरः&nbsp;। इह हरेर्नाभिपद्मस्य श्वेततया रूपेण
                  न साम्यं किं त्वाकारादिनेत्यवधेयम्&nbsp;। ‘वैकुण्ठो विष्टरश्रवाः’ इत्यमरः&nbsp;। अत्र मौलिप्रभृतिदेशपुरस्कारेणार्थक्रमः&nbsp;॥
               </p>
               
            </div> 
            
            <p>उभयपरिपाटी द्विधा—शब्दप्रधाना, अर्थप्रधाना च&nbsp;। तयोराद्या
               यथा—
            </p>
            
            <div class="lg">
               <div class="udāharaṇa">
                  <span class="l">
                     <span class="seg">‘पङ‍कअ पङ्कि वहेलिअ कुवलअ खित्तउ दहहिं</span>
                     <span class="seg">वालिहिं बिम्ब विविल्लिओ घत्तिओ चन्दु णहहि&nbsp;।</span>
                     </span>
                  <span class="l">
                     <span class="seg">करणअणाहरवअणहिं तहिं लीलावइहिं</span>
                     <span class="seg">णिअसिट्टि वि उच्चिट्ठिणा इं पआवइहिं&nbsp;॥ २११&nbsp;॥’</span>
                     </span>
                  
               </div>
            </div>
            
            <div class="lg">
               <div class="chāyā">
                  <span class="l">
                     <span class="seg">[पङ‍कजं पङ‍केऽवहेल्य कुवलयं क्षिप्त्वा हृदे</span>
                     <span class="seg">वृन्ते बिम्बं विप्रकीर्णे निरस्तश्चन्द्रो नभसि&nbsp;।</span>
                     </span>
                  <span class="l">
                     <span class="seg">करनयनाधरवदनैस्तत्र लीलावत्यां</span>
                     <span class="seg">निजसृष्टिरप्युत्सृष्टा किं प्रजापतिना&nbsp;॥]</span>
                     </span>
                  
               </div>
            </div>
            
            <p>अत्र पङ‍कजकुवलयबिम्बिफलचन्द्रमसां करनयनाघरवदनैर्यथासंख्यं पराजयत इति शब्दपरिपाठ्यैव
               पङ‍कजानि पङ‍के न्यस्तानि, कुवलयानि हृदे क्षिप्तानि, बिम्बं <a href="" class="note" title="‘मुहपूरिअतिणवज्ज वाली’ इतिदेशीनाममालनुसारेण सच्छिन्द्रं तृण वृन्तमपि भवति&nbsp;। ‘वृत्तौ’ ग घ">*</a>वृन्ते प्रकीर्णम्, चन्द्रो नभसि निरस्त इत्याधाराणामुपर्युपरिभावः, क्रियाणां च त्यागतारतम्यमित्यर्थपरिपाटी
               न्यग्भवति; सेयं शब्दप्रधानोभयपरिपाटी क्रमः&nbsp;॥
            </p>
            
            <div class="commentary">
               
               <p><b>पङ‍क इत्यादि</b>&nbsp;। “पङ‍कजानि पङ‍क न्यस्तानि कुवलयानि क्षिप्तानि ह्रदे कृत्तौ बिम्बं विनिकीर्णं निरस्तश्चन्द्रो
                  नभसि&nbsp;। करनयनाधरवदनैस्तस्यां लीलावत्यां निजसृष्टिरप्युत्सृष्टेव प्रजापतिना&nbsp;॥” इह प्रजापतिना
                  ब्रह्माणा तस्यां लीलावत्यां नायि-﻿<span class="pageinfo">[page 534]</span>कायाँ हस्तनेत्राधरमुखैर्निजसृष्टिरप्युत्सृष्टेव दत्तेव&nbsp;। पङ‍कजादीनामपासनात्&nbsp;। तदेवाह—पङ‍कजानि
                  पद्मे कर्दमे न्यस्तानि&nbsp;। नीलाब्जानि ह्रदेऽगाधजले क्षिप्तानि&nbsp;। वृत्तौ वेष्टने बिम्बफलं
                  न्यस्तम्, चन्द्रो गगने क्षिप्त इति&nbsp;। ‘स्रष्टा प्रजापतिर्वेधाः’ इत्यमरः&nbsp;। अत्र पङ‍कजादीनां
                  करादिना जये शाब्दक्रमः प्रधानीभूतोऽधिकरणानामुपर्युपरिभावः, क्रियाणां च त्यागतारतम्यमित्यार्थक्रमश्च
                  न्यग्भूतोऽप्रधान इत्युभयक्रमेऽपि शब्दप्रधानता&nbsp;॥
               </p>
               
            </div> 
            
            <p>अर्थप्रधाना यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘गङ‍गे देवि दृशा पुनीहि यमुने मातः पुनर्दर्शनं</span>
                     <span class="seg">संप्रश्नोऽस्तु पितः प्रयाग भगवन्न्यग्रोध मां ध्यास्यसि&nbsp;।</span>
                     </span>
                  <span class="l">
                     <span class="seg">तं हारासिलतावतंसविपुलस्थूलंसवक्षोभुजं</span>
                     <span class="seg">पुंभावं भवतामवन्तिनगरीनाथं दिदृक्षामहे&nbsp;॥ २१२&nbsp;॥’</span>
                     </span>
                  
               </div>
            </div>
            
            <p>अत्र गङ‍गायमुनाप्रयागन्यग्रोधतत्पुंभावावन्तिनगरीनाथलक्षणानामर्थानां मुख्यक्रमेण ‘
               देवि दृशा पुनीहि’, ‘मातः पुनर्दर्शनम्’, ‘पितः संप्रश्नः’, ‘भगवन्मां ध्यास्यसि’ इति
               मुख्यक्रमेणैव संभ्रमद्भिर्वचोविशेषैरभ्यर्थ्य<a href="" class="note" title="‘अभ्यर्चा’ क">*</a> ‘भवतामेव पुंभावमवन्तिनगरीनाथं दिदृक्षामहे’ इति येयमभ्यर्थनाभङ्गिः सार्थपरिपाटीकृता
               तस्यां च ‘गङ‍गे’ यमुने, प्रयाग, न्यग्रोध’ इति, ‘हारासिलतावतंसविपुलवक्षःस्थूलांस’ इति
               च शब्दपरिपाटी परस्परमुपमानोपमेयभूते न्यग्भवतः, सेयमर्थप्रधानोभयपरिपाटी क्रमः&nbsp;॥
            </p>
            
            <div class="commentary">
               
               <p><b>गङ‍गेत्यादि</b>&nbsp;। हे गङ‍गे देवि, दृशा मां पुनीहि, हे मातर्यमुने, पुनर्दर्शनमस्तु, हे पितः प्रयाग,
                  भवान् स्वाप्रश्नोऽस्तु सुसंवादोऽस्तु&nbsp;। हे भगवन् न्यग्रोध अक्षयवट, मां ध्यास्यसि, स्मरिष्यसि&nbsp;।
                  तमवन्तिनगरीनाथमुज्जियिनीपतिं, भोजराजं नृपं वयं दिदृक्षामहे द्रष्टुमिच्छामः&nbsp;। कीदृशम्&nbsp;।
                  हारखङ‍गलताकर्णालंकारैर्विपुलाः पीनबाहुमूल्युक्तवक्षोभुजा यस्य तम्&nbsp;। भवतामेव पुंभावं
                  पुरुषरूपम्&nbsp;। स्वाप्रश्न इति&nbsp;। स्वस्य ﻿<span class="pageinfo">[page 535]</span>आ समन्तात् प्रश्नः संवादः&nbsp;। यथा आपृच्छस्वेत्यत्र&nbsp;। वतंसेन कर्णालंकारेण विपुलः स्थूलश्चांसो
                  बाहुमूलं यत्र वक्षसि तत्&nbsp;। ‘वतंसः कर्णपूरे स्यात्’ इति विश्वः&nbsp;। अत्रादरवता वचनरचनेनाभ्यर्च्य
                  प्रार्थनाभाङ्गिरर्थपरिपाटीकृता&nbsp;। तस्यां च गङ‍गया हारस्य, यमुनयासिलतायाः, प्रयागेण
                  वतंसविपुलस्थूलांसवक्षसः, न्यग्रोधेन भुजस्य शाब्देन क्रमेण मिथ उपमानोपमेयभावो न्यग्भूत
                  इत्युभयक्रमेऽर्थप्रधानता&nbsp;॥ इति क्रमालंकारनिरूपणम्&nbsp;॥
               </p>
               
            </div> 
            
            <p>पर्यायलंकारनिरूपणम्&nbsp;।</p> 
            
            <p>पर्यायं लक्षयति—</p>
            
            <div class="lg">
               <div class="kārikā">
                  <span class="l">मिषं यदुक्तिभङ्गिर्यावसरो यः स सूरिभिः&nbsp;।</span>
                  <span class="l">निराकाङ‍क्षोऽथ साकाङ‍क्षः पर्याय इति गीयते&nbsp;॥ ८०&nbsp;॥</span>
                  
               </div>
            </div>
            
            <div class="commentary">
               
               <p><b>मिषमिति</b>&nbsp;। यन्मिषम्, योक्तिभङ्गिः, यश्चावसरः स पर्यायः&nbsp;। मिषाद्यन्यतम एव पर्याय इति लक्षणम्&nbsp;॥
               </p>
               
            </div> 
            
            <p>तेषु निराकाङ‍क्षं मिषं यथा—</p>
            
            <div class="lg">
               <div class="udāharaṇa">
                  <span class="l">‘मया विमुक्ता बाहिरेव वल्लकी व्रजेदवश्‍यायकणैश्च सार्द्रताम्&nbsp;।</span>
                  <span class="l">द्रुतं तदेनां करवै निचोलके कयाचिदेवं मिषतो विनिर्यये २१३’</span>
                  
               </div>
            </div>
            
            <p>अत्र ‘कयाचिदेवं मिषतो विनिर्यये’ इत्युदर्काभिधानेनाकाङ‍क्षा<a href="" class="note" title="‘निराकृतेर्निराकाङ‍क्ष’ क ‘निराकृतेति’ ख">*</a>निवृत्तेर्निराकाङ‍क्षमेतन्मिषं नाम पर्यायभेदः&nbsp;॥
            </p>
            
            <div class="commentary">
               
               <p><b>मयेत्यादि</b>। कयाचिन्नायिकया एवमनेन प्रकारेण मिषतो व्याजाद्विनिर्यये बहिर्भूतम्&nbsp;। तदेवाह—मया त्यक्ता
                  वल्लकी वीणा बहिरेव गच्छेत्&nbsp;। अवश्‍यायकणैर्हिमलवैः सार्द्रतां च व्रजेत्&nbsp;। तत एनां शीघ्रं
                  निचोलके वस्त्रेऽहं करवै करिष्यामि&nbsp;। 'अवश्‍यायस्तु नीहारः’ इत्यमरः&nbsp;। ‘निचोलः प्रच्छदपटः’
                  इति च&nbsp;। उदर्क उत्तरकालशुद्धिस्तदभिधानं मिषपर्यायः&nbsp;॥
               </p>
               
            </div> 
            
            <p>तदेव साकाङ‍क्षं यथा—</p>
            
            <div class="lg">
               <div class="udāharaṇa">
                  <span class="l">‘दशत्यसौ परभृतः सहकारस्य मञ्जरीम्&nbsp;।</span>
                  <span class="l">तमहं वारयिष्यामि युवाभ्यां स्वैरमास्यताम्&nbsp;॥ २१४&nbsp;॥’</span>
                  
               </div>
            </div>﻿<span class="pageinfo">[page 536]</span>
            
            <p>अत्र ‘कयाचिदेवं मिषतो विनिर्यये’ इतिवदुदर्कानभिधानात् साकाङ‍क्षमेतन्मिषं नाम पर्यायस्य
               भेदः&nbsp;॥
            </p>
            
            <div class="commentary">
               
               <p><b>दशतीत्यादि</b>&nbsp;। असौ परभृतः पिकः सहकारस्य भञ्जरी दशति तमहं वारयिष्यामि&nbsp;। ततो युवाभ्यां स्वैरं स्वच्छन्दमास्यतामुपविश्‍यताम्&nbsp;।
                  ‘स्वच्छन्दमन्दयोः स्वैरम्’ इति विश्वः&nbsp;। अत्रोदर्कानभिधानात्साकाङ‍क्षत्वम्&nbsp;॥
               </p>
               
            </div> 
            
            <p>निराकाङ‍क्षोक्तिभङ्गिर्यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘राजन् राजसुता न पाठयति मं देव्योऽपि तूष्णीं स्थिताः</span>
                     <span class="seg">कुब्जे भोजय मां कुमार कुशलं<a href="" class="note" title="‘गम्यते’ ग">*</a> नाद्याज्जुके भुज्यते&nbsp;।</span>
                     </span>
                  <span class="l">
                     <span class="seg">इत्थं नाथ शुकस्तवारिभवने मुक्तोऽध्वगैः पञ्जरा-</span>
                     <span class="seg">च्चित्रस्थानवलोक्य <a href="" class="note" title="‘सचिवैर्नाद्यचापि कि भुज्यते’ इति, ‘शून्यूबलभावैकैकमाभावते’ इति च काव्यप्रकाशेऽप्रस्तुतप्रशंसायामुदाहृतेऽस्मिन्नेव श्लोके पाठभेदः">*</a>वेश्‍मवलभीष्वेकैकमाभाषते&nbsp;॥ २१५&nbsp;॥’</span>
                     </span>
                  
               </div>
            </div>
            
            <p>अत्रानयोक्तिभङ‍ग‍या शून्यीकृतारिनगरस्य नरपतेः कश्चित् प्रतापं वर्णयति&nbsp;। तत्र वाक्यस्य
               परिपूर्णत्वेन निराकाङ‍क्षत्वान्निराकाङ‍क्षेयमुक्तिभङ्गिः&nbsp;॥
            </p>
            
            <div class="commentary">
               
               <p><b>राजन्नित्यादि</b>&nbsp;। हे नाथ हे प्रभो, तबारिभवने शत्रुगृहे इत्थमनेनाकारेण वेश्‍मवलभीषु गृहोपरिकुटीषु
                  चित्रलिखितानेतान्विलोक्य प्रत्येकं शुक आभाषते वदति&nbsp;। कीदृशः&nbsp;। अध्वगैः पथिकैः पञ्जरान्मुक्तस्त्यक्तः&nbsp;।
                  आभाषणस्वरूपमाह—हे राजन्, राजसुता कुमारिका मां न पाठयति&nbsp;। देव्यो महादेव्योऽपि तूष्णीं
                  स्थिताः कृतमौनाः&nbsp;। हे कुब्जे, मां भोज्य&nbsp;। हे कुमार राजबालक, तव कुशलम्&nbsp;। हे अज्जुके
                  गणिके, अद्य मया न भुज्यते&nbsp;। ‘देवी कृताभिषेकायाम्’ इत्यमरः&nbsp;। बाहुल्येन कुब्जायाः शुकभोजनं
                  नृपगृहे कर्म&nbsp;। ‘युवराजस्तु कुमारः’ इत्यमरः&nbsp;। ‘नाट्योक्तौ गणिकाज्जुका’ इति च&nbsp;। अत्र
                  प्रतापवर्णने पूर्णवाक्यतया निराकाङ‍क्षत्वम्&nbsp;। उक्तौ तु भङ‍गर्व्वक्तैव&nbsp;॥
               </p>
               
            </div> 
            
            <p>साकाङ‍क्ष यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘शान्त्यै वोऽस्तु कपालदाम जगतां पत्युर्यदीयां लिपिं</span>
                     <span class="seg">क्वापि क्वापि गणाः पठन्ति षदशो नातिप्रसिद्धाक्षराम्&nbsp;।</span>
                     </span>﻿<span class="pageinfo">[page 537]</span>
                  <span class="l">
                     <span class="seg">विश्वं सक्ष्यति वक्ष्यति क्षितिमपामीशिष्यतेऽशिष्यते<a href="" class="note" title="‘शिष्यते’ ग">*</a></span>
                     <span class="seg">नागै रागिषु रंस्यतेऽत्स्यति जगन्निर्वेक्ष्यति द्यामिति&nbsp;॥ २१६&nbsp;॥’</span>
                     </span>
                  
               </div>
            </div>
            
            <p>अत्रानयोक्तिभङ‍ग‍या ब्रह्माद्यस्तमयेऽप्यनस्तमितस्य भगवतो महेश्वरस्य प्रभावो वर्ण्यते,
               तत्र च ‘यदीयां लिपिं क्वापि क्वापि गण्माः पठन्ति पदशो नातिप्रसिद्धाक्षराम्’ इत्यनेनैव
               वाक्येऽस्मिन्नाकाङ‍क्षोत्थाप्यते&nbsp;। सा च ‘विश्वं स्रक्ष्यति’ इत्यस्मिन्नीदृशी—ब्रह्माणां<a href="" class="note" title="‘ब्रह्माणश्च’ इति युक्तं प्रतिभाति&nbsp;। ‘चतुर्युगसहस्रान्ते ब्रह्माणो दिनमुच्यते’ इत्यत्र प्रमाणम्">*</a> चतुर्युगसहस्रान्ते दिनमेकमिति मानेनैष वर्षशतजीवी विश्वं स्रक्ष्यति ब्रह्मेति ज्ञाप्यते,
               कपालं चास्य भगवतो भूषणं भविष्यति<a href="" class="note" title="‘भविष्यतीति’ क ख">*</a>&nbsp;। ‘वक्ष्यति क्षितिम्’ इत्यस्मिन्नीदृशी—ब्रह्माणामयं<a href="" class="note" title="‘ब्रह्माणामेवं वर्षशतेन’ इति भवेत्&nbsp;। यत्र ब्राह्मे वर्षे मानुषचतुर्युगसहस्रात्मकमेकं दिनमित्यर्थः">*</a> (?) वर्षशतेनैकं दिनमिति मानेनैष पुरुषायुषजीवी क्षितिं वक्ष्यति विष्णुरिति ज्ञाप्यते,
               कपालं चास्य भगवतो भूषा भविष्यतीति&nbsp;। एवम् ‘अपामीशिष्यते—’ इत्यादिषु वरुणकामयमेन्द्रविषयत्वेन
               योजनीयम्&nbsp;। सेयमनेकप्रकारेण ब्रह्मादीनां साक्षादनभिधानेन साकाङ‍क्षोक्तिभङ्गि&nbsp;॥
            </p>
            
            <div class="commentary">
               
               <p><b>शान्त्या इत्यादि</b>&nbsp;। जगतां पत्युर्हरस्य कपालदाम ललाटमाला वो युष्माकं शान्त्यै शमायास्तु&nbsp;। पञ्चवक्रतया
                  कपालानां माला&nbsp;। यदीयां लिपिं यत्संबन्धिनीमक्षरालीं गणा नन्द्यादयः क्वापि पदशः पदक्रमेण
                  पठन्ति वाचयन्ति&nbsp;। कीदृशीम्&nbsp;। नातिप्रसिद्धवर्णाम्&nbsp;। अत एव क्वाचित्कः पाठः&nbsp;। पाठविषयमाह—अयं
                  शिवो विश्वं जगत् स्रक्ष्यति निर्मास्यति&nbsp;। क्षितिं भूमिं क्क्ष्यति धारयिष्यति&nbsp;। अपामीशिष्यते
                  जलेष्वैश्वर्यं लप्स्यते&nbsp;। नागैः सर्पैरशिष्यते भोक्ष्यते&nbsp;। अयं रागिषु विषयासक्तेषु
                  रंस्यते क्रीडिष्यति&nbsp;। जगदयमत्स्यसि भक्षिष्यति&nbsp;। द्यां स्वर्गं निर्वेक्ष्यत्युपभोक्ष्यति&nbsp;।
                  इति&nbsp;। स्रक्ष्यतीति ‘सृज विसर्गे’ लृटू&nbsp;। ‘सृजिदृशोर्झल्यमकिति’ ﻿<span class="pageinfo">[page 538]</span> ६।१। ५८’ इत्यम्&nbsp;। वक्ष्यतीति ‘वह प्रापणे’ लृट्&nbsp;। ‘षढोः कः सि ८।२।४१’ इति कत्वम्&nbsp;।
                  ईशिष्यत इति ‘ईश ऐश्वर्ये’ लृट्&nbsp;। अशिष्यत इति ‘अश भोजने’ लृटि कर्मणि&nbsp;। रंस्यत इति ‘रमु
                  क्रीडायाम्’ लृट्&nbsp;। अत्स्यतीति ‘अद भक्षणे’ लृट्&nbsp;। निर्वेक्ष्यतीति निपूर्वात् विशेर्लृट्&nbsp;।
                  अस्तसमये विनाशे&nbsp;। ब्रह्मणा करणेनेदृशी आकाङ‍क्ष&nbsp;। चतुर्णां युगानामेकसहस्रेण ब्रह्मण
                  एकं दिनम्&nbsp;। अनेनैव क्रमेणाहोरात्रादिकम्&nbsp;। ईदृश्‍याकाङ‍क्षा&nbsp;। शतसंख्यब्रह्मापवर्गान्तरमेकं
                  दिनं वैष्णवम्&nbsp;। अनेनैव क्रमेणाहोरात्रादिकम्&nbsp;। पुरुषायुषेति अचतुरादौ निपातितम्&nbsp;। अपामीशिष्यत
                  इति वरुणादयो ज्ञेयाः&nbsp;। अत्र ब्रह्मादीनां साक्षादभिधानाभावात् साकाङ‍क्षता&nbsp;॥
               </p>
               
            </div> 
            
            <p>अवसरो निराकाङ‍क्षो यथा—</p>
            
            <div class="lg">
               <div class="udāharaṇa">
                  <span class="l">‘अथ तैः परिदेविताक्षरैर्हृदये दिग्धशरैरिवार्दितः<a href="" class="note" title="‘आदित’ इति कुमारसंभवटीकायां मल्लिनाथवृतः पाठः">*</a>&nbsp;।</span>
                  <span class="l">रतिमभ्युपपत्तुमातुरां मधुरात्मानमदर्शयत्पुरः&nbsp;॥ २१७&nbsp;॥’</span>
                  
               </div>
            </div>
            
            <div class="commentary">
               
               <p><b>अथेत्यादि</b>&nbsp;। अनन्तरं मधुर्वसन्तोऽग्रे आत्मानमदर्शयत् दर्शितवान्&nbsp;। किं कर्तुम्&nbsp;। आतुरां विह्वलां
                  रतिं कामवधूमभ्युपपत्तुं बोधयितुम्&nbsp;। कीदृशः&nbsp;। तैः परिदेविताक्षरैर्विलापाक्षरैर्दिग्धर्विषाक्तशरैरिवार्दितः
                  पीडितः&nbsp;। ‘विलापः परिदेवनम्’ इत्यमरः&nbsp;। ‘दिग्धो विषाक्तबाणे स्यात्पुंसि लिप्तेऽन्यलिङ‍गकः’
                  इति मेदिनीकारः&nbsp;। नानार्थत्वादेव, नियमार्थं शरपदमिह&nbsp;। अत्र वसन्तविर्भावप्रस्तावो निरपेक्ष
                  एवेति निराकाङ‍क्षत्वम्&nbsp;॥
               </p>
               
            </div> 
            
            <p>अत्र</p>
            
            <div class="lg">
               <div class="udāharaṇa">
                  <span class="l">‘क्व नु ते हृदयंगमः सखा कुसुमायोजितकार्मुको मधुः&nbsp;।</span>
                  <span class="l">न खलूग्ररुषा पिनाकिना गमितः सोऽपिसुहृद्गतां गतिम्&nbsp;॥ २१८&nbsp;॥’</span>
                  
               </div>
            </div>
            
            <p>इति यानि रतेः परिदेविताक्षराणि तैराकृष्टहृदयस्य मधोर्योऽयमात्मदर्शनाय प्रस्तावः सोऽयं
               न किंचनाकाङ‍क्षतीति निराकाङ‍क्षोऽयमवसरः पर्यायस्य भेदः&nbsp;॥
            </p>
            ﻿<span class="pageinfo">[page 539]</span>
            
            <p>साकाङ‍क्षो यथा—</p>
            
            <div class="lg">
               <div class="udāharaṇa">
                  <span class="l">‘अज्जवि बालो दामोअरो त्ति इअ जम्पिए जसोआए&nbsp;।</span>
                  <span class="l">कह्णमुहपेसिअच्छं णिहुअं हसिअं वअवहूए<a href="" class="note" title="गाथासप्तशत्यां तु ‘वअवहूहिं’ इथि पाठः, ‘व्रजवधूभिः’ इति छाया च">*</a>&nbsp;॥ २१९&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[अद्यापि बालो दामोदर इतीति जल्पिते यशोदया&nbsp;।</span>
                  <span class="l">कृष्णमुखप्रेषिताक्षं निभृतं हसितं व्रजवध्वा<a href="" class="note" title="गाथासप्तशत्यां तु ‘वअवहूहिं’ इथि पाठः, ‘व्रजवधूभिः’ इति छाया च">*</a>&nbsp;॥]</span>
                  
               </div>
            </div>
            
            <p>अत्र ‘अद्यापि बालो दामोदरः’ इति यशोदया कृतप्रस्तावनस्य कृष्णस्य वक्रे विन्यस्तलोचनया
               तद्रहस्यवेदिन्या व्रजवधूमतल्लिकया यदेतन्निभृतं हसितं तत् तवाम्बा <a href="" class="note" title="‘बालत्वम्’ ग">*</a>बालं त्वां ब्रूते, त्वं तु मादृशीभिर्निधुवनविदग्धाभिर्दिवानिशं यमुनानिकुञ्जोदरेषु
               विहरसीत्यादिनार्थजातेन साकाङ्क्षमिति साकाङ‍क्षोऽयमवसरः पर्यायस्य भेदः&nbsp;॥
            </p>
            
            <div class="commentary">
               
               <p><b>अज्जवि इत्यादि</b>&nbsp;। “अद्यापि बालो दामोदक इतीति जल्पिते यशोदया&nbsp;। कृष्णमुखप्रेषिताक्षं निभृतं हसितं व्रजवध्वा&nbsp;॥”
                  यशोदया कृष्णबाल्य उद्भाविते व्रजवधूः स्मेरं दृष्ट‍वा काचित् कस्यैचित् कथयति—<b>अद्यापीति</b>&nbsp;। यशोदयाद्यापि दामोदरो बाल एवेत्युक्ते कयाचिद्नोपवध्वा कृष्णमुखे प्रेषितं न्यस्तमक्षि
                  यत्र हसिते एवं निभृतमेकान्ते हसितम्&nbsp;। रहो रहस्यमेकान्तचेष्टा&nbsp;। मतल्लिका प्रशस्ता&nbsp;।
                  ‘मतल्लिका मचर्चिका प्रकाण्डमुद्धतल्लजौ&nbsp;। प्रशस्तवाचकान्यमूनि’ इत्यमरः&nbsp;। निधुवनं सुरतम्&nbsp;।
                  ‘निधुवनमायोजनमाहुः’ इति हारावली&nbsp;। अत्रानेकेनार्थजातेव साकाङ‍क्षता व्यक्तैव&nbsp;॥ इति पर्यायालंकारनिरूपणम्&nbsp;॥
               </p>
               
            </div> 
            
            <p>अतिशयोक्त‍यलंकारः&nbsp;।</p> 
            
            <p>अतिशयलक्षणमाह—</p>
            
            <div class="lg">
               <div class="kārikā">
                  <span class="l">विवक्षया विशेषस्य लोकसीमातिवर्तिनी&nbsp;।</span>
                  <span class="l">असावतिशयोक्तिः स्यादलंकारोत्तमा च सा&nbsp;॥ ८१&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">सा च प्रायो गुणानां च क्रियाणां चोपकल्पते<a href="" class="note" title="‘चोपकल्पते’ क ख">*</a>&nbsp;।</span>
                  <span class="l">नहि द्रव्यस्य जातेर्वा भवत्यतिशयः कचित्&nbsp;॥ ८२&nbsp;॥</span>
                  
               </div>
            </div>
            ﻿<span class="pageinfo">[page 540]</span>
            
            <div class="lg">
               <div class="kārikā">
                  <span class="l">प्रभावातिशयो यश्च यश्चानुभवनात्मकः&nbsp;।</span>
                  <span class="l">अन्योन्यातिशयो यश्च तेऽपि नातिशयात्पृथक्&nbsp;॥ ८३&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">अलंकारान्तराणामप्येकमाहुः परायणम्&nbsp;।</span>
                  <span class="l">वागीशमहितामुक्तिमिमामतिशयाह्व याम्&nbsp;॥ ८४&nbsp;॥</span>
                  
               </div>
            </div>
            
            <div class="commentary">
               
               <p><b>विवक्षेति</b>&nbsp;। विशेषस्य प्रकर्षस्य लोकसीमातिवर्तिनी लोकमर्यादातिशयिता या विवक्षा वक्तुमिच्छा सातिशयोक्तिः&nbsp;।
                  केवलस्य, अखण्डाया जातेश्चातिशयाभावा‍द्गुणक्रिययोरेवातिशय इत्याह—<b>सा चेति</b>&nbsp;। उपकल्प्यते समर्थ्यते&nbsp;॥ <b>अलमिति</b>&nbsp;। न केवलं प्रभावादीनामेवातिशयोक्तिरपि त्वलंकाराणामपीमामतिशयामिधानामुक्तिमेकं परायणमाश्रये
                  वदन्ति&nbsp;। कीदृशीम्&nbsp;। वागीशेन वाक्पतिना महितां पूजिताम्&nbsp;। ‘परायणमाश्रये’ इति विश्वः&nbsp;॥
               </p>
               
            </div> 
            
            <p>तत्र गुणातिशयेन महत्त्वातिशयो यथा—</p>
            
            <div class="lg">
               <div class="udāharaṇa">
                  <span class="l">‘अहो विशालं भूपाल भुवनत्रितयोदरम्&nbsp;।</span>
                  <span class="l">माति मातुमशक्योऽपि यशोराशिर्यदत्र ते&nbsp;॥ २२०&nbsp;॥’</span>
                  
               </div>
            </div>
            
            <p>अत्रैवं यशोराशोरशक्यमानस्याप्यतिशयोक्त‍य विशेषविवक्षा&nbsp;। येन त्रिभुवनोदरमपि संकीर्णमाशङ‍क्यते;
               सोऽयं महत्त्वातिशयो नामातिशयभेदः&nbsp;॥
            </p>
            
            <div class="commentary">
               
               <p><b>अहो इत्यादि</b>&nbsp;। हे भूपाल, यस्मादत्र भुवनत्रितयोदरे मातुं परिच्छेत्तुमशक्योऽपि तव यशोराशिर्माति
                  संमाति&nbsp;। तस्माद्भुवनत्रितयोदरं विशालमत्राहो आश्चर्यम्&nbsp;। अत्र यशोराशिरूपस्य गुणस्यातिशयेन
                  महत्त्वातिशयः स्फुट एव&nbsp;॥
               </p>
               
            </div> 
            
            <p>तनुत्वातिशयो यथा—</p>
            
            <div class="lg">
               <div class="udāharaṇa">
                  <span class="l">‘स्तनयोर्जघनस्यापि मध्ये मध्यं प्रिये तव&nbsp;।</span>
                  <span class="l">अस्ति नास्तीति संदेहो न मेऽद्यापि निवर्तते&nbsp;॥ २२१&nbsp;॥’</span>
                  
               </div>
            </div>
            
            <p>अत्रैवं मध्यस्य लोकसीमतिक्रमेण तानवातिशयविवक्षा येन तदस्ति नास्तीति वा संदिह्यते;
               सोऽयं तनुत्वातिशयो नामातिशयभेदः&nbsp;॥
            </p>
            ﻿<span class="pageinfo">[page 541]</span>
            
            <div class="commentary">
               
               <p><b>स्तनयोरित्यादि</b>&nbsp;। हे प्रिये, तव स्तनयोर्जघनस्यापि मध्येऽन्तराले मध्यमवलग्नमतिकृशत्वादस्ति नास्तीति
                  संदेहो ममाद्यापि न निवर्तते&nbsp;। अत्र तानवस्य तनुत्वस्यातिशयः&nbsp;। <b>लोकेति</b>&nbsp;। नहि लोकः पयोधरभरस्थित्यन्यथानुपपत्त्यापि मध्यं निश्चिनोतीत्यर्थः&nbsp;॥
               </p>
               
            </div> 
            
            <p>कान्त्यतिशयो यथा—</p>
            
            <div class="lg">
               <div class="udāharaṇa">
                  <span class="l">‘मल्लिकामालभारिण्यः सर्वाङ‍गीणार्द्रचन्दनाः&nbsp;।</span>
                  <span class="l">क्षौमवत्यो न लक्ष्यन्ते ज्योत्स्नायामभिसारिकाः&nbsp;॥ २२२&nbsp;॥’</span>
                  
               </div>
            </div>
            
            <p>अत्रैवं चन्द्रालोकस्य लोकसीमातिक्रमेण बाहुल्योत्कर्षविवक्षा&nbsp;। येन तस्मिन् समानाभिहारेणाभिसारिका
               अपि न लक्ष्यन्ते सोऽयं कान्त्यतिशयो नामातिशयभेदः&nbsp;॥ अथास्य पिहितात्को विशेषः&nbsp;। उच्यते&nbsp;।
               पिहिते चन्द्रातपस्योत्कर्षेणाभिसारिकातिरस्कारो विवक्ष्यते, इह त्वभिसारिकातिरस्कारेण
               चन्द्रातपोत्कर्ष इति&nbsp;॥
            </p>
            
            <div class="commentary">
               
               <p><b>मल्लिकेत्यादि</b>&nbsp;। ईदृश्‍योऽभिसारिका ज्योत्स्नायां चन्द्रकिरणेऽपि न लक्ष्यन्ते न ज्ञायन्ते केनापि&nbsp;।
                  कीदृश्यः&nbsp;। मल्लिका मालती तस्या मालां बिभ्रति&nbsp;। <a href="" class="note" title="‘इष्टकेषीकामालानां चिततूलभारिषु ६।३।६५’ इति भाव्यम्">*</a>‘मालेषीकाष्टकानां भारतूलहि(चि)तेषु’ इति ह्रस्वः&nbsp;। सर्वाङ‍गीणं सर्वाङ‍गव्यापकमार्द्रं
                  चन्दनं यासां ताः&nbsp;। क्षौमवत्यो दुकूलयुक्ताश्च&nbsp;। क्षौम इति ‘टुक्षु शब्दे’ इति मनिन्&nbsp;।
                  क्षुमा प्रज्ञादित्वात् स्वार्थेऽण् वृद्धिश्च&nbsp;। अत एव ‘क्षुमवत्’ इत्यपि पाठः&nbsp;। अत्र
                  चन्द्रकान्तेरतिशयः स्फुट एव&nbsp;। ‘अभिहारोऽभियोगः स्यात्’ इति मेदिनीकारः&nbsp;। लोकसीमातिक्रमश्च
                  नहि शुक्लाम्बरतया ज्योत्स्नायामभिसारिका न लक्ष्यन्त इति लोकसीमेत्यर्थः&nbsp;। उत्कर्षरूपस्यार्थस्योभयत्र
                  विवक्षणात् पिहितकान्त्यतिशययोरभेदः&nbsp;। किमिति पृच्छति—<b>अथेति</b>&nbsp;। उत्तरम्&nbsp;। <b>पिहित इति</b>&nbsp;। चन्द्रातपोत्कर्षतया तौल्येऽपि पिहिते तेनाभिसारिकातिरस्कार इह तु तस्यास्तिरस्कारेण
                  चन्द्रातपोत्कर्ष इति प्रकाराभ्यां तयोर्भेद इत्याशयः&nbsp;॥
               </p>
               
            </div> 
            
            <p>प्रभावातिशयो यथा—</p>
            
            <div class="lg">
               <div class="udāharaṇa">
                  <span class="l">‘तं दइआहिण्णाणं<a href="" class="note" title="‘भिण्णाणं’ ग">*</a> जम्मि वि अङ‍गम्मि राहवेण ण णिमिअम्&nbsp;।</span>
                  <span class="l">सीआपरिमट्टेण व ऊढो तेण वि णिरन्तरं रोमञ्चो&nbsp;॥ २२३&nbsp;॥’</span>
                  
               </div>
            </div>
            ﻿<span class="pageinfo">[page 542]</span>
            
            <div class="lg">
               <div class="chāyā">
                  <span class="l">[तद्दयिताभिज्ञानं यस्मिन्नप्यङ‍गे राघवेण न न्यस्तम्&nbsp;।</span>
                  <span class="l">सीतापरिमृष्टेनेवोढस्तेनापि<a href="" class="note" title="‘सेतुबन्धे’ तु ‘वूढो’ इति पाठः, ‘व्यूढः’ (विशेषेणोढः) इति छाया च">*</a> निरन्तरं रोमाञ्चः&nbsp;॥]</span>
                  
               </div>
            </div>
            
            <p>अत्र दयिताभिज्ञानस्य योऽयं रोमाञ्चक्रियाविशेषः स क्रियातिशयस्यैव भेदः प्रभावातिशय
               उच्यते&nbsp;॥
            </p>
            
            <div class="commentary">
               
               <p><b>तमित्यादि</b>&nbsp;। ‘तद्दयिताभिज्ञानं यस्मिन्नप्यङ‍गे राघवेण न निर्भितम्&nbsp;। सीता परिस्पृष्टेनेव व्यूढस्तेनापि
                  निरन्तरं रोमाञ्चः&nbsp;॥” इह तद्दयिताया वल्लभायाः सीताया अभिज्ञानं चिह्नं मणिरूपं यस्मिन्नप्यङ‍गे
                  रामेण न निर्मितं न निहितं तेनाप्यङ‍गेन सीतया परि सर्वतोभावेन स्पृष्टेनेव निरन्तरं
                  यथा भवत्येवं रोमाञ्चो व्यूढो धृतः&nbsp;। ‘अभिज्ञानं भवेच्‍चिह्ने’ इति शाश्वतः&nbsp;। अत्र रोमाञ्चहेतुक्रियातिशयेन
                  प्रभावातिशय एव विवक्षितः&nbsp;॥
               </p>
               
            </div> 
            
            <p>अनुभावातिशयो यथा—</p>
            
            <div class="lg">
               <div class="udāharaṇa">
                  <span class="l">‘विमलिअरसाअलेण वि विसहरवइणा अदिट्ठमूलच्छेअम्&nbsp;।</span>
                  <span class="l">अप्पत्ततुङ‍गसिहरं तिहुअणहरणे पवढ्ढिएण<a href="" class="note" title="सेतुबन्धे ‘तिहुअणहरणपरिवढ्ढिएण’ इति पाठभेदः ‘त्रिभुवनहरणपरिवर्धितेन’ इति छायाभेदश्च">*</a> वि हरिणा&nbsp;॥ २२४&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[विमर्दितरसातलेनापि विषधरपतिनादृष्टमूलच्छेदम्&nbsp;।</span>
                  <span class="l">अप्राप्ततुङ‍गशिखरं त्रिभुवनहरणे <a href="" class="note" title="सेतुबन्धे ‘तिहुअणहरणपरिवढ्ढिएण’ इति पाठभेदः ‘त्रिभुवनहरणपरिवर्धितेन’ इति छायाभेदश्च">*</a>प्रवर्धितेनापि हरिणा&nbsp;॥]</span>
                  
               </div>
            </div>
            
            <p>अत्र रसातलमपि मृद्नता शेषेणापि च तस्य मूलं न दृष्टम्, त्रिभुवनमप्युल्लङ‍घयता हरिणापि
               न तुङ‍गशिखराणि प्राप्तानीति यदेतल्लोकसीमातिक्रमेण विशेषव्यवस्थया पर्वतानुभावभणनं सोऽयमनुभूयमानमाहात्म्यातिशयस्यैव
               भेदोऽनुभावातिशय उच्यते&nbsp;॥
            </p>
            
            <div class="commentary">
               
               <p><b>विमलिअ इत्यादि</b>&nbsp;। ‘'विमर्दितरसातलेनापि विषधरपतिनादृष्टमूलच्छेदम्&nbsp;। अप्राप्ततुङ‍गशिखरं त्रिभुवनहरणप्रवर्धितेनापि
                  हरिणा&nbsp;॥” इह सुवेलं कीदृशम्&nbsp;। विषपरपतिना शेषेणादृष्टो मूलस्य छेदः शेषो यस्य तम्&nbsp;। कीदृशेन&nbsp;।
                  विमर्दितं ﻿<span class="pageinfo">[page 543]</span>विमलितं निर्मलीकृतं वा रसातलं येन तेन&nbsp;। पुनः कीदृशम्&nbsp;। हरिणा त्रिविक्रमेणाप्यप्राप्ततुङ‍गशिखरम्&nbsp;।
                  कीदृशेन&nbsp;। त्रिभुवनहरणाय सर्वतो भावाद्वर्धितेन वृद्धिं गतेन&nbsp;। मृद्नता मर्दयता&nbsp;। अत्र
                  पर्वतानुभावातिशयविवक्षयातिशयः स च तैरनुभूयमान एव&nbsp;॥
               </p>
               
            </div> 
            
            <div class="lg">
               <div class="udāharaṇa">
                  <span class="l">‘रणदुज्जओ दहमुहो सुरा अवज्झा अ तिहुअणस्स इमे&nbsp;।</span>
                  <span class="l">पडइ अणत्थोत्ति फुडं विहीसणेन फुडिआहरं णीससिअम् २२५’</span>
                  
               </div>
            </div>
            
            <div class="lg">
               <div class="chāyā">
                  <span class="l">[रणदुर्जयो दशमुखः सुरा अवध्याश्च त्रिभुवनस्येमे&nbsp;।</span>
                  <span class="l">पतत्यनर्थ इति स्फुटं विभीषणेन स्फुटिताधरं निश्वसितम्&nbsp;॥</span>
                  
               </div>
            </div>
            
            <p>अत्र दशास्यः समरे न जीयते, सुराश्चामरत्वान्न वध्यन्ते, तयोश्च परस्परं संघट्टक्रियातिशयात्त्रिभुवनमपि
               क्षयं यास्यतीति येयमन्योन्यक्रियातिशयभणनाल्लोकसीमातिक्रमेण विशेषविवक्षा सोऽयं क्रियातिशयो
               नामातिशय एवान्योन्यातिशय उच्यते&nbsp;॥
            </p>
            
            <div class="commentary">
               
               <p><b>रणेत्यादि</b>&nbsp;। “रणदुर्जयो दशमुखः सुरा अवध्या अहो त्रिभुवनस्यासौ&nbsp;। पतत्यनर्थ इति स्फुटं विभीषणेन
                  स्फुटिताधरं निश्वसितम्&nbsp;॥” इह स्फुटिताधरं व्यक्तीकृताधरं यथा स्यादेवं विभीषणेन रावणभ्रात्रा
                  निश्वसितं निश्वासस्त्यक्तः स्फुटं व्यक्तमेव&nbsp;। कुतः&nbsp;। दशास्यो रणे दुर्जयः, सुरा देवा
                  अमरत्वादवध्याः&nbsp;। अहो आश्चर्यमसौ त्रिभुवनस्यानर्थः पततीति&nbsp;। इतिर्हेतौ&nbsp;। अत्र दशास्यसुरयोरन्योन्यक्रियातिशयोक्तेरन्योन्यातिशयः&nbsp;।
                  सकलभुवनक्षयकारितया लोकसीमातिपातः&nbsp;॥ इत्यतिशयोक्त्‍यलंकारनिरूपणम्&nbsp;॥
               </p>
               
            </div> 
            
            <p>श्लेषालंकारनिरूपणम्&nbsp;।</p> 
            
            <p>श्लेषं लक्षयति—</p>
            
            <div class="lg">
               <div class="kārikā">
                  <span class="l">श्लेषोऽनेकार्थकथनं पदेनैकेन कथ्यते&nbsp;।</span>
                  <span class="l">पदक्रियाकारकैः स्याद्भिन्नाभिन्नैः स षड्‍विधः&nbsp;॥ ८५&nbsp;॥</span>
                  
               </div>
            </div>
            
            <div class="commentary">
               
               <p><b>श्लेष इति</b>&nbsp;। एकेन पदेन विभक्त्यन्तेनानेकेषामर्थानां कथनं यत्र स श्लेषः कथ्यते&nbsp;। एकरूपान्वितमनेकार्थं
                  वचः श्लेष इति लक्षणम्&nbsp;। स च षड्विधः पदादिभिः स्यात्&nbsp;॥
               </p>
               
            </div> 
            ﻿<span class="pageinfo">[page 544]</span>
            
            <p>तेषु भिन्नपदो यथा—</p>
            
            <div class="lg">
               <div class="udāharaṇa">
                  <span class="l">‘दोषाकरेण <a href="" class="note" title="‘राजमार्गाभिगामिना’ घ">*</a>संबध्नन्नक्षत्रपथवर्तिना&nbsp;।</span>
                  <span class="l">राज्ञा प्रदोषो मामित्थमप्रियं किं न बाधते&nbsp;॥ २२६&nbsp;॥’</span>
                  
               </div>
            </div>
            
            <p>अत्र ‘प्रदोषो रात्रेः प्रथमयामः किमिति प्रियारहितं मां न बाधते’ इत्युक्तेर्युक्तिमाह—इत्थमनुभूयमानेन
               प्रकारेण&nbsp;। राज्ञा संबध्नन्&nbsp;। कीदृशेन&nbsp;। दोषाकरेण नक्षत्रपथवर्तिनेति&nbsp;। यो हि दोषाणामाकरेण
               राजमार्गातिगामिना च राज्ञा प्रकृष्टदोषः संबध्यते सोऽप्रियमवश्यं<a href="" class="note" title="‘सोऽपि प्रियम्’ ग">*</a> बाधत एव; तदत्र पूर्वस्मिन्प्राकरणिकेऽर्थे द्वितीयोऽर्थोऽप्राकरणिकः पदभेदेनोपश्लिष्यमाणो
               भिन्नपदश्लेषापदेशमासादयति&nbsp;॥
            </p>
            
            <div class="commentary">
               
               <p><b>दोषेत्यादि</b>&nbsp;। प्रकृष्टो दोषो दूषणं यस्य स दुर्जनो मां किं न बाधते, किंतु बाधत एव&nbsp;। मां कीदृशम्&nbsp;।
                  अप्रियं तस्य द्वेष्यम्&nbsp;। कीदृशः&nbsp;। इत्थमनुभूयमानेन प्रकारेण राज्ञा भूपेन सह संबध्नन्
                  युञ्जन्&nbsp;। आत्मानमित्यध्याहार्यम्&nbsp;। अत्र कर्मवद्भावो न कृतः संबध्यमान इत्यर्थत्वात्&nbsp;।
                  राज्ञा कीदृशेन&nbsp;। दोषाणां दूषणानामाकरेण स्थानेन&nbsp;। क्षत्रपथः क्षत्रियमार्गस्तत्र वर्तितुं
                  शीलं यस्य तेन&nbsp;। पश्चान्नकारसंबन्धः&nbsp;। क्षत्रियधर्मशून्येनेत्यर्थः&nbsp;। पक्षे प्रदोषो रजनीमुखं
                  मामप्रियं प्रियारहितं किं न बाधते किंतु बाधत एव&nbsp;। कीदृशः&nbsp;। राज्ञा चन्द्रेणेत्थं संबध्यमानः&nbsp;।
                  कीदृशेन&nbsp;। दोषाकरेण रात्रिकरेण&nbsp;। नक्षत्रपथं व्योम तदवस्थितिशीलेन च&nbsp;। अत्र राजपदमभिन्नम्&nbsp;।
                  शेषपदानां भेदाद्भिन्नपदश्लेषः&nbsp;॥
               </p>
               
            </div> 
            
            <p>अभिन्नपदो यथा—</p>
            
            <div class="lg">
               <div class="udāharaṇa">
                  <span class="l">‘असावुदयमारूढः कान्तिमान् रक्तमण्डलः&nbsp;।</span>
                  <span class="l">राजा हरति लोकस्य<a href="" class="note" title="‘सर्वस्य’ ग">*</a> हृदयं मृदुभिः करैः&nbsp;॥ २२७&nbsp;॥’</span>
                  
               </div>
            </div>
            
            <p>अत्रायमुदीयमानश्चन्द्रमा लोकस्य हृदयं हरतीत्युक्तेर्युक्तिमाह—राजानुरक्तमण्डल उदयी
               मृदुकरः कान्तिमानिति&nbsp;। यो ह्येवंभूतो राजा ﻿<span class="pageinfo">[page 545]</span>सोऽवश्यं लोकस्य हृदयहारी भवति&nbsp;। अत्रापि च प्राकरणिकेऽर्थेऽप्राकरणिक उपश्लिष्यमाणः
               पदानामभेदेनाभिन्नपदश्लेषो भवति&nbsp;॥
            </p>
            
            <div class="commentary">
               
               <p><b>असावित्यादि</b>&nbsp;। असौ राजा नृपो मृदुभिरपीडाकरैः करै राजग्राह्यैर्लोकस्य हृदयं हरति&nbsp;। कीदृशः&nbsp;। उदयं
                  वृद्धिमारूढः प्राप्तः&nbsp;। कान्तिमान् शोभायुक्तः&nbsp;। रक्तमनुरक्तं मण्डलं देशो यस्य सः&nbsp;।
                  पक्षे असौ राजा चन्द्रः करैः किरणैर्मृदुभिः शीतलैर्जनस्य हृदयं हरति गृह्णाति&nbsp;। कीदृशः&nbsp;।
                  उदयमुदयाद्रिमुपगतः&nbsp;। कान्तिमान् दीप्तियुक्तो रक्तमण्डलो लोहितबिम्बश्च&nbsp;। ‘उदयो वृद्धावुदयपर्वते’
                  इति विश्वः&nbsp;। 'मण्डलं बिम्बदेशयोः’ इति च&nbsp;। अत्र राजादिपदानामभेदेनाभिन्नपदश्लेषत्वम्&nbsp;॥
               </p>
               
            </div> 
            
            <p>भिन्नक्रियो यथा—</p>
            
            <div class="lg">
               <div class="udāharaṇa">
                  <span class="l">‘मधुरा रागवर्धिन्यः कोमलाः कोकिलागिरः&nbsp;।</span>
                  <span class="l">आकर्ण्यन्ते मदकलाः श्लिष्यन्ते चासितेक्षणाः&nbsp;॥ २२८&nbsp;॥’</span>
                  
               </div>
            </div>
            
            <p>अत्र ‘आकर्ण्यन्ते, श्लिष्यन्ते च’ इति क्रियापदद्वितयस्य प्राधान्यतः समुच्चयेनोपात्तस्य
               ‘मधुरा—’ इत्यादिभिः श्लिष्टपदैः ‘कोकिलागिरः', ‘असितेक्षणाः’ इति वा विशेष्यैकपदवर्जं
               पर्यायतः संबन्धो भवति&nbsp;। तद्यथा—आकर्ण्यन्ते&nbsp;। काः&nbsp;। कोकिलागिरः&nbsp;। कीदृश्यः&nbsp;। मधुराः,
               रागवर्धिन्यः, कोमलाः&nbsp;। पुनरपि किंभूताः&nbsp;। आसिते उपवेशिते निश्चलीकृते अन्तःप्रमोदानुभावादीक्षणे
               याभिस्तास्तथा&nbsp;। सर्वोऽपि हि मधुरं शब्दमाकर्णयन् निश्चलाक्षो भवति&nbsp;। श्लिष्यन्ते च&nbsp;।
               काः&nbsp;। असितेक्षणाः हरिणचक्षुषः&nbsp;। किंभूताः&nbsp;। मदकलाः, कोकिलागिरः, कोमलाः, रागवर्धिन्यः,
               मधुरा इति&nbsp;। सोऽयं द्वयोर्विभिन्नक्रिययोर्भिन्नार्थे<a href="" class="note" title="‘भिन्नार्थैकरूपाणाम्’ ख">*</a> च रूपिणां पदार्थानामुपश्लेषो भिन्नक्रियः श्लेष उच्यते&nbsp;॥
            </p>
            
            <div class="commentary">
               
               <p><b>मधुरा इत्यादि</b>&nbsp;। कोकिलागिर आकर्ण्यन्ते, असितेक्षणाः श्यामनेत्राः प्रियानाश्लिष्यन्ते च&nbsp;। कीदृश्यः&nbsp;।
                  मधुराः श्रुतिसुखा रम्याश्च&nbsp;। रागवर्धिन्योऽनुरागजनिका रतिजनिकाश्च&nbsp;। कोमला मनोज्ञा मृद्वङ‍ग्यश्च&nbsp;।
                  मदकला यौवनवसन्तादिकृत-﻿<span class="pageinfo">[page 546]</span>मदमधुराः&nbsp;। मदेन मद्यविकारेण कलध्वनियुक्ताश्च&nbsp;। आसिते उपवेशिते निश्चलीकृतेऽन्तःप्रमोदानुभवादीक्षणे
                  याभिस्तासां मधुरं रवमाकर्णयन्निश्चलाक्षो भवति&nbsp;। पक्षेऽसितेक्षणाः&nbsp;। कीदृश्यः&nbsp;। कोकिलानामिव
                  गिरो यासां ताः&nbsp;। अत्र क्रियाभेदाद्भिन्नक्रियत्वमितरपदानामभिन्नानामेवार्थद्वयबोधकता&nbsp;॥
               </p>
               
            </div> 
            
            <p><a href="" class="note" title="‘अभिन्नक्रिययोः’ ग">*</a>अभिन्नक्रियो यथा—
            </p>
            
            <div class="lg">
               <div class="udāharaṇa">
                  <span class="l">‘स्वभावमधुराः स्निग्धाः शंसन्त्यो रागमुल्बणम्&nbsp;।</span>
                  <span class="l">दृशो दूत्यश्च कर्षन्ति कान्ताभिः प्रेषिताः प्रियान्&nbsp;॥ २२९&nbsp;॥’</span>
                  
               </div>
            </div>
            
            <p>अत्र ‘कर्षन्ति’ इत्येतस्यां क्रियायां दृशां दूतीनां च श्लिष्टपदत्वेनावेशादयमभिन्नक्रियो
               नाम श्लेषविशेषः&nbsp;। प्रथमयोरस्य वा को विशेष इति चेत्&nbsp;। तत्रैकस्यैव प्राकरणिकत्वम् अत्र
               तु द्वयोरपीति&nbsp;। अयं च भिन्नकारकोऽपि भवति&nbsp;॥
            </p>
            
            <div class="commentary">
               
               <p><b>स्वभावेत्यादि</b>&nbsp;। कान्ताभिः प्रेषिता दृशो दूत्यश्च प्रियान् वल्लभान् कर्षन्ति&nbsp;। कीदृश्यः&nbsp;। स्वभावेन
                  सहजेन मधुरा ललिताः&nbsp;। तदुक्तं मत्संगीतसर्वस्वे—'मधुरा
                  कुञ्चितान्ता च सभ्रूक्षेपा च सस्मिता&nbsp;। समन्मथविकारा च दृष्टिः सा ललिता मता&nbsp;॥’ इति&nbsp;।
                  स्निग्धाः स्नेहवत्यः&nbsp;। उल्बणमधिकं रागं लौहित्यं शंसन्त्यः&nbsp;। पक्षे सहजमधुराः&nbsp;। यद्वा
                  स्वभावात्प्रियवादिन्यः स्निग्धा आत्मीयाः&nbsp;। अधिकं रागं मद्यविकारकृतं शंसन्त्यः&nbsp;। यद्वा
                  रागमनुरागं कथयन्त्यः&nbsp;। अत्र प्रियाकर्षणरूपैकैव क्रिया साधारणीत्येकक्रियात्वम्&nbsp;। भिन्नपदाभिन्नपदाभ्यामस्य
                  च को भेद इति पृच्छति—<b>प्रथमयोरिति</b>&nbsp;। वाशब्दश्चार्थे&nbsp;। उत्तरम्—<b>तत्रेति</b>&nbsp;। तयोरेकैकस्यैव प्रकरणापन्नत्वमत्र तु दृष्टं द्व‍योरपि प्राकरणिकत्वमिति भेद इत्यर्थः&nbsp;।
                  अनेककर्तृकत्वेनायं भिन्नकारकोदाहरणमपीत्याह—<b>अयमिति</b>&nbsp;॥
               </p>
               
            </div> 
            
            <p>भिन्नकारको यथा—</p>
            
            <div class="lg">
               <div class="udāharaṇa">
                  <span class="l">‘गतिर्वेणी च नागेन वपुरूरू च रम्भया&nbsp;।</span>
                  <span class="l">ओष्ठौ पाणी प्रवालैश्च तस्यास्तुल्यत्वमाययुः&nbsp;॥ २३०&nbsp;॥</span>
                  
               </div>
            </div>
            
            <p>अत्रैकस्मिन् पक्षे धर्मधर्मिणोरभेदोपचारान्नागगतिर्गृह्यते&nbsp;। तत्र गते-﻿<span class="pageinfo">[page 547]</span>र्वेण्याश्च नागेन हस्तिना अहिना च तुल्यत्वम्, वपुष ऊर्वोश्च रम्भया कदल्या अप्सरोभिश्च
               तुल्यत्वम्, ओष्ठयोः पाण्योश्च प्रवालैर्विद्रुमैर्नवपल्लवैश्च <a href="" class="note" title="‘तुल्यत्वम्’ क ख ग">*</a>तुल्यत्वं वर्णनीययोः श्लेषप्रभावाल्लभ्यते; सोऽयमनेककर्तृकत्वाद्भिन्नकारक इति श्लेषो
               भवति&nbsp;॥
            </p>
            
            <div class="commentary">
               
               <p><b>गतिरित्यादि</b>&nbsp;। तस्या नायिकाया गतिर्गमनं वेणी केशरचना च नागेन हस्तिना सर्पेण च, तस्या वपुरूरुद्वयं
                  च रम्भयाऽप्सरोभेदेन कदल्या च, तस्याः पाणी हस्तावोष्ठौ च प्रवालैर्विद्रुमैः पल्लवैश्च
                  सर्वाणि तुल्यत्वमाययुः&nbsp;। ‘नागो हस्तिभुजङ‍गयोः’ इति शाश्वतः&nbsp;। ‘कदल्यप्सरसो रम्भा’ इति
                  च&nbsp;। ‘पल्लवे विद्रुमे चापि प्रवालः’ इति धरणिः&nbsp;। गतिनानात्वादाह—<b>धर्मेति</b>&nbsp;। अत्र नानाकर्तृकत्वादेव भिन्नकारकता&nbsp;॥
               </p>
               
            </div> 
            
            <p>अभिन्नकारको यथा—</p>
            
            <div class="lg">
               <div class="udāharaṇa">
                  <span class="l">‘कृष्णार्जुनानुरक्तापि दृष्टिः कर्णावलम्बिनी&nbsp;।</span>
                  <span class="l">याति विश्वसनीयत्वं कस्य ते कलभाषिणि&nbsp;॥ २३१&nbsp;॥’</span>
                  
               </div>
            </div>
            
            <p>अत्र ‘हे कलभाषिणि, कस्य ते दृष्टिर्विश्वास्या भवति’ इत्युक्तेर्युक्तिमाह—‘कृष्णार्जुनानुरक्तापि
               कर्णावलम्बिनी’ इति च&nbsp;। या हि कृष्णार्जुनेनानुरज्यते कथं सा कर्णपक्षपातिनी भवति, या
               चैवमुभयगता तस्यां को विश्वसिति; स चायमेककर्तृकत्वादभिन्नकारक इति श्लेषो भवति&nbsp;॥
            </p>
            
            <div class="commentary">
               
               <p><b>कृष्णेत्यादि</b>&nbsp;। हे कलभाषिणि मधुरवचने, तव दृष्टिः कस्य विश्वसनीयत्वं विश्वासविषयतां याति किंतु न
                  कस्यापि&nbsp;। अत्र हेतुः कृष्णा श्यामा, अर्जुना धवला, अनुरक्ता प्रान्तलोहिता च&nbsp;। प्रादेशिकोऽयं
                  क्रमः&nbsp;। कर्णपर्यन्तगामिनी च&nbsp;। पक्षे कृष्णे हरौ, अर्जुने पार्थे चानुरक्तानुरागवती कर्णपक्षपातिनी
                  च या सा विरुद्धोभयगता कथं विश्वसनीया भवति&nbsp;। ‘वलक्षो धवलोऽर्जुनः’ इत्यमरः&nbsp;। अत्र कर्तुरेकतयाभिन्नकारकता&nbsp;॥
                  इति श्लेषालंकारनिरूपणम्&nbsp;॥
               </p>
               
            </div> 
            
            <p>भाविकालंकारनिरूपणम्&nbsp;।</p>
            
            <p>भावनालक्षणमाह—</p>
            
            <div class="lg">
               <div class="kārikā">
                  <span class="l">स्वाभिप्रायस्य कथनं यदि वाप्यन्यभावना&nbsp;।</span>
                  <span class="l">अन्यापदेशो वा यस्तु त्रिविधं भाविकं विदुः&nbsp;॥ ८६&nbsp;॥</span>
                  
               </div>
            </div>
            ﻿<span class="pageinfo">[page 548]</span>
            
            <div class="lg">
               <div class="kārikā">
                  <span class="l">मते चास्माकमुद्भेदो विद्यते नैव भाविकात्&nbsp;।</span>
                  <span class="l">व्यक्ताव्यक्तोभयाख्याभिस्त्रिविधः सोऽपि कथ्यते&nbsp;॥ ८७&nbsp;॥</span>
                  
               </div>
            </div>
            
            <div class="commentary">
               
               <p><b>स्वेत्यादि</b>&nbsp;। निजाशयकथनमन्यकथनमन्यापदेशश्च भाविकम्&nbsp;। भावे कवेरभिप्राये भवं भाविकमित्यन्वर्थनामतापि&nbsp;।
                  उद्भेदभाविकयोरभेदमाह—<b>मत इति</b>&nbsp;।
                  सोऽपि उद्भेदोऽपि&nbsp;॥
               </p>
               
            </div> 
            
            <p>तत्र भाविकभेदेषु स्वाभिप्रायकथनं यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘णावज्झइ दुग्गेज्झिआ दिट्ठम्मि जम्मि भिउडिआ</span>
                     <span class="seg">जत्थ ण अव्वाहारओ घिप्पइ आहासत्तए&nbsp;।</span>
                     </span>
                  <span class="l">
                     <span class="seg">विच्छुहइ अहिणिंदए जत्थ ण सो वअंसिआ</span>
                     <span class="seg">तं मे <a href="" class="note" title="‘कहहु’ क ख ग">*</a>कहउ माणअं जइ मे इच्छहि <a href="" class="note" title="‘जीइअम्’ इति घ">*</a>जीअअम्&nbsp;॥ २३२&nbsp;॥</span>
                     </span>
                  
               </div>
            </div>
            
            <div class="lg">
               <div class="chāyā">
                  <span class="l">
                     <span class="seg">[नाबध्यते दुर्गृहीता दृष्टे यस्मिन् भृकुटिका</span>
                     <span class="seg">यत्र नाव्याहारो गृह्यते आभाषमाणे&nbsp;।</span>
                     </span>
                  <span class="l">
                     <span class="seg">विक्षुभ्यतेऽभिनिन्द्यते यत्र न स वयस्यया</span>
                     <span class="seg">तं मे कथय मानं यदि मे इच्छसि जीवनम्&nbsp;॥]</span>
                     </span>
                  
               </div>
            </div>
            
            <p>अत्र <a href="" class="note" title="‘भ्रूद्भेदा’ ख">*</a>भ्रूभेदासंभाषणप्रियतमावक्षेपान् प्रत्यनभिमतप्रतिपादनरूपस्याभिप्रायस्य कथितत्वादिदं
               स्वाभिप्रायकथनं नाम भाविकम्&nbsp;॥
            </p>
            
            <div class="commentary">
               
               <p><b>णावज्जइ इत्यादि</b>&nbsp;। “नाबध्यते दुर्ग्राह्या दृष्टे यस्मिन् भ्रुकुटिका यत्र न च (चा) व्याहारो गृह्यते
                  आभाषमाणे&nbsp;। विक्षुभ्यतेऽभिनीयमाने यत्र न स वयस्यया तं मे कथय मानं यदि मे इच्छसि जीवितम्&nbsp;॥”
                  इह यस्मिन् दृष्टे दुर्ग्रहा भ्रुकुटिर्नाबध्यते समन्तान्न बध्यते यत्राभाषमाणेऽव्याहारो
                  न च गृह्यते&nbsp;। यत्राभिनीयमाने वयस्यया स न क्षुभ्यते तं मानं मम कथय यदि मम जीवनमिच्छसि&nbsp;।
                  अत्रानाकाङ्क्षितरूपस्याभिप्रायस्य कथनम्&nbsp;॥
               </p>
               
            </div> 
            ﻿<span class="pageinfo">[page 549]</span>
            
            <p>अन्यभावना यथा—</p>
            
            <div class="lg">
               <div class="udāharaṇa">
                  <span class="l">‘दंसणवलिअं दढकं विबन्धणं दीहरं सुपरिणाहम्&nbsp;।</span>
                  <span class="l">होइ घरे साहीणं मुसलं धण्णाणं महिलाणम्&nbsp;॥ २३३&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[दंशनवलितं दृढकं विबन्धनं दीर्धं सुपरिणाहम्&nbsp;।</span>
                  <span class="l">भवति गृहे स्वाधीनं मुसलं धन्यानां महिलानाम्&nbsp;॥]</span>
                  
               </div>
            </div>
            
            <p>अत्र मेढ्रभावनया मुसलरूपस्योक्तत्वादिदमन्यभावनाभिधानं भाविकम्&nbsp;॥</p>
            
            <div class="commentary">
               
               <p><b>दंसणेत्यादि</b>&nbsp;। “दंशनेन वलितं दृढकं विबन्धनं दीर्घं सुपरिणाहम्&nbsp;। भवति गृहे स्वाधीनं मुसलं धन्यानां
                  महिलानाम्&nbsp;॥” इहोत्तमस्त्रीणां गृहे ईदृशं मुसलं स्वायत्तं भवति&nbsp;। कीदृशम्&nbsp;। दंशने धान्यादिमर्दने
                  वलितं लग्नम्&nbsp;। दृढकं दृढम्&nbsp;। स्वार्थे कन्&nbsp;। विगतबन्धनं दीर्घं सुपरिणाहमतिस्थूलं च&nbsp;।
                  मेढ्रपक्षे दंशने भगमर्दने वलितं संनद्धं दृढं विगतबन्धनं दीर्घमतिस्थूलं च&nbsp;। अत्र मेढ्राभिप्रायेण
                  मुसलोक्तेरन्यभावना&nbsp;॥
               </p>
               
            </div> 
            
            <p>अन्यापदेशो यथा—</p>
            
            <div class="lg">
               <div class="udāharaṇa">
                  <span class="l">‘आसाइअमण्णाएण जेत्तिअं<a href="" class="note" title="‘जित्तिअम्’ ग घ">*</a>  तेत्तिअं चिअ विहिणम्&nbsp;।</span>
                  <span class="l">ओरमसु वसह एण्हिं रक्खिज्जइ गहवइच्छेत्तम्&nbsp;॥ २३४&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[आस्वादितमज्ञातेन यावत्तावदेव व्रीहीणाम्&nbsp;।</span>
                  <span class="l">उपरम वृषभेदानीं रक्ष्यते गृहपतिक्षेत्रम्&nbsp;॥]</span>
                  
               </div>
            </div>
            
            <p>अत्र परक्षेत्रस्य घस्मरवृषनिवारणापदेशेन चिरात्परिज्ञात <a href="" class="note" title="‘वार्यते’ क ख">*</a>उपपतिर्निवार्यते, तदिदमन्यापदेशाख्यं भाविकम्&nbsp;॥
            </p>
            
            <div class="commentary">
               
               <p><b>आसाइअ इत्यादि</b>&nbsp;। “आस्वादितमज्ञातेन यावत्तावतैव बन्धय धृतिम्&nbsp;। उपरमस्व वृषभात्र रक्षयित्वा गृहपतिक्षेत्रम्&nbsp;॥”
                  इह हे वृषभ, गृहपतिक्षेत्रं रक्षयित्वा त्वमुपरमस्व क्रीडय&nbsp;। अज्ञातेन त्वया यावदेवास्वादितं
                  तावतैव धृतिं बन्धय&nbsp;। अत्र वृषभनिवारणव्याजेनोपपतिनिवारणमन्यापदेशः&nbsp;॥
               </p>
               
            </div> 
            ﻿<span class="pageinfo">[page 550]</span>
            
            <p>उद्भेदेषु व्यक्तो यथा—</p>
            
            <div class="lg">
               <div class="udāharaṇa">
                  <span class="l">‘मंतेसि महुमहपणअं संदाणेसि तिअसेसपाअवरअणम्&nbsp;।</span>
                  <span class="l">ओजसु <a href="" class="note" title="‘सुद्ध’ इति पाठः.">*</a>मुद्धसुहावं संभावेसु सुरणाह जाअवलोअम्<a href="" class="note" title="‘जा अव’ ख ग">*</a>&nbsp;॥ २३५&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[मनुषे मधुमथप्रणयं संदानयसि त्रिदशेशपादपरत्नम्&nbsp;।</span>
                  <span class="l">अपजहि मुग्धस्वभावं संभावय सुरनाथ यादवलोकम्&nbsp;॥]</span>
                  
               </div>
            </div>
            
            <p>अत्र मायाविनो महेन्द्रस्याभिप्रायः सत्यकेन व्यक्तमेवोद्भिन्न इति व्यक्तोऽयमुद्भेदः&nbsp;॥</p>
            
            <div class="commentary">
               
               <p><b>मन्तेसीत्यादि</b>&nbsp;। “मनुषे मधुमथप्रणयं संदानयसि त्रिदशेश पादपरत्नम्&nbsp;। अपजहि मुग्धस्वभावं संभावय सुरनाथ
                  यादवलोकम्&nbsp;॥” इह हे सुरनाथ इन्द्र, यदि मधुमथस्य कृष्णस्य प्रणयं प्रीतिं मनुषे स्वीकरोषि&nbsp;।
                  देवे पादपरत्नं पारिजातवृक्षं संददाने सति मुग्धं स्वभावं मौग्ध्यमपजहि त्यज&nbsp;। यादवलोकं
                  संभावय प्रीणय&nbsp;। अत्रेन्द्राभिप्रायः सत्यकेन तत्सारथिना व्यक्तः प्रकाशितः&nbsp;॥
               </p>
               
            </div> 
            
            <p>अव्यक्तो यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘निःशेषच्युतचन्दनं स्तनतटं निर्मृष्टरागोऽधरो</span>
                     <span class="seg">नेत्रे दूरमनञ्जने पुलकिता तन्वी तवेयं तनुः&nbsp;।</span>
                     </span>
                  <span class="l">
                     <span class="seg">मिथ्यावादिनि दूति बान्धवजनस्याज्ञातपीडागमे<a href="" class="note" title="‘पीडागमा’ क. ख.">*</a></span>
                     <span class="seg">वापीं स्नातुमितो गतासि न पुनस्तस्याधमस्यान्तिकम्&nbsp;॥ २३६&nbsp;॥’</span>
                     </span>
                  
               </div>
            </div>
            
            <p>अत्र ‘वापीं स्नातुमितो गतासि न पुनस्तस्याधमस्यान्तिकम्’ इत्याक्षेपवता <a href="" class="note" title="‘प्रकृतोदाहरणेन’ क ख">*</a>प्राकरणिकोदाहरणेन यद्यपि दूत्या दुश्चेष्टितं निर्भिन्नं तथापि न पूर्ववव्द्यक्तमित्यव्यक्तोऽयमुद्भेदः&nbsp;॥
            </p>
            
            <div class="commentary">
               
               <p><b>निःशेषेत्यादि</b>&nbsp;। हे दूति, इतः स्थानात्त्वं वापीं पुष्करिणीं स्नातुं गतासि&nbsp;। तस्याधमस्यान्तिकं न
                  गतासि&nbsp;। हे मिथ्यावादिनि, हे सुहृज्जनस्याज्ञातदुःखागमे&nbsp;। स्नानचिह्नान्याह—स्तनतटं निःशेषच्युतचन्दनमशेषक्षरितचन्दनमस्ति&nbsp;।
                  तवाधरोऽपि त्यक्तलौहित्यः&nbsp;। तव नेत्रेऽत्यर्थमञ्जनशून्ये&nbsp;। तथा तवेयं तन्वी कृशा तनुः
                  ﻿<span class="pageinfo">[page 551]</span>शरीरं पुलकिता रोमाञ्चवती च&nbsp;। अत्र स्नानसंभोगयोस्तुल्यचिह्नस्योपदर्शनेन प्रकरणपरिप्राप्तं
                  दूतीदुश्चेष्टितमुद्भिन्नम्, न च प्राग्वव्द्यक्तता&nbsp;॥
               </p>
               
            </div> 
            
            <p>उभयरूपो यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘अम्लानोत्पलकोमले सखि दृशौ नीलाञ्जनेनाञ्चिते</span>
                     <span class="seg">कर्पूरच्छुरणाच्च गण्डफलके संवेल्लितः<a href="" class="note" title="‘न पुनस्तस्याधमस्यान्तिकम्’ क ख">*</a> पाण्डिमा&nbsp;।</span>
                     </span>
                  <span class="l">
                     <span class="seg">श्वासाः सन्तु च कन्दुकभ्रमिभुवः किंतु प्रभावाहिना-</span>
                     <span class="seg">मङ‍गानां क्रशिमानमुत्कटममुं को नाम नोत्प्रेक्षते&nbsp;॥ २३७&nbsp;॥’</span>
                     </span>
                  
               </div>
            </div>
            
            <p>अत्र ‘दृशोर्म्लानता, गण्डयोः पाण्डुरत्वम्, श्वासानां दैर्ध्यम्’ इत्युत्कण्ठाचिह्ननिह्नवाय
               योऽयमविनयवत्या नीलाञ्जनादिप्रयोगस्तस्य <a href="" class="note" title="‘तत्त्वाभ्युपगमेऽपि’ क ख">*</a>तथाभ्युपगमेऽपि ‘अङ‍गानां क्रशिमानमुत्कटममुं को नाम नोत्प्रेक्षते’ इति योऽयं सखीव्याहारस्तेन
               तदभिप्राय उद्भिन्नोऽनुद्भिन्नश्च भवतीत्युभयरूपोऽयमुद्भेदः&nbsp;। तेऽमी त्रयोऽप्युद्भेदा
               भाविकान्न भिद्यन्ते&nbsp;॥
            </p>
            
            <div class="commentary">
               
               <p><b>अम्लानेत्यादि</b>&nbsp;। किंतु हे सखि, तवाङ‍गानाममुमुद्भटं क्रशिमानं कृशत्वं को न नामोत्प्रेक्षते किंतून्नयत
                  एव&nbsp;। यद्यपि तव दृशावम्लाने म्लानिहीने उत्पन्ने इव कोमले मनोज्ञे स्तः&nbsp;। कीदृशे&nbsp;। नीलकज्जलेनाञ्चिते&nbsp;।
                  यतः कर्पूरस्य छुरणात् संबन्धात् पाण्डिमा पाण्डुरत्वं गण्डफलके संवेल्लितः संबद्धः&nbsp;।
                  श्वासाश्च कन्दुकक्रीडनार्थं या भ्रमिर्भ्रमणं तत्प्रभवाः सन्तु&nbsp;। अङ‍गानां कीदृशानाम्&nbsp;।
                  प्रभावाहिनां प्रभां दीप्तिं वोढुं धर्तुं शीलं येषां तेषाम्&nbsp;। सहजरम्याणामित्यर्थः&nbsp;।
                  अविनयवत्या असत्याः&nbsp;। अत्राविनयवत्या आशयः किंचिव्द्यक्तीकृतः&nbsp;। किंचिच्चाव्यक्तीकृत
                  इत्युभयरूपता&nbsp;॥ इति भाविकालंकारनिरूपणम्&nbsp;॥
               </p>
               
            </div> 
            
            <p>संसृष्ट्यलंकारनिरूपणम्&nbsp;।</p> 
            
            <p>संसृष्टिलक्षणमाह—</p>
            
            <div class="lg">
               <div class="kārikā">
                  <span class="l">संसृष्टिरिति विज्ञेया नानालंकारसंकरः<a href="" class="note" title="‘सर्वालंकारसंकरः’ क ख">*</a>&nbsp;।</span>
                  <span class="l">सा तु व्यक्ता तथाव्यक्ता व्यक्ताव्यक्तेति च त्रिधा&nbsp;॥ ८८&nbsp;॥</span>
                  
               </div>
            </div>
            ﻿<span class="pageinfo">[page 552]</span>
            
            <div class="lg">
               <div class="kārikā">
                  <span class="l">तिलतण्डुलवव्द्यक्ता छायादर्शवदेव च&nbsp;।</span>
                  <span class="l">अव्यक्ता क्षीरजलवत्पांसुपानीयवच्च<a href="" class="note" title="‘पांशुपानीयवच्च सा’ पाठः">*</a> सा&nbsp;॥ ८९&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">व्यक्ताव्यक्ता च संसृष्टिर्नरसिंहवदिष्यते&nbsp;।</span>
                  <span class="l">चित्रवर्णवदन्यस्मिन्नानालंकारसंकरे&nbsp;॥ ९०&nbsp;॥</span>
                  
               </div>
            </div>
            
            <div class="commentary">
               
               <p><b>संसृष्टिरिति</b>&nbsp;। नानालंकाराणां संकरोऽपि......संसृष्टिः&nbsp;। <b>छायेति</b>&nbsp;। प्रतिबिम्बदर्पणवदित्यर्थः&nbsp;। क्षीरं दुग्धम्&nbsp;। पांसुर्धूलिः&nbsp;। <b>चित्रेति</b>&nbsp;। चित्रलिखितवर्णिकावदित्यर्थः&nbsp;॥
               </p>
               
            </div> 
            
            <p>व्यक्ता तिलतण्डुलवद्यथा—</p>
            
            <div class="lg">
               <div class="udāharaṇa">
                  <span class="l">‘पिनष्टीव तरङ‍गाग्रैरुदघिः फेनचन्दनम्&nbsp;।</span>
                  <span class="l">तदादाय करैरिन्दुर्लिम्पतीव दिगङ‍गनाः&nbsp;॥ २३८&nbsp;॥’</span>
                  
               </div>
            </div>
            
            <p>अत्रोत्प्रेक्षाद्व‍यम्, रूपकद्व‍यं च तिलतण्डुलवत्संकीर्यते&nbsp;॥</p>
            
            <div class="commentary">
               
               <p><b>पिनष्टीत्यादि</b>&nbsp;। समुद्रस्तरङ‍गाग्रैः फेनचन्दनं पिनष्टीव&nbsp;। इन्दुः करैस्तदादाय दिगङ‍गना लिम्पतीव&nbsp;।
                  अत्रेवशब्दाभ्यामुत्प्रेक्षाद्व‍यम्&nbsp;। फेन एव चन्दनम्, दिश एवाङ‍गना इति रूपकद्व‍यम्&nbsp;।
                  तदिदं मिश्रितं तिलतण्डुलवत्&nbsp;। यथा तिलानां तण्डुलानां च मिथो निरपेक्षाणामेव संकीर्णता
                  तथात्रापि&nbsp;॥
               </p>
               
            </div> 
            
            <p>व्यक्तैव छायादर्शवद्यथा—</p>
            
            <div class="lg">
               <div class="udāharaṇa">
                  <span class="l">‘निर्मलेन्दु नभो रेजे विकचाब्जं बभौ सरः&nbsp;।</span>
                  <span class="l">परं पर्यश्रुनयनौ मम्लतुर्भ्रातरावुभौ&nbsp;॥ २३९&nbsp;॥’</span>
                  
               </div>
            </div>
            
            <p>अत्रादर्शे<a href="" class="note" title="‘अत्रादर्शच्छायेव’ ख">*</a> छायेव हेत्वलंकारे रामलक्ष्मणमुखयोरिन्दुपद्मौपम्येन सदृशासदृशव्यतिरेको दृश्यते&nbsp;॥
            </p>
            
            <div class="commentary">
               
               <p><b>निर्मलेत्यादि</b>&nbsp;। विवृतोऽयं व्यतिरेकालंकारे&nbsp;। अत्र पूर्वार्धेन हेत्वलंकारे दर्शिते
                  तदाधारक एव सदृशासदृशयोर्व्यतिरेकः&nbsp;। स च दर्पणे प्रतिबिम्ब इवाधाराधेयभावेन व्यवस्थापितः&nbsp;॥
               </p>
               
            </div> 
            ﻿<span class="pageinfo">[page 553]</span>
            
            <p>अव्यक्ता क्षीरजलवद्यथा—</p>
            
            <div class="lg">
               <div class="udāharaṇa">
                  <span class="l">‘क्षीरक्षालितचन्द्रेव नीलीधौताम्बरेव च&nbsp;।</span>
                  <span class="l">टङ‍कोल्लिखितसूर्येव वसन्तश्रीरदृश्यत&nbsp;॥ २४०&nbsp;॥’</span>
                  
               </div>
            </div>
            
            <p>अत्रोपमोत्प्रेक्षे क्षीरनीरवन्मिश्रे संसृष्टे न व्यज्येते&nbsp;॥</p>
            
            <div class="commentary">
               
               <p><b>क्षीरेत्यादि</b>&nbsp;। वसन्तश्रीर्वसन्तशोभाऽदृश्यत जनैः&nbsp;। कीदृशी&nbsp;। क्षीरेण दुग्धेन क्षालितश्चन्द्रो यस्यां
                  सा&nbsp;। नीलीद्रव्येन धौतं क्षालितमम्बरमाकाशं यस्यां सा&nbsp;। टङ‍केन पाषाणदारणेनोल्लिखित उत्खण्डितः
                  सूर्यो यस्यां सा&nbsp;। ‘टङ‍कः पाषाणदारणः’ इत्यमरः&nbsp;। अत्रोपमोत्प्रेक्षयोर्मिथो मिलनादव्यक्तता&nbsp;।
                  उभयव्यञ्जकस्य तुल्यकक्षतया प्रवृत्तेरिदं बोद्धव्यम्&nbsp;॥
               </p>
               
            </div> 
            
            <p>अव्यक्तैव पांसूदकवद्यथा—</p>
            
            <div class="lg">
               <div class="udāharaṇa">
                  <span class="l">‘कृष्णार्जुनानुरक्तापि दृष्टिः कर्णावलम्बिनी&nbsp;।</span>
                  <span class="l">याति विश्वसनीयत्वं कस्य ते कलभाषिणि&nbsp;॥ २४१&nbsp;॥’</span>
                  
               </div>
            </div>
            
            <p>अत्र पांसूदकयोरिव मृत्पिण्डे<a href="" class="note" title="‘मृत्पिण्डश्लेषविरोधयोः’ घ">*</a> श्लेषविरोधयोरव्यक्तयोरेव व्याजस्तुतावङ‍गभावोऽवगम्यते&nbsp;॥
            </p>
            
            <div class="commentary">
               
               <p><b>कृष्णेत्यादि</b>&nbsp;। विवृतोऽयं भाविकालंकारे&nbsp;। अत्र यथा मृत्तिकापिण्डे धूलिजलयोर्मिथो मिलनादव्यक्तता
                  तथा श्लेषविरोधयोर्व्याजस्तुतिप्रसङ‍गतः संकर&nbsp;॥
               </p>
               
            </div> 
            
            <p>व्यक्ताव्यक्ता नरसिंहवद्यथा—</p>
            
            <div class="lg">
               <div class="udāharaṇa">
                  <span class="l">‘रजोभिस्तुरगोत्कीर्णैर्गजैश्च घनसंनिभैः&nbsp;।</span>
                  <span class="l">भुवस्तलमिव व्योम कुर्वन्व्योमेव भूतलम्&nbsp;॥ २४२&nbsp;॥’</span>
                  
               </div>
            </div>
            
            <p>अत्र नरसिंहजाताविव सिंहनरशरीरभागयोः परिवृत्त्यलंकारहेतूपमयोरङ‍गभावो व्यक्ताव्यक्तरूपः
               परिस्फुरन्नुपलभ्यते&nbsp;॥
            </p>
            
            <div class="commentary">
               
               <p><b>रजोभिरित्यादि</b>&nbsp;। स कीदृशः&nbsp;। हयखुरक्षुण्णै रजोभिर्मेघतुल्यैर्हस्तिभिश्च गगनं ﻿<span class="pageinfo">[page 554]</span>भूतलमिव, भूतलं गगनतलमिव कुर्वन्&nbsp;। अत्र यथा नरसिंहजातौ सिंहनराङ‍गभागयोर्व्यक्ताव्यक्तरूपं
                  स्फुरणं तथा परिवृत्त्यलंकारे हेतूपमयोरङ‍गभावो व्यक्ताव्यक्तरूपः&nbsp;॥
               </p>
               
            </div> 
            
            <p>व्यक्ताव्यक्तैव चित्रवर्णवद्यथा—</p>
            
            <div class="lg">
               <div class="udāharaṇa">
                  <span class="l">‘<a href="" class="note" title="‘मयूरारावमुखरा’ ग">*</a>मयूरारावमुखरां प्रावृषं सतडिल्लताम्&nbsp;।</span>
                  <span class="l">महाटवीमिवोल्लङ‍घ्य तोयानि मुमुचुर्घनाः&nbsp;॥ २४३&nbsp;॥’</span>
                  
               </div>
            </div>
            
            <p>अत्र पटावयवस्थानां नीलादीनामिव पटावयव्याश्रिते चित्रवर्णे श्लेषरूपकोपमार्थश्लेषाणां
               पदपदार्थाश्रयाणां शरद्वर्णनवाक्याश्रयिणि समाध्यलंकारे व्यक्ताव्यक्तरूपोऽङ‍गङ्गिभावः
               प्रतीयते&nbsp;॥
            </p>
            
            <div class="commentary">
               
               <p><b>मयूरेत्यादि</b>&nbsp;। मेघा जलानि त्यजन्ति स्म&nbsp;। महाटवीं महारण्यमिव प्रावृषं वर्षा उल्लङ‍घ्य&nbsp;। कीदृशीम्&nbsp;।
                  मयूरशब्दमुखरां, सह तडितेव लतया वर्तते ताम्&nbsp;। अत्रावयवाश्रितनीलादीनामवयव्याश्रिते चित्रवर्णे
                  यथाङ‍गङ्‍गिभावस्तथा श्लेषादीनां समाध्यलंकारे व्यक्ताव्यक्तरूपोऽङ‍गाङ्गिभावः प्रतीयत
                  इति&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">चतुर्विंशतिरित्येताः क्रमेणोभयसंश्रयाः&nbsp;।</span>
                  <span class="l">काव्यालंकृतयः प्रोक्ता यथावदुपमादयः&nbsp;॥ ९१&nbsp;॥</span>
                  
               </div>
            </div>
            
            <p><b>इति श्रीमहाराजाधिराजश्रीभोजदेवविरचिते सरस्वतीकण्ठाभरणे उभयालंकारविवेचनो नाम चतुर्थः
                  परिच्छेदः</b>&nbsp;॥
            </p>
            
            <div class="commentary">
               
               <p><b>चतुर्विंशतिरिति</b>&nbsp;। इत्यनेन प्रकारेण चतुर्विंशतिरेता उपमादयः काव्यालंकृतय उक्ता इत्यन्वयः&nbsp;। अजहल्लिङ‍गतात्र&nbsp;॥
                  <b>उभयेति</b>&nbsp;। शब्दार्थाश्रिता इत्यर्थः&nbsp;॥
               </p>
               
            </div> 
            
            <div class="lg">
               <div class="udāharaṇa">
                  <span class="l">
                     <span class="seg">रत्नं रत्नधरोऽजनिष्ट गुणिनामाद्योऽनवद्यः सतां</span>
                     <span class="seg">सा शुद्धा दमयन्तिकापि सुषुवे नैयायिकं यं सुतम्&nbsp;।</span>
                     </span>
                  <span class="l">
                     <span class="seg">तस्य श्रीशजगद्धरस्य कवितुर्वाणीगणा(ला)लंकृते-</span>
                     <span class="seg">ष्टीकायामुभयप्रकाशनपरिच्छेदश्चतुर्थो गतः&nbsp;॥</span>
                     </span>
                  
               </div>
            </div>
            
            <div class="trailer">इति महामहोपाध्यायधर्माधिकरणिकश्रीजगद्धरविरचिते सरस्वतीकण्ठाभरणविवरणे चतुर्थः परिच्छेदः&nbsp;॥</div>
            
            
         </div> 
         
         
         
      </div>
   </body>
</html>