<!DOCTYPE html
  PUBLIC "-//W3C//DTD HTML 4.01//EN" "http://www.w3.org/TR/html4/strict.dtd">
<html xmlns:fn="http://www.w3.org/2005/xpath-functions" encodingxmlns="http://www.w3.org/1999/xhtml" xml:lang="en">
   <head>
      <meta http-equiv="Content-Type" content="text/html; charset=utf-8">
      <link rel="stylesheet" type="text/css" href="bhoja-html.css">
      <title>Sarasvatīkaṇṭhābharaṇa, Pariccheda 2</title><script type="text/javascript">
    
    function toggle(id) {
       var e = document.getElementById(id);
       if(e.style.display == 'block')
          e.style.display = 'none';
       else
          e.style.display = 'block';
    }
// qTip - CSS Tool Tips - by Craig Erskine
// http://qrayg.com
//
// Multi-tag support by James Crooke
// http://www.cj-design.com
//
// Inspired by code from Travis Beckham
// http://www.squidfingers.com | http://www.podlob.com
//
// Copyright (c) 2006 Craig Erskine
// Permission is granted to copy, distribute and/or modify this document
// under the terms of the GNU Free Documentation License, Version 1.3
// or any later version published by the Free Software Foundation;
// with no Invariant Sections, no Front-Cover Texts, and no Back-Cover Texts.
// A copy of the license is included in the section entitled "GNU
// Free Documentation License".

var qTipTag = "a,label,input"; //Which tag do you want to qTip-ize? Keep it lowercase!//
var qTipX = 0; //This is qTip's X offset//
var qTipY = 15; //This is qTip's Y offset//

//There's No need to edit anything below this line//
tooltip = {
  name : "qTip",
  offsetX : qTipX,
  offsetY : qTipY,
  tip : null
}

tooltip.init = function () {
	var tipNameSpaceURI = "http://www.w3.org/1999/xhtml";
	if(!tipContainerID){ var tipContainerID = "qTip";}
	var tipContainer = document.getElementById(tipContainerID);

	if(!tipContainer) {
	  tipContainer = document.createElementNS ? document.createElementNS(tipNameSpaceURI, "div") : document.createElement("div");
		tipContainer.setAttribute("id", tipContainerID);
	  document.getElementsByTagName("body").item(0).appendChild(tipContainer);
	}

	if (!document.getElementById) return;
	this.tip = document.getElementById (this.name);
	if (this.tip) document.onmousemove = function (evt) {tooltip.move (evt)};

	var a, sTitle, elements;
	
	var elementList = qTipTag.split(",");
	for(var j = 0; j < elementList.length; j++)
	{	
		elements = document.getElementsByTagName(elementList[j]);
		if(elements)
		{
			for (var i = 0; i < elements.length; i ++)
			{
				a = elements[i];
				sTitle = a.getAttribute("title");				
				if(sTitle)
				{
					a.setAttribute("tiptitle", sTitle);
					a.removeAttribute("title");
					a.removeAttribute("alt");
					a.onmouseover = function() {tooltip.show(this.getAttribute('tiptitle'))};
					a.onmouseout = function() {tooltip.hide()};
				}
			}
		}
	}
}

tooltip.move = function (evt) {
	var x=0, y=0;
	if (document.all) {//IE
		x = (document.documentElement && document.documentElement.scrollLeft) ? document.documentElement.scrollLeft : document.body.scrollLeft;
		y = (document.documentElement && document.documentElement.scrollTop) ? document.documentElement.scrollTop : document.body.scrollTop;
		x += window.event.clientX;
		y += window.event.clientY;
		
	} else {//Good Browsers
		x = evt.pageX;
		y = evt.pageY;
	}
	this.tip.style.left = (x + this.offsetX) + "px";
	this.tip.style.top = (y + this.offsetY) + "px";
}

tooltip.show = function (text) {
	if (!this.tip) return;
	this.tip.innerHTML = text;
	this.tip.style.display = "block";
}

tooltip.hide = function () {
	if (!this.tip) return;
	this.tip.innerHTML = "";
	this.tip.style.display = "none";
}

window.onload = function () {
	tooltip.init ();
}
    
    </script></head>
   <body>
      <div id="container" class="hyphenate">
         
         
         
         
         ﻿
         
         <div class="pariccheda">
            
            <span class="pageinfo">[page 140]</span>
            
            
            <div class="head">
               
               <p>dvitīyaḥ paricchedaḥ&nbsp;|</p>
               
            </div>
            
            
            <div class="commentary">
               
               <div class="lg">
                  <div class=""><span class="l">kṣetramadhyaṃ viśālākṣī yasyādhivasati priyā&nbsp;|</span>
                     <span class="l">avimuktapratiṣṭhāya tasmai kāmadruhe namaḥ&nbsp;||</span>
                     
                  </div>
               </div>
               
               <div class="lg">
                  <div class=""><span class="l">ādyaṃ sphuratu vāgdevyāḥ kaṇṭhābharaṇakautukam&nbsp;|</span>
                     <span class="l">mayi prahvamanovṛttau tanvāne ratnadarpaṇam&nbsp;||</span>
                     
                  </div>
               </div>
               
               <p>evaṃ doṣaguṇeṣu nirṇīteṣvalaṃkārāḥ prāptāvasarāstatrālaṃkārasāmānyalakṣaṇamādyaparicchede
                  tadvibhāgaṃ darśayanparicchedatrayaṃ saṃgamayati—
               </p>
               
            </div> 
            
            <div class="lg">
               <div class="kārikā">
                  <span class="l">śabdārthobhayasaṃjñābhiralaṃkārānkavīśvarāḥ&nbsp;|</span>
                  <span class="l">bāhyānābhyantarānbāhyābhyantarāṃścānuśāsati&nbsp;|| 1&nbsp;||</span>
                  
               </div>
            </div>
            
            <div class="commentary">
               
               <p><b>śabdārthobhayasaṃjñābhiriti</b>&nbsp;| itthaṃbhūtalakṣaṇe tṛtīyā&nbsp;| madhyamapadalopīsamāsaḥ&nbsp;| tena śabdālaṃkārārthālaṃkārobhayālaṃkārasaṃjñābhirityarthaḥ&nbsp;|
                  guṇaprastāve bāhyatvādikaṃ vivṛtaṃ śabdo 'vacchedakatayā prathamapratisaṃdheyabhāvena
                  ca śarīrasthānīyo bāhyastatastadāśrayā alaṃkārā api bāhyāḥ&nbsp;| artho vicchedyatayā paścādanusaṃdheyatayā
                  cātmatulya ābhyantarastena tadāśrayā alaṃkārā apyābhyantarāḥ&nbsp;| etena bāhyābhyantarā
                  vyākhyātāḥ&nbsp;| āśrayāśrayibhāvaśca yathātathoktameva&nbsp;| ubhayālaṃkāreṣu yogasya prāyikatvamāśritya
                  kavīśvarāṇāmanuśāsanamuktam&nbsp;| etadvivecayiṣyate caturthārambhe&nbsp;||
               </p>
               
            </div> 
            <span class="pageinfo">[page 141]</span>
            
            <p>śabdālaṃkārasāmānyalakṣaṇamāha—</p>
            
            <div class="lg">
               <div class="kārikā">
                  <span class="l">ye vyutpattyādinā śabdamalaṃkartumiha kṣamāḥ&nbsp;|</span>
                  <span class="l">śabdālaṃkārasaṃjñāste jñeyā jātyādayo budhaiḥ&nbsp;|| 2&nbsp;||</span>
                  
               </div>
            </div>
            
            <div class="commentary">
               
               <p><b>ye vyutpattīti</b>&nbsp;| viśiṣṭā utpattirvyutpattirlopāgamavikārādiprapañcaḥ&nbsp;| ata eva hi saṃskṛtādijātayo
                  vyavatiṣṭhante&nbsp;| ādigrahaṇādgurulaghusaṃniveśādayo gatyādyavacchedāstrayoviṃśatirupāttāḥ&nbsp;|
                  bāhyakaṅa‍kaṇādisāmyādiyaṃ saṃjñā pravṛttetyāha—śabdālaṃkārasaṃjñā iti&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">jātirgatī rītivṛtticchāyāmudroktiyuktayaḥ&nbsp;|</span>
                  <span class="l">bhaṇitirgumphanā śayyā paṭhitiryamakāni ca&nbsp;|| 3&nbsp;||</span>
                  
               </div>
            </div>
            
            <div class="lg">
               <div class="kārikā">
                  <span class="l">śleṣānuprāsacitrāṇi vākovākyaṃ prahelikā&nbsp;|</span>
                  <span class="l">gūḍhapraśnottarādhyeyaśravyaprekṣyābhinītayaḥ&nbsp;|| 4&nbsp;||</span>
                  
               </div>
            </div>
            
            <p>te ca prati viśeṣaṃ vakṣyante—</p>
            
            <div class="lg">
               <div class="kārikā">
                  <span class="l">caturviṃśatirityuktāḥ śabdālaṃkārajātayaḥ&nbsp;|</span>
                  <span class="l">athāsāṃ lakṣaṇaṃ samyaksodāharaṇamucyate&nbsp;|| 5&nbsp;||</span>
                  
               </div>
            </div>
            
            <p>śabdālaṃkārajātayaḥ śabdālaṃkārasāmānyāni&nbsp;||</p>
            
            <div class="commentary">
               
               <p>svarūpasthitau rūpāntaragaveṣaṇamanucitam&nbsp;| ato jāteḥ prādhānyātprathamaṃ lakṣaṇamityāha—</p>
               
            </div> 
            
            <div class="lg">
               <div class="kārikā">
                  <span class="l">tatra saṃskṛtamityādirbhāratī jātiriṣyate&nbsp;|</span>
                  <span class="l">sā tvaucityādibhirvācāmalaṃkārāya jāyate&nbsp;|| 6&nbsp;||</span>
                  
               </div>
            </div>
            
            <div class="commentary">
               
               <p><b>tatreti</b>&nbsp;| saṃskṛtamiti bhāvapradhāno nirdeśaḥ&nbsp;| bhāratīgrahaṇaṃ spaṣṭārtham&nbsp;| nanvavaśyaṃ
                  śabdena saṃskṛtādyanyatamena bhavitavyam&nbsp;| tatko 'tra kaveḥ śaktivyutpattyoraṃśo
                  yenālaṃkāratā syādityata āha—seti&nbsp;| aucityākṛṣṭa evālaṃkāraḥ&nbsp;| asti ca saṃskṛtāderapi
                  tathābhāva iti bhāvaḥ&nbsp;||
               </p>
               
               <p>yadyapyarthaucitī pūrvaṃ darśayitumucitā tathāpi prādhānyamāvedayituṃ pṛthaktaucitīmāha—</p>
               
            </div> 
            
            <div class="lg">
               <div class="kārikā">
                  <span class="l">saṃskṛtenaiva ke 'pyāhuḥ prākṛtenaiva kecana&nbsp;|</span>
                  <span class="l">sādhāraṇyādibhiḥ kecitkecana mlecchabhāṣayā&nbsp;|| 7&nbsp;||</span>
                  
               </div>
            </div>
            <span class="pageinfo">[page 142]</span>
            
            <p>viṣayaucitīmāha—</p>
            
            <div class="lg">
               <div class="kārikā">
                  <span class="l">na mlecchitavyaṃ yajñādau strīṣu nāprākṛtaṃ vadet&nbsp;|</span>
                  <span class="l">saṃkīrṇa nābhijāteṣu nāprabuddheṣu saṃskṛtam&nbsp;|| 8&nbsp;||</span>
                  
               </div>
            </div>
            
            <div class="commentary">
               
               <p><b>na mlecchitavyamityādi</b>&nbsp;| mlecchanamapaśabdaḥ&nbsp;| prākṛtaṃ saṃskṛtabhavam&nbsp;| abhijātaḥ śuddhānvayaḥ&nbsp;||
               </p>
               
               <p>atha ke saṃskṛtādyucitavaktāra ityata āha—</p>
               
            </div> 
            
            <div class="lg">
               <div class="kārikā">
                  <span class="l">devādyāḥ saṃskṛtaṃ prāhuḥ prākṛtaṃ kinnarādayaḥ&nbsp;|</span>
                  <span class="l">paiśācādyaṃ piśācādyā māgadhaṃ hīnajātayaḥ&nbsp;|| 9&nbsp;||</span>
                  
               </div>
            </div>
            
            <div class="commentary">
               
               <p><b>devādyā iti</b>&nbsp;| ādigrahaṇena ṛṣibhūmipatiprabhṛtayaḥ&nbsp;||
               </p>
               
               <p>vācyaucitīṃ darśayati—</p>
               
            </div> 
            
            <div class="lg">
               <div class="kārikā">
                  <span class="l">saṃskṛtenaiva ko 'pyarthaḥ prākṛtenaiva vāparaḥ&nbsp;|</span>
                  <span class="l">śakyo racayituṃ kaścidapabhraṃśena jāyate&nbsp;|| 10&nbsp;||</span>
                  
               </div>
            </div>
            
            <div class="commentary">
               
               <p><b>saṃskṛtenaiveti</b>&nbsp;| yathā hi—devatāstutyādau saṃskṛtaṃ pragalbhate na tathā prākṛtādi&nbsp;| yathā ca sūkṣmavastusvarūpoṭṭaṅa‍kane
                  prākṛtasya sauṣṭhavaṃ na tathā saṃskṛtāderityādi&nbsp;||
               </p>
               
            </div>  
            
            <div class="lg">
               <div class="kārikā">
                  <span class="l">paiśācyā śaurasenyānyo māgadhyānyo nibadhyate&nbsp;|</span>
                  <span class="l">dvitrāmiḥ ko 'pi bhāṣābhiḥ sarvābhirapi kaścana&nbsp;|| 11&nbsp;||</span>
                  
               </div>
            </div>
            
            <div class="commentary">
               
               <p><b>paiśācyeti</b>&nbsp;| dvitrābhiḥ ko 'pi kāvyasamasyābhedasyārthaḥ&nbsp;| sarvābhiḥ kaścana prakaraṇāderarthaḥ&nbsp;||
               </p>
               
               <p>viṣayaucityameva kvacidviśeṣe kāntiprakarṣamarpayantīmāha—</p>
               
            </div> 
            
            <div class="lg">
               <div class="kārikā">
                  <span class="l">nātyantaṃ saṃskṛtenaiva nātyantaṃ deśabhāṣayā&nbsp;|</span>
                  <span class="l">kathāṃ goṣṭhīṣu kathayaṁlloke bahumato bhavet&nbsp;|| 12&nbsp;||</span>
                  
               </div>
            </div>
            
            <div class="commentary">
               
               <p><b>nātyantamiti</b>&nbsp;| samānabuddhiśīlavayasāṃ vinodārthamāsanabandho goṣṭhī&nbsp;|| deśaucitīmāha—
               </p>
               
            </div> 
            
            <div class="lg">
               <div class="kārikā">
                  <span class="l">śṛṇvanti laṭabhaṃ lāṭāḥ prākṛtaṃ saṃskṛtadviṣaḥ&nbsp;|</span>
                  <span class="l">apabhraṃśena tuṣyanti svena nānyena gurjarāḥ&nbsp;|| 13&nbsp;||</span>
                  
               </div>
            </div>
            
            <div class="commentary">
               
               <p><b>śrṛṇvantīti</b>&nbsp;| laṭabhaṃ manojñam&nbsp;| svena gurjarajātīyena&nbsp;||
               </p>
               
            </div> 
            <span class="pageinfo">[page 143]</span>
            
            <div class="lg">
               <div class="kārikā">
                  <span class="l">brahmanvijñāpayāmi tvāṃ svādhikārājihāsayā&nbsp;|</span>
                  <span class="l">gauḍastyajatu vā gāthāmanyā vāstu sarasvatī&nbsp;|| 14&nbsp;||</span>
                  
               </div>
            </div>
            
            <div class="commentary">
               
               <p><b>brahmanniti</b>&nbsp;| bahmannityādinā nindārthānuvādena gauḍeṣu prākṛtānaucityaṃ <b>rājaśekhare</b>ṇa vyañjitam&nbsp;||
               </p>
               
               <p>samayaucitīṃ darśayati—</p>
               
            </div> 
            
            <div class="lg">
               <div class="kārikā">
                  <span class="l">ke 'bhūvannạ̄dhyarājasya rājye prākṛtabhāṣiṇaḥ&nbsp;|</span>
                  <span class="l">kāle śrīsāhasāṅa‍kasya ke na saṃskṛtavādinaḥ&nbsp;|| 15&nbsp;||</span>
                  
               </div>
            </div>
            
            <div class="commentary">
               
               <p><b>ke 'bhūvanniti</b>&nbsp;| ạ̄dhyarājaḥ <b>śālivāhanaḥ</b>&nbsp;| sāhasāṅa‍ko <b>vikramādityaḥ</b>&nbsp;| granthakṛtpūrvajatayā śrīpadam&nbsp;||
               </p>
               
               <p>tā imāḥ parasparasaṃkīrṇāḥ ṣaḍeva saṃskṛtādibhāṣā bhavantīti sāmānyavibhāgametadviracanaprayojanaṃ
                  copasaṃharati—
               </p>
               
            </div> 
            
            <div class="lg">
               <div class="kārikā">
                  <span class="l">
                     <span class="seg">giraḥ śravyā divyāḥ prakṛtamadhurāḥ prākṛtadhurāḥ</span>
                     <span class="seg">subhavyo 'pabhraṃśaḥ sarasaracanaṃ bhūtavacanam&nbsp;|</span>
                     </span>
                  <span class="l">
                     <span class="seg">vidagdhānāmiṣṭe magadhamathurāvāsibhaṇiti-</span>
                     <span class="seg">rnibaddhā yasteṣāṃ sa iha kavirājo vijayate&nbsp;|| 16&nbsp;||</span>
                     </span>
                  
               </div>
            </div>
            
            <div class="commentary">
               
               <p><b>gira iti</b>&nbsp;| divyāḥ saṃskṛtāḥ&nbsp;| bhūtavacanaṃ paiśācam&nbsp;| mathurāvāsibhaṇitiḥ śaurasenī&nbsp;| teṣāmiti&nbsp;|
                  tacca bhūtavacanaṃ sa cāpabhraṃśastāśca divyādyā iti ‘napuṃsakamanapuṃsakena’ ityekaśeṣaḥ&nbsp;|
                  pākṣikaṃ bahuvacanam&nbsp;| pratibhārthaprāṇānāṃ jīvadvarṇanānipuṇo hi kaviḥ, sa eva hi
                  sarvapathīnatādṛguktisiddhisaṃpannaḥ kavirājaḥ, ata eva vijayate sakalalokaśāstravacananirmātṛbhyaḥ
                  prakarṣeṇa vartata iti&nbsp;||
               </p>
               
               <p>saṃskṛtādiṣu yathāyogaṃ śuddhādibhedena jātiḥ ṣọdhā bhidyata ityāha—</p>
               
            </div> 
            
            <div class="lg">
               <div class="kārikā">
                  <span class="l">śuddhā sādhāraṇī miśrā saṃkīrṇā nānyagāminī&nbsp;|</span>
                  <span class="l">apabhraṣṭeti sācāryairjātiḥ ṣọdhā nigadyate&nbsp;|| 17&nbsp;||</span>
                  
               </div>
            </div>
            
            <div class="commentary">
               
               <p><b>śuddhā sādhāraṇīti</b>&nbsp;| iha bhāṣārūpaviṣayamedena bhinnāḥ saṃskārā yānadhikṛtya <b>pāṇini-vararuci</b>-prabhṛtīnāmanuśāsanāni vyavatiṣṭante&nbsp;| tadyatraika eva saṃskāraḥ pratyabhijñāyate
                  sā śuddhā&nbsp;| saṃskārāntarāgrahaṇāt&nbsp;| yatra tu lakṣaṇasaṃbhedena nānāsaṃskārasaṃpātaḥ
                  kṣīranīravatsā sādhāraṇī&nbsp;| rūpasādhāraṇyānnarasiṃhavadbhāṣābhedavya-<span class="pageinfo">[page 144]</span>vasthitabhāgadvayātmikā miśrā&nbsp;| rūpamiśraṇāttilataṇḍulanyāyena saṃkīrṇā&nbsp;| vijātīyavastvantaravyatireka
                  eva loke saṃkīrṇavyavahārāt&nbsp;| yā punaḥ prakṛtibhāvenāpi bhāṣāntarasaṃparkaṃ na sahate
                  sānanyagāminī&nbsp;| saṃskārasaṃbhedena vā prakṛtibhāvena vā nānyaṃ gacchati yato 'paśabdarūpā
                  sāghabhraṣṭā&nbsp;||
               </p>
               
            </div> 
            
            <p>tāsūttamapātraprayojyā saṃskṛtajātiḥ śuddhā yathā—</p>
            
            <div class="lg">
               <div class="udāharaṇa">
                  <span class="l">‘unnamitaikabhrūlatamānanamasyāḥ padāni racayantyāḥ&nbsp;|</span>
                  <span class="l">kaṇṭakitena prathayati mayyanurāgaṃ kapolena&nbsp;|| 1&nbsp;||’</span>
                  
               </div>
            </div>
            
            <div class="commentary">
               
               <p><b>tāsūttameti</b>&nbsp;| pātralakṣaṇamuttamādibhedaśca pañcame vakṣyate&nbsp;| unnamitaiketi&nbsp;| padāni prakṛtānaṅa‍galekhocitāni
                  nirvyājapremagarbhāṇi&nbsp;| ata evāvāpodvāpapratisaṃdhānanimagnamānasāyāścintānubhāvarūpaṃ
                  bhrūlatāvirecitamivāsīt&nbsp;| hastatalanihitaikakapolāyāstādṛkpulakitaikakapoladarśanādatimānātmā
                  śṛṅa‍gāraḥ suprabuddha iva tatkālaṃ nāyakasyāpīti mitho 'nubandhalakṣaṇāpūrvānurāgakakṣāmadhirụ̄dhā
                  ratireva kāvyasarvasvāyate&nbsp;| atra ca kasyacitpadasya bhāṣāntarasādhāraṇye 'pi bhūyasāmudāharaṇatvam&nbsp;|
                  evamanyatrāpi&nbsp;||
               </p>
               
            </div> 
            
            <p>madhyamapātraprayojyā prākṛtajātiḥ śuddhā yathā—</p>
            
            <div class="lg">
               <div class="udāharaṇa">
                  <span class="l">‘tujjha ṇa āṇe hiaaṃ mama uṇa maaṇo diā a rattiṃ a&nbsp;|</span>
                  <span class="l">ṇikkiva tavei valiaṃ tuha juttamanorahāiṃ aṅa‍gāiṃ&nbsp;|| 2&nbsp;||’</span>
                  
               </div>
            </div>
            
            <div class="lg">
               <div class="chāyā">
                  <span class="l">tava na jāne hṛdayaṃ mama punarmadano divā ca rātriṃ ca&nbsp;|</span>
                  <span class="l">niṣkṛpa tapati balavattvayi yuktamanorathānyaṅa‍gāni&nbsp;||]</span>
                  
               </div>
            </div>
            
            <div class="commentary">
               
               <p><b>tujjheti</b>&nbsp;| valiaṃ balavatkṛtamabhimukham&nbsp;||
               </p>
               
            </div> 
            
            <p>hīnapātraprayojyā māgadhikā yathā—</p>
            
            <div class="lg">
               <div class="udāharaṇa">
                  <span class="l">‘śada māṇaśamaṃśabhālake kumbhaśahaśśa vaśāhi śaṃcide&nbsp;|</span>
                  <span class="l">aṇiśaṃ ca piāmi śoṇide valiśaśade śamale huvīadi&nbsp;|| 3&nbsp;||’</span>
                  
               </div>
            </div>
            
            <div class="lg">
               <div class="chāyā">
                  <span class="l">śataṃ mānuṣamāṃsabhārakāḥ kumbhasahasraṃ vasābhiḥ saṃcitam&nbsp;|</span>
                  <span class="l">aniśaṃ ca pibāmi śoṇitaṃ varṣaśataṃ samaro bhaviṣyati&nbsp;||]</span>
                  
               </div>
            </div>
            
            <div class="commentary">
               
               <p><b>śada māṇuśeti</b>&nbsp;| śataṃ mānuṣamāṃsabhāraḥ kumbhasahasraṃ vasābhiḥ saṃcitam&nbsp;| aniśaṃ ca pibāmi śoṇitaṃ
                  varṣaśataṃ samaro bhaviṣyati&nbsp;||’ atra māṃsādilābhahetutayā samarāśaṃsanaṃ bībhatsamunmudrayaddhīnapātratāṃ
                  draḍhayati&nbsp;||
               </p>
               
            </div> 
            <span class="pageinfo">[page 145]</span>
            
            <p>nātyuttamapātraprayojyā paiśācī śuddhā yathā—</p>
            
            <div class="lg">
               <div class="udāharaṇa">
                  <span class="l">‘panamata panaapakuppitagolīcalanaggalaggapaḍibimbam&nbsp;|</span>
                  <span class="l">dasasu nahadappanesu eādasatanudhalaṃ luddam&nbsp;|| 4&nbsp;||’</span>
                  
               </div>
            </div>
            
            <div class="lg">
               <div class="chāyā">
                  <span class="l">[praṇamata praṇayaprakupitagaurīcaraṇāgralagnapratibimbam&nbsp;|</span>
                  <span class="l">daśasu nakhadarpaṇeṣvekādaśatanudharaṃ rudram&nbsp;||]</span>
                  
               </div>
            </div>
            
            <div class="commentary">
               
               <p><b>nātyuttameti</b>&nbsp;| uttamādapakṛṣṭaṃ madhyamādutkṛṣṭaṃ nātyuttamam&nbsp;| ‘praṇamata praṇayaprakupitagaurīcaraṇāgralagnapratibimbam&nbsp;|
                  daśasu nakhadarpaṇeṣvekādaśatanudharaṃ rudram&nbsp;||’
                  evaṃ nāma devīkope bhagavataḥ praṇayakātaratā yena yugapadiva sarvābhirapi mūrtibhiḥ
                  praṇamatīti pratīyamānotprekṣā&nbsp;||
               </p>
               
            </div> 
            
            <p>nātimadhyamapātraprayojyā śaurasenī śuddhā yathā—</p>
            
            <div class="lg">
               <div class="udāharaṇa">
                  <span class="l">‘tuṃ si mae cūaṅa‍kura dipṇo kāmassa gahidadhaṇuhassa&nbsp;|</span>
                  <span class="l">juvaïmaṇamohaṇasaho pañcabbhahio saro hohi&nbsp;|| 5&nbsp;||’</span>
                  
               </div>
            </div>
            
            <div class="lg">
               <div class="chāyā">
                  <span class="l">[tvamasi mayā cūtāṅa‍kura dattaḥ kāmasya gṛhītadhanuṣaḥ&nbsp;|</span>
                  <span class="l">yuvatimanomohanasahaḥ pañcābhyadhikaḥ śaro bhava&nbsp;||]</span>
                  
               </div>
            </div>
            
            <div class="commentary">
               
               <p><b>natimadhyameti</b>&nbsp;| hīnādutkṛṣṭaṃ madhyamādapakṛṣṭaṃ nātimadhyamam&nbsp;| tuṃ sīti&nbsp;| kāmasya&nbsp;| kāmāyetyarthaḥ&nbsp;|
                  caturthyāḥ ‘saṃbandhasāmānyavivakṣāyāṃ ṣaṣṭhī’ iti sūtrāt ṣaṣṭhī&nbsp;||
               </p>
               
            </div> 
            
            <p>nātihīnapātraprayojyo 'pabhraṃśaḥ śuddho yathā—</p>
            
            <div class="lg">
               <div class="udāharaṇa">
                  <span class="l">‘laï vappula pia duddhaṃ katto amhāṇahuṃ chāsi&nbsp;|</span>
                  <span class="l">puttahumatthe hattho jaï dahi jammevi jaa āsi&nbsp;|| 6&nbsp;||’</span>
                  
               </div>
            </div>
            
            <div class="lg">
               <div class="chāyā">
                  <span class="l">[gṛhāṇānukampya piba dugdhaṃ kuto 'smākaṃ takram&nbsp;|</span>
                  <span class="l">putrakamastake hasto yadi dadhi janmanyapi jātamāsīt&nbsp;||]</span>
                  
               </div>
            </div>
            
            <p>prāyikaṃ caitat&nbsp;| tena kaverabhiprāyaśaktyādibhyaḥ sarvā api sarvaprayojyā bhavanti&nbsp;|
               tā imāḥ śuddhāḥ ṣaḍeva&nbsp;||
            </p>
            
            <div class="commentary">
               
               <p><b>nātihīneti</b>&nbsp;| hīnātkiṃcidutkṛṣṭaṃ madhyabhādapakṛṣṭaṃ nātihīnam&nbsp;| laï vappuleti&nbsp;| laï gṛhāṇa&nbsp;|
                  vappuletyanukampāsaṃbodhane&nbsp;| piba dugdham&nbsp;| kuto 'smākaṃ chāsi-<span class="pageinfo">[page 146]</span>padābhidheyaṃ takram&nbsp;| puttahumatthe iti śapathaḥ, putrasya mastakenāhaṃ śape yadi
                  takrasya vyāpakaṃ daghi janmanyapi jātamāsīditi vyāpakānupalabdhiḥ prayuktā&nbsp;||
               </p>
               
               <p>nanu prākṛtādiṣūttamādipātravyatikaradarśanātkathameṣā vyavasthā ghaṭata ityata āha—<b>prāyikamiti</b>&nbsp;| yatra prakṛtinirvahaṇocitaviśeṣābhisaṃdhānena kaviranyathā pravartate&nbsp;| yathā mālatyāṃ
                  saṃskṛtamāśritya ‘eṣo 'smi bhoḥ kāryavaśātprayogavaśācca prākṛtabhāṣī saṃvṛttaḥ’ ityādi&nbsp;|
                  yatra vā kavervyutpattikṛto bhāṣāviparyāsaḥ śaktyā tiraskriyate&nbsp;| yathā mṛcchakaṭike
                  viṭasya madhyamapātrasyāpi saṃskṛtoktiḥ&nbsp;| yatra vā prabandhaucitīparavaśāḥ saṃskṛtādijātayo
                  viparyasyante&nbsp;| yathā sargabandhādau madhyamāderapi saṃskṛtameva, khaṇḍakathāparakathādau
                  uttamāderapi prākṛtameva, bṛhatkathādau paiśācameva, vastubandhādāvapabhraṃśa eveti,
                  tatra saṃdhisaṃdhyaṅa‍gaghaṭanāsauṣṭhavena rasaḥ puṣyatīti bharatamuniprabhṛtīnāmatiprakāśa
                  eva panthāḥ&nbsp;||
               </p>
               
            </div> 
            
            <p>sādhāraṇyādayaḥ punaranantāḥ&nbsp;| tāsu madhyamapātrabhūmikāsthottamapātraprayojyā saṃskṛtaprākṛtayoḥ
               sādhāraṇī yathā—
            </p>
            
            <div class="lg">
               <div class="udāharaṇa">
                  <span class="l">‘sarale sāhasarāgaṃ parihara rambhoru muñca saṃrambham&nbsp;|</span>
                  <span class="l">virasaṃ virahāyāsaṃ sọdhuṃ tava cittamasahaṃ me&nbsp;|| 7&nbsp;||’</span>
                  
               </div>
            </div>
            
            <div class="commentary">
               
               <p><b>sādhāraṇyeti</b>&nbsp;| saṃskṛtasya prākṛtādisādhāraṇye pañca prakārāḥ, prākṛtasya śaurasenyādisādhāraṇye
                  catvāraḥ, śaurasenyāḥ paiśācyādisādhāraṇye trayaḥ, paiśācyā māgadhyādisādhāraṇye dvau,
                  māgadhyā apabhraṃśasādhāraṇye eka iti&nbsp;| dvivikalpe pañcadaśa prabhedāḥ, trivikalpe
                  viṃśatiḥ, caturvikalpe pañcadaśa, pañcavikalpe ṣaṭ, ṣaḍ‍‌vikalpe ekaḥ, iti sarvamilane
                  saptapañcāśatprakārā sādhāraṇī&nbsp;| evaṃ miśrādāvapi loṣṭaprastāvakrameṇa bahavo bhedā
                  iti tāvadudāharaṇe granthagauravaṃ syāditi diṅyātramudāharati—<b>tāsviti</b>&nbsp;| saṃbhinnasaṃskārā bhāṣāprayoge hi prayoktṛprakṛtisaṃbhede bhavati&nbsp;| na ca prakṛtisaṃbhedastāttvikaḥ
                  svabhāvasaṃkaraprasaṅa‍gāt&nbsp;| ata uktaṃ madhyamapātrabhūmikāstheti&nbsp;| bhūmikā varṇikā&nbsp;|
                  madhyamapātraprakṛtyucito rāgādyabhinayastatra tiṣṭhati tatparigraheṇa tricatura(?)gavatsāmājikānāṃ
                  samyaṅ‌mithyāsaṃśayasādṛśyapratītivilakṣaṇapratipattipadavīmavataratīti madhyamapātrabhūmikāstham,
                  upalakṣaṇaṃ cedam&nbsp;| uttamabhūmikāsthamadhyamaprayojyāpīyameva&nbsp;| evamuttaratra&nbsp;| tava
                  virahāyāsaṃ sọdhuṃ mama cittamasahamiti yojanā&nbsp;||
               </p>
               
            </div> 
            <span class="pageinfo">[page 147]</span>
            
            <p>nātyuttamabhūmikāsthottamapātraprayojyā saṃskṛtapaiśācī sādhāraṇī yathā—</p>
            
            <div class="lg">
               <div class="udāharaṇa">
                  <span class="l">‘campakakalikākomalakāntikalāpātha dīpitānaṅa‍gī&nbsp;|</span>
                  <span class="l">icchati gajapatigamanā capalāyatalocanā lapitum&nbsp;|| 8&nbsp;||’</span>
                  
               </div>
            </div>
            
            <p>evaṃ saṃskṛtāpabhraṃśādisādhāraṇyaḥ prākṛtādibhāṣāntarasādhāraṇyaśca draṣṭavyāḥ&nbsp;||</p>
            
            <div class="commentary">
               
               <p><b>nātyuttameti</b>&nbsp;| anaṅa‍gasyeyamānaṅa‍gī&nbsp;||
               </p>
               
            </div> 
            
            <p>vaktṛviṣayaucityādiprayojyā miśrā yathā—</p>
            
            <div class="lg">
               <div class="udāharaṇa">
                  <span class="l">‘jayati janatābhivāñchitaphalapradaḥ kalpapādapo giriśaḥ&nbsp;|</span>
                  <span class="l">jaaï a tamalliantī giritanayā paṇaïkappalaā&nbsp;|| 9&nbsp;||’</span>
                  
               </div>
            </div>
            
            <div class="lg">
               <div class="chāyā">
                  <span class="l">[jayati ca tamālīyamānā giritanayā praṇayikalpalatā&nbsp;|]</span>
                  
               </div>
            </div>
            
            <p>evaṃ bhāṣāntarāṇāmapi miśrībhāvo draṣṭavyaḥ&nbsp;||</p>
            
            <div class="commentary">
               
               <p><b>vaktṛviṣayeti</b>&nbsp;| yadottamādiṣu nānāvaktṛbhirekā kāvyasamasyā kriyate, bhinnabhāṣocitavarṇanīyaviṣayaṃ
                  vā kāvyamekamupakramyate, yadā vā śaktinirūpaṇāya kavereva nānābhāṣāmayaṃ kāvyamārabdhaṃ
                  syāt, tadā kathaṃ nālaṃkārapadavīmadhyāste&nbsp;| ata āha—miśreti&nbsp;| tamalliantī tamālīyamānā&nbsp;||
               </p>
               
            </div> 
            
            <p>durvidagdhādipātraprayojyā saṃkīrṇā yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘akaṭagumaṭī candrajyotsnā kalaṃ kila koilo</span>
                     <span class="seg">lavaï a muhuryāmyo vāyurnivāara vāi a&nbsp;|</span>
                     </span>
                  <span class="l">
                     <span class="seg">avi sakhi alā raktāśokastavāpi manomude</span>
                     <span class="seg">na kaja na kajaṃ mānenādya priyaṃ pratijāhudā&nbsp;|| 10&nbsp;||’</span>
                     </span>
                  
               </div>
            </div>
            
            <p>so 'yaṃ saṃskṛtamahārāṣṭrāpabhraṃśayogastilataṇḍulavatsaṃkīrṇā jātiḥ&nbsp;| evaṃ prākṛtāpabhraṃśasaṃkaro
               'pi draṣṭavyaḥ&nbsp;||
            </p>
            
            <div class="commentary">
               
               <p><b>durvidagdhādīti</b>&nbsp;| nāgarakabhāvamavāptastadbhūmikāmavalambamāno durvidagdhaḥ&nbsp;| ādipadātpūrvoktāḥ samasyādayaḥ&nbsp;|
                  akaṭamāścaryam&nbsp;| gumaṭī manojñā&nbsp;| āsphālitakhaṅa‍gasyeva sphuraṇe lavaï iti mahārāṣṭradeśī&nbsp;|
                  tathā ca prayogaḥ—‘lavaï a <span class="pageinfo">[page 148]</span>vijjūmaṇoharī’ ityārādhyāḥ&nbsp;| anye tu lapatītyarthamāhuḥ&nbsp;| evaṃ ca kalaśabdaḥ puṣyatīti&nbsp;|
                  yāmyo dakṣiṇaḥ&nbsp;| nivāara nirvañcako vārakaśūnyo vā idāvāraka iti&nbsp;| alā āgataḥ&nbsp;| yadiha
                  māno na kriyeta jyotsnādayo manomudamevādhāsyantīti prarocanā&nbsp;| yadā tu ‘manonude’
                  iti pāṭho 'piśabdena nāyakasādhāraṇamutkaṇṭhākāritvamuktaṃ candrajyotsnādīnāmiti&nbsp;|
                  ato nakajanakajannārtho nārtha īrṣyāroṣalakṣaṇena pratikūlabhāvāvalambinā mānena,
                  tasmātpriyameva pratijāhudā yāmaḥ,
                  yadāmananti svayaṃ vā tatra gamanamiti&nbsp;||
               </p>
               
            </div> 
            
            <p>krīḍāgoṣṭhīvinodādyarthānanyagāminyasādhāraṇī yathā—</p>
            
            <div class="lg">
               <div class="udāharaṇa">
                  <span class="l">‘bhīṣmaproktāni vākyāni vidvadvakktreṣu śerate&nbsp;|</span>
                  <span class="l">gose tiviñchiriñcholī tallaṃ tūhe vivallidā&nbsp;|| 11&nbsp;||’</span>
                  
               </div>
            </div>
            
            <p>atra pūrvārdhapadāni saṃskṛta eva, uttarārdhapadāni prākṛta eva&nbsp;| seyamasādhāraṇyananyagāminī
               ca jātirucyate&nbsp;| bhāṣāntarāṇāṃ punarasādhāraṇyaṃ nāsti&nbsp;||
            </p>
            
            <div class="commentary">
               
               <p><b>krīḍeti</b>&nbsp;| kāvyasamasyā krīḍā, uktapūrvā goṣṭhī, tatra vinodo manonukūlena samayātivāhanam&nbsp;|
                  ādipadaṃ pūrvavat&nbsp;| nanu mā bhūtprakṛtibhāvena bhāṣāntarasaṃbhedaḥ saṃskārasaṃpāte
                  tu bhaviṣyati, tathā ca kathaṃ sādhāraṇīto bhidyata ityata āha—asādhāraṇī ceti&nbsp;| gose
                  prabhāte, taviñchiriñcholī kamalarajaḥpaṅa‍ktiḥ&nbsp;| tallamalpasaraḥ&nbsp;| tūhaṃ tīrtham&nbsp;|
                  vivallidā prasāritā&nbsp;| nātra pūrvottarārdhayoraikamatyamudāharaṇatvāt&nbsp;| ārādhyāstu
                  yathā sarastīre kamalarajaḥpaṅktiḥ prasṛtā śobhate tathā vidvadvaktreṣu bhīṣmavākyānītyupamākalpanayā
                  kathaṃcidekavākyatāmāhuḥ&nbsp;| atra pūrvārdhapadānīti&nbsp;| na bhīṣmādayo 'nabhidhānāditi
                  bhāṣāntarasthānibhāvasya pratiṣedhāt&nbsp;| evaṃ vācaspativiśiṣṭarasavaśapracetasapotādayo
                  draṣṭavyāḥ&nbsp;| prākṛta eveti&nbsp;| mahārāṣṭradeśīyatvāddeśīpadānāṃ ca sthānibhāvāsaṃbhavāt&nbsp;|
                  bhāṣāntarāṇāṃ punariti&nbsp;| siddhirmahārāṣṭrītaḥ, siddhiḥ śaurasenītaḥ, ityupakramyānuśāsanāttadbhavarūpataiva
                  sphuṭā&nbsp;| tatsamānāṃ tu sādhāraṇyameveti&nbsp;||
               </p>
               
            </div> 
            
            <p>apabhraṣṭā yathā—</p>
            
            <div class="lg">
               <div class="udāharaṇa">
                  <span class="l">‘muddhe gahaṇaaṃ geṇhaü taṃ dhari muddaṃ ṇie hatthe&nbsp;|</span>
                  <span class="l">ṇicchaü sundari tuha uvari mama suraappahā atthi&nbsp;|| 12&nbsp;||’</span>
                  
               </div>
            </div>
            <span class="pageinfo">[page 149]</span>
            
            <div class="lg">
               <div class="chāyā">
                  <span class="l">[mugdhe <a href="" class="note" title="ratamūlyam">*</a>grahaṇakaṃ gṛhāṇa tvaṃ dhāraya mudrāṃ nije haste&nbsp;|</span>
                  <span class="l">niścayaḥ sundari tavopari mama surataspṛhāsti&nbsp;||]</span>
                  
               </div>
            </div>
            
            <p>seyamapaśabdaprayogato 'pabhraṣṭāpyavidvadbhiḥ śrotriyādyaiḥ prayujyata ityapabhraṣṭā
               jātiḥ&nbsp;| asyā api cānukaraṇe sādhutvamiṣyate&nbsp;||
            </p>
            
            <div class="commentary">
               
               <p><b>apabhraṣṭeti</b>&nbsp;| atra tavopari surataspṛhāstītyādikāpaśabdabahulatvenāpabhraṣṭā spaṣṭaiva&nbsp;| sā tu
                  kathamalaṃkāra ityata āha—seyamiti&nbsp;| śrotriyaśchāndasaḥ&nbsp;| ādyapadena bālādayaḥ&nbsp;| sarva
                  eva hi laukikaḥ padārtho 'bhinayakakṣāmadhirūḍhaḥ parityajya grāmyamabhimukhībhūto
                  vibhāvādiṣu kathaṃ nālaṃkārastadidamuktaṃ prayogata iti&nbsp;| na cāpaśabdānāṃ doṣatvameveti
                  vācyam&nbsp;| anukaraṇe tu sarveṣāmiti doṣasāmānyāvalambinā guṇībhāvenāsya viṣayīkṛtatvāditi&nbsp;||
               </p>
               
               <p>nānāvacchinnajātiḥ kāvyaśarīre niviśata iti tadavacchedarūpāṃ gatimanantaraṃ lakṣayati—</p>
               
            </div> 
            
            <div class="lg">
               <div class="kārikā">
                  <span class="l">padyaṃ gadyaṃ ca miśraṃ ca kāvyaṃ yatsā gatiḥ smṛtā&nbsp;|</span>
                  <span class="l">arthaucityādibhiḥ sāpi vāgalaṃkāra iṣyate&nbsp;|| 18&nbsp;||</span>
                  
               </div>
            </div>
            
            <div class="commentary">
               
               <p><b>padyamiti</b>&nbsp;| paṭhiteḥ padātpadāntarasaṃcāro gatiḥ&nbsp;| sā kenacidaucityopanipātinā saṃdarbhaparimāṇena
                  niyamyate&nbsp;| tatastadapyupacāreṇa gatiḥ&nbsp;| paṭhitiparimāṇaṃ
                  ca kāvyaṃ samāśrayata iti tadapi gatistacca padyādibhedena trividhamiti saṃkṣepaḥ&nbsp;|
                  ata eva gadyabandhe tu kaiścidvṛttamāśritaṃ vṛttaṃ vartanamiyatteti yāvaditi&nbsp;| sarvanāmaśabdā
                  hi kadāciduddeśyasya liṅa‍gamāśrayante kadācitpratinirdeśyasyeti kāvye yatsā gatirityuktam&nbsp;|
                  tatra padyaṃ catuṣpadīti na lakṣaṇamullālamātrādau dvipadapañcapadādiśarīre tadabhāvāt&nbsp;|
                  apādaḥ padasaṃtāno gadyamityapi na&nbsp;| apādatvaṃ hyapratyabhijñāyamānavṛttabhāgatvaṃ,
                  vivakṣātaścatuṣpadīvyatiriktatvaṃ vā&nbsp;| ādye vṛttigandhipadyaṃ na syāt&nbsp;| dvitīye tvatiprasaṅa‍gaḥ&nbsp;|
                  tasmācchandoniyamavatī kāvyam, atathābhūtā tu gadyamiti
                  vibhāgaḥ&nbsp;| gadyapadyātmakaṃ kāvyaṃ miśram&nbsp;| tadasyā gateralaṃkāratvamupapādayati—arthaucityādibhiriti&nbsp;||
               </p>
               
               <p>tatrārthaucitīmāha—</p>
               
            </div> 
            
            <div class="lg">
               <div class="kārikā">
                  <span class="l">kaścidgadyena padyena kaścinmiśreṇa śakyate&nbsp;|</span>
                  <span class="l">kavituṃ kaścana dvābhyāṃ kāvye 'rthaḥ kaścana tribhiḥ&nbsp;|| 19&nbsp;||</span>
                  
               </div>
            </div><span class="pageinfo">[page 150]</span>
            
            <div class="commentary">
               
               <p><b>kaścidgadyeneti</b>&nbsp;| yathā hyaṭavīvarṇanādau gadyaṃ pragalbhate tathā na padyam, yathā ca kāvyaśāstratānirvahaṇocite
                  'rthe padyamutsahate na tathā gadyamityādi&nbsp;| evaṃ kathākhyāyikādau gadyameva, campūprabhṛtau
                  miśramevetyādipadopāttabandhaucitī draṣṭavyā&nbsp;||
               </p>
               
               <p>āstāṃ tāvadarthādyaucityagaveṣaṇaṃ svarūpeṇaiva padyādikaṃ parisphuratkavipratibhāviśeṣāvedanena
                  sahṛdayāvarjakamavasīyate&nbsp;| kathamanyathā kvacideva kasyacitsauṣṭhavamityāha—
               </p>
               
            </div> 
            
            <div class="lg">
               <div class="kārikā">
                  <span class="l">yādṛggadyavidhau bāṇaḥ padyabandhe 'pi tādṛśaḥ&nbsp;|</span>
                  <span class="l">gatyāṃ gatyāmiyaṃ devī vicitrā hi sarasvatī&nbsp;|| 20&nbsp;||</span>
                  
               </div>
            </div>
            
            <div class="commentary">
               
               <p><b>yādṛgiti</b>&nbsp;| gatyāṃ gatyāmiti&nbsp;| padye gadye miśre cetyarthaḥ&nbsp;| vicitrā avyavasthitasiddhikā&nbsp;||
               </p>
               
               <p>prayogavyavasthāmupapādayati—</p>
               
            </div> 
            
            <div class="lg">
               <div class="kārikā">
                  <span class="l">yathāmati yathāśakti yathaucityaṃ yathāruci&nbsp;|</span>
                  <span class="l">kaveḥ pātrasya caitasyāḥ prayoga upapadyate&nbsp;|| 21&nbsp;||</span>
                  
               </div>
            </div>
            
            <div class="commentary">
               
               <p><b>yathāmatīti</b>&nbsp;| matirvyutpattiḥ&nbsp;| yuktāyuktaviveka iti yāvat&nbsp;| śaktiḥ kavitvabījabhūtaḥ prāktanaḥ
                  saṃskāraḥ&nbsp;| aucityaṃ darśitameva&nbsp;| rucirmanonukūlatāpratisaṃdhānam&nbsp;| kaveḥ pātrasyeti
                  yathāyogam&nbsp;| tathā hi śaktivyutpattī kavereva&nbsp;| aucityaṃ pātrasyaiva&nbsp;| rucirubhayorapīti&nbsp;||
               </p>
               
               <p>sa cāyaṃ saṃdarbhāvacchedo gurulaghusaṃniveśenaiva śobhata iti tamāśritya vibhāgamāha—</p>
               
            </div> 
            
            <div class="lg">
               <div class="kārikā">
                  <span class="l">drutā vilambitā madhyā sātha drutavilambitā&nbsp;|</span>
                  <span class="l">drutamadhyā ca vijñeyā tathā madhyavilambitā&nbsp;|| 22&nbsp;||</span>
                  
               </div>
            </div>
            
            <div class="commentary">
               
               <p><b>druteti</b>&nbsp;| ādyāstisraḥ śuddhāḥ&nbsp;| āsāmeva mithovyatikareṇottarāstistraḥ saṃkīrṇāḥ&nbsp;|| kathameṣāṃ
                  vyavasthetyata āha—
               </p>
               
            </div> 
            
            <div class="lg">
               <div class="kārikā">
                  <span class="l">sā laghūnāṃ gurūṇāṃ ca bāhulyālpatvamiśraṇaiḥ&nbsp;|</span>
                  <span class="l">padye gadye ca miśre ca ṣaṭprakāropajāyate&nbsp;|| 23&nbsp;||</span>
                  
               </div>
            </div>
            
            <div class="commentary">
               
               <p><b>sā laghūnāmiti</b>&nbsp;| bāhulyamalpatvaṃ miśraṇaṃ ca tulyavatpratibhānam&nbsp;| na gadyādikameva gatiḥ kiṃtu
                  tadādhāraḥ paṭhitisaṃcāra iti vyanakti-padye gadye ca miśre ceti&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">tatra vṛttaṃ ca jātiṃ ca padyamāhuratho pṛthak&nbsp;|</span>
                  <span class="l">samaṃ cārdhasamaṃ caitadviṣamaṃ ca pracakṣate&nbsp;|| 24&nbsp;||</span>
                  
               </div>
            </div>
            <span class="pageinfo">[page 151]</span>
            
            <div class="commentary">
               
               <p><b>tatreti</b>&nbsp;| varṇaniyataṃ chandovṛttam&nbsp;| mātrāniyataṃ jātiḥ&nbsp;| samaprastāvaṃ samam&nbsp;| prathamatṛtīyayordvitīyacaturthayośca
                  tulyaprastāvamardhasamam&nbsp;| ubhayabahirardhaṃ viṣamam&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">gadyamutkalikāprāyaṃ padyagandhīti ca dvidhā&nbsp;|</span>
                  <span class="l">dvidhaiva gadyapadyādibhedānmiśramapīṣyate&nbsp;|| 25&nbsp;||</span>
                  
               </div>
            </div>
            
            <div class="commentary">
               
               <p><b>gadyamiti</b>&nbsp;| utkalikā kallolastatprāyam&nbsp;| uccāvacamiva pratibhāsamānamityarthaḥ&nbsp;| yathā—‘salīlakarakamalatālikātaralavalayāvalīkam’
                  iti&nbsp;| vṛttagandhi pratibhātavṛttaikadeśam&nbsp;| tadetadalpākhyāyāmutpannena samāsāntena
                  vyañjitam&nbsp;| tadayamarthaḥ— sāmānyataḥ padyādibhedena gatistridhā&nbsp;| tatrāpi jātyādibhedena
                  ṣaṭprakārāḥ&nbsp;| te 'pi drutādibhedena ṣaṭ‌triṃśaditi&nbsp;||
               </p>
               
               <p>nanu lalitādayo gadyabhedāḥ kaiścidalaṃkārakāraiḥ parisaṃkhyātāste kasmānnocyanta
                  ityata āha—
               </p>
               
            </div> 
            
            <div class="lg">
               <div class="kārikā">
                  <span class="l">lalitaṃ niṣṭhuraṃ cūrṇamāviddhaṃ ceti yo 'paraḥ&nbsp;|</span>
                  <span class="l">viśeṣaḥ sa tu gadyasya rītivṛttyorbhaviṣyati&nbsp;|| 26&nbsp;||</span>
                  
               </div>
            </div>
            
            <div class="commentary">
               
               <p><b>lalitamiti</b>&nbsp;| sukumārasaṃdarbhaṃ lalitam&nbsp;| yathā—‘kamalinīvanasaṃcaraṇavyatikaralagnanalinanālakaṇṭake
                  vane kvacinnirbharaṃ padamādadhāti’ iti&nbsp;| prasphuṭasaṃdarbhaṃ niṣṭhuram&nbsp;| yathā—‘uttambhitakuṭilakuntalakalāpaḥ
                  śmaśānavāṭamavatarati’ iti&nbsp;| anullikhitasamāsaṃ cūrṇam&nbsp;| yathā—‘abhyāso hi karmaṇaḥ
                  kauśalamādadhāti&nbsp;| na khalu saṃnipātamātreṇodabindurapi grāvaṇi nimnatāmādadhāti’
                  iti&nbsp;| udbhaṭasabhāsamāviddham&nbsp;| yathā—‘kuliśaśikharakharatarasvarapracayapracaṇḍacapeṭapāṭitamattamātaṅa‍gamadacchaṭācchuritacārukesarabhārabhāsuramukhe
                  kesariṇi’ iti&nbsp;| rītivṛttyoriti viṣayasaptamī&nbsp;| tathā lalitaṃ kaiśikyādau, niṣṭhurabhārabhaṭyādau,
                  cūrṇaṃ vaidarbhyādau, āviddhaṃ gauḍīyāprabhṛtau, yathāyathamantarbhavatīti noktabhedāḥ
                  parisaṃkhyātā ityarthaḥ&nbsp;||
               </p>
               
               <p>uktaprakāreṣu kiṃcidudāharati—</p>
               
            </div> 
            
            <p>tatra padyabhedeṣu samavṛtte drutā gatiryathā—</p>
            
            <div class="lg">
               <div class="udāharaṇa">
                  <span class="l">‘ayi vijahīhi dṛ̣dhopagūhanaṃ tyaja navasaṃgamabhīru vallabham&nbsp;|</span>
                  <span class="l">aruṇakarodgama eṣa vartate varatanu saṃpravadanti kukkuṭāḥ&nbsp;|| 13&nbsp;||’</span>
                  
               </div>
            </div>
            
            <p>seyaṃ samavṛtte laghusaṃyuktākṣarabhūyastvāddrutā gatiḥ&nbsp;||</p>
            
            <div class="commentary">
               
               <p><b>tatreti</b>&nbsp;| navasaṃgamabhīrviti saṃbodhanam&nbsp;| bhīruśabdādūṃṅ, tasmātsaṃbodhanahrasve <span class="pageinfo">[page 152]</span>rūpam&nbsp;| garbhagṛhasthā<a href="" class="note" title="‘gṛhastho nālo’ iti pāṭhaḥ">*</a> nālokayati cettadāha—saṃpravadantīti&nbsp;| atra pratipādamaṣṭau laghavaścatvāro gurava
                  iti laghubāhulye saṃyogākṣarāṇāmudreke ca tālalayavadativyakta eva drutabhāvaḥ&nbsp;||
               </p>
               
            </div> 
            
            <p>samavṛtte vilambitā yathā—</p>
            
            <div class="lg">
               <div class="udāharaṇa">
                  <span class="l">‘praṇamya hetumīśvaraṃ muniṃ kaṇādamanvataḥ&nbsp;|</span>
                  <span class="l">padārthadharmasaṃgrahaḥ <a href="" class="note" title="‘pracakṣate’ ka">*</a>pravakṣyate mahodayaḥ&nbsp;|| 14&nbsp;||’</span>
                  
               </div>
            </div>
            
            <p>seyaṃ sthāne sthāne gurvakṣarayogādvilambitā gatiḥ&nbsp;|</p>
            
            <div class="commentary">
               
               <p><b>praṇamyeti</b>&nbsp;| atra yadyapi padacatuṣṭaye gurulaghūnāṃ samasaṃkhyatvameva, tathāpi saṃyogākṣarairantarāntarā
                  paṭhitidīrghābhāvonmeṣādārohaprādhānye vilambitā&nbsp;| evaṃ vyutkrameṇa
                  samānikāyāmapi vilambitaiva&nbsp;| yathā—‘mīnajālaghaṭitāni sūryaraśmibodhitāni&nbsp;| mattaṣaṭpadākulāni
                  paśya bhīru paṅa‍kajāni&nbsp;||’ iti&nbsp;|
               </p>
               
               <p>tadidamāha—<b>seyamiti</b>&nbsp;| tena vibhāgasūtre gurulaghumiśraṇamevaṃrūpamapi boddhavyamiti&nbsp;||
               </p>
               
            </div> 
            
            <p>tatraiva madhyā yathā—</p>
            
            <div class="lg">
               <div class="udāharaṇa">
                  <span class="l">‘āsīddaityo hayagrīvaḥ suhṛdveśmasu yasya tāḥ&nbsp;|</span>
                  <span class="l">vadanti sma balaṃ bāhvoḥ sitacchatrasmitāḥ śriyaḥ&nbsp;|| 15&nbsp;||’</span>
                  
               </div>
            </div>
            
            <p>seyaṃ <a href="" class="note" title="‘laghvakṣaraprāyatvā’ ka">*</a>nātilaghvakṣaratvānmadhyā gatiḥ&nbsp;||
            </p>
            
            <div class="commentary">
               
               <p><b>āsīditi</b>&nbsp;| atra yadyapi guravo bahavastathāpi na drutirna vilambanaṃ paṭhiterityanubhavasākṣiko
                  'yamarthastadetadāha—<b>nātilaghvakṣareti</b>&nbsp;||
               </p>
               
            </div> 
            
            <p>drutavilambitā yathā—</p>
            
            <div class="lg">
               <div class="udāharaṇa">
                  <span class="l">‘avatu vaḥ savitusturagāvalī sphuritamadhyagatāruṇanāyakā&nbsp;|</span>
                  <span class="l"><a href="" class="note" title="‘samabhila’ kha">*</a>samavilaṅghitatuṅa‍gapayodharā marakataikalateva nabhaḥśriyaḥ&nbsp;|| 16&nbsp;||’</span>
                  
               </div>
            </div>
            
            <p>seyaṃ drutāyā vilambitāyāśca gaterantarānupraveśāddrutavilambitā gatiḥ&nbsp;|</p>
            
            <div class="commentary">
               
               <p><b>avatu va iti</b>&nbsp;| aruṇo garuḍāgrajaḥ śoṇaśca&nbsp;| nāyako netā hāramadhyamaṇiśca&nbsp;| <span class="pageinfo">[page 153]</span>payodharā meghāḥ stanau ca&nbsp;| tadetasmin drutavilambitākhye vṛtte samākhyaiva rūpaṃ
                  bodhayatīti&nbsp;||
               </p>
               
            </div> 
            
            <p>drutamadhyā yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘api turagasamīpādutpatantaṃ mayūraṃ</span>
                     <span class="seg">na sa rucirakalāpaṃ bāṇalakṣyīcakāra&nbsp;|</span>
                     </span>
                  <span class="l">
                     <span class="seg">sapadi gatamanaskaścitramālyānukīrṇe</span>
                     <span class="seg">rativigalitabandhe keśapāśe priyāyāḥ&nbsp;|| 17&nbsp;||’</span>
                     </span>
                  
               </div>
            </div>
            
            <p>seyaṃ drutāyā madhyāyāśca gaterantarānupraveśāddrutamadhyā gatiḥ&nbsp;||</p>
            
            <div class="commentary">
               
               <p><b>api turageti</b>&nbsp;| utpannāvirbhavadbarhagatojjvalavicitrakomalamayūrastatkālamavyājapremaniryantraṇakaṇṭhagrahavilulitapriyākeśapāśavāsanāvikāsahetuḥ
                  sarvasvāyamānaḥ kathaṃ
                  bāṇalakṣyatāṃ sahata iti cvipratyayena vyajyata iti&nbsp;| atra pādacatuṣke 'pi prathamaṃ
                  drutā paścānmadhyā ca bhāgaśaḥ pratyabhijñāyata ityāha—<b>seyamiti</b>&nbsp;||
               </p>
               
            </div> 
            
            <p>madhyavilambitā yathā—</p>
            
            <div class="lg">
               <div class="udāharaṇa">
                  <span class="l">‘dundubhayo divi dadhvanuruccairuccakarāḥ kapayaśca vavalguḥ&nbsp;|</span>
                  <span class="l">siddhanikāyakarābjavimuktaṃ mālyamathāṅa‍gadamūrdhni papāta&nbsp;|| 18&nbsp;||’</span>
                  
               </div>
            </div>
            
            <p>seyaṃ madhyāyā vilambitāyāśca gaterantarānupraveśānmadhyavilambitā gatiḥ&nbsp;||</p>
            
            <div class="commentary">
               
               <p><b>dundubhaya iti</b>&nbsp;| atrāpi pratipādaṃ pūrvaṃ madhyā tato vilambitā ca khaṇḍaśaḥ pratibhāsata iti darśayati—<b>seyamiti</b>&nbsp;|
               </p>
               
            </div> 
            
            <p>evamardhasamaviṣamayormātrācchandaḥsu gadyamiśrayorlaghugurūnmiśravarṇavinyāsaviśeṣabhūyastvena
               drutādigatayo gaveṣaṇīyāḥ&nbsp;||
            </p>
            
            <div class="commentary">
               
               <p><b>evamiti</b>&nbsp;|imāmeva vyavasthāmardhamadhyamādiṣvapyatidiśyata iti diṅmātramudāharati—
               </p>
               
            </div> 
            
            <p>tatra viṣamavṛttacchandasi drutā yathā—</p>
            
            <div class="lg">
               <div class="udāharaṇa">
                  <span class="l">‘atha vāsavasya vacanena ruciravadanastrilocanam&nbsp;|</span>
                  <span class="l">klāntirahitamabhirādhayituṃ vidhivattapāṃsi vidadhe dhanaṃjayaḥ&nbsp;|| 19&nbsp;||’</span>
                  
               </div>
            </div><span class="pageinfo">[page 154]</span>
            
            <p>ardhasamacchandasi vilambitā yathā—</p>
            
            <div class="lg">
               <div class="udāharaṇa">
                  <span class="l">‘vihitāṃ priyayā manaḥ priyāmatha niścitya giraṃ garīyasīm&nbsp;|</span>
                  <span class="l">upapattimadūrjitāśrayaṃ nṛpamūce vacanaṃ vṛkodaraḥ&nbsp;|| 20&nbsp;||’</span>
                  
               </div>
            </div>
            
            <p>utkalikāprāyagadye drutā madhyā ca yathā—</p>
            
            <div class="lg">
               <div class="udāharaṇa">
                  <span class="l">‘vyapagataghanapaṭalamamalajalanidhisadṛśamambaratalaṃ vilokyate&nbsp;|</span>
                  <span class="l">añjanacūrṇapuñjaśyāmaṃ śārvaraṃ tamaḥ styāyate&nbsp;|| 21&nbsp;||’</span>
                  
               </div>
            </div>
            
            <div class="commentary">
               
               <p><b>utkalikāprāyeti</b>&nbsp;| uccāvacabhāvena pratibhāsamānamutkalikā&nbsp;| yathā—‘salīlakarakamalatālikātaralayāvalīkam’
                  iti&nbsp;| tathaiva tadapi prakṛtodāharaṇamiti
                  vyaktam&nbsp;| ‘pātāla—’ ityādau vasantatilakābhāga iva, ‘hara iva’ ityādāvāryābhāga iva
                  pratibhātīti&nbsp;||
               </p>
               
            </div> 
            
            <p>padyagandhigadye vṛttagandhau madhyā, jātigandhau drutā yathā—</p>
            
            <div class="lg">
               <div class="udāharaṇa">
                  <span class="l">‘pātālatālutalavāsiṣu dānaveṣu&nbsp;|’</span>
                  <span class="l">'hara iva jitamanmatho guha ivāpratihataśaktiḥ&nbsp;|| 22&nbsp;||’</span>
                  
               </div>
            </div> iti&nbsp;|
            
            <div class="commentary">
               
               <p><b>vṛttagandhau madhyā, jātigandhāviti</b>&nbsp;| ‘tṛtīyādiṣu bhāṣitapuṃskaṃ puṃvadgālavasya’ (7|1|74) iti puṃvadbhāvena numna bhavati&nbsp;||
               </p>
               
            </div> 
            
            <p>gadyādau miśre gadyapadyayordrutamadhyā yathā—</p>
            
            <p>'hanta, puṇyavānasmi, yadahamatarkitopanatadarśanollasitanayanayānayā—</p>
            
            <div class="lg">
               <div class="udāharaṇa">
                  <span class="l">
                     <span class="seg">aviralamiva dāmnā pauṇḍarīkeṇa naddhaḥ</span>
                     <span class="seg">snapita iva ca dugdhastrotasāṃ nirjhareṇa&nbsp;|</span>
                     </span>
                  <span class="l">
                     <span class="seg">kavalita iva kṛtsnaścakṣuṣā sphāritena</span>
                     <span class="seg">prasabhamamṛtavarṣeṇaiva sāndreṇa siktaḥ&nbsp;|| 23&nbsp;||’</span>
                     </span>
                  
               </div>
            </div>
            
            <div class="commentary">
               
               <p><b>hanteti</b>&nbsp;| āścaryastimitasya hantetyeva vāganubhāvastato 'bhimānonmeṣe puṇyavānasmīti anantaraṃ
                  lokottaravibhāvavarṇanāttvaritasya yadahamityāgadyaparyavasāna
                  evāviralamityādivṛttamāvirāsīditi&nbsp;| madhye vicchedakāraṇānupapattau gadyapadyābhyāmekavākyam&nbsp;||
               </p>
               
            </div> 
            <span class="pageinfo">[page 155]</span>
            
            <p>padyādau miśre drutavilambitā yathā—</p>
            
            <div class="lg">
               <div class="udāharaṇa">
                  <span class="l">‘asau vidyādhāraḥ śiśurapi vinirgatya bhavanādihāyātaḥ saṃpratyavikalaśaraccandramadhuraḥ&nbsp;|</span>
                  <span class="l">
                     <span class="seg">yadālokasthāne bhavati puramunmādataralaiḥ</span>
                     <span class="seg">kaṭākṣairnārīṇāṃ kuvalayitavātāyanamiva&nbsp;|| 24&nbsp;||’</span>
                     </span>
                  
               </div>
            </div>
            
            <p>atra bālasuhṛdā makarandena saha vidyāmānvīkṣikīmadhīte sa eṣa
               mādhavo nāma iti&nbsp;||
            </p>
            
            <div class="commentary">
               
               <p><b>asāviti</b>&nbsp;| dūtīkalpe kayācitpracchannaprārthanīyayā ‘āsaṃbhogamunnayet’ ityāmnātam&nbsp;| tadihotprekṣāmanoharagrāmyamālokanamuktam&nbsp;|
                  tenaikasminvarṇanīyavastuni vṛttaprapañcenokte prakṛtasaṃgatimātraṃ gadyena kṛtavatīti
                  yukteyamānupūrvī vākyaikavākyatā ceti&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">vaidarbhādikṛtaḥ panthāḥ kāvye mārga iti smṛtaḥ&nbsp;|</span>
                  <span class="l">rīṅgatāviti dhātoḥ sā vyutpattyā rītirucyate&nbsp;|| 27&nbsp;||</span>
                  
               </div>
            </div>
            
            <div class="commentary">
               
               <p><b>vaidarbhādīti</b>&nbsp;| guṇavatpadaracanā rītiḥ&nbsp;| guṇāḥ śrleṣādayaḥ kāvyāvyabhicāriṇo nava&nbsp;| teṣāmanyonyamīlanakṣamatayā
                  pānakarasa iva, guḍamaricādīnāṃ khāḍava iva madhurāmlādīnāṃ yatsaṃmūrcchanarūpāvasthāntaragamanaṃ
                  tatsaṃskārādeva hi lokaśāstrapadaracanātaḥ kāvyarūpā ca racanā vyāvartate&nbsp;| ata eva
                  mṛgyate kavibhirāsaṃsāramiti mārgapadenocyate&nbsp;| vaidarbhādayo vidarbhādideśaprabhavāstaiḥ
                  kṛtamukhahevākagocaratayā prakaṭito na tu tattaddeśaiḥ kāvyasya kiṃcidupakriyate&nbsp;||
                  <b>panthā iti</b>&nbsp;| pratiṣṭhante hi mahākavipadavīlābhārthina iti&nbsp;| īdṛśameva rītilakṣaṇamānandavardhanādīnāmapi
                  matam&nbsp;| etadupalakṣaṇatayā sūtraṃ vyākhyātam&nbsp;| kathaṃ punaruktamupamāde rītipadaṃ
                  pravṛttamityata āha—<b>rīṅ gatāviti</b>&nbsp;| riyante paramparayā gacchantyanayeti karaṇasādhano 'yaṃ rītiśabdo mārgaparyāya
                  ityarthaḥ&nbsp;||
               </p>
               
               <p>evaṃ siddhe sāmānyalakṣaṇe vibhāgamāha—</p>
               
            </div> 
            
            <div class="lg">
               <div class="kārikā">
                  <span class="l">vaidarbhī sātha pāñcālī gauḍīyāvantikā tathā&nbsp;|</span>
                  <span class="l">lāṭīyā māgadhī ceti ṣọdhā rītirnigadyate&nbsp;|| 28&nbsp;||</span>
                  
               </div>
            </div>
            <span class="pageinfo">[page 156]</span>
            
            <div class="commentary">
               
               <p><b>vaidarbhīti</b>&nbsp;|
               </p>
               
               <p>vakṣyamāṇarītyā vaidarbhīprādhānyamabhipretyāha—</p>
               
            </div> 
            
            <div class="lg">
               <div class="kārikā">
                  <span class="l">tatrāsamāsā niḥśeṣa śleṣādiguṇagumphitā&nbsp;|</span>
                  <span class="l">vipañcīsvarasaubhāgyā vaidarbhī rītiriṣyate&nbsp;|| 29&nbsp;||</span>
                  
               </div>
            </div>
            
            <div class="commentary">
               
               <p><b>tatreti</b>&nbsp;| asamāsā anullikhitasamāsā&nbsp;| <b>niḥśeṣaśleṣādīti</b>&nbsp;| śleṣādayo nava guṇāstairgumphitā&nbsp;| mithomilanena saṃmūrcchitairanupalabhyamānānyatabhamātrakairapi
                  parasparavibhaktasvarūpabhāvena sahṛdayahṛdayasaṃvādagocarairārabdhā&nbsp;| evaṃ vipañcīsvarasaubhāgyā&nbsp;|
                  vipañcī vāgrūpā sarasvatī bimbapratibimbabhāvena dvividhā&nbsp;| pratibimbādhiṣṭhānatayā
                  dārvādiyan‍tramapi vipañcītyucyate&nbsp;| tadīyāḥ svarāstantrīkaṇṭhotthitāḥ sthānakramavaiparītyānumeyaśārīrāḥ
                  pratibimbabhāvāḥ ṣaḍjādayasteṣu śrutasaṃmūrcchanarūpeṣvapi mithovibhaktāḥ śrutayaḥ
                  śrotrarañjakasvarāvasthāmāpannāḥ samastagāndharvavitsākṣikāḥ prakāśante&nbsp;| ata eva
                  vīṇaiva pradhānaṃ samastasya svarajātasya tatraiva śrutimaṇḍalonmeṣāditi&nbsp;||
               </p>
               
               <p>yadā tu pānakādinyāyena kaścidaṃśa udito bhavati tadā rītyantaramuttiṣṭhatītyāha—</p>
               
            </div> 
            
            <div class="lg">
               <div class="kārikā">
                  <span class="l">samastapañcaṣapadāmojaḥkāntivivarjitām&nbsp;|</span>
                  <span class="l">madhurāṃ sukumārāṃ ca pāñcālīṃ kavayo viduḥ&nbsp;|| 30&nbsp;||</span>
                  
               </div>
            </div>
            
            <div class="commentary">
               
               <p><b>samasteti</b>&nbsp;| ojaḥkāntivivarjitām ojaḥkāntyorviśeṣeṇa varjitām&nbsp;| nyagbhūtaujaḥkāntiguṇāmiti yāvat&nbsp;|
                  yatastatpratidvandvinormādhuryasaukumāryayostatrodbhavastadetadāha—<b>madhurāṃ sukumārāṃ ceti</b>&nbsp;| ata evaujaḥprakāśakaḥ ṣaḍadhikeṣu padeṣu samāso na kriyate&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">samastātyudbhaṭapadāmojaḥ kāntiguṇānvitām&nbsp;|</span>
                  <span class="l">gauḍīyeti vijānanti rītiṃ rītivicakṣaṇāḥ&nbsp;|| 31&nbsp;||</span>
                  
               </div>
            </div>
            
            <div class="commentary">
               
               <p><b>samasteti</b>&nbsp;| atyudbhaṭāni sollekhasamāsāni yasmādojaḥkāntyorudbhave nyagbhūtaguṇasaptakeyaṃ
                  rītiḥ&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">antarāle tu pāñcālīvaidarbhyoryāvatiṣṭhate&nbsp;|</span>
                  <span class="l">sāvantikā samastaiḥ syāddvitraistricaturaiḥ padaiḥ&nbsp;|| 32&nbsp;||</span>
                  
               </div>
            </div>
            
            <div class="commentary">
               
               <p><b>antarāla iti</b>&nbsp;| mādhuryasaukumāryayoḥ kiṃcidudbhavena nimīlanāṅa‍gaprādhānyena vāntarālakalpanā
                  tāṃ vyanakti—<b>dvitrairiti&nbsp;|</b> dve trīṇi vā trīṇi catvāri veti
                  vārthe bahuvrīhiḥ&nbsp;||
               </p>
               
            </div> 
            <span class="pageinfo">[page 157]</span>
            
            <div class="lg">
               <div class="kārikā">
                  <span class="l">samastarītirvyāmiśrā lāṭīyā rītirucyate&nbsp;|</span>
                  <span class="l">pūrvarīteranirvāhe khaṇḍarītistu māgadhī&nbsp;|| 33&nbsp;||</span>
                  
               </div>
            </div>
            
            <div class="commentary">
               
               <p><b>samasteti</b>&nbsp;| yadyapyupakrāntarītyanirvāho 'trāpyasti tathāpi tilataṇḍulavadyāvadvibhaktarītisaṃvalanasya
                  kavisaṃrambhagocarasyottararīteḥ pṛthagbhāvaḥ&nbsp;| <b>pūrvarīteriti&nbsp;|</b>
                  ekāṃ rītimupakramya yadanyayā saṃdarbhanirvahaṇamasāvanya eva prakāraḥ&nbsp;| na cānirvāho
                  doṣaśchāyāvairūpyābhāvāt&nbsp;| rītikhaṇḍane 'pi hi saṃdarbhasaubhāgyasaṃpattiḥ śaktimevāviṣkaroti&nbsp;||
               </p>
               
            </div> 
            
            <p>tāsu vaidarbhī yathā—</p>
            
            <div class="lg">
               <div class="udāharaṇa">
                  <span class="l">‘manīṣitāḥ santi gṛheṣu devatāstapaḥ kva vatse kva ca tāvakaṃ vapuḥ&nbsp;|</span>
                  <span class="l">padaṃ saheta bhramarasya pelavaṃ śirīṣapuṣpaṃ na punaḥ patatriṇaḥ&nbsp;|| 25&nbsp;||’</span>
                  
               </div>
            </div>
            
            <p>seyamasamastapadā <a href="" class="note" title="‘samasta’ kha">*</a>samagra śleṣādiguṇavatī vaidarbhī rītiḥ&nbsp;||
            </p>
            
            <div class="commentary">
               
               <p><b>manīṣitā iti</b>&nbsp;| atra dīrghasamāsābhāve kathamoja iti kasyacitkudeśyamaparītimatprakaraṇa evetyapāstam&nbsp;|
                  etena guṇanavakasya samakakṣatayā saṃbhedaḥ kṣaṇa iti&nbsp;|
                  asamastapadetyanullekhasamāsapadetyarthaḥ&nbsp;| samagrā nava&nbsp;| guṇavatīti nityayoge matup&nbsp;||
               </p>
               
            </div> 
            
            <p>pāñcālī yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘gātrāvighātadalitāṅa‍gadajarjarāṇāṃ</span>
                     <span class="seg">gaṇḍasthalīlulitakuṇḍalatāḍitānām&nbsp;|</span>
                     </span>
                  <span class="l">
                     <span class="seg">kṣobhasphuṭanmukuṭakoṭivighaṭṭitānāṃ</span>
                     <span class="seg">nādo 'bhavajjhaṇajhaṇāmukharo maṇīnām&nbsp;|| 26&nbsp;||’</span>
                     </span>
                  
               </div>
            </div>
            
            <p>seyamojaḥkāntyabhāvādāśliṣṭa<a href="" class="note" title="‘ślathabhāba’ kha">*</a>ślathapurāṇacchāyāmādhuryasaukumāryavatī samastapañcaṣapadā pāñcālī rītiḥ&nbsp;||
            </p>
            
            <div class="commentary">
               
               <p><b>gātrāvighāteti</b>&nbsp;| atrādyatṛtīyayoḥ ṣaḍ dvitīye ca pañca padāni samastāni&nbsp;| <b>ojaḥkāntyabhāvāditi&nbsp;|</b> īṣadarthe nañ&nbsp;| ata eva mādhuryasaukumāryayorunmeṣaḥ&nbsp;| śliṣṭā prāptā yathāsaṃkhyamojaḥkāntinimīlanalabdhaprādurbhāvā
                  ślathā purāṇī ca cchāyā yayeti vigrahaḥ&nbsp;||
               </p>
               
            </div> 
            <span class="pageinfo">[page 158]</span>
            
            <p>gauḍīyā yathā—</p>
            
            <div class="lg">
               <div class="udāharaṇa">
                  <span class="l">‘yasyāvaskandalīlāvalitabalaparispandakharvīkṛtorvīsaṃrambhottambhanāyonnamitabharanamatkandharāsaṃdhirāsīt&nbsp;|</span>
                  <span class="l">śeṣo visphāraphullasphuṭapṛthulaphaṇāphūtkṛtāgnisphuliṅa‍gasphūrjatsaṃdohasaṃdehitavikaṭaśikhāmaṇḍalīratnakhaṇḍaḥ&nbsp;||
                     27&nbsp;||’</span>
                  
               </div>
            </div>
            
            <p>seyamojaḥkāntimatī samastodbhaṭabhūripadā ca gauḍīyā rītiḥ&nbsp;||</p>
            
            <div class="commentary">
               
               <p><b>yasyeti</b>&nbsp;| avaskando dhrāṭakaḥ&nbsp;| <b>samastodbhaṭabhūripadeti</b>&nbsp;| udbhaṭatā praụdhiprakarṣaḥ&nbsp;||
               </p>
               
            </div> 
            
            <p>āvantikā yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘etāni niḥsahatanorasamañjasāni</span>
                     <span class="seg">śūnyaṃ manaḥ piśunayanti padāni tasyāḥ&nbsp;|</span>
                     </span>
                  <span class="l">
                     <span class="seg">ete ca <a href="" class="note" title="‘vartmataravaḥ’ kha ‘tīrataravaḥ’ ka">*</a>mārgataravaḥ prathayanti tāpa<a href="" class="note" title="‘māliṅgito’ kha">*</a>-</span>
                     <span class="seg">mālambitojjhitapariglapitaiḥ pravālaiḥ&nbsp;|| 28&nbsp;||’</span>
                     </span>
                  
               </div>
            </div>
            
            <p>seyaṃ samastadvitricaturapadā vaidarbhīpāñcālyorantarālavartinyāvantikā nāma rītiḥ&nbsp;||</p>
            
            <div class="commentary">
               
               <p><b>etānīti</b>&nbsp;| ‘niḥsahatanorasamañjasāni’ ‘mārgataravaḥ’ iti dve dve pade, ‘ālambita-’ ityādau
                  trīṇi padāni samastāni&nbsp;| mādhuryasaukumāryayormanāgunmeṣaḥ pāñcālībhāgaḥ&nbsp;| itareṣāṃ
                  samakakṣatā vaidarbhībhāgaḥ&nbsp;| anayoḥ saṃbhedenāntarālakalpanā vyaktaiva&nbsp;||
               </p>
               
            </div> 
            
            <p>lāṭīyā yathā—</p>
            
            <div class="lg">
               <div class="udāharaṇa">
                  <span class="l">‘ayamudayati mudrābhañjanaḥ padminīnāmudayagirivanālībālamandārapuṣpam&nbsp;|</span>
                  <span class="l">virahavidhurakokadvandvabandhurvibhindankupitakapikapolakroḍatāmrastamāṃsi&nbsp;|| 29&nbsp;||’</span>
                  
               </div>
            </div><span class="pageinfo">[page 159]</span>
            
            <p>seyaṃ samastarītimiśrā lāṭīyā nāma rītiḥ&nbsp;||</p>
            
            <div class="commentary">
               
               <p><b>ayamiti</b>&nbsp;| mudrābhañjana iti dvābhyāṃ samastābhyāmāvantī&nbsp;| udayagirītyādinā pañcakena pāñcālī&nbsp;|
                  praụdhiprakarṣeṇa gauḍīyā&nbsp;| ayasudayatītyādyasamāsena vaidarbhī ca pratyabhijñāyata
                  iti pūrvoktasamastarītisaṃbheda iti&nbsp;||
               </p>
               
            </div> 
            
            <p>māgadhī yathā—</p>
            
            <div class="lg">
               <div class="udāharaṇa">
                  <span class="l">‘karikavalanaśiṣṭaiḥ <a href="" class="note" title="‘śākhi’ kha">*</a>śākaśākhāgrapatrairaruṇasaraṇayo 'mī sarvato bhīṣayante&nbsp;|</span>
                  <span class="l">calitaśabarasenādattagośṛṅa‍gacaṇḍadhvanicakitavarāhavyākulā vindhyapādāḥ&nbsp;|| 30&nbsp;||’</span>
                  
               </div>
            </div>
            
            <p>seyamārabdharīteranirvāhātkhaṇḍarītirmāgadhī&nbsp;|</p>
            
            <div class="commentary">
               
               <p><b>karikavalaneti</b>&nbsp;| atra pūrvārdhe yathoktābhāvantīmupakramya caramārdhe gauḍīyāparigrahādupakrāntarīteranirvāhaḥ
                  khaṇḍanam, tathāpi ca na cchāyāvairūpyamiti kaviśaktivyañjakatvādalaṃkārabhāva iti&nbsp;|
                  śāko vṛkṣaviśeṣaḥ&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">yā vikāse 'tha vikṣepe saṃkoce vistare tathā&nbsp;|</span>
                  <span class="l">cetaso vartayitrī syātsā vṛttiḥ sāpi ṣaḍvidhā&nbsp;|| 34&nbsp;||</span>
                  
               </div>
            </div>
            
            <div class="commentary">
               
               <p><b>yā vikāsa iti</b>&nbsp;| vṛttirvartanaṃ rasaviṣayo vyāpāraḥ kāvyasya rasapravaṇatvāt&nbsp;| sa ca vyāpāraḥ sattvādyudrekalakṣaṇo
                  janmāntarānubhavabhāvitavāsanāsamutthaḥ  paripūrṇībhaviṣyadrasāsvādasarvasvāyamānacittāvasthanidānabhūto
                  'rthagataḥ pañcame 'bhidhāsyate&nbsp;| śabdagataḥ punaratra saṃgataḥ saṃdarbhasya rasaprakāśakāraṇeṣu
                  pradhānatvāt&nbsp;| yadāha—
               </p>
               
               <div class="lg">
                  <div class="">
                     <span class="l">‘kavivāgabhineyaśca tadupāyo dvidheṣyate&nbsp;|</span>
                     <span class="l">vastuśaktimahimnā tu prathamo 'tra viśiṣyate&nbsp;||’</span>
                     
                  </div>
               </div>
               
               <p>vartate 'nayā cittamiti karaṇasādhano 'yaṃ vṛttiśabda iti vartayitrītyanena prayojakavyāpārapradhānena
                  darśitam&nbsp;| tatra viṣayavaicitryādvikāsādyāścatasraścittāvasthāḥ&nbsp;|
                  viṣayo hi dīptamasṛṇamadhyamabhedena trividhaḥ&nbsp;| vibhāvādyupadhānamahimnā tanmayībhavanayogyaṃ
                  hi cetaḥ kadācidvikasati&nbsp;| sattvāvirbhāvo vikāsaḥ&nbsp;| nyagbhūtarajastamoguṇaṃ hi
                  cetaḥ sattvodrekaprakāśānandamayasaṃvidviśrāntimāsādayati&nbsp;| tataḥ sattvabhāgapratiṣṭhitaḥ
                  <span class="pageinfo">[page 160]</span>śṛṅgārastadābhāso 'pi tāmeva bhūmikāmālambate&nbsp;| ata eva śuktirajatavadbhāvodaye 'pi
                  doṣamahimnaiva kāvyamahimnā tavdyañjanāt&nbsp;| tatsamānabhūmikayā hāsyo rasaḥ prādurbhavatītyabhisaṃdhāyāha—‘śṛṅgārāddhi
                  bhaveddhāsyam’ iti bharatamuniḥ&nbsp;| tena vikāsabhūmikau śṛṅgārahāsyau&nbsp;| vikāsātpracyutamaprāptaguṇāntaraprādurbhāvaṃ
                  vikṣiptaṃ cittamucyate&nbsp;| tatrocitavibhāvādivaicitryādāvirbhavadrajoguṇasya cetaso
                  vikṣepapracyutidaśāyāṃ raudrarasonmeṣaḥ&nbsp;| ata eva samānabhūmikayā ‘raudrācca karuṇo
                  rasaḥ’ ityāha&nbsp;| yadā tu sattvatamonimīlanena kevalarajaḥpratiṣṭhaṃ cetastadā bahumukhavyāpāronmeṣādvistarākhyāmavasthāmāsādayati&nbsp;|
                  tadbhūmiko vīrarasastadavasthāmevāsthāyādbhuto 'pi prathata iti ‘vīrāccaivādbhutotpattiḥ’
                  ityuktam&nbsp;| nyagbhūtarajoguṇasya prabuddhatamasaścetaso 'vasthāviśeṣaḥ sasaṃkocastamālambya
                  bībhatsaḥ prādurā‌ste tadekabhūmikaśca bhayānaka iti ‘bībhatsācca bhayānakaḥ’ ityāha&nbsp;||
               </p>
               
               <p>te 'mī catvāraścittāvasthāviśeṣāḥ kathamaviśeṣaṇādeva saṃdarbhādbhavantītyāśaṅkya
                  vibhāgenottaramāha—
               </p>
               
            </div> 
            
            <div class="lg">
               <div class="kārikā">
                  <span class="l">kaiśikyārabhaṭī caiva <a href="" class="note" title="‘sātvatī bhāratī tathā’ ka">*</a>bhāratī sātvatī parā&nbsp;|</span>
                  <span class="l">madhyamārabhaṭī caiva tathā madhyamakaiśikī&nbsp;|| 35&nbsp;||</span>
                  
               </div>
            </div>
            
            <div class="commentary">
               
               <p><b>kaiśikyeti</b>&nbsp;| śuddhisaṃkarābhyāṃ rītivadatrāpi ṣaṭ prakārāḥ&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">sukumārārthasaṃdarbhā kaiśikī tāsu kathyate&nbsp;|</span>
                  <span class="l">yā tu praụdhārthasaṃdarbhā vṛttirārabhaṭīti sā&nbsp;|| 36&nbsp;||</span>
                  
               </div>
            </div>
            
            <div class="lg">
               <div class="kārikā">
                  <span class="l">komalaprauḍhasaṃdarbhā komalārthātha bhāratī&nbsp;|</span>
                  <span class="l">praụdhārthāṃ komalaprauḍhasaṃdarbhāṃ sātvatīṃ viduḥ&nbsp;|| 37&nbsp;||</span>
                  
               </div>
            </div>
            
            <div class="lg">
               <div class="kārikā">
                  <span class="l">komale prauḍhasaṃdarbhā tvarthe madhyamakaiśikī&nbsp;|</span>
                  <span class="l">praụdhārthā komale bandhe madhyamārabhaṭīṣyate&nbsp;|| 38&nbsp;||</span>
                  
               </div>
            </div>
            
            <div class="commentary">
               
               <p><b>sukumāreti</b>&nbsp;| cittadrutikāritvaṃ saukumāryaṃ sukumārāvarthasaṃdarbhau yasyāmiti vigrahaḥ&nbsp;| evaṃ
                  praụdhārthasaṃdarbhetyapi&nbsp;| cittadīptividhāyitā praụdhiḥ&nbsp;| arthasaukumāryādinā viśeṣyamāṇasaṃdarbhaḥ
                  sukumāratvādiḥ śabdālaṃkāratāṃ prayojayati&nbsp;| komalapraụdho madhyamaḥ&nbsp;| prakārāntaravirahācca
                  madhyamabhāratyādayo na saṃbhavanti&nbsp;||
               </p>
               
            </div> 
            <span class="pageinfo">[page 161]</span>
            
            <p>tatra kaiśikī yathā—</p>
            
            <div class="lg">
               <div class="udāharaṇa">
                  <span class="l">‘śaśiruciṣu daleṣu nāgavallyā vicakiladāmani candane ca hṛdye&nbsp;|</span>
                  <span class="l">kuvalayini purāṇasīdhupātre taraladṛśāmapatandṛśaḥ priye ca&nbsp;|| 31&nbsp;||’</span>
                  
               </div>
            </div>
            
            <p>seyamarthasya ca saṃdarbhasya ca saukumāryātkaiśikī nāma vṛttiḥ&nbsp;||</p>
            
            <div class="commentary">
               
               <p><b>śaśiruciṣviti</b>&nbsp;| niyamitādiṣu mugdhāṅa‍ganācumbanarasotsukānāmatimanojñādhararāgasamarpakeṣu nāgalatādaleṣu,
                  tato mānaparigrahe valitakādicumbanaviśeṣārthinīnāṃ kacagrahasaubhāgyasundare mallikādāmni,
                  tataḥ sarvāṅa‍gīṇāśleṣasaubhāgyārthakacandanarase 'nantaramīrṣyāroṣavāsanāniḥśeṣakeliyantraṇaratotkaṇṭhitānāṃ
                  sīdhupātre, tataḥ sarvopakaraṇajīvitasarvasve priyatame samakakṣatayaiva dṛṣṭayaḥ
                  peturiti&nbsp;| ‘kuvalayini’ iti yuktaḥ pāṭhaḥ&nbsp;| ‘kuvalayita—’ iti pāṭhe viśeṣaṇāṅa‍gaprādhānyavivakṣāyāṃ
                  samāse guṇībhāvasyānucitatvāt&nbsp;| seyaṃ kaiśikī masṛṇe śṛṅa‍gārādau viniyujyata iti&nbsp;||
               </p>
               
            </div> 
            
            <p>ārabhaṭī yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘yo yaḥ śastraṃ bibharti svabhujaguru<a href="" class="note" title="‘madāt pā’ iti pāṭhaḥ">*</a>madaḥ pāṇḍavīnāṃ camūnāṃ</span>
                     <span class="seg">yo yaḥ pāñcālagotre śiśuradhikavayā garbhaśayyāṃ gato vā&nbsp;|</span>
                     </span>
                  <span class="l">
                     <span class="seg">yo yastatkarmasākṣī carati mayi raṇe yaśca yaśca pratīpaḥ</span>
                     <span class="seg">krodhāndhastasya tasya svayamiha jagatāmantakasyāntako 'ham&nbsp;|| 32&nbsp;||’</span>
                     </span>
                  
               </div>
            </div>
            
            <p>seyaṃ praụdhārthasaṃdarbhārabhaṭī nāma vṛttiḥ&nbsp;||</p>
            
            <div class="commentary">
               
               <p><b>yo ya iti</b>&nbsp;| ojaḥpradhānatayā prauḍhaḥ saṃdarbhaḥ&nbsp;| yasmādiyamārabhaṭī dīpte raudrādau viniyuktā,
                  tena yuktaṃ śabdārthayoḥ prauḍhatvamiti&nbsp;||
               </p>
               
            </div> 
            
            <p>bhāratī yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘uttiṣṭhantyā ratānte bharamuragapatau pāṇinaikena kṛtvā</span>
                     <span class="seg">dhṛtvā cānyena vāso vigalitakabarībhāramaṃse vahantyāḥ&nbsp;|</span>
                     </span>
                  <span class="l">
                     <span class="seg">bhūyastatkālakāntidviguṇitasurataprītinā śauriṇā vaḥ</span>
                     <span class="seg">śayyāmāliṅa‍gya nītaṃ vapuralasalasadbāhu lakṣmyāḥ punātu&nbsp;|| 33&nbsp;||’</span>
                     </span>
                  
               </div>
            </div>
            
            <p>seyamatisukumārārthe nātisukumārasaṃdarbhā bhāratī nāma vṛttiḥ&nbsp;||</p><span class="pageinfo">[page 162]</span>
            
            <div class="commentary">
               
               <p><b>uttiṣṭhantyā iti</b>&nbsp;| sarvāṅa‍gīṇāśleṣasamutsuke priyatame bahirvyāvartanamantaranuvartanaṃ ca mugdhāṅa‍ganājātiriti
                  nyāyena nīvībandhakeśapāśasaṃyamārthinyā nirbharakelikhedena bhujalatālasaṃ lasatyeva
                  na tu vyāpārayitumapi śakyeti tatkāliko 'tipoṣaḥ&nbsp;| atra masṛṇe 'pi rase vṛttyaucityena
                  saṃdarbhasya praụdhirucitaiva&nbsp;| dīrghasamāso hi śrṛṅa‍gārādau niṣiddho na tu praụdhiḥ&nbsp;|
                  rephahakārādivarṇaniveśāttu komalatā saṃdarbhasyeti&nbsp;| evamuttarodāharaṇeṣvapi viśeṣaḥ
                  svayamūhanīya iti&nbsp;||
               </p>
               
            </div> 
            
            <p>sāttvatī yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘vandyau dvāvapi tāvanāryacaritaprāptapratāpodayau</span>
                     <span class="seg">bhīmo bhīmaparākramaḥ sa ca munirbhāsvatkuṇṭhārāyudhaḥ&nbsp;|</span>
                     </span>
                  <span class="l">ekenāmṛtavadvidārya karajaiḥ pītānyasṛñji dviṣāmanyenāpi hatāhitāsrasarasi snātaṃ
                     krudhaḥ śāntaye&nbsp;|| 34&nbsp;||’</span>
                  
               </div>
            </div>
            
            <p>seyaṃ praụdhārthā nātiprauḍhasaṃdarbhā sāttvatī nāma vṛttiḥ&nbsp;||</p>
            
            <p>madhyamakaiśikī yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘kiṃ dvāri daivahatake <a href="" class="note" title="‘āmraścūto rasālo 'sau sahakāro 'tisaurabhaḥ’ ityamaraḥ">*</a>sahakārakeṇa</span>
                     <span class="seg">saṃvardhitena viṣapādapa eṣa pāpaḥ&nbsp;|</span>
                     </span>
                  <span class="l">
                     <span class="seg">asminmanāgapi vikāsavikārabhāji</span>
                     <span class="seg">bhīmā bhavanti madanajvarasaṃnipātāḥ&nbsp;|| 35&nbsp;||’</span>
                     </span>
                  
               </div>
            </div>
            
            <p>seyaṃ sukumāre 'rthe prauḍhasaṃdarbhā madhyamakaiśikī nāma vṛttiḥ&nbsp;||</p>
            
            <p>madhyamārabhaṭī yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘tvaṃ nāgarāja bahumasya nitambabhāgaṃ</span>
                     <span class="seg">bhogena gāḍhamupaveṣṭaya mandarādreḥ&nbsp;|</span>
                     </span>
                  <span class="l">sọdhā 'viṣahyavṛṣavāhanayogalīlāparyaṅa‍kabandhanavidhestava ko 'tibhāraḥ&nbsp;|| 36&nbsp;||’</span>
                  
               </div>
            </div>
            
            <p>seyaṃ praụdhe 'rthe sukumārasaṃdarbhā madhyamārabhaṭī nāma vṛttiḥ&nbsp;||</p><span class="pageinfo">[page 163]</span>
            
            <div class="lg">
               <div class="kārikā">
                  <span class="l">anyoktīnāmanukṛtiś‍chāyā sāpīha ṣaḍvidhā&nbsp;|</span>
                  <span class="l">lokacchekārbhakonmattapoṭāmattoktibhedataḥ&nbsp;|| 39&nbsp;||</span>
                  
               </div>
            </div>
            
            <div class="commentary">
               
               <p><b>anyoktīnāmiti</b>| loke bimbapratibimbayoḥ pratibimbaṃ camatkāritayā prasiddham&nbsp;| ata eva ‘śravyātprekṣyaṃ
                  jyāyaḥ’ ityāha&nbsp;| śabdālaṃkārakāṇḍe vākyānukaraṇameva pratibimbavācinā chāyāpadena
                  guṇavṛttenākhyāyate&nbsp;| tadetadanukaraṇamanukāryabhedādeva ṣọdhā vyavatiṣṭata ityāha—<b>cheketi</b>&nbsp;| chekādīnāṃ lokaviśeṣāṇāmeva śobhākāritvena pṛthagupādāne 'rthāttaditarānekavicitratattadanukāryaparo
                  lokaśabdaḥ&nbsp;| chekā vidagdhāḥ&nbsp;| ‘poṭā strīpuṃsalakṣaṇā'&nbsp;| sahajakeliriti prasiddhā
                  poṭā&nbsp;| bhujiṣyā dāsītyanye&nbsp;| atra kecidanyacchāyāyonijamapi kāvyaṃ chāyālaṃkāravyavahārabhūmimāhuḥ&nbsp;||
               </p>
               
               <p>prakṛtipariṇāmaḥ, parapurapraveśaḥ, khaṇḍasaṃghātyam, cūlikā, parimala iti pañca yonijakāvyabhedāḥ&nbsp;|
                  tatra kiṃcidvikṛtārthaḥ <b>prakṛtipariṇāmaḥ</b>&nbsp;| yathā—
               </p>
               
               <div class="lg">
                  <div class="">
                     <span class="l">‘dhuamehaṃ mahuarānuvvaṇasamaahiyao ṇaavimukkāo&nbsp;|</span>
                     <span class="l">ṇahayā avasāhāo ṇia avvāṇa vayaḍi gaāo disāo&nbsp;||’</span>
                     
                  </div>
               </div>
               
               <p>yathā ca—</p>
               
               <div class="lg">
                  <div class="">
                     <span class="l">‘sisirapaḍirohamukkaparihuttampaa avaliakkam&nbsp;|</span>
                     <span class="l">iharaï arayā aliaṃ vittharadi disāhiṃ kaṭṭhiaṃ vaṇahaalam&nbsp;||’</span>
                     
                  </div>
               </div>
               
               <p>atrākāśadiśāṃ vistārabhaṇanaṃ manāgvikṛtamupalakṣyata iti prakṛtipariṇāmanāmāyaṃ yonijakāvyabhedaḥ&nbsp;||</p>
               
               <p>bhāṣāmātrabhinnaḥ <b>parapurapraveśaḥ</b>&nbsp;| yathā—
               </p>
               
               <div class="lg">
                  <div class="">
                     <span class="l">‘devādhipo vā bhujagādhipo vā dharādhipo vā yadi haihayaḥ syām&nbsp;|</span>
                     <span class="l">saṃdarśanaṃ te guṇakīrtanaṃ te sevāñjaliṃ te tadahaṃ vidadhyām&nbsp;||’</span>
                     
                  </div>
               </div>
               
               <p>yathā ca—</p>
               
               <div class="lg">
                  <div class="">
                     <span class="l">‘savimo aṇajjuṇamiaṃ amahindamavāmuia appāṇam&nbsp;|</span>
                     <span class="l">seḍaṃ jāladaṃsaṇa guṇakahāmuta ijaṇūpajjattam&nbsp;||’</span>
                     
                  </div>
               </div>
               
               <p>atra bhāṣāmātraṃ bhinnamiti parapurapraveśanāmāyaṃ yonijakāvyabhedaḥ&nbsp;|| vikīrṇamasamāhāraḥ
                  <b>khaṇḍasaṃghātyam</b>&nbsp;| yathā—
               </p>
               
               <div class="lg">
                  <div class="udāharaṇa">
                     <span class="l">
                        <span class="seg">‘dvitrāṇyambujinīdalāni sarasāmutsaṅa‍gamadhyāsate</span>
                        <span class="seg">maulau kiṃśukaśākhinastricaturānābibhrate korakān&nbsp;|</span>
                        </span><span class="pageinfo">[page 164]</span>
                     <span class="l">
                        <span class="seg">garbhagranthiṣu pañcaṣāḥ sumanaso badhnanti cūtadrumāḥ</span>
                        <span class="seg">saṃprāptāḥ prakaṭībhavanti kurarīkaṇṭheṣu kūjormayaḥ&nbsp;||’</span>
                        </span>
                     
                  </div>
               </div>
               
               <p>atra kāvyacatuṣkāducchidya pādacatuṣṭayaṃ grathitamiti khaṇḍasaṃghātyanāmāyaṃ yonijakāvyabhedaḥ&nbsp;||</p>
               
               <p>tāvantamarthamupādāyādhiko vāpa<b>ścūlikā</b>&nbsp;| yathā—
               </p>
               
               <div class="lg">
                  <div class="">
                     <span class="l">‘kamalamanambhasi tatra ca kuvalayametāni kanakalatikāyām&nbsp;|</span>
                     <span class="l">sā ca sukumārasubhagetyutpātaparamparā keyam&nbsp;||’</span>
                     
                  </div>
               </div>
               
               <p>yathā ca—</p>
               
               <div class="lg">
                  <div class="">
                     <span class="l">
                        <span class="seg">‘ubhau rambhāstambhāvupari viparītau kamalayo-</span>
                        <span class="seg">stadūrdhvaṃ ratnāś‍masthalamapi durūhaṃ kimapi yat&nbsp;|</span>
                        </span>
                     <span class="l">
                        <span class="seg">tataḥ kumbhau paścādvisakisalaye kandalamatho</span>
                        <span class="seg">tadanvindāvindīvaramadhukarāḥ kiṃ punaridam&nbsp;||’</span>
                        </span>
                     
                  </div>
               </div>
               
               <p>atra sthāne sthāne 'dhikāvāpasya pratyabhijñānāccūlikānāmāyaṃ yonijakāvyabhedaḥ&nbsp;||
                  bandhacchāyāmātrasaṃvādī <b>parimalaḥ</b>&nbsp;| yathā—
               </p>
               
               <div class="lg">
                  <div class="">
                     <span class="l">‘anena yūnā saha pārthivena rambhoru kaccinmanaso ruciste&nbsp;|</span>
                     <span class="l">siprātaraṅa‍gānilakampitāsu vihartumudyānaparamparāsu&nbsp;||’</span>
                     
                  </div>
               </div>
               
               <p>yathā ca—</p>
               
               <div class="lg">
                  <div class="">
                     <span class="l">‘yātrāprasaṅa‍gādupavīṇayantī tasyāṃ mahākālamavipratiṣṭham&nbsp;|</span>
                     <span class="l">kṛśāṅgi vīṇāguṇasāraṇāsu cirātkalābhyāsaphalaṃ labhethāḥ&nbsp;||’</span>
                     
                  </div>
               </div>
               
               <p>atra saṃdarbhacchāyāmātramanukṛtamiti parimalanāmāyaṃ yonijakāvyabhedaḥ&nbsp;||</p>
               
            </div> 
            
            <p>tāsu lokokticchāyā yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘śāpānto me bhujagaśayanādutthite śārṅa‍gapāṇau</span>
                     <span class="seg">māsānetāngamaya caturo locane mīlayitvā&nbsp;|</span>
                     </span>
                  <span class="l">
                     <span class="seg">paścādāvāṃ virahaguṇitaṃ taṃ tamātmābhilāṣaṃ</span>
                     <span class="seg">nirvekṣyāvaḥ pariṇataśaraccandrikāsu kṣapāsu&nbsp;|| 37&nbsp;||’</span>
                     </span>
                  
               </div>
            </div>
            
            <p>seyaṃ locane mīlayitveti lokokteranukṛtirlokokticchāyā&nbsp;||</p>
            
            <div class="commentary">
               
               <p><b>śāpānta iti</b>&nbsp;| locane mīlayitvetyanena lokoktyanukāreṇa nayananimīlanavadāśubhāvitā samāgamasamayasya
                  pratipādyate&nbsp;| tathā ca—sukumāratarakāntājī<span class="pageinfo">[page 165]</span>
                  vitādhyavasāyābhiprāyaḥ pravāsavipralambhāviṣṭacetasaḥ prakāśito bhavatīti&nbsp;| upalakṣaṇaṃ
                  caitat&nbsp;| varṣākāle caturo māsānityapi lokoktireva&nbsp;||
               </p>
               
            </div> 
            
            <p>chekokticchāyā yathā—</p>
            
            <div class="lg">
               <div class="udāharaṇa">
                  <span class="l">‘yo hi dīrghāsitākṣasya vilāsalalitabhruṇaḥ&nbsp;|</span>
                  <span class="l">kāntāmukhasyāvaśagastasmai nṛpaśave namaḥ&nbsp;|| 38&nbsp;||’</span>
                  
               </div>
            </div>
            
            <p>seyaṃ tasmai nṛpaśave nama iti vidagdhokteranukṛtiś‍chekokticchāyā&nbsp;||</p>
            
            <div class="commentary">
               
               <p><b>yo hīti</b>&nbsp;| kāntāmukhameva jīvitasarvasvamabhimanyamānastatrālaṃpratyayaśālinaḥ paśūniva prati
                  śṛṅa‍gārī vidagdhaḥ&nbsp;||
               </p>
               
            </div> 
            
            <p>arbhakokticchāyā yathā—</p>
            
            <div class="lg">
               <div class="udāharaṇa">
                  <span class="l">‘kiṃ sa svargataruḥ ko 'pi yasya puṣpaṃ niśākaraḥ&nbsp;|</span>
                  <span class="l">te vṛkṣāḥ kīdṛśā mātaryeṣāṃ muktāphalaṃ phalam&nbsp;|| 39&nbsp;||’</span>
                  
               </div>
            </div>
            
            <p>seyamavyutpannaśiśujanokteranukṛtirarbhakokticchāyā&nbsp;||</p>
            
            <div class="commentary">
               
               <p><b>kiṃ sa iti</b>&nbsp;| nūnaṃ trijagadvartisakalārthisārthakīkaraṇavikhyātakīrteḥ pārijātapramukhasya kasyacidekaḥ
                  stabakaḥ sudhābhirāhlādayannayamavaloke dṛś‍yata ityādi&nbsp;||
               </p>
               
            </div> 
            
            <p>unmattokticchāyā yathā—</p>
            
            <div class="lg">
               <div class="udāharaṇa">
                  <span class="l">‘dṛṣṭaḥ kathaṃ sutanu kiṃ kurute kimasmadvārtāṃ sa pṛcchati śrṛṇoti nivedyamānām&nbsp;|</span>
                  <span class="l"><a href="" class="note" title="‘āsāṃ’ kha">*</a>āstāṃ kimasya kathayā kathayāśu tāvadatrāgamiṣyati na vā khalu so 'bhimānī&nbsp;|| 40&nbsp;||’</span>
                  
               </div>
            </div>
            
            <p>seyamasamañjasāyā unmattokteranukṛtirunmattokticchāyā&nbsp;||</p>
            
            <div class="commentary">
               
               <p><b>dṛṣṭa iti</b>&nbsp;| kathamityādinā tadekatānatāmāviṣkṛtya sahasaivāstāmityādinā saṃprahāṇam, kathaya
                  tāvadityādinā ca punarādānamasamañjasam&nbsp;||
               </p>
               
            </div> 
            
            <p>poṭokticchāyā yathā—</p>
            
            <div class="lg">
               <div class="udāharaṇa">
                  <span class="l">‘tilakamasahāsmi sọdhuṃ ghanasāreṇāti<a href="" class="note" title="‘sāro’ kha">*</a>sāradoṣo me&nbsp;|</span>
                  <span class="l">lambhayati ca daurbalyaṃ kuṅa‍kumarāgo mamāṅa‍gāni&nbsp;|| 41&nbsp;||’</span>
                  
               </div>
            </div><span class="pageinfo">[page 166]</span>
            
            <p>seyamuttamapadāropitanīcayuvatyukteranukṛtiḥ poṭokticchāyā&nbsp;||</p>
            
            <div class="commentary">
               
               <p>uttamapadasthānīyayuvatimanukurvāṇā uttamapadāropitanīcayuvatiḥ&nbsp;||</p>
               
            </div> 
            
            <p>mattokticchāyā yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘pi pi priya sa sa svayaṃ mu mu mukhāsavaṃ dehi me</span>
                     <span class="seg"> ta ta tyaja du du drutaṃ bha bha bha bhājanaṃ kāñcanam&nbsp;|</span>
                     </span>
                  <span class="l">
                     <span class="seg">iti skhalitajalpitaṃ madavaśātkuraṅa‍gīdṛśaḥ</span>
                     <span class="seg">prage hasitahetave sahacarībhiradhyaiyata&nbsp;|| 42&nbsp;||’</span>
                     </span>
                  
               </div>
            </div>
            
            <p>seyaṃ skhalantyā mattokteranukṛtirmattokticchāyā&nbsp;||</p>
            
            <div class="commentary">
               
               <p><b>pi pi priyeti</b>&nbsp;| avyaktavṛttirūpaṃ skhalitajalpitam&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">sābhiprāyasya vākye yadvacaso viniveśanam&nbsp;|</span>
                  <span class="l">mudrāṃ tāṃ mutpradāyitvātkāvyamudrāvido viduḥ&nbsp;|| 40&nbsp;||</span>
                  
               </div>
            </div>
            
            <div class="commentary">
               
               <p><b>sābhiprāyeti</b>&nbsp;| yadyapi saṃpūrṇameva kāvyaṃ vaktrabhiprāyapraticchandakabhūtam, uktaṃ ca—‘vakrabhiprāyaṃ
                  sūcayeyuḥ’ iti, tathāpi nāsminnitarasādhāraṇatayā vākyārthagocaramabhiprāyamāvedayatyeva
                  kāvyasanāthīkaraṇakṣamavakrabhiprāyaviśeṣapratirūpaka ekadeśaniveśo dṛś‍yate&nbsp;| ata
                  evāṅa‍gulīyādimudreva mudretyucyate&nbsp;| niruktimāha—<b>mutpradāyitvāditi</b>&nbsp;| mudyupapade rāterdānakarmaṇaḥ ke rūpam&nbsp;| mudraiva padādiprakāś‍yadhvanivyavahārabhūmiranyeṣām&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">sāsminpadasya vākyasya vibhaktervacanasya ca&nbsp;|</span>
                  <span class="l">samuccayasya saṃvṛtyā ṣọdhā nyāsena jāyate&nbsp;|| 41&nbsp;||</span>
                  
               </div>
            </div>
            
            <div class="commentary">
               
               <p><b>sāsminniti</b>&nbsp;| padaṃ prātipadikaṃ kṛttaddhitasamāsarūpam&nbsp;| vibhaktivacanayoḥ sāmānyaviśeṣabhāve
                  'pi pṛthakpṛthagabhiprāyavyañjakatayā nirdeśaḥ&nbsp;| āstāmityādivacanasaṃkocaḥ saṃvṛtiḥ&nbsp;||
               </p>
               
            </div> 
            
            <p>tāsu padamudrā yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘nirmālyaṃ nayanaśriyaḥ kuvalayaṃ vakrasya dāsaḥ śaśī</span>
                     <span class="seg">bhrūyugmasya sanābhi manmathadhanurjyotsnā smitasyāñcalaḥ&nbsp;|</span>
                     </span>
                  <span class="pageinfo">[page 167]</span>
                  <span class="l">
                     <span class="seg">saṃgītasya ca mattakokilarutānyucchiṣṭameṇīdṛśaḥ</span>
                     <span class="seg">sarvāṅa‍gīṇamaho vidheḥ pariṇataṃ vijñānacitraṃ cirāt&nbsp;|| 43&nbsp;||’</span>
                     </span>
                  
               </div>
            </div>
            
            <p>atra nirmālyaṃ, dāsaḥ, sanābhi, añcalaḥ, ucchiṣṭamiti padānāṃ gauṇavṛttivyapāśrayeṇa
               mutpradāyināṃ sābhiprāyaniveśādiyaṃ padamudrā&nbsp;||
            </p>
            
            <div class="commentary">
               
               <p><b>gauṇavṛttivyapāśrayeṇeti</b>&nbsp;| nirmālyādipadānāmatyantatiraskṛtavācyānāmativicchāyatvādilakṣaṇādvāreṇa lāvaṇyaviśeṣadhvananātsahṛdayahṛdayāvarjakānāṃ
                  niveśo dṛś‍yate&nbsp;|
               </p>
               
               <p>evam—</p>
               
               <div class="lg">
                  <div class="">
                     <span class="l">‘tālā jāanti guṇā jālā te sahiṁaehiṁ dheyyanti&nbsp;|</span>
                     <span class="l">ravikiraṇāṇuggahiāiṁ honti kamalāiṁ kamalāiṁ&nbsp;||’</span>
                     
                  </div>
               </div>
               
               <p>tathā—</p>
               
               <div class="lg">
                  <div class="">
                     <span class="l">‘amṛtamabhṛtaṃ candraścandrastathāmbujamambujaṃ</span>
                     <span class="l">ratirapi ratiḥ kāmaḥ kāmo madhūni madhūnyapi&nbsp;|’</span>
                     
                  </div>
               </div>
               
               <p>ityādāvarthāntarasaṃkramaṇādinā tatprakāśyo dhvaniranusaṃdheyaḥ&nbsp;||</p>
               
            </div> 
            
            <p>vākyamudrā yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘yatsvacche salilātmani pratiphaladdeve triyāmāpatau</span>
                     <span class="seg">pīyūṣākṛti paryavasyati kila jyotsneti tattvāntaram&nbsp;|</span>
                     </span>
                  <span class="l">tigmaṃ dhāma ciraṃ cakāsti divi yattatrāsti divyaḥ pumānyaṃ vijñātavatāṃ truṭanti
                     nikhilā bhūyo bhavagranthayaḥ&nbsp;|| 44&nbsp;||’</span>
                  
               </div>
            </div>
            
            <p>atra ‘tatrāsti divyaḥ pumān’ ityādervākyāntarasya pūrvavākyopakāritvena mutpradāyakasyābhiprāyapūrvaniveśādiyaṃ
               vākyamudrā&nbsp;||
            </p>
            
            <div class="commentary">
               
               <p><b>yatsvaccha iti</b>&nbsp;| ādityakalā eva prati phalitāścandravyapadeśaṃ labhanta ityāgamaḥ&nbsp;|
               </p>
               
            </div> 
            
            <p>tadāha—</p>
            
            <div class="lg">
               <div class="">
                  <span class="l">‘salilamaye śaśini raverdīdhitayo mūrcchitāstamo naiśam&nbsp;|</span>
                  <span class="l">dalayanti darpaṇodaravihatā iva mandirasyāntaḥ&nbsp;||’</span>
                  
               </div>
            </div> iti&nbsp;|
            <span class="pageinfo">[page 168]</span>
            
            <div class="commentary">
               
               <p><b>pūrvavākyopakāritveneti</b>&nbsp;| deve pīyūṣākṛti tattvāntaraṃ tigmaṃ dhāma cakāstīti ca yadagādhatayā tarkitamiti
                  kilaśabdakaṭākṣitamabhidhānam&nbsp;| tatra kiṃ saṃbandhamityākāṅa‍kṣāvipūrakaṃ tatrāstītyādi
                  vākyam&nbsp;| tathā hi—‘ya eṣa ādityapathaṃ vyāpya puruṣo dīpyate’ ityādyupaniṣadarthaniveśanamabhiprāyapūrvakamābhāsate&nbsp;|
                  etenānye 'pi vākyaprakāśyaprakārāḥ parigṛhītā boddhavyāḥ&nbsp;| pūrvaṃ vākye 'ntarbhāvitadvitvamavaseyamiti&nbsp;||
               </p>
               
            </div> 
            
            <p>vibhaktimudrā yathā—</p>
            
            <div class="lg">
               <div class="udāharaṇa">
                  <span class="l">‘śriyaḥ pradugdhe vipado ruṇaddhi yaśāṃsi sūte malinaṃ pramārṣṭi&nbsp;|</span>
                  <span class="l">saṃskāraśaucena paraṃ punīte śuddhā hi buddhiḥ kila kāmadhenuḥ&nbsp;|| 45&nbsp;||’</span>
                  
               </div>
            </div>
            
            <p>atra pradugdhe, ruṇaddhi, sūte, pramārṣṭi, punīte, iti tiṅ‌‍vibhaktīnāṃ ‘duhipacyorbahulaṃ
               sakarmakayorupasaṃkhyānam’ (3|1|87 vā॰), 'rudhādibhyaḥ śnam’ (3|1|78) ityādibhirviśeṣa<a href="" class="note" title="‘lakṣaṇavatīnāṃ yogaiḥ’ ka">*</a>lakṣaṇayogaiḥ parasmaipadātmanepadaparyāyeṇa niveśo dṛś‍yate&nbsp;| śriyaḥ, vipadaḥ, yaśāṃsi,
               malinaṃ saṃskāraśaucena, iti ca subvibhaktīnām ‘aci śnudhātubhruvāṃ yvoriyaṅuvaṅau’
               (6|4|77) ityādiviśeṣa<a href="" class="note" title="‘lakṣaṇavatīnāṃ yogaiḥ’ ka">*</a>lakṣaṇavatīnāmavikṛtavikṛtānāṃ maṅa‍galāmaṅa‍galārtha<a href="" class="note" title="‘padaparatvena’ iti ṭīkāsaṃmataḥ pāṭhaḥ">*</a>paratvena <a href="" class="note" title="‘maṅa‍galārthānām’ ka">*</a>maṅa‍galādyarthānāmabhiprāyataḥ prayogo lakṣyate&nbsp;| teneyaṃ vibhaktimudrā bhavati&nbsp;||
            </p>
            
            <div class="commentary">
               
               <p><b>śriya iti</b>&nbsp;| buddhirūpā kāmadhenuḥ śriyaḥ prathayatītyukte na tathā prakarṣaḥ, yathokte tu viśiṣṭaḥ
                  kaverabhiprāya unnīyate&nbsp;| tathā hi—yathodumbaraḥ sa lohitaṃ phalaṃ pacyata iti karmakartari
                  phalodumbarayoraikātmyabhavasīyate tathehāpi śrīrūpamātmānaṃ buddhiḥ prakāśayatīti&nbsp;|
                  ata eva hi ‘duhipacyorbahulaṃ sakarmakayoḥ’ (vā 3|1|87) iti bāhyakarmaviśiṣṭasyaiva
                  kartuḥ karmavadbhāvaḥ śiṣyate&nbsp;| ‘na duhasnunamāṃ yakciṇau’ (3|1|89) iti yagabhāvo
                  'pi viśeṣābhiprāyaniyata eva ruṇaddhītyāgamarūpaḥ&nbsp;| sūte iti luptaḥ&nbsp;| pramāṣṭīṃti
                  bṛddhiyojakaḥ&nbsp;| punīte iti svarūpeṇa vikṛtaśca <span class="pageinfo">[page 169]</span>vikaraṇaḥ&nbsp;| ātmanepadaparasmaipadayorekāntarito niveśaḥ&nbsp;| śriya iti prakṛtibhāge iyaṅādeśo
                  vikāro vibhaktāvapi vikāraḥ&nbsp;| vipada iti prakṛtiravikṛtā&nbsp;| vibhaktistu rutvena vikṛtā&nbsp;|
                  yaśāṃsīti dve api vikṛte&nbsp;| malinamiti vaikalpikaparasavarṇavidhau dvayamavikṛtam&nbsp;|
                  saṃskāraśauceneti prakṛtiravikṛtā&nbsp;| pratyayastvinādeśena vikṛtaḥ&nbsp;| tathā śriya iti
                  māṅa‍galyam, vipada iti viparītamiti krameṇa śuddhā buddhiḥ kāmadhenuriti&nbsp;| maṅa‍galaparamparāniveśanenopasaṃhāraścitrāṃśukojjvala
                  iva pratibhāsamāno nu bimbamiva kāmapi kāntimabhivyañjayattūpalakṣyate&nbsp;| <b>maṅa‍galāmaṅa‍galārthapadaparatveneti</b>&nbsp;| maṅa‍galāmaṅa‍galebhyaḥ padebhyaḥ paravartitvenetyarthaḥ&nbsp;||
               </p>
               
            </div> 
            
            <p>vacanamudrā yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘viśvabharā bhagavatī bhavatīmasūta</span>
                     <span class="seg">rājā prajāpatisamo janakaḥ pitā te&nbsp;|</span>
                     </span>
                  <span class="l">
                     <span class="seg">teṣāṃ vadhūstvamasi nandini pārthivānāṃ</span>
                     <span class="seg">yeṣāṃ kuleṣu savitā ca gururvayaṃ ca&nbsp;|| 46&nbsp;||’</span>
                     </span>
                  
               </div>
            </div>
            
            <p>atra vayamityātmani bahuvacanena savitā ceti savitaryekavacanena saviturapyahaṃ bahumata
               ityabhiprāyo vakturitīyaṃ vacanamudrā&nbsp;||
            </p>
            
            <div class="commentary">
               
               <p><b>viśvaṃbhareti</b>&nbsp;| ahaṃkāraprarohasya pūrvaṃ guṇaprayojakatvamuktam&nbsp;| iha tu kaverabhiprāyaviśeṣasyālaṃkāraghaṭakateti
                  vibhāgaḥ&nbsp;||
               </p>
               
            </div> 
            
            <p>samuccayamudrā yathā—</p>
            
            <div class="lg">
               <div class="udāharaṇa">
                  <span class="l">‘jātaścāyaṃ mukhenduste bhrukuṭipraṇayī puraḥ&nbsp;|</span>
                  <span class="l">gataṃ ca vasudevasya kulaṃ nāmāvaśeṣatām&nbsp;|| 47&nbsp;||’</span>
                  
               </div>
            </div>
            
            <p>atra ‘āśaṃsāyāṃ bhūtavacca’ (3|3|132) iti bhūtavadbhāvasya hayagrīvaprabhāvātiśayaśaṃsinaḥ
               samuccayadvāreṇa niveśādiyaṃ samuccayamudrā&nbsp;||
            </p>
            
            <div class="commentary">
               
               <p><b>atrāśaṃsāyāmiti</b>&nbsp;| gatamiti niṣṭhāpratyayena bhūtatādyotanādāśaṃsāpratītāvapi kathaṃ prakṛtapoṣa ityata
                  uktam—<b>samuccayadvāreṇeti</b>&nbsp;| tena hi tulyakakṣatāpratītau tvaṃ cedaṅa‍gīkṛtaroṣastadā siddhameva samīhitamiti
                  vakturadhyavasāyaviśeṣaprartītau samuccaya eva mudrāpadavīmārohatīti&nbsp;| śeṣaṃ subodham&nbsp;||
               </p>
               
            </div> 
            <span class="pageinfo">[page 170]</span>
            
            <p>saṃvṛtimudrā yathā—</p>
            
            <div class="lg">
               <div class="udāharaṇa">
                  <span class="l">‘maṇiratnaṃ prasenasya taccānāryeṇa viṣṇunā&nbsp;|</span>
                  <span class="l">labdhaṃ yenādyayogena tena kiṃ kīrtitena vaḥ&nbsp;|| 48&nbsp;||’</span>
                  
               </div>
            </div>
            
            <p>atra ‘kathāpi khalu pāpānāmalamaśreyase yataḥ’, tataḥ ‘kiṃ tena vaḥ kīrtitena’ iti
               sābhiprāyasaṃvṛtikaraṇādiyaṃ saṃvṛtimudrā&nbsp;||
            </p>
            
            <div class="lg">
               <div class="kārikā">
                  <span class="l">vidhidvāreṇa vā yatra niṣedhenātha vā punaḥ&nbsp;|</span>
                  <span class="l">pratīyate viśiṣṭo 'rthaḥ soktiratrābhidhīyate&nbsp;|| 42&nbsp;||</span>
                  
               </div>
            </div>
            
            <div class="commentary">
               
               <p><b>vidhīti</b>&nbsp;| uktirabhidhā&nbsp;| sā dvayī bhāvābhāvaviṣayatvāt&nbsp;| tarhi gorapatyamayaṃ gaurityataḥ
                  ko bheda ityāśaṅa‍kya vidhidvāreṇa vetyādi&nbsp;| bhāvajñānaṃ vidhirabhāvajñānaṃ
                  niṣedhaḥ&nbsp;| loke gṛhītavyutpattibalena bhāvābhāvānyatarasaṃvitsaraṇimāruhya kāvyaikagocare
                  rasādyātmani paryavasyantī bhavatyuktiralaṃkāra iti bhāvaḥ&nbsp;||
               </p>
               
               <p>so 'yaṃ bhāvādiprapañcena ṣọdhā vidhiḥ prathata ityāha—</p>
               
            </div> 
            
            <div class="lg">
               <div class="kārikā">
                  <span class="l">vidheratha niṣedhātsyādadhikārādvikalpataḥ&nbsp;|</span>
                  <span class="l">niyamātparisaṃkhyāyā upādheḥ seha ṣaṅvidhā&nbsp;|| 43&nbsp;||</span>
                  
               </div>
            </div>
            
            <div class="commentary">
               
               <p><b>vidheriti</b>&nbsp;| upādhirviśeṣaṇam&nbsp;| vidhyadhikārau śuddhabhāvabhedau&nbsp;| niṣedhaniyamau śuddhapratiṣedhabhedau&nbsp;|
                  vikalpaparisaṃkhye saṃkīrṇabhedāviti&nbsp;| tatrāprāptaprāpaṇo <b>vidhiḥ</b>&nbsp;| prasaktapratiṣedho <b>niṣedhaḥ</b>&nbsp;| kriyāphalasaṃbandho<b> 'dhikāraḥ</b>&nbsp;| tulyakakṣayorekabādhenānyasaṃbandho <b>vikalpaḥ</b>&nbsp;| vyāvṛttiphalako vidhi<b>rniyamaḥ</b>&nbsp;| śeṣavidhiniṣedhanāntarīyakau viśeṣaniṣedhavidhī <b>parisaṃkhyā</b>&nbsp;||
               </p>
               
            </div> 
            
            <p>tāsu vidhyuktiryathā—</p>
            
            <div class="lg">
               <div class="udāharaṇa">
                  <span class="l">‘śuśrūṣasva gurūnkuru priyasakhīvṛttiṃ sapatnījane’</span>
                  
               </div>
            </div>
            
            <p>atrāprāptau prāpaṇavacanaṃ vidhiḥ&nbsp;||</p>
            
            <div class="commentary">
               
               <p><b>aprāptau prāpaṇavacanamiti</b>&nbsp;| apravṛttapravartanātmako hi vidhiḥ kathamitarāpekṣatve saṃgacchate&nbsp;| ata evocyate—‘vidhiratyantamaprāptau’
                  iti&nbsp;||
               </p>
               
            </div> 
            
            <p>niṣedhoktiryathā—</p>
            
            <div class="lg">
               <div class="">
                  <span class="l">‘bharturviprakṛtāpi roṣaṇatayā mā sma pratīpaṃ gamaḥ&nbsp;|’</span>
                  
               </div>
            </div><span class="pageinfo">[page 171]</span>
            
            <p>atra prāptau nivāraṇaṃ niṣedhaḥ&nbsp;||</p>
            
            <div class="commentary">
               
               <p><b>prāptau nivāraṇamiti</b>&nbsp;| roṣeṇa prasajatpratīpācaraṇānnivāryate&nbsp;||
               </p>
               
            </div> 
            
            <p>adhikāroktiryathā—</p>
            
            <div class="lg">
               <div class="udāharaṇa">
                  <span class="l">‘bhūyiṣṭhaṃ bhava dakṣiṇā parijane bhogeṣvanutsekinī</span>
                  <span class="l">yāntyevaṃ gṛhiṇīpadaṃ yuvatayo vāmāḥ kulasyādhayaḥ&nbsp;|| 49&nbsp;||’</span>
                  
               </div>
            </div>
            
            <p>atra vidhiniṣedhajñānādvidhiniṣedhayogyatādhikāraḥ&nbsp;||</p>
            
            <div class="commentary">
               
               <p><b>vidhiniṣedhajñānāditi</b>&nbsp;| vihitaniṣiddhakriyājñānena tatphalasaṃbandhayogyatvamadhikāraḥ&nbsp;| śuśrūṣasveti,
                  bhūyiṣṭhaṃ bhava dakṣiṇeti dve vihite&nbsp;| mā sma pratīpaṃ gama iti,
                  bhogeṣvanutsekinīti dve niṣiddhe&nbsp;| vidhiniṣedhayogyatā vidhiniṣedhaphalasaṃbandhayogyatvam&nbsp;|
                  gṛhiṇīpadaprāptirvihitakriyāphalam&nbsp;| kulādhībhavanaṃ tu niṣiddhakriyāphalamiti&nbsp;||
               </p>
               
            </div> 
            
            <p>vikalpoktiryathā—</p>
            
            <div class="lg">
               <div class="udāharaṇa">
                  <span class="l">‘eko netā kṣatriyo vā dvijo vā ekā vidyādhyātmikī vā trayī vā&nbsp;|</span>
                  <span class="l">ekā bhāryā vaṃśajā vā priyā vā ekaṃ mitraṃ bhūpatirvā yatirvā&nbsp;|| 50&nbsp;||’</span>
                  
               </div>
            </div>
            
            <p>so 'yaṃ jātikriyāguṇadravyāvalambī caturvidho vikalpaḥ&nbsp;||</p>
            
            <div class="commentary">
               
               <p><b>so 'yamiti</b>&nbsp;| jātyādaya eva padārthāste ca vikalpante&nbsp;| kuto jātyādinā tavdyavasthā&nbsp;| vāśabdaḥ
                  pākṣikabhāvamāheti bhāvābhāvasaṃkaraḥ&nbsp;||
               </p>
               
            </div> 
            
            <p>niyamoktiryathā—</p>
            
            <div class="lg">
               <div class="udāharaṇa">
                  <span class="l">‘vivādo 'pārtha evāyaṃ pārtha eva dhanurdharaḥ&nbsp;|</span>
                  <span class="l">yo na kevalamātmīyaiḥ parairapyabhinandyate&nbsp;|| 51&nbsp;||’</span>
                  
               </div>
            </div>
            
            <p>so 'yamayogānyayogātyantāyogavyavacchedalakṣaṇastriprakāro niyamaḥ&nbsp;||</p>
            
            <div class="commentary">
               
               <p><b>apārtha eveti</b>&nbsp;| viśeṣaṇasaṃgata evakāraḥ kevalaviśeṣaṇayogasyāsaṃbhave vyutpattivaśena tadabhāvaṃ
                  vyavacchindanyogavyāvṛttāvavatiṣṭhate&nbsp;| pārtha eveti viśeṣyasaṃgata evaśabdastadanyasya
                  dhanurdharatārūpaṃ viśeṣaṇaṃ vyāvartayannanyayogavyavacchedadyotako bhavati&nbsp;| kevalamiti
                  abhinandanasya nāyogaṃ navānyayogaṃ vyavacchinatti, kiṃ tu tatsaṃbandhaṃ  bodhayannātyantikamayogamatyantāyogavyavacchedo
                  'bhidhīyate&nbsp;||
               </p><span class="pageinfo">[page 172]</span>
               
            </div> 
            
            <p>parisaṃkhyoktiryathā—</p>
            
            <div class="lg">
               <div class="udāharaṇa">
                  <span class="l">‘pañca pañcanakhā bhakṣyā vāmenākṣṇā na paś‍yati&nbsp;|</span>
                  <span class="l">kāṭhinyamasyāḥ kucayoḥ kimasadyanna rocate&nbsp;|| 52&nbsp;||’</span>
                  
               </div>
            </div>
            
            <p>tadidaṃ vidhiniṣedhābhyāṃ śeṣābhyanujñānaṃ parisaṃkhyetyucyate&nbsp;||</p>
            
            <div class="commentary">
               
               <p><b>pañca pañceti</b>&nbsp;| pañcanakheṣu pañca bhakṣyā nānye&nbsp;| kucayorasyāḥ kāṭhinyaṃ na vacanādāviti viśeṣavidhī
                  śeṣaniṣedhamanujānītaḥ&nbsp;| vāmena na paś‍yati dakṣiṇena tu paś‍yatyeva&nbsp;| kimasatkimaśobhanam
                  ? yadyasmai na rocate itarattu sadeveti viśeṣaniṣedhau śeṣavidhyabhyanujñāviṣayāviti&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">ayujyamānasya mithaḥśabdasyārthasya vā punaḥ&nbsp;|</span>
                  <span class="l">yojanā kriyate yāsau yuktirityucyate budhaiḥ&nbsp;|| 44&nbsp;||</span>
                  
               </div>
            </div>
            
            <div class="commentary">
               
               <p><b>ayujyamānasyeti</b>&nbsp;| pūrvaṃ padaikavākyatā tato vākyaikavākyatvamanantaraṃ prakaraṇaikavākyatvamiti
                  prabandhanirvahaṇaṃ yāvatkavivyāpāraḥ&nbsp;| tatra ‘gāmabhyāja śuklāṃ daṇḍena’ ityādīnāṃ
                  loke gṛhītavyutpattīnāmeva yadyapi kāvyānupraveśastathāpi bhaṅa‍gībhaṇitisanāthānyeva
                  kāvyapaddhatimadhyāsata ityaprahatānāmupādeyatve yatrāpātataḥ parasparamanvayo na
                  pratibhāsate tatrāvaś‍yaṃ kavinā svābhiprāyapraticchandakabhūtaviśeṣaniveśanena vivakṣitavākyārthapratītyaskhalanaṃ
                  vidheyam, ata eva vaicitryādalaṃkāratā&nbsp;| tadidamuktam —ayujyamānasyeti&nbsp;| āpātata iti
                  śeṣaḥ&nbsp;| yojanā anvayaupayikarañjakaviśeṣaniveśanaṃ tasya viṣayaḥ&nbsp;| śabdāthā śabdaḥ
                  padaṃ vākyaṃ prakaraṇaṃ prabandhaḥ&nbsp;| arthaḥ padārtho vākyārthaśca&nbsp;||
               </p>
               
               <p>viṣayabhedāt ṣọdhā yuktirityāha—</p>
               
            </div> 
            
            <div class="lg">
               <div class="kārikā">
                  <span class="l">padaṃ caiva padārthaśca vākyaṃ vākyārtha eva ca&nbsp;|</span>
                  <span class="l">viṣayo 'syāḥ prakaraṇaṃ prabandhaścābhidhīyate&nbsp;|| 45&nbsp;||</span>
                  
               </div>
            </div>
            
            <p>padaṃ caiveti&nbsp;||</p>
            
            <p>tatra—</p>
            
            <div class="lg">
               <div class="kārikā">
                  <span class="l">yogakāraṇaparyāyāṅa‍gāṅgigabhāvaparamparāḥ&nbsp;|</span>
                  <span class="l">padayukternimittaṃ syurnirụ̄dhāḥ padasiddhaye&nbsp;|| 46&nbsp;||</span>
                  
               </div>
            </div>
            <span class="pageinfo">[page 173]</span>
            
            <div class="commentary">
               
               <p><b>yogeti</b>&nbsp;| yogetyādau dvandvaparavartī paramparāśabdaḥ pratyekamanvīyate&nbsp;| yogo yogarụ̄dhiḥ&nbsp;|
                  kāraṇaṃ kāryakāraṇabhāvaḥ&nbsp;| nirụ̄dhāḥ pramitāḥ&nbsp;| padasiddhaye padasamudāyātmakavākyaikadeśatāsiddhaye&nbsp;||
               </p>
               
               <p>yadyapi padānāmarthadvāraka eva saṃbandhaḥ, tathāpi tadaupayikaviśeṣaḥ kvacitpadeṣveva
                  sākṣādavasīyate kvacitpadārtheṣvityabhipretyāha—
               </p>
               
            </div> 
            
            <div class="lg">
               <div class="kārikā">
                  <span class="l">viruddhānāṃ padārthānāṃ jātyādīnāṃ parasparam&nbsp;|</span>
                  <span class="l">yojanā yeha tāṃ yuktiṃ padārthaviṣayāṃ viduḥ&nbsp;|| 47&nbsp;||</span>
                  
               </div>
            </div>
            
            <div class="commentary">
               
               <p><b>viruddhānāmiti</b>&nbsp;| evaṃ vākyavākyārthayorapi vākyamadhyavartiprakṛtarasānuguṇarasasamarpakaṃ vākyāntaram&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">garbhaḥ saha nigarbheṇa saṃvṛttiḥ sasamuccayā&nbsp;|</span>
                  <span class="l">hetavo vākyayuktīnāṃ kriyatāmevamādayaḥ&nbsp;|| 48&nbsp;||</span>
                  
               </div>
            </div>
            
            <div class="commentary">
               
               <p><b>garbha iti</b>&nbsp;| garbhastasyaikadeśabhūtastathābhūto <b>nigarbhaḥ</b>&nbsp;| ukterupasaṃhāravacanaṃ <b>saṃvṛttiḥ</b>&nbsp;| tulyapradhānabhāvānāṃ yugapadekārthasaṃbandhaḥ <b>samuccayaḥ</b>&nbsp;| ādipadādanvācayādayaḥ&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">yattadāderupādānaṃ kriyābhyāsasamuccayau&nbsp;|</span>
                  <span class="l">kriyāsamabhihāraśca vākyārthānyujyate mithaḥ&nbsp;|| 49&nbsp;||</span>
                  
               </div>
            </div>
            
            <div class="commentary">
               
               <p><b>yattadāderiti</b>&nbsp;| yattadoruddeś‍yavidheyagāminorādigrahaṇādidametadāsāṃ kriyāṇāmāvṛttira<b>bhyāsaḥ</b>&nbsp;| vijātīyānāmekadaikatra saṃbandhaḥ <b>samuccayaḥ&nbsp;| samabhihāro</b>
                  bhṛśatvaṃ prakarṣa iti yāvat&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">yadaśraddheyaśailādivarṇanābhyupapattaye&nbsp;|</span>
                  <span class="l">vākyaṃ seha prakaraṇaviṣayā yuktiriṣyate&nbsp;|| 50&nbsp;||</span>
                  
               </div>
            </div>
            
            <div class="commentary">
               
               <p><b>yaditi</b>&nbsp;| atimātratayā pratibhāsamānatva<b>maśraddheyatā</b>&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">prabandhaviṣayāpyevaṃ yuktiruktā manīṣibhiḥ&nbsp;|</span>
                  <span class="l"><a href="" class="note" title="‘udāharaṇamevāsām’ iti pāṭhaṣṭīkāsaṃmataḥ">*</a>udāharaṇamālāsāṃ rūpavyakt‍yai nidarś‍yate&nbsp;|| 51&nbsp;||</span>
                  
               </div>
            </div>
            
            <p>tadetāsāṃ yuktīnāmatidurūhatvādāha—<b>udāharaṇameveti</b>&nbsp;||
            </p><span class="pageinfo">[page 174]</span>
            
            <p>tatra yogarụ̄dhiparamparādinimittā padayuktiryathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘prācyāṃ nirjitajambhajidda‌iūpaśiraḥ sindūraśobhaṃ diśi</span>
                     <span class="seg">pratyākhyātahayāṅa‍ganāsyahutabhugjyotiḥ pratīcyarṇave&nbsp;|</span>
                     </span>
                  <span class="l">
                     <span class="seg">prātarjātamadonmiṣatkamalinīkiñjalkakalkodbhaṭaṃ</span>
                     <span class="seg">bhānoḥ pūrṇanabhaḥkaṭāhakuharakroḍaṃ, mahaḥ pātu vaḥ&nbsp;|| 53&nbsp;||’</span>
                     </span>
                  
               </div>
            </div>
            
            <p>atra jambhajiddvipa iti yogarụ̄dhiparamparā, hayāṅa‍ganāsyahutabhugiti paryāyaparamparā,
               prātarjātamadonmiṣatkamalinīkiñjalkakalkodbhaṭamiti hetuparamparā, nabhaḥkaṭāhakuharakroḍamityaṅa‍gāṅgigabhāvaparamparā
               ca parisphurantī dṛś‍yate&nbsp;||
            </p>
            
            <div class="commentary">
               
               <p><b>prācyāmiti</b>&nbsp;| jambhajitpadaṃ kṛdantatvādyaugikam&nbsp;| tathā jambhajid dvipa ityapi samāsatvāt&nbsp;|
                  tadetadubhayaṃ yogenātiprayujyamānaṃ nirụ̄dhidvayena vivakṣitairāvatarūpe vastuni
                  niyamyate&nbsp;| hayāṅa‍ganeti vaḍavāparyāyaḥ&nbsp;| āsyamiti mukhaparyāyaḥ&nbsp;| hutabhugityanalaparyāyaḥ&nbsp;|
                  seyaṃ padaparamparāparyāyatāpratisaṃdhānenābhimatavaḍavāmukhānalapratītiṃ karoti&nbsp;|
                  madasya kiñjalkonmeṣe tasya kalke tasyāpyudbhaṭatāyāṃ hetubhāva iti kāryakāraṇaparamparā&nbsp;|
                  nabhaḥkaṭāho 'ṅa‍gī&nbsp;| tasyāṅa‍gamekadeśaḥ kuharaṃ tasyāpi kroḍa ityaṅa‍gāṅa‍igaparamparā
                  ca yathābhimatapadaikavākyatānidānamiti tadetad vyācaṣṭe—<b>atreti</b>&nbsp;| parisphurantī kaviśaktivyañjakatayā sahṛdayahṛdayeṣu pratiphalati&nbsp;||
               </p>
               
               <p>viruddhajātyādiyoganimittā padārthayuktiryathā—</p>
               
            </div> 
            
            <div class="lg">
               <div class="udāharaṇa">
                  <span class="l">
                     <span class="seg">‘tannāgendrakarorudoḥkariśiraḥpīnastanāṃsaṃ vapuḥ</span>
                     <span class="seg">strīpuṃsākṛti yatpitustava mukhe ramyogramīkṣāmahe&nbsp;|</span>
                     </span>
                  <span class="l">
                     <span class="seg">vārāhyā iti narmaṇībhavadanaḥ paś‍yanyadāsyā mukhaṃ</span>
                     <span class="seg">nābhiṣṭauti hasanna nindati tadā śliṣṭo 'mbayā pātu vaḥ&nbsp;|| 54&nbsp;||’</span>
                     </span>
                  
               </div>
            </div>
            
            <p>atra strīpuṃsākṛtīti viruddhajātiyojanā, nābhiṣṭauti na nindatīti viruddhakriyāyojanā,
               ramyogramiti viruddhaguṇayojanā, mukhe vapurīkṣāmahe iti viruddhadravyayojanā ca lakṣyate&nbsp;||
            </p>
            <span class="pageinfo">[page 175]</span>
            
            <div class="commentary">
               
               <p><b>tannāgeti</b>&nbsp;| nāgendrakaravadūruḥ pārvatībhāge, dorbāhuśca devabhāge, karikumbhavatpīnaḥ stano
                  devībhāge, aṃsaḥ skandhaśca devabhāge evaṃvidhatvatpiturīśvarasya vapustvanmukhe&nbsp;|
                  ekaviṣāṇatayā karikariṇīsamāhārātmani vīkṣāmaha iti vārāhyāḥ parihāsoktiḥ&nbsp;| vārāhī
                  varāhaprakṛtibhūto mātṛviśeṣaḥ&nbsp;| ibhavadano vināyakaḥ&nbsp;| strītvapuṃstvayoḥ parasparaparihāreṇopalambhādviruddhayorapi
                  tvatpiturityanena stutinindayoḥ pratiṣedhena ramyatābhīṣaṇatayorbhāgavyavasthayā mukhavapuṣoḥ
                  sādṛś‍yenābhito 'bhiprāyapratibimbitena yojanā vihiteti tatpratipādakānāṃ padānāmekavākyatāsiddhiḥ&nbsp;|
                  tadidamāha—<b>atreti</b>&nbsp;||
               </p>
               
            </div> 
            
            <p>vākyagarbhādiviṣayā vākyayuktiryathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘diṅmātaṅa‍gaghaṭāvibhaktacaturāghāṭā mahī sādhyate</span>
                     <span class="seg">siddhā sā ca vadanta eva hi vayaṃ romāñcitāḥ paś‍yata&nbsp;|</span>
                     </span>
                  <span class="l">
                     <span class="seg">viprāya pratipādyate kimaparaṃ rāmāya tasmai namo</span>
                     <span class="seg">yasmādāvirabhūtkathādbhutamidaṃ yatraiva cāstaṃ gatam&nbsp;|| 55&nbsp;||’</span>
                     </span>
                  
               </div>
            </div>
            
            <p>atra vadanta eva hi vayaṃ romāñcitāḥ paś‍yateti vākyagarbhaḥ&nbsp;| tatraiva paś‍yateti
               vākyāntare bhāvāviṣkāravācā nigarbhaḥ&nbsp;| kimaparaṃ rāmāya tasmai nama iti vākyasaṃvṛttiḥ&nbsp;|
               yasmādāvirabhūtkathādbhutamidaṃ yatraiva cāstaṃ gatamiti vākyasamuccayaḥ&nbsp;| seyameteṣāṃ
               yojanādvākyaviṣayā yuktirbhavati&nbsp;||
            </p>
            
            <div class="commentary">
               
               <p><b>diṅmāteti</b>&nbsp;| jātikriyetyādinā krameṇa virodhaprasiddherguṇavirodhamullaṅa‍ghya kriyāvirodho
                  vyākhyātaḥ&nbsp;| āghāṭaḥ sīmā&nbsp;| garbho vivṛtapūrvastatraivāścaryarasāviṣṭabdhasya vaktuḥ
                  paś‍yateti vākyāntaraṃ nigarbhaḥ&nbsp;| garbhavākyena samarpyamāṇaprakṛtarasānvayini rase
                  prakarṣādhāyako nigụ̄dho garbho nigarbha ityucyate&nbsp;| tadidaṃ bhāvāviṣkāravācītyuktam&nbsp;|
                  viprāya pratipādyate saṃpannā tairabhujyata ityādi vaktavye kimaparamityasya saṃvṛttitvena
                  yojanā&nbsp;| evaṃ hi kiyadasya mahānubhāvasya tādṛśācaritaṃ prāpyate tadiha maunamevocitamiti
                  bhūyānprakarṣo 'vasīyate&nbsp;| ‘yasmādāvirabhūtkathādbhutamidaṃ yatraiva cāstaṃ gatam’
                  iti vākyadvayasya pūrvavākyagatatarkārthasamuccayavācinā cakāreṇa yojanā vyaktaiva&nbsp;|
                  <b>evamādaya iti</b>&nbsp;| tadyathā—vīthyaṅa‍gāni trayodaśaprastāvanāpariceyāni&nbsp;| saṃdhyaṅa‍gāni vilāsādyāni
                  catuḥṣaṣṭisaṃdhayaśca rūpakāvayavabhūtā mukhapratimukha-<span class="pageinfo">[page 176]</span>garbhabimarśanirvahaṇākhyāḥ pañca&nbsp;| prakṛtarasāvasthārūpāṇi ca pañcaiva&nbsp;| bījabindupatākāprakarīkāryāṇi
                  tattatprakaraṇaprabandharūpavākyaikadeśayojanānyavagantavyāni&nbsp;||
               </p>
               
            </div> 
            
            <p>yattattadādyupādānanimittā vākyārthayuktiryathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘tiṣṭha dvāri bhavāṅa‍gaṇe vraja bahiḥ sadmeti vartmekṣate</span>
                     <span class="seg">śālāmañca tamaṅa‍gamañca valabhīmañceti veś‍māñcati&nbsp;|</span>
                     </span>
                  <span class="l">
                     <span class="seg">dūtiṃ saṃdiśa saṃdiśeti bahuśaḥ saṃdiś‍ya sāste tathā</span>
                     <span class="seg">talpe kalpamayīva nirghṛṇa yathā nāntaṃ niśā gacchati&nbsp;|| 56&nbsp;||’</span>
                     </span>
                  
               </div>
            </div>
            
            <p>atra prathamapāde kriyāsamuccayaḥ, dvitīye kriyābhyāsaḥ, tṛtīye dūtīṃ saṃdiśa saṃdiśeti
               yāvatkriyāsamabhihāraḥ&nbsp;| śeṣe tu tathā sāste yathā niśāntaṃ na gacchatīti yattadorupādānaṃ
               vākyārthayukterhetuḥ pratīyate&nbsp;| seyamuktalakṣaṇā vākyārthayuktirbhavati&nbsp;||
            </p>
            
            <p>aśraddheyaparvatādivarṇanopapattihetuḥ prakaraṇaviṣayā yathā—</p>
            
            <div class="lg">
               <div class="udāharaṇa">
                  <span class="l">‘mude murāreramaraiḥ sumerorānīya yasyopacitasya śṛṅa‍gaiḥ&nbsp;|</span>
                  <span class="l">bhavanti noddāmagirāṃ kavīnāmucchrāyasaundaryaguṇā mṛṣodyāḥ&nbsp;|| 57&nbsp;||’</span>
                  
               </div>
            </div>
            
            <p>prabandhavyāpivastūpapatterhetustu prabandhaviṣayā yuktirbhavati&nbsp;| sā yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘dhūmajyotiḥsalilamarutāṃ saṃnipātaḥ kva meghaḥ</span>
                     <span class="seg">saṃdeśārthāḥ kva paṭukaraṇaiḥ prāṇibhiḥ prāpaṇīyāḥ&nbsp;|</span>
                     </span>
                  <span class="l">
                     <span class="seg">ityautsukyādaparigaṇayanguhyakastaṃ yayāce</span>
                     <span class="seg">kāmārtā hi prakṛtikṛpaṇāścetanācetaneṣu&nbsp;|| 58&nbsp;||’</span>
                     </span>
                  
               </div>
            </div>
            
            <div class="commentary">
               
               <p><b>tiṣṭheti</b>&nbsp;| upasthitisamayasīmāmatikrāmati priyatame tatkāladviguṇitotkaṇṭhātaralitāntaḥkaraṇaḥ
                  kadācitprāgiva garbhagṛhadvāri tiṣṭhati&nbsp;| tatastatrānavalokamānā gṛhāṅa‍gaṇe bhavati&nbsp;|
                  tadanantaraṃ veś‍mano bahirvrajati&nbsp;| so 'yaṃ vijātīyakriyārthanānādhātugocaraḥ sarvakāleṣu
                  ‘samuccaye 'nyatarasyām’ (3|4|3) iti loṭo hiranuśiṣyate&nbsp;| ata eva darśanāvacchedabhūtadvārāvasthānādisāmānyavacanaḥ
                  ‘samuccaye sāmānyavacanasya’ (3|4|5) ityanuśāsanānniyamitaprayuktirīkṣatiranuprayujyate&nbsp;|
                  nāyakasya sarvathā hṛdaya<span class="pageinfo">[page 177]</span>
                  vaiśasaṃ sarvathaivāśraddadhānā dūradūrataradūratamarathyābhāgāvalokanārthinī śālāgṛhamārohati,
                  tatastasmāduccaistamaṅa‍gagam aṭṭālakam, anantaraṃ tasmāduccatarāṃ valabhīmuparitanakuṭīmiti&nbsp;|
                  ata evāñcanakriyaivātrāvṛtteti ‘kriyāsamabhihāre loṭra loṭo hisvau vā ca tadhvamoḥ’
                  (3|4|2) ityanuśiṣyate&nbsp;| ata eva ca ‘yathāvidhyanuprayogaḥ pūrvasmin’ (3|4|4|) iti
                  tasyaiva dhātoranuprayogo 'pi&nbsp;| evamapyanāgacchati nāyake dūtīvyāpāraḥ śaraṇaṃ yatkuṇṭhanāyāṃ
                  svayaṃ vā tatra gamanamityupadiś‍yate tena tattadabhiprāyasaṃvardhakasaṃdeśaprakarṣaḥ
                  so 'yamābhīkṣṇyadviruktyā vyajyate&nbsp;| ata eva loṭaḥ samabhivyāhāro viṣayo na tu ghañādivadabhidheya
                  iti pūrvācāryāḥ&nbsp;| itiśabdādadhikaṃ caturthavākyānupraviṣṭamiti yāvacchabdenāvacchinatti
                  saṃdiśa saṃdiśeti yāvaditi dik&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">uktiprakāro bhaṇitiḥ saṃbhave 'saṃbhave ca sā&nbsp;|</span>
                  <span class="l">viśeṣasaṃvṛttyāścaryakalpanāsu ca kalpyate&nbsp;|| 52&nbsp;||</span>
                  
               </div>
            </div>
            
            <div class="commentary">
               
               <p><b>uktīti</b>&nbsp;| uktirabhidhānamuccāraṇakriyā lakṣaṇakriyā sā sarvavākyasādhāraṇī kathamalaṃkāra
                  ityāśaṅa‍kya prakārapadam&nbsp;| prakāro bhaṅa‍gīrūpatā&nbsp;| laukikaśāstrīyavacanātigāmī viśeṣaḥ&nbsp;|
                  sa eva kaiścidavyāptimananusaṃdadhānairalaṃkārasāmānye uktaḥ&nbsp;| uktirūpatvāviśeṣe kathamayameva
                  saṃgacchatāmityato vibhāgapradarśanavyājena viṣayaviśeṣādeva tadrūpatāmupapādayati—<b>saṃbhava ityādi</b>&nbsp;| tatra bahirasaṃbhāvyamānasyāpi pratibhānirbhitacitraturagavatpratītiḥ saṃbhavastāmarpayantī
                  saṃbhāvanātmikā bhaṇitiḥ&nbsp;| saiva hi ‘kiṃtvasti kācidaparāpi padānupūrvī yasyāṃ na
                  kiṃcidapi kiṃcidivāvabhāti’ iti nyāyena tattadarthanirmāṇapravīṇā ‘yathāsmai rocate
                  viśvaṃ tathaiva parivartate’ iti vyavahārakāraṇaṃ bhavatīti tathāvidha eva viṣaye
                  śāstraprasiddhaprakāravaiparītyena	 bādhavarṇanamasaṃbhāvanā&nbsp;| taducyate—
               </p>
               
               <div class="lg">
                  <div class="">
                     <span class="l">‘iha te jaaṃti kaïṇo jaamiṇa mojāṇasaalapariṇāmam&nbsp;|</span>
                     <span class="l">vāāsu ṭhiaṃ dīsaï āmoa ghaṇaṃ va tucchaṃ va&nbsp;||’</span>
                     
                  </div>
               </div>
               
               <p>ataeveyaṃ niṣedharūpā tajjātīyavyāvṛtto dharmo viśeṣastaṃ kvacidvidadhānā kaverabhiprāyaviśeṣamarpayantī
                  ‘niṣedhaprasaṅa‍ge viśeṣabhaṇitirvidhirūpā bhavati’ iti tāmavalambamānā camatkārakāriṇī
                  viśeṣe paryavasyantī varṇanā pallavaprasaṅa‍ge saṃkocamavagāhamānā vidhau niṣedharūpā
                  paryavasyati&nbsp;| atarkitopanataṃ vismayajanakamāścaryaṃ tasya niṣedhe vidhātavye yatkiṃcidvidhānaṃ
                  tadāścaryarūpatāmantareṇa kāvyakakṣāmārọdhuṃ na kṣamata iti nūnamanayā vismayārpaṇameva
                  sarvasvabhūtamavalambanīyamiti niṣedhavidhi-<span class="pageinfo">[page 178]</span>prasaṅa‍ge niṣedharūpā bhaṇitirbahirasaṃbhāvinaḥ kvacidasato viśeṣasyotprekṣākalpanā&nbsp;|
                  tāmāśrayantī vidhānaniṣedhamātreṇa caritārthā kiṃcidviśeṣaṃ vidadhātīti vidhiniṣedhaprasaṅa‍ge
                  sāmānyataḥ pratiṣedhati viśeṣataśca vidhatta iti niṣedhavidhirūpā kalpanā
                  <b>bhaṇitiḥ</b>&nbsp;||
               </p>
               
            </div> 
            
            <p>atra saṃbhavabhaṇitiryathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘sadyodrāvitaketakodaradalasrotaḥśriyaṃ bibhratī</span>
                     <span class="seg">yeyaṃ mauktikadāmagumphanavidheryogyacchaviḥ prāgabhūt&nbsp;|</span>
                     </span>
                  <span class="l">utsek‍yā kalaśībhirañjalipuṭaiḥ peyā mṛṇālāṅa‍kurairmātavyā ca śaśinyamugdhavibhave
                     sā vartate candrikā&nbsp;|| 59&nbsp;||’</span>
                  
               </div>
            </div>
            
            <p>atra jyotsnāyāḥ sadyodrāvitaketakodaradalasrotaḥsādṛś‍yādisaṃbhavādiyaṃ saṃbhavabhaṇitirdvirūpā&nbsp;||</p>
            
            <div class="commentary">
               
               <p><b>sadya iti</b>&nbsp;| ketakodaradalānāṃ drāvaṇam, tataḥ srotorūpatā, tatastenopamitāyā bahalatarabahirbhāgasya
                  kalaśībhirutsecanam, anantaraṃ kiṃcidalpībhūtamadhyabhāgasya karatalāñjalipuṭairmānam,
                  tataḥ śeṣībhavataḥ sārabhāgasya mṛṇālāṅa‍kuraiḥ pānamiti bahirasaṃbhāvina eva śriyaṃ
                  bibhratīti nidarśanayā yogyapadenautsekyetyādibhiścamatkāriṇī saṃbhāvanā jāyate&nbsp;||
               </p>
               
            </div> 
            
            <p>asaṃbhavabhaṇitiryathā—</p>
            
            <div class="lg">
               <div class="udāharaṇa">
                  <span class="l">‘kva peyaṃ jyotsnāmbho vadanabisavallīsaraṇibhirmṛṇālītantubhyaḥ sicayaracanā kutra
                     bhavati&nbsp;|</span>
                  <span class="l">
                     <span class="seg">kva vā pārīmeyo bata bakuladāmnāṃ parimalaḥ</span>
                     <span class="seg">kathaṃ svapnaḥ sākṣātkuvalayadṛśaṃ kalpayatu tām&nbsp;|| 60&nbsp;||’</span>
                     </span>
                  
               </div>
            </div>
            
            <p>atra jyotsnādīnāṃ mṛṇālādibhiḥ peyatvāderasaṃbhavādiyamasaṃbhavabhaṇitirniṣedharūpā&nbsp;||</p>
            
            <div class="commentary">
               
               <p><b>kva peyamiti</b>&nbsp;| svapnasya sākṣātkalpane sāmarthyamasaṃbhāvitaṃ tadevamevocyamānaṃ tathā śobhāmunmīlayatīti
                  kva peyamityādi prativastunā nirdeśavyaṅa‍gyāraktisuṣamāvistāraṃ kurvāṇā bhavatyasaṃbhavabhaṇitiḥ&nbsp;|
                  pārī bhāṇḍabhedaḥ&nbsp;||
               </p>
               
            </div> 
            <span class="pageinfo">[page 179]</span>
            
            <p>viśeṣabhaṇitiryathā—</p>
            
            <div class="lg">
               <div class="udāharaṇa">
                  <span class="l">‘revatīdaśanocchiṣṭaparipūtapuṭe dṛśau&nbsp;|</span>
                  <span class="l">vahanhalī madakṣībaḥ pānagoṣṭhyāṃ punātu vaḥ&nbsp;|| 61&nbsp;||</span>
                  
               </div>
            </div>
            
            <p>atra revatīdaśanocchiṣṭayorapi halidṛśoryatpūtatvaṃ, madakṣībasyāpi halino yatpāvanatvamasau
               viśeṣa itīyaṃ viśeṣabhaṇitirniṣedhe vidhirūpā&nbsp;||'
            </p>
            
            <div class="commentary">
               
               <p><b>revatīti</b>&nbsp;| daśanocchiṣṭaṃ cumbitam&nbsp;| ucchiṣṭakṣībayorna kvacitpūtatvaṃ pāvanatvaṃ vā dṛṣṭacaramiti
                  halinetrapuṭahalinorvidhīyamānaṃ devatācaritasya lokottaratāṃ gamayatīti niṣedhaprasaṅa‍ge
                  vidhirūpeyaṃ bhaṇitiḥ&nbsp;||
               </p>
               
            </div> 
            
            <p>saṃvṛttibhaṇitiryathā—</p>
            
            <div class="lg">
               <div class="udāharaṇa">
                  <span class="l">‘ābharaṇasyābharaṇaṃ prasādhanavidheḥ prasādhanaviśeṣaḥ&nbsp;|</span>
                  <span class="l">upamānasyāpi sakhe pratyupamānaṃ vapustasyāḥ&nbsp;|| 62&nbsp;||’</span>
                  
               </div>
            </div>
            
            <p>atra prasiddhavarṇanāprapañcavidherābharaṇasyābharaṇaṃ vapurityādivākyaiḥ saṃvaraṇādiyaṃ
               saṃvṛttibhaṇitirvidhau niṣedharūpā&nbsp;||
            </p>
            
            <div class="commentary">
               
               <p><b>ābharaṇasyeti</b>&nbsp;| atra candramukhī dugdhadhavalanayanā bimboṣṭī karikumbhastanītyādikavisamayaprasiddhavarṇanāprapañcaprasaṅa‍ge
                  yathoktarūpeṇa tasya saṃkoco niṣedhastatpratiṣṭhābhaṇitiralaṃkaraṇamevānayā kriyata
                  iti kāntiviśeṣaṃ vyañjayantī vidhau prasakte niṣedharūpā bhavati&nbsp;||
               </p>
               
            </div> 
            
            <p>āścaryabhaṇitiryathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘jyotirbhyastadidaṃ tamaḥ samuditaṃ jāto 'yamabhdyaḥ śikhī</span>
                     <span class="seg">pīyūṣādidamucchritaṃ viṣamayaṃ cchāyāptajanmātapaḥ&nbsp;|</span>
                     </span>
                  <span class="l">
                     <span class="seg">ko nāmāsya vidhiḥ praśāntiṣu bhavedbāḍhaṃ drạdhīyānayaṃ</span>
                     <span class="seg">granthiryatpriyato 'pi vipriyamidaṃ sakhyaḥ kṛtaṃ sāntvanaiḥ&nbsp;|| 63&nbsp;||’</span>
                     </span>
                  
               </div>
            </div>
            
            <p>atra jyotiḥprabhṛtibhyastamaḥprabhṛtīnāmutpatterāścaryarūpatvādiyamāścaryabhaṇitirniṣedhavidhau
               vidhiniṣedharūpā&nbsp;||
            </p>
            
            <div class="commentary">
               
               <p><b>jyotirbhya iti</b>&nbsp;| priyo hi nāpriyamācaratītyutsargasiddhāpriyānācaraṇaṃ daiva-<span class="pageinfo">[page 180]</span>gatyā śaṭhe saṃbhāvyamānamāścaryamunmudrayatsāmānyaparamparayā premāviṣṭamantaḥkaraṇamāvedayati&nbsp;|
                  yadi jyotirādestamaḥprabhṛtīnāmudgamaḥ syādapi priyādapriyamiti sarvathaiva niṣedhe
                  vidhātavye pratyakṣaparikalpitasyānyathākartumaśakyatvātprameyavirodhamasahamānā vidhatte
                  ca niṣedhati ceti niṣedhavidhiprasaṅa‍ge vidhiniṣedharūpā bhaṇitirbhavati&nbsp;||
               </p>
               
            </div> 
            
            <p>kalpanābhaṇitiryathā—</p>
            
            <div class="lg">
               <div class="udāharaṇa">
                  <span class="l">‘dṛś‍yaṃ dṛśāṃ sahasrairmanasāmayutairvibhāvanīyaṃ ca&nbsp;|</span>
                  <span class="l">sukṛtaśatakoṭibhogyaṃ kimapi vayaḥ subhruvaḥ svadate&nbsp;|| 64&nbsp;||’</span>
                  
               </div>
            </div>
            
            <p>atra vayorāmaṇīyakātiśayasya dṛksahasrādibhirevāvalokanīyatvādiyogyatākalpanādiyaṃ
               kalpanābhaṇitirvidhiniṣedhe niṣedhavidhirūpā&nbsp;||
            </p>
            
            <div class="commentary">
               
               <p><b>dṛś‍yamiti</b>&nbsp;| yadyapi dvābhyāmekenālpīyasā ca netrābhyāṃ manasā sukṛtena ca vayaso yauvanasya
                  dṛś‍yatvavibhāvanīyatvabhogyatvāni pratītimukhamavatīrṇāni, tathāpijīvitasarvasvabhūtāyāmitarakāminīsādhāraṇyāmitarasādhāraṇyamasahamāno
                  dṛgādisāmānye sahasratvādikaṃ kalpayansādhāraṇadharmaniṣedhasaraṇimāruhya viśeṣaṃ
                  vidhatte&nbsp;| seyaṃ
                  bhaṇitirvidhiniṣedhaprasaṅa‍ge niṣedhaghaṭakadvārā vidhirūpā bhavatītyāstāṃ vistaraḥ&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">vākye śabdārthayoḥ samyagracanā gumphanā smṛtā&nbsp;|</span>
                  <span class="l">śabdārthakramaparyāyapadavākyakṛtā ca sā&nbsp;|| 53&nbsp;||</span>
                  
               </div>
            </div>
            
            <div class="commentary">
               
               <p><b>vākya iti</b>&nbsp;| ekārthapratipādanāvacchinnaḥ śabdasamudāyo vākyam, tasminviṣayabhūte ānupūrvyeṇa
                  granthanaṃ racanā, sā kathamatiprasaktāpyalaṃkāra ityata āha—<b>samyagiti</b>&nbsp;| prakṛtaparipoṣādhānalakṣaṇamaucityamāpannetyarthaḥ&nbsp;| vākyatvamarthaśabdābhyāṃ viśeṣaṇaviśeṣyābhyāṃ
                  vyavatiṣṭhate&nbsp;| tena dvayoreva gumphanā samāpyata ityāśayena
                  śavdārthayorityuktam&nbsp;| tatra śabdo dvividhaḥ—vācyaḥ, upādhiśca&nbsp;| pratipādakaśabdo
                  dvirūpaḥ padavākyabhedāt&nbsp;| padaṃ dvidhā—paryāyabhūtarūpam, atathārūpaṃ ca&nbsp;| tadetadvivakṣāvaicitryamaṅa‍gīkṛtya
                  vibhajate—<b>śabda iti</b>&nbsp;| apratipādakaḥ śabdaḥ śabdapadenoktaḥ&nbsp;| artho vācyaḥ&nbsp;| kramagrahaṇamupādhyupalakṣaṇam&nbsp;||
               </p>
               
            </div> 
            
            <p>tāsu śabdakṛtā yathā—</p>
            
            <div class="lg">
               <div class="udāharaṇa">
                  <span class="l">‘rāmābhiṣeke madavihvalāyāḥ karāccyuto hemaghaṭastaruṇyāḥ&nbsp;|</span>
                  <span class="l">sopānamāsādya cakāra śabdaṃ ṭhaṃṭhaṃṭhaṭhaṃṭhaṃṭhaṭhaṭhaṃṭhaṭhaṃṭhaḥ&nbsp;|| 65&nbsp;||’</span>
                  
               </div>
            </div>
            <span class="pageinfo">[page 181]</span>
            
            <p>seyaṃ ṭhaṃṭhamityādernirarthakasya ślokapādasyārthānuguṇyena vākye rahitatvācchabdaracanā&nbsp;||</p>
            
            <div class="commentary">
               
               <p><b>rāmeti</b>&nbsp;| rājyābhiṣekotsavajātaharṣāyāḥ karātpracyutasya sopānaparamparāsu skhalataḥ kāñcanakalaśasya
                  bhūbhāgaprāptiryāvatkrameṇoccarantī śabdamālānukṛteti prakṛtārthānuguṇyam&nbsp;| evaṃ hi
                  karacyutamapi na saṃbhāvayatīti ko 'pi madaprakarṣo vyajyate&nbsp;||
               </p>
               
            </div> 
            
            <p>arthakṛtā yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘dikkālātmasamaiva yasya vibhutā yastatra vidyotate</span>
                     <span class="seg">yatrāmuṣya sudhībhavanti kiraṇā rāśeḥ sa yāsāmabhūt&nbsp;|</span>
                     </span>
                  <span class="l">
                     <span class="seg">yastatpittamuṣaḥ sa yasya haviṣe yastasya jīvātave</span>
                     <span class="seg">vọdhā yadguṇameṣa manmatharipostāḥ pāntu vo mūrtayaḥ&nbsp;|| 66&nbsp;||’</span>
                     </span>
                  
               </div>
            </div>
            
            <p>seyaṃ vyomādīnāmaṣṭānāmapi maheśamūrtilakṣaṇānāmarthānāmuttarottarasaṃkalanayā racitatvādartharacanā&nbsp;||</p>
            
            <div class="commentary">
               
               <p><b>dikkāleti</b>&nbsp;| dikkālātmatulyaṃ sarvamūrtaṃ saṃyogāśrayatālakṣaṇaṃ vibhutkmākāśasyaiva tasminnarthākṣipte
                  yacchabdo 'yamuddeśyagāmī niviśate tamupajīvya tacchabdena
                  pratinirdeśo yuktaḥ&nbsp;| ākāśe viśeṣeṇa candratārāditejobhibhavasāmarthyalakṣaṇena dyotate
                  bhagavānāditya iti yacchabdena tamuddiśyottaravākye 'dasā pratinirdiṣṭavān&nbsp;| karṇagatyā
                  pratiphalitāḥ sūryakiraṇāḥ salila<b>mayeṣṭāśi</b>nyeva sudhāvyapadeśaṃ labhante, tatraiva yacchabdo niviṣṭastadupanītamarthamuttarastacchavdo
                  viṣayīkarotītyādi—apāmeva rāśeścandro jātastāsāṃ pittaṃ vanhistasya sāyaṃprātarāhutaye
                  yajamānaḥ sa vāyunā jīvati&nbsp;| sa ca pṛthivīguṇaṃ gaṃndhaṃ vahatīti pūrvapūrvasaṃkalanenottaravākyārtharacanā
                  vihiteti&nbsp;| yadyapi cārthagumphe śabdagumpho dhruvabhāvī, tathāpi prathamānusaṃdheyamarthagumphanamevātra
                  pradhānamiti tenaiva vyapadeśo yukta ityāśayavānvyācaṣṭe—<b>atreti</b>&nbsp;| yadīyaṃ śṛṅkhalā na pratisaṃdhīyate kathaṃ parameśvaramūrtayo 'ṣṭau labhyanta iti
                  bhāvaḥ&nbsp;||
               </p>
               
            </div> 
            
            <p>kramakṛtā yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘nīlābjānāṃ nayanayugaladrāghimā dattapatraḥ</span>
                     <span class="seg">kumbhāvaibhau kucaparikaraḥ pūrvapakṣīcakāra&nbsp;|’</span>
                     </span><span class="pageinfo">[page 182]</span>
                  <span class="l">
                     <span class="seg">bhrūvibhrāntirmadanadhanuṣo vibhramānanvavādī-</span>
                     <span class="seg">dvakrajyotsnāśaśadhararucaṃ dūṣayāmāsa yasyāḥ&nbsp;|| 67&nbsp;||’</span>
                     </span>
                  
               </div>
            </div>
            
            <p>atra patrapradānapūrvapakṣopanyāsānuvādadūṣaṇodbhāvanānāṃ budhajanaprasiddhakrameṇa
               racitatvādiyaṃ kramaracanā&nbsp;||
            </p>
            
            <div class="commentary">
               
               <p><b>nīlābjeti</b>&nbsp;| patradāne spardhā vyajyate&nbsp;| sā ca sādṛśyaparyavasāyinīti pratīyamānopamā&nbsp;| ibhakumbhapūrvapakṣīkaraṇena
                  kucābhogasya siddhāntabhāvo 'vagamyate&nbsp;| tathā ca vyatireko dhvanitaḥ&nbsp;| anuvādenāpyupamā
                  pratīyate dūṣaṇena vyatireka iti prakṛtaparyavasāne samāsoktyā yatra dānādīnāṃ vidvadvādiprasiddhānāṃ
                  śabdānabhidheya eva krama upādhibhūto grathita ityudāharaṇavyākhyānagranthārthaḥ&nbsp;||
               </p>
               
            </div> 
            
            <p>paryāyakṛtā yathā—</p>
            
            <div class="lg">
               <div class="udāharaṇa">
                  <span class="l">‘kaṇaïlli ccia jāṇaï kuntapalassāi kīrasaṃlavaī&nbsp;|</span>
                  <span class="l">pūsaabhāsaṃ muñcasu ṇa hu re haṃ dhavvavāāḍī&nbsp;|| 68&nbsp;||’</span>
                  
               </div>
            </div>
            
            <div class="lg">
               <div class="chāyā">
                  <span class="l">[śukyeva jānāti śukapralapitāni kīrasaṃlāpinī&nbsp;|</span>
                  <span class="l">kīrabhāṣāṃ muñca na khalu re 'haṃ dhṛṣṭaśukī&nbsp;||]</span>
                  
               </div>
            </div>
            
            <p>seyaṃ śukanāmaparyāyāṇāmarthānuguṇyena racitatvātparyāyaracanā&nbsp;||</p>
            
            <div class="commentary">
               
               <p><b>kaṇaïlli ccia iti</b>&nbsp;| kenacidviṭena śukabhāṣāmanukurvatā priyāyāḥ parihāsa ārabdhaḥ&nbsp;| sā tasya durvidagdhatvamākalayantī
                  taducitamuttaramadāt śukapralapitāni kila śukī jānāti nānyā&nbsp;| na cāhaṃ śukī&nbsp;| tato
                  viphalastavāyaṃ prayāsa ityarthaḥ&nbsp;| atra kunta-kīra-pūsa-śabdāḥ śukaparyāyāḥ&nbsp;| kaṇaïllī-vāāḍī-śabdau
                  śukīparyāyau&nbsp;| tatrāpi kīraśabdastatsamaḥ&nbsp;| anye deśīrūpāḥ&nbsp;| tadeteṣāṃ paryāyāṇāṃ
                  yathoktarūpānuguṇānāmekatravākye gumphanameva kavisaṃrambhagocara iti&nbsp;||
               </p>
               
            </div> 
            
            <p>padakṛtā yathā—</p>
            
            <div class="lg">
               <div class="udāharaṇa">
                  <span class="l">‘lolallāṅgūlavallīvalayitabakulānokahaskandhalolairgolāṅgūlairnadadbhiḥ pratirasitajaratkandarāmandireṣu&nbsp;|</span>
                  <span class="l">khaṇḍeṣūddaṇḍapiṇḍītagarataralanāḥ prāpire yena velāmālambyottālatallasphuṭitapuṭakinībandhavo
                     gandhavāhāḥ&nbsp;|| 69&nbsp;||’</span>
                  
               </div>
            </div>
            <span class="pageinfo">[page 183]</span>
            
            <p>atra lāṅa‍gūlavallīvalayitabakulairnadadbhirgolāṅa‍gūlaiḥ pratirasitajaratkandarāmandireṣu
               khaṇḍeṣu uddaṇḍapiṇḍītagarataralanāḥ puṭakinībandhavo gandhavāhā velāmālambya yena
               prāpire ityato 'dhikānāmapuṣṭārthānāmapi padānāmanuprāsāya cchandaḥpūraṇāya cārthānuguṇyena
               racitatvādiyaṃ padaracanā&nbsp;||
            </p>
            
            <div class="commentary">
               
               <p><b>lolallāṅa‍gūlavallīti</b>&nbsp;| lāṅa‍gūlavallīvalayitetyādi yathoktavākyaviracanamātreṇaiva prayojanaparigrahe
                  siddhe yadadhikānāṃ loladvallīprabhṛtipadānāmāvāpastena vinā
                  nocitānuprāsasiddhirnaca tayā vinā vṛttaucitī samāpyate&nbsp;| na vā tāmantareṇa lāṅa‍gūlādīnāmabhimatāste
                  te viśeṣāḥ pratīyanta iti pallavapratiṣṭhaiva hi sarasvatī sahṛdayānāvarjayatīti—‘vākyapratītimātrārthamupātteṣu
                  padeṣu yaḥ&nbsp;| upaskāraḥ padairanyaiḥ pal‍lavaṃ taṃ pracakṣate&nbsp;|| apallavaṃ tu yadvākyaṃ
                  kavibhyastanna rocate&nbsp;| prayujyate tathābhūtamudīcyaiḥ kavigarhitam&nbsp;||’ tadidamāha—<b>atretyādi</b>&nbsp;||
               </p>
               
            </div> 
            
            <p>vākyakṛtā yathā—</p>
            
            <div class="lg">
               <div class="udāharaṇa">
                  <span class="l">‘patiśvaśuratā jyeṣṭhe patidevaratānuje&nbsp;|</span>
                  <span class="l">madhyameṣu ca pāñcālyāstritayaṃ tritayaṃ triṣu&nbsp;|| 70&nbsp;||’</span>
                  
               </div>
            </div>
            
            <p>iha mahato 'rthasyālpīyasā granthenābhidhānamiti vyutkrameṇāpi granthalāghavāya vākyārtho
               racita itīyaṃ vākyaracanā&nbsp;||
            </p>
            
            <div class="commentary">
               
               <p><b>vākyeti</b>&nbsp;| vākyaracanā tu mahāvākya eva bhavatīti&nbsp;| tathāhi&nbsp;| patiśvaśuratetyādikamalpākṣarameva
                  vākyaṃ mahato 'rtharāśeḥ samarpakamiti bhāvayatāṃ sahṛdayānāṃ kavitvaśaktirapratyūhaiva
                  prakāśate&nbsp;| ata eva śaktitiraskārādādyantāvabhidhāya madhyamābhidhāne kramabhraṃśo
                  'pi tiraskriyata ityāha—<b>atreti</b>&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">śayyetyāhuḥ padārthānāṃ ghaṭanāyāṃ parasparam&nbsp;|</span>
                  <span class="l">sā prakrāntena kasmiṃścidaprakrāntena kutracit&nbsp;|| 54&nbsp;||</span>
                  
               </div>
            </div>
            
            <div class="commentary">
               
               <p><b>śayyeti</b>&nbsp;| kiṃcidekaṃ vastu buddhau samādhāya tadadhikāraprabandharacanāyāmadhikasyāntarāntarā
                  prakṛte yojanā śayyā&nbsp;| padārthānāṃ prastutāprastutavastūnām&nbsp;| tacca
                  yojanīyaṃ śabdārthabhedena dvividham&nbsp;| tatra vastuvākyayoreva yojanā mahākaviprabandheṣu
                  dṛśyate&nbsp;| arthastu prākaraṇikārthopayogī tadanuyogī ceti dvividhaḥ&nbsp;| dvitīyo 'pyatikrānto
                  'tathābhūtaśceti pūrvavadvibhāgavākyaṃ vyākhyeyam&nbsp;||
               </p>
               
            </div> 
            <span class="pageinfo">[page 184]</span>
            
            <div class="lg">
               <div class="kārikā">
                  <span class="l">atikrāntena kutrāpi padārthaṃ varṇayoḥ kvacit&nbsp;|</span>
                  <span class="l">vākyārthe vākyayoḥ kvāpi prakīrṇānāṃ ca dṛśyate&nbsp;|| 55&nbsp;||</span>
                  
               </div>
            </div>
            
            <div class="commentary">
               
               <p><b>atīti</b>&nbsp;| padārthaṃ padasidhdyartham, evaṃ vākyārthamiti&nbsp;||
               </p>
               
            </div> 
            
            <p>tāsu prakrāntaghaṭanā yathā—</p>
            
            <div class="lg">
               <div class="udāharaṇa">
                  <span class="l">‘sa tatheti pratijñāya visṛjya kathamapyumām&nbsp;|</span>
                  <span class="l">ṛṣīñjyotirmayānsapta sasmāra smaraśāsanaḥ&nbsp;|| 71&nbsp;||’</span>
                  
               </div>
            </div>
            
            <p>seyaṃ saptarṣīṇāmāgamanasya prakrāntasyaiva ghaṭanā&nbsp;||</p>
            
            <div class="commentary">
               
               <p><b>seyaṃ saptarṣīṇāmiti</b>&nbsp;| gaurīpariṇayaprāpakatayā prakaraṇasaṃgatasaptarṣivṛttāntaḥ&nbsp;||
               </p>
               
            </div> 
            
            <p>aprakrāntaghaṭanā yathā—</p>
            
            <div class="lg">
               <div class="udāharaṇa">
                  <span class="l">‘atrāpyudāharantīmamitihāsaṃ purātanam&nbsp;|</span>
                  <span class="l">niṣādasya ca saṃvādamṛṣeḥ saṃvaraṇasya ca&nbsp;|| 72&nbsp;||’</span>
                  
               </div>
            </div>
            
            <p>seyamaprakrāntasya niṣādasaṃvaraṇasaṃvādasya ghaṭanādaprakrāntaghaṭanā&nbsp;||</p>
            
            <div class="commentary">
               
               <p><b>iyamaprakrāntasyeti</b>&nbsp;| saṃvaraṇaniṣādasaṃvādasya pūrvāparaprakaraṇānupayoge 'pītihāsarūpeṇa saṃgatiḥ&nbsp;||
               </p>
               
            </div> 
            
            <p>atikrāntaghaṭanā yathā—</p>
            
            <div class="lg">
               <div class="udāharaṇa">
                  <span class="l">‘tasya cakruścamatkāraṃ vyatītasamayā api&nbsp;|</span>
                  <span class="l">smitārdramukulodbhedāḥ kadambavanarājayaḥ&nbsp;|| 73&nbsp;||’</span>
                  
               </div>
            </div>
            
            <p>iyamatikrāntasyāpi kadambavanarājīnāmārdramukulodbhedasya virahimanaścamatkārakāriṇo
               rāmasya smṛtidvāreṇa ghaṭanādatikrāntaghaṭanā&nbsp;||
            </p>
            
            <div class="commentary">
               
               <p><b>iyamatikrāntasyāpīti</b>&nbsp;| kadambakusumodbhedasya pratyakṣasyaiva virahijanatātaṅa‍kadāyitvaṃ saṃbhavatīti
                  kathamatītasya tadbhayasyetyuktaṃ ‘smṛtidvāreṇa’ iti&nbsp;| saṃkalpavaśena pratyakṣāyamāṇasyetyarthaḥ&nbsp;|
                  evamanāgatayojanāpi guṇādinā boddhavyā&nbsp;||
               </p>
               
            </div> 
            
            <p>padaghaṭanā yathā—</p>
            
            <div class="lg">
               <div class="udāharaṇa">
                  <span class="l">‘chinnena patatā vahnau yanmukhena haṭhātkṛte&nbsp;|</span>
                  <span class="l">svetiheti hareṇokteḥ svāhāsītsaiṣa rāvaṇaḥ&nbsp;|| 74&nbsp;||’</span>
                  
               </div>
            </div><span class="pageinfo">[page 185]</span> 
            
            <p>iyaṃ svetihetivarṇābhyāṃ svāheti padasya ghaṭitatvātpadaghaṭanā&nbsp;||</p>
            
            <div class="commentary">
               
               <p><b>iyaṃ sveti</b>&nbsp;| svāhākārapradāno homastatra sadyaśchinnena śirasā prāṇaśeṣayogāt padārdhamātre
                  niṣpādite tadaiva bhūtakaruṇāsaṃtānaśāntātmanā parameśvareṇa khedāviṣkāravācī hāśabdaḥ
                  prayuktastenaiva nirantaramuccaratā svāhāpadaṃ siddhamiti&nbsp;||
               </p>
               
            </div> 
            
            <p>vākyaghaṭanā yathā—</p>
            
            <div class="lg">
               <div class="udāharaṇa">
                  <span class="l">‘haṃsa prayaccha me kāntāṃ gatistasyāstvayā hṛtā&nbsp;|</span>
                  <span class="l">vibhāvitaikadeśena steyaṃ yadabhiyujyate&nbsp;|| 75&nbsp;||’</span>
                  
               </div>
            </div>
            
            <p>iyaṃ pūrvaśāstranibaddhasyottarārdhasya tadarthānanuyāyināpi prastutārthāviruddhena
               pūrvārdhenaikavākyatayaiva ghaṭitatvādvākyaghaṭanā&nbsp;||
            </p>
            
            <div class="commentary">
               
               <p><b>iyaṃ pūrvaśāstretyādi</b>&nbsp;| sugabham&nbsp;||
               </p>
               
            </div> 
            
            <p>prakīrṇaghaṭanā yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘ekkiṃhiṃ acchihiṃ sāvaṇu aṇṇahiṃ bhaddavaü</span>
                     <span class="seg">māhaü mahialasatthari gaṇḍatthala saraü&nbsp;|</span>
                     </span>
                  <span class="l">
                     <span class="seg">aṅa‍gahiṃ gimha suhacchii tilavaṇa maggasiru</span>
                     <span class="seg">muddhihiṃ muhapaṅa‍kaasari āvāsiu sisiru&nbsp;|| 76&nbsp;||’</span>
                     </span>
                  
               </div>
            </div>
            
            <div class="lg">
               <div class="chāyā">
                  <span class="l">
                     <span class="seg">[ekasminnakṣṇi śrāvaṇo 'nyasminbhādrapadaḥ</span>
                     <span class="seg">mādhavo mahītalasrastare gaṇḍasthale śarat&nbsp;|</span>
                     </span>
                  <span class="l">
                     <span class="seg">aṅa‍ge grīṣmaḥ sukhāsikā tilavane mārgaśīrṣaḥ</span>
                     <span class="seg">mugdhāyā mukhapaṅa‍kajasarasi āvāsitaḥ śiśiraḥ&nbsp;||]</span>
                     </span>
                  
               </div>
            </div>
            
            <p>atra śrāvaṇādīnāmayugapadbhāvitvena viprakīrṇānāṃ ghaṭanādiyaṃ prakīrṇaghaṭanā&nbsp;| prakīrṇaśabdaścāyaṃ
               śeṣavācī&nbsp;| tenānyāsāmapi prakīrṇaghaṭanānāmihāvakāśo bhavati, tena yā imā mahākaviprabandheṣu
               mukhyagauṇīlakṣaṇāstadbhāvāpattirupacaritā lakṣitalakṣaṇeti śabdavṛttayastā apīha
               śrūyante&nbsp;| yatrāditaḥ ṣaṭsvādhāravacaneṣu mugdhāyā iti saṃbandhipade ca <span class="pageinfo">[page 186]</span>mukhyā&nbsp;| śeṣayordvayorādhāravacanayorgauṇī&nbsp;| śrāvaṇādiṣu caturṣu māsavacaneṣu lakṣaṇā&nbsp;|
               ṣaṭ‌svapi cādheyavacaneṣu varṣādiṣu lakṣitābhihiteṣvapi yugapadasaṃbhavatsu śrutārthāpattilabhyā
               tāvadbhāvāpattiḥ&nbsp;| āvāsita iti kriyāpadaṃ copacaritāvyaktameva pratīyate&nbsp;| lakṣitalakṣaṇāpi
               caitāsveva vyākhyānata unmiṣati&nbsp;| tathāhyāvāsitaśabdo 'yamabhimatapradeśaniveśitamahāparicchade
               mahārājādau nirụ̄dhābhidhānaśaktiḥ&nbsp;| sa upacāreṇa śrāvaṇādiṣu prayujyamānasteṣāmapi
               mahattvamabhilakṣya mahāparicchadatāṃ mahāsaṃbhavatvaṃ ca lakṣayan prastutāyā api
               pravṛttermahāntamanubandhaṃ lakṣayati&nbsp;| te ca yugapallocanādau cānupapadyamānasthitayaḥ
               svaśabdaśaktitastatra tatra ca niveśyamānāḥ svadharmasaṃpadaḥ pratyāsannāyāṃ taddharmasaṃpadamupalakṣayanti&nbsp;|
               asāvasau virahavatyā api viyogavedanātiśayaṃ lakṣayantī kamitari snehātiśayaṃ lakṣayati&nbsp;|
               tatra śrāvaṇo bhādrapada ityetābhyāmavayavābhyāṃ varṣarturlakṣyate&nbsp;| sa ca locanayoranupapadyamānasthitirapi
               vibhaktiśrutyā niveśitaḥ payaḥpṛṣatpravāhalakṣaṇāyāḥ svadharmasaṃpadaḥ pratyāsannāmavicchinnāśrusaṃpadamupalakṣayansamāgamotkāyā
               utkaṇṭhātiśayaṃ lakṣayati&nbsp;| mādhava ityuttarāvayavena vasanto lakṣyate&nbsp;| so 'pi mahītalasrastare
               'nupapadyamānasthitiḥ prāgvadeva śabdaśaktyā niveśitaḥ kusumakisalayamṛṇālakamalinīdalādikāyāḥ
               svadharmasaṃpadaḥ samāsannāṃ śiśiropakaraṇasāmagrīmupalakṣayankāmavatyāḥ śarīrāntastāpaṃ
               lakṣayati&nbsp;| śaradityanena ṛtuviśeṣo 'bhidhīyate&nbsp;| sā gaṇḍayoranupapadyamānasthitiḥ
               praśaṃsāvacanasyāpi sthalaśabdasyānusmaraṇaśattkyā samākṛṣyamāṇakāśakusumahaṃsāgamanakumudasaraḥprasādacandrātapādikāyāḥ
               svadharmasaṃpadaḥ samāsannaṃ gaṇḍayoḥ pāṇḍubhāvaṃ lakṣayanmṛgekṣaṇāyā virahakārśyamupalakṣayati&nbsp;|
               grīṣma ityanenāpi ṛtuviśeṣa evocyate&nbsp;| so 'pyaṅa‍ga-<span class="pageinfo">[page 187]</span>nāṅa‍ge 'nupapadyamānaḥ sūryāṃśukārkaśyaprataptapāṃsutāpaparuṣoṣmānilatvadāvāgnikāluṣyādeḥ
               svadharmasaṃpadaḥ samānānīkabhūtābhūtapūrvānaṅa‍gajvaraliṅa‍gasaṃpadamupayannaṣṭamīṃ
               kāmāvasthāmupalakṣayati&nbsp;| mārgaśīrṣa ityanena tu pūrvāvayavena hemanto lakṣyate&nbsp;|
               tena ca yathā hemante tilavanaṃ lūyate tathā tasyāḥ sukhāsikā sāṃprataṃ lūyata iti
               lakṣitenātiśayinī manaḥpīḍopalakṣitā bhavati&nbsp;| kā punaḥ sukhāsikā tilavanayoḥ samānadharmatā
               yeyaṃ snehanirbharatā nāma&nbsp;| abhisārikāṇāṃ ca prāyeṇa tilavanābjinīkhaṇḍayoreva bahumānaprasiddhiḥ&nbsp;|
               yaditthamāhuḥ—
            </p>
            
            <div class="lg">
               <div class="udāharaṇa">
                  <span class="l">‘attantaharamaṇijjaṃ amhaṃ gāmassa maṇḍaṇīhūam&nbsp;|</span>
                  <span class="l">luatilavāḍisaricchaṃ sisireṇa kaaṃ bhisiṇisaṇḍam&nbsp;|| 77&nbsp;||’</span>
                  
               </div>
            </div>
            
            <div class="lg">
               <div class="chāyā">
                  <span class="l">[atyantaramaṇīyamasmākaṃ grāmasya bhaṇḍanībhūtam&nbsp;|</span>
                  <span class="l">lūna tilavāṭīsadṛśaṃ śiśireṇa kṛtamabjinīkhaṇḍam&nbsp;||]</span>
                  
               </div>
            </div>
            
            <p>ata evāyamuttaravākye kamalasaraḥśabdenābjinīkhaṇḍamapi nirdiśati&nbsp;| tadyathā—</p>
            
            <div class="lg">
               <div class="">
                  <span class="l">‘muddhihi muhapaṅa‍kaasari āvāsiu sisiru'&nbsp;|</span>
                  
               </div>
            </div>
            
            <div class="lg">
               <div class="">
                  <span class="l">[mugdhāyā mukhapaṅa‍kajasarasi āvāsitaḥ śiśiraḥ&nbsp;|]</span>
                  
               </div>
            </div>
            
            <p>tatra śiśira ityanena ṛtuviśeṣeṇa mugdhāmukhe 'pi padmasarasīva śabdaśaktyā niveśitena
               kamalavanopaplavādeḥ svadharmasaṃpado lokapratītāyāḥ pratyāsannā mugdhāmukhāmbhoruhalocanotpalasmitakusumadaśanakesarādeśchāyāparimlānirlakṣyamāṇā
               vipralambhānubhāvaprakarṣamupalakṣayati&nbsp;| śiśiralakṣmīvarṇanaprastāvācca ‘mukhamardhaṃ
               śarīrasya sarvaṃ vā mukhamucyate’ iti
               prasthānaprādhānyalakṣaṇayā sarvartubhyaḥ śiśira eva pradhānamityapi lakṣitaṃ bhavati&nbsp;||
            </p><span class="pageinfo">[page 188]</span>
            
            <div class="commentary">
               
               <p><b>atra śrāvaṇādīnāmiti</b>&nbsp;| prakīrṇaṃ vikīrṇamanekatra pratītamiti yāvat&nbsp;| taddvividham—kālataḥ, deśataśca&nbsp;|
                  atra hi śrāvaṇādimāsartuṣaṭkasya yugapadasaṃbhavata
                  ekatra virahiṇīśarīre yugapadbhāvo nibaddhaḥ, saguṇavṛttivyapāśrayeṇa śrāvaṇādipade
                  pratipādyamānaḥ pravāsavipralambhaprakarṣamāvedayatīti&nbsp;| evaṃ deśavikīrṇaghaṭanāpyudāhāryā&nbsp;|
                  yathā—‘amṛtamabhṛtaṃ candraścandrastathāmbujamambujaṃ ratirapi ratiḥ kāmaḥ kāmo madhūni
                  madhūnyapi&nbsp;| iti na bhajate vastuprāyaḥ parasparasaṃkaraṃ tadiyamabalā dhatte bhāvānkathaṃ
                  sakalātmakān&nbsp;||’ yastvatra siddhādibhedaḥ kaścidupavarṇitaḥ sa tathā na camatkārakārīti
                  granthagauravabhayādupekṣito 'smābhiḥ&nbsp;| tattadanekāsādhāraṇarūpāṇyapi prakīrṇāni prakīrṇapadena
                  grāhyāṇi&nbsp;| teṣāmanuktānya (?) tayā vopagraho 'pi prayujyata ityāha—<b>prakīrṇaśabdaścāyamiti</b>&nbsp;| vyākhyānāntaraprayojanamāha—<b>teneti</b>&nbsp;| śabdasyārthapratipādanaśaktirabhidhā&nbsp;| sā tridhā—mukhyā, gauṇī, lakṣaṇā ca&nbsp;| tāsu
                  mukhamiva prathamaṃ yasyāmarthaḥ pratīyate sā mukhyā, tathābhūtārthā tadbhāvāpattiśca&nbsp;|
                  tatrāvāntarārthasaṃbandhaviṣayā tathābhūtārthā&nbsp;| yathā—‘svātmenduvahnipavanārkamahīpayobhiraṣṭābhireva
                  tanubhirbhavatā samaste&nbsp;| vyāpte jagatyaparamicchati yo 'tra vaktuṃ ko 'nyo gatatrapatayā
                  sadṛśo 'sti tena&nbsp;||’ saivārthāntarasvārthasaṃbandhaviṣayā tadbhāvāpattiḥ&nbsp;| atathābhūtasya
                  tathātvāpādanaṃ hi sā&nbsp;| ata eva svato 'nyato vā svārthāvacchinnasya sākṣādabhidhānaśaktireva
                  mukhyetyācāryāḥ&nbsp;| yathā—‘kamalā aṇṇasaṇīā haṃsā uḍḍāviāṇa api ucchā&nbsp;| keṇa vi gāmataḍāe
                  abbhaṃ uttāṇaaṃ vūḍham&nbsp;||’ guṇavyavahitārthā gauṇī&nbsp;| [sādvidhā] guṇanimittā upacāranimittā
                  ca&nbsp;| tatra dvayordravyavacanayoryatra sāmānādhikaraṇyena vaiyadhikaraṇyena vā prayoge
                  viśeṣaṇaviśeṣyabhāvānyathānupapattyā pratīyamānābhidhīyamānaguṇadvārakasaṃbandho bhavati
                  sā guṇanimittā&nbsp;| yathā—‘paḍivakkhamaṇṇupuñje lāvaṇṇakuḍe aṇaṅa‍gagaakumbhe&nbsp;| purisasaahiaabharie
                  kīsa khalantī thaṇe vahasi&nbsp;||’<a href="" class="note" title="‘pratipakṣamanyupuñjau lāvaṇyakuṭāvanaṅa‍gagajakumbhau&nbsp;| puruṣaśatahṛdayadhṛtau kimiti skhalantī stanau vahasi&nbsp;||’ [ iti cchāyā&nbsp;|]">*</a> mukhyayā gauṇyā vānyaviśeṣaṇasyānyatra prayoga upacaritā sāpi guṇayogamupajīvantī
                  guṇavṛttireva&nbsp;| etāvāṃstu viśeṣo yadguṇanimittāyāmabhidheyaguṇayogaḥ, iha tu svābhidheyaviśeṣyaguṇayoga
                  iti&nbsp;| yathā—‘parārthe yaḥ pīḍāmanubhavati nirvyājamadhuro yadīyaḥ sarveṣāmiha khalu
                  vikāro 'pyabhimataḥ&nbsp;| na saṃprāpto vṛddhiṃ sapadi bhṛśamakṣetrapatitaḥ kimikṣordoṣo
                  yanna punaraguṇāyā marubhuvaḥ&nbsp;||’ svārthasaṃbandhavyavahitā <span class="pageinfo">[page 189]</span>lakṣaṇā&nbsp;| taduktam—‘abhidheyāvinābhūtapratītirlakṣaṇeti yā&nbsp;| saiṣā vidagdhavakroktijīvitaṃ
                  vṛttiriṣyate&nbsp;||’ sā dvidhā—śuddhā, lakṣitalakṣaṇā ca&nbsp;| tatra sākṣātsvārthasaṃbandhyavinābhūtaviṣayā
                  śuddhā&nbsp;| yathā—‘yattālīdalapākapāṇḍuvadanam’, 'abhinavakaridantacchedapāṇḍuḥ kapolaḥ’
                  iti&nbsp;| yayā pūrvapūrvalakṣitameva lakṣyate sā lakṣitalakṣaṇeti kecit&nbsp;| yathā—‘madhu
                  dvirephaḥ kusumaikapātre’, ‘bhīmo bhīmaparākramaḥ’ iti&nbsp;| atra hi dvirephādinā śabdena
                  lakṣita eva bhramaraprabhṛtirlakṣyate na tu kurarādiḥ&nbsp;| anye tu lakṣaṇāvyavahitā lakṣaṇā
                  lakṣitalakṣaṇetyāhuḥ&nbsp;| yathā—‘suvarṇapuṣpāṃ pṛthivīṃ cinvate puruṣāstrayaḥ&nbsp;| śūraśca
                  kṛtavidyaśca yaśca jānātiṃ sevitum&nbsp;||’ tadbhāvāpattyādiviśeṣasamabhivyāhāreṇa mukhyādiśabdāstaditaratathābhūtatvāgocarā
                  iti pūrvavavdyākhyeyam&nbsp;| kva punaḥ padaikāvṛttirityata āha—<b>atreti</b>&nbsp;|
                  ‘ekkahi acchihiṃ aṇṇahiṃ mahialasatthare gaṇḍatthale aṅa‍gahiṃ’ ityādi ṣaḍādhāravacanāḥ&nbsp;|
                  atra yadyapi gaṇḍasthalapadaṃ gauṇameva, tathāpyanādiprayogayogitayā mukhyakalpamiti
                  ṣaṭsvādhāravacaneṣvityuktam&nbsp;| aṅa‍gādipadāni ca svārthaviśiṣṭānyaparāṇyeva prayuktānīti
                  mukhyaiva vṛttiḥ&nbsp;| evaṃ mugdhāyā iti saṃbandhipade 'pi&nbsp;| 'suhacchitilavaṇe muhapaṅa‍kaasari’
                  iti dvāvādhāravacanau śeṣau&nbsp;| atra tilavanasaraḥpadayoḥ snehanirbharatvasarasatvalakṣaṇaguṇadvārakaiva
                  sukhāsikāmukhapaṅa‍kajayorvṛttiḥ&nbsp;| mukhapaṅa‍kajasarasītyatra yadyapi padadvayaṃ gauṇaṃ
                  tathāpi paṅa‍kajapadasya vṛttirabhidhātulyeti na kavisaṃrambhagocarastena vyavahāro
                  'yuktaḥ&nbsp;| ‘sāvaṇa-bhaddavaa-māhava-maggasiru’ iti catvāro māsavacanāḥ&nbsp;| te ca svārthasaṃbandhavyavahitaṃ
                  varṣāprabhṛtisabhudāyaṃ lakṣayantīti
                  vakṣyamāṇarītyā varṣādayaḥ ṣaḍādheyavacanāste ca virahavatīśarīre yugapaccāsaṃbhavadavasthitayo
                  jalādisaṃpadādisvasvapravṛttinimittādhyāsena prayujyamānāstadbhāvāpattirūpāṃ vṛttimāsādayanti&nbsp;|
                  asyāśca vivartapariṇāmādhyāsādayaḥ ṣaṭprakārā gauravabhiyā na darśitāḥ&nbsp;| śrutārthānupapattimūlā
                  kalpanā śrutārthāpattiḥ&nbsp;| rājāderāsite āvāsitaśabdo mukhyavṛttyaiva viśeṣaṇatayā rūḍhaḥ&nbsp;|
                  sa svaviśeṣaguṇavyavahite 'rthāntare prayukto gauṇīvṛttimanubhavan vasantāderapi viśeṣaṇatāmāsādayati&nbsp;|
                  lakṣaṇāvyavahitā lakṣaṇā lakṣitalakṣaṇā&nbsp;| sā kathamāvāsitetiśabde saṃpadyata ityata
                  āha—<b>sa upacāreṇeti</b>&nbsp;| kathaṃcitsārūpyeṇa śrāvaṇādiṣu prayogādupacārastamupajīvya prayuktaḥ svārthāvinābhūtaṃ
                  mahattvādikaṃ prakṛteṣu lakṣaṇayā saṃkrāmayatīti&nbsp;| ādyā lakṣaṇā tavdyavahitāṃ dvitīyāmāha—<b>prastutāyā apīti</b>&nbsp;| āvāsitasyāpi hi yathoktaviśeṣaṇasya <span class="pageinfo">[page 190]</span>paradurgagrahaṇādau mahānanubandho dṛṣṭaḥ&nbsp;| sa iha prastutāyāṃ virahavatīsaṃtāpalakṣaṇāyāṃ
                  pravṛttau lakṣyata ityekalakṣaṇāvyavadhāneneyaṃ lakṣaṇā&nbsp;| evaṃ lakṣaṇādvayavyavadhānenāpi
                  bhavatītyāha—<b>te ceti</b>&nbsp;| śrāvaṇādayaḥ svadharmasaṃpado nirantaravarṣaṇādeḥ svārthāvinābhāvena lakṣitāyāḥ
                  pratyāsannā sadṛśī teṣāṃ locanādīnāṃ dharmasaṃpadaśruprabhāvādilakṣaṇā lakṣyata iti
                  dvitīyā lakṣaṇā&nbsp;| tatpuraḥsarāṃ tṛtīyāmāha—<b>asāvasāviti</b>&nbsp;| evaṃ lakṣaṇātrayapūrvāpi lakṣaṇā boddhavyetyāha—<b>kamitarīti</b>&nbsp;| snehapratītyā tu vibhāvādisaṃvalitayā raso vyajyate, na tu lakṣyata ityanyatra
                  vistaraḥ&nbsp;| kasyāḥ punaḥ svadharmasaṃpadaḥ pratyāsannā kā taddharmasaṃpadityato vivecayati—<b>tatreti</b>&nbsp;| yadi śrāvaṇādipadeṣu samudāyalakṣaṇā na syāttadā māsānupakramya ṛtūnāmabhidhāne
                  prakramabhedo bhavet ! na bhavecca tattadṛtupratīta ṛtusaṃpatpratītiḥ kvaciditi yuktaiva
                  samudāyalakṣaṇā&nbsp;| <b>etābhyāmiti</b>&nbsp;| pratyekaṃ na tu padadvaye lakṣaṇā saṃbhavati&nbsp;| <b>vibhaktiśrutyeti</b>&nbsp;| saptamīprathamāvibhaktibhyāmādhārādheyabhāvaḥ svaśaktyā pratipādyate tadanupapattyārthāntaralakṣaṇā
                  prādurbhavati&nbsp;| evaṃ caitravaiśākhasamudāyātmano vasantasyottarāvayavo vaiśākhastadvācake
                  'pi mādhavapade samudāyalakṣaṇādvāreṇa lakṣaṇā bhavati&nbsp;| <b>praśaṃsāvacanasyāpīti</b>&nbsp;| garbhīkṛtasārūpyā hi vyāghrādaya upameyavācibhiḥ samasyante&nbsp;| tacca sārūpyaṃ prakarṣalakṣaṇameveti
                  praśaṃsāparatve sthitenābhidheyamapratītyasārūpyaṃ vā rūpāntaraṃ vā pratyetuṃ na śakyata
                  ityabhidheyapratītyanuniṣpādinī ghaṇṭānusvānasodarā svadharmasaṃpadyathoktā pratīyate&nbsp;|
                  svane kila śaradākāśakusumahaṃsādikā svasaṃpadvistāryate&nbsp;| na mukhacandrādivatsukhāsikātilavanayoḥ
                  sādṛśyapratītirna ca tadabhidhīyamānaṃ kiṃcidatrāstīti pṛcchati—<b>kā punariti</b>&nbsp;| mā bhūttathā prasiddhiḥ kaverabhiprāyārụ̄dhā tu pratīyata ityuttaramāha—<b>yeyamiti</b>&nbsp;| na sneho nāma dvayorekaḥ kaścidasti na cānabhidhīyamānamapi sādṛśyaṃ śabdasāmānyamāśrayata
                  ityataḥ prakārāntaramāha—<b>abhisārikāṇāṃ ceti</b>&nbsp;| kathametadavagatamityata āha—<b>yaditthamiti</b>&nbsp;| nanu kamalinīśabdasyātra bahumānagocaratā pratipāditā, na tu tilavanasyetyata āha—<b>ata eveti</b>&nbsp;| upamānopameyayordvayorapi kāminībahumānagocaratāṃ vitarantī śiśireṇa sāṃprataṃ
                  tilavāṭikālavanamapi vartata
                  ityabhipraitīti bhāvaḥ&nbsp;| ‘mukhamardhaṃ śarīrasya’ ityādinyāyena mukhaśabdaḥ prādhānyaṃ
                  lakṣayati, tato mukhapaṅa‍kajasarasi śiśira iti tadbhāvāpattyā hemantasyāpi ṛtuṣu
                  prathamatayā prādhānyameva dyotitamiti&nbsp;| taduktam—‘paḍikammadūipesaṇabhāṇaggahaṇesubhāsurapahuyyanto&nbsp;|
                  hemantio suhāaï maliṇamiaṅa‍ko vi kāmiṇīṇayaoso&nbsp;||’
               </p>
               
            </div> 
            <span class="pageinfo">[page 191]</span>
            
            <div class="lg">
               <div class="kārikā">
                  <span class="l">kākusvarapadacchedabhedābhinayakāntibhiḥ&nbsp;|</span>
                  <span class="l">pāṭho yo 'rthaviśeṣāya paṭhitiḥ seha ṣaḍvidhā&nbsp;|| 56&nbsp;||</span>
                  
               </div>
            </div>
            
            <p>sā kākvā yathā—</p>
            
            <div class="lg">
               <div class="udāharaṇa">
                  <span class="l">‘yadi me vallabhā dūtī tadāhamapi vallabhā&nbsp;|</span>
                  <span class="l">yadi tasyāḥ priyā vācastanmamāpi priya priyā&nbsp;|| 78&nbsp;||’</span>
                  
               </div>
            </div>
            
            <p>atraikayā kākvā vidhiranyayā niṣedhaḥ pratīyate&nbsp;||</p>
            
            <div class="commentary">
               
               <p><b>kākusvareti</b>&nbsp;| kiṃcidekaparatayā pravṛttamuccāraṇamarthāntaravivakṣayā yadanyathā kriyate sā paṭhitiḥ&nbsp;|
                  anyathākaraṇaṃ ca kākuprabhṛtibhiḥ ṣaḍ‌bhiriti&nbsp;| tatra ‘bhinnakaṇṭhadhvanirdhīraiḥ
                  kākurityabhidhīyate&nbsp;|’ sā dvidhā—vidhikākuḥ, niṣedhakākuśca&nbsp;| tayorniṣedhe paroccāraṇānyathākaraṇena
                  vidhiparyavasāyinī vidhikākuḥ&nbsp;| yathā—‘śalyamapi skhaladantaḥ sọdhuṃ śakyeta hālahaladigdham&nbsp;|
                  dhīrairna punarakāraṇakupitakhalālīkakaṭuvacanam&nbsp;||’ evaṃ vidhiparoccāraṇānyathākaraṇena
                  niṣedhavyañjikā niṣedhakākuḥ&nbsp;| tāmudāharati—<b>yadīti</b>&nbsp;| yadi dūtī priyā tadāhamapi priyetyādi ṛjūktyā śaṭhanāyakaviṣayā kṛtrimā prītiḥ
                  pratīyate, kākvā tu tavaiva nāhaṃ priyetīrṣyāroṣaḥ&nbsp;||
               </p>
               
            </div> 
            
            <p>svareṇa yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘subhrūstvaṃ kupitetyapāstamaśanaṃ tyaktā kathā yoṣitāṃ</span>
                     <span class="seg">dūrādeva mayojjhitāḥ surabhayaḥ sraggandhadhūpādayaḥ&nbsp;|</span>
                     </span>
                  <span class="l">
                     <span class="seg">rāgaṃ rāgiṇi muñca mayyavanate dṛṣṭe prasīdādhunā</span>
                     <span class="seg">satyaṃ tvadvirahādbhavanti dayite sarvā mamānghā diśaḥ&nbsp;|| 79&nbsp;||’</span>
                     </span>
                  
               </div>
            </div>
            
            <p>atra dṛṣṭe ityatra plutasvarakaraṇātkupitakāntāprasādanaparamapīdaṃ vākyamutkupitadṛṣṭiprasādanatāṃ
               pratipadyate&nbsp;||
            </p>
            
            <div class="commentary">
               
               <p>svarāḥ plutādaya udāttādayaśca&nbsp;| nāmīṣāṃ veda iva kāvye bhūyānprayoga iti kiṃcidudāharati—<b>subhrūstvamiti</b>&nbsp;| caraṇatalāgrapatite mayi dṛṣṭe sati tvaṃ prasīdeti dīrghamātroccāraṇe kupitakāntāprasādaparatvaṃ,
                  yathoktaplutakaraṇe tu dūrāhvānādau tadanuśāsanātkupitadṛṣṭisaṃbodhanavuddhirupajāyate&nbsp;|
                  aśanādayo hi dvayoḥ sādhāraṇā <span class="pageinfo">[page 192]</span>‌eveti śleṣopādānameveti&nbsp;| evaṃ hrasvasya dīrghakaraṇena dīrghasya hrasvakaraṇenārthāntarapratītiravaseyā&nbsp;|
                  yathā—‘viśvāmitro viśvānaraḥ’ iti ṛṣirājarṣiviśeṣau pratīyete tathā yuvatīti saṃbodhanapratītiḥ&nbsp;|
                  evamudāttādayo 'pi yathādarśanamutprekṣaṇīyāḥ&nbsp;||
               </p>
               
            </div> 
            
            <p>padacchedena yathā—</p>
            
            <div class="lg">
               <div class="udāharaṇa">
                  <span class="l">‘sarvakṣitibhṛtāṃ nātha dṛṣṭā sarvāṅa‍gasundarī&nbsp;|</span>
                  <span class="l">rāmā ramye vanānte 'sminmayā virahitā tvayā&nbsp;|| 80&nbsp;||’</span>
                  
               </div>
            </div>
            
            <p>atra mayā virahitetyetāvati padacchede purūravasastvayetyetāvati tu parvatasya vākyabhedo
               bhavati&nbsp;||
            </p>
            
            <div class="commentary">
               
               <p>śṛṅa‍khalā bhaṅa‍gaḥ parivartakaḥ cūrṇamiti catvāraśchedāḥ&nbsp;| tatra pūrvāparavarṇānāmanyonyasaṃkalanayā
                  sthitiḥ śṛṅa‍khalā&nbsp;| yathā—‘kāntāratarutalāsitamṛgayuvaracitāntarā-’
                  iti paṭhitiḥ, tadā priyāsaṃbhogamaṇitaharṣitalubdhakapracuracchannamadhyeti pratīyate&nbsp;|
                  seyamanyonyaṃ varṇasaṃkalanayā śṛṅa‍khaletyucyate&nbsp;| ekasya śabdasya madhye vicchedena
                  dvaidhīkaraṇamātraṃ bhaṅa‍gaḥ&nbsp;| tamudāharati—<b>sarveti</b>&nbsp;| mayā virahitetyetāvati samudāye madviyogavatī tvayā dṛṣṭetyaṣṭamakāmāvasthāviṣṭasya
                  purūravasaḥ parvataviṣayaṃ praśnavākyaṃ bhavati&nbsp;| yadā tu mayeti vicchidya pūrvavākyasaṃbandhi
                  kriyate tadā tvayā virahitā satī mayā dṛṣṭeti parvatasyottaravākyaṃ saṃpadyate&nbsp;| varṇāntarakalpanā
                  parivartaḥ&nbsp;| yathā—‘kalikāmadhugarhaṇā’ iti&nbsp;| atra yathāśrutavarṇaparigrahe—‘kalikāmadhuno
                  garhaṇā nindā’ iti pratīyate, yadā tu ‘kalikāmadhug arhaṇā’ iti varṇāntarakalpanayā
                  chedaḥ, tadā pūjaiva ‘kalau kāmadhenuḥ’ iti&nbsp;| piṇḍākṣaravibhāgaścūrṇam&nbsp;| yathā—‘paśya
                  salilaṃ payodherdūrasamunmuktaśuktimīnāṅa‍kāntam’ iti&nbsp;| atra yathāśrute duḥkhena rasanīyamudbhrāntaśuktikoṣaṃ
                  matsyāṅikataparyantamiti pratīyate, yadā tu dūrasamunmuktaśuktimīnāṅa‍kāntamiti piṇḍacūrṇanena
                  cchedaḥ, tadātyantaharṣayukteti tyaktaśoketi ca saṃbodhanadvayaṃ kṛṣṇasya pratīyate&nbsp;||
               </p>
               
            </div> 
            
            <p>padabhedena yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘yena dhvastamanobhavena balijitkāyaḥ purā 'strīkṛto</span>
                     <span class="seg">yo gaṅa‍gāṃ ca dadhe 'ndhakakṣayakaro yo barhipatrapriyaḥ&nbsp;|</span>
                     </span>
                  <span class="l">
                     <span class="seg">yasyāhuḥ śaśimacchirohara iti stutyaṃ ca nāmāmarāḥ</span>
                     <span class="seg">so 'vyādiṣṭabhujaṅa‍gahāravalayastvāṃ sarvadomādhavaḥ&nbsp;|| 81&nbsp;||’</span>
                     </span>
                  
               </div>
            </div>
            <span class="pageinfo">[page 193]</span>
            
            <p>atra yena dhvastamanobhavenetyāderyena dhvastamano 'bhavenetyādeśca padabhedādumādhavo
               mādhava ityarthadvayaṃ pratīyate&nbsp;| tayośca dvayorapi prādhānyenopapādanādaṅa‍gāṅgibhāvena
               prakṛtāprakṛtarūpatayā cānavasthānātparasparamasaṃbandhenāyaṃ śleṣaḥ&nbsp;| padabhedena
               tu pāṭhe paryāyato 'rthadvayapratīteriyaṃ śleṣopasarjanā padabhedapaṭhitiḥ&nbsp;||
            </p>
            
            <div class="commentary">
               
               <p><b>yeneti</b>&nbsp;| dhvastamanobhavena dagdhakāmena balijito nārāyaṇasya kāyaḥ purā tripuradāhavyatikare
                  'strīkṛtaḥ śaratāṃ nītaḥ, gaṅa‍gāṃ bhāgīrathīṃ dadhe, andhako daityaviśeṣastasya kṣayo
                  vināśaḥ, barhipatro mayūravāhanaḥ kārtikeyaḥ, śaśimaccandrakalāṅkitaṃ śiro viśvamohacchidurasya
                  hara iti stutyaṃ ca nāma, bhujaṅa‍gā eva hāravalayāni yasya, sarvadā sarvakālamiti
                  umādhavapakṣe&nbsp;| mādhavapakṣe tu—yena dhvastaṃ vināśitamana: śakaṭam, abhavena saṃsārabandharahitena,baliṃ
                  jitavānyaḥ kāyaḥ sa pūrvaṃ samudramathanāvasare 'bhṛtagṛhayāludaityavyāmohanāya strīrūpatāṃ
                  nītaḥ, agaṃ govardhanākhyaṃ gāṃ pṛthivīmekārṇavamagnāmuddhṛtavān&nbsp;| andhakā yaduviśeṣāsteṣāṃ
                  kṣayo nivāsaḥ&nbsp;| barhiṇo mayūrasya pattraṃ picchaṃ tatpriyaḥ ‘barhipattrakṛtāpīḍam’
                  iti gopāladhyāne gautamenābhidhānāt&nbsp;| śaśinaṃ manthātīti kvip&nbsp;| śaśimadrāhustasya
                  śirohara iti stutyaṃ ca nāma&nbsp;| bhujaṅa‍gahā garuḍaḥ sa iṣṭo yasya&nbsp;| rave śabdabrahmaṇi
                  layo yasya saḥ, tathā sarvado yāvadabhimataprada iti&nbsp;| nanu vibhinnarūpāṇāṃ śabdānāmuccāraṇe
                  tantratayā śleṣa evāyaṃ na paṭhitirityata āha—<b>tayośceti</b>&nbsp;| śleṣo hi śliṣyamāṇayoḥ parasparasaṃbandhe bhavati&nbsp;| sa ca saṃbandho rūpatātparyasaṃbandhalakṣaṇo
                  vā aṅa‍gāṅgibhāvovā upamānopameyabhāvo vā yathāgre vakṣyate&nbsp;| na cāyameko 'trābhimataḥ
                  kiṃtvekaparamevoccāraṇe padabhedenārthāntaraṃ gamayatīti paṭhitireveyam&nbsp;| etena samādhyuktisamāsoktibhyāmapi
                  bheda uktaḥ&nbsp;| tatkimuccāraṇatantratā nāstyevetyata āha—<b>śleṣopasarjaneti</b>&nbsp;| yatra hi yasya prādhānyena vivakṣā tatra tena vyapadeśo yuktaḥ, ata eva vivakṣāntareṇa
                  śleṣavyavahāro 'pyatra samarthanīya eva&nbsp;||
               </p>
               
            </div> 
            
            <p>abhinayena yathā—</p>
            
            <div class="lg">
               <div class="udāharaṇa">
                  <span class="l">‘eddahamettatthaṇiā eddahamettehiṃ acchivattehim&nbsp;|</span>
                  <span class="l">eddahamettāvatthā eddahamettehiṃ diahehim&nbsp;|| 82&nbsp;||’</span>
                  
               </div>
            </div>
            <span class="pageinfo">[page 194]</span>
            
            <div class="lg">
               <div class="chāyā">
                  <span class="l">[etāvanmātrastanī etāvanmātrābhyāmakṣipatrābhyām&nbsp;|</span>
                  <span class="l">etāvanmātrāvasthā etāvanmātrairdivasaiḥ&nbsp;||]</span>
                  
               </div>
            </div>
            
            <p>atra iyanmātrastanādīnāṃ tathābhūtahastābhinayaiḥ saha paṭhanāttathāvi dhārthaviśeṣo
               gamyate&nbsp;||
            </p>
            
            <p>apadeśo 'pyabhinayaviśeṣa eva&nbsp;| yathā—</p>
            
            <div class="lg">
               <div class="udāharaṇa">
                  <span class="l">‘itaḥ sa daityaḥ prāptaśrīrneta evārhati kṣayam&nbsp;|’</span>
                  
               </div>
            </div>
            
            <p>ityātmānamapadiśya brūte&nbsp;||'</p>
            
            <div class="commentary">
               
               <p><b>eddahametteti</b>&nbsp;| atra sarvapadānāmarthāntarasādhāraṇatayā na tāvadabhimataparimāṇaviśeṣapratītirupajāyate,
                  yāvaduccāraṇasahakāribhūtaprasāritakaradvayakoṣaprasṛtibhidaṅa‍guliprasāritāṅa‍gulīgaṇanārūpābhinayapratisaṃdhānaṃ
                  na bhavati&nbsp;| tenābhinayapaṭhitiriyam, sākṣādiva vastusvarūpabodhikā kriyābhimukhyanayanādabhinaya
                  ityucyate&nbsp;| tadidamāha—<b>tathābhūtetyādi&nbsp;| apadeśo 'pīti</b>&nbsp;| ātmanirdeśikā kriyāpadeśaḥ&nbsp;| asyābhinayaviśeṣatve 'pi kāntikaratayā pṛthagupādānam&nbsp;|
                  yāvacca svarūpasamuccāraṇaviśeṣaṇaṃ nānusaṃdhīyate na tāvacchrīprāptikṣamayoḥ kāraṇaviśeṣaḥ
                  pratīyata iti&nbsp;||
               </p>
               
            </div> 
            
            <p>kāntyā yathā—</p>
            
            <div class="lg">
               <div class="udāharaṇa">
                  <span class="l">‘yasyārijātaṃ nṛpaterapaśyadavalambanam&nbsp;|</span>
                  <span class="l">yayau nirjharasaṃbhogairapaśyadabalaṃ vanam&nbsp;|| 83&nbsp;||’</span>
                  
               </div>
            </div>
            
            <p>atrāvalambanamabalaṃ vanamiti pade padadvaye vā dvitīyacaturthasthānayoryau vakārabakārau
               tayorantaḥsthapavargābhyāṃ pavargāntaḥsthābhyāṃ ca kāntimati pāṭhe 'rthabhedo jāyate&nbsp;||
            </p>
            
            <div class="commentary">
               
               <p><b>yasyārijātamiti</b>&nbsp;| kāntiśchāyā sā apratihatarūpā padavadvarṇeṣu na saṃbhavatīti śrutirūpā gṛhyate&nbsp;|
                  tathāhi&nbsp;| avalambanamityatra dvitīyacaturthasthānasthayorvakārabakārayoḥ krameṇāntaḥsthapavargabhāvānusaṃdhāne
                  'valambanamityekapadatāyāṃ trāṇahetumapaśyadityarthaḥ pratīyate&nbsp;| yadā tu dvitīye
                  'balaṃ vanamityatra tayoreva pavargāntaḥsthabhāvānusaṃdhānaṃ bhavati tadā balaṃ vanamiti
                  cchedena padadvayasaṃpattau balarahitaṃ sadvanamaraṇyaṃ yayāvityarthāntarapratītirupajāyate&nbsp;|
                  tadidamuktam—<b>pade padadvaye <span class="pageinfo">[page 195]</span>veti</b>&nbsp;| apaśyat śayanabhojanaśūnyam&nbsp;| śayanaṃ śīḥ, adanaṃ at, nirjharasaṃbhogaiḥ nirjharajalamātropabhogairapyapagataṃ
                  ata eva balarahitam&nbsp;| atra ca yamakena saṃsṛṣṭirasya boddhavyā&nbsp;| āvṛttimādāya yamakamanyathā
                  bhaviṣyati&nbsp;||
               </p>
               
               <p>apare punaḥ paṭhitimanyathā kathayanti—</p>
               
            </div> 
            
            <div class="lg">
               <div class="kārikā">
                  <span class="l">padapādārdhabhāṣāṇāmanyathākaraṇena yaḥ&nbsp;|</span>
                  <span class="l">pāṭhaḥ pūrvoktasūktasya paṭhitiṃ tāṃ pracakṣate&nbsp;|| 57&nbsp;||</span>
                  
               </div>
            </div>
            
            <div class="commentary">
               
               <p><b>apare punariti</b>&nbsp;| anyathetyataḥ paramapi śabdo 'dhyāhāryaḥ&nbsp;| pādādyanyathākaraṇenāpi hi prakṛtamuccāraṇameva
                  viśiṣyate&nbsp;| yadāha—<b>pūrvoktasūktasyeti</b>&nbsp;| ata eva ślokānyathākaraṇena paṭhitirna saṃbhavati&nbsp;| tena prāguktabhedaiḥ saha dvādaśaprakārā
                  paṭhitiriti tātparyam&nbsp;| yadyapi ca pādādyanyathākaraṇamapi padabhedaprakāra eva tathāpi
                  na tatra pūrvoktatyāgaḥ, iha tu tatparityāgena padāntarakalpanamityetāvānviśeṣaḥ&nbsp;||
               </p>
               
               <p>tatra padānyathākaraṇaṃ dvidhā—prakṛtitaḥ, vibhaktitaśca&nbsp;|</p>
               
            </div> 
            
            <p>tatra prakṛtito yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘asakalahasitatvātkṣālitānīva kāntyā</span>
                     <span class="seg">mukulitanayanatvājjñātakarṇotpalāni&nbsp;|</span>
                     </span>
                  <span class="l">
                     <span class="seg">pibatu madhusugandhīnyānanāni priyāṇāṃ</span>
                     <span class="seg">tvayi vinihitabhāraḥ kuntalānāmadhīśaḥ&nbsp;|| 84&nbsp;||’</span>
                     </span>
                  
               </div>
            </div>
            
            <p>atra tvayītyasya sthāne mayīti yadā paṭhyate, tadaitatprārthanāvākyamapyanumativākyaṃ
               bhavati&nbsp;||
            </p>
            
            <p>vibhaktito yathā—</p>
            
            <div class="lg">
               <div class="udāharaṇa">
                  <span class="l">‘sahabhṛtyagaṇaṃ sabāndhavaṃ sahamitraṃ sasutaṃ sahānujam&nbsp;|</span>
                  <span class="l">svabalena nihanti saṃyuge nacirātpāṇḍusutaḥ suyodhanam&nbsp;|| 85&nbsp;||’</span>
                  
               </div>
            </div>
            
            <p>atra yadā pāṇḍusutaḥ suyodhanamityasya sthāne ‘pāṇḍusutaṃ suyodhanam’ iti paṭhyate,
               tadaitadamaṅa‍galārthamapi suyodhane maṅa‍galārthaṃ bhavati&nbsp;||
            </p>
            
            <div class="commentary">
               
               <p>tatra padaṃ vibhattkyantaṃ viśeṣaṇaviśeṣyabhedena dvidhā kriyate ityāha—<b>padānyathākaraṇaṃ dvidheti</b>&nbsp;||
               </p>
               
            </div> 
            <span class="pageinfo">[page 196]</span>
            
            <p>pādānyathākaraṇena yathā—</p>
            
            <div class="lg">
               <div class="udāharaṇa">
                  <span class="l">‘ekānte vijane rātrāvantarveśmani sāhase&nbsp;|</span>
                  <span class="l">nyāsāpahnavane caiva divyā saṃbhavati kriyā&nbsp;|| 86&nbsp;||’</span>
                  
               </div>
            </div>
            
            <p>atra tṛtīyapādasthāne ‘tanvaṅa‍gī yadi labhyeta’ iti pāṭho bhavati, tadaitatparīkṣaupayikamapi
               kāmaupayikaṃ bhavati&nbsp;||
            </p>
            
            <div class="commentary">
               
               <p><b>ekānta iti</b>&nbsp;| sāhase pracchannābhisāralakṣaṇe prakāśātpracchanno garīyāniti nyāyāt&nbsp;| divyā svabhogasodarā
                  kriyāvallakṣaṇā&nbsp;||
               </p>
               
            </div> 
            
            <p>ardhānyathākaraṇena yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘tattāvadeva śaśinaḥ sphuritaṃ mahīyo</span>
                     <span class="seg">yāvanna tigmarucimaṇḍalamabhyudeti&nbsp;|</span>
                     </span>
                  <span class="l">abhyudyate sakaladhāmanidhau tu tasminnindoḥ sitābhraśakalasya ca ko viśeṣaḥ&nbsp;|| 87&nbsp;||’</span>
                  
               </div>
            </div>
            
            <p>atra yadā madhyamapādayoḥ sthāne ‘yāvanna tāḥ kimapi gauritarā hasanti&nbsp;| tābhiḥ punarvihasitānanapaṅa‍kajābhiḥ’
               iti paṭhyate, tadaitadvīrārthoktirūpamapi śṛṅa‍gāroktirūpaṃ saṃpadyate&nbsp;||
            </p>
            
            <div class="commentary">
               
               <p><b>gauritareti</b>&nbsp;| ‘gharūpa—‘ityādinā pūrvapadahrasvaḥ&nbsp;||
               </p>
               
            </div> 
            
            <p>pādatrayasya cānyathākaraṇena yathā—</p>
            
            <div class="lg">
               <div class="udāharaṇa">
                  <span class="l">‘tyāgena yuktā divamutpatanti tyāgena hīnā narakaṃ vrajanti&nbsp;|</span>
                  <span class="l">na tyāgināṃ duṣkaramasti kiṃcittyāgo hi sarvavyasanāni hanti&nbsp;|| 88&nbsp;||’</span>
                  
               </div>
            </div>
            
            <p>atra turīyapādamevopādāya pādatrayasya cānyathākaraṇena vakṣyamāṇaḥ pāṭho bhavati&nbsp;|
               tadaitattyāgapraśaṃsārthamapi tyāganindārthaṃ jāyate&nbsp;| yathā—
            </p>
            
            <div class="lg">
               <div class="udāharaṇa">
                  <span class="l">‘tyāgo hi sarvavyasanāni hantītyalīkametadbhuvi saṃpratīdam&nbsp;|</span>
                  <span class="l">jātāni sarvavyasanāni tasyāstyāgena me mugdhavilocanāyāḥ&nbsp;|| 89&nbsp;||’</span>
                  
               </div>
            </div>
            
            <p>eteṣāṃ ca padādyanyathākaraṇānāṃ parasparasaṃkaro 'pi bhavatītyāvedayati&nbsp;||</p>
            <span class="pageinfo">[page 197]</span>
            
            <p>bhāṣānyathākaraṇena yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘kiṃ tādeṇa narendaseharasihālīḍhaggapādeṇa me</span>
                     <span class="seg">kiṃ vā me sasureṇa vāsavasahāsīhāsaṇaddhāsiṇā&nbsp;|</span>
                     </span>
                  <span class="l">
                     <span class="seg">te desā giriṇo a te vaṇamahī sa jjea me vallahā</span>
                     <span class="seg">kosallātaṇaassa jattha calane vandāmi ṇandāmi a&nbsp;|| 90&nbsp;||’</span>
                     </span>
                  
               </div>
            </div>
            
            <p>atra yadi bhāṣāntareṇa paṭhyate tadaitacchaurasenībhāṣayā sītāvākyaṃ saṃskṛtabhāṣāyāṃ
               sumantreṇa daśarathāya niveditam&nbsp;| tadyathā—
            </p>
            
            <div class="lg">
               <div class="udāharaṇa">
                  <span class="l">
                     <span class="seg">‘kiṃ tātena narendraśekharaśikhālị̄dhāgrapādena me</span>
                     <span class="seg">kiṃ vā me śvaśureṇa vāsavasabhāsiṃhāsanādhyāsinā&nbsp;|</span>
                     </span>
                  <span class="l">
                     <span class="seg">te deśā girayaśca te vanamahī sā caiva me vallabhā</span>
                     <span class="seg">kausalyātanayasya yatra caraṇau vandāmi nandāmi ca&nbsp;|| 91&nbsp;||’</span>
                     </span>
                  
               </div>
            </div>
            
            <p>seyamevaṃprakārā paṭhitiḥ&nbsp;||</p>
            
            <div class="commentary">
               
               <p>bhāṣābhedena kathaṃ strīpuṃsavacanatā gamyata ityata āha—tadaitacchaurasenīti&nbsp;|  vibhāganyūnatāmāśaṅa‍kya
                  yathoktaprakāreṇa samādhānamabhisaṃdhāyāha—<b>seyamevaṃprakāra paṭhitiriti</b>&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">vibhinnārthaikarūpāyā yā vṛttirvarṇasaṃhateḥ&nbsp;|</span>
                  <span class="l">avyapetavyapetātmā yamakaṃ tannigadyate&nbsp;|| 58&nbsp;||</span>
                  
               </div>
            </div>
            
            <div class="commentary">
               
               <p>athāvṛttyupajīvino 'laṃkārā lakṣayitavyāḥ&nbsp;| teṣāṃ samagrakāvyaparyantāvṛttisamāśrayaṇādyamakaṃ
                  pradhānamityāśayenāha—<b>vibhinneti</b>&nbsp;| vibhinnārthetyarthābhedavyatirekaparam&nbsp;| tena dvayorekasya vā nirarthakatve 'pi
                  yamakamupagṛhītaṃ bhavati&nbsp;| evamapi ‘saro rasaḥ’ ityādāvatiprasaṅa‍ga ityata uktam—<b>ekarūpeti</b>&nbsp;| rūpamānupūrvī, vibhinnārthā cāsāvekarūpā ceti vigrahaḥ&nbsp;| vividhadhavetyādāvekavarṇāvṛttāvapyāvṛttisamudāya
                  eva yamakakramamullikhatītyabhisaṃdhāya saṃhaterityuktam&nbsp;| vibhinnārthaikarūpāyā varṇasaṃhateryā
                  āvṛttiḥ sā yamakamiti vyavahitenānvayaḥ&nbsp;||
               </p>
               
               <p>āvṛttirdvidhā—anāvṛttā vyavahitāvyavahitā ceti&nbsp;|</p>
               
            </div> 
            <span class="pageinfo">[page 198]</span>
            
            <div class="lg">
               <div class="kārikā">
                  <span class="l">tadavyapatayamakaṃ vyapetayamakaṃ tathā&nbsp;|</span>
                  <span class="l">sthānāsthānavibhāgābhyāṃ pādabhedācca bhidyate&nbsp;|| 59&nbsp;||</span>
                  
               </div>
            </div>
            
            <div class="lg">
               <div class="kārikā">
                  <span class="l">yatra pādādimadhyāntāḥ sthānaṃ teṣūpakalpyate&nbsp;|</span>
                  <span class="l">yadavyapetamanyadvā tatsthānayamakaṃ viduḥ&nbsp;|| 60&nbsp;||</span>
                  
               </div>
            </div>
            
            <div class="commentary">
               
               <p>sāmānyato vibhajate—<b>avyapeteti</b>&nbsp;| vyavāyo vyavadhānam&nbsp;| tadetadubhayamapi sthānādibhedena tridhā bhavatīti pūrvoktānuvādapūrvakamavāntaravibhāgamāha—<b>taditi</b>&nbsp;| pāda ādimadhyāntā arthādeteṣu viśeṣato 'nullikhanādasthānayamakamuktaṃ bhavati&nbsp;|
                  etadapi dvidhā&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">catustrivdyekapādeṣu yamakānāṃ vikalpanāḥ&nbsp;|</span>
                  <span class="l">ādimadhyāntamadhyāntamadhyādyantāśca sarvataḥ&nbsp;|| 61&nbsp;||</span>
                  
               </div>
            </div>
            
            <div class="commentary">
               
               <p>caturādipādavikalpena viṣayato bhidyata ityāha—<b>catustrīti</b>&nbsp;| ādiśca madhyaścāntaśceti ādimadhyāntāstrayaḥ śuddhāḥ&nbsp;| madhyāntau madhyādī ādyantau
                  ādimadhyāntāśceti militvā catvāraḥ saṃkīrṇāḥ&nbsp;| sarvata iti sārvavibhaktikastasiḥ&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">atyantabahavasteṣāṃ bhedāḥ saṃbhedayonayaḥ&nbsp;|</span>
                  <span class="l">sukarā duṣkarāścaiva darśyante tatra kecana&nbsp;|| 62&nbsp;||</span>
                  
               </div>
            </div>
            
            <div class="commentary">
               
               <p>evaṃ pādavikalpānāmādyādivikalpānāṃ ca parasparayojane 'nye 'pi bahavaḥ prakārā granthagauravakāriṇo
                  bhavantītyāha—<b>atyanteti</b>&nbsp;| na ca kaṭhoranīrasatvādavaśyavaktavyā ityāha—<b>duṣkarā iti</b>&nbsp;| śiṣyavyutpattaye tu katipaye darśanīyā ityāha—<b>tatra kecaneti</b>&nbsp;||
               </p>
               
            </div> 
            
            <p>tatra catuṣpādayamakeṣu avyapetamādiyamakaṃ yathā—</p>
            
            <div class="lg">
               <div class="udāharaṇa">
                  <span class="l">‘rājīvarājīvaśalolabhṛṅa‍gaṃ muṣṇantamuṣṇaṃ tatibhistarūṇām&nbsp;|</span>
                  <span class="l">kāntālakāntā lalanāḥ surāṇāṃ rakṣobhirakṣobhitamudvahantam&nbsp;|| 92&nbsp;||’</span>
                  
               </div>
            </div>
            
            <p>rājīvarājī padmapaṅktistadvaśā lolāḥ saspṛhā bhṛṅa‍gā yatra tam&nbsp;| yatastatibhistarūṇāṃ
               paṅktibhiruṣṇaṃ dharmaṃ muṣṇantamapaharantam&nbsp;| kānto manojño 'lakāntaścūrṇakuntalacchaṭā
               yāsāṃ tāḥ&nbsp;| yasmādrakṣobhī rākṣasairakṣobhitamadharṣitam&nbsp;| atra prathame pāde pūrvaṃ
               sārthakamaparamanarthakam&nbsp;| dvitīyādiṣu dvayamapyanarthakam&nbsp;| evamanyatrāpi yathāyathamavagantavyam&nbsp;||
            </p>
            <span class="pageinfo">[page 199]</span>
            
            <p>tadeva madhyayamakaṃ yathā—</p>
            
            <div class="lg">
               <div class="udāharaṇa">
                  <span class="l">‘dadhatamākaribhiḥ karibhiḥ kṣataiḥ samavatārasamairasamaistaṭaiḥ&nbsp;|</span>
                  <span class="l">vividhakāmahitā mahitāmbhasaḥ sphuṭasarojavanā javanā nadīḥ&nbsp;|| 93&nbsp;||’</span>
                  
               </div>
            </div>
            
            <p>ākaribhiḥ praśastākarayuktaiḥ karibhiḥ pariṇatikrīḍāsaktaiḥ&nbsp;| vividhebhyaḥ kāmebhyo
               hitāḥ&nbsp;| mahitaṃ pūjitam&nbsp;| javanā vegavatīḥ&nbsp;||
            </p>
            
            <p>tadevamantyayamakaṃ yathā—</p>
            
            <div class="lg">
               <div class="udāharaṇa">
                  <span class="l">‘vyathitasindhumanīraśanaiḥ śanairamaralokavadhūjaghanairghanaiḥ&nbsp;|</span>
                  <span class="l">phaṇavatāma bhito vitataṃ tataṃ dayitaramyalatābakulaiḥ kulaiḥ&nbsp;|| 94&nbsp;||’</span>
                  
               </div>
            </div>
            
            <p>anīraśanairna nirgatā dūrībhūtā raśanāḥ kṣudraghaṇṭikā yebhyastaiḥ kāñcīguṇayuktaiḥ&nbsp;|
               tena sthapuṭakarkaśaratnādiracanayā sindhuvyathāpoṣaḥ&nbsp;| śanairmandam&nbsp;| ghanairmāṃsalaiḥ&nbsp;|
               abhito vitataṃ sarvato vistīrṇam&nbsp;| phaṇavatāṃ kulaistataṃ vyāptam&nbsp;| lavaṅa‍gabakulamālatīsurabhiśītalatayā
               phaṇabhṛtpriṃyatvam&nbsp;||
            </p>
            
            <p>ādimadhyayamakaṃ yathā—</p>
            
            <div class="lg">
               <div class="udāharaṇa">
                  <span class="l">‘ghanāghanābhasya mahīmahīyasaḥ surāsurāṇāṃ dayitasya tasya sā&nbsp;|</span>
                  <span class="l">dharādharākāragṛhā gṛhārthino babhūva bhūmernagarī garīyasīḥ&nbsp;|| 95&nbsp;||’</span>
                  
               </div>
            </div>
            
            <p>ghanāghano meghastadābhaḥ śyāmaḥ&nbsp;| mahī pṛthivī tasyāṃ mahīyān pūjyaḥ&nbsp;| dharādharaḥ
               parvatastadākāragṛhāḥ&nbsp;||
            </p>
            
            <p>ādyantayamakaṃ yathā—</p>
            
            <div class="lg">
               <div class="udāharaṇa">
                  <span class="l">‘drutaṃ drutaṃ vahnisamāgataṃ gataṃ mahīmahīnadyutirocitaṃ citam&nbsp;|</span>
                  <span class="l">samaṃ samantādapagopuraṃ puraṃ paraiḥ parairapyanirākṛtaṃ kṛtam&nbsp;|| 96&nbsp;||’</span>
                  
               </div>
            </div>
            
            <p>vahnisamāgataṃ sad drutaṃ vilīnamata eva drutaṃ śīghraṃ mahīṃ gataṃ pṛthivyāṃ vistīrya
               patitamahīnayā dyutyā rocitaṃ śobhitam&nbsp;| citaṃ nibiḍena saṃniveśena sthāpitam&nbsp;| samantātsarvataḥ
               samaṃ salakṣmīkamasthapuṭaṃ vā&nbsp;| paraiḥ śatrubhiḥ paraiḥ śreṣṭhairanirākṛtaṃ yadāsīttadeva
               vahninā hemamayaṃ puramapagopuramapagatadvāraṃ mahīṃ gataṃ ca kṛtamiti saṃbandhaḥ&nbsp;||
            </p>
            <span class="pageinfo">[page 200]</span>
            
            <p>madhyāntayamakaṃ yathā—</p>
            
            <div class="lg">
               <div class="udāharaṇa">
                  <span class="l">‘udayi te dayite jaghanaṃ ghanaṃ stanak‍tī navatīrthatanustanuḥ&nbsp;|</span>
                  <span class="l">sumanasāmanasā sadṛśau dṛśau dyukurume kuru me 'bhimukhaṃ mukham&nbsp;|| 97&nbsp;||’</span>
                  
               </div>
            </div>
            
            <p>udaya udbhavo vistāravattvarūpastadyuktamudayi&nbsp;| ghanaṃ māṃsalam&nbsp;| navena tīrthena
               rajasā tanūkṛtā&nbsp;| ‘strīrajaḥśāstrayostīrtham'&nbsp;| sumanasāṃ kusumānāmanaḥ śakaṭaṃ tena
               sadṛśau&nbsp;| ‘sumanasāṃ manasām’ iti pāṭhe sumanasaḥ sahṛdayāstanmanasāṃ sadṛśau saṃvādinyau&nbsp;|
               dyauśca kuśca dyukū dyāvāpṛthivyau tayorumā lavaṇākaro lāvaṇyaviśrāntisthānatvāt&nbsp;||
            </p>
            
            <p>ādimadhyāntayamakaṃ yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘sīmāsī mānabhūmiḥ phaṇibalavalanodbhāvirājīvirājī</span>
                     <span class="seg">hārī hārītavadbhiḥ parisarasaraṇāvastamālaistamālaiḥ&nbsp;|</span>
                     </span>
                  <span class="l">
                     <span class="seg">devādevāptarakṣaḥkṛtabhava bhavato 'gre na dīno nadīno</span>
                     <span class="seg">muktāmuktāccharatnaḥ sitarucirucirollāsamudraḥ samudraḥ&nbsp;|| 98&nbsp;||’</span>
                     </span>
                  
               </div>
            </div>
            
            <p>sīmā maryādā tasyāmāsanaśīlaḥ&nbsp;| mānaṃ parimāṇātiśayaḥ mānaḥ pūjā vā, tadbhūmiḥ&nbsp;| phaṇibalaṃ
               bhujaṅa‍gasamudāyastasya yadvalanaṃ tenodbhāvinī yā rājī rekhā tayā virājanaśīlaḥ&nbsp;|
               hārītāḥ pakṣiviśeṣāstadyuktaiḥ&nbsp;| parisarasaraṇistīramārgastatrāstamālaiḥ kṣiptamālāsanniveśaiḥ&nbsp;|
               khaṇḍarūpatāmāpannairiti yāvat&nbsp;| īdṛśaistamālaiḥ hārī manohara iti saṃbandhaḥ&nbsp;| devādevāḥ
               devāsurāstairabhṛtalābhenāntaravasthānena cāptā rakṣā yasmātsa tathā kṛtabhavaḥ saṃpāditodbhavaḥ&nbsp;|
               nadīnāminaḥ svāmī samudro bhavato 'gre na dīnaḥ? kākvā dīna eva&nbsp;| muktābhiramuktānyacchāni
               ratnāni yatra sa tathā&nbsp;| sitaruciścandrastena rucirā manoharā ullāsamudrā vṛddhikāṣṭhā
               yasya&nbsp;| tadeteṣāmudāharaṇānāṃ caturṣvapi pādeṣu yathoktaṃ yamakamastīti catuṣpādayamakaprapañjo
               'yam&nbsp;||
            </p>
            
            <p>tripādayamakeṣvavyapetamādiyamakaṃ yathā—</p>
            
            <div class="lg">
               <div class="udāharaṇa">
                  <span class="l">‘viśadā viśadāmattasārase sārase jale&nbsp;|</span>
                  <span class="l">kurute kurute neyaṃ haṃsī māmantakāmiṣam&nbsp;|| 99&nbsp;||’</span>
                  
               </div>
            </div>
            
            <p>nāsya caturaḥ prayoga iti śeṣabhedā nodāhriyante&nbsp;||</p><span class="pageinfo">[page 201]</span>
            
            <div class="commentary">
               
               <p>evaṃ tripādayamakaprapañco 'pi bhavatītyāha—tripādayamakeṣviti&nbsp;| viśadā dhavalā&nbsp;|
                  viśanta āmattāḥ sārasā yatra tasmin&nbsp;| sārasaṃ saraḥsaṃbandhi&nbsp;| manmathonmāthadāyitayā
                  kutsitaṃ rutaṃ kurutam&nbsp;| madhyāntādīni tripādayamakāni kimiti nodāhṛtānītyata āha—<b>nāsyeti</b>&nbsp;||
               </p>
               
            </div> 
            
            <p>dvipādayamakeṣvavyapetamādiyamakaṃ yathā—</p>
            
            <div class="lg">
               <div class="udāharaṇa">
                  <span class="l">‘karoti sahakārasya kalikotkalikottaram&nbsp;|</span>
                  <span class="l">manmano manmano 'pyeṣa mattakokilaniḥsvanaḥ&nbsp;|| 100&nbsp;||’</span>
                  
               </div>
            </div>
            
            <p>utkalikā utkaṇṭhā taduttaraṃ taṭaṃ kūlam&nbsp;| manmano 'vyaktamadhuraḥ&nbsp;| manmano madīyaṃ
               manaḥ&nbsp;||
            </p>
            
            <p>tadeva madhyayamakaṃ yathā—</p>
            
            <div class="lg">
               <div class="udāharaṇa">
                  <span class="l">‘tulayati sma vilocanatārakāḥ kurabakastabakavyatiṣaṅgiṇi&nbsp;|</span>
                  <span class="l">guṇavadāśrayalabdhaguṇodaye malinimālini mādhavayoṣitām&nbsp;|| 101&nbsp;||’</span>
                  
               </div>
            </div>
            
            <p>alini yo malinimā kajjalābhatvaṃ sa mādhavayoṣitāṃ yādavastrīṇāṃ vilocanatārakāstulayati
               smeti saṃbandhaḥ&nbsp;||
            </p>
            
            <p>antayamakaṃ yathā—</p>
            
            <div class="lg">
               <div class="udāharaṇa">
                  <span class="l">‘khaṇḍitāśaṃsayā teṣāṃ parāṅmukhatayā tayā&nbsp;|</span>
                  <span class="l">āviveśa kṛpā ketūkṛtoccairvānaraṃ naram&nbsp;|| 102&nbsp;||’</span>
                  
               </div>
            </div>
            
            <p>evamādimadhyānyapi draṣṭavyāni&nbsp;| ekapādayamakeṣvavyapetamādyantayoranullekhīti nodāhriyate&nbsp;||</p>
            
            <div class="commentary">
               
               <p><b>khaṇḍiteti</b>&nbsp;| ketūkṛto dhvajatāṃ nītaḥ&nbsp;| uccairvānaro hanūmān&nbsp;| naro 'rjunaḥ&nbsp;|| <b>ādyantayoranullekhīti</b>&nbsp;| mahākaviprayogeṣu viśeṣaśobhākaratayā prasiddherabhāvo 'nullekho na tvasaṃbhava
                  eva&nbsp;| evaṃ madhyayamakaṃ tvityādau boddhavyam&nbsp;||
               </p>
               
            </div> 
            
            <p>madhyayamakaṃ tu caturthapādaṃ evollikhati&nbsp;| yathā—</p>
            
            <div class="lg">
               <div class="udāharaṇa">
                  <span class="l">‘vilulitālakasaṃhatirāmṛśanmṛgadṛśāṃ śramavāri lalāṭajam&nbsp;|</span>
                  <span class="l">tanutaraṅa‍gatatīḥ sarasāṃ dalatkuvalayaṃ valayaṃ marudāvavau&nbsp;|| 103&nbsp;||’</span>
                  
               </div>
            </div>
            ﻿<span class="pageinfo">[page 202]</span>
            
            <div class="commentary">
               
               <p>āmarśanaṃ proñchanam&nbsp;| dalatkuvalayamiti kriyāviśeṣaṇam&nbsp;| taraṅa‍gāṇāmitastato calanena
                  prauḍhatarakuvalayakalikāsphuṭanajātiḥ&nbsp;||
               </p>
               
            </div> 
            
            <p>evamāvṛttyādhikye 'pyavyapetamudāhāryam&nbsp;| yathā—</p>
            
            <div class="lg">
               <div class="udāharaṇa">
                  <span class="l">‘viyadviyadvṛṣṭiparaṃparaṃ paraṃ ghanāghanālī rasitāsitā sitā&nbsp;|</span>
                  <span class="l">saraḥsarasyaḥ svarasārasārasā sabhā sabhā rātriratāratāratā&nbsp;|| 104&nbsp;||’</span>
                  
               </div>
            </div>
            
            <div class="commentary">
               
               <p>āvṛttiḥ sakṛdāvartanenaiva nirvahati tatkimasakṛdāvṛttau yamakaṃ na bhavatītyata āha—<b>evamiti</b>&nbsp;| āvṛttisāmānyamadhikamanadhikaṃ vā dvayamapyāvṛttipadenābhimatamityarthaḥ&nbsp;| viyadākāśam&nbsp;|
                  viyatī apagacchantī vṛṣṭiparaṃparā yasmāttattathā&nbsp;| paramutkṛṣṭaramaṇīyam&nbsp;| ghanāghanālī
                  meghapaṅiktaḥ&nbsp;| rasite stanite āsitāvalambitā&nbsp;| sitā śubhrā&nbsp;| sarāṃsi ca sarasyaśca
                  saraḥsarasyaḥ&nbsp;| svarasārāstatkālonmiṣitakūjitakāntipradhānāḥ sārasāḥ pakṣiṇo yatra
                  tāstathābhūtāḥ&nbsp;| sabhā gṛharūpā jalasamudāyo vā&nbsp;| sabhāḥ sadīptiḥ&nbsp;| tārāṇāṃ tāratā
                  nirmalatāprakarṣaḥ kiṃciddhanarodhasadbhāvādīṣatāratā yasyāṃ sā tathā&nbsp;||
               </p>
               
            </div> 
            
            <p>āvṛttyekarūpatāyāmapi&nbsp;| tatrādiyamakaṃ yathā—</p>
            
            <div class="lg">
               <div class="udāharaṇa">
                  <span class="l">‘yāma yāmatrayādhīnāyāmayā maraṇaṃ niśā&nbsp;|</span>
                  <span class="l">yāmayāma dhiyāsvartyāyā mayā mathitaiva sā&nbsp;|| 105&nbsp;||’</span>
                  
               </div>
            </div>
            
            <div class="commentary">
               
               <p><b>āvṛttīti</b>&nbsp;| yajjātīyamādyapāde padamāvṛttaṃ tajjātīyameva dvitīyādipādeṣvapi yathāsthānamāvartata
                  iti prakārāntaramapyāvṛttipadenaiva saṃgṛhītamityarthaḥ&nbsp;| yāmatrayādhīnāyāmayā praharatrayaviśrāntiyāvaddīrghatāprakārayā
                  niśā rātryā maraṇaṃ yāmeti viyogakhinnasya prārthanā&nbsp;| kimityevamamaṅa‍galamāśāsyata
                  ityāha—<b>yāmiti</b>&nbsp;| dhiyā vudhdyā yāmayāṃ jīvitasarvasvābhimānagocaratāmanaiṣaṃ sā anayā kalpakoṭiśatāyamānayāmayā
                  rajanyā asūnāṃ prāṇānāmārtiḥ pīḍā tayā dvārabhūtayā prāyeṇa mathitaiva bhaviṣyatīti
                  sukumāratarakāntājīvitānadhyavasāyoktiriyam&nbsp;| atra yāmetyeva padaṃ pādacatuṣṭaye 'pyāvṛttam&nbsp;|
                  evamuttaratra&nbsp;||
               </p>
               
            </div> 
            
            <p>tathaiva madhyayamakaṃ yathā—</p>
            
            <div class="lg">
               <div class="udāharaṇa">
                  <span class="l">‘sthirāyate yatendriyo na hīyate yaterbhavān&nbsp;|</span>
                  <span class="l"><a href="" class="note" title="‘namāyate’ ka">*</a>amāyateyate 'pyabhūtsukhāya te 'yate kṣayam&nbsp;|| 106&nbsp;||’</span>
                  
               </div>
            </div>﻿<span class="pageinfo">[page 203]</span>
            
            <div class="commentary">
               
               <p>āyatiruttarakālaviśuddhiḥ&nbsp;| yatendriyo vijitendriyagrāmaḥ&nbsp;| evaṃbhūto bhavānyaterna
                  hīyate&nbsp;| yatitulya eva bhavatītyarthaḥ&nbsp;| apiśabdo bhinnakramaḥ&nbsp;| amāyatā māyāśūnyatvaṃ
                  sāpi tava iyate paricchettumaśakyāya kṣayaṃ vināśamayate 'gacchate sukhāyābhūt&nbsp;||
               </p>
               
            </div> 
            
            <p>tadevāntayamakaṃ yathā—</p>
            
            <div class="lg">
               <div class="udāharaṇa">
                  <span class="l">‘bhavādṛśā nātha na jānate nate rasaṃ viruddhe khalu sannatenate&nbsp;|</span>
                  <span class="l">ya eva dīnāḥ śirasā natena te carantyalaṃ dainyarasena tena te&nbsp;|| 107&nbsp;||’</span>
                  
               </div>
            </div>
            
            <p>tadetatsarvamapyavahitāvṛtteravyapetayamakaṃ bhavati&nbsp;||</p>
            
            <div class="commentary">
               
               <p>nateḥ kupitakāminīprasādarūpāyā raso vipralambhapṛṣṭhabhāvī madhurataraḥ saṃbhogaḥ
                  kimiti tādṛśā rasaṃ na jānate&nbsp;| yasmāt sannatā avasādayogitvaminatā prabhutā, ete
                  dve viruddhe naikatra saṃbhavataḥ&nbsp;| nahi prabhavo namanti&nbsp;| etadeva vyatirekeṇa draḍhayati—<b>ya eveti</b>&nbsp;| ye dīnāsta eva natena śirasā lakṣitāstena hetunā dainyarasenālamatyantaṃ caranti
                  vyavaharantīti&nbsp;| avyapetapadārthaṃ vyācaṣṭe—<b>tadetatsarvamiti</b>&nbsp;||
               </p>
               
               <p>atha caturṣu pādeṣu vyapetamādiyamakaṃ yathā—</p>
               
            </div> 
            
            <div class="lg">
               <div class="udāharaṇa">
                  <span class="l">‘kāñcipratolīmanu kāminīṃ tāṃ kāñcisravantīvanamātariśvā&nbsp;|</span>
                  <span class="l">kāñciprabhṛtyābharaṇojjhitānāṃ kāṃcillunīte surataśramārtim&nbsp;|| 108&nbsp;||’</span>
                  
               </div>
            </div>
            
            <div class="commentary">
               
               <p>kramaprāptaṃ vyapetamudāhartavyamityāha—<b>atheti</b>&nbsp;| kāñcirnagarī tasyāḥ pratolī rājarathyā tāmanu lakṣīkṛtya&nbsp;| kena pānīyenāñcanaśīlā
                  yā sravantī nadī tadvanamātariśvā vāyuḥ&nbsp;| kāñciprabhṛtīni mekhalāpramukhāni&nbsp;| kāṃcitsarvāṅa‍gīṇālasabhāvasamarpikāmata
                  eva mekhalāprabhṛtibhūṣaṇatyāgaḥ&nbsp;| atra pratipādaṃ kāñcīkāñcītyādi nairantaryeṇāvartanena
                  vyapetam, sāntaratvena punarādimadhyayamakameva syāditi pādabhedenaivāsya saṃbhavaḥ&nbsp;||
               </p>
               
            </div> 
            
            <p>tadeva madhyayamakaṃ yathā—</p>
            
            <div class="lg">
               <div class="udāharaṇa">
                  <span class="l">‘madanadāruṇa utthita ucchikho madhumadāruṇahūṇamukhacchaviḥ&nbsp;|</span>
                  <span class="l">taruṇidāruṇa eṣa diśaḥ samaṃ mama hṛdāruṇadāmravaṇānalaḥ&nbsp;|| 109&nbsp;||’</span>
                  
               </div>
            </div>
            ﻿<span class="pageinfo">[page 204]</span>
            
            <div class="commentary">
               
               <p>madana eva dāru kāṣṭhaṃ tata utthitaḥ&nbsp;| śikhā mañjarīcchaṭā jvālā ca&nbsp;| svabhāvatāmrameva
                  madhumadena yavddiguṇamaruṇaṃ hūṇamukhaṃ tacchavirdāruṇo bhayaṃkaro mama hṛdā samaṃ
                  diśo 'ruṇadruddhavān&nbsp;| āmravaṇameva tāpakāritayānalo vahniḥ&nbsp;| atra yadyapi pratipādamapi
                  vyavāyena madhyayamakaṃ saṃbhavati, tathāpi na tathollekhīti pūrvāparasadṛśamevodāhṛtam&nbsp;||
               </p>
               
            </div> 
            
            <p>antayamakaṃ yathā—</p>
            
            <div class="lg">
               <div class="udāharaṇa">
                  <span class="l">‘tava priyā saccaritāpramatta yā vibhūṣaṇaṃ dhāryamihāṃśumattayā&nbsp;|</span>
                  <span class="l">ratotsavāmodaviśeṣamatyā na me phalaṃ kiṃcana kāntimattayā&nbsp;|| 110&nbsp;||’</span>
                  
               </div>
            </div>
            
            <div class="commentary">
               
               <p><b>saccaritāpramatteti</b>&nbsp;| sotprāptaṃ saṃbodhanadvayam&nbsp;| yā tava priyā ratotsavāmodaviśeṣeṇa ratikeliharṣaprakarṣeṇa
                  mattā tayedamaṃśumanmaṇikiraṇakarambitaṃ vibhūṣaṇaṃ dhāryam&nbsp;| arhe kṛtyaḥ&nbsp;| tvayā
                  ki miti na dhāryamityata āha—na me bhūṣaṇasaṃpādyayā kāntyā kiṃcana phalam&nbsp;| ‘kāmināṃ
                  maṇḍanaśrīrvrajati hi saphalatvaṃ vallabhālokanena’ iti nyāyāt&nbsp;||
               </p>
               
            </div> 
            
            <p>ādimadhyayamakaṃ yathā—</p>
            
            <div class="lg">
               <div class="udāharaṇa">
                  <span class="l">‘ghanagirīndravilaṅa‍ghanaśālinā vanagatā vanajadyutilocanā&nbsp;|</span>
                  <span class="l">janamatā dadṛśe janakātmajā tarumṛgeṇa tarusthalaśāyinī&nbsp;|| 111&nbsp;||’</span>
                  
               </div>
            </div>
            
            <div class="commentary">
               
               <p>atrāpi sāntaranirantaraprasaṅa‍ge pādabheda eva saṃkaraḥ&nbsp;| saṃkīrṇavya petāni tu pratipādameva
                  saṃbhavantītyudāharati—<b>ādimadhyeti</b>&nbsp;| ghanā girīndrā mālyavantamārabhya suvelaṃ yāvadgiriparamparā&nbsp;| vanajaṃ padmam&nbsp;|
                  janānāṃ matā saṃmatā&nbsp;| tarumṛgaḥ śākhāmṛgo hanūmān&nbsp;| atra ghanetyādiśabdabhāgaḥ pādacatuṣṭaye
                  'pi girīndretyādyanāvṛttavyavahita evādimadhyayorāvartata iti&nbsp;||
               </p>
               
            </div> 
            
            <p>ādyantayamakaṃ yathā—</p>
            
            <div class="lg">
               <div class="udāharaṇa">
                  <span class="l">‘vihagāḥ kadambasurabhāviha gāḥ kalayantyanukṣaṇamanekalayam&nbsp;|</span>
                  <span class="l">bhramayannupaiti muhurabhramayaṃ pavanaśca dhūtanavanīpavanaḥ&nbsp;|| 112&nbsp;||’</span>
                  
               </div>
            </div>
            
            <div class="commentary">
               
               <p>gāḥ kūjitāni kadambasaurabhānītavarṣartupayodāḥ kalayanti kalarūpatāṃ nayanti&nbsp;| kūjitakriyāntarālakālo
                  drutamadhyavilambitātmāneko layaḥ&nbsp;| abhraṃ meghaḥ&nbsp;| nīpaḥ ﻿<span class="pageinfo">[page 205]</span>kadambaḥ&nbsp;| kadambavanadhūnanena sarvataḥ saurabhasaṃcāropapattiḥ&nbsp;| atra vihagā ityādikaṃ
                  pratipādamādyantayoranāvṛttavarṇaṣaṭa‍kavyavahitamevāvartate&nbsp;||
               </p>
               
            </div> 
            
            <p>madhyāntayamakaṃ yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘mitamavadadudāraṃ tāṃ hanūmānmudāraṃ</span>
                     <span class="seg">raghuvṛṣabhasakāśaṃ devi yāmi prakāśam&nbsp;|</span>
                     </span>
                  <span class="l">
                     <span class="seg">tava viditaviṣādo dṛṣṭakṛtsnāmiṣādaḥ</span>
                     <span class="seg">śriyamaniśamavantaṃ parvataṃ mālyavantam&nbsp;|| 113&nbsp;||’</span>
                     </span>
                  
               </div>
            </div>
            
            <p>mitamalpākṣaramaramatyarthamudāramalpākṣaravyañjakaṃ mudā harṣeṇa raghuvṛṣabho rāmastasya
               sakāśo vāsabhūmistayā puraskṛtaḥ&nbsp;| āmiṣādā rākṣasāḥ&nbsp;| atra dāramityādi pratipādaṃ
               madhyāntayorevānāvṛttavarṇapañcakavyapetamāvartate&nbsp;||
            </p>
            
            <p>ādimadhyāntayamakaṃ yathā—</p>
            
            <div class="lg">
               <div class="udāharaṇa">
                  <span class="l">‘samaṃ sa sainyena samantataḥ samaṃ puraṃdaraśrīḥ puramuccagopuram&nbsp;|</span>
                  <span class="l">madālasāṃ tāṃ pramadāṃ susaṃmadāṃ yayau nidhāyākṣayayauvanā yayau&nbsp;|| 114&nbsp;||’</span>
                  
               </div>
            </div>
            
            <div class="commentary">
               
               <p>samaṃ saha&nbsp;| samaṃ saśrīkam&nbsp;| saṃmado harṣaḥ&nbsp;| yayuraśvamedhīyo 'śvaḥ&nbsp;| atra pratipādaṃ
                  samamityādikamādimadhyānteṣu yathoktānāvṛttavarṇavyavahitamāvartante&nbsp;||
               </p>
               
            </div> 
            
            <p>tripādayamakeṣu vyapetamādiyamakaṃ yathā—</p>
            
            <div class="lg">
               <div class="udāharaṇa">
                  <span class="l">‘kareṇa te raṇeṣva<a href="" class="note" title="‘cchānta’ kha">*</a>ntakareṇa dviṣatāṃ hatāḥ&nbsp;|</span>
                  <span class="l">kareṇavaḥ kṣaradraktā bhānti saṃdhyāghanā iva&nbsp;|| 115&nbsp;||’</span>
                  
               </div>
            </div>
            
            <p>asyāpi nātipracuraḥ prayoga iti viśeṣabhedā nodāhriyante&nbsp;||</p>
            
            <div class="commentary">
               
               <p>dviṣatāṃ śatrūṇāmantakareṇa vināśakāriṇā&nbsp;| kareṇa hastena&nbsp;| kareṇavo hastinaḥ&nbsp;| evaṃ
                  dvitīyādipādagocaraṃ madhyādiyamakaṃ ca kimiti nodāhiyata ityata āha—<b>asyāpītiṣa</b>&nbsp;||
               </p>
               
            </div> 
            
            <p>dvipādayamakeṣu vyapetamādiyamakaṃ yathā—</p>
            
            <div class="lg">
               <div class="udāharaṇa">
                  <span class="l">‘mudā ramaṇamanvītamudāramaṇibhūṣaṇāḥ&nbsp;|</span>
                  <span class="l">madabhramadṛśaḥ kartumadabhrajaghanāḥ kṣamāḥ&nbsp;|| 116&nbsp;||’</span>
                  
               </div>
            </div>﻿<span class="pageinfo">[page 206]</span>
            
            <p>madhyayamakaṃ punaranullekhīti parihriyate&nbsp;||</p>
            
            <div class="commentary">
               
               <p>ramaṇaṃ vallabhaṃ mudā harṣeṇānvītaṃ saṃgataṃ kartuṃ kṣamā ityanvayaḥ&nbsp;| udāramutkṛṣṭam&nbsp;|
                  madena bhramantī śyāmāntā&nbsp;| adabhraṃ vipulam&nbsp;| atra yadyapi caturṣu pādeṣu yamakamasti,
                  tathāpi dvayordvayorevāvṛttiḥ paryavasyatītyudāharaṇadvayamidaṃ draṣṭavyam&nbsp;| evaṃ
                  prathamatṛtīyayoḥ prathamacaturthayordvitīyatṛtīyayordvitīyacaturthayośca vyapetamādiyamakamavaseyam&nbsp;|
                  anullekho vyākhyāta eva&nbsp;||
               </p>
               
            </div> 
            
            <p>antayamakaṃ yathā—</p>
            
            <div class="lg">
               <div class="udāharaṇa">
                  <span class="l">‘iha muhurmuditaiḥ kalabhai ravaḥ pratidiśaṃ kriyate kalabhairavaḥ&nbsp;|</span>
                  <span class="l">sphurati cānuvanaṃ camarīcayaḥ kanakaratnabhavāṃ ca marīcayaḥ&nbsp;|| 117&nbsp;||’</span>
                  
               </div>
            </div>
            
            <div class="commentary">
               
               <p>kalabhāḥ kariśāvakāḥ&nbsp;| ravaḥ śabdaḥ&nbsp;| kalo madhurāvyaktaḥ&nbsp;| bhairavo bhayaṃkaraḥ&nbsp;|
                  anuvanamiti vīpsāyāmavyayībhāvaḥ&nbsp;| camarī camaragavī&nbsp;| cayaḥ samūhaḥ&nbsp;| marīcayaḥ kiraṇāḥ&nbsp;|
                  atrāpi pūrvavadeva dvipādayamakaṃ vyākhyeyamiti&nbsp;||
               </p>
               
            </div> 
            
            <p>ekapādayamakamiha śuddhaṃ na saṃbhavati, tasya sthāne dvipādayamakamevodāhiyate&nbsp;|
               tadādiyamakaṃ yathā—
            </p>
            
            <div class="lg">
               <div class="udāharaṇa">
                  <span class="l">‘madhureṇadṛśāṃ mānaṃ madhureṇa sugandhinā&nbsp;|</span>
                  <span class="l">sahakārodgamenaiva śabdaśeṣaṃ kariṣyati&nbsp;|| 118&nbsp;||’</span>
                  
               </div>
            </div>
            
            <p>ihāpi madhyayamakamanullekhīti parihniyate&nbsp;|</p>
            
            <div class="commentary">
               
               <p><b>ekapādayamakamiti</b>&nbsp;| nairantaryeṇāvṛttāvavyapetatvam&nbsp;| sāntaratve tvādimadhyādibhāvaprasaṅa‍ga iti śuddhaṃ
                  na bhavati tatkimanudāharaṇīyamevaitadita āha—<b>tasyeti</b>&nbsp;| āvṛttirekatraiva saṃbhavatītyekapādagocaratā&nbsp;| sā tu pratiyogitayā dvitīyamapekṣata
                  iti pādāntarasvīkāra iti kathaṃcitprakṛtigaṇanāsamādhānametat&nbsp;| madhuścaitraḥ&nbsp;| anena
                  pūrvāvayavena vasanto lakṣyate&nbsp;| eṇadṛśāṃ hariṇalocanānām&nbsp;| madhureṇa madhurāsvādena&nbsp;|
                  sahakārodgamenaivetyevakāreṇāsatāmatīva tāvadvikhyātaprabhāvātiśayāḥ pikapañcamādayaḥ&nbsp;|
                  sahakāraprathamodbhedamātreṇaiva tu māninīmānagrahavārtā niravaśeṣitetyuddīpanatāprakarṣo
                  dhvanyate&nbsp;||
               </p>
               
            </div> 
            ﻿<span class="pageinfo">[page 207]</span>
            
            <p>antayamakaṃ yathā—</p>
            
            <div class="lg">
               <div class="udāharaṇa">
                  <span class="l">‘yasyāhuratigambhīragaladapratimaṅa‍galam&nbsp;|</span>
                  <span class="l">sa vaḥ karotu niḥsaṅa‍gamudayaṃ prati maṅa‍galam&nbsp;|| 119&nbsp;||’</span>
                  
               </div>
            </div>
            
            <div class="commentary">
               
               <p>gambhīro māṃsalaḥ&nbsp;| galaḥ kaṇṭhaḥ&nbsp;| maṅa‍galaṃ kalyāṇam&nbsp;| niḥsaṅa‍gamapratyūham&nbsp;|
                  udayaḥ saṃyattaṃ prati&nbsp;||
               </p>
               
            </div> 
            
            <p>evamāvṛttyādhikye 'pi yathā—</p>
            
            <div class="lg">
               <div class="udāharaṇa">
                  <span class="l">‘avasitaṃ hasitaṃ prasitaṃ mudā vilasitaṃ hrasitaṃ smarabhāsitam&nbsp;|</span>
                  <span class="l">na samadāḥ pramadā hatasaṃmadāḥ purahitaṃ vihitaṃ na samīhitam 120’</span>
                  
               </div>
            </div>
            
            <div class="commentary">
               
               <p>avasitaṃ samāptam&nbsp;| mudā prasitamanubaddham&nbsp;| vilasitaṃ hrasitaṃ bhraṣṭam&nbsp;| smareṇa
                  bhāsitaṃ śobhitam&nbsp;| saṃmado harṣaḥ&nbsp;| atra pratipādaṃ sitaṃ sitamityādi dvābhyāmeva
                  yamakaṃ nirvyūḍham&nbsp;| tṛtīyaṃ tu sitamityādikamādhikyameva prayojayati, tacca sarvamanāvṛtti
                  vyavahitamiti vyapetayamakameva bhavati&nbsp;||
               </p>
               
            </div> 
            
            <p>āvṛttyekarūpatāyāmapi&nbsp;| tatrādimadhyayamakaṃ yathā—</p>
            
            <div class="lg">
               <div class="udāharaṇa">
                  <span class="l">‘sārayantamurasā ramayantī sārabhūtamurusāradharātam&nbsp;|</span>
                  <span class="l">sārasānukṛtasārasakāñci sā rasāyanamasāramavaiti&nbsp;|| 121&nbsp;||’</span>
                  
               </div>
            </div>
            
            <div class="commentary">
               
               <p>sārayantamātmasamīpamānayantam&nbsp;| urasā ghanatarastanạ̄dhyena&nbsp;| sārabhūtaṃ jīvitasarvasvatāmāpannam&nbsp;|
                  ururmahān&nbsp;| sāra utkarṣaḥ&nbsp;| anukṛtasārasā sārasakūjitasaṃvādinī&nbsp;| sārasā saśabdā kāñcirmekhalā
                  yasyāḥ sā tathā&nbsp;| sārasānukṛteti ‘jātikālasukhādibhyaḥ parā niṣṭhā vaktavyā’ iti niṣṭhāyāḥ
                  paranipātaḥ&nbsp;| rasāyanaṃ sarvopadravaharaṃ bheṣajam&nbsp;||
               </p>
               
            </div> 
            
            <p>madhyāntayamakaṃ yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘līlāsmitena śucinā mṛdunoditena</span>
                     <span class="seg">vyālokitena laghunā guruṇā gatena&nbsp;|</span>
                     </span>
                  <span class="l">
                     <span class="seg">vyājṛmbhitena jaghanena ca darśitena</span>
                     <span class="seg">sā hanti tena galitaṃ mama jīvitena&nbsp;|| 122&nbsp;||’</span>
                     </span>
                  
               </div>
            </div>﻿<span class="pageinfo">[page 208]</span>
            
            <p>ādyantayamakamādimadhyāntayamakaṃ cehāsthānayamakatvaprasaṅa‍gānna saṃgacchate&nbsp;| ādimadhyāntayamakāni
               tu prathamamevodāhṛtāni&nbsp;||
            </p>
            
            <div class="commentary">
               
               <p>śucinā kāntena&nbsp;| mṛdunā komalena&nbsp;| uditaṃ bhāṣitam&nbsp;| laghunā taralena&nbsp;| guruṇā stanajaghanabhārālasena&nbsp;|
                  vyājṛmbhitena prakaṭībhūtavistāraprakarṣeṇa&nbsp;| atra tena teneti madhyāntayorāvṛttam&nbsp;|
                  ihetyāvṛttyekarūpatāyāmekasyādāvitarasyānte vartamānamekarūpasaṃdhipātitvādasthānayamakameva
                  bhavati&nbsp;| evasādimadhyāntayamakamapi nātra saṃgacchate tarhi saṃdhivinākṛtamudāhriyatāmityata
                  āha—<b>ādimadhyānteti</b>&nbsp;||
               </p>
               
            </div> 
            
            <p>āvṛttyekarūpatāyāmāvṛttyādhikye ca madhyayamakaṃ yathā—</p>
            
            <div class="lg">
               <div class="udāharaṇa">
                  <span class="l">‘sabhāsu rājannasurāhatairmukhairmahīsurāṇāṃ vasurājitaiḥ stutāḥ&nbsp;|</span>
                  <span class="l">na bhāsurā yānti surānna te guṇāḥ prajāsu rāgātmasu rāśitāṃ gatāḥ 123’</span>
                  
               </div>
            </div>
            
            <p>tadetatsarvamapi vyavahitāvṛttervyapetayamakaṃ bhavati&nbsp;||</p>
            
            <div class="commentary">
               
               <p><b>āvṛttyādhikya iti</b>&nbsp;| ekaikasminpāde tṛtīyādyāvṛttyā pūrvamādhikyaṃ pādāntarāvṛttisarūpatayā sārūpyaṃ
                  coktam&nbsp;| iha tu sarūpāvṛttyaivādhikyaṃ nirūpyata iti saṃkaraprakāropalakṣaṇamidam&nbsp;|
                  sabhāsu janasamavāyeṣu&nbsp;| asurāhatairmadirāpānaparābhūtaiḥ&nbsp;| mahīsurāṇāṃ brāhmaṇānām&nbsp;|
                  vasunā tejasā rājitaiḥ śobhitaiḥ&nbsp;| bhāsurā dīptāḥ&nbsp;| surān devān&nbsp;| na na yānti niṣedhadvayena
                  yāntyevetyarthaḥ&nbsp;| rāgo 'nurāgastatpraghāna ātmā yāsāṃ tāsu prajāsu rāśitāṃ puñjatāṃ
                  gatāḥ&nbsp;| vyapetamupasaṃharati—tadetaditi&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">nādau na madhye nānte yatsaṃdhau vā yatprakāśate&nbsp;|</span>
                  <span class="l">avyapetavyapetaṃ tadasthānayamakaṃ viduḥ&nbsp;|| 63&nbsp;||</span>
                  
               </div>
            </div>
            
            <div class="lg">
               <div class="kārikā">
                  <span class="l">pāde śloke ca tatprāyaḥ pādasaṃdhau ca badhyate&nbsp;|</span>
                  <span class="l">svabhede cānyabhede ca sthūlaṃ sūkṣmaṃ ca sūribhiḥ&nbsp;|| 64&nbsp;||</span>
                  
               </div>
            </div>
            
            <div class="commentary">
               
               <p>kramaprāptamasthānayamakaṃ lakṣayati—<b>nādāviti</b>&nbsp;| ādāvevetyādiniyamena sthānayamakamuktaṃ tadabhāve tvasthānayamakaṃ bhavati&nbsp;| tatkimādyādisthānamidaṃ
                  nāśrayata eva&nbsp;|
                  netyāha—<b>saṃdhau veti</b>&nbsp;| saṃdhau pādasaṃdaṃśe ekasyādiparasyānta iti&nbsp;| nedaṃ sthānayamakaṃ taddhi pratipādaṃ
                  sthānaniyamena nirūpyata ityuktaprāyam&nbsp;| <b>avyapeta-﻿<span class="pageinfo">[page 209]</span>vyapetamiti</b>&nbsp;| dvābhyāmapyanvīyate&nbsp;| tatprathamaṃ pādaślokatayā dvividhamityāha—<b>pāde śloke ceti</b>&nbsp;| pādasaṃdhau ca yadbadhyate tatsvabhede cānyabhede ca sthūlaṃ sūkṣmaṃ
                  ca bhavatītyarthaḥ&nbsp;| etadyathāsthānaṃ vivariṣyate—sthūlaṃ sūkṣmaṃ ceti pūrveṇāpi saṃbadhyate&nbsp;|
                  bahuvarṇāvṛtti sthūlam, abahuvarṇāvṛtti sūkṣmam&nbsp;||
               </p>
               
            </div> 
            
            <p>atra pāde sthūlāvyapetaṃ yathā—</p>
            
            <div class="lg">
               <div class="udāharaṇa">
                  <span class="l">‘vīnāṃ vṛndaṃ caitatkūṭe samaruti sutaruṇi samaruti sutaruṇi&nbsp;|</span>
                  <span class="l">cittaṃ vā tena kroḍe 'sminsuramaṇiguṇaruci suramaṇi guṇaruci 124&nbsp;||’</span>
                  
               </div>
            </div>
            
            <p>atra sthūlenaivāvṛttidvayena ślokapādayorvyāptatvādādimadhyāntatā na saṃbhavatītyasthānayamakamidaṃ
               sthūlāvyapetamucyate&nbsp;||
            </p>
            
            <div class="commentary">
               
               <p>vīnāṃ pakṣiṇāṃ vṛndam&nbsp;| kūṭe śrṛṅa‍ge&nbsp;| samaruti mārutasahite&nbsp;| sutaruṇi śobhanavṛkṣe&nbsp;|
                  kūṭaviśeṣaṇadvayamidam&nbsp;| samaruti samānakūjite&nbsp;| sutaruṇīti priyāsaṃbodhanam&nbsp;| vāśabda
                  ivārthe&nbsp;| suramaṇīnāṃ devamaṇīnāṃ guṇena dāmnā rocate śobhata iti kvip&nbsp;| tasminkroḍe&nbsp;|
                  suramaṇīti saṃbodhanam&nbsp;| guṇeṣu ruciryasya tadguṇaruci cittam&nbsp;| atra samaruti sutaruṇi
                  suramaṇi guṇarucīti dvitīyacaturthapādayorvarṇāṣṭakāvṛttidvayamiti pādavyāpakamavyapetamucyate&nbsp;||
               </p>
               
            </div> 
            
            <p>pāda eva sūkṣmāvyapetaṃ yathā—</p>
            
            <div class="lg">
               <div class="udāharaṇa">
                  <span class="l">‘svasthaḥ śaile paśyāste 'sau rururururutiratitanutanu matimati&nbsp;|</span>
                  <span class="l">loko yadvaddaityānīkaṃ guru gurumayi mayi taritari satisati&nbsp;|| 125&nbsp;||’</span>
                  
               </div>
            </div>
            
            <p>atra punaḥ sūkṣmeṇāvṛttyaṣṭakena ślokapādau vyāptāviti asthānayamakamidaṃ sūkṣmāvyapetamucyate&nbsp;||</p>
            
            <div class="commentary">
               
               <p>rururbahuśrṛṅa‍go mṛgaḥ&nbsp;| ururatirupacitaprītiḥ atitanuratikṛśā tanuryasyā iti saṃbodhanahrasvaḥ&nbsp;|
                  matimati matirucitajñānaṃ tadvatītyapi saṃbodhanam&nbsp;| paśyeti vākyārthakarmakam&nbsp;| guru
                  vipulam&nbsp;| guruḥ śukraḥ&nbsp;| mayo daityaviśeṣaḥ&nbsp;| tadyuktaṃ taritari vijayamāne mayi sati&nbsp;|
                  satīti saṃbodhanam&nbsp;| satī śobhanā&nbsp;| yathā mayadaityānīkavijaye loko 'yaṃ sukhamāste
                  tathāsau rururiti vākyārtho 'bhimataḥ&nbsp;| tadidaṃ varṇadvayāvṛttyā sūkṣmaṃ na cānyonyavyavahitamavyavahitamityavyapetaṃ
                  ca bhavati&nbsp;| tadetadekasminnapi pāde 'nuktadvayādipādavikalpena ca boddhavyam&nbsp;||
               </p>
               
            </div> 
            ﻿<span class="pageinfo">[page 210]</span>
            
            <p>śloke sthūlāvyapetaṃ yathā—</p>
            
            <div class="lg">
               <div class="udāharaṇa">
                  <span class="l">‘nagajā na gajā dayitā dayitā vigataṃ vigataṃ lalitaṃ lalitam&nbsp;|</span>
                  <span class="l">pramadāpramadāmahatā mahatāmaraṇaṃ maraṇaṃ samayātsamayāt&nbsp;|| 126&nbsp;||’</span>
                  
               </div>
            </div>
            
            <p>atrāvṛttyaṣṛkena śloko 'pi vyāpta ityasthānayamakamidaṃ śloke sthūlāvyapetamucyate&nbsp;||</p>
            
            <div class="commentary">
               
               <p>nagajāḥ parvatajāḥ&nbsp;| dayitā vallabhāḥ&nbsp;| evaṃvidhā api gajā hastino na dayitā na rakṣitāḥ&nbsp;|
                  vīnāṃ haṃsaprabhṛtīnāṃ pakṣiṇāṃ gataṃ caṅa‍kramaṇaṃ vigatamapagatam&nbsp;| lalitaṃ vilasitam&nbsp;|
                  lalitaṃ bhraṣṭam&nbsp;| pramadā kāntā&nbsp;| apramadā harṣaśūnyā&nbsp;| āmaścittavyathārūpo rogastena
                  hatā&nbsp;| mahatāṃ prakarṣaśālinām&nbsp;| araṇaṃ saṅa‍grāmavarjitam&nbsp;| maraṇaṃ vināśaḥ&nbsp;| samayāddaivāt&nbsp;|
                  samayātsaṃgatamāsīt&nbsp;||
               </p>
               
            </div> 
            
            <p>śloka eva sūkṣmāvyapetaṃ yathā—</p>
            
            <div class="lg">
               <div class="udāharaṇa">
                  <span class="l">‘vividhadhavavanā nāgagardharddhanānāvivitatagaganānānāmamajjajjanānā&nbsp;|</span>
                  <span class="l">
                     <span class="seg">ruruśaśalalanānā nāvabandhundhunānā</span>
                     <span class="seg">mama hi hitatanānānānana svasvanānā&nbsp;|| 127&nbsp;||’</span>
                     </span>
                  
               </div>
            </div>
            
            <p>atra sūkṣmatarābhiraṣṭāviṃśatyāvṛttibhiḥ śloko vyāpta ityasthānayamakamidaṃ śloke
               sūkṣmāvyapetamucyate&nbsp;||
            </p>
            
            <div class="commentary">
               
               <p>[<a href="" class="note" title="etatkoṣṭakāntargatapāṭhaḥ kāśīmudritapustake prakāśakapramādānmūle patita upalabhyate">*</a>balabhadraṃ prati kṛṣṇavākyaṃ samudratīrabhūvarṇanaparam&nbsp;| vividhāni dhavānāṃ tarubhedānāṃ
                  vanāni yasyāṃ sā&nbsp;| nāgeṣu sarpeṣu gardhenābhilāṣeṇa bubhukṣayā ṛddhaiḥ sabhṛddhairnānāvidhairvibhiḥ
                  pakṣibhirvitataṃ vyāptaṃ gaganaṃ yasyāṃ sā&nbsp;| anāmena anamanena majjanto janā yasyāṃ
                  sā&nbsp;| bahūdaketyarthaḥ&nbsp;| yadvā asya viṣṇornāma nimajjantaḥ&nbsp;| tatparā iti yāvat&nbsp;| tādṛśā
                  janā yasyāṃ sā&nbsp;| avidyamānā naro 'rvācīnā manuṣyā yasyāṃ sā&nbsp;| samāsāntavidheranityatvāt
                  ‘nadyṛtaśca’ iti na kap&nbsp;| yadvā&nbsp;| avidyamāna o viṣṇuryasyāṃ sā&nbsp;| yadvā&nbsp;| anāmani viṣṇunāmani
                  majjabhdyastatparebhyo jātaṃ nānaṃ yasyāṃ sā&nbsp;| naṃ jñānam&nbsp;| tattvajñānamiti yāvat&nbsp;|
                  na naṃ anaṃ na anaṃ nānam&nbsp;| rurūṇāṃ ﻿<span class="pageinfo">[page 211]</span>śaśānāṃ ca lalanaṃ krīḍanaṃ yatra sā&nbsp;| nau āvayorabandhuṃ vairiṇaṃ dhunānā nāśayantī
                  hi niścitaṃ mama hitaṃ tanoti sā&nbsp;| avidyamānamānanaṃ mukhaṃ yasya saḥ&nbsp;| mukhaṃ vinaiva
                  jāyamāna ityarthaḥ&nbsp;| īdṛśo yaḥ svasvanaḥ śabdastatra anāḥ prāṇā yasyāṃ sā&nbsp;| udakaśabdavatītyarthaḥ&nbsp;||]
               </p>
               
            </div> 
            
            <div class="commentary">
               
               <p><b>vividheti</b>&nbsp;| vividhāni dhavavanāni yasyāṃ sā tathā&nbsp;| dhavo viṭkhadiraḥ&nbsp;| nāgān sarpān hastino
                  vā gṛdhyantyabhilaṣantīti nāgagardhāḥ&nbsp;| arddhā upacitā nānāvayo vicitrāḥ pakṣiṇastairvitataṃ
                  vyāptaṃ gaganaṃ yasyāṃ sā tathā&nbsp;| kallolaparamparābhiranāmaṃ namanaśūnyam&nbsp;| majjantaḥ
                  snānto janā yasyāṃ sā&nbsp;| anā strīrūpā&nbsp;| rurūṇāṃ śaśānāṃ ca lalanamutphālo yasyāṃ sā
                  tathābhūtā&nbsp;| nau āvayorabandhuṃ śatruṃ dhunānā kṣipantī&nbsp;| hariprabodhe balabhadrasya
                  kṛṣṇaṃ pratyuktiḥ&nbsp;| yasmānmama hitatanā hitaṃ tanoti&nbsp;| anānano mukhaśūnyaḥ yaḥ sva
                  ātmā tena svanānā śabdāyamānā&nbsp;| śīle cānaś&nbsp;| ‘anityamāgamaśāsanam’ iti mugabhāvaḥ&nbsp;|
                  yadi vā anānano mukhaṃ vinā kṛtaḥ svakīyaḥ svano yasyāḥ sā&nbsp;| anitītyanā prāṇayuktā&nbsp;|
                  antarṇītevārthaṃ caitat&nbsp;| varṇadvayaparyantamāvṛttiḥ sūkṣmatā&nbsp;| saivaikavarṇagocarā
                  sūkṣmatarā&nbsp;||
               </p>
               
            </div> 
            
            <p>pādasaṃdhāvanyabhedocchedena sthūlaṃ yathā—</p>
            
            <div class="lg">
               <div class="udāharaṇa">
                  <span class="l">‘upoḍharāgāpyabalā madena sā madenasā manyurasena yojitā&nbsp;|</span>
                  <span class="l">na yojitātmānamanaṅa‍gatāpitāṃ gatāpi tāpāya mamāsa neyate&nbsp;|| 128&nbsp;||’</span>
                  
               </div>
            </div>
            
            <p>atrāntādisaṃdaṃśādavyapetaṃ pravartate&nbsp;| vyapetaṃ tu pādasaṃdhiṣu nivartata ityasthānayamakamidaṃ
               sthūlāvṛtteḥ, saṃdhisthūlāvyapetamucyate&nbsp;||
            </p>
            
            <div class="commentary">
               
               <p><b>pādasaṃdhāviti</b>&nbsp;| ‘svabhede cānyabhede ca’ ityatra vyapetāvyapetayoḥ svatvamanyatvaṃ ca vyākhyeyaṃ
                  prakaraṇāt&nbsp;| tattve prasaṅa‍ge ca yathāsaṃbhavaṃ saptamī yojanīyā&nbsp;| madena prāptarāgāpi
                  tata eva manmathonmādena tāpitā uttāpaṃ gatāpi yadātmānamabalā na yojitavatī tannūnaṃ
                  madenasā madīyaduritena bhūyo 'pi mānarasaṃ prāpitā syāt&nbsp;| ata eveyate vaktumaśakyāya
                  saṃtāpāya nāseti kākvā tāpaprakarṣabhaṇanam&nbsp;| <b>yojiteti</b>&nbsp;| yojayatergatyarthatvamāśritya kartari ktaḥ&nbsp;| ‘gatyarthākarmaka-’ ityādau cakārasyānuktasamuccayārthatvādvā&nbsp;|
                  atra prathamadvitīyayostṛtīyacaturthayoścāntarato vicchidya pāṭhe kriyamāṇe saṃdhiṣu
                  vyapetaprasaṅa‍gaḥ syāt&nbsp;| nirantarapaṭhitau tu sa nivartate&nbsp;| ﻿<span class="pageinfo">[page 212]</span>yathaiva ca vṛttaucitīvaśātsaubhāgyamunmiṣati, tena vyapetabādhādavyapetapuraskārastadidamāha—<b>atretyādi</b>&nbsp;| saṃdaṃśaḥ saṃdhānam&nbsp;||
               </p>
               
            </div> 
            
            <p>anyabhedānucchedena sūkṣmaṃ yathā—</p>
            
            <div class="lg">
               <div class="udāharaṇa">
                  <span class="l">‘matāṃ dhunānāramatāmakāmatāmatāpalabdhāgrimatānulomatā&nbsp;|</span>
                  <span class="l">matāvayatyuttamatāvilomatāmatāmyataste samatā na vāmatā&nbsp;|| 129&nbsp;||’</span>
                  
               </div>
            </div>
            
            <p>atra vyapetānucchedenaiva pādasaṃdhiṣvavyapetamutpadyate ityasthānayamakamidaṃ sūkṣmāvṛtteḥ
               saṃdhisūkṣmāvyapetamucyate&nbsp;||
            </p>
            
            <div class="commentary">
               
               <p>matāṃ saṃmatāmāramatāṃ yogināmakāmatāṃ vītarāgatāṃ dhunānādhaḥkurvāṇā&nbsp;| atāpo 'nāyāsastena
                  labdhe 'grimatānulomate śreṣṭhatānukūlye yayā sā&nbsp;| ataevottamatāyā vilomatāmatirekamayatī
                  na gacchantī īdṛśī tavātāmyataḥ saṃsārakhedenābādhyamānasya matau samatā na tu vāmatā
                  vaiṣamyamiti&nbsp;| atra pratipādamādimadhyānteṣu vyapetayamakamupalabhyate&nbsp;| saṃdhiṣu
                  ca saṃdaṃśapāṭhādasthānayamakavyapetaṃ ca&nbsp;| na ca pūrvopalabdhaṃ bādhyate&nbsp;| na vā
                  saṃdhau viratiriti prasaṅa‍gaḥ saṃgacchate&nbsp;| tena vyapetānucchedakametadavyapetam&nbsp;|
                  atrāpi vṛttaucitī sarvasvāyate&nbsp;||
               </p>
               
            </div> 
            
            <p>svabhede pūrvabhedānucchedena sthūlaṃ yathā—</p>
            
            <div class="lg">
               <div class="udāharaṇa">
                  <span class="l">‘satamāḥ satamālo yaḥ pārāpārāyataḥ sa dāvo 'dāvaḥ&nbsp;|</span>
                  <span class="l">lokālokānukṛtiḥ sahyaḥ sahyayamanabhrakūṭaiḥ kūṭaiḥ&nbsp;|| 130&nbsp;||’</span>
                  
               </div>
            </div>
            
            <p>atra viṣamapādayoḥ samapādāvante 'vatiṣṭhamānāvādiyamakādyantayamakayorādimadhyāntayamakatāmāpādayantaḥ
               pārāpāreti sahyaḥ sahya ityāvṛttī sthūle evādimadhyayamakavyapadeśaṃ ca labhete ityasthānayamakamidam&nbsp;|
               svabhede pūrvabhedānucchedi sthūlāvyapetamucyate&nbsp;||
            </p>
            
            <div class="commentary">
               
               <p><b>satameti</b>&nbsp;| tamo 'tra gahanatā tayā satamāḥ sāndhakāram&nbsp;| pārā nāma nadī tasyāḥ pāre āyato
                  vistīrṇo dāvo vanaṃ tadbahulatvādadāvo vanavahniprabhāvarahito lokālokaścakravālākhyaḥ
                  parvatastadanukṛtistatsadṛśo yaḥ so 'yaṃ sahyanāmā girirabhrakūṭaśūnyaiḥ kūṭaiḥ śṛṅa‍gairlakṣitaḥ&nbsp;|
                  hiśabdo vākyālaṃkāre&nbsp;| atra prathamatṛtīyayorādau dvitīyacaturthayorādyantayorvyapetayamakameva
                  vartate&nbsp;| tadanucchedenaiva saṃdaṃśa-﻿<span class="pageinfo">[page 213]</span>pāṭhādiyamakayorādyantayamakayoścāvyapetādimadhyāntayamakatā prakāśate&nbsp;| yato dvitīyacaturthapādayorādimadhyāntayamakameva
                  madhyayamakabhūmikāmavagāhate&nbsp;| atrāpi vṛttaucitī gaveṣaṇīyā&nbsp;| tadetadvivaraṇe vyaktameveti&nbsp;||
               </p>
               
            </div> 
            
            <p>tadeva svānyabhedocchedi sūkṣmaṃ yathā—</p>
            
            <div class="lg">
               <div class="udāharaṇa">
                  <span class="l">‘sanākavanitaṃ nitambaruciraṃ ciraṃ suninadairnadairvṛtamamum&nbsp;|</span>
                  <span class="l">mahāphaṇavato 'vato rasaparā parāstavasudhā sudhādhivasati&nbsp;|| 131&nbsp;||’</span>
                  
               </div>
            </div>
            
            <p>atra pādāntādiṣu vyapetaṃ yadā madhyeṣvavyapetaṃ tadubhayamapi pādāntādisaṃhitāyāmavyapetamabhinnajātīyaṃ
               jāyate&nbsp;| na ca prācīnāṃ madhyayamakatāṃ jahātītyasthānayamakamidaṃ sūkṣmāvṛtteranyato
               bhedena svabhedānucchedi sūkṣmāvyapetamucyate&nbsp;| ubhayamapi caitadevaṃvidheṣveva chandaḥsu
               draṣṭavyam&nbsp;||
            </p>
            
            <div class="commentary">
               
               <p><b>sanāketi</b>&nbsp;| nākavanitāḥ svargastriyastābhiḥ sahitam, yato nitambe svacchandaviharaṇocite ruciraṃ
                  manojñam, suninadaiḥ śobhanaśabdairmahāphaṇavān vāsukiravato
                  rakṣato rasaparā rasanīyeṣu śreṣṭhā&nbsp;| parāstavasudhā tyaktabhūbhāgā&nbsp;| sudhā pīyūṣam&nbsp;|
                  atra pratipādaṃ nitaṃ nitamityādikamavyapetam&nbsp;| saṃdhiṣu ca viratipāṭhe ciraṃ ciramityādi
                  vyapetaṃ pratīyate&nbsp;| tatra saṃdaṃśe kriyamāṇe vyapetaṃ nivartate&nbsp;| avyapetaṃ tu madhyayamakamavatiṣṭhata
                  eva&nbsp;| tatsarvamidamavyapetameva jāyate&nbsp;| atrāpi vṛttaucitī pūrvavadeva śaraṇamityupasaṃhāre
                  darśayati—<b>ubhaṃyamapi caitaditi</b>&nbsp;| sthūlasūkṣmabhāvena saṃdhiyamakamubhayam&nbsp;||
               </p>
               
            </div> 
            
            <p>pāde sthūlavyapetaṃ yathā—</p>
            
            <div class="lg">
               <div class="udāharaṇa">
                  <span class="l">‘akhidyatāsannamudagratāpaṃ raviṃ dadhāne 'pyaravindadhāne&nbsp;|</span>
                  <span class="l">bhṛṅa‍gāvaliryasya taṭe nipītarasā namattāmarasā na mattā&nbsp;|| 132&nbsp;||’</span>
                  
               </div>
            </div>
            
            <p>atra mā bhūdavyapetaprasaṅa‍ga ityekamevākṣaraṃ vihāya sthūlāvṛttidvayena ślokapādayorvyāptatvādādimadhyāntatā
               na saṃbhavatītyasthānayamakamidaṃ sthūlavyapetamucyate&nbsp;||
            </p>
            
            <div class="commentary">
               
               <p><b>akhidyateti</b>&nbsp;| yasya girestaṭe ravimādityamudagratāpaṃ dadhāne 'pi bhṛṅa‍gāvalirbhramaramālā nākhidyata&nbsp;|
                  yato 'ravindadhāne padmānāṃ nidhānabhūte nipītarasā āsvādita﻿-<span class="pageinfo">[page 214]</span>makarandā&nbsp;| ata eva mattā namanti tāmarasāni yasyāḥ sakāśātsā tathā&nbsp;| bharanamitapadmakuharapraveśānmadhurasasevayā
                  ca bhramaramālayā khedo nādhigataḥ&nbsp;| atra dvitīyacaturthapādayoḥ ‘raviṃ dadhāne ravindradhāne’
                  iti, ‘rasā namattā rasā na mattā’ iti dvābhyāmeva vṛttibhyāṃ vyāptatvādādyādivibhāgāsaṃbhave
                  asthānayamakamevedam&nbsp;| vyapetaṃ tu kathaṃ bhavatītyata āha—<b>mā bhūditi</b>&nbsp;||
               </p>
               
            </div> 
            
            <p>pāda eva sūkṣmavyapetaṃ yathā—</p>
            
            <div class="lg">
               <div class="udāharaṇa">
                  <span class="l">‘kareṇuḥ prasthito 'neko reṇurghaṇṭāḥ sahasraśaḥ&nbsp;|</span>
                  <span class="l">kare 'ṇuḥ śīkaro jajñe reṇustena śamaṃ yayau&nbsp;|| 133&nbsp;||’</span>
                  
               </div>
            </div>
            
            <p>atra viṣamapādayoḥ kareṇuḥ kare 'ṇurityādāvāvṛttam&nbsp;| samapādayostu reṇureṇuriti&nbsp;|
               tattu svāpekṣayā na madhyamanyāpekṣayā nādirityasthānayamakamidaṃ sūkṣmavyapetamucyate&nbsp;||
            </p>
            
            <div class="commentary">
               
               <p><b>kareti</b>&nbsp;| kareṇurhastī prasthitaścalitastena ghaṇṭā reṇuraśabdāyanta&nbsp;| sahasraśa iti kriyāviśeṣaṇam&nbsp;|
                  sthūlahaste 'ṇuḥ sītkāravikīrṇatayā paramāṇusādbhūtaḥ&nbsp;| tena śīkareṇa&nbsp;| nanu viṣamapādayorādyakṣareṇa
                  vinākaraṇena madhye samapādayoḥ punarādāveva reṇurityāvṛttirasti tatkathamasthānayamakamidamityata
                  āha—<b>tattviti</b>&nbsp;| anto vṛttairasaṃbhāvitatvādādau madhye vā sā vācyā&nbsp;| na ceyamapi saṃbhavati&nbsp;| reṇureṇuriti
                  śabdabhāgamapekṣya pravṛttāyāmāvṛttau tadvirahāt&nbsp;||
               </p>
               
            </div> 
            
            <p>śloke sthūlavyapetaṃ yathā—</p>
            
            <div class="lg">
               <div class="udāharaṇa">
                  <span class="l">‘jayanti te sadā dehaṃ namasyanti jayanti te&nbsp;|</span>
                  <span class="l">bhavānyato namasyanti sadādehaṃ bhavānyataḥ&nbsp;|| 134&nbsp;||’</span>
                  
               </div>
            </div>
            
            <p>atra sthūlavyapetāvṛtticatuṣṭayena śloko 'pi vyāpta ityādimadhyāntābhāvādasthānayamakamidaṃ
               sthūlavyapetamucyate&nbsp;||
            </p>
            
            <div class="commentary">
               
               <p>he jayanti, ye tava dehaṃ durgātārādirūpeṇa prapañcamānāṃ mūrtiṃ sadā namasyanti te
                  jayanti sarvotkarṣeṇa vartante&nbsp;| yatasta eva bhavānsaṃsārasaraṇimasyanti kṣipanti&nbsp;|
                  bhavātparameśvarāt anyatā bhedastenonamataḥ śreyasa ādānaṃ grahaṇaṃ yatra tādṛśī īhā
                  ceṣṭā yatreti dvayamasanakriyāviśeṣaṇam&nbsp;| atra jayanti te iti prathamadvitīyayorādyantau
                  ﻿<span class="pageinfo">[page 215]</span>sadādehamiti prathamacaturthayorantādī namasyantīti dvitīyatṛtīyayorbhavānyata iti
                  ca tṛtīyacaturthayorādyantau ca sthūlāvṛttyā vyāptāviti anāvṛttabhāgābhāvācchloke
                  sthūlavyapetamasthānayamakamidam&nbsp;||
               </p>
               
            </div> 
            
            <p>śloka eva sūkṣmamavyapetaṃ yathā—</p>
            
            <div class="lg">
               <div class="udāharaṇa">
                  <span class="l">‘yāmānītānītāyāmā lokādhīrādhīrālokā&nbsp;|</span>
                  <span class="l">senāsannāsannā senāsāraṃ hatvāha tvā sāram&nbsp;|| 135&nbsp;||’</span>
                  
               </div>
            </div>
            
            <p>atra yadyapi yāmāyāmetyādau vyapetamādyantayamakaṃ nītānītetyādau ca madhyayamakamavyapetaṃ
               vidyate, tathāpi maṇḍūkaplutyā gatapratyāgateryateśca naitadullikhati api tu śloko
               'pi dvābhyāṃ dvābhyāmakṣarābhyāṃ sūkṣmavṛttyā vyāpta iva lakṣyate&nbsp;| tenāsthānayamakamidamādimadhyāntānāmabhāvātsūkṣmāvṛtteḥ
               sūkṣmavyapetamucyate&nbsp;||
            </p>
            
            <div class="commentary">
               
               <p><b>yāmeti</b>&nbsp;| mānibhiritā saṃgatā&nbsp;| yadvā yāmena praharamātreṇānītā prāpitā&nbsp;| śatrūñjitvetyarthaḥ&nbsp;|
                  ānītaḥ prāpita āyāmo vṛddhiryasyāḥ sā tathā&nbsp;| pālanena lokānāmādhimīrayati kṣipatīti
                  lokādhīrādhīrairaprāptasamarasaṃbhramairālokyata iti dhīrālokā&nbsp;| saha inā senānyā
                  vartata iti senā, asannā avasādarahitā evaṃbhūtā yā senā sā āsannā nikaṭavartinī satī
                  āramarisamūhaṃ hatvā tvā tvāṃ sāraṃ kāryasiddhiṃ āha bravīti&nbsp;| nanu yāmā yāmā, lokāloketyādikamādyantayornītānītetyādikaṃ
                  tu padacatuṣṭayasyāpi madhya iti vyapetam, ādyantavyapetayamakaṃ tu madhyayamakamiti
                  sthānayamakamevedam&nbsp;| saṃkaro 'pi na pṛthag yamakatāṃ prayojayatītyata āha—<b>atra yadyapīti</b>&nbsp;| yāmetyādikamādāvanusaṃdhāya varṇacatuṣkavyavadhinā pādānte 'nusaṃdhīyamānaṃ maṇḍūkaplutiṃ
                  prayojayatīti na tathā sollekham&nbsp;| yāmānītetyādisthūlacatuṣkapratyāgatena nītāyāmetyādinātyantamudbhaṭena
                  yamakacchāyā tirodhīyata iti ca na sollekham&nbsp;| madhyādikamavyapetaṃ sollekhamityapi
                  na vācyam&nbsp;| yāmānītetyādibandhacchāyārthakayatikaraṇenānullekhatvāt&nbsp;| ślokastu dvābhyāṃ
                  dvābhyāmāvṛttibhyāṃ vyāpta iti samudāyasollekhataiva&nbsp;| tadidamuktaṃ maṇḍūkaplutyā
                  gatapratyāgateryateśceti madhye yatikṛto vyavāyo boddhavyaḥ&nbsp;| atrāpi vṛttaucityamanusaraṇīyam&nbsp;||
               </p>
               
            </div> 
            ﻿<span class="pageinfo">[page 216]</span>
            
            <p>pādasaṃdhau sthūlavyapetaṃ yathā—</p>
            
            <div class="lg">
               <div class="udāharaṇa">
                  <span class="l">‘haṭhapītamahārāṣṭrīdaśanacchadapāṭalā&nbsp;|</span>
                  <span class="l">pāṭalākalikānekairekaikā lilihe 'libhiḥ&nbsp;|| 136&nbsp;||’</span>
                  
               </div>
            </div>
            
            <p>atrāpi prāgvadeva yativicchedātpūrvottarārdhayorasaṃhitāyāṃ pāṭalā pāṭaletyāvṛtternāvyapetayamakatvam&nbsp;|
               na caitatpādayorādāvante vā śakyate vaktum&nbsp;| api tvekasyādāvanyasya vāntyasthāne yamakamidaṃ
               sthūlāvṛtteḥ sthūlavyapetamucyate&nbsp;| na caitadvācyamupoḍharāgetyādau kāñcīyamake 'pyayaṃ
               nyāya iti&nbsp;| tasyaiva tathābhūtalakṣaṇatvāt&nbsp;||
            </p>
            
            <div class="commentary">
               
               <p><b>haṭheti</b>&nbsp;| haṭhapānena tāmbūlarāgo niḥśeṣitastena prāptaparabhāgasahajarāgonmeṣaḥ&nbsp;| vyavadhāyakaśabdābhāve
                  kathamidaṃ vyapetamityata āha—<b>atrāpi prāgvaditi</b>&nbsp;| nanūpoḍharāgetyādau pūrvodāhṛte 'pi yativicchedādasti vyavadhānātko 'sya viśeṣa
                  ityāśaṅa‍kyāha—<b>na ceti</b>&nbsp;|
               </p>
               
            </div> 
            
            <p>kāñcīyamaka evāvyapetāsthānayamakabhede sūkṣmavyapetaṃ yathā—</p>
            
            <div class="lg">
               <div class="udāharaṇa">
                  <span class="l">‘dharādharākāradharā dharābhujāṃ bhujā mahīṃ pātumahīnavikramāḥ&nbsp;|</span>
                  <span class="l">kramātsahante sahasā hatārayo rayoddhurā yānadhurāvalambinaḥ&nbsp;|| 137&nbsp;||’</span>
                  
               </div>
            </div>
            
            <p>atrāntyapāde dhurā dhureti sūkṣmavyapetaṃ vartate&nbsp;|</p>
            
            <div class="commentary">
               
               <p>dharādharaḥ śeṣo mahīṃ pātuṃ sahata ityanvayaḥ&nbsp;||</p>
               
            </div> 
            
            <p>svabhedānyabhedayoḥ sthūlaṃ sūkṣmaṃ ca yathā—</p>
            
            <div class="lg">
               <div class="udāharaṇa">
                  <span class="l">‘sālaṃ vahantī suratāpanīyaṃ sālaṃ taḍidbhāsuratāpanīyam&nbsp;|</span>
                  <span class="l">rakṣobharakṣobharasatrikūṭā laṅa‍kākalaṅa‍kākalikādrikūṭā&nbsp;|| 138&nbsp;||’</span>
                  
               </div>
            </div>
            
            <p>atra sālaṃ sālamiti svabhede suratāpanīyaṃ suratāpanīyamiti sthūlaḥ&nbsp;| rakṣobharakṣobha
               laṅa‍kākalaṅa‍keti anyabhede kūṭā kūṭeti sūkṣmavyapete bhedo vartate&nbsp;| tadidamasthānayamakaṃ
               sthūlasūkṣmamucyate&nbsp;||
            </p>
            
            <div class="commentary">
               
               <p><b>sālamiti</b>&nbsp;| sālaḥ prākāraḥ&nbsp;| surāṇāṃ tāpanaṃ saṃtāpajananaṃ tasmai hitamala﻿-<span class="pageinfo">[page 217]</span>matyarthaṃ sā laṅa‍kā&nbsp;| tapanīyaṃ suvarṇam&nbsp;| tāpanīyaṃ ca tadbhāsuraṃ ceti karmadhārayaḥ&nbsp;|
                  rakṣasāṃ bharaḥ samūhastasya kṣobhaḥ prakarṣajaḥ kolāhalaḥ&nbsp;| trikūṭaḥ suvelaḥ&nbsp;| akalaṅa‍kā
                  doṣarahitā&nbsp;| akalikāni kalirahitānyadrikūṭāni suvelaśikharāṇi yasyāṃ sā tathā&nbsp;|
               </p>
               
            </div> 
            
            <p>yatsūkṣmaṃ bhāgaṃ bahvāvṛtti tadapi sthūlasūkṣmameva&nbsp;| yathā—</p>
            
            <div class="lg">
               <div class="udāharaṇa">
                  <span class="l">‘madhurayā madhubodhitamādhavī madhusamṛddhisamedhitamedhayā&nbsp;|</span>
                  <span class="l">madhukarāṅa‍ganayā muhurunmadadhvanibhṛtā nibhṛtākṣaramujjage&nbsp;|| 139&nbsp;||’</span>
                  
               </div>
            </div>
            
            <div class="commentary">
               
               <p><b>yatsūkṣmaṃ bhāgamiti</b>&nbsp;| bhāgaśo vivicyamānaṃ sūkṣmameva, vṛttibhūyastayā tu sthūlamiva prathata iti sūkṣmekṣikayābhidhānam&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">sthānāsthānavibhāgo 'yamavyapetavyapetayoḥ&nbsp;|</span>
                  <span class="l">krameṇoktastayoreva pādabhedo 'tha kathyate&nbsp;|| 65&nbsp;||</span>
                  
               </div>
            </div>
            
            <div class="commentary">
               
               <p>kramaprāptamidānīṃ pādayamakamudāhiyata ityāha—<b>sthānāsthāneti</b>&nbsp;||
               </p>
               
            </div> 
            
            <p>tatra vyapetabhedeṣu prathamapādayorāvṛttiryathā—</p>
            
            <div class="lg">
               <div class="udāharaṇa">
                  <span class="l">‘na mandayāvarjitamānasātmayā namandayāvarjitamānasātmayā&nbsp;|</span>
                  <span class="l">urasyupāstīrṇapayodharadvayaṃ mayā samāliṅa‍gyata jīviteśvaraḥ&nbsp;|| 140&nbsp;||’</span>
                  
               </div>
            </div>
            
            <div class="commentary">
               
               <p><b>na mandeti</b>&nbsp;| mandayā tatkālocitapratipattividhurayā āvarjito māna īrṣyāroṣalakṣaṇo yayā sā tathā&nbsp;|
                  sātmā ātmavatī&nbsp;| anayoḥ karmadhārayaḥ&nbsp;| namanpādānte luṭhannapi dayāvarjitau mānasātmānau
                  yasyā iti bahuvrīherḍāp&nbsp;||
               </p>
               
            </div> 
            
            <p>tatraiva dvitīyatṛtīyayoryathā—</p>
            
            <div class="lg">
               <div class="udāharaṇa">
                  <span class="l">‘dṛś‍yastvayāyaṃ purataḥ payasvānānākalālī rucireṇa netrā&nbsp;|</span>
                  <span class="l">nānākalālī rucireṇanetrā devī yadasmādajani svayaṃ śrīḥ&nbsp;|| 141&nbsp;||</span>
                  
               </div>
            </div>
            
            <div class="commentary">
               
               <p>ānākaṃ svargāvadhi lalanamullāsastacchīlaḥ rucireṇa manohareṇa netrā nāyakena nānākalānāṃ
                  cātuḥṣaṣṭikīnāmālī paramparā&nbsp;| eṇanetrā hariṇalocanā&nbsp;| dvayamapi śrīviśeṣaṇam&nbsp;||
               </p>
               
            </div> 
            
            <p>evaṃ tṛtīyacaturthayorapi yathā—</p>
            
            <div class="lg">
               <div class="udāharaṇa">
                  <span class="l">‘smarānalo mānavivardhito yaḥ sa nirvṛtiṃ te kimapākaroti&nbsp;|</span>
                  <span class="l">samaṃ tatastāmarase kṣaṇena samantatastāmarasekṣaṇe na&nbsp;|| 142&nbsp;||’</span>
                  
               </div>
            </div>
            ﻿<span class="pageinfo">[page 218]</span>
            
            <div class="commentary">
               
               <p>samaṃ samakālaṃ kṣaṇena tato vistīrṇastāmanubhavaikasākṣicintānuvṛttilakṣaṇāṃ nirvṛtimarase
                  iti sopālambhasaṃbodhanam&nbsp;| samantataḥ sarvatastāmarasekṣaṇe kamalanetre na kimapākarotīti
                  pūrveṇa saṃbandhaḥ&nbsp;||
               </p>
               
            </div> 
            
            <p>vyapetabhedeṣu prathamatṛtīyayoryathā—</p>
            
            <div class="lg">
               <div class="udāharaṇa">
                  <span class="l">‘sabhā surāṇāmabalā vibhūṣitā guṇaistavārohi mṛṇālanirmalaiḥ&nbsp;|</span>
                  <span class="l">sa bhāsurāṇāmabalā vibhūṣitā vihārayannirviśa saṃpadaḥ purām&nbsp;|| 143&nbsp;||’</span>
                  
               </div>
            </div>
            
            <div class="commentary">
               
               <p>abalā balākhyena dānavena rahitā vibhunā śakreṇādhyāsitā surāṇāṃ devānāṃ sabhā mṛṇālanirmalaistava
                  guṇairārohi yataḥ, ataḥ sa tvaṃ purāmabalā vibhūṣitāḥ striyo 'laṃkṛtā vihārayan bhāsurāṇāṃ
                  satāṃ saṃpado nirviśetyāśaṃsā&nbsp;||
               </p>
               
            </div> 
            
            <p>tatraiva prathamacaturthayoryathā—</p>
            
            <div class="lg">
               <div class="udāharaṇa">
                  <span class="l">‘kalaṃ kamuktaṃ tanumadhyanāmikāstanadvayīṃ ca tvadṛte na hantyataḥ&nbsp;|</span>
                  <span class="l">na yāti bhūtaṃ gaṇane bhavanmukhe kalaṅa‍kamuktaṃ tanumadhyanāmikā&nbsp;|| 144&nbsp;||’</span>
                  
               </div>
            </div>
            
            <div class="commentary">
               
               <p>kalaṃ madhurāvyaktaṃ uktaṃ bhāṣitaṃ tanormadhyasya bhareṇa nāmikāstanadvayīṃ ca tvāṃ
                  vihāya kaṃ nāyakaṃ hanti vaśīkaroti&nbsp;| ato jitendriyeṣu prathamagaṇanīye tvayi sati
                  kalaṅa‍kamuktaṃ nirdoṣaṃ tanumadhi śarīramadhikṛtya bhūtamanāmikā 'nāmikāṅa‍guliḥ
                  na yāti parasya tvatsadṛśasyābhāvāt&nbsp;| nirdoṣo hi loke ūrdhvāṅa‍gulyā nirdiś‍yate&nbsp;||
               </p>
               
            </div> 
            
            <p>evaṃ dvitīyacaturthayorapi yathā—</p>
            
            <div class="lg">
               <div class="udāharaṇa">
                  <span class="l">‘yā bibharti kalavallakīguṇasvānamānamatikālimālayā&nbsp;|</span>
                  <span class="l">nātra kāntamupagītayā tayāsvānamā namati kālimālayā&nbsp;|| 145&nbsp;||’</span>
                  
               </div>
            </div>
            
            <div class="commentary">
               
               <p>vallakīguṇasvāno vīṇāśabdastasya mānaṃ yā bibharti&nbsp;| kālimnaḥ ś‍yāmatāyā ālayā kajjalaprabhṛtīnatītya
                  varṇaprakarṣeṇa yā sthitā, tayā gātumupakrāntayā bhramaramālayā hetubhūtayā kā nāmātra
                  parvataṃ kāntaṃ na namati na praṇamatīti na, na sukhena ānamyate iti asvānamā yā prāgāsīt
                  sāpyuddīpanaprakarṣe niḥśeṣitamānā namatītyarthaḥ&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">ardhābhyāsaḥ samudgaḥ syāttasya bhedāstrayo matāḥ&nbsp;|</span>
                  <span class="l">vyapetaścāvyapetaśca ubhayātmā ca sūribhiḥ&nbsp;|| 66&nbsp;||</span>
                  
               </div>
            </div>
            ﻿<span class="pageinfo">[page 219]</span>
            
            <p>teṣu vyapeto yathā—</p>
            
            <div class="lg">
               <div class="udāharaṇa">
                  <span class="l">‘anekapādabhramadabhrasālaṃ mānye dṛśābhīrupatattrikūṭam&nbsp;|</span>
                  <span class="l">anekapādabhramadabhrasālaṃ mānye dṛśā bhīru patattrikūṭam&nbsp;|| 146&nbsp;||’</span>
                  
               </div>
            </div>
            
            <div class="commentary">
               
               <p>anekeṣu pādeṣu pratyantaparvateṣu bhramantyabhrāṇi meghā eva sālo varaṇaḥ prākāraḥ,
                  mānyāḥ pūjārhā īdṛśā yathādṛś‍yaṃ tathaiva manohāriṇo 'bhīravo bhayarahitāḥ patattrikūṭāḥ
                  pakṣisaṅa‍ghā yatra, anekapā hastinasteṣāmadabhra utkaṭo madastaṃ bharanti dhārayantīti
                  mūlavibhujāditvātkapratyaye anekapādabhramadabhrāḥ sālā vṛkṣā yatra&nbsp;| mānye bhīrviti
                  saṃbodhanadvayam&nbsp;| mānaḥśṛṅa‍gārabhāvastadarhā dṛśā trikūṭaṃ parvatamālokayeti&nbsp;||
               </p>
               
            </div> 
            
            <p>avyapeto yathā—</p>
            
            <div class="lg">
               <div class="udāharaṇa">
                  <span class="l">‘ghanaṃ vidāryārjunabāṇapūgaṃ ghanaṃ vidāryārjunabāṇapūgam&nbsp;|</span>
                  <span class="l">sasāra bāṇo 'yugalocanasya sasārabāṇo 'yugalocanasya&nbsp;|| 147&nbsp;||’</span>
                  
               </div>
            </div>
            
            <div class="commentary">
               
               <p>vidārī kandabhedaḥ, arjunaḥ kakubhaḥ, bāṇo gulmaviśeṣaḥ, pūgo guvākaḥ&nbsp;| vṛkṣadvandvatvātpākṣika
                  ekavadbhāvaḥ&nbsp;| arjunaḥ pārthastasya bāṇapūgaṃ śaऱsamūhastaṃ vidārya bhittvā&nbsp;| ayugalocanastrinetraḥ
                  kirātasvarūpadharastasya sasāra gataḥ sārabāṇa utkṛṣṭaśabdastena sahito 'yugadvitīyaḥ,
                  alocanasya durjñānasya&nbsp;||
               </p>
               
            </div> 
            
            <p>vyapetāvyapeto yathā—</p>
            
            <div class="lg">
               <div class="udāharaṇa">
                  <span class="l">‘kalāpināṃ cārutayopayānti vṛndāni lāpoḍhaghanāgamānām&nbsp;|</span>
                  <span class="l">vṛndānilāpoḍhaghanāgamānāṃ kalāpināṃ cārutayo 'payānti&nbsp;|| 148&nbsp;||’</span>
                  
               </div>
            </div>
            
            <p>pādatrayābhyāsastu nātisundara iti tadbhedā nodāhriyante&nbsp;||</p>
            
            <div class="commentary">
               
               <p>ke pānīye lapanaśīlā haṃsāsteṣāṃ vṛndāni cārutayā manojñabhāvenopayānti saṃgacchante&nbsp;|
                  lāpena parasparasaṃlāpamātreṇoḍhaḥ prāpto ghano nirantara āgama āgamanaṃ yeṣām&nbsp;| vṛndānilo
                  vātyā tenāpọdho nirākṛto ghanāgamo meghadurdinaṃ kalāpino mayūrā ārutayaḥ samantataḥ
                  kekāyitāni apayānti tirobhavanti&nbsp;| ekaśloke pādatrayābhyāsasyāsaṃbhavācchlokāntare
                  ca tathā saundaryābhāvātpādatrayābhyāso na cintanīya ityata āha—<b>pādatrayeti</b>&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">ekākāracatuṣpādaṃ mahāyamakamucyate&nbsp;|</span>
                  <span class="l">ślokābhyāsaśca tatrādyaṃ punarabhyāsamarhati&nbsp;|| 67&nbsp;||</span>
                  
               </div>
            </div>﻿<span class="pageinfo">[page 220]</span>
            
            <div class="commentary">
               
               <p>idānīṃ kramaprāptaṃ mahāyamakaṃ lakṣayannāha—<b>ekākāreti</b>&nbsp;| dvividhamekākāraṃ bhavati&nbsp;| ekabhāvṛtticatuṣkeṇa, aparabhāvṛttyaṣṭakena&nbsp;| tadidamuktamādyaṃ
                  punaranāvṛttamiti&nbsp;| pratipādamavāntarāvṛttibhedenaivāṣṭakanirvāhāt&nbsp;||
               </p>
               
            </div> 
            
            <p>tatrāvyapetabhede mahāyamakaṃ yathā—</p>
            
            <div class="lg">
               <div class="udāharaṇa">
                  <span class="l">‘sabhāsamānāsahasāparāgātsabhāsamānā sahasā parāgāt&nbsp;|</span>
                  <span class="l">sabhāsamānā sahasāparāgātsabhāsamānā sahasāparāgāt&nbsp;|| 149&nbsp;||’</span>
                  
               </div>
            </div>
            
            <div class="commentary">
               
               <p>bhāsaḥ kāntiḥ, mānaścittasamunnatiḥ pūjā vā, āsaḥ śatruvidhūnanam, hasaḥ smeratā,
                  etaiḥ saha vartate iti sabhāsamānāsahasā yato 'parāgaṃ cittakāluṣyamatti&nbsp;| bhāsamānaiḥ
                  śobhamānaiḥ saha vartate sabhāsamānā&nbsp;| sahasā mārgaśīrṣeṇa hetunā prāvṛḍ‌vi cchedaprādurbhūtān
                  parāgān rajaḥkaṇānatati prāpnotīti parāgāt&nbsp;| bhā kāntistayā samānā sarūpāstaiḥ saha
                  vartata iti sabhāsamānā&nbsp;| ṣo 'ntakarmaṇi&nbsp;| syanti parāniti sāḥ, taiḥ saha vartata
                  iti sahasā&nbsp;| evaṃbhūtā asamānā anupamā sabhā janasamavāyo 'parāgādaparasmātparvatāt
                  sahasā śīghraṃ parāgātparāgateti&nbsp;||
               </p>
               
            </div> 
            
            <p>vyapetabhede dvitīyaṃ mahāyamakaṃ yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘pravaṇamadabhramadacaladviparājitamūḍhavimalamahitataraṅa‍gaṃ</span>
                     <span class="seg">virasaṃ sadātimiśritamacyutadhāma pratītaśikhicaritavanam&nbsp;|</span>
                     </span>
                  <span class="l">
                     <span class="seg">pravaṇamadabhramadacaladviparājitamūḍhavimalamahitataraṅa‍gaṃ</span>
                     <span class="seg">virasaṃ sadātimiśritamacyutadhāmapratītaśikhicaritavanam&nbsp;|| 150&nbsp;||’</span>
                     </span>
                  
               </div>
            </div>
            
            <div class="commentary">
               
               <p>pravaṇaṃ prakṛṣṭataravanam&nbsp;| ‘pranirantaḥśara—’ ityādinā ṇatvam&nbsp;| adabhreṇa mahatā
                  madena darpeṇa calanto ye vayaḥ pakṣiṇastaiḥ parājitā mūḍhavayobālāḥ pakṣiṇo yatra
                  tam, alamatyarthaṃ pūrvoktarūpānamụ̄dhān vīn pakṣiṇo malate dhārayatīti vā&nbsp;| ahitataraṅa‍gaṃ
                  bhujaṅa‍gavyāptāvartasthānam&nbsp;| virasamatalasparśatayā bhūbhāgarahitam&nbsp;| sadā sarvakālaṃ
                  timibhirmahāmatsyaiḥ śritamāśritam&nbsp;| acyutasya bhagavato nārāyaṇasya dhāma viśrāntisthānam&nbsp;|
                  pratītaḥ prakhyātaḥ śikhī vaḍavānalastena caritavanaṃ bhakṣitajalotpīḍamiti prathamaḥ
                  ślokārthaḥ&nbsp;| pravaṇamadāḥ madāyattadarpāḥ satatanisyandamānamadajalāśca bhramanto
                  ye mainākaprabhṛtayo 'calā dvipāḥ karimakarāśca taiḥ śobhitam&nbsp;| ụ̄dhā vimalā svabhāvanirmalā
                  mahitāḥ pūjitāstaraṅa‍gā yena tam&nbsp;| virasaṃ kṣāram&nbsp;| satībhiḥ śobha﻿-<span class="pageinfo">[page 221]</span>nābhirātibhiḥ pakṣiviśeṣairbhiśritaṃ karambitam&nbsp;| na cyutaṃ dhāma tejo yasya tam&nbsp;|
                  pratītāḥ pratyāgatāḥ śikhino mayūrāstaiścaritavanaṃ bhrāntatīrakānanaṃ samudraṃ paś‍yeti
                  vākyāntaravartikriyayā saṃbandha iti dvitīyaḥ ślokārthaḥ&nbsp;||
               </p>
               
            </div> 
            
            <p>avyapetabhede ādyasya punarabhyāso yathā—</p>
            
            <div class="lg">
               <div class="udāharaṇa">
                  <span class="l">‘samāna yāsamānayā sa mānayā samānayā&nbsp;|</span>
                  <span class="l">samānayāsamānayā samānayāsamānayā&nbsp;|| 151&nbsp;||’</span>
                  
               </div>
            </div>
            
            <div class="commentary">
               
               <p><b>samāneti</b>&nbsp;| he samāna sakhe, yāsamānayā avinayavatīnāṃ dhuri gaṇanīyayā anayā samānayā samāno
                  yāsaḥ prayatno māna īrṣyāroṣastau samānau yasyāstayā, tathā samānayā cittānusbhṛtisārūpyaṃ
                  bhajamānayā pūjāsihatayā asamānayā anupamayā sa tvaṃ mā māṃ samānaya saṃgamayeti manmathonmādāviṣṭasya
                  kasyacidvayasyasya prārthanā&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">ekarūpeṇa vākyena dvayorbhaṇanamarthayoḥ&nbsp;|</span>
                  <span class="l">tantreṇa yatsa śabdajñaiḥ śleṣa ityabhiśabditaḥ&nbsp;|| 68&nbsp;||</span>
                  
               </div>
            </div>
            
            <div class="commentary">
               
               <p>bandhāvṛttisāmānyādyamakānantaraṃ śleṣaṃ lakṣayati—<b>ekarūpeṇeti</b>&nbsp;| arthabhedena śabdā bhidyanta iti naye kathamekena vākyena dvayoruktirityata āha—<b>tantreṇeti</b>&nbsp;| śleṣo hi saṃbhedalakṣaṇaḥ&nbsp;| sa cātra bhinnānāmapi śabdānāmuccāraṇasāmyena pravartate&nbsp;|
                  anekasaṃbandhānāmaikarūpyeṇa vartanaṃ tantramityucyate&nbsp;|
               </p>
               
            </div> 
            
            <div class="lg">
               <div class="kārikā">
                  <span class="l">prakṛtipratyayotthau dvau vibhaktivacanāśrayau&nbsp;|</span>
                  <span class="l">padabhāṣodbhavau ceti śabdaśleṣā bhavanti ṣaṭ&nbsp;|| 69&nbsp;||</span>
                  
               </div>
            </div>
            
            <div class="commentary">
               
               <p>dvayoriti saṃkhyā na vivakṣitā, triprabhṛtīnāmapi śleṣasaṃbhavāt&nbsp;| vibhāgavākye vibhaktīnāṃ
                  sākṣādupādānātpratyapadaṃ tadanyaparaṃ, viśeṣaśobhākaratvaṃ ca viśeṣopādānaprayojanam&nbsp;||
               </p>
               
            </div> 
            
            <p>teṣu prakṛtiśleṣo yathā—</p>
            
            <div class="lg">
               <div class="udāharaṇa">
                  <span class="l">‘ātmanaśca pareṣāṃ ca pratāpastava kīrtinut&nbsp;|</span>
                  <span class="l">bhayakṛdbhūpate bāhurdviṣāṃ ca suhṛdāṃ ca te&nbsp;|| 152&nbsp;||’</span>
                  
               </div>
            </div>
            
            <p>atra kīrtinudityatra nauti-nudatyorbhayakṛdityatra karoti-kṛntatyoḥ prakṛtyoḥ kvipi
               tulyaṃ rūpamiti prakṛtiśleṣo 'yam&nbsp;||
            </p><span class="pageinfo">[page 222]</span>
            
            <div class="commentary">
               
               <p>ātmanaḥ kīrti nauti stauti&nbsp;| pareṣāṃ śatrūṇāṃ ca nudati kṣipati&nbsp;| dviṣāṃ bhayaṃ karoti
                  janayati&nbsp;| suhṛdāṃ ca bhinattīti dhāturūpaprakṛtibhedādevārthabhedaḥ kvippratyayasya
                  sādhāraṇyāt&nbsp;||
               </p>
               
            </div> 
            
            <p>liṅa‍gaśleṣo 'pi prakṛtiśleṣa eva&nbsp;| sa yathā—</p>
            
            <div class="lg">
               <div class="udāharaṇa">
                  <span class="l">‘kuvalayadaladyutāsau dṛśā ca vapuṣā ca kaṃ na darśayate&nbsp;|</span>
                  <span class="l">adharīkṛtapravālaśriyāṅghriṇāsyena na natabhrūḥ&nbsp;|| 153&nbsp;||’</span>
                  
               </div>
            </div>
            
            <p>atra dṛgvapuṣorāsyacaraṇayośca kuvalayadaladyutetyadharīkṛtapravālaśriyeti ca liṅa‍gabhede
               'pi tulyarūpe viśeṣaṇe iti liṅa‍gaśleṣo 'yam&nbsp;||
            </p>
            
            <div class="commentary">
               
               <p>nanu ‘varṇapadaliṅa‍gabhāṣāprakṛtipratyayavibhaktivacanānām’ iti kaiścitparisaṃkhyātam,
                  tataścāṣṭadhā śleṣo bhaviṣyatītyata āha—<b>liṅa‍gaśleṣo 'pīti</b>&nbsp;| tadidamudāharaṇīyamityāha—<b>sa yatheti</b>&nbsp;| darśayata ityātmanepadena taṭasthamapi kaṃ na haṭhāddarśanāya prerayatīti vyajyate&nbsp;|
                  adharīkṛtā jitādharatvamāpāditā ca&nbsp;| nanu ca kuvalayadaladyuteti adharīkṛtapravālaśriyeti
                  ca prakṛtibhāgo na bhidyate, tatkathamayaṃ prakṛtiśleṣa iti&nbsp;| naitat&nbsp;| āviṣṭaliṅa‍gadvayaviśeṣyaliṅa‍gadvayasaṃnidhānādanāviṣṭaliṅa‍gaṃ
                  viśeṣaṇamavaś‍yamubhayaliṅa‍gagrāhi vācyam&nbsp;| pañcakaprātipadikārthapakṣe vibhaktirdyotikaiva
                  tathā ca liṅa‍gabheda iti vibhinne viśeṣaṇaprakṛtī mithaḥsaṃśliṣṭe iti&nbsp;| <b>atretyādi</b>&nbsp;||
               </p>
               
            </div> 
            
            <p>pratyayaśleṣaḥ sodbhedo nirudbhedaśca&nbsp;| tayorādyo yathā—</p>
            
            <div class="lg">
               <div class="udāharaṇa">
                  <span class="l">‘tasyā vināpi hāreṇa nisargādeva hāriṇau&nbsp;|</span>
                  <span class="l">janayāmāsatuḥ kasya vismayaṃ na payodharau&nbsp;|| 154&nbsp;||’</span>
                  
               </div>
            </div>
            
            <p>atra hāriṇāviti iniṇinipratyayayorekarūpatvādvināpi hāreṇeti ca matvarthīyodbhedātsodbhedapratyayaśleṣo
               'yam&nbsp;||
            </p>
            
            <div class="commentary">
               
               <p>tadvākyasthaśabdāntaraprakāśitaḥ sodbhedaḥ, atathābhūto nirudbhedaḥ&nbsp;| matvarthāyenipratyaye
                  hāravantau hāriṇau&nbsp;| āvaś‍yakārthaṇinipratyaye sahṛdayānāṃ mano harata iti
                  hāriṇau&nbsp;| ānandaghanarasacarvaṇārūpo vismayo 'dbhutaṃ ca&nbsp;| apiśabdena virādhadyotakena
                  hārahīnayorapi hārasaṃbandho vismayarasārpaka iti matvarthīyonmudraṇātsodbhedaḥ&nbsp;|
                  pratyayaśleṣastu kathaṃ bhavatītyata āha—<b>iniṇinipratyayoriti</b>&nbsp;||
               </p>
               
            </div> 
            ﻿<span class="pageinfo">[page 223]</span>
            
            <p>dvitīyo yathā—</p>
            
            <div class="lg">
               <div class="udāharaṇa">
                  <span class="l">‘tvaduddhṛtāmayasthānarūḍhavraṇakiṇākṛtiḥ&nbsp;|</span>
                  <span class="l">vibhāti hariṇībhūtā śaśino lāñchanacchāviḥ&nbsp;|| 155&nbsp;||’</span>
                  
               </div>
            </div>
            
            <p>atra hariṇībhūteti cverṅīpaśca tulyarūpatāyāṃ tadudbhedo nāstītyanudbhedaḥ pratyayaśleṣo
               'yam&nbsp;||
            </p>
            
            <div class="commentary">
               
               <p>vraṇarụ̄dhisthānaṃ ś‍yāmaṃ bhavatīti lāñchanacchāyābhūtā kīdṛśī hariṇī haritā&nbsp;| varṇādanudāttāttopadhātto
                  naḥ’ iti ṅīpi nādeśe ca rūpam&nbsp;| seyaṃ pratīyamānaguṇanotprekṣā&nbsp;| ahariṇarūpāpi vyavahārārūḍhahariṇatāmāpanneti
                  cvipratyaye ca hariṇībhūte rūpam&nbsp;| atra ḍīpaścvervā na kiṃcidbhedakaṃ nibaddhamiti
                  nirudbhedaḥ pratyayaśleṣo 'yam&nbsp;| haritahariṇarūpe prakṛtī api saṃbhinne eva&nbsp;| saṃkarasyādūṣaṇatvāt&nbsp;|
                  evaṃ pūrvodāharaṇe 'pi&nbsp;||
               </p>
               
            </div> 
            
            <p>vibhaktiśleṣo dvidhā—bhinnajātīyayoḥ, abhinnajātīyayośca&nbsp;| tayorādyo yathā—</p>
            
            <div class="lg">
               <div class="udāharaṇa">
                  <span class="l">‘viṣaṃ nijagale yena babhre ca bhujagaprabhuḥ&nbsp;|</span>
                  <span class="l">dehe yenāṅa‍gajo dadhre jāyā ca sa jayatyajaḥ&nbsp;|| 156&nbsp;||’</span>
                  
               </div>
            </div>
            
            <p>atra yenaviṣaṃ nijagale, bhujagarājaśca nijagale babhre, aṅa‍gajo dehe, jāyā ca dadhre
               iti tiṅsubvibhaktyoḥ liḍātmanepadaprathamapuruṣaikavacanasaptamyekavacanāntayorekarūpatvādvibhinnārthakatvādbhinnajātīyasuptiṅvibhaktiśleṣo
               'yam&nbsp;||
            </p>
            
            <div class="commentary">
               
               <p>nijagala iti girateḥ karmaṇi liṭi rūpam&nbsp;| yena viṣaṃ kālakūṭākhyaṃ nigīrṇam, nije
                  ca gale kaṇṭhe bhujagarājo dhṛtaḥ&nbsp;| deha iti dahatestatraiva [karmaṇi liṭi] rūpam&nbsp;|
                  aṅa‍gajaḥ kāmo yena dagdhaḥ, nije ca dehe śarīre jāyā pārvatī dhṛtā sa jayatīti&nbsp;|
                  vivaraṇagranthaḥ subodha eva&nbsp;||
               </p>
               
            </div> 
            ﻿<span class="pageinfo">[page 224]</span>
            
            <p>dvitīyo yathā—</p>
            
            <div class="lg">
               <div class="udāharaṇa">
                  <span class="l">‘tvameva dhātuḥ pūrvo 'si tvameva pratyayaḥ paraḥ&nbsp;|</span>
                  <span class="l">anākhyātaṃ na te kiṃcinnātha kenopamīyase&nbsp;|| 157&nbsp;||’</span>
                  
               </div>
            </div>
            
            <p>atra dhāturiti prathamāntasya ṣaṣṭhyantasya caikarūpatvādbhinnārthakatvāccābhinnajātīyasubvibhaktiśleṣo
               'yam&nbsp;||
            </p>
            
            <div class="commentary">
               
               <p>dhāturjagannirmāturapi pūrva ityanenānāditvamuktam&nbsp;| paraḥ pratyayaḥ kāraṇatrayarūpaṃ
                  na kiṃcidanākhyātam&nbsp;| śrutismṛtītihāsapurāṇeṣu prasiddhāvadānatvāt&nbsp;| dvitīyasyābhāvānna
                  kenacidupamānam&nbsp;| arthāntare tu dhātuḥ kriyāvacanaśabdarūpaḥ pūrva eva prakṛtitvāttataḥ
                  paraḥ pratyayaḥ tiṅādiḥ&nbsp;| ataḥ sarvamākhyātameva padaṃ niṣpadyate&nbsp;| tena ca kathaṃ
                  tiṅantenopamānamasti bhinnārthatvācceti śabdamedadṛ̣dhīkaraṇārthamuktam&nbsp;| evaṃ tiṅāmapi
                  saṃbheda udāharaṇīyaḥ&nbsp;| yathā—
               </p>
               
               <div class="lg">
                  <div class="">
                     <span class="l">‘mādyantu nāma kavayastathāpi viditaśramāḥ&nbsp;|</span>
                     <span class="l">veda vidyā patirvācāmahaṃ vācorivāntaram&nbsp;||’</span>
                     
                  </div>
               </div>
               
               <p>atra vedeti prathamottamayoḥ puruṣayorekavacane śliṣyete&nbsp;||</p>
               
            </div> 
            
            <p>vacanaśleṣo dvidhā—sodbhedaḥ niruddhedaśca&nbsp;| tayoḥ sodbhedo yathā—</p>
            
            <div class="lg">
               <div class="udāharaṇa">
                  <span class="l">‘prājyaprabhāvaḥ prabhavo dharmasyāstarajastamāḥ&nbsp;|</span>
                  <span class="l">muktātmā naḥ śivaṃ nemiranye 'pi dadatāṃ jināḥ&nbsp;|| 158&nbsp;||’</span>
                  
               </div>
            </div>
            
            <p>atra nemirityanye 'pīti ekavacanabahuvacanābhyāṃ dadatāmityatra tiṅante prājyaprabhāvaḥ
               prabhava ityādiṣu ca subanteṣvekavacanabahuvacanayorudbheda ityayaṃ sodbhedo nāma
               vacanaśleṣaḥ&nbsp;||
            </p>
            
            <p>nirudbhedo yathā—</p>
            
            <div class="lg">
               <div class="udāharaṇa">
                  <span class="l">‘tanutvaramaṇī yasya madhyasya ca bhujasya ca&nbsp;|</span>
                  <span class="l">abhavannitarāṃ tasyā valayaḥ kāntivṛddhaye&nbsp;|| 159&nbsp;||’</span>
                  
               </div>
            </div>
            
            <p>atrābhavanniti valaya iti padayostiṅantasubantayorekavacanabahuvacane anudbhinne eva
               śliṣyete ityayaṃ nirudbhedo nāma vacanaśleṣaḥ&nbsp;||
            </p>
            ﻿<span class="pageinfo">[page 225]</span>
            
            <div class="commentary">
               
               <p>ekavacanabahuvacanābhyāṃ viśeṣaṇeṣu saṃbandhayogyatākṣepāttiṅvacaneṣu subvacaneṣu
                  ca yathāyathamarthadvayonmīlanācchabdarūpadvayodbhedaḥ&nbsp;| ekavacanena valayaḥ kaṅa‍kaṇaṃ
                  bahuvacanena ca madhyarekhā iti subantapade&nbsp;| etadaucitye tiṅantapade cābhavanniti
                  vacanadvayalābhaḥ&nbsp;| na cānayoḥ kiṃcidudbhedakaṃ nibaddhamiti nirudbhedo 'yam&nbsp;| tadetadāha—<b>atretyādi</b>&nbsp;||
               </p>
               
            </div> 
            
            <p>padaśleṣo yathā—</p>
            
            <div class="lg">
               <div class="udāharaṇa">
                  <span class="l">‘aribhedaḥ palāśaśca bāhuḥ kalpadrumaśca te&nbsp;|</span>
                  <span class="l">bālevodyānamāleyaṃ sālakānanaśobhinī&nbsp;|| 160&nbsp;||’</span>
                  
               </div>
            </div>
            
            <p>atra prakṛtipratyayavibhaktivacanānāṃ pṛthagabhidhānādabhidhānamāloktāni prātipadikānyeva
               padaśabdenocyante&nbsp;| tena pūrvārdhe śatrubhedomāṃsādaste bāhurityarthenāribhedapalāśākhyavṛkṣanāmnī
               śliṣyete&nbsp;| uttarārdhe ca sālānāṃ kānanena śobhata ityevaṃśīleyamudyānamāleva vdyarthena
               sālakenānanena śobhata ityevaṃśīlā bāletyupamānārthaḥ śliṣyate&nbsp;| sa eṣa padaśleṣā
               nāma śabdaśleṣaḥ&nbsp;||
            </p>
            
            <div class="commentary">
               
               <p>arīṇāṃ bhedaḥ śarīradhātubhedaḥ, palaṃ māṃsamaśnāti yaḥ sa tathā, cakāra uttaravākyāpekṣayā&nbsp;|
                  aribhedo viṭa‍khadiraḥ palāśaḥ kiṃśukaḥ sālāstaruviśeṣāsteṣāṃ kānanam, alakāścūrṇakuntalāstatsahitamānanaṃ
                  ca&nbsp;| pūrvottarārdhayornaikavākyatvamudāharaṇatvāt&nbsp;| nanu vibhaktyantānnānyatpadaṃ
                  tatra pūrvabhāgena prakṛtiśleṣa uttarabhāgena ca pratyayaśleṣa uddiṣṭa eva, tatko
                  'nya, padaśleṣa ityata āha—<b>atreti</b>&nbsp;| prakṛtipratyayabhāvavivakṣāvirahe nāmamāloktāni prātipadikānyevāvaśiṣyanta ityarthaḥ&nbsp;||
               </p>
               
            </div> 
            
            <p>varṇaśleṣo 'pi padaśleṣa eva&nbsp;| sa yathā—</p>
            
            <div class="lg">
               <div class="udāharaṇa">
                  <span class="l">‘tvameva deva pātālamāśānāṃ tvaṃ nibandhanam&nbsp;|</span>
                  <span class="l">tvaṃ cāmaramarudbhūmireko lokatrayātmakaḥ&nbsp;|| 161&nbsp;||’</span>
                  
               </div>
            </div>
            
            <p>atra tvameva pātālamityakāraḥ pāścātye, tvaṃ ca amaramarudbhūmiriti cakāraḥ paurastye
               'kṣare śliṣṭaḥ pātālaṃ cāmare iti ca padaṃ racayati&nbsp;| so 'yaṃ padaśleṣa eva varṇaśleṣa
               ityucyate&nbsp;||
            </p>
            ﻿<span class="pageinfo">[page 226]</span>
            
            <div class="commentary">
               
               <div class="lg">
                  <div class="">
                     <span class="l">
                        <span class="seg">‘alaṃkāraḥ śaṅa‍kākaranarakapālaṃ parijano</span>
                        <span class="seg">viśīrṇāṅa‍go bhṛṅa‍gī vasu ca vṛṣa eko bahuvayāḥ&nbsp;|</span>
                        </span>
                     <span class="l">
                        <span class="seg">avastheyaṃ sthāṇorapi bhavati sarvāmaraguro-</span>
                        <span class="seg">rvidhau vakre mūrdhni sthitavati vayaṃ ke punaramī&nbsp;||’</span>
                        </span>
                     
                  </div>
               </div>
               
               <p>iti varṇaśleṣaḥ kāś‍mīrakaiḥ pṛthagudāhṛtaḥ&nbsp;| ata āha—<b>varṇaśleṣo 'pīti</b>&nbsp;| avayavābhede samudāyasaṃbhavādavayavabhede ca samudāyabhedadhrauvyātpadaśleṣavyavasthitau
                  tatraivāsyāntarbhāvo yukta iti bhāvaḥ&nbsp;| alamatyarthaṃ pātā rakṣitā, āśānāṃ nibandhanaṃ
                  manorathasaphalīkaraṇabījaṃ, āśānāṃ diśāṃ saṃśleṣasthānam, cāmaramarudbhūmiḥ svarloko
                  'marāṇāmindrādīnāṃ bhūmiramarāvatyādirmarutāṃ ca vivahādīnāṃ bhūmirvaimānikapathaścāmaramarudbhūmiścāmaramarutāmāśrayaśca&nbsp;|
                  kathamatra varṇaśleṣa ityata āha—<b>atretyādi</b>&nbsp;| ‘paticaṇḍibhyāmālañ’ iti paterālañ‌pratyaye pātālamiti rūpasiddhāvākāra eva madhyavartivarṇaḥ,
                  tatraiva punarekadeśapratisaṃdhāne pātālamityākāraśca pratīyate&nbsp;| atra ca ‘ekaḥ pūrvaparayoḥ’
                  iti vacanādākāra eva śrūyate tenottaraḥ paurastyena saṃbhinnaḥ&nbsp;| evaṃ cakārasyottarasaṃbhedo
                  vyākhyeyaḥ&nbsp;||
               </p>
               
            </div> 
            
            <p>bhāṣāśleṣo yathā—</p>
            
            <div class="lg">
               <div class="udāharaṇa">
                  <span class="l">‘kuru lālasabhūlehe mahimohahare tuhārivicchinne&nbsp;|</span>
                  <span class="l">hariṇārisāradehe vare varaṃ hara ume bhāvam&nbsp;|| 162&nbsp;||’</span>
                  
               </div>
            </div>
            
            <p>atra—</p>
            
            <div class="lg">
               <div class="udāharaṇa">
                  <span class="l">‘dhyānānītāṃ ca rudrāṇīṃ kāntāṃ ca purataḥ sthitām&nbsp;|</span>
                  <span class="l">raṇecchuḥ kaścidānarca divyaprākṛtayā girā&nbsp;|| 163&nbsp;||’</span>
                  
               </div>
            </div>
            
            <p>tatra rudrāṇīpakṣe—he ume, hare bhave varaṃ śreṣṭha bhāvaṃ kuru&nbsp;| kiṃbhūte&nbsp;| lālasabhūlehe
               lālasabhūḥ kāmastaṃ lẹdhi yastasmin&nbsp;| tathā mahimrā prabhāveṇohaṃ vitarkamapaharati
               yastasminmahimohahare&nbsp;| maheśvarasaṃnidhau hi sarvajñānābhibhava iti śrūyate&nbsp;| ataeva
               tohanti ardayanti tuhā arayastairvicchinne virahite&nbsp;| aparamapyarīṇāṃ vicchedakāraṇamāha—hariṇārisāradehe
               hariṇāriḥ siṃhastasya sāro balaṃ sa dehe yasya tasmin&nbsp;| vare pari﻿-<span class="pageinfo">[page 227]</span>ṇetarīti&nbsp;| umāyā eva vā imāni saṃbodhanaviśeṣaṇāni&nbsp;| kāntāpakṣe tu—he kānte, tava
               yo 'yaṃ harināryāḥ śriyāḥ sāra utkṛṣṭo dehastatra yadvaraṃ śreṣṭhaṃ vilocanānanastanajaghanādi
               tanme bhāvamabhilāṣaṃ haratu&nbsp;| kāmānpūrayatvityarthaḥ&nbsp;| kiṃbhūte dehe&nbsp;| kuṭilālasabhrūlekhe
               mahimohahare gṛhe hāriṇi vicchinne ca tanumadhyatvādibhiriti&nbsp;||
            </p>
            
            <div class="commentary">
               
               <p>divyā saṃskṛtā&nbsp;| prākṛtā mahārāṣṭrī&nbsp;| bhāvaścetaso layaḥ&nbsp;| lālasa icchā tasmādbhavatīti
                  lālasabhūḥ saṃkalpa़yonitvātkāmastaṃ lẹdhīti karmaṇyaṇ&nbsp;| ūhastarkaḥ saṃśayapṛṣṭhabhāvī
                  viparītapratyayaviśeṣaḥ&nbsp;| kathaṃ taṃ haratītyata āha—<b>maheśvarasaṃnidhāviti</b>&nbsp;| saṃnidhiḥ sākṣātkārarūpaḥ&nbsp;| sarvajñānāni saṃskārapravartakāni&nbsp;| ‘tuhira ardane’
                  tohatīti igupadhatvātkapratyaye tuhā arayaḥ&nbsp;| te dvidhā-āntarāḥ, bāhyāśca&nbsp;| āntarā
                  madamānādayaḥ ṣaṭ, bāhyāḥ kṣetrāpahārakādayaḥ&nbsp;| tatra pūrvāvacchede ca hariṇārisāradehatvaṃ
                  heturuktaḥ&nbsp;| hariṇārisāra iva sāro yasyetyuttarapadalope hariṇārisāro deho yasyeti
                  vigrahavākyamavaseyam&nbsp;| yathāśrutyarthakathanamātramumāyā evetyatra lālasabhūleha
                  ityaca‍pratyaye vyākhyeyam&nbsp;| tuśabdastavārthe&nbsp;| ‘tutuvatuhmatubbhatujjhā ḍasaḥ’ iti
                  sūtrāt&nbsp;| harinārī lakṣmīstasyāḥ sakāśāt sāraḥ prakarṣaśālī dehaḥ&nbsp;| ‘pañcamī’ iti yogavibhāgātsamāsaḥ&nbsp;|
                  kurulāścūrṇakuntalāḥ&nbsp;| mahīśabdena bhūgolavartinaḥ prāṇino 'bhimatāsteṣāṃ mohagṛha
                  iti vyākhyeyam&nbsp;| vicchinno vibhaktāvayavaḥ&nbsp;||
               </p>
               
            </div> 
            
            <p>yathā vā—</p>
            
            <div class="lg">
               <div class="udāharaṇa">
                  <span class="l">rucirañjitārihetiṃ jananamitaṃ sāmakāyamakalaṅa‍kam&nbsp;|</span>
                  <span class="l">santamamitaṃ ca mānaya kamalāsanamabhivirājantam&nbsp;|| 164&nbsp;||’</span>
                  
               </div>
            </div>
            
            <div class="lg">
               <div class="udāharaṇa">
                  <span class="l">‘bhūtasaṃskṛtabhāṣābhyāṃ dvirnamaskṛtya mādhavam&nbsp;|</span>
                  <span class="l">jagāma samaraṃ ko 'pi kasya śreyasi tṛptayaḥ&nbsp;|| 165&nbsp;||’</span>
                  
               </div>
            </div>
            
            <p>tatra bhūtabhāṣāyāṃ yathā—</p>
            
            <p>ruciraṃ manoharaṃ jitārihetiṃ bhagnasapatnāyudhaṃ janairnamitaṃ ś‍yāmakāya﻿-<span class="pageinfo">[page 228]</span>makalaṅaṃ‍ka śāntaṃ śāntarūpaṃ amitamanantam&nbsp;| caḥ samuccaye&nbsp;| kamalāsanaṃ brahmāṇamabhilakṣīkṛtya
               virājantaṃ śobhamānaṃ mānaya pūjayeti&nbsp;||
            </p>
            
            <p>saṃskṛtabhāṣāyāṃ yathā—</p>
            
            <p>rucibhī rañjitā ārihetayaścakradīptayo yena tam, jananairdaśabhiravatārairbhitaṃ paricchinnam,
               sāmāni kāyati gāyati yaḥ sa sāmakāyastam, na vidyate kalā yasya so 'kalastam, kaṃ
               santaṃ brahmāṇaṃ aṃ viṣṇumitaṃ gatam, abhivirājaṃ garutmantamabhi taṃ prasiddhaṃ kamalāsanaṃ
               śriyā saṃsaktaṃ mā māṃ naya prāpayeti&nbsp;||
            </p>
            
            <div class="commentary">
               
               <p>evaṃ paiśācādibhirapi saṃskṛtasya prākṛtādeśca parasparasaṃbhedanācchleṣo gaveṣaṇīya
                  ityāśayavānāha—<b>yathā veti</b>&nbsp;| akalaṅa‍kaṃ doṣarahitaṃ mānayeti dhātvarthasya bhāvyatvenānvayātpūjāṃ kurvityarthaḥ&nbsp;|
                  <b>brahmāṇamabhilakṣīkṛtyeti</b>&nbsp;| rucaya ātmīyāḥ&nbsp;| arā vidyante yasya tadari cakram&nbsp;| hetayaḥ kiraṇāḥ&nbsp;| jananaṃ janma&nbsp;|
                  sāmāni kāyati kīrtayatīti ‘apavādaviṣaye kvacidutsargaḥ pravartate’ iti karmaṇyam&nbsp;|
                  kalā avayavāḥ prasiddhāḥ&nbsp;| vīnāṃ pakṣiṇāṃ rājā garuḍastabhabhi itaṃ gatam&nbsp;| kamalā
                  lakṣmīstasyā āsanamadhiṣṭhānaṃ mā māṃ nayeti&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">āvṛttiryā tu varṇānāṃ nātidūrāntarasthitā&nbsp;|</span>
                  <span class="l">alaṃkāraḥ sa vidvadbhiranuprāsaḥ pradarś‍yate&nbsp;|| 70&nbsp;||</span>
                  
               </div>
            </div>
            
            <div class="commentary">
               
               <p>anudbhaṭāvṛtteścitrādudbhaṭāvṛttimanuprāsaṃ pūrvaṃ lakṣayati—<b>āvṛttiriti</b>&nbsp;| varṇānāmiti vacanamatantram&nbsp;| ‘sāraḥ sārasvatī mūrttiḥ’ ityādāvekavarṇāvṛtterapyanuprāsatvāt&nbsp;|
                  tena yamakavyatiriktā varṇāvṛttiranuprāsa iti lakṣaṇamuktaṃ bhavati&nbsp;| na ca śleṣe
                  'tiprasaṅa‍gaḥ&nbsp;| tantrābhyāṃ viśeṣāt&nbsp;| pūrvajātipratibimbanena bandhacchāyārthakatayānuprāso
                  'laṃkārapadavīmadhyāste&nbsp;| naca nirnimittameva pratibimbanamata āha—<b>nātidūreti</b>&nbsp;| asti kaściduñcāraṇasya jñānasya vā viśeṣo yaḥ śīghrameva saṃskāramudbodhayatīti
                  tadvatī varṇāvṛttirabhipretā&nbsp;| ata eva prācīnavarṇajātyanugataḥ sahṛdayāvarjakatayā
                  prakṛṣṭaśca varṇānāmanuprāsa iti kāś‍mīrikā niruktiḥ&nbsp;||
               </p>
               
            </div> 
            ﻿<span class="pageinfo">[page 229]</span>
            
            <div class="lg">
               <div class="kārikā">
                  <span class="l">śrutibhirvṛttibhirvarṇaiḥ padairnāmadviruktibhiḥ&nbsp;|</span>
                  <span class="l">lāṭānāmuktibhiścāyaṃ ṣaṭprakāraḥ prakāśate&nbsp;|| 71&nbsp;||</span>
                  
               </div>
            </div>
            
            <div class="commentary">
               
               <p>evaṃ sthite sāmānyalakṣaṇavibhāgamāha—<b>śrutibhiriti</b>&nbsp;| āvṛttirdvidhā—varṇamātrāvalambinī, samudāyagocarā ca&nbsp;| ādyāpi dvidhā—sāmānyataḥ
                  rūpataśca&nbsp;| sāmānyamapi dvidhā—sthānataḥ, vyāpārataśca&nbsp;| tatra sthānaṃ kaṇṭhādilakṣaṇaṃ
                  saiva śrutiḥ&nbsp;| śrūyate hi tayābhivyakto varṇavyāpāro 'bhivyañjanarūpaḥ, sa eva rasaviṣaye
                  vartanaṃ vṛttirucyate&nbsp;| śrutibhirityādau itthaṃbhūtalakṣaṇe tṛtīyā&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">prāyeṇa śrutyanuprāsasteṣvanuprāsanāyakaḥ&nbsp;|</span>
                  <span class="l">sanāthaiva hi vaidarbhī bhāti tena vicitritā&nbsp;|| 72&nbsp;||</span>
                  
               </div>
            </div>
            
            <div class="commentary">
               
               <p><b>prāyeṇeti</b>&nbsp;| śrutyanuprāso hi śleṣaghaṭakaḥ&nbsp;| śleṣaśca guṇāntarasamakakṣatayāvatiṣṭhamāno vaidarbhī
                  prayojayati&nbsp;| anuprāsāntaraṃ tu praụdhiṃ vā mādhuryaṃ vā prakarṣayatīti na tathānukūlyam&nbsp;|
                  kaviśaktivaśāttu kvacittadapi prayojayatīti prāyapadena sūcitam&nbsp;| sthitiprayojako
                  loke nātha ityucyate, teṣu nāyaka ityeva vaktavye punaranuprāsapadamanuprāsāntarasādhāraṇyenaiva
                  śabdālaṃkāratvaṃ darśayitumiti samādheyam&nbsp;| vicitritā ālekhyamiva lekhayā camatkārakāritvamānītā&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">niveśayati vāgdevī pratibhānavataḥ kaveḥ&nbsp;|</span>
                  <span class="l">puṇyairamumanuprāsaṃ sasamādhini cetasi&nbsp;|| 73&nbsp;||</span>
                  
               </div>
            </div>
            
            <div class="commentary">
               
               <p>kathaṃ punarasyānuprāsasya pṛthakprayatnānusaṃdheyasyāpi rasaprakāśasāmagryāmantarbhāva
                  ityata āha—<b>niveśayatīti</b>&nbsp;| akliṣṭapadavākyārthasphuraṇaṃ pratibhānam&nbsp;| tadeva kathamityata āha—<b>sasamādhinīti</b>&nbsp;| <b>puṇyairiti</b>&nbsp;| tena rasavattvavyavasthitasya kaverahaṃpūrvikākṛṣṭo 'nuprāso na pṛthakprayatnanirvartya
                  iti tātparyam&nbsp;| grāmyādibhedo 'gre vivariṣyate&nbsp;||
               </p>
               
            </div> 
            
            <p>sa tridhā—grāmyaḥ, nāgaraḥ, upanāgaraśca&nbsp;| teṣu grāmyaścaturdhā—masṛṇaḥ, varṇamasṛṇaḥ,
               varṇotkaṭaḥ, varṇānutkaṭaśca&nbsp;|
            </p>
            
            <p>teṣāṃ masṛṇo yathā—</p>
            
            <div class="lg">
               <div class="udāharaṇa">
                  <span class="l">‘eṣa rājā dayālakṣmīṃ prāptavānbrāhmaṇapriyaḥ&nbsp;|</span>
                  <span class="l">tadā prabhṛti dharmasya loke 'sminnutsavo 'bhavat&nbsp;|| 166&nbsp;||’</span>
                  
               </div>
            </div>﻿<span class="pageinfo">[page 230]</span>
            
            <p>atra sthānataḥ samānaśrutīnāṃ mūrdhanyatālavyadantyauṣṭhyakaṇṭhyavarṇānāṃ prathamatṛtīyapādayornirantarā
               dvitīyacaturthayośca sāntarā paṭa iva sragdāmnīva vā varṇapradānānmasṛṇaivāvṛttiḥ&nbsp;|
               so 'yaṃ śrutyanuprāso masṛṇa ityucyate&nbsp;||
            </p>
            
            <div class="commentary">
               
               <p>ekapadapratibhāsamātrānumeyo masṛṇaḥ&nbsp;| rūpasājātye 'pi masṛṇatānyagbhūto varṇamasṛṇaḥ&nbsp;|
                  udbhaṭarūpasājātyānuviddho varṇotkaṭaḥ&nbsp;| anudbhaṭasājātyānurodhena kiṃcidabhibhūtamasṛṇabhāvo
                  varṇānutkaṭaḥ&nbsp;| eṣa rājetyādāvudāharaṇe ṣakārarephau mūrdhanyau, jakārayakārau tālavyau,
                  dakāralakārau dantyāviti prathamapāde&nbsp;| takāradakārau dantyau, pakārabhakārāvauṣṭhyau,
                  takāradhakārau dantyāviti tṛtīyapāde ca&nbsp;| nirantaraṃ dvitīyapāde rephaṇakārau mūrdhanyau&nbsp;|
                  caturthapāde lakārasakārau dantyāvityādi&nbsp;| vinā krameṇa sāntaramāvartanaṃ navarūpasājātyaṃ
                  kvacidullikhatīti masṛṇa evāyam&nbsp;||
               </p>
               
            </div> 
            
            <p>varṇamasṛṇo yathā—</p>
            
            <div class="lg">
               <div class="udāharaṇa">
                  <span class="l">‘sthitāḥ kṣaṇaṃ pakṣmasu tāḍitādharāḥ payodharotsedhanipātacūrṇitāḥ&nbsp;|</span>
                  <span class="l">valīṣu tasyāḥ skhalitāḥ prapedire cireṇa nābhiṃ prathamodabindavaḥ 167’</span>
                  
               </div>
            </div>
            
            <p>atra dantyau mūrdhanyāvoṣṭhyau ḍalayoraikyena dantyapañcakaṃ mūrdhanya ityādinā krameṇa
               yadyapi pūrvavatsthānataḥ samānaśrutitayā masṛṇaivāvṛttiḥ, tathāpi citrapaṭa iva mālyagrathana
               iva vā yo 'yaṃ kṣaṇaṃ pakṣmasu tāḍitādharāḥ, payodharaḥ, valīḥ, skhalitāḥ prapedire
               cireṇa nābhiṃ prathamodabindavaḥ, iti nānāvarṇātmakaḥ sūtrāntarasyeva puṣpāntarasyeva
               vā sthānabhedena masṛṇa eva niveśastenaiṣa śrutyanuprāso varṇamasṛṇa ityucyate&nbsp;||
            </p>
            
            <div class="commentary">
               
               <p>atra citratantumayaḥ paṭaḥ&nbsp;| ekajātīyakusumagrathanātprāk sthitā ityādi&nbsp;| atra thakāratakārau
                  dantyau, ṣakāraṇakārau mūrdhanyau, pakāramakārāvoṣṭhyau&nbsp;| tāḍitetyatra ḍakāre lakārakalpanayā
                  sanalatadhāḥ pañca dantyāśca repho mūrdhanya iti prathamapāde&nbsp;| dvitīyapāde ca dhakārasakārau
                  nakāratakārau dantyāvityādinā krameṇa sāntarā nirantarā ca śrutita eva varṇāvṛttiḥ
                  pūrvavadupalabhyate&nbsp;| kiṃtu takārādīnāṃ rūpato 'pi sthāne sthāne pūrvamasṛṇatānyagbhūtaivāvṛttistenāyaṃ
                  varṇamasṛṇaḥ&nbsp;| śrutisājātyaṃ ca na kvacidvighaṭate&nbsp;| atraiva nidarśanadvayam&nbsp;||
               </p>
               
            </div> 
            ﻿<span class="pageinfo">[page 231]</span>
            
            <p>varṇotkaṭo yathā—</p>
            
            <div class="lg">
               <div class="udāharaṇa">
                  <span class="l">‘vimucya sā hāramahāryaniścayā viloladṛṣṭiḥ praviluptacandanā&nbsp;|</span>
                  <span class="l">bavandha bālāruṇababhruvalkalaṃ payodharotsedhaviśīrṇasahatiḥ&nbsp;|| 168&nbsp;||’</span>
                  
               </div>
            </div>
            
            <p>atra sarvaṃ pūrvavat&nbsp;| kiṃtu tṛtīyapāde babandha bālāruṇababhruvalkalamiti varṇādhikyayogaḥ&nbsp;|
               so 'yaṃ varṇotkaṭo nāma śrutyanuprāsaḥ&nbsp;||
            </p>
            
            <div class="commentary">
               
               <p><b>vimucyeti</b>&nbsp;| hārocitasaṃniveśayorapi stanayoranucitavalkalabandhasaṃbhāvane heturahāryaniścayeti&nbsp;|
                  ata eva sā māṃ ko 'pi vārayediti kātaratāprādurbhāvāditastato viloladṛṣṭiḥ&nbsp;| atra
                  hakāramakārāvoṣṭhyau, cakārayakārau tālavyāvityādinā krameṇa masṛṇā hakārādīnāṃ rūpasājātye
                  'pi masṛṇatāprādhānyādvarṇamasṛṇā cāvṛttirityāha—<b>atra sarvamiti</b>&nbsp;| varṇotkaṭatvaṃ vyācaṣṭe—<b>varṇādhikyayoga iti</b>&nbsp;| udbhaṭaṃ hi rūpasājātyaṃ varṇotkaṭatvam&nbsp;| tacca sarūpavarṇāvṛttyādhikyenetyarthaḥ&nbsp;||
               </p>
               
            </div> 
            
            <p>varṇānutkaṭo yathā—</p>
            
            <div class="lg">
               <div class="udāharaṇa">
                  <span class="l">‘tataḥ prabhṛtyunmadanā piturgṛhe lalāṭikācandanadhūsarālakā&nbsp;|</span>
                  <span class="l">na jātu bālā labhate sma nirvṛtiṃ tuṣārasaṃghātaśilātaleṣvapi&nbsp;|| 169&nbsp;||’</span>
                  
               </div>
            </div>
            
            <p>atra dantyavarṇaprāyatayātimasṛṇatve śilātaleṣviti dantyavarṇābhyāmeva varṇastomo
               dattaḥ&nbsp;|so 'yaṃ varṇānutkaṭo nāma śrutyanuprāsaḥ&nbsp;| te 'mī catvāro 'pyatiprasiddhatayā
               grāmyā ucyante&nbsp;||
            </p>
            
            <div class="commentary">
               
               <p><b>tataḥ prabhṛtīti</b>&nbsp;| tāpodrekāddattaṃ dattameva candanamāśyānabhāvena reṇubhiralakacchaṭāsu viśīryata
                  iti dvitīyakāmāveśo dhvanitaḥ&nbsp;| atra takāranakārau dakāranakārāvityādinā krameṇa ślokasamāptiṃ
                  yāvadbahavo dantyāḥ&nbsp;| tenaikaśrutivyāptasya saṃdarbhasya masṛṇatāyāmatiśayaḥ&nbsp;| śilātaleti
                  rūpasājātyena lakārāvudbhūtaśrutikau&nbsp;| na cādhikāvṛttiratrāstītyanutkaṭatā&nbsp;| na ca
                  śruterudbhave 'pi masṛṇatā na prakṛṣyata iti varṇānutkaṭo 'yam&nbsp;| grāmyatvaṃ vyācaṣṭe—<b>te 'mī catvāro 'pīti</b>&nbsp;| śrutisājātyasya śabdānuśāsane 'pi prasiddheratiprasiddhatvam&nbsp;||
               </p>
               
            </div> 
            
            <p>grāmyavaiparītyena nātiprasiddho nāgaraḥ&nbsp;| yathocyate—</p>
            
            <div class="lg">
               <div class="kārikā">
                  <span class="l">ekatvabuddhirbhede 'pi tattve 'pyekatvanihnavaḥ&nbsp;|</span>
                  <span class="l">yasya varṇasya taṃ prāhuranuprāsasya jīvitam&nbsp;|| 74&nbsp;||</span>
                  
               </div>
            </div>
            ﻿<span class="pageinfo">[page 232]</span>
            
            <p>tatra bhede 'pyekatvabudhdyā samānasthānayoryathā—</p>
            
            <div class="lg">
               <div class="udāharaṇa">
                  <span class="l">‘harerlaṅghitagharmāṃśurvyomni dīrgheṇa raṃhasā&nbsp;|</span>
                  <span class="l">balibandhanaghoro 'ṅghriraṃhaḥsaṅa‍ghaṃ nihantu vaḥ&nbsp;|| 170&nbsp;||’</span>
                  
               </div>
            </div>
            
            <p>atra hakārasya tulyasyātulyasthānena ghakāreṇa saha bhede 'pyekatvabuddhestulyaśrutitvamiti
               bhede 'pyekatvabudhdyā nāgarānuprāso 'yam&nbsp;||
            </p>
            
            <div class="commentary">
               
               <p><b>grāmyavaiparītyeneti</b>&nbsp;| grāmyaviruddhasvabhāvo hi loke nāgara ityucyate&nbsp;| atiprasiddherabhāvo virodhastenālaṃkārasamayopajīvipañcaṣaprasiddhiranatiprasiddhirityuktaṃ
                  bhavati&nbsp;| etadeva pūrvācāryamatena viśadayati—<b>yathocyata iti</b>&nbsp;| ekaśrutikatayā bhānaṃ hi śrutisājātyamabhimatam&nbsp;| śrutiśca vāstavī pratipādanamātrārụ̄dhā
                  veti na kaścidviśeṣaḥ&nbsp;| tato bhede 'pyekatvabudhdyānuprāsasiddhiḥ&nbsp;| tattve ekatve&nbsp;|
                  āpātataḥ sājātyānavabhāse 'pi sahṛdayapraṇidhānenāvabhāsanaṃ śrutyanuprāsaprayojakameva&nbsp;|
                  anuprāsasya&nbsp;| anuprāsavataḥ saṃdarbhasyetyarthaḥ&nbsp;| vijātīyayorekajātyapratibimbanaṃ
                  dvidhā bhavati sthānasāmye tadasāmye ca&nbsp;| tayorādyamudāharati—<b>tatreti</b>&nbsp;| dīrgheṇa raṃhaseti, ghoro 'ṅghririti, raṃhaḥsaṅa‍ghamiti, ghakārahakārāṇāṃ sthānasāmye
                  'pi vaijātyamastyeva&nbsp;| tathā paṭhitau tulyavacchrutiḥ pratibhātīti sahṛdayahṛdayasākṣiko
                  'yamarthaḥ&nbsp;||
               </p>
               
            </div> 
            
            <p>tathaivāsamānasthānayoryathā—</p>
            
            <div class="lg">
               <div class="udāharaṇa">
                  <span class="l">‘ucchalanmatsyapucchāgradaṇḍapātāhatāmbhasi&nbsp;|</span>
                  <span class="l">jagadudyānamambhodhāvunmamajja mamajja ca&nbsp;|| 171&nbsp;||’</span>
                  
               </div>
            </div>
            
            <p>atrocchalanmatsyapucchāgretyatra tsyacchakārayoriva tsyakārasyāpi tulyaśrutitvamityasamānasthānatvena
               bhede 'pyekatvabudhdyā nāgarānuprāso 'yam&nbsp;||
            </p>
            
            <div class="commentary">
               
               <p><b>atra tsyacchakārayoriti</b>&nbsp;| cachau tālavyau, tasau dantyāviti sthānabhedaḥ prakāśa eva&nbsp;| tathāpi piṇḍībhūtābhyāṃ
                  ca stambībhūtamadhyapatitau tasau samānaśrutikāviti paṭhitau saubhāgyamarpayataḥ&nbsp;|
                  tenāyamasamānasthānayorekatvabudhdyā nāgarānuprāsa iti&nbsp;||
               </p>
               
            </div> 
            
            <p>tattve 'pyekanihnavena ḍakāravakārayakārāṇāṃ yathā—</p>
            
            <div class="lg">
               <div class="udāharaṇa">
                  <span class="l">‘kroḍe mā ḍimbhamādāya caṇḍi pīḍaya vakṣasā&nbsp;|</span>
                  <span class="l">karṇe brūhi vayasyāyā yuvā yadayamucyate&nbsp;|| 172&nbsp;||’</span>
                  
               </div>
            </div>
            ﻿<span class="pageinfo">[page 233]</span>
            
            <p>atra ḍakārādīnāmīṣatspṛṣṭatādibhirekatve 'pi bhedāvabhāsa iti tattve 'pyekatvanihnavena
               nāgarānuprāso 'yam&nbsp;||
            </p>
            
            <div class="commentary">
               
               <p><b>tattve 'pīti</b>&nbsp;| drutādau vṛttimātraṃ bhidyate, na tu rūpamiti mahābhāṣyakāroktadiśā yeṣāmekasthānatve
                  'pīṣatspṛṣṭataratvādikṛtā bhedaprathā te ḍakārādayaḥ&nbsp;| katipaye 'sya viṣayāstānuddiśya
                  krameṇodāharati—<b>kroḍa ityādi</b>&nbsp;| aṅa‍kagatasya bālakasya vakṣasā pīḍanaṃ saṃkrāntakamāliṅa‍ganamāmananti&nbsp;| anena
                  kila pracchannapriyagocaro gạ̄dhāliṅa‍ganamanorathaḥ prakaṭito bhavati&nbsp;| karṇayorupāṃśu
                  yadabhidhīyate tena tulyamidamiti vidagdhasahacarīparihāsoktiriyam&nbsp;| atra ca kroḍaḍimbhetyādau
                  ḍakāravakārayakārāṇāmīṣatspṛṣṭataratvādibhedaḥ śrutisājātyaṃ ca suprasiddhameveti&nbsp;||
               </p>
               
            </div> 
            
            <p>tathaiva ḍhakāravakāralakārāṇāṃ yathā—</p>
            
            <div class="lg">
               <div class="udāharaṇa">
                  <span class="l">‘navọdhe tvaṃ kucạ̄dhyāpi nopagụ̄dhāya ̣dhaukase&nbsp;|</span>
                  <span class="l">vahanbāhulate hrīṇo varaḥ pulakalaṅghite&nbsp;|| 173&nbsp;||’</span>
                  
               </div>
            </div>
            
            <p>atra ḍhakārādīnāmīṣatspṛṣṭatādibhirekatve 'pi bhedāvabhāsa iti tattve 'pyekatvanihnavena
               nāgarānuprāso 'yam&nbsp;||
            </p>
            
            <div class="commentary">
               
               <p><b>ḍhakāravakāralakārāṇāmiti</b>&nbsp;| vakārodāharaṇaṃ dattamapi varṇāntarasaralatayā punardīyate&nbsp;| upagūḍhamāliṅa‍ganam&nbsp;|
                  apiśabdo bhinnakramaḥ&nbsp;| upagụ̄dhāyāpi na ̣dhaukase&nbsp;| dūre patataḥ kacagrahādikeliṣu
                  pravṛttirlaṅa‍ghanena sarvāṅa‍gīṇaḥ pulakodbhedo bahirvyāvartanamantaranuvartanaṃ
                  ca mugdhāṅa‍ganājātiḥ&nbsp;| atrāpi ḍhakārādīnāmīṣatspṛṣṭatādibhedaḥ subodha eva&nbsp;||
               </p>
               
            </div> 
            
            <p>ubhayaguṇayogānnātyaprasiddha upanāgaraḥ&nbsp;| yathocyate—</p>
            
            <div class="lg">
               <div class="kārikā">
                  <span class="l">ḍalayoraikyamityādivākyairyasyānumīyate&nbsp;|</span>
                  <span class="l">samānaśrutitānyonyaṃ so 'nuprāsaḥ praśasyate&nbsp;|| 75&nbsp;||</span>
                  
               </div>
            </div>
            
            <p>sa ḍalayoraikyena yathā—</p>
            
            <div class="lg">
               <div class="udāharaṇa">
                  <span class="l">‘śayane yasya śeṣāhiḥ sanīḍe vaḍavānalaḥ&nbsp;|</span>
                  <span class="l">mahāsāhasināmagryaṃ tamīḍe jaḍaśāyinam&nbsp;|| 174&nbsp;||’</span>
                  
               </div>
            </div>
            
            <p>so 'yamupanāgaraḥ śrutyanuprāsaḥ&nbsp;||</p>
            ﻿<span class="pageinfo">[page 234]</span>
            
            <div class="commentary">
               
               <p><b>ubhayaguṇayogāditi</b>&nbsp;| prasidhdyaprasiddhī dvau guṇau&nbsp;| atra pratyakṣānumānarūpopāyabhedādavirodhaḥ&nbsp;|
                  tadetadanyamatena vivṛṇoti—<b>ḍalayoraikyamiti</b>&nbsp;| sanīḍaḥ
                  samīpaṃ jalamajjanaśeṣāhivaḍavānalānāmanarthanidānatayā prakhyātānāmapi sevayā mahāsāhasikānāmagryatā&nbsp;|
                  atra ḍakāralakārayorbhinnaśrutitā pratyakṣata eva&nbsp;| śrutisāmyaṃ punaranumānātpratīyate&nbsp;|
                  evamuttarodāharaṇeṣvapi boddhavyam&nbsp;||
               </p>
               
            </div> 
            
            <p>naṇayoraikyena yathā—</p>
            
            <div class="lg">
               <div class="udāharaṇa">
                  <span class="l">‘bāṇaiḥ kṣuṇṇeṣu sainyeṣu tvayā deva raṇāṅa‍gaṇe&nbsp;|</span>
                  <span class="l">hataśeṣāḥ śrayantīme śūnyāraṇyāni vidviṣaḥ&nbsp;|| 175&nbsp;||’</span>
                  
               </div>
            </div>
            
            <p>atra kṣuṇṇeṣu sainyeṣu śūnyāraṇyānīti nakāraṇakārayoḥ svalpaśrutitvamekatvaṃ vā bhāsata
               iti upanāgaro 'yaṃ śrutyanuprāsaḥ&nbsp;||
            </p>
            
            <div class="commentary">
               
               <p><b>kṣuṇṇeṣu sainyeṣviti</b>&nbsp;| granthimahimnā nakāraṇakārayoḥ sāmyapratibhāsaḥ&nbsp;| <b>raṇāṅa‍gaṇa iti</b>&nbsp;| madhyavartināṃ saṃyogena sāmyonmudraṇam&nbsp;| aṅa‍gaṇaśabdo 'dhikaraṇalyuḍantaḥ&nbsp;| pṛṣodarāditvāṇṇatvavyutpādanamanārṣam&nbsp;|
                  evaṃ śūnyāraṇyānītyatra vyākhyeyam&nbsp;| ādyantavyākhyānamupalakṣaṇamavaseyam&nbsp;||
               </p>
               
            </div> 
            
            <p>ralayoraikyena yathā—</p>
            
            <div class="lg">
               <div class="udāharaṇa">
                  <span class="l">‘vibhinnavarṇā garuḍāgrajena sūryasya rathyāḥ paritaḥ sphurantyā&nbsp;|</span>
                  <span class="l">ratnaiḥ punaryatra rucā rucaṃ svāmāninyire vaṃśakarīranīlaiḥ&nbsp;|| 176&nbsp;||’</span>
                  
               </div>
            </div>
            
            <p>atra karīranīlairiti rephalakārayoraikyena tulyaśrutyā caturṣvapi pādeṣvanuprāsanirvahaṇamityupanāgaro
               'yaṃ śrutyanuprāsaḥ&nbsp;||
            </p>
            
            <div class="commentary">
               
               <p>nirantararephagrathanālīḍhasyeva lakārasya śrutisājātyamullikhatīti tadidamāha—<b>atra karīranīlairiti</b>&nbsp;| etadanuprāsasidhdyā caturṣvapi pādeṣu rephānuprāsanirvahaṇamapi kaviśaktivyutpattivyañjakamupapannaṃ
                  bhavatītyāha—<b>caturṣvapīti</b>&nbsp;||
               </p>
               
            </div> 
            
            <p>dantyatālavyānāmaikyena yathā—</p>
            
            <div class="lg">
               <div class="udāharaṇa">
                  <span class="l">‘vidyāsyando vāgvidāṃ yaḥ prasannaḥ puṇyāṃ vācaṃ devatāṃ tāṃ namāmaḥ&nbsp;|</span>
                  <span class="l">yāṃ brahmāṇaścintayante viśokāḥ sā no deyātsūnṛtā sūnṛtāni&nbsp;|| 177&nbsp;||’</span>
                  
               </div>
            </div>
            ﻿<span class="pageinfo">[page 235]</span>
            
            <p>atra dantyatālavyānāmaikyena tulyaśrutinetyupanāgaro 'yaṃ śrutyanuprāsaḥ&nbsp;| sarve 'pi
               cānuprāsāḥ prāyeṇa visadṛśavarṇāntaritā eva svadante ityauṣṭhyakaṇṭhyādīnāmihānupraveśo
               bhavati&nbsp;||
            </p>
            
            <div class="commentary">
               
               <p>vidyāsyandaḥ sārasvatapravāhaḥ saiva vāgdevatā śabdabrahmarūpā taccintayā parabrahmādhigamaniḥśreṇībhūtayā
                  śokasya iṣṭahānijakhedasya vicchedaḥ&nbsp;| atra syandaḥ prasanna iti dantyau sakārau,
                  brahmāṇaścetayanto viśokā ityādeśānādeśau śakārau tālavyau, punarante sā sūnṛtāmīti
                  trayo dantyāḥ, sarveṣāṃ saṃbhūya pāṭhe tulyaśrutitaiva pratibhāsata iti&nbsp;| nanu sajātīyānāṃ
                  nirantaramāvāpe kartavye kimiti vijātīyavyavahitairāvṛttirudāhriyata ityata āha—<b>sarve 'pīti</b>&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">yathā jyotsnā candramasaṃ yathā lāvaṇyamaṅa‍ganām&nbsp;|</span>
                  <span class="l">anuprāsastathā kāvyamalaṃkartumayaṃ kṣamaḥ&nbsp;|| 76&nbsp;||</span>
                  
               </div>
            </div>
            
            <div class="commentary">
               
               <p>śleṣanirvāhakatayā śrutyanuprāso 'laṃkāra ityuktam, tacca saṃdarbhavyāpakatayaiva
                  nirvahatītyāha—<b>yatheti</b>&nbsp;| jyotsnālāvaṇyayoḥ sarvāṅa‍gīṇā śleṣasubhagayorevālaṃkāratāprasiddhiḥ&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">anuprāsaḥ kavigirāṃ padavarṇamayo 'pi yaḥ&nbsp;|</span>
                  <span class="l">so 'pyanena stabakitaḥ śriyaṃ kāmapi puṣyati&nbsp;|| 77&nbsp;||</span>
                  
               </div>
            </div>
            
            <div class="commentary">
               
               <p>nanvevamanuprāsāntaraviṣaye 'pi śrutyanuprāsaḥ prasaktastatra ca kimanena kariṣyata
                  ityata āha—<b>anuprāsaḥ kavigirāmiti</b>&nbsp;| uktaṃ hi—‘na ghaṭanāmantareṇa kāvyabhāvaḥ&nbsp;| na ca kāvyamapahāya varṇānuprāsādīnāmātmalābhaḥ’
                  iti&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">muhurāvartyamāneṣu yaḥ svavargyeṣu vartate&nbsp;|</span>
                  <span class="l">kāvyavyāpī sa saṃdarbho vṛttirityabhidhīyate&nbsp;|| 78&nbsp;||</span>
                  
               </div>
            </div>
            
            <div class="commentary">
               
               <p><b>svavargyeṣviti</b>&nbsp;| svaśabda ātmīyavacanaḥ&nbsp;| svavarge bhavāḥ svavargyāḥ kaca ṭatapāntaḥsthoṣmopalakṣitāḥ
                  saptavargāḥ&nbsp;| svavargyeṣu vartata ityarthakathanam&nbsp;| māṇikyastabakitahāralatāvadanyonyālambanena
                  parabhāgalābha ityabhiprāyatayā ca kāvyavyāpakenaiva saṃdarbheṇa nirūpyamāṇā vargyā
                  vṛttirvṛttyanuprāsa iti paryavasito 'rthaḥ&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">kārṇāṭī kauntalī kauṅa‍kī kauṅa‍kaṇī bāṇavāsikā&nbsp;|</span>
                  <span class="l">drāviḍī māthurī mātsī māgadhī tāmraliptikā&nbsp;|| 79&nbsp;||</span>
                  
               </div>
            </div>﻿<span class="pageinfo">[page 236]</span>
            
            <div class="lg">
               <div class="kārikā">
                  <span class="l">auṇḍrī pauṇḍrīti vidvadbhiḥ sā dvādaśavidheṣyate&nbsp;|</span>
                  <span class="l">atha lakṣaṇametāsāṃ sodāharaṇamucyate&nbsp;|| 80&nbsp;||</span>
                  
               </div>
            </div>
            
            <div class="commentary">
               
               <p>varṇānuprāsādbhedo vakṣyate—karṇāṭādiprabhavakavihevākagocarāḥ kārṇāṭīprabhṛtayo na
                  tu vṛttīnāṃ deśaiḥ kaścidupakāraḥ&nbsp;| baṇavāsanāmā dakṣiṇāpathe ratnābhagavatīcihnito
                  deśaḥ&nbsp;| [<a href="" class="note" title="kuṇḍalāntaragato 'yaṃ bhāgo 'nanvitaḥ pratīyate&nbsp;|">*</a>bhrama dhātoriti&nbsp;| vidhimiti iti parāyaṇam&nbsp;||]
               </p>
               
            </div> 
            
            <p>tāsu varṇānuprāsavatī kārṇāṭī yathā—</p>
            
            <div class="lg">
               <div class="udāharaṇa">
                  <span class="l">‘kānte kuṭilamālokya karṇakaṇḍūyanena kim&nbsp;|</span>
                  <span class="l">kāmaṃ kathaya kalyāṇi kiṃkaraḥ karavāṇi kim&nbsp;|| 178&nbsp;||’</span>
                  
               </div>
            </div>
            
            <p>cavargānuprāsavatī kauntalī yathā—</p>
            
            <div class="lg">
               <div class="udāharaṇa">
                  <span class="l">‘jvalajjaṭiladīptārcirañjanoccayacāravaḥ&nbsp;|</span>
                  <span class="l">campakeṣu cakorākṣi cañcarīkāścakāsati&nbsp;|| 179&nbsp;||’</span>
                  
               </div>
            </div>
            
            <p>avahitthaprastāve karṇakaṇḍūyitamoṭṭāyitākhyaḥ śrṛṅa‍gārabhāvajo vikāraḥ&nbsp;||</p>
            
            <p>ṭavargānuprāsavatī kauṅa‍kī yathā—</p>
            
            <div class="lg">
               <div class="udāharaṇa">
                  <span class="l">‘kumbhakūṭāṭṭakuṭṭākakuṭilotkaṭapāṇiruṭ&nbsp;|</span>
                  <span class="l">hariḥ karaṭipeṭena na draṣṭumapi ceṣṭyate&nbsp;|| 180&nbsp;||’</span>
                  
               </div>
            </div>
            
            <p>kumbhakūṭaṃ kumbhāgraṃ tadeva aṭṭo 'ṭṭālakaḥ&nbsp;| ‘ruṣa hiṃsāyām’&nbsp;| yathoktena pāṇinā
               ruṣatīti kkip&nbsp;| peṭaḥ samūhaḥ&nbsp;||
            </p>
            
            <p>tavargānuprāsavatī kauṅa‍kaṇī yathā—</p>
            
            <div class="lg">
               <div class="udāharaṇa">
                  <span class="l">‘madhurmadhūni gāndharvamandiraṃ madirekṣaṇā&nbsp;|</span>
                  <span class="l">induraindīvaraṃ dāma kāmamānandayanti naḥ&nbsp;|| 181&nbsp;||’</span>
                  
               </div>
            </div>
            
            <p>madhurvasantaḥ&nbsp;| gāndharvaṃ gītam&nbsp;| atra dhakāradakārānuprāsairāsamāpti nirvahaṇam&nbsp;||</p>
            
            <p>pavargānuprāsavatī bāṇavāsikā yathā—</p>
            
            <div class="lg">
               <div class="udāharaṇa">
                  <span class="l">‘priyā pragalbhā tāmbūlaṃ parisrutphullamutpalam&nbsp;|</span>
                  <span class="l">pṛṣatkāḥ pañcabāṇasya pañcamaḥ pañcamadhvaniḥ&nbsp;|| 182&nbsp;||’</span>
                  
               </div>
            </div>﻿<span class="pageinfo">[page 237]</span>
            
            <p>parisrut madirā&nbsp;| pṛṣatkā bāṇāḥ&nbsp;| pañcamaḥ svaraviśeṣastadbhūyiṣṭho dhvaniḥ pañcamadhvaniḥ&nbsp;||</p>
            
            <p>antaḥsthānuprāsavatī drāviḍī yathā—</p>
            
            <div class="lg">
               <div class="udāharaṇa">
                  <span class="l">‘priyālalavalītālatamālailāvanāvalī&nbsp;|</span>
                  <span class="l">bhāti patralahintālakṛtapuṇḍrā vadhūriva&nbsp;|| 183&nbsp;||’</span>
                  
               </div>
            </div>
            
            <p>patralāḥ sāndrapatrāḥ&nbsp;| sidhmāderākṛtigaṇatvāllac&nbsp;| puṇḍraṃ tilakaḥ&nbsp;| atra lakāravakārānuprāsābhyāṃ
               saṃdarbhanirvāhaḥ&nbsp;||
            </p>
            
            <p>ūṣmānuprāsavatī māthurī yathā—</p>
            
            <div class="lg">
               <div class="udāharaṇa">
                  <span class="l">‘puṣṇatī puṣpadhanuṣaṃ muṣṇatī ploṣavipruṣaḥ&nbsp;|</span>
                  <span class="l">miṣantī nirnimeṣeṇa cakṣuṣā mānuṣī na sā&nbsp;|| 184&nbsp;||’</span>
                  
               </div>
            </div>
            
            <p>ploṣo virahadāhastasya vipruṣastīkṣṇā bhāgāḥ&nbsp;| te 'mī sapta śuddhā eva vṛttyanuprāsāḥ&nbsp;||</p>
            
            <p>dvitrivargānuprāsavatī mātsī yathā—</p>
            
            <div class="lg">
               <div class="udāharaṇa">
                  <span class="l">‘kokilālāpavācālo māmeti malayānilaḥ&nbsp;|</span>
                  <span class="l">ucchalacchīkarācchācchanirjharāmbhaḥkaṇokṣitaḥ&nbsp;|| 185&nbsp;||’</span>
                  
               </div>
            </div>
            
            <p>saṃkīrṇāḥ punaranye pañca bhavanti&nbsp;| tatra saṃkaro dvidhā—vijātīyasaṃvalanam, mithaḥ
               saṃbhedena saṃyogarūpatā ca&nbsp;| kokilālāpetyādau kavargāntaḥsthacavargānuprāsāḥ sphuṭā
               eva&nbsp;| saṃyogastu vidyamāno 'pi na vivakṣitaḥ&nbsp;||
            </p>
            
            <p>dvābhyāṃ vidarbhitaikavargyā māgadhī yathā—</p>
            
            <div class="lg">
               <div class="udāharaṇa">
                  <span class="l">‘aghaughaṃ no nṛsiṃhasya ghanāghanaghanaghvaniḥ&nbsp;|</span>
                  <span class="l">hanyāddhurughurāghoraḥ sudīrgho ghoraghargharaḥ&nbsp;|| 186&nbsp;||’</span>
                  
               </div>
            </div>
            
            <p>vidarbhitaḥ svāntarāyeṇa vaidarbhīprapañcaśobhāmānītaḥ&nbsp;| ghurughuretyavyaktānukaraṇam&nbsp;|
               atrāsamāpti kavargānuprāsastavargāntaḥsthānuprāsābhyāṃ vidarbhitaḥ&nbsp;| evamanyatrāpi
               vaidarbhī gaveṣaṇīyā&nbsp;||
            </p>
            
            <p>svāntyasaṃyogivargyā tāmraliptikā yathā—</p>
            
            <div class="lg">
               <div class="udāharaṇa">
                  <span class="l">‘śiñjānamañjumañjīrāścārukāñcanakāñcayaḥ&nbsp;|</span>
                  <span class="l">kaṅa‍kaṇāṅa‍kabhujā bhānti jitānaṅa‍ga tavāṅa‍ganāḥ&nbsp;|| 187&nbsp;||’</span>
                  
               </div>
            </div>
            ﻿<span class="pageinfo">[page 238]</span>
            
            <p>saṃyogo dvividhaḥ—sajātīyena, anyena ca&nbsp;| ādyastrividhaḥ—svargyāntasarūpatadanyasaṃyogabhedāt&nbsp;|
               ete yathākramaṃ vṛttitrayaṃ prayojayantītyāha—<b>svāntyetyādi</b>&nbsp;| śiñjānā madhuraṃ śabdāyamānāḥ&nbsp;| mañjīrā nūpurāḥ&nbsp;| atra pūrvārdhe svāntyasaṃyoginau
               cavargau, uttarārdhe tu kavargāviti&nbsp;||
            </p>
            
            <p>sarūpasaṃyogigrathitauṇḍrī yathā—</p>
            
            <div class="lg">
               <div class="udāharaṇa">
                  <span class="l">‘sallatāpallavollāsī cittavi(vṛ)ttaharo nṛṇām&nbsp;|</span>
                  <span class="l">majjatījjalasajjāsu nadīṣu malayānilaḥ&nbsp;|| 188&nbsp;||’</span>
                  
               </div>
            </div>
            
            <p>santaḥ kamanīyā latānāṃ pallavāstadullāsanamātrapravīṇatayā tīvratāvyatirekaḥ&nbsp;| ata
               eva nṛṇāṃ vidagdhamithunānāṃ cittameva sarvasvabhūtaṃ vittaṃ haratīti&nbsp;| ijjalā niculāstaiḥ
               sajjāḥ sannaddhāḥ&nbsp;| niculanikuñjasannaddhanadīmajjanena śītalatvamunmīlitam&nbsp;||
            </p>
            
            <p>asarūpasaṃyogagrathitā pauṇḍrī yathā—</p>
            
            <div class="lg">
               <div class="udāharaṇa">
                  <span class="l">‘astamastakaparyastasamastārkāṃśusaṃstarā&nbsp;|</span>
                  <span class="l">pīnastanasthitā tāmrakamravastreva vāruṇī&nbsp;|| 189&nbsp;||’</span>
                  
               </div>
            </div>
            
            <p>asto 'stācalaḥ&nbsp;| kamraṃ kamanīyam&nbsp;||</p>
            
            <div class="lg">
               <div class="kārikā">
                  <span class="l">akaṭhorākṣarādānaṃ nātinirvahaṇaiṣiṇaḥ&nbsp;|</span>
                  <span class="l">aśaithilyaṃ ca satkartuṃ vuttyanuprāsamīśate&nbsp;|| 81&nbsp;||</span>
                  
               </div>
            </div>
            
            <div class="commentary">
               
               <p>vṛttyanuprāsarasikasya kaveḥ prasajamānaṃ doṣamapākartuṃ śikṣāmāha—<b>akaṭhoreti</b>&nbsp;| taduktam— ‘paruṣābhidhāyivacanādanukaraṇāccāparatra no paruṣam&nbsp;| racayedathāgatiḥ
                  syāttatrāpi hrādayo hreṣāḥ&nbsp;||’ atinirvāhe vyaktameva vairasyam&nbsp;| taduktam—‘sarva evānuprāsāḥ
                  prāyeṇe'tyādi&nbsp;| komalamātravargyanirvahaṇe tu śaithilyasaṃbhāvanamiti&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">kvacidasti kvacinnāsti kvacidasti na cāsti ca&nbsp;|</span>
                  <span class="l">varṇānuprāsa eṣā tu sarvato 'stīti bhidyate&nbsp;|| 82&nbsp;||</span>
                  
               </div>
            </div>
            
            <div class="commentary">
               
               <p>nanvanuprāsād vṛttīnāṃ ko viśeṣa ityata āha—<b>kvaciditi</b>&nbsp;| kvacidavṛttibhāge caraṇādyātmake bhavatyeva&nbsp;| kvacitpunaraṃśabhedena bhavati na
                  bhavati ca&nbsp;| tāvataiva tasyālaṃkāratvam&nbsp;| vṛttiśarīravyāpakatayā nirūpyamāṇastu vargyānto
                  'nya eva&nbsp;| ayaṃ varṇānuprāsādvṛttyanuprāsa ityarthaḥ&nbsp;||
               </p>
               
            </div> 
            ﻿<span class="pageinfo">[page 239]</span>
            
            <p>anye punaranyathā vṛttiṃ vyācakṣate—</p>
            
            <div class="lg">
               <div class="kārikā">
                  <span class="l">sparśādīnāmasaṃbandhaḥ saṃbandho vāpi yo mithaḥ&nbsp;|</span>
                  <span class="l">sphuṭādibandhasaṃsidhdyai seha vṛttirnigadyate&nbsp;|| 83&nbsp;||</span>
                  
               </div>
            </div>
            
            <div class="commentary">
               
               <p><b>anye punariti</b>&nbsp;| varṇānāṃ vartanaṃ vartanādhiṣṭhānaṃ ca vartipadenābhimatam&nbsp;| ādye saṃghaṭanavighaṭanābhyāṃ
                  dvidhā&nbsp;| samastavyastabhedena saṃghaṭanavighaṭane dvidhā&nbsp;| kādayo māvasānāḥ sparśāḥ&nbsp;|
                  ādigrahaṇādantaḥsthoṣmaṇoḥ saṃghaṭanabahulaḥ saṃdarbhaḥ prasphuṭaḥ&nbsp;| vighaṭanabahulaḥ
                  komalaḥ&nbsp;| ubhayabahula unmiśraḥ&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">kāvyavyāpī ca saṃdarbho vṛttirityabhidhīyate&nbsp;|</span>
                  <span class="l">saukumāryamatha praụdhirmadhyamatvaṃ ca tadguṇāḥ&nbsp;|| 84&nbsp;||</span>
                  
               </div>
            </div>
            
            <div class="lg">
               <div class="kārikā">
                  <span class="l">gambhīraujasvinī praụdhā madhurā niṣṭhurā ślathā&nbsp;|</span>
                  <span class="l">kaṭhorā komalā miśrā parūṣā lalitāmitā&nbsp;|| 85&nbsp;||</span>
                  
               </div>
            </div>
            
            <div class="commentary">
               
               <p>dvitīyaṃ vṛttiśabdārthamāha—<b>kāvyavyāpī ceti</b>&nbsp;| atrāpi doṣaprasaṅa‍gāpākaraṇārthamāha—<b>saukumāryamiti</b>&nbsp;| ata eva [saukumāryapraụdhimadhyamatvāni] guṇāḥ&nbsp;| śaithilyaparuṣatve tu doṣāvityarthaḥ&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">iti dvādaśadhā bhinnā kavibhiḥ paripaṭhyate&nbsp;|</span>
                  <span class="l">kāraṇaṃ punarutpattesta evāsāṃ vijānate&nbsp;|| 86&nbsp;||</span>
                  
               </div>
            </div>
            
            <div class="commentary">
               
               <p>yogāsaṃyogayoḥ pratiyogivyavasthāvirahātkathaṃ dvādaśaprakāratā vyavasthitirityāśayavānāha—<b>kāraṇaṃ punariti</b>&nbsp;||
               </p>
               
            </div> 
            
            <p>tāsu gambhīrā yathā—</p>
            
            <div class="lg">
               <div class="udāharaṇa">
                  <span class="l">‘apphundanteṇa ṇahaṃ mahiṃ ca taḍi uddhamāiadiseṇa&nbsp;|</span>
                  <span class="l">dundubhigambhīraravaṃ duṇḍuhiaṃ ambuvāheṇa&nbsp;|| 190&nbsp;||’</span>
                  
               </div>
            </div>
            
            <div class="lg">
               <div class="chāyā">
                  <span class="l">[āspandatā nabho mahīṃ ca taḍidudhmāpitadiśā&nbsp;|</span>
                  <span class="l">dundubhigambhīraravaṃ dundubhitamambuvāhena&nbsp;||]</span>
                  
               </div>
            </div>
            
            <p>saiṣā prāyastavargapavargayostṛtīyacaturthānāṃ pakāraphakārayośca svasaṃyogabinduyogāmyāṃ
               jāyate&nbsp;||
            </p>
            ﻿<span class="pageinfo">[page 240]</span>
            
            <div class="commentary">
               
               <p>dūṣaṇapratipattisaukaryāttatprasidhdyaiva pṛthagudāhriyata ityāha—<b>tāsviti</b>&nbsp;| apphundanteṇa vyāptavatā&nbsp;| uddhamāiaṃ vyāptam&nbsp;| dundubhirantargatakāṃsyabhājano
                  niḥsvānaviśeṣaḥ&nbsp;| duṇḍuhiaṃ śabdāyitam&nbsp;| dakāradhakārau tavargasya bakārabhakārau
                  pavargasya tṛtīyacaturthau&nbsp;||
               </p>
               
            </div> 
            
            <p>ojasvinī yathā—</p>
            
            <div class="lg">
               <div class="udāharaṇa">
                  <span class="l">‘pattā a sībharāhaadhāuśilāalaṇisaṇṇarāiajalaam&nbsp;|</span>
                  <span class="l">sañjaṃ ojjurapahasidadarimuhaṇimmahiavaülamaïrāmodam&nbsp;|| 191&nbsp;||’</span>
                  
               </div>
            </div>
            
            <div class="lg">
               <div class="chāyā">
                  <span class="l">[prāptāśca śīkarāhatadhātuśilājalaniṣaṇṇarājitajalajam&nbsp;|</span>
                  <span class="l">sahyaṃ nirjharaprahasitadarīmukhanirmathitabakulamadirāmodam&nbsp;||]</span>
                  
               </div>
            </div>
            
            <p>seyaṃ mūrdhanyānāṃ prathamacaturthapañcamadvitraistadāvṛttyā ca prāyo jāyate&nbsp;||</p>
            
            <div class="commentary">
               
               <p>satataśīkarasicyamānagairikaśilātalaluṇṭhanena jaladānāṃ rañjanam&nbsp;| viśīrya patanenātyantadhavalā
                  nirjharā eva hāso yasya tādṛśena darīmukhenāntaḥprarūḍhabakulakusumāmodaniḥsaraṇarañjitajaladharapratibimbabhūtatāmranayanonmudraṇāt&nbsp;|
                  hāsabakulāmodābhyāṃ ca kṣībatāroparūpā samāsoktirdhvanyata ityārādhyāḥ&nbsp;| ojjuro nirjharaḥ&nbsp;|
                  ṇimmahiaṃ niḥsṛtam&nbsp;||
               </p>
               
            </div> 
            
            <p>praụdhā yathā—</p>
            
            <div class="lg">
               <div class="udāharaṇa">
                  <span class="l">‘kṛtvā puṃvatpātamuccairbhṛgubhyāṃ mūrdhni grāvṇāṃ jarjarā nirjharaughāḥ&nbsp;|</span>
                  <span class="l">kurvanti dyāmutpatantaḥ smarārtaṃ svarlokastrīgātranirvāṇamatra&nbsp;|| 192&nbsp;||’</span>
                  
               </div>
            </div>
            
            <p>saiṣā prāyeṇa mūrdhanyānāmantaḥsthānāṃ saṃyogātpūrvagurutvena jāyate&nbsp;||</p>
            
            <div class="commentary">
               
               <p>bhṛgavastaṭāḥ&nbsp;| bhṛgupātasya surastrīsaṃgamaḥ phalam&nbsp;| atra kurvansvarlokanirvartyeteṣu
                  mūrdhanyānāmantaḥsthasaṃyogā uccaiḥśabda ityādau svabhāvagurūṇāmapi pūrvarūpasaṃyogasannidhau
                  chāyāviśeṣo bhavatītyāhuḥ kecit&nbsp;||
               </p>
               
            </div> 
            
            <p>madhurā yathā—</p>
            
            <div class="lg">
               <div class="udāharaṇa">
                  <span class="l">‘kiñjalkasaṅgiśiñjānabhṛṅa‍galāñchitacampakaḥ&nbsp;|</span>
                  <span class="l">ayaṃ madhurupaiti tvāṃ caṇḍi paṅa‍kajadanturaḥ&nbsp;|| 193&nbsp;||’</span>
                  
               </div>
            </div>
            
            <p>saiṣā prāyo 'nusvārapurovartisparśatayā jāyate&nbsp;||</p>
            ﻿<span class="pageinfo">[page 241]</span>
            
            <div class="commentary">
               
               <p><b>anusvārapurovartīti</b>&nbsp;| anusvārasvarūpatadādeśāvanusvārapadena gṛhyete&nbsp;| tena
                  śamitahāsetyādāvanusvārābhāve 'pi na lakṣaṇamudāharaṇam&nbsp;||
               </p>
               
            </div> 
            
            <p>niṣṭhurā yathā—</p>
            
            <div class="lg">
               <div class="udāharaṇa">
                  <span class="l">‘svāṅa‍gaśliṣṭādrijanmānaṃ netrārciḥ pluṣṭamanmatham&nbsp;|</span>
                  <span class="l">staumi tryakṣaṃ dyuṣajjyeṣṭhaṃ daityaśreṇyarcitāṅghrikam&nbsp;|| 194&nbsp;||’</span>
                  
               </div>
            </div>
            
            <p>saiṣā prāyaḥ saṃyogabhūyastvenotpadyate&nbsp;||</p>
            
            <div class="commentary">
               
               <p><b>svāṅa‍geti</b>&nbsp;| divi sīdantīti dyuṣado devāḥ&nbsp;| suṣāmāditvātṣatvam&nbsp;| atraikāntaritāḥ saṃyogāḥ saṃdarbhavyāpakāḥ
                  pratīyante&nbsp;| so 'yamasyāḥ saṃyujyamānāviśeṣe 'pi
                  vṛttyantarādviśeṣo niṣṭhurādvaiparītyena śleṣodāharaṇaṃ sugamam&nbsp;||
               </p>
               
            </div> 
            
            <p>ślathā yathā—</p>
            
            <div class="lg">
               <div class="udāharaṇa">
                  <span class="l">‘dayitajanavirahavigalitanayanodakapītahariṇamadatilakam&nbsp;|</span>
                  <span class="l">vadanamapagatamṛgamadaśaśikaraṇiṃ vahati loladṛśaḥ&nbsp;|| 195&nbsp;||’</span>
                  
               </div>
            </div>
            
            <p>seyaṃ prāyo vyañjanā nāma saṃyogena janyate&nbsp;||</p>
            
            <div class="commentary">
               
               <p>karaṇiḥ sādṛśyam&nbsp;||</p>
               
            </div> 
            
            <p>kaṭhorā yathā—</p>
            
            <div class="lg">
               <div class="udāharaṇa">
                  <span class="l">‘nisarganirgatānarghaghargharadhvanihāstikam&nbsp;|</span>
                  <span class="l">cakre cakraṃ yudhi krāmannalarkaḥ karkaśārkaruk&nbsp;|| 196&nbsp;||’</span>
                  
               </div>
            </div>
            
            <p>saiṣā prāyaḥ kaṇṭhyarephādisaṃyogādutpadyate&nbsp;||</p>
            
            <div class="commentary">
               
               <p><b>saiṣā prāyaḥ kaṇṭhyeti</b>&nbsp;| kaṇṭhyarephayoḥ kvacidanyasyāpyādipadopāttasya saṃyogo 'vaseyaḥ&nbsp;||
               </p>
               
            </div> 
            
            <p>komalā yathā—</p>
            
            <div class="lg">
               <div class="udāharaṇa">
                  <span class="l">‘dāruṇaraṇe raṇantaṃ karidāraṇakāraṇaṃ kṛpāṇaṃ te&nbsp;|</span>
                  <span class="l">ramaṇakṛte raṇaraṇakī paśyati taruṇījano divyaḥ&nbsp;|| 197&nbsp;||’</span>
                  
               </div>
            </div>
            
            <p>seyaṃ rephaṇakārādyasaṃyuktakomalavarṇaviracanayā niṣpadyate&nbsp;||</p>
            ﻿<span class="pageinfo">[page 242]</span>
            
            <p>miśrā yathā—</p>
            
            <div class="lg">
               <div class="udāharaṇa">
                  <span class="l">‘pinaṣṭīva taraṅa‍gāgrairudadhiḥ phenacandanam&nbsp;|</span>
                  <span class="l">tadādāya karairindurlimpatīva digaṅa‍ganāḥ&nbsp;|| 198&nbsp;||’</span>
                  
               </div>
            </div>
            
            <p>saiṣā prāyaḥ kaṭhorāṇāmoṣṭhyakaṇṭhyamūrdhanyānāṃ bāhulyādibhirupalabhyate&nbsp;||</p>
            
            <div class="commentary">
               
               <p><b>bāhulyādibhiriti</b>&nbsp;| bāhulyālpatvamiśraṇaiḥ prādeśikairityarthaḥ&nbsp;||
               </p>
               
            </div> 
            
            <p>paruṣā yathā—</p>
            
            <div class="lg">
               <div class="udāharaṇa">
                  <span class="l">‘jahre nihrādihrādo 'sau kahlārāhlāditahradaḥ&nbsp;|</span>
                  <span class="l">prasahya mahyā garhyatvamarhaṇāhaḥ śaranmarut&nbsp;|| 199&nbsp;||’</span>
                  
               </div>
            </div>
            
            <p>saiṣā prāyeṇoṣmaṇāmantaḥsthādisaṃyogairavasthāpyate&nbsp;||</p>
            
            <p>lalitā yathā—</p>
            
            <div class="lg">
               <div class="udāharaṇa">
                  <span class="l">‘drāviḍīnāṃ dhruvaṃ līlārecitabhrūlate mukhe&nbsp;|</span>
                  <span class="l">āsajya rājyabhāraṃ svaṃ sukhaṃ svapiti manmathaḥ&nbsp;|| 200&nbsp;||’</span>
                  
               </div>
            </div>
            
            <p>saiṣā prāyeṇa dantyauṣṭhyatālavyānāṃ madhye 'ntaḥsthādisaṃyogaiḥ sthāpyate&nbsp;||</p>
            
            <div class="commentary">
               
               <p><b>drāviḍīnāmiti</b>&nbsp;| kiṃcidunnamanaṃ recitam&nbsp;| tenādhijyakodaṇḍakriyākāribhrūlatāsanāthe duḥkharājyabhārāropaḥ&nbsp;|
                  sugamamudāharaṇam&nbsp;||
               </p>
               
            </div> 
            
            <p>amitā yathā—</p>
            
            <div class="lg">
               <div class="udāharaṇa">
                  <span class="l">‘bakulakalikālalāmani kalakaṇṭhīkalakalākule kāle&nbsp;|</span>
                  <span class="l">kalayā kalāvato 'pi hi kalayati kalitāstratāṃ madanaḥ&nbsp;|| 201&nbsp;||’</span>
                  
               </div>
            </div>
            
            <p>seyamamitayoreva kakāralakārabandhayoranuprāsena prasūyate&nbsp;||</p>
            
            <div class="lg">
               <div class="kārikā">
                  <span class="l">iti dvādaśadhā vṛttiḥ kaiścidyā kathiteha sā&nbsp;|</span>
                  <span class="l">na guṇebhyo na vṛttibhyaḥ pṛthaktvenāvabhāsate&nbsp;|| 87&nbsp;||</span>
                  
               </div>
            </div>
            
            <div class="commentary">
               
               <p>tadetatsarveṣāṃ mataṃ dūṣayati—<b>na guṇebhya iti</b>&nbsp;| samatāsaukumāryādiguṇeṣu bhāratīprabhṛtiṣu ca vṛttiṣu yathāyathamantarbhāvo 'vagantavyaḥ&nbsp;||
               </p>
               
            </div> 
            ﻿<span class="pageinfo">[page 243]</span>
            
            <div class="lg">
               <div class="kārikā">
                  <span class="l">śrutyanuprāsavarṇānuprāsayorapi duṣkarāḥ&nbsp;|</span>
                  <span class="l">kvacidbhedāḥ pṛthakkartumasyāsteneha neṣyate&nbsp;|| 88&nbsp;||</span>
                  
               </div>
            </div>
            
            <div class="commentary">
               
               <p><b>śrutyanuprāsavarṇānuprāsayoriti</b>&nbsp;| viṣayasaptamī&nbsp;| varṇāvṛttervṛttyanuprāsasādhāraṇatvāt&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">yathāmrātakapuṣpādisragādervarṇa ucyate&nbsp;|</span>
                  <span class="l">varṇāvṛttistathā vācāṃ varṇānuprāsa ucyate&nbsp;|| 89&nbsp;||</span>
                  
               </div>
            </div>
            
            <div class="commentary">
               
               <p>tato varṇānuprāsaṃ viśeṣayannāha—<b>yathāmrātaketi</b>&nbsp;| sragādervarṇasthānīyā varṇāvṛttirvarṇānuprāsaḥ&nbsp;| tatropamānabhūtavarṇavivaraṇaṃ
                  samānajātīyakusumādiviracitamālāpaṭaprabhṛtiṣu yadantarāntarā vijātīyāmrātakakusumādisaṃniveśanaṃ
                  tadvarṇa ityucyate&nbsp;| tadvatyā vācā varṇāvṛttiḥ&nbsp;| saiva varṇānuprāsa iti sūtrārthaḥ&nbsp;|
                  sa dvidhā—saṃyuktāsaṃyuktavarṇanirūpyatvāt&nbsp;| yathāyathametadubhayaprapañcanam&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">sa tu stabakavānsthānī garbho vivṛtasaṃvṛtaḥ&nbsp;|</span>
                  <span class="l">gṛhītamuktaḥ kramavānviparyasto 'tha saṃpuṭaḥ&nbsp;|| 90&nbsp;||</span>
                  
               </div>
            </div>
            
            <div class="commentary">
               
               <p>stabakavadādayo dvādaśa prakārāsteṣu kvacitkvacitsaṃyogāvṛttiḥ stabakavān&nbsp;| anuprāsavinyāsāditi
                  saṃyogānuprāsavinyāsataḥ&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">mithunaṃ veṇikā citro vicitraśceti varṇyate&nbsp;|</span>
                  <span class="l">varṇāvṛttiprayogebhyastebhyastebhyo manīṣibhiḥ&nbsp;|| 91&nbsp;||</span>
                  
               </div>
            </div>
            
            <p>teṣu sthāne sthāne 'nuprāsavinyāsataḥ stabakavānyathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘yasyāvāsīkṛtahimagirerguñjatāṃ kuñjarāṇā-</span>
                     <span class="seg">māviścakre vanagajamadāghrāṇaghorāyitāni&nbsp;|</span>
                     </span>
                  <span class="l">
                     <span class="seg">darpotphullasphuraṇavikaṭākāṇḍakaṇḍūlagaṇḍa-</span>
                     <span class="seg">svecchākāṣavraṇitasaralānokahaskandhagandhaḥ&nbsp;|| 202&nbsp;||’</span>
                     </span>
                  
               </div>
            </div>
            
            <p>atra guñjatāṃ kuñjarāṇāmityādervarṇastabakasya sthāne sthāne vinyāsādayaṃ varṇānuprāsastabakavānityucyate&nbsp;||</p>
            
            <div class="commentary">
               
               <p>guñjatāṃ kuñjarāṇāmakāṇḍakaṇḍūlagaṇḍaskandhagandha ityatrāvṛtticatuṣkeṇa stabakanirvāhaḥ&nbsp;||</p>
               
            </div> 
            ﻿<span class="pageinfo">[page 244]</span>
            
            <p>niyatavivakṣitasthānaviśeṣaḥ sthānī yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘bāle māleyamuccairna bhavati gaganavyāpinī nīradānāṃ</span>
                     <span class="seg">kiṃ tvaṃ pakṣmāntarālairmalinayasi sudhāvakramaśrupravāhaiḥ&nbsp;|</span>
                     </span>
                  <span class="l">
                     <span class="seg">eṣā prodvṛttamattadvipakaṭakaṣaṇakṣuṇṇavindhyopalābhā</span>
                     <span class="seg">dāvāgnervyomalagnā malinayati diśāṃ maṇḍalaṃ dhūmarekhā&nbsp;|| 203&nbsp;||’</span>
                     </span>
                  
               </div>
            </div>
            
            <p>atra prathamatribhāgasthāneṣu bāle māleyamityādiniyamena vṛttiḥ&nbsp;| so 'yaṃ varṇānuprāsaḥ
               sthānītyucyate&nbsp;||
            </p>
            
            <div class="commentary">
               
               <p><b>sthānīti</b>&nbsp;| ślokapāde 'pi prathamādibhāgakalpanayā sthānaniyamavivakṣā&nbsp;| tathāhi—<b>bāle māleyamiti</b>&nbsp;| prathamo bhāgo nīnī iti pratibhāsārūḍhastṛtīyādi prathamapāde&nbsp;| evaṃ pakṣmāntarālamalinasudhāśruprabhṛtīnāṃ
                  dvitīyādipādeṣu prathamādibhāgakalpanāvaseyā&nbsp;||
               </p>
               
            </div> 
            
            <p>āvṛttervarṇāntarāyeṇa garbho yathā—</p>
            
            <div class="lg">
               <div class="udāharaṇa">
                  <span class="l">‘kālaṃ kapālamālāṅa‍kamekamandhakasūdanam&nbsp;|</span>
                  <span class="l">vande varadamīśānaṃ śāsanaṃ puṣpadhanvanaḥ&nbsp;|| 204&nbsp;||’</span>
                  
               </div>
            </div>
            
            <p>atra kālaṃ kapālamāleti, aṅa‍kamekamiti, vande varadamīśānaṃ śāsanamityādiṣu pakārarephakakāragarbhādhānādayaṃ
               varṇānuprāso garbha ityucyate&nbsp;||
            </p>
            
            <div class="commentary">
               
               <p>kālaṃ kālasvarūpam&nbsp;| ekamadvitīyam&nbsp;| kālaṃ kapāletyatra lakārāvṛttiḥ kakāreṇa vyavadhāne
                  prakṛte kapāle 'nyatra pakāro&nbsp;| varṇāntaragarbhāyamāṇa upalakṣyate&nbsp;| evaṃ mālāṅa‍kamityādau
                  lakārādigarbhīkaraṇamavaseyam&nbsp;| vivṛtasaṃvṛtau nigadenaiva vyākhyātau&nbsp;||
               </p>
               
            </div> 
            
            <p>sthāne sthāne vikāsasaṃkocābhyāṃ vivṛtasaṃvṛto yathā—</p>
            
            <div class="lg">
               <div class="udāharaṇa">
                  <span class="l">‘na mālatīdāma vimardayogyaṃ na prema navyaṃ sahate 'parādhān&nbsp;|</span>
                  <span class="l">mlānāpi na mlāyati kesarasragdevī na khaṇḍapraṇayā kathaṃcit&nbsp;|| 205&nbsp;||’</span>
                  
               </div>
            </div>
            
            <p>atra prathamapāde na mālatīdāmetyādibhirvikāsaḥ, dvitīyapāde premetyākārāvṛttyā saṃkocaḥ,
               tṛtīyapāde mlānāpi na mlāyatītyetābhyāṃ ca vikāsaḥ, caturthe neti saṃkocaḥ&nbsp;| so 'yaṃ
               varṇānuprāso vivṛtasaṃvṛta ityucyate&nbsp;||
            </p>
            ﻿<span class="pageinfo">[page 245]</span>
            
            <div class="commentary">
               
               <p>na mālatīdāmetyādau prathamapāde makārāvṛttirdvayena vivaraṇam, dvitīyapāde sakṛtprayogeṇa
                  tasyaiva saṃvṛtiḥ tṛtīyapāde nakārasakārayorāvṛttyā vivṛtiḥ, caturthe neti saṃvaraṇam&nbsp;|
                  tadiha bhūyovikāsa-kiṃcitsaṃkoca-kiṃcidvikāsa-sarvathāsaṃkocaparipāṭyā saṃdarbhanirvahaṇaṃ
                  śobhākaramiti vyācaṣṭe—<b>atreti</b>&nbsp;||
               </p>
               
            </div> 
            
            <p>cakravālavaddhānopādānābhyāṃ gṛhītamukto yathā—</p>
            
            <div class="lg">
               <div class="udāharaṇa">
                  <span class="l">‘lolallavaṅa‍galavalīvalayā nikuñcakūjatkapiñjalakulā mukulāvanaddhāḥ&nbsp;|</span>
                  <span class="l">
                     <span class="seg">adhyūṣire kanakacampakarājikāntā</span>
                     <span class="seg">yenāparāntavijaye jaladherupāntaḥ&nbsp;|| 206&nbsp;||’</span>
                     </span>
                  
               </div>
            </div>
            
            <p>atra cakravālakramaḥ suvyakta eva&nbsp;| so 'yaṃ varṇānuprāso gṛhītamukta ityucyate&nbsp;||</p>
            
            <div class="commentary">
               
               <p><b>loladiti</b>&nbsp;| kapiñjalo gauratittiriḥ&nbsp;| aparānto deśaviśeṣaḥ&nbsp;| pūrvavalanenottaragrahaṇaṃ cakravālaṃ
                  vyañjanamātravalanamabhipretam, tena valī valetyatrāpi cakravālasiddhiḥ&nbsp;| evamuttaratra&nbsp;||
               </p>
               
            </div> 
            
            <p>krameṇa dvitrāṇāṃ tricaturāṇāṃ varṇānāmasaṃyogasvaravarṇānāmāvṛttiḥ kramavānyathā—</p>
            
            <div class="lg">
               <div class="udāharaṇa">
                  <span class="l">‘nitambagurvī guruṇā prayuktā vadhūrvidhātṛpratimeva tena&nbsp;|</span>
                  <span class="l">cakāra sā mattacakoranetrā lajjāvatī lājavimokamagnau&nbsp;|| 207&nbsp;||’</span>
                  
               </div>
            </div>
            
            <p>atra gurvī guruṇā prayukteti, vadhūrvidhātṛ iti, cakāra cakoreti, lajjāvatī lājavimokamiti
               dvayostrayāṇāṃ ca svarasaṃyogavarṇānāṃ krameṇāvṛttiḥ, so 'yaṃ varṇānuprāsaḥ kramavānityucyate&nbsp;||
            </p>
            
            <div class="commentary">
               
               <p><b>krameṇeti</b>&nbsp;| dvāvārabhyaiva kramasaṃbhava ūrdhvaṃ caturbhyo virasāyate&nbsp;| tena pañcaṣāṇāmityādinoktamasaṃyogasvarāṇāmityavivakṣitasaṃyogasvarāṇām&nbsp;|
                  guruṇetyanullaṅa‍ghanīyājñatā&nbsp;| tathā calatpraktyā durvahanitambabhārālasāyā api kathaṃcitpadavinyāsena
                  kāntiviśeṣo dhvanyate&nbsp;| svabhāvatāmrayorapi netrayostatkāle dhūmāśleṣād ﻿<span class="pageinfo">[page 246]</span>dviguṇo rāga iti upamāne mattapadapoṣaḥ pūrvārdhe dvayordvayorūttarārdhe trayāṇāmanullaṅghitakramāṇāmeva
                  vyañjanānāmāvṛttiriti sphuṭaṃ vivaraṇam&nbsp;||
               </p>
               
            </div> 
            
            <p>kramavatāṃ viparyayopanyāsādviparyayo yathā—</p>
            
            <div class="lg">
               <div class="udāharaṇa">
                  <span class="l">‘praṇavaḥ pravaṇe yatra prathamaḥ pramatheṣu yaḥ&nbsp;|</span>
                  <span class="l">raṇavānvāraṇamukhaḥ sa vaḥ pātu vināyakaḥ&nbsp;|| 208&nbsp;||’</span>
                  
               </div>
            </div>
            
            <p>atra vyutkramo vyakta eva&nbsp;| so 'yaṃ varṇānuprāso viparyaya ityucyate&nbsp;||</p>
            
            <div class="commentary">
               
               <p>kramavatāmupakrāntakiṃcitkramāṇāmāvṛttau tatkramaviparyāso vyutkramaḥ&nbsp;||</p>
               
            </div> 
            
            <p>svādyavarṇavartinā svareṇa saha pādamadhyāntayoranuprāsaḥ saṃpuṭaṃ yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘sthirāpāyaḥ kāyaḥ praṇayiṣu sukhaṃ sthairyavimukhaṃ</span>
                     <span class="seg">mahārogābhogaḥ kuvalayadṛśaḥ sarpasadṛśaḥ&nbsp;|</span>
                     </span>
                  <span class="l">
                     <span class="seg">gṛhāveśaḥ kleśaḥ prakṛticapalā śrīrapi khalā</span>
                     <span class="seg">yamaḥ svairī vairī tadapi na hitaṃ karma vihitam&nbsp;|| 209&nbsp;||’</span>
                     </span>
                  
               </div>
            </div>
            
            <p>tadetallakṣaṇenaiva vyākhyātam&nbsp;| so 'yaṃ varṇānuprāsaḥ saṃpuṭa ityucyate&nbsp;||</p>
            
            <div class="commentary">
               
               <p><b>svādyeti</b>&nbsp;| āvartanīyo varṇaḥ svapadenābhimatastasya pūrvo yo varṇastadvartinā svareṇa saha
                  tasyāvṛttiḥ&nbsp;| <b>pādamadhyāntayoriti</b>&nbsp;| madhyasaṃśliṣṭoparitanabhāgaghaṭitasamudgakatulyatayā saṃpuṭo 'nuprāsaḥ&nbsp;||
               </p>
               
            </div> 
            
            <p>antapādamupasaṃhāropakramayorvivakṣitaḥ sasvarānuprāso mithunaṃ yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘tyaja manasi sadāhe he smara sthānamasmi-</span>
                     <span class="seg">nnanu kirasi śarīre re kimindo mayūkhān&nbsp;|</span>
                     </span>
                  <span class="l">
                     <span class="seg">api parihara vāyo yogamaṅa‍gairmadīyaiḥ</span>
                     <span class="seg">praṇayini samavete te bhavantaḥ sakhāyaḥ&nbsp;|| 210&nbsp;||’</span>
                     </span>
                  
               </div>
            </div>
            
            <p>tadetannigadenaiva vyākhyātam&nbsp;| so 'yaṃ varṇānuprāso mithunamityucyate&nbsp;||</p>
            
            <div class="commentary">
               
               <p><b>antapādamiti</b>&nbsp;| vṛttaucitīvaśācca dvikhaṇḍalabdhaśobhāviśeṣeṣu pādeṣu mithunasiddhiravaseyā&nbsp;| tadidamuktamupakramopasaṃhārayoriti&nbsp;|
                  mithunaṃ dvandvam&nbsp;||
               </p>
               
            </div> 
            ﻿<span class="pageinfo">[page 247]</span>
            
            <p>āvākyaparisamāptervarṇānuprāsanirvāho veṇikā yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘vidrāṇe rudravṛnde savitari tarale vajriṇi dhvastavajre</span>
                     <span class="seg">jātāśaṅa‍ke śaśāṅa‍ke viramati maruti tyaktavaire kubere&nbsp;|</span>
                     </span>
                  <span class="l">
                     <span class="seg">vaikuṇṭhe kuṇṭhitāstre mahiṣamatiruṣaṃ pauruṣopaghnanighnaṃ</span>
                     <span class="seg">nirvighnaṃ nighnatī vaḥ śamayatu duritaṃ bhūribhāvā bhavānī&nbsp;|| 211&nbsp;||’</span>
                     </span>
                  
               </div>
            </div>
            
            <p>tadetannātidurbodham&nbsp;| so 'yaṃ varṇānuprāso veṇiketyucyate&nbsp;||</p>
            
            <div class="commentary">
               
               <p><b>vidrāṇa iti</b>&nbsp;| upaghna āśrayaḥ&nbsp;| nighnaḥ paravaśaḥ&nbsp;| anuprāsajāterāsamāpti nirvāho 'bhimataḥ&nbsp;|
                  vyaktayaḥ punaranyā anyā evābhimatāstena vṛttyanuprāsādbhedaḥ&nbsp;| ata eva veṇītulyatā&nbsp;|
                  tatra hi kila keśagrathanā nirvyụ̄dhaiva bhaktiḥ punaranyānyeti&nbsp;||
               </p>
               
            </div> 
            
            <p>uktalakṣaṇebhyo 'nyaścitro yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘nīte nirvyājadīrghā maghavati maghavadvajranidrānidāne</span>
                     <span class="seg">nidrā drāgeva devadbiṣi muṣitaruṣaḥ saṃsmarantyāḥ svabhāvam&nbsp;|</span>
                     </span>
                  <span class="l">
                     <span class="seg">devyā dṛgbhyastisṛbhyastraya iva galitā rāśayo raktatāyā</span>
                     <span class="seg">rakṣantu tvāṃ triśūlakṣatikuharabhuvo lohitāmbhaḥsamudrāḥ&nbsp;|| 212&nbsp;||’</span>
                     </span>
                  
               </div>
            </div>
            
            <p>evamanye 'pi draṣṭavyāḥ&nbsp;||</p>
            
            <div class="commentary">
               
               <p><b>uktalakṣaṇebhya iti</b>&nbsp;| pūrvoktavarṇānuprāsebhya iti&nbsp;| tathāhi prakṛtodāharaṇe sthāne sthāne stabakāvivakṣāyāṃ
                  na stabakavān, vibhāgaparihāreṇa na sthānī, varṇāntarāyānupapattau na garbhaḥ, saṃkocavikāsābhāvena
                  na vivṛtasaṃvṛtaḥ, cakravālakramābhāvena na gṛhītamuktaḥ&nbsp;| evaṃ kramaviparyastamithunabahirbhāvo
                  'vagantavyaḥ&nbsp;| āsamāptinirvahaṇābhāve veṇībhedaḥ sphuṭa eva&nbsp;||
               </p>
               
            </div> 
            
            <p>ekavarṇāvṛttervṛttyanuprāsasya varṇāntaravaicitryeṇa vicitro yathā—</p>
            
            <div class="lg">
               <div class="udāharaṇa">
                  <span class="l">‘cañcatkāñjanakāñcayo layavalaccolāñcalairvañcitāścārīsaṃcaraṇaikacārucaraṇāḥ siñcanti
                     cittaṃ mama&nbsp;|</span>
                  <span class="l">
                     <span class="seg">līlācañcuracañcarīkarucibhiścūlālakaiścarcitāḥ</span>
                     <span class="seg">kiṃciccandanacandracampakarucāṃ cauryo mṛgīlocanāḥ&nbsp;|| 213&nbsp;||’</span>
                     </span>
                  
               </div>
            </div>
            ﻿<span class="pageinfo">[page 248]</span>
            
            <div class="commentary">
               
               <p><b>ekavarṇāvṛtteriti</b>&nbsp;| vargyāvṛttau hi kadācidekavarṇāvṛttirapi saṃdarbhavyāpinī saṃbhāvyate&nbsp;| tasyāṃ
                  pratīyamānāyāmevāntarāntarā nānājātīye varṇāvṛttiścitraśobhādāyinī vicitrānuprāsa
                  ityucyate&nbsp;| tathā hi&nbsp;| prakṛtodāharaṇe saṃdarbhasamāptiṃ yāvadāvartamāne eva cakāre
                  kāñcana kāñceti layavaladityādiṣu kakāralakārādyanuprāsodbhaṭabhāvenava varṇāvṛtternyagbhāva
                  iva prakāśate&nbsp;| cārī saṃcaraṇaprakāraḥ&nbsp;| sā bhaumī ākāśī ca&nbsp;| cañcuro manoharaḥ&nbsp;|
                  cañcarīko bhramaraḥ&nbsp;||
               </p>
               
            </div> 
            
            <p>anye punaranyathā citravicitrayorlakṣaṇaṃ vyācakṣate&nbsp;| tatra yamakacchāyānukārī citraḥ&nbsp;|
               sa eva varṇānuprāsavānvicitra iti&nbsp;| tatra citro yathā—
            </p>
            
            <div class="lg">
               <div class="udāharaṇa">
                  <span class="l">
                     <span class="seg">‘sarvāśārudhi dagdhavīrudhi sadā sāraṅa‍gabaddhakrudhi</span>
                     <span class="seg">kṣāmakṣmāruhi mandamunmadhulihi svacchandakandadruhi&nbsp;|</span>
                     </span>
                  <span class="l">
                     <span class="seg">śuṣyatsrotasi taptabhūrirajasi jvālāyamānāmbhasi</span>
                     <span class="seg">jyeṣṭhe māsi kharārkatejasi kathaṃ pāntha vrajañjīvasi&nbsp;|| 214&nbsp;||’</span>
                     </span>
                  
               </div>
            </div>
            
            <div class="commentary">
               
               <p><b>anye punariti</b>&nbsp;| vibhinnārthaikarūpatvaṃ sthānavibhāgālambanaṃ vyapetāvyapetabhāvaśca yamakacchāyāvarṇānuprāsavāniti
                  atiśāyane matup&nbsp;| sarvāśārudhītyādau viprabhṛtīnāṃ vibhinnārthaikarūpāṇāṃ vyapetānāmeva
                  pādamadhyāntayoravasthitiḥ&nbsp;| evamavyapetamapyunneyam&nbsp;| nātra varṇānuprāsa utkaṭa iti
                  vicitrādbhedaḥ&nbsp;||
               </p>
               
            </div> 
            
            <p>vicitro yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘udyadbarhiṣi dardurāravapuṣi prakṣīṇapānthāyuṣi</span>
                     <span class="seg">cyotadvipluṣi candraruṅ‌muṣi sakhe haṃsadviṣi prāvṛṣi&nbsp;|</span>
                     </span>
                  <span class="l">
                     <span class="seg">mā muñcoccakucāntasaṃnatagaladbāṣpākulāṃ bālikāṃ</span>
                     <span class="seg">kāle kālakarālanīlajaladavyāluptabhāsvattviṣi&nbsp;|| 215&nbsp;||’</span>
                     </span>
                  
               </div>
            </div>
            
            <div class="commentary">
               
               <p>ata evottaratra sphuṭavarṇānuprāsamudāharati&nbsp;||</p>
               
            </div> 
            
            <div class="lg">
               <div class="kārikā">
                  <span class="l">varṇāvṛttiranuprāsa iti yaḥ kṛtalakṣaṇaḥ&nbsp;|</span>
                  <span class="l">so 'yaṃ dvādaśadhā bhedaiḥ pravibhajya pradarśitaḥ&nbsp;|| 92&nbsp;||</span>
                  
               </div>
            </div>
            
            <div class="commentary">
               
               <p>te 'mī śuddhavarṇā vṛttiprakārāḥ ṣaṭratriṃśallakṣitāḥ, sāṃprataṃ dvādaśatāpannavarṇāvṛttayo
                  lakṣyanta ityāha—<b>varṇāvṛttiranuprāsa iti</b>&nbsp;| dvādaśadheti vīpsā draṣṭavyā&nbsp;||
               </p>
               
            </div> 
            ﻿<span class="pageinfo">[page 249]</span>
            
            <div class="lg">
               <div class="kārikā">
                  <span class="l">samagramasamagraṃ vā yasminnāvartate padam&nbsp;|</span>
                  <span class="l">padāśrayeṇa sa prāyaḥ padānuprāsa ucyate&nbsp;|| 93&nbsp;||</span>
                  
               </div>
            </div>
            
            <div class="commentary">
               
               <p><b>samagramiti</b>&nbsp;| padālambano 'nuprāsaḥ padānuprāsastena padāvayavamālālambano 'pi padālambana eva&nbsp;|
                  tadidamāha—<b>padāśrayeṇeti</b>&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">visargabindusaṃyogasvarasthānāvivakṣayā&nbsp;|</span>
                  <span class="l">anirvāhācca sa prāyo yamakebhyo vibhidyate&nbsp;|| 94&nbsp;||</span>
                  
               </div>
            </div>
            
            <div class="lg">
               <div class="kārikā">
                  <span class="l">masṛṇo danturaḥ ślakṣṇaḥ saṃpuṭaṃ saṃpuṭāvalī&nbsp;|</span>
                  <span class="l">khinnaḥ stabakavānsthānī mithunaṃ mithunāvalī&nbsp;|| 95&nbsp;||</span>
                  
               </div>
            </div>
            
            <div class="lg">
               <div class="kārikā">
                  <span class="l">gṛhītamuktanāmānyastato 'nyaḥ punaruktimān&nbsp;|</span>
                  <span class="l">iti dvādaśabhedo 'yaṃ manīṣibhiriheṣyate&nbsp;|| 96&nbsp;||</span>
                  
               </div>
            </div>
            
            <p>nanu yadi padāvṛttirabhinnārthā tadā punaruktireva, bhinnārthā cedyamakānna bhidyata
               ityata āha—<b>visargeti</b>&nbsp;| binduranusvāraḥ&nbsp;| sthānaṃ kaṇṭhādikam&nbsp;| vṛtteḥ pādādiyamakatābhāvo nirvāhaḥ prāyonirvāha
               iti yojanā&nbsp;||
            </p>
            
            <p>teṣu masṛṇo yathā—</p>
            
            <div class="lg">
               <div class="udāharaṇa">
                  <span class="l">‘saraṇe vāraṇāsyasya daśane 'śanisaṃnibhe&nbsp;|</span>
                  <span class="l">cakāra valayākāraṃ bhujaṃ bhujagabhīṣaṇam&nbsp;|| 216&nbsp;||’</span>
                  
               </div>
            </div>
            
            <p>so 'yamasaṃyuktavarṇāvṛtteḥ padānuprāso masṛṇa ityucyate&nbsp;||</p>
            
            <div class="commentary">
               
               <p>vāraṇāsyo vināyakaḥ&nbsp;| atra raṇeraṇeti śaneśanīti kārakāramiti bhujaṃbhujeti padaṃ
                  tadekadeśāvṛttiḥ sphuṭamupalabhyate&nbsp;| masṛṇastu kathamityata āha—<b>so 'yamiti</b>&nbsp;||
               </p>
               
            </div> 
            
            <p>danturo yathā—</p>
            
            <div class="lg">
               <div class="udāharaṇa">
                  <span class="l">‘sa naiṣadhasyādhipateḥ sutāyāmutpādayāmāsa niṣiddhaśatruḥ&nbsp;|</span>
                  <span class="l">anūnasāraṃ niṣadhānnarendrātputraṃ yamāhurriṣadhākhyameva&nbsp;|| 217&nbsp;||’</span>
                  
               </div>
            </div>
            
            <p>atra niṣiddhaśatruriti pade saṃyogādhikyena danyuratā&nbsp;| so 'yaṃ padānuprāso dantura
               ityucyate&nbsp;||
            </p>
            ﻿<span class="pageinfo">[page 250]</span>
            
            <div class="commentary">
               
               <p>sa naiṣadhetyādau niṣadharūpo varṇasamudāyaḥ padaikadeśatāmāpannaḥ sādhāraṇa eva&nbsp;|
                  tadatra danturatā kīdṛśītyata āha—<b>atra niṣiddheti</b>&nbsp;|
               </p>
               
            </div> 
            
            <p>ślakṣṇo yathā—</p>
            
            <div class="lg">
               <div class="udāharaṇa">
                  <span class="l">‘apyehi kānte vaidehi dehi prativaco mama&nbsp;|</span>
                  <span class="l">aravindākṣi dākṣiṇyamalaṃkāro hi yoṣitām&nbsp;|| 218&nbsp;||’</span>
                  
               </div>
            </div>
            
            <p>atra svareṇa sahāvṛtteḥ ślakṣṇatā&nbsp;| so 'yaṃ padānuprāsaḥ ślakṣṇa ityucyate&nbsp;||</p>
            
            <p>saṃpuṭaṃ yathā—</p>
            
            <div class="lg">
               <div class="udāharaṇa">
                  <span class="l">‘sadarpa iva kaṃdarpastaralā mādṛśāṃ matiḥ&nbsp;|</span>
                  <span class="l">asāra iva saṃsāraḥ kuruṣva madanugraham&nbsp;|| 219&nbsp;||’</span>
                  
               </div>
            </div>
            
            <p>atrevaśabdasyāpavādatvenāvyavadhāyakatvādanuprāso 'yaṃ saṃpuṭa ityucyate&nbsp;||</p>
            
            <div class="commentary">
               
               <p>saṃpuṭavadekarūpasyaiva khaṇḍasya nirantaramāvartanaṃ saṃpuṭam&nbsp;| tatkathamiva kaṃsaṃśabdairantarāye
                  saṃpadyata ityata āha—<b>atrevaśabdasyeti</b>&nbsp;||
               </p>
               
            </div> 
            
            <p>saṃpuṭāvalī yathā—</p>
            
            <div class="lg">
               <div class="udāharaṇa">
                  <span class="l">‘karoti kiṃ kirāto 'yaṃ samākṛṣya śilīmukhān&nbsp;|</span>
                  <span class="l">śilīmukhānsamākṛsya kiṅkirātaḥ karoti yat&nbsp;|| 220&nbsp;||’</span>
                  
               </div>
            </div>
            
            <p>atra karoti karotītyekaṃ saṃpuṭam, kiṃ kirātaḥ kiṅkirāta iti dvitīyam, samākṛṣya samākṛṣyeti
               tṛtīyam, śilīmukhāñchilīmukhāniti caturtham&nbsp;| so 'yaṃ padānuprāsaḥ saṃpuṭāvalītyucyate&nbsp;||
            </p>
            
            <div class="commentary">
               
               <p>karoti kiṃ kirāto 'yamityādau madhye śilīmukhāñchilīmukhāniti prathamaṃ saṃpuṭam&nbsp;|
                  tasya bahirāvaraṇabhūtaṃ samākṛṣya samākṛṣyeti dvitīyam&nbsp;| tasyāpi kiṃ kirātaḥ kiṅkirāta
                  iti tṛtīyam&nbsp;| tasyāpi karotīti caturtham&nbsp;| tadetadviparītavyākhyayā vyañjayannāha—<b>atra karotītyādi</b>&nbsp;||
               </p>
               
            </div> 
            ﻿<span class="pageinfo">[page 251]</span>
            
            BREAK
            
            <p>khinno yathā—</p>
            
            <div class="lg">
               <div class="udāharaṇa">
                  <span class="l">‘kulajātisamākulīkṛtānāṃ sukhadasukhāśayamūḍhacetanānām&nbsp;|</span>
                  <span class="l">abhavavibhavalābhalolubhānāṃ bhava bhavabandhavibhedanāya bhūyaḥ&nbsp;|| 221&nbsp;||’</span>
                  
               </div>
            </div>
            
            <p>atra rīteranirvāhātkhinnatā&nbsp;| so 'yaṃ padānuprāsaḥ khinna ityucyate&nbsp;||</p>
            
            <div class="commentary">
               
               <p><b>kuleti</b>&nbsp;| atra prathamapāde kuleti avivakṣitasvarādivarṇayugmamakṣaracatuṣṭayavyavadhānena
                  kulītyāvṛttam&nbsp;| dvitīyatṛtīyapādayostu sukhadasukheti abhavavibhaveti
                  caikavarṇavyavadhānenāvṛttiḥ&nbsp;| caturthapāde tu bhavabhaveti rītibhaṅa‍go na ca doṣaḥ&nbsp;|
                  pratītyavyavadhānāt&nbsp;||
               </p>
               
            </div> 
            
            <p>stabakavānyathā—</p>
            
            <div class="lg">
               <div class="udāharaṇa">
                  <span class="l">‘bhāsayatyapi bhāṣādau kavivarge jagattrayīm&nbsp;|</span>
                  <span class="l">ke na yānti nibandhāraḥ kālidāsasya dāsatām&nbsp;|| 222&nbsp;||’</span>
                  
               </div>
            </div>
            
            <p>so 'yaṃ varṇānuprāsavatpadānuprāso 'pi sthāne sthāne viniveśātstabakavānityucyate&nbsp;||</p>
            
            <div class="commentary">
               
               <p>vaicitrīviśeṣeṇālaṃkārabhāvo bhāsayatītyādāvādyantayordūrāntaritaivāvṛttiḥ&nbsp;| sthānaniyamastu
                  na vivakṣitaḥ&nbsp;| tadidamuktam—<b>sthāne sthāna iti</b>&nbsp;||
               </p>
               
            </div> 
            
            <p>sthānī yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘paraṃ joṇhā uṇhā garalasariso candaṇaraso</span>
                     <span class="seg">khadakkhāro hāro malaapavaṇā dehatavaṇā&nbsp;|</span>
                     </span>
                  <span class="l">
                     <span class="seg">muṇālī vāṇālī jaladi a jaladdā taṇuladā</span>
                     <span class="seg">variṭṭhā jaṃ diṭṭhā kamalaṇaaṇā sā suvaaṇā&nbsp;|| 223&nbsp;||’</span>
                     </span>
                  
               </div>
            </div>
            
            <div class="lg">
               <div class="chāyā">
                  <span class="l">
                     <span class="seg">[paraṃ jyotsnā uṣṇāṃ garalasadṛśaścandarasaḥ</span>
                     <span class="seg">kṣatakṣāro hāro malayapavanā dehatapanāḥ&nbsp;|</span>
                     </span>
                  <span class="l">
                     <span class="seg">mṛṇālī bāṇālī jvalati ca jalārdrā tanulatā</span>
                     <span class="seg">variṣṭhā yaddṛṣṭā kamalanayanā sā suvadanā&nbsp;||]</span>
                     </span>
                  
               </div>
            </div>
            
            <p>so 'yaṃ padānuprāsaḥ sthānaniyamātsthānītyucyate&nbsp;||</p>﻿<span class="pageinfo">[page 252]</span>
            
            <div class="commentary">
               
               <p>joṇhā uṇhā riso raso ityādikā pratipādaṃ madhyāntasthānaniyamenāvṛttiḥ&nbsp;| kṣato 'rpitaḥ
                  kṣāraḥ&nbsp;| jalārdrā jalārdre vastre&nbsp;||
               </p>
               
            </div> 
            
            <p>mithunaṃ yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘puraḥ pārā 'pārātaṭabhuvi vihāraḥ puravaraṃ</span>
                     <span class="seg">tataḥ sindhuḥ sindhuḥ phaṇipativanaṃ pāvanamataḥ&nbsp;|</span>
                     </span>
                  <span class="l">
                     <span class="seg">tadagre tūdagro giririti giristasya purato</span>
                     <span class="seg">viśālā śālābhirlalitalalanābhirvijayate&nbsp;|| 224&nbsp;||’</span>
                     </span>
                  
               </div>
            </div>
            
            <p>tadetatpratipādaṃ dvayordvayoḥ padānuprāsayorvinyāsānbhithunam&nbsp;||</p>
            
            <div class="commentary">
               
               <p>pārābhidhānā nadī&nbsp;| apārā pārarahitā&nbsp;| sindhurnadī sindhunāmā&nbsp;| viśālā ujjayinī&nbsp;|
                  śālābhiritītthaṃbhūtalakṣaṇeṃ tṛtīyā&nbsp;| atra pārāpāreti sindhuḥ sindhuriti dagre dagra
                  iti śālāśāleti krameṇa prathamādipādeṣu dvayorevānuprāsayorvinyāsaḥ&nbsp;| yadyapi tṛtīyapāde
                  girigirīti dvitīyamapi miṃthunaṃ saṃbhavati tathāpi varṇadvayavyavadhānādanullekhītyupekṣitavān&nbsp;||
               </p>
               
            </div> 
            
            <p>mithunāvalī yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘śirasi śarabhaḥ kroḍe kroḍaḥ karī karaṭe raṭa-</span>
                     <span class="seg">nnurasi ca rururmarmaṇyeṇaḥ śikhī mukharo mukhe&nbsp;|</span>
                     </span>
                  <span class="l">
                     <span class="seg">kavirapi hṛdi hrādī dūrāddharirdvipajiddhato</span>
                     <span class="seg">dhanuṣi laghutā lakṣye 'pūrvo jayo 'sya yaśasvinaḥ&nbsp;|| 225&nbsp;||’</span>
                     </span>
                  
               </div>
            </div>
            
            <p>seyaṃ dvayoḥ pādayornirantaramāvṛttirmithunāvalītyucyate&nbsp;||</p>
            
            <div class="commentary">
               
               <p><b>śirasīti&nbsp;|</b> śarabho 'ṣṭāpadaḥ&nbsp;| kroḍo varāhaḥ&nbsp;| rururbahuśṛṅa‍go mṛgaḥ&nbsp;| hariḥ siṃha&nbsp;| svarabhāgavivakṣāyāṃ
                  vyañjanayugalāvṛttirmithunam&nbsp;| tadevāvṛttibhūmnā mithunāvalī śaraśareti kroḍakroḍeti
                  karakareti davadavetyādinā krameṇa supratyabhijñānaiva&nbsp;||
               </p>
               
            </div> 
            
            <p>gṛhītamukto yathā—</p>
            
            <div class="lg">
               <div class="udāharaṇa">
                  <span class="l">‘puṃnāganāgakesarakesaraparivāsavāsanāsurabhiḥ&nbsp;|</span>
                  <span class="l">surabhirmadhuramadhupriyaṣaṭcaraṇācaraṇavānprāptaḥ&nbsp;|| 226&nbsp;||’</span>
                  
               </div>
            </div>
            
            <p>so 'yaṃ cakravālavadanuprāso gṛhītamukta ityucyate&nbsp;||</p>
            ﻿<span class="pageinfo">[page 253]</span>
            
            <div class="commentary">
               
               <p><b>gṛhītamukto yatheti</b>&nbsp;| puṃnāgaḥ puṃgaja iti prasiddhaḥ&nbsp;| kesaro bakulaḥ&nbsp;| bhāvanā vāsanā&nbsp;| surabhirvasantaḥ&nbsp;|
                  nānāmadhupānalālasānāmitastataḥ ṣaṭcaraṇānāṃ caraṇaṃ bhramaṇam&nbsp;| atra cakravālakramo
                  vyakta eva&nbsp;| āvṛttyādhikyābhāvācca gṛhītamātrasyaiva mocanam&nbsp;||
               </p>
               
            </div> 
            
            <p>punaruktimānyathā—</p>
            
            <div class="lg">
               <div class="udāharaṇa">
                  <span class="l">‘dhūmāi dhūmakaluse jalaha jalantā buhatthajīābandhe&nbsp;|</span>
                  <span class="l">paḍiraapaḍiuṇṇadise rasaï rasantisihare dhaṇummi ṇahaalam&nbsp;|| 227&nbsp;||’</span>
                  
               </div>
            </div>
            
            <div class="lg">
               <div class="chāyā">
                  <span class="l">[dhūmāyate dhūmakaluṣe jvalati jvaladāttahastajīvābandhe&nbsp;|</span>
                  <span class="l">pratiravapratipūrṇadiśi rasati rasacchikhare dhanuṣi nabhastalam&nbsp;||]</span>
                  
               </div>
            </div>
            
            <p>atra dhūmādīnāṃ punarvacanātpadānuprāso 'yaṃ punaruktimānucyate&nbsp;||</p>
            
            <div class="commentary">
               
               <p><b>punaruktimāniti</b>&nbsp;| vācyābhedātpunaruktiḥ sā yasminnāvṛttilakṣaṇenānuprāse sa punaruktimān&nbsp;| tātparyabhedāñca
                  na doṣaḥ&nbsp;| dhūmajvalanarasanānāmākāśadeśavyāpitayā dhanuḥprakarṣadvāreṇa rāmabhadragatotsāhaśaktidhvananātprakṛtavīrarasapoṣaḥ&nbsp;|
                  atra dhūmadhūmetyādinā vācyabhedaḥ&nbsp;||
               </p>
               
            </div> 
            
            <p>nanu varṇāvṛttiranuprāsasāmānyalakṣaṇayuktā na cāsau padādyāvṛttāvastītyata āha—</p>
            
            <div class="lg">
               <div class="kārikā">
                  <span class="l">varṇāvṛttiranuprāsaḥ pādeṣu ca padeṣu ca&nbsp;|</span>
                  <span class="l">pūrvānubhavasaṃskārabodhinī padyadūratā&nbsp;|| 97&nbsp;||</span>
                  
               </div>
            </div>
            
            <div class="commentary">
               
               <p><b>varṇāvṛttiriti</b>&nbsp;| samudāyāvṛttirapi varṇāvṛttireva&nbsp;| nahi varṇātiriktaḥ samudāyo nāma&nbsp;| iyāṃstu viśeṣo
                  yatpūrvajātīyavṛttānusaṃdhānamalaṃkāratāṃ prayojayati&nbsp;| tatra ca kāryānumeyaḥ samayasaṃnikarṣaviśeṣa
                  eva prayojaka iti&nbsp;| tadidaṃ diṅa‍mātramuktam&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">lāṭānuprāsavargasya yāvadvā lakṣyate gatiḥ&nbsp;|</span>
                  <span class="l">padānuprāsavarge 'pi tāvadeva prapañcate&nbsp;|| 98&nbsp;||</span>
                  
               </div>
            </div>
            
            <div class="commentary">
               
               <p>anye 'pi padānuprāsaprakārāḥ svayamutprekṣitavyā ityāha—<b>lāṭeti</b>&nbsp;| gatiḥ prakāraḥ&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">svabhāvataśca gauṇyā ca vīpsābhīkṣṇyādibhiśca sā&nbsp;|</span>
                  <span class="l">nāmnā dviruktibhirvākye tadanuprāsa ucyate&nbsp;|| 99&nbsp;||</span>
                  
               </div>
            </div>
            
            <div class="commentary">
               
               <p>kramaprāptaṃ nāmadviruktyanuprāsaṃ vibhajate—svabhāvata iti&nbsp;| yadyapi padānu-<span class="pageinfo">[page 254]</span>prāsādau nāmadviruktirativyāpikā tathāpyarthopakṣepopanipātinī saha vivakṣitā&nbsp;| artho
                  dvividhaḥ—ābhidhānikaḥ, upādhiśca&nbsp;| ādyo gauṇamuṃkhyabhedena dviprakāraḥ, dvitīyo
                  'pi vīpsābhīkṣṇyādiranekavidhaḥ&nbsp;| dvaruktirapi nāma śarīrasaṃpādikā nāmnaḥ sataśceti
                  dvayī boddhavyā&nbsp;| ata eva dviruktasyaivābhidhāśaktiyogātsvabhāvata ityuktam&nbsp;||
               </p>
               
            </div> 
            
            <p>sā svabhāvato yathā—</p>
            
            <div class="lg">
               <div class="udāharaṇa">
                  <span class="l">‘kurvanto 'mī kalakalaṃ mārutena calācalāḥ&nbsp;|</span>
                  <span class="l">prātargulugulāyante gajā iva ghanāghanāḥ&nbsp;|| 228&nbsp;||’</span>
                  
               </div>
            </div>
            
            <p>atra kalakalamityādiṣu svābhāviki punaruktirupadiśyate&nbsp;||</p>
            
            <div class="commentary">
               
               <p><b>kurvanta iti</b>&nbsp;| calācalāścañcalāḥ&nbsp;| calateracrapratyaye 'bhyāsasyāki rūpam&nbsp;| gulu ityavyaktānukaraṇasya
                  ḍāci dvirvacane ca guluguleti nāmasiddhiḥ&nbsp;| atra kalakalādipadānāmarthavaśāyātadviruktiśarīrāṇāṃ
                  svabhāvata eva yathoktarūpavyavasthitiḥ&nbsp;||
               </p>
               
            </div> 
            
            <p>gauṇyā yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘amṛtamamṛtaṃ candraścandrastathāmbujamambujaṃ</span>
                     <span class="seg">ratirapi ratiḥ kāmaḥ kāmo madhūni madhūnyāpi&nbsp;|</span>
                     </span>
                  <span class="l">
                     <span class="seg">iti na bhajate vastu prāyaḥ parasparasaṃkaraṃ</span>
                     <span class="seg">tadiyamabalā kāntiṃ dhatte kutaḥ sakalātmikām&nbsp;|| 229&nbsp;||’</span>
                     </span>
                  
               </div>
            </div>
            
            <p>atrāmṛtamamṛtamityādiṣvabhede 'pi bhedopacāreṇa viśeṣaṇaviśeṣyabhācaḥ sāmānyaviśeṣabhāvādbhavanpunaruktivadbhāsate&nbsp;||</p>
            
            <div class="commentary">
               
               <p><b>amṛtamiti</b>&nbsp;| atra dvitīyāntānāmamṛtādipadānāṃ dviruktidoṣeṇa tātparyāparyavasānādamṛtādiguṇaparatve
                  kalpanīye 'pi nikṛṣṭaguṇaparāṇāṃ sāmānādhikaraṇyānupapattestattadasādhāraṇaguṇopabṛṃhitāmṛtādiniṣṭhānāmādyapadopāttasāmānyāpekṣo
                  viśeṣyabhāvaśca viśeṣaṇatvaṃ ca nirvahati&nbsp;| na ca paryāyaniveśe 'rthāntarasaṃkramitavācyatā
                  saṃbhavatīti pūrvācāryāḥ&nbsp;| seyaṃ gauṇārthaparavaśā nāma dviruktiḥ&nbsp;||
               </p>
               
            </div> 
            
            <p>vīpsā yathā—</p>
            
            <div class="lg">
               <div class="udāharaṇa">
                  <span class="l">‘śaile śaile na māṇikyaṃ mauktikaṃ na gaje gaje&nbsp;|</span>
                  <span class="l">deśe deśe na vidvāṃsaścandanaṃ na vane vane&nbsp;|| 230&nbsp;||’</span>
                  
               </div>
            </div>
            ﻿<span class="pageinfo">[page 255]</span>
            
            <p>seyaṃ dravyavīpsā nāma dviruktiḥ&nbsp;| evaṃ guṇajātikriyāvīpsāyāmapi draṣṭavyam&nbsp;||</p>
            
            <div class="commentary">
               
               <p><b>vīpseti</b>&nbsp;| nānārthānāṃ yugapadekaikena padena kenacidvakturvyāptivivakṣā vīpsā&nbsp;| sa prayoktṛdharmo
                  dviruktyā vyajyate&nbsp;| ata eva yā kācidarthasāmarthyākṛṣṭā dviruktiḥ sā saptavarṇādivannāmadviruktisamākhyayā
                  pratipādyate&nbsp;| <b>śaile śaila iti</b>&nbsp;| atra kiṃcidekamasādhāraṇaguṇāśrayaṃ vivakṣan taditarasya tajjātīyasya guṇasaṃsparśamasahamāno
                  'prastutameva śailādikaṃ prastutavān&nbsp;| rohaṇādivyatiriktāsu vyaktiṣu māṇikyādyabhāvaguṇavyāptiryugapadeva
                  vivakṣitā&nbsp;| śabdādupasarjanatayā pratīyamānaḥ siddhasvabhāvaḥ padārtho guṇa ityucyate&nbsp;|
                  evaṃ kriyayāpi vyāptiravaseyā&nbsp;| <b>seyaṃ dravyavīpseti</b>&nbsp;| śailādīnāṃ dravyāṇāmekena guṇādinā vyāptumicchetyarthaḥ&nbsp;||
               </p>
               
            </div> 
            
            <p>‘prakāre guṇavacanasya 8|1|12’ ityādirapi vīpsāprakāra eva&nbsp;|</p>
            
            <p>yathā—</p>
            
            <div class="lg">
               <div class="udāharaṇa">
                  <span class="l">māninījanavilocanapātānuṣmabāṣpakaluṣānpratigṛhṇan&nbsp;|</span>
                  <span class="l">mandamandamuditaḥ prayayau khaṃ bhītabhīta iva śītamayūkha&nbsp;|| 231&nbsp;||’</span>
                  
               </div>
            </div>
            
            <div class="commentary">
               
               <p><b>prakāre guṇavacanasyeti</b>&nbsp;| prakāraḥ sādṛśyaṃ tatpūrṇaguṇena nyūnaguṇasya sādhāraṇaguṇānvaye bhavati&nbsp;| evaṃ
                  cāsti samānaśabdābhidheyatvaṃ ca vyāptiḥ&nbsp;| iyāṃstu viśeṣo yadekatra siddhasyānyatra
                  pratibimbanaṃ sādṛśyaṃ, śuddhavīpsāyāṃ tu yugapadekasya nānāpadārthasaṃbandha iti&nbsp;|
                  so 'yaṃ vīpsāprakāraśabdārthaḥ&nbsp;| ata eva ‘prakāre guṇavacanasya 8|1|12’ iti pṛthaksūtritam&nbsp;|
                  iha tu vīpsāpadenaivāyamartha upagrāhya ityābhiprāyaḥ&nbsp;| mandaṃ mandamivodita iti kriyāviśeṣaṇamupamitam&nbsp;|
                  evaṃ bhīta bhīta iti kartṛviśeṣaṇamapi&nbsp;| sādṛśyalakṣaṇaguṇotprekṣāyāmivaśabdaḥ&nbsp;||
               </p>
               
            </div> 
            
            <p>ābhīkṣṇyena yathā—</p>
            
            <div class="lg">
               <div class="udāharaṇa">
                  <span class="l">‘śleṣaṃ śleṣaṃ mṛgadṛśā dattamānanapaṅa‍kajam&nbsp;|</span>
                  <span class="l">mayā mukulitākṣeṇa pāyaṃ pāyamaramyata&nbsp;|| 232&nbsp;||’</span>
                  
               </div>
            </div>
            
            <p>so 'yamābhīkṣṇye ṇamul&nbsp;| sa cānuprayujyata iti punaruktiḥ&nbsp;||</p>
            
            <div class="commentary">
               
               <p><b>ābhīkṣṇyeneti&nbsp;|</b> ‘nityavīpsayoḥ8|1|4’ ityanena nityatvamābhīkṣṇyamuktam&nbsp;| yāṃ kila kriyāṃ kartā prādhānyenānuparatyā
                  ca kartumicchati tadrūpamābhīkṣṇyam&nbsp;| ata eva tiṅavyayakṛtāṃ ca dviruktiriyamasādhāraṇī&nbsp;|
                  ubhayatraiva kriyāprādhānyapratīteḥ&nbsp;| ﻿<span class="pageinfo">[page 256]</span>siddhe hi vastuni paunaḥpunyapratītiḥ kriyopādhite eva na svarūpeṇa&nbsp;| nanu ṇamulaivābhīkṣṇyābhidhānātkiṃ
                  dviruktiḥ kariṣyata ityata āha—<b>so 'yamiti</b>&nbsp;| na cābhīkṣṇyaṃ ṇamulo vācyam&nbsp;| k‍tvārthe tasyābhidhānāt&nbsp;| dviruktisahitasyaiva
                  tasyānuparativyañjakatvāt&nbsp;| svarūpārthābhyāmantaratamaśabdadvayarūpa ādeśo vā dviruccāraṇaṃ
                  vā dviruktiśabdārthaḥ&nbsp;||
               </p>
               
            </div> 
            
            <p>kriyāpadābhīkṣṇyāddviruktau tu punarukterapi punaruktiḥ&nbsp;| yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘jayati jayati devaḥ śyāmakaṇṭhaḥ pinākī</span>
                     <span class="seg">jayati jayati devī lokamātā bhavānī&nbsp;|</span>
                     </span>
                  <span class="l">
                     <span class="seg">jayati jayati dhanyaḥ so 'pi bhaktastayoryaḥ</span>
                     <span class="seg">kimaparamiha dhanyaṃ varṇyate tāvadeva&nbsp;|| 233&nbsp;||’</span>
                     </span>
                  
               </div>
            </div>
            
            <div class="commentary">
               
               <p>na cāvaśyaṃ dvāveva śabdau prayoktavyau kiṃtu yāvadbhirabhimato 'rthaḥ pratīyate tāvanto
                  'bhīkṣṇyaśabdāḥ prayoktavyāste nāvyayakṛtsu dṛśyante kiṃtu tiṅpadeṣvevetyāha—<b>kriyāpadeti</b>&nbsp;| yadyapyekavākyārthasaṃgatyā kriyāpadasya dvayamevoccāraṇaṃ tathāpi kāvyāpekṣayā
                  bāhulyamavaseyam&nbsp;||
               </p>
               
            </div> 
            
            <p>ādigrahaṇena nimūlasaṃbhramādayaḥ parigṛhyante&nbsp;| teṣu nimūlādiryathā—</p>
            
            <div class="lg">
               <div class="udāharaṇa">
                  <span class="l">‘nimūlakāṣaṃ kaṣati svāntamanta smarajvare&nbsp;|</span>
                  <span class="l">lājasphoṭaṃ skuṭantyāśu hṛdaye hārayaṣṭayaḥ&nbsp;|| 234&nbsp;||’</span>
                  
               </div>
            </div>
            
            <div class="commentary">
               
               <p><b>ādigrahaṇeneti</b>&nbsp;| tattaditaraprakaraṇaprāpitānāṃ dviruktiprakārāṇābhādipadenopagraho vidheyaḥ&nbsp;| tadyathā—‘arvāgarvāgbalavadupalagranthayaḥ
                  kṣetraśailā dūre dūre maṇimayadṛṣanmekhalo ratnasānuḥ&nbsp;| ārādārānnidhirayamapāṃ yaddavīyo
                  davīyāndugdhāmbhodhistadayamasadṛkchilpa evādiśilpī&nbsp;||’ atrānupūrvye dve bhavata iti
                  dviruktiḥ&nbsp;| evaṃ svārthe 'vadhāryamāṇe ityādayo 'pi dviruktiprakārāḥ svayamavaseyā
                  ityāśayavānupalakṣaṇatayā kiṃcidudāharati—<b>nimūlakāṣamiti</b>&nbsp;| ‘kaṣādiṣu yathāvidhyanuprayogaḥ’ iti tasminneva prayukte dviruktisiddhiḥ&nbsp;||
               </p>
               
            </div> 
            
            <p>saṃbhrameṇa yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘asthīnyasthīnyajinamajinaṃ bhasma bhasmendurindu-</span>
                     <span class="seg">rgaṅgā gaṅgoraga uraga ityākulāḥ saṃbhrameṇa&nbsp;|’</span>
                     </span>﻿<span class="pageinfo">[page 257]</span>
                  <span class="l">
                     <span class="seg">bhūṣāveṣopakaraṇagaṇaprāpaṇavyāpṛtānāṃ</span>
                     <span class="seg">nṛtyārambhapraṇayini śive pāntu vāco gaṇānām&nbsp;|| 235&nbsp;||’</span>
                     </span>
                  
               </div>
            </div>
            
            <div class="commentary">
               
               <p><b>saṃbhrameṇeti</b>&nbsp;| bhayasaṃvegādarātmakaḥ saṃbhramaḥ saṃvegastvarā&nbsp;| saiva prakṛtodāharaṇe dviruktiṃ
                  prayojayati&nbsp;||
               </p>
               
            </div> 
            
            <p>harṣāvegavismayādayo 'pi saṃbhramasyopādhayo bhavanti&nbsp;| teṣu harṣasaṃbhrameṇa yathā—</p>
            
            <div class="lg">
               <div class="udāharaṇa">
                  <span class="l">‘rurudhuḥ kautukottālāstatastāmamarāvatīm&nbsp;|</span>
                  <span class="l">kvārjunaḥ kvārjuna iti bruvantyo nākayoṣitaḥ&nbsp;|| 236&nbsp;||’</span>
                  
               </div>
            </div>
            
            <div class="commentary">
               
               <p>nanu harṣādīnāṃ mahākaviprabandheṣu dviruktirupalabhyate&nbsp;| sā kathamupagrāhyetyata
                  āha—harṣeti&nbsp;| harṣādayo 'pi saṃbhramaprayojakāstairasādhāraṇatāmāpannairavacchidyamānaḥ
                  saṃbhramo 'nyonyo bhavati na ca saṃbhramatā jahātīti saṃbhramadviruktiprakāra evāyamityarthaḥ&nbsp;||
               </p>
               
            </div> 
            
            <p>āvegasaṃbhrameṇa yathā—</p>
            
            <div class="lg">
               <div class="udāharaṇa">
                  <span class="l">‘kañcukaṃ kañcukaṃ muñca hāraṃ hāraṃ parityaja&nbsp;|</span>
                  <span class="l">hā hā dahati dāvāgnirvastraṃ vastramapākuru&nbsp;|| 237&nbsp;||’</span>
                  
               </div>
            </div>
            
            <p>atra muñca parityaja dahati apākuru iti kriyāpadeṣvāvegasaṃbhramānnadvirukteḥ&nbsp;| tathāhi—araṇyānīpraveśe
               vijigīṣudviṣāṃ yoṣiddāvāgnisaṃbhramāvegātkayāpyevamucyate, tatra prathamaṃ kañcuka
               evāvegasaṃbhramaḥ&nbsp;| sa hyāgate dāvāgnāvuttārayitumaśakyaḥ&nbsp;| tatastavdyāsaṅgahetau
               hāre, anantaraṃ parāpatitadāvāgnidīpte vāsasīti&nbsp;||
            </p>
            
            <div class="commentary">
               
               <p>nigūḍhagambhīra udvega āvegaḥ&nbsp;| nanu kañcukaṃ kañcukamitivanmuñcetyādikamāvegasaṃbhramaprabhavameva
                  tatkathaṃ na dvirucyata ityata āha—<b>atreti</b>&nbsp;| kañcukasya hāreṇa
                  hārasyottarīyavāsasā vyāsaṅgasaṃbhāvanā saṃbhramahetuḥ&nbsp;||
               </p>
               
            </div> 
            ﻿<span class="pageinfo">[page 258]</span>
            
            <p>vismayasaṃbhrameṇa yathā—</p>
            
            <div class="lg">
               <div class="udāharaṇa">
                  <span class="l">‘aho rūpamaho rūpamaho mukhamaho mukham&nbsp;|</span>
                  <span class="l">aho madhyamaho madhyamasyāḥ sāraṅgacakṣuṣaḥ&nbsp;|| 238&nbsp;||’</span>
                  
               </div>
            </div>
            
            <p>eteṣu samasteṣvapi saṃbhrameṣu yāvadbodhamiti dviruktiḥ&nbsp;||</p>
            
            <p>evaṃ triruktirapi draṣṭavyā yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘jaya jaya jaya śrīmanbhoja prabhāti vibhāvarī</span>
                     <span class="seg">vada vada vada śravyaṃ vidvannidaṃ hyavadhīyate&nbsp;|</span>
                     </span>
                  <span class="l">
                     <span class="seg">śṛṇu śṛṇu śṛṇu tvadvatsūryo 'nurajyati maṇḍalaṃ</span>
                     <span class="seg">nahi nahi nahi kṣmāmārtaṇḍaḥ kṣaṇena virajyate&nbsp;|| 239&nbsp;||’</span>
                     </span>
                  
               </div>
            </div>
            
            <div class="commentary">
               
               <p>saṃbhrameṣu yāvadbodhamiti yāvacchabdārthamāviṣkurvāṇaḥ pūrvoktamabhipretyāha—<b>evaṃ triruktirapīti</b>&nbsp;| upalakṣaṇaṃ cedam&nbsp;| caturādidviruktiradaṇḍavāritaiva&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">kriyāsamabhihāraśca kriyābhyāsaśca yaḥ purā&nbsp;|</span>
                  <span class="l">yuktāvudāhṛtaḥ so 'pi nāmānuprāsa iṣyate&nbsp;|| 100&nbsp;||</span>
                  
               </div>
            </div>
            
            <p>samabhihāro bhṛśatvam&nbsp;||</p>
            
            <div class="lg">
               <div class="kārikā">
                  <span class="l">jāyate na ca doṣāya kāvye 'laṃkārasaṃkaraḥ&nbsp;|</span>
                  <span class="l">vibhūṣayati hāro 'pi stanau grīvaṃ mṛgīdṛśām&nbsp;|| 101&nbsp;||</span>
                  
               </div>
            </div>
            
            <div class="commentary">
               
               <p>nanu vākyārthaprayuktyaiva kāvyasya sanāthīkaraṇātkimanuprāsenetyata āha—<b>jāyate na ceti</b>&nbsp;| udāharaṇenālaṃkāryasaṃkaravadalaṃkārasaṃkaro 'pi lokaprasiddha eva śobhāheturityabhimatamiti&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">arthābhede padāvṛttiḥ pravṛttyā bhinnayeha yā&nbsp;|</span>
                  <span class="l">sa sūribhiranuprāso lāṭīya iti gīyate&nbsp;|| 102&nbsp;||</span>
                  
               </div>
            </div>
            
            <div class="commentary">
               
               <p>kramaprāptaṃ lāṭānuprāsaṃ lakṣayati—<b>arthābhede iti</b>&nbsp;| lāṭajanavallabho 'nuprāso lāṭānuprāsaḥ&nbsp;| arthabhede kathaṃ na punaruktidoṣa ityata
                  uktam—<b>pravṛttyā bhinnayeti</b>&nbsp;| tātparyabhedenetyarthaḥ&nbsp;| ata eva yamakādbhedaḥ&nbsp;||
               </p>
               
            </div> 
            ﻿<span class="pageinfo">[page 259]</span>
            
            <div class="lg">
               <div class="kārikā">
                  <span class="l">sa cāvyavahito vyastaḥ samasta ubhayaḥ punaḥ&nbsp;|</span>
                  <span class="l">ubhayaṃ cakravālaṃ ca garbhaścaivābhidhīyate&nbsp;|| 103&nbsp;||</span>
                  
               </div>
            </div>
            
            <div class="commentary">
               
               <p>sa cetyanuktavyavahitasamuccaye cakāraḥ&nbsp;| lāṭānuprāsaḥ sāmānyato dvidhā—avyavahitaḥ,
                  vyavahitaśca&nbsp;| anāvṛttaśabdānantarito 'vyavahitaḥ, tadantaritaśca vyavahitaḥ&nbsp;| tayoravyavahitaḥ
                  ṣọdhā bhavati&nbsp;| vyastaḥ samasto dvāvubhayāviti tāvacca tvāraḥ&nbsp;| tatrobhayadvayaṃ
                  dviprakārakamiti sāmānyaviśeṣabhāvābhyāṃ ṣaḍbhedā vyākhyeyāḥ&nbsp;| <b>ubhayaḥ punariti</b>&nbsp;| punaḥśabdo vyāvṛttau&nbsp;| pūrvasmādanya evāyamekaśabdābhilaṣya ityarthaḥ&nbsp;| ādyobhayadvayamagre
                  vakṣyate&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">yastu vyavahito nāma neyatā tasya śakyate&nbsp;|</span>
                  <span class="l">kartumekādigaṇanā padavṛttyādibhaṅgibhiḥ&nbsp;|| 104&nbsp;||</span>
                  
               </div>
            </div>
            
            <div class="commentary">
               
               <p>dvitiyaṃ tu cakravālai garbhaścetyukta vyavahitasya tarhi kiyanto bhedā ata āha—<b>yastviti</b>&nbsp;| tena bahubhāvāvāntaraviśeṣatayā nāyaṃ samaśīrṣikayā gaṇita ityarthaḥ&nbsp;||
               </p>
               
            </div> 
            
            <p>teṣvavyavahitabhedeṣu vyasto yathā—</p>
            
            <div class="lg">
               <div class="udāharaṇa">
                  <span class="l">‘uahissa jaseṇa jasaṃ dhīraṃ dhīreṇa garuiāi vi garuam&nbsp;|</span>
                  <span class="l">rāmo ṭhiea vi ṭhiiṃ bhaṇaï raveṇa a ravaṃ samupphundanto&nbsp;|| 240&nbsp;||’</span>
                  
               </div>
            </div>
            
            <div class="lg">
               <div class="chāyā">
                  <span class="l">[udadheryaśasā yaśo dhairyaṃ dhairyeṇa gurutayāpi gurutām&nbsp;|</span>
                  <span class="l">rāmaḥ sthityāpi sthitiṃ bhaṇati raveṇa raveṇa ca ravaṃ samabhikrāman&nbsp;||]</span>
                  
               </div>
            </div>
            
            <p>atrāvyayānāṃ dyotakāditvādivādibhirvyavadhānaṃ nāśrīyate&nbsp;| na hīvādeḥ prakṛte 'pi
               pṛthakpadatvamasti&nbsp;| yadyevāmidamihodāharaṇaṃ yujyate—
            </p>
            
            <div class="lg">
               <div class="udāharaṇa">
                  <span class="l">‘tvanmukhaṃ tvanmukhamiva tvaddṛśau tvaddṛśāviva&nbsp;|</span>
                  <span class="l">tvanmūrtiriva mūrtiste tvamiva tvaṃ kṛśodari&nbsp;|| 241&nbsp;||’ iti&nbsp;|</span>
                  
               </div>
            </div>
            
            <p>astyevaitat&nbsp;| kiṃ tu yathā—‘amṛtamamṛtaṃ candraścandraḥ—’ ityādikamabhede 'pi bhedopacārānnāmadviruktistatheyamityutprekṣate&nbsp;||</p>
            
            <div class="commentary">
               
               <p><b>teṣviti</b>&nbsp;| dviruktaśabdarūpeṣu pūrvaparayornaikamapi samāsāntargatamiti vyastaḥ&nbsp;| etena samastādayo
                  vyākhyātāḥ&nbsp;| dhairyagurutāsthitigāmbhīryānuniṣpādī vāganubhāvo rasapūrṇakumbhocchalananyāyena
                  sākṣādiva tattatprakarṣamarpayan śobhāvikāsahetuḥ&nbsp;| ﻿<span class="pageinfo">[page 260]</span>samupphundanto samabhikrāman&nbsp;| nanu jaseṇa dhīreṇa garuiāi vi i raveṇa a iti yadapañcake
                  vibhaktyā taduttarayoścakāradvayena ca vyavadhānātkathamavyavahitabheda udāhriyata
                  ityāha—<b>atreti</b>&nbsp;| avyayānāmityupalakṣaṇam&nbsp;| dyotakatvāditi vibhaktisādhāraṇo hetuḥ&nbsp;| pañcakaprātipadikārthatvapakṣe
                  vikṣaktirdyotikaiva&nbsp;| śākalyo 'pi avyayavācakatvavādī&nbsp;| so 'pyasattvārthānāmivādīnāṃ
                  svātantryeṇa vācakatvaṃ na manyate&nbsp;| yato na pṛthakpadatvamanuśiṣṭavān&nbsp;| tathā ca
                  dyotakānāṃ paraśaktisahakāritvena tadanupraveśātsvāṅgamavyavadhāyakamiti nyāyāt&nbsp;|
                  nanu kimatra kliṣṭakalpanayā&nbsp;| astyavyavahitodāharaṇamapyanyadapīti śaṅkate—<b>yadyevamiti</b>&nbsp;| atra pūrvārdhavartidvayamudāharaṇamuttarārdhavartino dvayasya pūrvatulyatvāt&nbsp;|
                  pariharati—<b>astīti</b>&nbsp;| ananvayamātramatrodāharaṇam&nbsp;| tatra cāvaśyabhedakalpanayā viśeṣaṇaviśeṣyabhāvī
                  vācyastathā ca gauṇī nāma dviruktiḥ syāditi saṃkaraśaṅkanāyodāhṛtamiti siddhāntatātparyasaṃkṣepaḥ&nbsp;||
               </p>
               
            </div> 
            
            <p>samasto yathā—</p>
            
            <div class="lg">
               <div class="udāharaṇa">
                  <span class="l">‘apahastitānyakisalaya kisalayaśobhaṃ vilokayāśokam&nbsp;|</span>
                  <span class="l">sakhi vijitā parasumanaḥsumanaḥ subhaga ca madhutilakam&nbsp;|| 242&nbsp;||’</span>
                  
               </div>
            </div>
            
            <p>atra ‘kisalaya kisalaya’ iti, ‘sumanaḥ sumanaḥ’ iti ca samastānāmevāvyadhānādayaṃ
               lāṭīyo 'nuprāso 'vyavahitasamastaḥ pūrvaḥ punaravyavahitavyasta ityucyate&nbsp;||
            </p>
            
            <div class="commentary">
               
               <p><b>pūrvaḥ punariti</b>&nbsp;| samastānantaraṃ vyastavivaraṇaṃ pratipattisaukaryārtham&nbsp;||
               </p>
               
            </div> 
            
            <p>ubhayastu dvidhā—prathamaḥ samastoparo vyastaḥ&nbsp;| dvitīyo vyasto 'paraḥ samasta iti
               ca&nbsp;| tayoḥ prathamo yathā—
            </p>
            
            <div class="lg">
               <div class="udāharaṇa">
                  <span class="l">‘jitalāṭāṅganāvakraṃ vakraṃ tasyā mṛgīdṛśaḥ&nbsp;|</span>
                  <span class="l">ksya na kṣobhajanakaṃ janakaṃ puṣpadhanvanaḥ&nbsp;|| 253&nbsp;||’</span>
                  
               </div>
            </div>
            
            <p>tadidaṃ lakṣaṇenaiva vyākhyātam&nbsp;||</p>
            
            <p>dvitīyo yathā—</p>
            
            <div class="lg">
               <div class="udāharaṇa">
                  <span class="l">‘nalinī nalinīnāthakarasaṃnatisaṃgamāt&nbsp;|</span>
                  <span class="l">vikacā vikacāsyānāṃ kāntānāṃ harati śriyam&nbsp;|| 244&nbsp;||’</span>
                  
               </div>
            </div>
            ﻿<span class="pageinfo">[page 261]</span>
            
            <p>asyāpi lakṣaṇenaivokto 'rthaḥ&nbsp;||</p>
            
            <p>svāpekṣayā vyasto 'nyāpekṣayā ca samastaḥ, dvitīyo vyasto 'paraḥ samasta iti sa dvitīyobhayaśabdavācyaḥ&nbsp;|
               so 'pi dvidhā—pratipādamantādyorgarbha ivānuprāsavinyāsāt&nbsp;| tayoḥ prathamaścakravālaṃ
               yathā—
            </p>
            
            <div class="lg">
               <div class="udāharaṇa">
                  <span class="l">‘jayati kṣuṇṇatimirastimirāndhaikavallabhaḥ&nbsp;|</span>
                  <span class="l">vallabhīkṛtapūrvāśaḥ pūrvāśātilako raviḥ&nbsp;|| 245&nbsp;||’</span>
                  
               </div>
            </div>
            
            <p>atra timiravallabhapūrvāśetiśabdāstimirādiśabdāpekṣayā vyastāḥ yathā—svapūrvottarapadāpekṣayā
               ca samastāḥ padāntādyorviniveśitā iti yathoktalakṣaṇānugamāllāṭīyānuprāso 'yamavyavahito
               vyastasamastaścakravālamityucyate&nbsp;||
            </p>
            
            <div class="commentary">
               
               <p>dvitīyamubhayaṃ vivecayati—<b>svāpekṣayeti</b>&nbsp;| timirāndhāścakravākāḥ&nbsp;| yatha śrutidviruktaḥ pūrvaḥ pūrveṇottaraścottareṇa samasta
                  iti pūrvasmādviśeṣaḥ&nbsp;||
               </p>
               
            </div> 
            
            <p>etena pādamadhye 'nuprāsavinyāsādgarbho 'pi vyākhyātaḥ&nbsp;| yathā—</p>
            
            <div class="lg">
               <div class="udāharaṇa">
                  <span class="l">‘samādhavā mādhavadattadṛṣṭiḥ sakautukā kautukamandire stāt&nbsp;|</span>
                  <span class="l">savibhramā vibhramadāyinī vaḥ sapaṅa‍kajā paṅa‍kajalocanā śrīḥ&nbsp;|| 246&nbsp;||’</span>
                  
               </div>
            </div>
            
            <p>sakautukā kṛtakaṅa‍kaṇabandhādipariṇayamaṅa‍galā&nbsp;||</p>
            
            <p>vyavahitabhedeṣu vyasto yathā—</p>
            
            <div class="lg">
               <div class="udāharaṇa">
                  <span class="l">‘prakāśo yaśasā devaḥ prakāśo mahasā raviḥ&nbsp;|</span>
                  <span class="l">du saho vidviṣāṃ svāmī duḥsahastamasāṃ ca saḥ&nbsp;|| 247&nbsp;||’</span>
                  
               </div>
            </div>
            
            <p>tadetannātidurbodhamiti na vyākriyate&nbsp;||</p>
            
            <p>so 'yamekaguṇo vyastaśca lāṭīyānuprāso vyavahita ityucyate&nbsp;| vyastaścānekaguṇo yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘kiṃcidvacmi na vacmi vacmi yadi vā kiṃ vacmi vacmīdṛśaṃ</span>
                     <span class="seg">dṛśyante na bhavādṛśeṣu patiṣu sveṣāmadoṣe damāḥ&nbsp;|</span>
                     </span>﻿<span class="pageinfo">[page 262]</span>
                  <span class="l">
                     <span class="seg">te kiṃ santi na santi santi yadi vā ke santi santīdṛśāḥ</span>
                     <span class="seg">sarvasteṣu guṇairgṛhītahṛdayo lokaḥ kuto vartate&nbsp;|| 248&nbsp;||’</span>
                     </span>
                  
               </div>
            </div>
            
            <p>atra vacmīti santītyetayoranekaguṇāvṛttiḥ&nbsp;||</p>
            
            <div class="commentary">
               
               <p><b>anekaguṇā iti</b>&nbsp;| āvṛttidvaiguṇyādinānekaguṇatvam, na ca guṇanāyāmiyattāvadhāraṇakāraṇamastītyabhisaṃdhāya
                  tasyeyattā na śakyate kartumiti pūrvamuktam&nbsp;| sveṣāmātmīyānāṃ madhye yaḥ kaściddoṣastatra
                  damā daṇḍaprakārā na dṛśyanta iti&nbsp;||
               </p>
               
            </div> 
            
            <p>samasta ekaguṇo yathā—</p>
            
            <div class="lg">
               <div class="udāharaṇa">
                  <span class="l">‘candrānana candradinaṃ mṛgalocana mṛgaśiraśca nakṣatram&nbsp;|</span>
                  <span class="l">tithiratithipriyadaśamī paratastvekādaśī praharāt&nbsp;|| 249&nbsp;||’</span>
                  
               </div>
            </div>
            
            <p>nanviha tithirityasamastam&nbsp;| na kevalamasamastaṃ bhinnārthatayā lāṭīyānuprāse 'pi
               na saṃgacchate&nbsp;| saṃgate ca kenacitpadānuprāsena&nbsp;| na ca lāṭīyānuprāso vā nāmānuprāso
               vā padānuprāsādbhidyata iti&nbsp;||
            </p>
            
            <div class="commentary">
               
               <p>yadyapyekaparihārākārodāharaṇadvayamucitameva tathāpi kiṃcidviśeṣaṃ vivakṣannākṣipya
                  samādhatte—<b>nanviti</b>&nbsp;| mā bhūdatrāsamāso 'nyathāpi nedamudāharaṇamiha saṃgatamityāha—<b>na kevalamiti</b>&nbsp;| tatkimanuprāsa evāyaṃ na bhavatīti pṛcchati—kena tarhīti&nbsp;| uttaram—padānuprāseneti&nbsp;|
                  padānuprāsenārthabhedābhedau vivakṣitau&nbsp;| kiṃtu padāśrayeṇāvṛttimātraṃ padānuprāsāvṛttiśca
                  lāṭānuprāse 'pyastīti saṃgatyātredamudāhṛtamityarthaḥ&nbsp;||
               </p>
               
            </div> 
            
            <p>samasto 'nekaguṇo yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘brahmāṇḍacchatradaṇḍaḥ śatadhṛtibhuvanāmbhoruho nāladaṇḍaḥ</span>
                     <span class="seg">kṣoṇīnaukūpadaṇḍaḥ kṣaradamarasaritpaṭṭikāketudaṇḍaḥ&nbsp;|</span>
                     </span>
                  <span class="l">
                     <span class="seg">jyotiścakrākṣadaṇḍastribhuvanavijayastambhadaṇḍo 'ṅghridaṇḍaḥ</span>
                     <span class="seg">śreyastraivikramaste vitaratu vibudhadveṣiṇāṃ kāladaṇḍaḥ&nbsp;|| 250&nbsp;||’</span>
                     </span>
                  
               </div>
            </div>
            
            <p>atrānekaśo daṇḍa ityasyāvṛttiḥ&nbsp;| ābhyāṃ vyastasamastabhedo 'pi vyākhyātaḥ&nbsp;| yathā—</p>﻿<span class="pageinfo">[page 263]</span>
            
            <div class="lg">
               <div class="udāharaṇa">
                  <span class="l">‘daśaraśmiśatopamadyutiṃ yaśasā dikṣu daśasvapi śrutam&nbsp;|</span>
                  <span class="l">daśapūrvarathaṃ yamākhyayā daśakaṇṭhāriguruṃ vidurbudhāḥ&nbsp;|| 251&nbsp;||’</span>
                  
               </div>
            </div>
            
            <p>atrānekadhā daśaśabda āvartate&nbsp;||</p>
            
            <div class="commentary">
               
               <p>śatadhṛtirbrahmā tasya bhuvanabhūtamambhoruda padmaṃ tasya, kṣoṇī pṛthvī tadrūpā yā
                  naustaristasyāḥ kūpadaṇḍaḥ guṇavṛkṣaḥ&nbsp;| <b>daśasviti</b>&nbsp;| eko daśaśabdo vyastaḥ, anye
                  trayaḥ samastāḥ&nbsp;||
               </p>
               
            </div> 
            
            <p>avyavahite 'pi dvaiguṇyāderna virodhaḥ&nbsp;| yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘vastrāyante nadīnāṃ sitakusumadharāḥ śakrasaṃkāśakāśāḥ</span>
                     <span class="seg">kāśābhā bhānti tāsāṃ navapulinacarāḥ śrīnadīhaṃsahaṃsāḥ&nbsp;|</span>
                     </span>
                  <span class="l">haṃsābhāmbhodamuktakṣaradamṛtarucirmedinīcandracandraścandrāṅa‍kaḥ śāradaste jayakṛdupanato
                     vidviṣāṃ kālakālaḥ&nbsp;|| 252&nbsp;||’</span>
                  
               </div>
            </div>
            
            <div class="commentary">
               
               <p>nanu vyavahita eva kiṃ guṇanādibhedo netyāha—<b>avyavahite 'pīti</b>&nbsp;| vastrāyanta ityādau kāśapadaparihāreṇodāharaṇam&nbsp;| tatra hi prathamaḥ kāśaśabdo
                  bhinnārtha eva&nbsp;||
               </p>
               
            </div> 
            
            <p>vyavahitāvyavahitabhede 'pi dṛśyate&nbsp;| yathā—</p>
            
            <div class="lg">
               <div class="udāharaṇa">
                  <span class="l">‘dhanairduṣkulīnāḥ kulīnāḥ kriyante dhanaireva pāpānnarā nistaranti&nbsp;|</span>
                  <span class="l">dhanebhyo hi kaścitsuhṛnnāsti loke dhanānyarjayadhvaṃ dhanānyarjayadhvam 253’</span>
                  
               </div>
            </div>
            
            <div class="commentary">
               
               <p>yatra vyavahitāvyavahitayorekavākyānupraveśo 'sti tatrāpi guṇanābheda udāharaṇīyaḥ&nbsp;|
                  dṛśyata ityanena yadvavdyavahite bhūyasī guṇanā mahākaviprabandheṣu pratīyate na tadvadavyavahite
                  'pīti pūrvaṃ vyavahitamātre guṇanādikamupanyastamiti tātparyam&nbsp;|<b>dhanairiti</b>&nbsp;| atra dhanapadavyavadhānena bahvīṃ guṇanāmavalambamānameva caturthapāde tvavyavahitā
                  tvanuprāse 'pi praviṣṭamiti bhavati vyavahitāvyavahitabhedatā&nbsp;| so 'yaṃ padābhyāso
                  darśitaḥ&nbsp;||
               </p>
               
            </div> 
            
            <p>yo 'pi cārdhābhyāsaḥ so 'pi vyavahitāvyavahitabheda eva&nbsp;| yathā—</p>
            
            <div class="lg">
               <div class="udāharaṇa">
                  <span class="l">‘yaistvaṃ sākṣātkṛto nātha teṣāṃ kāmeṣu ko grahaḥ&nbsp;|</span>
                  <span class="l">yaistvaṃ sākṣātkṛto nātha teṣāṃ kāmeṣu ko grahaḥ&nbsp;|| 254&nbsp;||’</span>
                  
               </div>
            </div>
            ﻿<span class="pageinfo">[page 264]</span>
            
            <p>atra pādāpekṣayā vyavahitatvamarghāpekṣayā punaravyavahitatvaṃ bhavati&nbsp;||</p>
            
            <div class="commentary">
               
               <p>evaṃ ślokārdhābhyāso vyavahitāvyavahitabheda eva bhavatītyāha—<b>yo 'pīti</b>&nbsp;||
               </p>
               
            </div> 
            
            <p>dvibhāgābhyāsastu vyavahita eva svadate&nbsp;| yathā—</p>
            
            <div class="lg">
               <div class="udāharaṇa">
                  <span class="l">‘śraddhāyatnau yadi syātāṃ medhayā kiṃ prayojanam&nbsp;|</span>
                  <span class="l">tāvubhau yadi na syātāṃ medhayā kiṃ prayojanam&nbsp;|| 255&nbsp;||’</span>
                  
               </div>
            </div>
            
            <div class="commentary">
               
               <p><b>śraddhāyatnāviti</b>&nbsp;| atra yadi syātāmiti pādabhāgena saha padāvṛttistribhāgāvṛttirbhavati&nbsp;||
               </p>
               
            </div> 
            
            <p>padābhyāsaḥ punaravyavahito vyavahitaśca dṛśyate&nbsp;| tayoravyavahito yathā—</p>
            
            <div class="lg">
               <div class="udāharaṇa">
                  <span class="l">‘santaḥ śrṛṇudhvaṃ hṛdaye nidhaddhvamutkṣipya bāhuṃ parirāraṭīmi&nbsp;|</span>
                  <span class="l">na subhruvāṃ tulyamihāsti ramyaṃ na subhruvāṃ tulyamihāsti ramyam 256’</span>
                  
               </div>
            </div>
            
            <p>vyavahito yathā—</p>
            
            <div class="lg">
               <div class="udāharaṇa">
                  <span class="l">‘mukhena lakṣmīrjayati phullapaṅa‍kajacāruṇā&nbsp;|</span>
                  <span class="l">dakṣiṇena kareṇāpi phullapaṅa‍kajacāruṇā&nbsp;|| 257&nbsp;||’</span>
                  
               </div>
            </div>
            
            <div class="commentary">
               
               <p><b>mukheneti</b>&nbsp;| phullapaṅa‍kajamiva cāru phullena paṅa‍kajena cāruriti yadyapi vṛttyarthau bhidyete,
                  tathāpi padānāmabhinnārthatvādudāharaṇatā&nbsp;||
               </p>
               
            </div> 
            
            <p>ivādyāvṛttayo 'pi cātraiva draṣṭavyāḥ&nbsp;| yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘līneva pratibimbiteva likhitevotkīrṇarūpeva ca</span>
                     <span class="seg">pratyupteva ca vajralepaghaṭitevāntarnikhāteva ca&nbsp;|</span>
                     </span>
                  <span class="l">
                     <span class="seg">sā naścetasi kīliteva viśikhaiścetobhuvaḥ pañjabhi-</span>
                     <span class="seg">ścintāsaṃtatitantujālanibiḍasyūteva lagnā priyā&nbsp;|| 258&nbsp;||’</span>
                     </span>
                  
               </div>
            </div>
            
            <p>arthābheda iti nārthaśabdo 'bhidheyavacanaḥ kiṃtu śabdapratipādyamātravacana ityāśayavānāha—<b>ivādīti</b>&nbsp;||
            </p>
            
            <div class="lg">
               <div class="kārikā">
                  <span class="l">yamakānāṃ hi yāvantyo varṇyante bhedabhaktayaḥ&nbsp;|</span>
                  <span class="l">anuprāsasya lāṭānāṃ bhidāstāvantya eva hi&nbsp;|| 105&nbsp;||</span>
                  
               </div>
            </div>﻿<span class="pageinfo">[page 265]</span>
            
            <div class="commentary">
               
               <p>nanvanye 'pi padāvṛttiprakārāḥ kimiti nodāhṛtā ityata āha—<b>yamakānāṃ hīti</b>&nbsp;| bhedabhaktayo 'vāntaraprakāravicchittayaḥ sthānāsthānapādabhedalakṣaṇā ślokāvṛttiḥ
                  paramatra nāstīti yamakādapakarṣaḥ&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">upamādiviyuktāpi rājate kāvyapaddhatiḥ&nbsp;|</span>
                  <span class="l">yadyanuprāsaleśo 'pi hanta tatra niveśyate&nbsp;|| 106&nbsp;||</span>
                  
               </div>
            </div>
            
            <div class="commentary">
               
               <p>prakaraṇānte 'nuprāsavyutpādanaprayojanamāha—<b>upamādīti&nbsp;| anuprāsaleśo 'pīti</b>&nbsp;| varṇādyanuprāsaḥ&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">kuṇḍalādiviyuktāpi kāntā kimapi śobhate&nbsp;|</span>
                  <span class="l">kuṅa‍kumenāṅa‍garāgaścetsarvāṅa‍gīṇaḥ prayujyate&nbsp;|| 107&nbsp;||</span>
                  
               </div>
            </div>
            
            <div class="commentary">
               
               <p>śrutivṛttyanuprāsau tu saṃdarbhavyāpakāveva praśastāvityudāharaṇavyājenāha—<b>kuṇḍalādīti</b>&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">śrutivarṇānuprāsāvekavidhau kuntaleṣu gauḍeṣu&nbsp;|</span>
                  <span class="l">padayorniranuprāso dvedhā tredhā ca lāṭeṣu&nbsp;|| 108&nbsp;||</span>
                  
               </div>
            </div>
            
            <div class="commentary">
               
               <p>etadeva khaṇḍasarasvatīṣu kaviṣu na tathā kāvyasiddhiriti darśayandraḍhayati—<b>śrutivarṇānuprāsāviti</b>&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">'varṇasthānasvarākāragatibandhānpratīhayaḥ&nbsp;|</span>
                  <span class="l">niyamastadbudhaiḥ ṣọdhā citramityabhidhīyate&nbsp;|| 109&nbsp;||’</span>
                  
               </div>
            </div>
            
            <div class="commentary">
               
               <p>kramaprāptaṃ citralakṣaṇamavatārayati—<b>varṇeti</b>&nbsp;| citramālekhyaṃ tadiva jīvitasthānīyadhvanirahitaṃ citramiti kāśmīrakāḥ&nbsp;| tadasat&nbsp;|
                  dhvaneḥ prādhānyānaṅa‍gīkārātpratīyamānamātrābhāvasya kvacidapyasaṃbhavāt&nbsp;| yadvā
                  ākṛtiviśeṣayuktaṃ citramiti tadapi na&nbsp;| avyāpakatvāt&nbsp;| ato varṇādiniyamena pravṛttamāścaryakāritayā
                  citramityeva yuktam&nbsp;| varṇā vyañjanāni&nbsp;| sthānaṃ kaṇṭhādi&nbsp;| svarā akārādayaḥ&nbsp;| ākāraḥ
                  padmādyākṛtyunmudraṇam&nbsp;| gatiḥ paṭhitibhaṅa‍gaviśeṣaḥ&nbsp;| bandho viviḍitiprabhṛtiḥ&nbsp;||
               </p>
               
            </div> 
            
            <p>varṇaśabdena cātra svarāṇāṃ pṛthaṅ‌nirdeśāvdyañjanānyeva pragṛhyante&nbsp;| tatra varṇacitreṣu
               caturvyañjanaṃ yathā—
            </p>
            
            <div class="lg">
               <div class="udāharaṇa">
                  <span class="l">‘jajaujorjājijijjājī taṃ tato 'titatātitut&nbsp;|</span>
                  <span class="l">bhābho 'bhībhābhibhūbhābhūrārārirarirīraraḥ&nbsp;|| 259&nbsp;||’</span>
                  
               </div>
            </div>
            ﻿<span class="pageinfo">[page 266]</span>
            
            <div class="commentary">
               
               <p>pañcaprabhṛtiniyamena tathāśaktiñyutpattyorutkarṣa iti caturādi gṛhṇāti—<b>tatreti</b>&nbsp;| avaśyaṃ yoddhā jājī&nbsp;| jajeryuddhārthādāvaśyake ṇiniḥ&nbsp;| jajā yuddhaśauṇḍāsteṣāmojasā
                  jātā yā ājiḥ saṅa‍grāmastaṃ jayatiti kvip&nbsp;| taṃ veṇudāriṇaṃ tato 'nantaraṃ atitatān
                  caturaṅa‍gabalena prāptavistārān ātinaḥ satatagamanaśīlān tudatīti kvip&nbsp;| bhānāṃ dīptatārānurūpāṇāṃ
                  śukrabṛhaspatyādīnāmābhevābhā kāntiryasyetyupamānapūrvapadabahuvrīhau uttarapadalope
                  ca bhāmaḥ&nbsp;| abhiyo bhayaśūnyānibhānabhibhavatīti kvip&nbsp;| abhībhābhibhūstādṛśī yā bhā
                  tejastasyā bhūrāśrayaḥ&nbsp;| āra jagāma&nbsp;| ariḥ śatruḥ&nbsp;| balabhadra ityarthaḥ&nbsp;| arīṇāṃ
                  rīḥ saṃcaraṇam&nbsp;| ‘rīṅ gatau iti dhātvanusārāt&nbsp;| tasyā īro dhūnanaṃ rāti dadāti arīraraḥ&nbsp;||
               </p>
               
            </div> 
            
            <p>trivyañjanaṃ yathā—</p>
            
            <div class="lg">
               <div class="udāharaṇa">
                  <span class="l">‘devānāṃ nandano devo nodano vedanindinām&nbsp;|</span>
                  <span class="l">divaṃ dudāva nādena dāne dānavanandinaḥ&nbsp;|| 260&nbsp;||’</span>
                  
               </div>
            </div>
            
            <div class="commentary">
               
               <p>devaḥ sṛṣṭisthitisaṃhārakrīḍārataḥ, dānavanandī hiraṇyakaśipustasya dāne 'vakhaṇḍane
                  yo nādo vakṣaḥkapāṭapāṭanakaṭakaṭāśabdastena divaṃ svargaṃ dudāva kimetadityākasmikasaṃbhrameṇetyupatāpayāmāsa&nbsp;|
                  jagatkaṇṭakanirākaraṇāddevānāṃ nandana ānandakṛt&nbsp;| vedanindināṃ ca nodanaḥ pratikṣepakaḥ&nbsp;|
                  sāmānyābhiprāyeṇaikavacanam&nbsp;||
               </p>
               
            </div> 
            
            <p>dvivyañjanaṃ yathā—</p>
            
            <div class="lg">
               <div class="udāharaṇa">
                  <span class="l">‘bhūribhirbhāribhirbhīrābhūbhārairabhirebhire&nbsp;|</span>
                  <span class="l">bherīrebhibhirabhrābharabhīrubhiribhairibhāḥ&nbsp;|| 261&nbsp;||’</span>
                  
               </div>
            </div>
            
            <div class="commentary">
               
               <p>bhūribhirbahubhirbhāribhiḥ prakṛtisārabhāravāhibhiratipramāṇakāyatayā bhuvo bhārabhūtairantaḥkāṃsyabhājano
                  niḥsvāno bherī tadvadebhibhiḥ&nbsp;| ‘rebhṛ śabde’ iti dhātvanusārāt&nbsp;| abhrābhaiḥ prathamonnatameghakāntibhiribhairhastibhirbhiya
                  rānti prayacchantīti bhīrā ibhāḥ pratidvipā abhirebhire abhiyuktāḥ&nbsp;||
               </p>
               
            </div> 
            
            <p>ekavyañjanaṃ yathā—</p>
            
            <div class="lg">
               <div class="udāharaṇa">
                  <span class="l">‘na nonanunno nunneno nānā nānānanā nanu&nbsp;|</span>
                  <span class="l">nunno 'nunno nanunneno nānenā nunnanunnanut&nbsp;|| 262&nbsp;||’</span>
                  
               </div>
            </div>
            ﻿<span class="pageinfo">[page 267]</span>
            
            <div class="commentary">
               
               <p>nanu nānānanā vividhākāravadanā gaṇā ūnena hīnena nunno jito nā na na puruṣaḥ&nbsp;| tathā
                  nunna inaḥ prabhuryasya so 'pyātmani jīvati nānā puruṣo 'puruṣa eva&nbsp;| yato nanunneno
                  'jitaprabhurnunno 'pyanunna eva&nbsp;| tathā nunnanunnaḥ jita iva klībatayā parābhūta iti&nbsp;|
                  ‘prakāre guṇavacanasya’ iti dviruktiḥ&nbsp;| tamapi yo nudati sa nānenā na niṣpāpaḥ bandhacchāyārpakānyavarṇagurutvonmeṣamātraprayojakastakāro
                  na vṛttiśarīrāntargata iti dvivyañjanatā nāśaṅa‍kanīyā&nbsp;||
               </p>
               
            </div> 
            
            <p>kramasthasarvavyañjanaṃ yathā—</p>
            
            <div class="lg">
               <div class="udāharaṇa">
                  <span class="l">‘kaḥ khagaughāṅacicchaujā jhāñjño 'ṭauṭhīḍaḍaṇḍhaṇaḥ&nbsp;|</span>
                  <span class="l">tathodadhīnpapharbābhīrmayo 'rilvāśiṣāṃ sahaḥ&nbsp;|| 263&nbsp;||’</span>
                  
               </div>
            </div>
            
            <div class="commentary">
               
               <p><b>kramastheti</b>&nbsp;| varṇasamāmrāye yena krameṇa kādayo māvasānāḥ paṭhitāstena krameṇa vyañjananiveśaḥ&nbsp;|
                  kaḥ khagaughastattatprasiddhāvadānapakṣisamūhastamañcatīti kvini saṃyogāntalope kṛte
                  ca khagaughāṅiti rūpam&nbsp;| citaṃ saṃvidaṃ chyati chinattīti cicchaṃ yadojastannāsti
                  yasyāsāvacicchaujāḥ&nbsp;| ‘jhamu adane’ asmāt kvip&nbsp;| ‘anunāsikasya kvijhaloḥ 6|4|16’ ityupadhādīrghaḥ&nbsp;|
                  ‘mo no dhātoḥ 8|2|64’ iti nakāra iti jhān parabalabhakṣako jñaḥ paṇḍitaḥ&nbsp;| ‘sto ścunā
                  śruḥ 8|4|40’ iti nakārasya ñakārāḥ&nbsp;| aṭāḥ saṅa‍grāmāṅa‍gaṇaparyaṭanaśīlāḥ subhaṭāstānoṭhate
                  bādhata iti kvip&nbsp;| ‘uṭha gatau’ iti dhāto rūpam&nbsp;| teṣāmīḍīśvaraḥ&nbsp;| aḍaṇḍhaṇo 'capalaḥ&nbsp;|
                  ḍaṇḍhaṇa ityavyutpannaṃ capalavāci prātipadikam&nbsp;| tathā abhīrbhayarahitaḥ evaṃvidhaḥ
                  ko nāmāyamudadhīn papharba pūrayāmāseti praśnaḥ&nbsp;| uttaram—arīn lunanti yā āśiṣastāsāṃ
                  sahaḥ kṣamo mayo daityarāja iti&nbsp;||
               </p>
               
            </div> 
            
            <p>chandokṣaravyañjanaṃ yathā—</p>
            
            <div class="lg">
               <div class="udāharaṇa">
                  <span class="l">‘saratsurārātibhayāya jāgrato jalatyalaṃ stotṛjanasya jāyatām&nbsp;|</span>
                  <span class="l">smitaṃ smarārergirijāsyanīraje sametanetratritayasya bhūtaye&nbsp;|| 264&nbsp;||’</span>
                  
               </div>
            </div>
            
            <div class="commentary">
               
               <p><b>chandokṣareti</b>&nbsp;| ‘myarastajabhnagā lāntāśchandovicitivedibhiḥ&nbsp;| daśaiva varṇā nirṇītāśchandorūpaprasiddhaye&nbsp;||’
                  tanmātravyañjananibaddhachandokṣaravyañjanam&nbsp;| subodhamudāharaṇam&nbsp;||
               </p>
               
            </div> 
            ﻿<span class="pageinfo">[page 268]</span>
            
            <p>ṣaḍjādisvaravyañjanaṃ yathā—</p>
            
            <div class="lg">
               <div class="udāharaṇa">
                  <span class="l">‘sā mamāridhamanī nidhāninī sāmadhāma dhanidhāmasādhinī&nbsp;|</span>
                  <span class="l">māninī sagarimāpapāpapā sāpagā samasamāgamāsamā&nbsp;|| 265&nbsp;||’</span>
                  
               </div>
            </div>
            
            <div class="commentary">
               
               <p><b>ṣaḍjādīti</b>&nbsp;| ‘sarigāmapadhāniśca varṇāḥ sapta svarādayaḥ&nbsp;| ṣaḍjādikṛtasaṃketā dṛṣṭā gāndharvavedibhiḥ&nbsp;||’
                  tanmātravyañjanamayaṃ ṣaḍjādivyañjanam&nbsp;| saha ena viṣṇunā
                  vartate iti sā lakṣmīḥ&nbsp;| arīn dhamati tāpayati iti dhamaterlyuṭi bahulavacanamanyatrāpīti
                  dhamādeśaḥ&nbsp;| evaṃvidhā mama bhūyāditi śeṣaḥ&nbsp;| nidhāninī padmādinidhānavatī&nbsp;| sāmnaḥ
                  sāntvasya dhāma gṛham&nbsp;| dhanināṃ dhāmasādhinī tejaḥprasāghikā&nbsp;| māninī pūjāvatī&nbsp;|
                  sagarimā gauravavatī&nbsp;| apapāpānniṣkaluṣān pātītyapapāpapā&nbsp;| seti prasiddhavibhavā
                  āpagā nadī&nbsp;| samaḥ tattulyaḥ kṣaṇavisarpā bhaṅa‍guraḥ samāgamo yasyāḥ sā tathā&nbsp;| asamā
                  anupamā&nbsp;||
               </p>
               
            </div> 
            
            <p>murajākṣaravyañjanaṃ yathā—</p>
            
            <div class="lg">
               <div class="udāharaṇa">
                  <span class="l">‘kharagarakālitakaṇṭhaṃ mathitagadaṃ makaraketumaraṇakaram&nbsp;|</span>
                  <span class="l">taḍiditi rurumuṇḍaharaṃ haramantarahaṃ dadhe ghoram&nbsp;|| 266&nbsp;||’</span>
                  
               </div>
            </div>
            
            <div class="commentary">
               
               <p><b>murajeti</b>&nbsp;| ‘pāṭhākṣarāṇi muraje lahakārau tathadadhācchamau rephaḥ&nbsp;| naṇakakhagaghaṅāścetthaṃ
                  ṣoḍaśa bharatādikrathitāni&nbsp;||’ tanmātraviracitaṃ murajākṣaravyañjanam&nbsp;| subodhamudāharaṇam&nbsp;||
               </p>
               
            </div> 
            
            <p>catuḥsthānacitreṣu niṣkaṇṭhyaṃ yathā—</p>
            
            <div class="lg">
               <div class="udāharaṇa">
                  <span class="l">‘bhūribhūtiṃ pṛthuprītimurumūrtiṃ purusthitim&nbsp;|</span>
                  <span class="l">viriñciṃ sūcirucidhīḥ śucibhirnutibhirdhinu&nbsp;|| 267&nbsp;||’</span>
                  
               </div>
            </div>
            
            <div class="commentary">
               
               <p>varṇavatsthāneṣvapi caturādiniyamena citram&nbsp;| yadyapi ca ‘aṣṭau sthānāni varṇānāmuraḥ
                  kaṇṭhaḥ śirastathā&nbsp;| jihvāmūlaṃ ca dantāśca nāsikoṣṭau ca tālu ca’ iti, tathāpi jihvāmūlīyasya
                  svaratvādurasyanāsikyayoḥ kāvyapraveśābhāvāduronāsikājihvāmūlaparyudāsena sthānapañcake
                  caturādinirūpaṇam&nbsp;| he sūcirucidhīḥ śucibhiḥ śuddhābhirnutibhiḥ stutibhiryathoktaviśeṣaṇa
                  viriñciṃ brahmāṇaṃ dhinu prīṇayeti&nbsp;| akuhavisarjanīyāḥ kaṇṭhyāḥ&nbsp;||
               </p>
               
            </div> 
            ﻿<span class="pageinfo">[page 269]</span>
            
            <p>nistālavyaṃ yathā—</p>
            
            <div class="lg">
               <div class="udāharaṇa">
                  <span class="l">‘sphuratkuṇḍalaratnaughamaghavaddhanukarburaḥ&nbsp;|</span>
                  <span class="l">meghanādo 'tha saṅa‍grāme prāvṛṭkālavadābabhau&nbsp;|| 268&nbsp;||’</span>
                  
               </div>
            </div>
            
            <div class="commentary">
               
               <p>kuṇḍalaratnaugha eva maghavato dhanustena karburo meghanādanāmā rākṣasaḥ&nbsp;| icuyaśāstālavyāḥ&nbsp;||</p>
               
            </div> 
            
            <p>nirdantyaṃ yathā—</p>
            
            <div class="lg">
               <div class="udāharaṇa">
                  <span class="l">‘pāpmāpahārī raṇakarmaśauṇḍaścaṇḍīśamiśro mama cakrapāṇiḥ&nbsp;|</span>
                  <span class="l">bhūyācchriyāpaśramayekṣyamāṇo mokṣāya mukhyāmarapūgapūjyaḥ&nbsp;|| 269&nbsp;||’</span>
                  
               </div>
            </div>
            
            <div class="commentary">
               
               <p>caṇḍīśamiśraḥ parameśvareṇaikaśarīratāmāpannaḥ&nbsp;| mukhyāmarā brahmādayaḥ&nbsp;| lṛtulasā
                  dantyāḥ&nbsp;||
               </p>
               
            </div> 
            
            <p>niroṣṭhyaṃ yathā—</p>
            
            <div class="lg">
               <div class="udāharaṇa">
                  <span class="l">‘nayanānandajanane nakṣatragaṇaśālini&nbsp;|</span>
                  <span class="l">aghane gagane dṛṣṭiraṅa‍gane dīyatāṃ sakṛt&nbsp;|| 270&nbsp;||’</span>
                  
               </div>
            </div>
            
            <div class="commentary">
               
               <p><b>aghana iti</b>&nbsp;| śaratkālaśobhayā dṛśyatame&nbsp;| upūpadhmānīyā oṣṭhyāḥ&nbsp;||
               </p>
               
            </div> 
            
            <p>nirmūrdhanyaṃ yathā—</p>
            
            <div class="lg">
               <div class="udāharaṇa">
                  <span class="l">‘śalabhā iva dhāvantaḥ sāyakāstasya bhūbhujaḥ&nbsp;|</span>
                  <span class="l">nipetuḥ sāyakacchinnāstena saṃyugasīmani&nbsp;|| 271&nbsp;||’</span>
                  
               </div>
            </div>
            
            <div class="commentary">
               
               <p>tena kapilena rājñā&nbsp;| tasya kosalādhipasya prasenajitaḥ&nbsp;| ṛṭuraṣā mūrdhanyāḥ&nbsp;||</p>
               
            </div> 
            
            <p>tristhānacitreṣu niroṣṭhyadantyaṃ yathā—</p>
            
            <div class="lg">
               <div class="udāharaṇa">
                  <span class="l">‘jīyājjagajjyeṣṭhagariṣṭhacāraścakrārciṣā kṛṣṇakaḍārakāyaḥ&nbsp;|</span>
                  <span class="l">harirhiraṇyākṣaśarīrahārī khageśagaḥ śrīśrayaṇīyaśayyaḥ&nbsp;|| 272&nbsp;||’</span>
                  
               </div>
            </div>
            
            <div class="commentary">
               
               <p><b>niroṣṭhyadantyamiti</b>&nbsp;| anenaiva dvikāntaraparihāreṇa loṣṭaprastāvo gaveṣaṇīyaḥ&nbsp;| tathottaratrāpi&nbsp;||
               </p>
               
            </div> 
            ﻿<span class="pageinfo">[page 270]</span>
            
            <p>niroṣṭhyamūrdhanyaṃ yathā—</p>
            
            <div class="lg">
               <div class="udāharaṇa">
                  <span class="l">‘alinīlālakalataṃ kaṃ na hanti ghanastani&nbsp;|</span>
                  <span class="l">ānanaṃ nalinacchāyaṃ nayanaṃ śaśikānti te&nbsp;|| 273&nbsp;||’</span>
                  
               </div>
            </div>
            
            <p>dvisthānacitreṣu dantyakaṇṭhyaryathā—</p>
            
            <div class="lg">
               <div class="udāharaṇa">
                  <span class="l">‘anaṅa‍galaṅa‍ghanālagnanānātaṅa‍kā sadaṅa‍ganā&nbsp;|</span>
                  <span class="l">sadānagha sadānanda natāṅa‍gīsaṅa‍gasaṃgata&nbsp;|| 274&nbsp;||’</span>
                  
               </div>
            </div>
            
            <div class="commentary">
               
               <p>sadānagha anavadya sadaiva priyālābhenānandayukta&nbsp;| natāṅa‍gyā kasyāścidanyasyāḥ saṅa‍ge
                  saṃgata, tava śobhanāṅa‍ganā kāmākramaṇaprāptanānārūpatayā vartate&nbsp;| atastāmanukampasveti
                  sopalambhaprārthanāvākyārthaḥ&nbsp;||
               </p>
               
            </div> 
            
            <p>ekasthānacitreṣu kaṇṭhyairyathā—</p>
            
            <div class="lg">
               <div class="udāharaṇa">
                  <span class="l">‘agā gāṃ gāṅa‍gakākāṅa‍kagāhakāghakakākahā&nbsp;|</span>
                  <span class="l">ahāhāṅa‍gakhagāṅa‍kāgagakaṅa‍kāgakhagāṅa‍kaga&nbsp;|| 275&nbsp;||’</span>
                  
               </div>
            </div>
            
            <div class="commentary">
               
               <p>gāṅa‍gakaṃ gaṅa‍gāsaṃbandhi jalaṃ tasyākaḥ kuṭilā gatiḥ&nbsp;| ‘aka aga kuṭilāyāṃ gatau’
                  iti&nbsp;| tasyāṅa‍kasya tanmadhyasya gāhako vilolakaḥ&nbsp;| kutsitamaghaṃ pāpamaghakaṃ sa
                  eva kākastaṃ hatavānaghakakrākrahā&nbsp;| anye tu visargāntaṃ paṭhanti&nbsp;| tadā jahātervidhirūpam&nbsp;|
                  evaṃvidhastvaṃ gāṃ svargaṃ agāḥ yāyā iti āśaṃsāyāṃ bhūtapratyayaḥ&nbsp;| kīdṛśaḥ san&nbsp;|
                  hānaṃ hāḥ na hā ahāstāñjihīte prāpnotīti ahāhaṃ tādṛśamaṅa‍gaṃ yasya sa khago garuḍaḥ
                  sūryo vā so 'ṅa‍kaścihnabhūto yasya tādṛśo 'go 'rthānmerustadvartinaḥ kaṅa‍kākhyā
                  agakhagā vṛkṣanivāsinaḥ pakṣiṇaste 'pi ākākakā gamanaspṛhayālavo yasya sa tathā&nbsp;|
                  āstāṃ tāvadanye, patattribhirapyabhinanditagamana ityarthaḥ&nbsp;||
               </p>
               
            </div> 
            
            <p>svaracitreṣu hrasvaikasvaraṃ yathā—</p>
            
            <div class="lg">
               <div class="udāharaṇa">
                  <span class="l">‘urugu dyuguru yutsu cukruśustuṣṭuvuḥ puru&nbsp;|</span>
                  <span class="l">lulubhuḥ pupuṣurmutsu mumuhurnu muhurmuhuḥ&nbsp;|| 276&nbsp;||’</span>
                  
               </div>
            </div>
            
            <div class="commentary">
               
               <p>svaracitreṣvekādikrameṇopanyāso granthavaicitryārthaḥ&nbsp;| uruguṃ vistīrṇavācam&nbsp;| dyuguruṃ
                  svarvāsināmācāryam&nbsp;| yutsu yuddhārtham&nbsp;| ‘nimittātkarmayoge’ iti saptamī&nbsp;| gīrvāṇabhaṭāśrukruśurārtāḥ
                  śaraṇaṃ yayācire&nbsp;| ata eva puru bahudhā tuṣṭuvuḥ&nbsp;| yuddhaprayojana﻿-<span class="pageinfo">[page 271]</span>māha—mutsu harṣeṣu lulubhuḥ&nbsp;| pupuṣuḥ puṣṭā babhūvuḥ&nbsp;| nu vitarke&nbsp;| muhurmuhurvāraṃrvāraṃ
                  kiṃ mumuhurmohamāsāditavantaḥ&nbsp;| yataḥ krośanādīnāmavyavastheti bhāvaḥ&nbsp;||
               </p>
               
            </div> 
            
            <p>dīrghaikasvaraṃ yathā—</p>
            
            <div class="lg">
               <div class="udāharaṇa">
                  <span class="l">‘vaidhairainairaiśairaindrairaijairailairjainaiḥ saiddhaiḥ&nbsp;|</span>
                  <span class="l">maitrairnaikairdhairyairvairairdaiḥ svaiḥ svairairdaivaistaistaiḥ&nbsp;|| 277&nbsp;||’</span>
                  
               </div>
            </div>
            
            <div class="commentary">
               
               <p>vidhirviriñciḥ, ī lakṣmīstasyā inaḥ prabhurviṣṇuḥ, īśo mahādevaḥ, indro vāsavaḥ, ījaḥ
                  kāmo lakṣmīputratvāt, ilā pṛthvī, jino buddhaḥ, siddhā devaviśeṣāḥ, mitraḥ sūryaḥ,
                  raido dhanadaḥ kuberaḥ, devā uktavyatiriktā marudādayaḥ, eṣāṃ saṃbandhibhidhaiṃyaiṃrdhṛtibhiḥ
                  svairvittaiśca naikairanekavidhaistaistaiḥ prasiddharūpairahaṃ svairaiḥ suṣṭhu āsamantātsamṛddho
                  bhavānītyāśaṃsā&nbsp;| vai vākyālaṃkare&nbsp;||
               </p>
               
            </div> 
            
            <p>hrasvadvisvaraṃ yathā—</p>
            
            <div class="lg">
               <div class="udāharaṇa">
                  <span class="l">‘kṣitisthitimitikṣiptividhivinnidhisiddhiliṭ&nbsp;|</span>
                  <span class="l">mama tryakṣa namaddakṣa hara smarahara smara&nbsp;|| 278&nbsp;||’</span>
                  
               </div>
            </div>
            
            <div class="commentary">
               
               <p>kṣitiḥ pṛthvī tasyāḥ sthitiḥ pālanaṃ mitirmānaṃ kṣiptiḥ saṃhārastadvidhiṃ vetti&nbsp;|
                  nidhisiddhī lẹdhīti kvie&nbsp;| naman bhagnatejā dakṣo yasmāt&nbsp;| smarahara kāmadahana,
                  tryakṣa trinayana, hara mahādeva, mama smara&nbsp;| adhīgarthayoge karmaṇi ṣaṣṭī&nbsp;||
               </p>
               
            </div> 
            
            <p>dīrghadvisvaraṃ yathā—</p>
            
            <div class="lg">
               <div class="udāharaṇa">
                  <span class="l">‘śrīdīptī hrīkīrtī dhīnītī gīḥprītī&nbsp;|</span>
                  <span class="l">edhete dve dve te ye neme deveśe&nbsp;|| 279&nbsp;||’</span>
                  
               </div>
            </div>
            
            <div class="commentary">
               
               <p>śrīdīptī lakṣmītejasī&nbsp;| hrīkīrtī lajjāyaśasī&nbsp;| dhīnītī buddhinayau&nbsp;| gīḥprītī vākpramodau&nbsp;|
                  ime ye deveśe 'pi na staste dve tava edhete vardhete&nbsp;||
               </p>
               
            </div> 
            
            <p>trisvareṣu hrasvatrisvaraṃ yathā—</p>
            
            <div class="lg">
               <div class="udāharaṇa">
                  <span class="l">‘kṣitivijitisthitivihitivrataratayaḥ paragatayaḥ&nbsp;|</span>
                  <span class="l">uru rurudhurguru dudhuvuḥ svamarikulaṃ yudhi kuravaḥ&nbsp;|| 280&nbsp;||’</span>
                  
               </div>
            </div>
            
            <div class="commentary">
               
               <p>kṣitervijitiḥ vijayaḥ, sthitervarṇāśramamaryādālakṣaṇāyā vihitirvidhānaṃ tadeva vrataṃ
                  ﻿<span class="pageinfo">[page 272]</span>tatra ratiryeṣām&nbsp;| parā śreṣṭhā gatirjñānaṃ yeṣāṃ te tathā&nbsp;| evaṃvidhāḥ kuravaḥ svadviṣāṃ
                  kulamuru vistīrṇa rurudhuḥ&nbsp;| tadeva guru mahat dudhuvuḥ kampayāmāsuḥ&nbsp;||
               </p>
               
            </div> 
            
            <p>catuḥsvareṣu dīrghasvaraṃ yathā—</p>
            
            <div class="lg">
               <div class="udāharaṇa">
                  <span class="l">‘āmnāyānāmāhāntyā vāggītīrītīḥ prītībhītīḥ&nbsp;|</span>
                  <span class="l">bhogo rogo moho modo dhyeye vecchetkṣeme deśe&nbsp;|| 281&nbsp;||’</span>
                  
               </div>
            </div>
            
            <div class="commentary">
               
               <p>āmrāyānāṃ vedānāmantyā vāgupaniṣat sā hitāhitapratipādanaparā kimāha&nbsp;| yā gītayastā
                  ītaya upasargāḥ&nbsp;| yāḥ prītayastā bhītayo bhayāni&nbsp;| yo bhogaḥ sa rogaḥ&nbsp;| yo modo harṣaḥ
                  sa mohaḥ&nbsp;| na paramevamāha&nbsp;| kiṃtu yāvadhdyeye dhyātavye kṣeme kleśarahite deśe viṣaye
                  mokṣalakṣaṇe icchedicchāṃ kuryāditi&nbsp;| vāśabdaḥ samuccaye&nbsp;| anye cakārameva paṭhanti&nbsp;||
               </p>
               
            </div> 
            
            <p>prativyañjanavinyastasvaraṃ yathā—</p>
            
            <div class="lg">
               <div class="udāharaṇa">
                  <span class="l">‘tāpenogro 'stu dehe no heye villobhinindinā&nbsp;|</span>
                  <span class="l">jāyāgre hi guṇipreṣṭhe hitokṣepo 'mṛtokṣiṇi&nbsp;|| 282&nbsp;||’</span>
                  
               </div>
            </div>
            
            <div class="commentary">
               
               <p>heye hātavye vastuni yā villābhaḥ&nbsp;| ‘vidḷlābhe’ iti dhātvanusārāt&nbsp;| tatra ye lobhino
                  lobhavantastannindanaśīlena tāpena tejasārthādugraścaṇḍaraśmiḥ sa naḥ mama dehe 'stu&nbsp;|
                  tejasvī bhavānīti yāvat&nbsp;| kimityevamāśāsyata ityata āha—amṛtasyandini kāntāgre guṇināṃ
                  priyatame 'kṣepo 'vilamba eva hito 'rthataḥ samarasya&nbsp;| ‘iti datvāśiṣaṃ ko 'pi svasmai
                  kārmukakarmaṇe&nbsp;| jagāma samaraṃ kartumarilakṣmīsvayaṃvaram&nbsp;||’
               </p>
               
            </div> 
            
            <p>tadevāpāstasamastasvaraṃ yathā—</p>
            
            <div class="lg">
               <div class="udāharaṇa">
                  <span class="l">‘tapana grastadahana hayavallabhanandana&nbsp;|</span>
                  <span class="l">jayagraha gaṇapraṣṭha hatakṣapa matakṣaṇa&nbsp;|| 283&nbsp;||’</span>
                  
               </div>
            </div>
            
            <div class="commentary">
               
               <p>grastadahana abhibhūtapāvaka&nbsp;| hayavallabho revantaḥ sa tanayo yasya&nbsp;| hatakṣapa apahṛtarātra&nbsp;|
                  matakṣaṇa saṃmatotsava&nbsp;||
               </p>
               
            </div> 
            
            <p>ākāracitreṣvaṣṭadalaṃ yathā—</p>
            
            <div class="lg">
               <div class="udāharaṇa">
                  <span class="l">‘yāśritā pāvanatayā yātanacchidanīcayā&nbsp;|</span>
                  <span class="l">yācanīyā dhiyā māyāyāmāyāsaṃ stutā śriyā&nbsp;|| 284&nbsp;||’</span>
                  
               </div>
            </div>
            ﻿<span class="pageinfo">[page 273]</span>
            
            <p>atra—</p>
            
            <div class="lg">
               <div class="udāharaṇa">
                  <span class="l">‘karṇikāyāṃ nyasedekaṃ dve dve dikṣu vidikṣu ca&nbsp;|</span>
                  <span class="l">praveśanirgamau dikṣu kuryādaṣṭadalāmbuje&nbsp;|| 285&nbsp;||</span>
                  
               </div>
            </div>
            
            <div class="commentary">
               
               <p>yā śritetyādikamudāharaṇaṃ prāgeva (pa0 1 ślo0 170) vyākhyātam&nbsp;| ataḥ paraṃ hāriharivyākhyā&nbsp;|
                  sāpyatraiva likhyate&nbsp;| tadyathā—yā devī pavitratvenāśritā anīcayā tuṅgyā budhdyā māyāyāmasyāvidyāvistārasyāyāsaṃ
                  glāniṃ vicchedaṃ yācanīyā prārthanīyā yato yātanaṃ narakānubhavanīyaṃ duḥkhaṃ chinatti
                  śriyāpi stuteti&nbsp;|| asya nyāsamāha—<b>karṇikāyāmiti</b>&nbsp;| ādyo yāvarṇaḥ karṇikāyāṃ śriteti pāveti krameṇa dvikaṃ dvikamaṣṭapatreṣu&nbsp;| yāśritā
                  śriyetyādau digdaleṣu praveśanirgamau&nbsp;||
               </p>
               
            </div> 
            
            <p>dvitīyamaṣṭadalaṃ yathā—</p>
            
            <div class="lg">
               <div class="udāharaṇa">
                  <span class="l">‘carasphāravarakṣāra varakāra garajvara&nbsp;|</span>
                  <span class="l">calasphāla valakṣālavala kālagala jvala&nbsp;|| 286&nbsp;||’</span>
                  
               </div>
            </div>
            
            <div class="lg">
               <div class="udāharaṇa">
                  <span class="l">aṣṭadhā karṇikāvarṇaḥ patreṣvaṣṭau tathāpare&nbsp;|</span>
                  <span class="l">teṣāṃ saṃdhiṣu cāpyaṣṭāvaṣṭapattrasaroruhe&nbsp;|| 287&nbsp;||</span>
                  
               </div>
            </div>
            
            <div class="commentary">
               
               <p><b>carasphāretyādi</b>&nbsp;| saṃcaraṇaśīlaḥ sphāro yo varastaṃ kṣarati dadāti iti&nbsp;| varāñchreṣṭhān kirati kṣipati
                  kṛṇoti hinasti veti karmaṇyaṇ&nbsp;| garaḥ kālakūṭastasya jvaro jvaraṇāt&nbsp;| tāṇḍavārambhe
                  calāḥ sphālā yasya&nbsp;| valakṣa dhavaladeha, alavala prāptaśakte, kālagala nīlakaṇṭha,
                  jvala dīpyamāno bhava&nbsp;|| nyāsamāha—<b>aṣṭadheti</b>&nbsp;| atha prathamārdhe eka eva repho 'ṣṭadhā karṇikāyām&nbsp;| aparārdhasyānye 'ṣṭau lakāravarjaṃ
                  daleṣu ceṣāṃ saṃdhiṣvanye 'ṣṭau lakārāḥ&nbsp;||
               </p>
               
            </div> 
            
            <p>tṛtīyamaṣṭapattraṃ yathā—</p>
            
            <div class="lg">
               <div class="udāharaṇa">
                  <span class="l">‘na śaśīśanave bhāve namatkāma natavrata&nbsp;|</span>
                  <span class="l">namāmi mānanamanaṃ nanu tvānunayannayam&nbsp;|| 288&nbsp;||’</span>
                  
               </div>
            </div>
            
            <p>atra—</p>
            
            <div class="lg">
               <div class="udāharaṇa">
                  <span class="l">prākkarṇikāṃ punaḥ parṇaṃ parṇāgraṃ parṇakarṇike&nbsp;|</span>
                  <span class="l">pratiparṇaṃ vrajeddhīmāniha tvaṣṭadalāmbuje&nbsp;|| 289&nbsp;||</span>
                  
               </div>
            </div>
            ﻿<span class="pageinfo">[page 274]</span>
            
            <p>evaṃ catuṣpattra-ṣoḍaśapattre api draṣṭavye&nbsp;||</p>
            
            <div class="commentary">
               
               <p><b>na śaśīśetyādi</b>&nbsp;| śaśīśe candre nave bhāve bhaktau&nbsp;| sthita iti śeṣaḥ&nbsp;| tvāmahaṃ na namāmi&nbsp;| kākvā
                  namāmyeva&nbsp;| naman bhagnaḥ kāmo yasmāt&nbsp;| natamupanataṃ vrataṃ yasya saṃyamidhaureyatvāt&nbsp;|
                  mānanamanaṃ śatrūṇāmunnatināśanam&nbsp;| nanviti pūjāsaṃbodhane&nbsp;| tvā iti tvām&nbsp;| anunayan
                  vinayaṃ kurvāṇo 'yam&nbsp;|| nyāsamāha—<b>prākkarṇikāmiti</b>&nbsp;| pūrvaṃ karṇikāyāmādyo nakāro grāhyaḥ, tataḥ śeti parṇamadhye, śīti parṇāgre, parāvṛtya
                  parṇakarṇikayoḥ śakāranakārau, punaḥ karṇikāto dalāgragamāgame 'pi&nbsp;| ayameva kramaścaturdalapadme&nbsp;||
               </p>
               
            </div> 
            
            <p>tayoścatuṣpattraṃ yathā—</p>
            
            <div class="lg">
               <div class="udāharaṇa">
                  <span class="l">‘sāsavā tvā sumanasā sā natā pīvarorasā&nbsp;|</span>
                  <span class="l">sāradhāmaiti sahasā sāhasardha suvāsasā&nbsp;|| 290&nbsp;||’</span>
                  
               </div>
            </div>
            
            <div class="lg">
               <div class="udāharaṇa">
                  <span class="l">karṇikāto nayedūrdhvaṃ patrākārākṣarāvalīm&nbsp;|</span>
                  <span class="l">praveśayetkarṇikāyāṃ padmametaccaturdalam&nbsp;|| 291&nbsp;||</span>
                  
               </div>
            </div>
            
            <div class="commentary">
               
               <p><b>sāsavetyādi</b>&nbsp;| sāsavā āsvāditamadirā&nbsp;| pīvareṇa stanạ̄dhyenorasā natā sāradhāmā utkṛṣṭakāntiḥ
                  sahasā sahāsyā akasmādvā śrṛṅa‍gāroddīpanasvabhāvena mārgaśīrṣeṇa hetunā śobhanena
                  vāsasā ca lakṣitā he sāhasardha sarvaniśīthābhisaraṇa sāhasarasika, tvāmeti upagacchatīti&nbsp;||
                  nyāsamāha—<b>karṇiketi</b>&nbsp;| subodhametaditi&nbsp;||
               </p>
               
            </div> 
            
            <p>ṣoḍaśapattraṃ yathā—</p>
            
            <div class="lg">
               <div class="udāharaṇa">
                  <span class="l">‘namaste mahimaprema namasyāmatimaddama&nbsp;|</span>
                  <span class="l">kṣāmasoma namatkāma dhāmabhīma samakṣama&nbsp;|| 292&nbsp;||’</span>
                  
               </div>
            </div>
            
            <div class="lg">
               <div class="udāharaṇa">
                  <span class="l">gomūtrikākrameṇa syurvarṇāḥ sarve samāḥ samāḥ&nbsp;|</span>
                  <span class="l">madhye mavarṇavinyāsātpadmo 'yaṃ ṣoḍaśacchadaḥ&nbsp;|| 293&nbsp;||</span>
                  
               </div>
            </div>
            
            <div class="commentary">
               
               <p>ṣoḍaśapattramāha—<b>namasta ityādi</b>&nbsp;| mahimani premā yasya tat&nbsp;| <b>namasya</b> amatimato dāmyatīti amatimaddama&nbsp;| kṣāmaḥ kalāmātreṇa cūḍāsaṃgataḥ somo yasya&nbsp;| naman
                  bhagnaḥ kāmo yasmāt&nbsp;| dhāmnā tejasā bhīma bhayānaka&nbsp;| samā sakalavyutthānahetusādhāraṇī
                  kṣamā yasya&nbsp;| yasyaitāni saṃbodhanaviśeṣaṇāni te tubhyaṃ namaskurute ﻿<span class="pageinfo">[page 275]</span>kaściditi&nbsp;|| nyāsamāha—<b>gomūtriketi</b>&nbsp;| varṇā makāravyatiriktāḥ samāḥ makārasahitāḥ&nbsp;| samāḥ samā iti vīpsā prativarṇaṃ
                  makārasāhityabodhanārthā&nbsp;||
               </p>
               
            </div> 
            
            <p>aṣṭapattrameva kavināmāṅa‍kaṃ yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘rātāvadyādhirājyā visarararasavivdyājavākkṣmāpakārā</span>
                     <span class="seg">rākā pakṣmābhaśeṣā nayanananayanasvā [sā] khayā stavyamārā&nbsp;|</span>
                     </span>
                  <span class="l">
                     <span class="seg">rāmā vyastasthiratvā tuhinananahituḥ śrīḥ karakṣāradhārā</span>
                     <span class="seg">rādhā rakṣāstu mahyaṃ śivamamamavaśivyālavidyāvatārā&nbsp;|| 294&nbsp;||’</span>
                     </span>
                  
               </div>
            </div>
            
            <div class="lg">
               <div class="udāharaṇa">
                  <span class="l">niviṣṭāṣṭadalanyāsamidaṃ pādārdhabhaktibhiḥ&nbsp;|</span>
                  <span class="l">aspṛṣṭakarṇikaṃ koṇaiḥ kavināmāṅa‍kamambujam&nbsp;|| 295&nbsp;||</span>
                  
               </div>
            </div>
            
            <p>tatrāṅa‍kaḥ—‘rājaśekharakamala’&nbsp;| etena cakramapi vyākhyātam&nbsp;||</p>
            
            <div class="commentary">
               
               <p>aṣṭapattrameva kavināmāṅa‍kamāha—<b>rātāvadyeti</b>&nbsp;| ‘gīrvāṇasubhaṭaḥ kaścidyuyutsurdaityasenayā&nbsp;| tatkālakṛtasāṃnidhyāṃ māyādevīmapūjayat&nbsp;||’
                  tathāhi—vyājo māyā saiva
                  vāgrūpā vyājaśabdopapadaṃ vāgabhidhānaṃ yasyāḥ sā mahyaṃ rakṣāstviti saṃbandhaḥ&nbsp;|
                  rātaṃ dattamavadyaṃ doṣabahulamādhirājyam, avadyā ādhayo yatra tādṛśaṃ vā rājyaṃ yayā&nbsp;|
                  viśiṣṭaṃ saraṇaṃ visarastaṃ rāti prayacchati yo raso 'rthādvīrastaṃ vetti vindati
                  vā&nbsp;| yā kṣmāyāṃ pṛthivyāmapakāraḥ putrakalatrādirūpo yasyāḥ sakāśāditi gamakatvādvahuvrīhiḥ&nbsp;|
                  rākā pūrṇimā, dvādaśavarṣadeśīyakanyārūpā vā&nbsp;| pakṣmābhaḥ śarīrasaṃlagnaḥ śeṣaḥ sarpaḥ&nbsp;|
                  yasyā nayanaṃ nītistānnayatīti yannayanaṃ dṛṣṭiḥ&nbsp;| jñānamiti yāvat&nbsp;| tadeva svamātmā
                  yasyāḥ&nbsp;| khe vyomni yātīti khayā&nbsp;| stavyo māro māraṇaṃ kāmo vā yasyāḥ&nbsp;| sā rāmā ramaṇīyā
                  strīrūpā vā&nbsp;| vyastaṃ vināśitaṃ sthiratvaṃ yayā&nbsp;| tuhinaṃ nayati prāpayatīti nayaterḍapratyaye
                  tuhinanaścandrastasya nahiturjaṭājūṭe bandhayituḥ parameśvarasya śrīḥ śaktirūpā&nbsp;|
                  nahyati badhnātīti nahervici nahaṃ stutimāsādayatīti&nbsp;| ‘sarvaprātipadikebhyaḥ kvibvaktavyaḥ’
                  iti kvipi tṛjantasya rūpam&nbsp;| kaṃ sukhaṃ rāti dadātīti karastasya kṣārabhūtā dasyavasteṣāṃ
                  khaṅa‍gādidhāreva dhārā chettrī&nbsp;| rādheti devyāḥ paurāṇikaṃ nāma&nbsp;| mametyavyayaṃ bhāvapradhānam&nbsp;|
                  śive manatvaṃ mānti paricchindanti ye vaśino yoginasteṣāmapi vyālavidyāṃ kṣudravidyāmavatārayati
                  yā sā tathā&nbsp;|| nyāsamāha—<b>niviṣṭeti</b>&nbsp;| aṣṭabhiḥ pādārdhairaṣṭadalaviracanā&nbsp;| yadvarṇāṣṭakaṃ nāmno﻿-<span class="pageinfo">[page 276]</span>ttiṣṭhati tadāha—‘rājaśekharakamala’&nbsp;| kavikāvyanāmalābhādaṃvibhaktikatvamapyadoṣaḥ&nbsp;|
                  <b>eteneti</b>&nbsp;| nāmāṅa‍kapadmakathanena cakramapi nāmāṅa‍kamavaseyam&nbsp;||
               </p>
               
            </div> 
            
            <p>cakraṃ yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘sa tvaṃ mānaviśiṣṭamājirabhasādālambya bhavyaḥ puro</span>
                     <span class="seg">labdhāghakṣayaśuddhiruddharataraśrīvatsabhūmirmudā&nbsp;|</span>
                     </span>
                  <span class="l">
                     <span class="seg">muktvā kāmamapāstabhīḥ paramṛgavyādhaḥ sa nādaṃ hare-</span>
                     <span class="seg">rekaughaiḥ samakālamabhramudayī ropaistadātastare&nbsp;|| 296&nbsp;||’</span>
                     </span>
                  
               </div>
            </div>
            
            <div class="lg">
               <div class="udāharaṇa">
                  <span class="l">puraḥ puro likhetpādānatra trīnṣaḍarīkṛtān&nbsp;|</span>
                  <span class="l">turyaṃ tu bhramayennemau nāmāṅa‍kaścakrasaṃvidhiḥ&nbsp;|| 297&nbsp;||</span>
                  
               </div>
            </div>
            
            <p>atrāṅa‍kaḥ—‘māghakāvyamidaṃ śiśupālavadhaḥ'&nbsp;||</p>
            
            <div class="commentary">
               
               <p><b>sa tvamityādi</b>&nbsp;| harernādaṃ siṃhanādaṃ ropairbāṇairājirabhasātsaṅa‍grāmaharṣāduddharataraśrīvatsabhūmirunnatahṛdayaḥ
                  sa tvamālambya mānena tadviśiṣṭamiti viśeṣaṇam&nbsp;| prāptapāpavināśo mudā harṣeṇa apagatabhīḥ
                  śatrurhariṇavyādho 'bhramākāśaṃ pidadhe tadā tasminkāle siṃhanādamuktveti saṃbandhaḥ&nbsp;||
                  nyāsamāha—<b>pura iti</b>&nbsp;| puraḥ puro likhitvānyānagre likhedyathā ṣaḍarāḥ saṃpadyante&nbsp;||
               </p>
               
            </div> 
            
            <p>evaṃ caturaṅa‍kamapi yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘śuddhaṃ baddhasurāsthisāraviṣama tvaṃ rugjayātisthira</span>
                     <span class="seg">bhraṣṭoddharmarajaḥpadaṃ gavi gavākṣīṇena cañcadbhuvā&nbsp;|</span>
                     </span>
                  <span class="l">tathyaṃ cintitaguptirastavidhidigbhedaṃ na cakraṃ śucācāro 'prāṃśuradabhramugra tanu
                     me ramyo bhavānīrucā&nbsp;|| 298&nbsp;||’</span>
                  
               </div>
            </div>
            
            <p>atrāṅa‍kaḥ—‘śubhrataravācā baddhaciticakraṃ rājaguruṇedaṃ sādaramavādi'&nbsp;||</p>
            
            <div class="commentary">
               
               <p>yathā vā—<b>śuddhamityādi</b>&nbsp;| cakraṃ me mama gavi vāci śuddhamakaluṣam, dharmādutkāntamuddharmamīdṛśaṃ yadrajo
                  rājasabhāvastasya padaṃ sthānaṃ tadbhraṣṭaṃ vinaṣṭaṃ yasmāt&nbsp;| astā vidhidigdaivapāratantryaṃ
                  yatra tathāvidhaṃ, śucā śokena ca na vakrīkṛtamanapahatamadabhramupacitaṃ yadbhadraṃ
                  kalyāṇaṃ tattanu vistārayeti prārthanā&nbsp;| baddhairalaṃkārīkṛtaiḥ surāṇāṃ brahmādīnāṃ
                  sāraṃ śirastadasthibhirbaddhamuṇḍamālābhirbhayānaka&nbsp;| rujāṃ rogāṇāṃ jayenāti-﻿<span class="pageinfo">[page 277]</span>sthira&nbsp;| akṣīṇenopacitena cañcadbhuvā sāhlādena gavā vṛṣeṇa lakṣita&nbsp;| tathyamiti kriyāviśeṣaṇam&nbsp;|
                  cintitā guptirbhūtānāṃ rakṣā yena&nbsp;| cāro ramaṇīyaḥ&nbsp;| ugro mahādevaḥ&nbsp;| tvamaprāṃśuḥ
                  sarvasmāduccaiḥpade sthitaḥ&nbsp;| bhavānīrucā vāmārdhasthitapārvatīkāntyā ramyastanviti
                  saṃbandhaḥ&nbsp;|| atra pūrvavadeva nyāsaḥ&nbsp;| aṅa‍kāstu catvāra iti viśeṣaḥ&nbsp;||
               </p>
               
            </div> 
            
            <p>gaticitreṣu gatapratyāgataṃ yathā—</p>
            
            <div class="lg">
               <div class="udāharaṇa">
                  <span class="l">‘vāraṇāgagabhīrā sā sārābhīgagaṇāravā&nbsp;|</span>
                  <span class="l">kāritārivadhā senā nāsedhāvaritārikā&nbsp;|| 299&nbsp;||’</span>
                  
               </div>
            </div>
            
            <p>atrāyukpādayorgatiḥ, yukpādayoḥ pratyāgatiḥ&nbsp;||</p>
            
            <div class="commentary">
               
               <p>idānīṃ gaticitraprastāvaḥ—<b>vāraṇetyādi</b>&nbsp;| vāraṇā eva agāḥ parvatāstairgabhīrā duravagāhā&nbsp;| sārā śreṣṭhā&nbsp;| bhiyaṃ yena yānti
                  tādṛśānāṃ gaṇānāmāravo yatra&nbsp;| sāro vā bhīgagaṇāravo yatra&nbsp;| kāritaḥ kṛto 'rīṇāṃ vadho
                  yayā&nbsp;| svārthe ṇic&nbsp;| āsedhaḥ paraiḥ pratiṣedhastena hīnā&nbsp;| varitāḥ subhaṭairyuddhārthamāhūtā
                  arayo yasyāṃ sā tathā&nbsp;| ‘vara īpsāyām’ iti dhātoḥ ktapratyaye variteti rūpasiddhiḥ&nbsp;|
                  atrāyukpādayoḥ prathamatṛtīyayorānulomyena varṇāvalīṃ gṛhītvā tatpratilomarūpau yukpādau
                  dvitīyacaturthau gṛhyete&nbsp;| paṭhitervarṇādvarṇāntarasaṃcāro gatistanniyamanena citraṃ
                  gaticitraṃ sa cātra yathoktarūpa eva&nbsp;||
               </p>
               
            </div> 
            
            <p>tadakṣaragataṃ yathā—</p>
            
            <div class="lg">
               <div class="udāharaṇa">
                  <span class="l">‘niśitāsirato 'bhīko nyejate 'maraṇā rucā&nbsp;|</span>
                  <span class="l">cāruṇā ramate janye ko bhīto rasitāśini&nbsp;|| 300&nbsp;||’</span>
                  
               </div>
            </div>
            
            <p>atra gatapratyāgatābhyāṃ sa eva ślokaḥ&nbsp;||</p>
            
            <div class="commentary">
               
               <p>he amaraṇā maraṇarahitāḥ, niśitakhaṅa‍garato bhayaśūnyaśca rucā tejasā nyejate na
                  kampate&nbsp;| yo hi bhītaḥ sa kathaṃ śabdāyamānāśanaśīlarakṣaḥpiśācādisaṃkule janye saṅa‍grāme
                  cāruṇā karituragādinā ramate&nbsp;| na kathaṃcidityarthaḥ&nbsp;| atra saṃdarbhasamāptiparyantaṃ
                  yā varṇamālā gṛhītā saiva samāpterārabhya pratyāgatyā yāvadārambhaṃ samāpyata iti
                  pūrvaṃ tvardhenaivamiti&nbsp;||
               </p>
               
            </div> 
            
            <p>ślokāntaraṃ yathā—</p>
            
            <div class="lg">
               <div class="udāharaṇa">
                  <span class="l">‘vāhanājani mānāse sārājāvanamā tataḥ&nbsp;|</span>
                  <span class="l">mattasāragarājebhe bhārīhāvajjanadhvani&nbsp;|| 301&nbsp;||’</span>
                  
               </div>
            </div>
            ﻿<span class="pageinfo">[page 278]</span>
            
            <p>atra prātilomyenāparaḥ śloko bhavati&nbsp;| yathā—</p>
            
            <div class="lg">
               <div class="udāharaṇa">
                  <span class="l">‘nidhvanajjavahārībhā bheje rāgarasāttamaḥ&nbsp;|</span>
                  <span class="l">tatamānavajārāsā senā mānijanāhavā&nbsp;|| 302&nbsp;||’</span>
                  
               </div>
            </div>
            
            <div class="commentary">
               
               <p><b>vāhaneti</b>&nbsp;| tato 'nantaraṃ vāhanā senā 'namā natiśūnyājani jātā&nbsp;| sārājāvutkṛṣṭasaṅa‍grāme
                  mānāse paramānakṣepake mattāḥ sāragāḥ sotkarṣagatiśālino rājebhā rājadantino yatra&nbsp;|
                  bhāriṇaḥ svāminārpitasamarabharāḥ ata eva yathocitaceṣṭāvantasteṣāṃ janānāṃ dhvaniḥ
                  siṃhanādo yatreti kriyāviśeṣaṇamityanulomaślokārthaḥ&nbsp;| nidhvanantaḥ stananto javena
                  vegena hāriṇa ibhā yatra&nbsp;| tato vistīrṇo mānavajārāsaḥ sainikakṛta ārāvaḥ kolāhalo
                  yatra&nbsp;| mānijanānāṃ sāhaṃkārāṇāṃ vīrāṇāmāhavo dvandvayuddhaṃ yatra&nbsp;| īdṛśī senā rāgarasātparalakṣmīharaṇarasena
                  tamo bheje krodhamavāpeti pratilomaślokārthaḥ&nbsp;||
               </p>
               
            </div> 
            
            <p>bhāṣāntaragataṃ yathā—</p>
            
            <div class="lg">
               <div class="udāharaṇa">
                  <span class="l">‘iha re bahalā lāse bālā rāhumalīmasā&nbsp;|</span>
                  <span class="l">sālakā rasalīlā sā tuṅa‍gālāli kalārata&nbsp;|| 303&nbsp;||’</span>
                  
               </div>
            </div>
            
            <p>atra prātilomyenāparaḥ prākṛtaśloko bhavati&nbsp;| yathā—</p>
            
            <div class="lg">
               <div class="udāharaṇa">
                  <span class="l">‘taralā kalilā gātuṃ sālālī sarakālasā&nbsp;|</span>
                  <span class="l">sāmalī mahurālāvā selālā hava rehaï&nbsp;|| 304&nbsp;||’</span>
                  
               </div>
            </div>
            
            <div class="commentary">
               
               <p><b>iha re ityādi</b>&nbsp;| lāse nṛtye bahalā asaṃkucitā rāhumalīmasā śyāmā sālakā bhrūkarṇādiparabhāgārpakacūrṇakuntalavatī
                  rasācchṛṅa‍gārāllīlā yasyāḥ sā, tathā tuṅa‍gā uccavyavahārā evaṃvidhā sā bālā he catuḥṣaṣṭikalārata,
                  alāli lālitā tvayeti saṃskṛtaślokārthaḥ&nbsp;| kalā gītavādyanṛtyānāṃ saṃkarīkaraṇasahitā
                  paṭīyasī gātuṃ taralā tvaritā sālālī nānāvṛkṣapaṅktistadīyena sarakeṇa madhunā alasā&nbsp;|
                  śyāmā madhurālāpā selā uttamā nārī&nbsp;| ‘selā syāduttamā nārī’ iti deśīkośe&nbsp;| saha irayā
                  madirayā vartante selā vā&nbsp;| ralayorekatvasmaraṇāditi kecit, taccintyam&nbsp;| alā bhūṣayitrī&nbsp;|
                  hava dhaveti saṃbodhanam&nbsp;| rehaï rājate&nbsp;| prākṛtaślokārthaḥ&nbsp;| evaṃ bhāṣāntarāṇāmapi
                  gatapratyāgatī boddhavye&nbsp;||
               </p>
               
            </div> 
            ﻿<span class="pageinfo">[page 279]</span>
            
            <p>tadarthānugataṃ yathā—</p>
            
            <div class="lg">
               <div class="udāharaṇa">
                  <span class="l">‘vidite divi ke 'nīke taṃ yāntaṃ nijitājini&nbsp;|</span>
                  <span class="l">vigadaṃ gavi roddhāro yoddhā yo natimeti na&nbsp;|| 305&nbsp;||’</span>
                  
               </div>
            </div>
            
            <p>atra prātilomyena sa eva padārthaḥ&nbsp;||</p>
            
            <div class="commentary">
               
               <p><b>vidita ityādi</b>&nbsp;| vidite svarvāsināmapi prasiddhe nijitāḥ pareṣāmājayo yuddhāni yena tādṛśyanīke
                  samare prāptaṃ gavi parāhvānarūpāyāṃ vāci vigadaṃ hṛdayajvararahitaṃ ke nāma bhaṭā
                  yoddhāraḥ&nbsp;| na ke 'pi santītyarthaḥ&nbsp;| taṃ kam&nbsp;| yo yoddhā sankathamapi natiṃ namratāṃ
                  naiti na yāti&nbsp;| atra tadarthaka eva pratilomaślokaḥ&nbsp;| sa yathā—‘natimeti na yoddhā
                  yo roddhāro vigadaṃ gavi&nbsp;| nijitājinitaṃ yātaṅa‍kenīke vidite divi'&nbsp;||
               </p>
               
            </div> 
            
            <p>turaṅa‍gapadaṃ yathā—</p>
            
            <div class="lg">
               <div class="udāharaṇa">
                  <span class="l">‘bālā sukālabālā kā kāntilālakalālitā&nbsp;|</span>
                  <span class="l">sasvā sutavatī sārā darpikā vratagardhita&nbsp;|| 306&nbsp;||’</span>
                  
               </div>
            </div>
            
            <div class="lg">
               <div class="udāharaṇa">
                  <span class="l">kramātpādacatuṣke 'sya paṅktiśaḥ parilekhite&nbsp;|</span>
                  <span class="l">turaṅa‍gapadayātena śloko 'nya upajāyate&nbsp;|| 307&nbsp;||</span>
                  
               </div>
            </div>
            
            <p>yathā—</p>
            
            <div class="lg">
               <div class="udāharaṇa">
                  <span class="l">‘bālā lalitatīvrasvā sukalā rāgatarpikā&nbsp;|</span>
                  <span class="l">sudantikā vardhitāvāsā kālā talalāsakā&nbsp;|| 308&nbsp;||’</span>
                  
               </div>
            </div>
            
            <div class="commentary">
               
               <p><b>bāletyādi</b>&nbsp;| bālā ṣoḍaśavarṣadeśīyā śobhanakṛṣṇakeśī kāntipradacūrṇakuntalaśobhitā sasvā ātmasaṃpadyuktā
                  sutavatī putrayuktā utkṛṣṭābhimānātmakaśṛṅa‍gāravatī abhilaṣitasvavivāhādivratākāṅa‍kṣā
                  atastaṃ bhajasveti&nbsp;| hṛdaye iti śeṣaḥ&nbsp;|| nyāsamāha—<b>kramāditi</b>&nbsp;| lalito manojñastīvraḥ pravīṇaḥ sva ātmā yasyāḥ&nbsp;| rāgeṇa premṇā tarpayati yā&nbsp;| śobhanadantayuktā&nbsp;|
                  vardhitāvāsā saṃpūrṇīkṛtasakalasthānā&nbsp;| kālo bhṛṣāvyāhārastena saha vartate yā&nbsp;| tale
                  lāsakā nartakā yasyāḥ sā tathābhūtā&nbsp;| adhaḥkṛtasakalanartakaloketyarthaḥ&nbsp;| evaṃbhūtā
                  sā bālā tvayopabhukteti vākyārthaḥ&nbsp;||
               </p>
               
            </div> 
            ﻿<span class="pageinfo">[page 280]</span>
            
            <div class="lg">
               <div class="kārikā">
                  <span class="l">āhurardhabhramaṃ nāma ślokārdhabhramaṇaṃ yadi&nbsp;|</span>
                  <span class="l">tadidaṃ sarvatobhadraṃ sarvato bhramaṇaṃ yadi&nbsp;|| 110&nbsp;||</span>
                  
               </div>
            </div>
            
            <p>tayorardhabhramaṃ yathā—</p>
            
            <div class="lg">
               <div class="udāharaṇa">
                  <span class="l">‘sasatvaratide nityaṃ sadarāmarṣanāśini&nbsp;|</span>
                  <span class="l">tvarādhikakasannāde ramakatvamakarṣati&nbsp;|| 309&nbsp;||’</span>
                  
               </div>
            </div>
            
            <div class="commentary">
               
               <p><b>sasatveti</b>&nbsp;| sadarāḥ sabhayāḥ&nbsp;| tvarādhikānāṃ kasannitastataḥ saṃcarannādo yatra&nbsp;| ata eva vīrānprati
                  ramakatvamakarṣati&nbsp;||
               </p>
               
            </div> 
            
            <p>sarvatobhadraṃ yathā—</p>
            
            <div class="lg">
               <div class="udāharaṇa">
                  <span class="l">‘devākānini kāvāde vāhikāsvasvakāhi vā&nbsp;|</span>
                  <span class="l">kākārebhabhare 'kākā nisvabhavyavyabhasvani&nbsp;|| 310&nbsp;||’</span>
                  
               </div>
            </div>
            
            <div class="commentary">
               
               <p>‘kanī dīptau’&nbsp;| devānākanituṃ śīlaṃ yasya&nbsp;| kāvāda īṣadvādo yatra&nbsp;| kasya mastakasya
                  sannā saṃgatā ādā grahaṇaṃ yatreti vā&nbsp;| vāhikā paryāyavahanam&nbsp;| ‘paryāyārhaṇotpattiṣu’
                  iti ṇvuc&nbsp;| saiva svaṃ vittabhūtā yeṣāmevaṃvidhā ye svakā ātmapakṣīyāstānājihīte iti
                  vic&nbsp;| kaṃ madajalamākirati iti kākārastādṛśa ibhabharo hāstikaṃ yatra&nbsp;| he 'kākāḥ
                  sāttvikā iti saṃbodhanam&nbsp;| kākāḥ saṅa‍grāmalolubhā vā&nbsp;| kvacitkartaryapi ghañū&nbsp;| niḥsvā
                  nirātmāno bhavyā ādheyaguṇāstānapi vyayanti svabalenopabṛṃhayanti ye te nisvabhavyavyāsteṣāṃ
                  bhasvani bhartsanaśīle&nbsp;| ‘bhasa bhartsane’ ityataḥ kvanip&nbsp;||
               </p>
               
            </div> 
            
            <p>bandhacitreṣu dvicatuṣkacakrabandho yathā—</p>
            
            <div class="lg">
               <div class="udāharaṇa">
                  <span class="l">‘jayadeva narendrāde lambodara vināyaka&nbsp;|</span>
                  <span class="l">jagadedhana candrābhālaṅghidantavibhāyate&nbsp;|| 311&nbsp;||’</span>
                  
               </div>
            </div>
            
            <div class="lg">
               <div class="udāharaṇa">
                  <span class="l">‘iha śikharasaṃdhimālāṃ bibhṛyādardhaṃ samāśritairvarṇaiḥ&nbsp;|</span>
                  <span class="l">dvicatuṣkacakrabandhe nemividhau cāparaṃ bhramayet&nbsp;|| 312&nbsp;||</span>
                  
               </div>
            </div>
            
            <div class="commentary">
               
               <p><b>jayada ityādi</b>&nbsp;| natā indrādayo yasmai sa tathā&nbsp;| jagatāmedhana vardhana&nbsp;| candrābhālaṅghinī candrakāntivijayinī
                  dantaprabhāṇāmāyatiryasya sa tathā&nbsp;|| nyāsamāha—<b>iheti</b>&nbsp;| śikharamālāṃ saṃdhimālāṃ ca pūrvārdhavarṇaiḥ krameṇa bibhṛyātpūrayet&nbsp;| nemividhau
                  cāparamuttarārdhaṃ bhramayet&nbsp;||
               </p>
               
            </div> 
            ﻿<span class="pageinfo">[page 281]</span>
            
            <p>dviśrṛṅa‍gāṭakabandho yathā—</p>
            
            <div class="lg">
               <div class="udāharaṇa">
                  <span class="l">‘karāsañja vaśeśaṃ khagaurava sya kalārasam&nbsp;|</span>
                  <span class="l">saṃdhāya valayāṃ śaṅa‍kāmagaurīṃ me vanātmaka&nbsp;|| 313&nbsp;||’</span>
                  
               </div>
            </div>
            
            <div class="lg">
               <div class="udāharaṇa">
                  <span class="l">‘śrṛṅa‍gādgranthiṃ punaḥ śrṛṅa‍gaṃ granthiṃ śrṛṅa‍gaṃ vrajediti&nbsp;|</span>
                  <span class="l">dviśrṛṅa‍gāṭakabandhe 'sminnemiḥ śeṣākṣarairbhavet&nbsp;|| 314&nbsp;||</span>
                  
               </div>
            </div>
            
            <p>atrāṅa‍kaḥ—‘rājaśekharasya'&nbsp;||</p>
            
            <div class="commentary">
               
               <p>dve śṛṅa‍gāṭake mitho vaiparītyena yatra śikharaṃ dviśṛṅa‍gāṭakam&nbsp;| karaiḥ kiraṇairāsañjayatīti
                  karāsañjaḥ&nbsp;| khe vyomni gauravaṃ yasya sa tathā&nbsp;| vanātmaka jalasvarūpa&nbsp;| candrakalāsu
                  rasamanurāgaṃ saṃdhāya kṛtvā antaḥsvacchatayā dṛśyanabhobhāganemimadvalayākārollekhinīṃ
                  me mamāgaurīṃ śyāmāṃ śaṅa‍kāmapanaya&nbsp;| sya iti kriyāpadam&nbsp;| pūrṇo bhaveti yāvat&nbsp;|
                  vaśeśamāyattaśaṃkaramiti kriyāviśeṣaṇam&nbsp;|| nyāsamāha—<b>śrṛṅa‍gāditi&nbsp;| śeṣākṣarairiti</b>&nbsp;| ādyātkakārādārabhya yāvatsamāpti śeṣāṇyakṣarāṇi tairnemiriti nyāsaḥ&nbsp;| atra granthivarṇaireva
                  ‘rājaśekharasya’ iti nāmāṅa‍kavarṇāvalī labhyate&nbsp;||
               </p>
               
            </div> 
            
            <p>viviḍitabandho yathā—</p>
            
            <div class="lg">
               <div class="udāharaṇa">
                  <span class="l">‘sā satī jayatādatra sarantī yamitātrasā&nbsp;|</span>
                  <span class="l">sāraṃ paraṃ sa ca jayī śamitāsyandanenasā&nbsp;|| 315&nbsp;||’</span>
                  
               </div>
            </div>
            
            <div class="lg">
               <div class="udāharaṇa">
                  <span class="l">‘śikharādanyatarasmātpratiparva bhramati rekhayādyardham&nbsp;|</span>
                  <span class="l">nemau taditaramardhe viviḍitacakrābhidhe bandhe&nbsp;|| 316&nbsp;||</span>
                  
               </div>
            </div>
            
            <div class="commentary">
               
               <p>viviḍitabandhastu pañcaśṛṅa‍gacakram&nbsp;| taddevatāmnāye darśitam&nbsp;| ‘karpūrakundagaurīṃ
                  tanumatanuṃ kārmukabhrūkām&nbsp;| varadānasundarakarāṃ viviḍitacakrasthitāṃ vande&nbsp;||’ <b>seti</b>&nbsp;| prasiddhānubhāvā satī gaurī sarantī nirargalaprasarā na trasyatītyatrasā&nbsp;| asyandanena
                  sthireṇa enasā kalmaṣeṇa śamitā viklavībhūtā&nbsp;| rahiteti yāvat&nbsp;| ‘śama vaiklavye'&nbsp;|
                  atra jagati paraṃ sāraṃ yaṃ bhagavantamitā saṃgatā&nbsp;| sa ca jayī maheśvaro jayatāditi&nbsp;||
                  nyāsamāha—<b>śikharāditi</b>&nbsp;| ‘anyatamādvā’ iti pāṭhaḥ&nbsp;| ‘anyatamasmāt’ iti pāṭhe tu sarvanāmatvaṃ cintyam&nbsp;|
                  kecittu ‘kiṃyattadekānyebhyaḥ’ iti paṭhitvā ḍatama﻿-<span class="pageinfo">[page 282]</span>dvārikāṃ sarvanāmatāmāhuḥ&nbsp;| gaṇe cānyataraśabdaṃ na paṭhanti&nbsp;| avyutpattimātraṃ cedam&nbsp;|
                  anirdhāritaikābhidhāyakastvanyatamaśabdaḥ&nbsp;||
               </p>
               
            </div> 
            
            <p>śarayantrabandho yathā—</p>
            
            <div class="lg">
               <div class="udāharaṇa">
                  <span class="l">‘namaste jagatāṃ gātra sadānavakulakṣaya&nbsp;|</span>
                  <span class="l">samaste 'ja satāṃ nātra mudāmavana lakṣaya&nbsp;|| 317&nbsp;||’</span>
                  
               </div>
            </div>
            
            <div class="lg">
               <div class="udāharaṇa">
                  <span class="l">‘caturṣvapi ca pādeṣu paṅktiśo likhiteṣviha&nbsp;|</span>
                  <span class="l">āderādestu raṅa‍gasya pādaiḥ pādaḥ samāpyate&nbsp;|| 318&nbsp;||</span>
                  
               </div>
            </div>
            
            <div class="commentary">
               
               <p><b>namasta ityādi</b>&nbsp;| jagatāṃ nāmarūpaprapañcasya gātrabhūta dānavakulakṣayeṇa sahita mudāṃ harṣāṇāṃ
                  rakṣaka aja viṣṇo, atra jagati satāṃ madhye na ko 'pi te tava samaḥ&nbsp;| tato lakṣaya
                  dṛkpātenānugṛhāṇa&nbsp;| māmiti śeṣaḥ&nbsp;|| nyāsamāha—<b>caturṣvapīti</b>&nbsp;|
                  śeṣaṃ subodham&nbsp;||
               </p>
               
            </div> 
            
            <p>vyomabandho yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘kamalāvalihārivikāsaviśeṣavahaṃ janakāṅa‍ka</span>
                     <span class="seg">na nagāmikaraṃ divi sāramanāramaṇaṃ jaratāṃ na&nbsp;|</span>
                     </span>
                  <span class="l">
                     <span class="seg">tamasāṃ balahānivilāsavaśena varaṃ janakānta</span>
                     <span class="seg">na namāmi ciraṃ savitāramanādimahaṃ jagatāṃ na&nbsp;|| 319&nbsp;||’</span>
                     </span>
                  
               </div>
            </div>
            
            <div class="lg">
               <div class="kārikā">
                  <span class="l">aṣṭādaśaśikharacarīṃ gomūtrikayā catuṣpadīṃ paśyet&nbsp;|</span>
                  <span class="l">yatrādyantairdṛṣṭāṃ sa jñeyo vyomabandha iti&nbsp;|| 111&nbsp;||</span>
                  
               </div>
            </div>
            
            <div class="commentary">
               
               <p>kamalāvaliṣu padmakhaṇḍeṣu praśasteṣu hārī manojño yo vikāsa[viśeṣa]stasya vọdhāraṃ
                  janairlokaiḥ stutyaṃ tadīyaṃ kaṃ śirastatrāṅa‍ka cihnabhūta, na nagāmikaraṃ, kiṃtu
                  visṛtvarakiraṇameva divi vaimānikapathe sārabhūtaṃ jaratāṃ pariṇatānāmanāramaṇaṃ na,
                  kiṃtu prītikarameva&nbsp;| tamasāṃ balahānau yo vilāsavaśaḥ saṃtato vyāpārastena varamutkṛṣṭaṃ,
                  janakānta lokahṛdayaṃgama, jagatāmanādiṃ na, kiṃtvādimeva&nbsp;| evaṃvidhaṃ bhagavantaṃ
                  savitāramahaṃ na namāmi kiṃtu namāmyeva&nbsp;|| nyāsamāha—<b>aṣṭādaśeti&nbsp;| ādyantairdṛṣṭāmiti</b>&nbsp;| pādādyantavarṇayoraikyāditi bodhyam&nbsp;||
               </p>
               
            </div> 
            ﻿<span class="pageinfo">[page 283]</span>
            
            <p>murajabandho yathā—</p>
            
            <div class="lg">
               <div class="udāharaṇa">
                  <span class="l">‘sā senā gamanārambhe rasenāsīdanāratā&nbsp;|</span>
                  <span class="l">tāranādajanā mattadhīranāgamanāmayā&nbsp;|| 320&nbsp;||’</span>
                  
               </div>
            </div>
            
            <div class="lg">
               <div class="kārikā">
                  <span class="l">atra pādacatuṣke 'pi kramaśaḥ parilekhite&nbsp;|</span>
                  <span class="l">ślokapādakrameṇa syādrekhāsu surajatrayī&nbsp;|| 112&nbsp;||</span>
                  
               </div>
            </div>
            
            <div class="commentary">
               
               <p>anāratā avicchinnapraharaṇavyāpārā āsīt&nbsp;| mattadhīranāgamiti kriyāviśeṣaṇam&nbsp;| rasena
                  vīreṇa&nbsp;| mahāprāṇaśabdajanā&nbsp;|| atra nyāsamāha—<b>atra pādeti</b>&nbsp;| atra puṭacatuṣkakalpanayā murajatrayonmeṣaḥ&nbsp;||
               </p>
               
            </div> 
            
            <p>ekākṣaramurajabandho yathā—</p>
            
            <div class="lg">
               <div class="udāharaṇa">
                  <span class="l">‘surānana tvāṃ na na hānanaṣṭaye punaḥ stuve 'narghaghanaplavānanam&nbsp;|</span>
                  <span class="l">manasyanūnavyasanapradhūnanaṃ sakānanasthānanadīnanardanam&nbsp;|| 321&nbsp;||’</span>
                  
               </div>
            </div>
            
            <div class="lg">
               <div class="kārikā">
                  <span class="l">ślokasyaitasya pādeṣu likhiteṣu caturṣvapi&nbsp;|</span>
                  <span class="l">trimṛdaṅa‍gakarīha syāccaturekākṣarāvalī&nbsp;|| 113&nbsp;||</span>
                  
               </div>
            </div>
            
            <div class="commentary">
               
               <p>surāṇāṃ devānāmānanaṃ mukhaṃ tadbhūta vahne&nbsp;| hānanaṣṭaye hānināśāya tvāṃ na na stuve,
                  kiṃtu staumyeva&nbsp;| punariti devatāntaravyāvṛttau stutyāvṛttau vā&nbsp;| anarghye ghanaughaprāṇane
                  yasmāt&nbsp;| ‘ana prāṇane’ iti dhātvanusārāt&nbsp;| praṇatānāṃ manasi yadanūnamanādibhavaparamparānupāti
                  vyasanaṃ tasya pradhūnanaṃ pratikṣepakam&nbsp;| sakānaneṣu vanagahaneṣu sthāneṣu nadīnasya
                  payorāśeriva nardanaṃ kolāhalo yasyeti&nbsp;|| nyāsamāha—<b>ślokasyaitasyeti</b>&nbsp;| prathamapādasthādakṣarādārabhya caturthapādasthamakṣaraṃ yāvadekajātīyākṣaracatuṣkāvalīṃ
                  gṛhītvā parāvṛtya tajjātīyānāmeva catuṣṭayī gṛhyate&nbsp;| tenaikamurajonmudraṇamaparatrāpyanenaiva
                  prakāreṇātrodāharaṇe ekākṣaramurajatrayī bhavatīti nyāsārthaḥ&nbsp;||
               </p>
               
            </div> 
            
            <p>murajaprastāro yathā—</p>
            
            <div class="lg">
               <div class="udāharaṇa">
                  <span class="l">‘tālasāraprabhā rākā tārakāpatidaṃśitā&nbsp;|</span>
                  <span class="l">māradhāma ramādhītā valayāmāsa sāgaram&nbsp;|| 322&nbsp;||’</span>
                  
               </div>
            </div>
            
            <div class="lg">
               <div class="kārikā">
                  <span class="l">krameṇaivāsya pādeṣu prasṛteṣu caturṣvapi&nbsp;|</span>
                  <span class="l">turyānmurajamārgeṇa śloko 'yamupajāyate&nbsp;|| 114&nbsp;||</span>
                  
               </div>
            </div>
            ﻿<span class="pageinfo">[page 284]</span>
            
            <div class="lg">
               <div class="udāharaṇa">
                  <span class="l">‘varakārapradaṃ dhīraṃ tāradhāmā 'samāsikā&nbsp;|</span>
                  <span class="l">sā latāmālayā 'mā 'pa tārābhā 'tirasāgatā&nbsp;|| 323&nbsp;||’</span>
                  
               </div>
            </div>
            
            <div class="commentary">
               
               <p>tālataroryatsāraṃ khādyabhāgastatprabhevāvadātā prabhā yasyāḥ&nbsp;| rākā pūrṇimā&nbsp;| tārakāpatinā
                  candreṇa daṃśitā kavalitā&nbsp;| mārasya kāmasya dhāma sthānaṃ yatra&nbsp;| ramayā lakṣmyā adhītābhyastā&nbsp;|
                  salakṣmīketyarthaḥ&nbsp;| valayāmāsa cālitavatī, balavantaṃ vā cakāra&nbsp;| ‘vinmatorluk’ ityanuśāsanāt&nbsp;||—<b>krameṇaiveti</b>&nbsp;| turyācca pādaprathamākṣarādupakrame yena yena mārgeṇa murajākṛtirlabhyate tenāyamaparaḥ
                  śloko bhavati&nbsp;|| varasya īpsitasya vastunaḥ kāraḥ kāraṇaṃ tatpradaṃ tāraṃ dīptaṃ dhāma
                  kāntiryasyāḥ&nbsp;| asamā ananyasādhāraṇī āsikā sthitiryasyāḥ sā nāyikā latāmālayā saṃketalatāmaṇḍapena
                  amā sārdhaṃ āpa prāptavatī&nbsp;| tārā rohiṇīprabhṛtistadātmā, tārairnirmalamauktikairvā
                  bhāti yā&nbsp;| atiśayitena rasena pūrṇā upagatā saṃgatā&nbsp;| prakṛtodāharaṇe 'ṣṭākṣaraprastāvāntaḥpātī
                  yaḥ prakārastadantaḥpātī murajākṣarairlabhyate&nbsp;||
               </p>
               
            </div> 
            
            <p>udāharaṇamātraṃ caitat, tena gativicitrādigomūtrikādayo 'nye 'pi citraprakārā bhavanti&nbsp;|</p>
            
            <div class="lg">
               <div class="kārikā">
                  <span class="l">gatiruccāvacā yatra mārge mūtrasya goriva&nbsp;|</span>
                  <span class="l">gomūtriketi tatprāhurduṣkaraṃ citravedinaḥ&nbsp;|| 115&nbsp;||</span>
                  
               </div>
            </div>
            
            <p>teṣu pādagomūtrikā yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘kāṅa‍kṣanpulomatanayāstanapīḍitāni</span>
                     <span class="seg">vakṣaḥsthalotthitarayāñcanapīḍitāni&nbsp;|</span>
                     </span>
                  <span class="l">
                     <span class="seg">pāyādapāyabhayato namuciprahārī</span>
                     <span class="seg">māyāmapāsya bhavato 'mbumucāṃ prasārī&nbsp;|| 324&nbsp;||’</span>
                     </span>
                  
               </div>
            </div>
            
            <p>seyamayugmataḥ pādagomūtrikā&nbsp;||</p>
            
            <div class="commentary">
               
               <p>nanu yāvadudāhṛtameva kiṃ gatyādi citraṃ, tathā sati kiṃ gomūtrikādīnāṃ pṛthagbhāgavibhāgavyāghātaḥ
                  syādityata āha—<b>udāharaṇamātraṃ caitaditi</b>&nbsp;| gatiḥ paṭhitisaṃcāro varṇānāmuccāvacaṃ vorghvādhaḥparyāyeṇa pravṛttā&nbsp;| māyāṃ saṃsārabandhamapāsya
                  duḥkhabhayātpāyāditi saṃbandhaḥ&nbsp;|| nyāso yathā—ayugmataḥ prathamāttṛtīyā-﻿<span class="pageinfo">[page 285]</span>ccopakramya dvitīyacaturthapādasaṃdaṃśena gomūtrikayā prathamadvitīyayostṛtīyacaturthayośca
                  parasparamunmeṣaṇamitīyamayukpādagomūtrikā&nbsp;||
               </p>
               
            </div> 
            
            <p>yugmato yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘devaḥ śaśāṅa‍kaśakalābharaṇaḥ pinākī</span>
                     <span class="seg">deyaḥ śamaikavikalebharaṇaḥ sanāgaḥ&nbsp;|</span>
                     </span>
                  <span class="l">
                     <span class="seg">citte mahāsurajanena śubhaṃ vidhattāṃ</span>
                     <span class="seg">cittaṃ mahāsurajanānatabhaṅa‍gadhanvā&nbsp;|| 325&nbsp;||’</span>
                     </span>
                  
               </div>
            </div>
            
            <div class="commentary">
               
               <p>mahāsurajanena brahmādinā citte deyo dhāraṇīyaḥ&nbsp;| śamenaikena vikalīkṛta ibharaṇo
                  gajānāmuruyuddhaṃ yena&nbsp;| śubhaṃ kalmaṣarahitaṃ cittaṃ vidhattām, aviśeṣeṇa saṃsāriṇāmeva&nbsp;|
                  atra pūrvavatsamapadamupakramya viṣamapādasaṃdaṃśena samāptiriti viśeṣasteneyaṃ yukpādagomūtrikā&nbsp;||
               </p>
               
            </div> 
            
            <p>ardhaślokagomūtrikā yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘cūḍāprotendubhāgadyutidalitatamaskandalīcakravālo</span>
                     <span class="seg">devo deyādudāraṃ śamamarajanatānandano 'nanyadhāmā&nbsp;|</span>
                     </span>
                  <span class="l">
                     <span class="seg">krīḍādhūteśabhāmā dyusadanatanimacchedanī ca bhruvā no</span>
                     <span class="seg">dehe devī durīrandamamaratanatā nandinomānyadhāmā&nbsp;|| 326&nbsp;||’</span>
                     </span>
                  
               </div>
            </div>
            
            <div class="commentary">
               
               <p>indorbhāgaḥ khaṇḍaṃ&nbsp;| śaṃ kalyāṇaṃ&nbsp;| amarajanatā devasamūhaḥ&nbsp;| nāstyanyaddhāma sthānaṃ
                  yasya so 'nanyadhāmā&nbsp;| svātmārāma ityarthaḥ&nbsp;| na paraṃ devo devī ca&nbsp;| bhruvā bhrūkṣepeṇa
                  durīrandūramapanayan no 'smākaṃ dehe damaṃ deyāditi saṃbandhaḥ&nbsp;| dhūteśabhāmā praṇayenāpahṛtaparameśvarapraṇayaroṣā&nbsp;|
                  ‘bhāma krodhe’ iti dhātvanusārāt&nbsp;| dyusadanā devāḥ&nbsp;| aratamaviśrāntaṃ nandinā natā
                  umā gaurī&nbsp;| apūrvaṃ dhāma tejo yasyāḥ&nbsp;||
               </p>
               
            </div> 
            
            <p>ślokagomūtrikāyāṃ prathamaśloko yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘pāyādvaścandradhārī sakalasuraśirolīḍhapādāravindo</span>
                     <span class="seg">devyā ruddhāṅa‍gabhāgaḥ puradanujadavastyānasaṃvinnidānam&nbsp;|</span>
                     </span>
                  <span class="l">
                     <span class="seg">kaṃdarpaḥ kṣodapakṣaḥ sarasasuravadhūmaṇḍalīgītagarvo</span>
                     <span class="seg">daityādhīśāndhakenānatacaraṇanakhaḥ śaṃkaro bhavyabhāvyaḥ&nbsp;|| 327&nbsp;||’</span>
                     </span>
                  
               </div>
            </div>
            ﻿<span class="pageinfo">[page 286]</span>
            
            <p>dvitīyo yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">deyānnaścaṇḍadhāmā salilaharakaro rūḍhakandāravindo</span>
                     <span class="seg">dehe rugbhaṅa‍garāgaḥ suramanujadamaṃ tyāgasaṃpannidhānam&nbsp;|</span>
                     </span>
                  <span class="l">
                     <span class="seg">bhandaṃ dikkṣobhadaśrīḥ sadasadaravadhūkhaṇḍanāgīragamyo-</span>
                     <span class="seg"> 'daityaidhī bandhahānāvatatarasanayaḥ śaṃparo divyasevyaḥ&nbsp;|| 328&nbsp;||’</span>
                     </span>
                  
               </div>
            </div>
            
            <div class="commentary">
               
               <p>purākhyadānavasya davo dāvāgniḥ styānāyāḥ ghanāyāḥ saṃvido nidānam&nbsp;| daityādhīśenāndhakenānatacaraṇaḥ&nbsp;|
                  bhavyānāmuttamānāṃ bhāvyo dhyeyaḥ&nbsp;| rūḍhakandānyaravindāni yasmāt&nbsp;| praṇatānāṃ ruganurāgo
                  yasya&nbsp;| surāṇāṃ manujānāṃ ca damaṃ damatīti vā&nbsp;| tyāgasaṃpado nidhānamāśrayaḥ&nbsp;| diśāṃ
                  kṣobhadāyikā śrīryasya&nbsp;| sade upavane sadarā sabhayā yā vadhūstadīyānāṃ khaṇḍanāgirāṃ
                  nirbhartsanavacasāmaviṣayaḥ&nbsp;| adaityaidhī na daityavardhanaḥ&nbsp;| saṃsārabandhavicchittaye
                  vistīrṇarayo nayo yasya&nbsp;| śaṃ sukhaṃ piparti pūrayatīti śaṃparo divyaḥ sevyaśceti&nbsp;|
                  evaṃvidhaścaṇḍadhāmā ravirno 'smākaṃ dehe bhandaṃ kalyāṇaṃ deyādityarthaḥ&nbsp;||
               </p>
               
            </div> 
            
            <p>viparītagomūtrikāyāṃ prathamaśloko yathā—</p>
            
            <div class="lg">
               <div class="udāharaṇa">
                  <span class="l">‘vināyakaṃ dānasugandhivaktraṃ smitānanaṃ mandacaraṃ kathāsu&nbsp;|</span>
                  <span class="l">namāmi vighnāvalihārisāraṃ satīsutaṃ śaṃkaravallabhaṃ ca&nbsp;|| 329&nbsp;||’</span>
                  
               </div>
            </div>
            
            <p>viparītaśloko yathā—</p>
            
            <div class="lg">
               <div class="udāharaṇa">
                  <span class="l">‘calallatārabdhaśamaṃ subhāsaṃ saṃsārahāraṃ bahuvipramānyam&nbsp;|</span>
                  <span class="l">sudhākaraṃ candramasaṃ nato 'smi savarṇagarbhaṃ navakambunạ̄dhyam&nbsp;|| 330&nbsp;||’</span>
                  
               </div>
            </div>
            
            <div class="commentary">
               
               <p>mandacaraṃ mandālasagamanam&nbsp;| kathāsu bhaktadevānāṃ vārtāsu mahāśayatayā smerānanam&nbsp;|
                  vighnaparamparāhāriṇāṃ ca sāramutkṛṣṭam&nbsp;| calantīnāṃ latānāmārabdhaṃ sāntvanaṃ yena&nbsp;|
                  bahuvipramānyaṃ dvijarājaśekharatvāt&nbsp;| samānavarṇamadhyagam&nbsp;| navena kambunạ̄dhyamupacitam&nbsp;|
                  ādyaślokasyādhastādviparīto dvitīyaśloko lekhyaḥ&nbsp;| tataḥ kramagomūtrikayā parasparollekhaḥ&nbsp;||
               </p>
               
            </div> 
            
            <p>bhinnacchandogomūtrikāyāṃ prathamaśloko yathā—</p>
            
            <div class="lg">
               <div class="udāharaṇa">
                  <span class="l">‘namata candrakalāmayamaṇḍanaṃ nagasutābhujasaṃgatakandharam&nbsp;|</span>
                  <span class="l">haramabhāgyaradaṃ stavasādaraṃ samitirāvaṇaśāsanavikramam&nbsp;|| 331&nbsp;||’</span>
                  
               </div>
            </div>﻿<span class="pageinfo">[page 287]</span>
            
            <p>dvitīyaśloko yathā—</p>
            
            <div class="lg">
               <div class="udāharaṇa">
                  <span class="l">‘kāmadaṃ caṇḍakamraṃ madāmardino nāgadantājyajayyaṃ gadākarburam&nbsp;|</span>
                  <span class="l">dhīraśobhābharavyastakaṃsāsuraṃ naumi nārāyaṇasyāsamaṃ vibhramam&nbsp;|| 332&nbsp;||’</span>
                  
               </div>
            </div>
            
            <div class="commentary">
               
               <p>abhāgyasya radaṃ vilekhakam&nbsp;| nāśakamiti yāvat&nbsp;| samitau saṃgrāme rāvaṇasya kailāsoddharaṇabhagnaśaktikatāśāsanavikramāvājñāpauruṣe
                  yena tam&nbsp;| vāñchitapradam&nbsp;| caṇḍamugraṃ kamraṃ kamanīyaṃ ca&nbsp;| pareṣāṃ darpamardanaśīlasya
                  nāgasya kāliyākhyasya daṃṣṭrābhiḥ, kuvalayāpīḍākhyasya hastino vā viṣāṇābhyāṃ yā ājiḥ
                  saṅa‍grāmaḥ tatrājayyaṃ jetumaśakyam&nbsp;| gadayā nānāratnakhacitayā karburam&nbsp;| citramiti
                  yāvat&nbsp;||
               </p>
               
            </div> 
            
            <p>saṃskṛtaprākṛtagomūtrikāyāṃ saṃskṛtaśloko yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘skando rundarddhimiṣṭāṃ vitaratu saralo dāritārātivarge</span>
                     <span class="seg">saspando mandasajjo bhavabhayakalane saṅa‍gare kelikārī&nbsp;|</span>
                     </span>
                  <span class="l">
                     <span class="seg">saṃdohollāghalāsī jana iha balihā caṇḍatābhūrakharvo</span>
                     <span class="seg">devaujorājadehe mahimani nirato vikramāḍambareṇa&nbsp;|| 333&nbsp;||’</span>
                     </span>
                  
               </div>
            </div>
            
            <div class="commentary">
               
               <p>skandaḥ kārtikeyaḥ&nbsp;| rundāṃ vipulām&nbsp;| dārite śatrusamūhe saspandaḥ sphuradrūpo mandaḥ
                  svasthacittaḥ bhavabhayasya saṃsāratrāsasya kalane kṣepaṇe ihajane martyaloke saṃdohena
                  ya ullāghaḥ sāmarthyaṃ nīrogatvāttena lasanaśīlaḥ&nbsp;| balināṃ hantā&nbsp;| caṇḍatāyāstaikṣṇyasya
                  bhūrāśrayaḥ&nbsp;| akharvaḥ sarveṣāmupari vartamānaḥ&nbsp;| devaujasāṃ rājñāṃ khaṇḍayitrī īhā
                  ceṣṭā yatra tādṛśe mahimni nirataḥ&nbsp;||
               </p>
               
            </div> 
            
            <p>prākṛtaśloko yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘cando kandappamittaṃ viharaṇasahalo hāritārāpabandho</span>
                     <span class="seg">sacchando vandaṇijjo kuvalayadalano saṅa‍kare melikārī&nbsp;|</span>
                     </span>
                  <span class="l">
                     <span class="seg">kandodollāsalāsī jaaï sivasihāmaṇḍanībhūdakhaṇḍo</span>
                     <span class="seg">dentājoṇhājaloho vihiaṇiaraī vibbhamāṇaṃ baleṇa 334’</span>
                     </span>
                  
               </div>
            </div>
            
            <div class="lg">
               <div class="chāyā">
                  <span class="l">
                     <span class="seg">[candraḥ kandarpamittraṃ viharaṇasaphalo hāritārāprabandhaḥ</span>
                     <span class="seg">svacchando vandanīyaḥ kuvalayadalanaḥ śaṃkare melikārī&nbsp;|</span>
                     </span><span class="pageinfo">[page 288]</span>
                  <span class="l">
                     <span class="seg">kandodollāsalāsī jayati śivaśikhāmaṇḍanībhūtakhaṇḍo</span>
                     <span class="seg">dattajyotsnājalaugho vihitanijaratirvibhramāṇāṃ balena&nbsp;||]</span>
                     </span>
                  
               </div>
            </div>
            
            <div class="commentary">
               
               <p>viharaṇe saṃcaraṇe saphalaḥ&nbsp;| udbhūtaḥ śubhāśubhasūcakatvāt&nbsp;| melikārī saṃgamakārī,
                  cūḍāmaṇitvāt&nbsp;| aikyakārī vā, tanmūrtitvāt&nbsp;| kandodaṃ kumudamihābhimataṃ tadvikāsena
                  lasanaśīlaḥ&nbsp;| jyotsnājalaughāndadat&nbsp;| vibhramāṇāṃ balena vihitā nije ātmani ratiryena
                  sa tathā&nbsp;||
               </p>
               
            </div> 
            
            <p>samasaṃskṛtena pādagomūtrikā yathā—</p>
            
            <div class="lg">
               <div class="udāharaṇa">
                  <span class="l">‘bālā vilāsāvalihārihāsā lolāmalā bhāvasahā sahāvā&nbsp;|</span>
                  <span class="l">dehaṃ harantī sahasā surāmā gehaṃ carantī sahasābhirāmā&nbsp;|| 335&nbsp;||’</span>
                  
               </div>
            </div>
            
            <div class="commentary">
               
               <p>vilāsāvaliṣu hārī hāso vikāso yasyāḥ&nbsp;| lolā calā&nbsp;| amalā nirmalā&nbsp;| bhāvānanekavidhānyā
                  sahate sā bhāvasahā&nbsp;| hāvaḥ krīḍāviśeṣaḥ&nbsp;||
               </p>
               
            </div> 
            
            <p>ardhagomūtrikāprastāro yathā—</p>
            
            <div class="lg">
               <div class="udāharaṇa">
                  <span class="l">‘namo divasapūrāya sutāmarasabhāsine&nbsp;|</span>
                  <span class="l">natabhavyāridārāya susāralayabhāvine&nbsp;|| 336&nbsp;||’</span>
                  
               </div>
            </div>
            
            <div class="commentary">
               
               <p>divasānpūrayatīti divasapūraḥ tasmai&nbsp;| suṣṭhu tāmaraseṣu bhāsanaśīlāya&nbsp;| natā bhavyā
                  yasmai&nbsp;| arīndārayatītyaridāraḥ&nbsp;| tataḥ karmadhārayaḥ&nbsp;| natānāṃ bhavyānāmaridāra iti
                  vā, natā bhavyā aridārā yasminniti vā&nbsp;| suṣṭhu sāro layastatra layanaṃ taṃ
                  bhāvayati yastasmai&nbsp;||
               </p>
               
            </div> 
            
            <p>atra gomūtrikāśloko 'yamuttiṣṭhati&nbsp;|</p>
            
            <div class="lg">
               <div class="udāharaṇa">
                  <span class="l">‘natadivyāsadārāya susāmalasabhāsine&nbsp;|</span>
                  <span class="l">namo bhavāripūrāya sutārarayabhāvine&nbsp;|| 337&nbsp;||’</span>
                  
               </div>
            </div>
            
            <div class="commentary">
               
               <p>natā divyā devā yasmai&nbsp;| asadavidyamānamari cakraṃ yasya&nbsp;| tataḥ karmadhārayaḥ&nbsp;| śobhanānāṃ
                  sāmnāṃ lasanena bhāsanaśīlāya&nbsp;| bhāni nakṣatrāṇyāvarituṃ śīlaṃ yasyeti bhavāri ākāśaṃ
                  pūrayati vyāpnoti evaṃbhūtāya&nbsp;| suṣṭhu tāra ucchrito yo rayo vego gamanaṃ tena bhāvine&nbsp;||
               </p>
               
            </div> 
            ﻿<span class="pageinfo">[page 289]</span>
            
            <p>gomūtrikādhenuryathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘mama sphuratu cidgataḥ satatacintyarakṣāmatiḥ</span>
                     <span class="seg">samastaravicitritastutaruciḥ smarakṣemakṛt&nbsp;|</span>
                     </span>
                  <span class="l">
                     <span class="seg">samarddhiratacintitaḥ kṛtavicitraratyāmayo</span>
                     <span class="seg">namaskaraṇacihnitasmitarucirharaḥ sāmaraḥ&nbsp;|| 338&nbsp;||’</span>
                     </span>
                  
               </div>
            </div>
            
            <div class="lg">
               <div class="kārikā">
                  <span class="l">caturṇāmapi pādānāṃ krameṇa vyutkrameṇa ca&nbsp;|</span>
                  <span class="l">iyaṃ gomūtrikādhenurvaiparītyavaśena ca&nbsp;|| 116&nbsp;||</span>
                  
               </div>
            </div>
            
            <div class="commentary">
               
               <p><b>mama sphuratviti</b>&nbsp;| mama cidgato madīyāṃ saṃvidamārūḍhaḥ sāmaraḥ sadevo haraḥ sphuratu&nbsp;| satataṃ cintanīye
                  rakṣāmatī vā yasya&nbsp;| samastairdvādaśabhirapi ravibhirādityaiścitritā ālekhyīkṛtā stutā
                  praśastā ruciḥ kāntiryasya&nbsp;| smarasya kṣemaṃ kuśalaṃ kṛntati chinattīti smarakṣemakṛt&nbsp;|
                  samaśabdaḥ sarvaparyāyo gaṇe paṭhyate&nbsp;| sarvāsu aṇimādyṛddhiṣu rataiścintitaḥ prasabhaṃ
                  dhyātaḥ&nbsp;| pativiyogādvicitrāyā raterāmayāḥ kṛtā yena&nbsp;| namaskāreṇa cihnitā praṇāmapṛcchābhāvinī
                  prasādajanmā smitaprabhā yasya sa tathā&nbsp;|| asyā nyāsamāha—<b>caturṇāmiti</b>&nbsp;| krameṇa pādānāṃ nairantaryeṇa prathamadvitīyābhyāṃ dvitīyatṛtīyābhyāṃ prathamacaturthābhyāṃ
                  dvitīyacaturthābhyāmiti vyutkramabhedāstrayo vaiparītyavaśena caturthāditaḥ prathamaṃ
                  yāvadyojanenātrāpi kramavyutkramābhyāṃ ṣaṭ prakārāḥ&nbsp;| te 'mī dvādaśa bhedāḥ śuddhāḥ&nbsp;|
                  eṣāṃ vyatikarajanmānaḥ punaranye caturviṃśatirbhavanti&nbsp;| tadyathā—prathamatṛtīyābhyāṃ
                  ca prathamadvitīyābhyāṃ ca prathamacaturthābhyāṃ ca dvitīyatṛtīyābhyāṃ ca prathamacaturthābhyāṃ
                  ca tṛtīyacaturthābhyāṃ ca prathamatṛtīyābhyāṃ ceti draṣṭavyam&nbsp;| tadevameka eva gomūtrikāśloko
                  yathoktarītyā ṣaṭūtriṃśadgomūtrikātarṇakānprasūta itīyaṃ gomūtrikādhenuḥ&nbsp;||
               </p>
               
            </div> 
            
            <p>śatadhenuryathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘vandyā devī parvataputrī nityaṃ madhumadhurakamalavadanā purandhryadhidevatā</span>
                     <span class="seg">devaiḥ stutyā kinnarageyā bhaktyā varacaritamahiṣamathanī jagattrayanāyikā&nbsp;|</span>
                     </span>
                  <span class="l">
                     <span class="seg">siddhairdhyeyā kesariyānā kāmyā raṇacaturarasikahṛdayā trilocanavallabhā</span>
                     <span class="seg">dhīraiḥ pūjyā darpaṇapāṇirnūnaṃ guṇanilayalaṭabhalalitā satīṣu dhuraṃdharā&nbsp;||’</span>
                     </span>
                  
               </div>
            </div>
            ﻿<span class="pageinfo">[page 290]</span>
            
            <div class="lg">
               <div class="kārikā">
                  <span class="l">yativicchedinī hyeṣā ślokadhenuranuttamā&nbsp;|</span>
                  <span class="l">chandobhedācchatamiyaṃ prasūte ślokatarṇakān&nbsp;|| 117&nbsp;||</span>
                  
               </div>
            </div>
            
            <div class="commentary">
               
               <p><b>vandyeti</b>&nbsp;| vareṇa devatāprasādena carito nirargalaprasaro guṇānāmāśrayo laṭabhaṃ manojñaṃ
                  ca lalitaṃ vilāso yasyāḥ sā tathā&nbsp;| <b>yativicchedinīti</b>&nbsp;| atra karaṇam—‘pratilomaṃ vinikṣepyamanulomamadhaḥ kṣipet&nbsp;| sthitenāgantukaṃ hanyādīpsitena
                  vibhājayet&nbsp;||’ sthitaṃ pratilomamāgantukaṃ kramavinyastamīpsitaṃ hi pratilomasya krameṇa
                  phalaṃ guṇakārastathaivānulomaṃ bhāgahāraḥ&nbsp;| anena krameṇaikaikayatiyojane sapta ślokāḥ&nbsp;|
                  yatidvikayojane caikaviṃśatiḥ&nbsp;| yatitrikayojane ca pañcatriṃśat&nbsp;| yaticatuṣkayojane
                  'pi tāvanta eva&nbsp;| yatipañcakayojane punarekaviṃśatiḥ&nbsp;| ṣaḍyatiyojane sapta&nbsp;| saptayatiyojane
                  tvekaḥ&nbsp;| sarvamelanena ca saptaviṃśatyadhikaṃ śatam&nbsp;| atra ca kriyāhīnatvena kārakavihīnatvena
                  ca padāvayavavattayā padāvayavamātratvena ca nirarthakān ṣaḍ‌viṃśatimapāsya ślokadhenurekaiva
                  vṛttabhedena śataṃ ślokatarṇakānprasūte&nbsp;| tathāhi&nbsp;| prathamadvitīyacaturthībhiryatibhiratyuktā
                  jātiḥ&nbsp;| tṛtīyapañcamībhyāṃ supratiṣṭhā&nbsp;| ṣaṣṭhyā gāyatrī&nbsp;| saptamyā coṣṇigiti&nbsp;| ekagaṇanāyāṃ
                  vṛttabhedaḥ&nbsp;| evaṃ dvikādigaṇane 'pi gaveṣaṇīyam&nbsp;||
               </p>
               
            </div> 
            
            <p>sahasradhenuryathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘nakhamukhapāṇikaṇṭhacikurairgatibhiḥ sahasā smitena laliteṣu dṛśā</span>
                     <span class="seg">maṇiśaśipadmakambucamarāḥ kariṇaḥ sutanoḥ sudhā ca hasitā hariṇāḥ&nbsp;|</span>
                     </span>
                  <span class="l">
                     <span class="seg">phaṇigaṇasiddhasādhyadayitā na samāḥ sakalāstvayā ca khabhuvacchalitāḥ</span>
                     <span class="seg">tava baladarparūpavijitā nitarāṃ vibudhāścirāya caturaiścaritaiḥ 340’</span>
                     </span>
                  
               </div>
            </div>
            
            <div class="lg">
               <div class="kārikā">
                  <span class="l">padavicchedinī hyeṣā ślokadhenuranuttamā&nbsp;|</span>
                  <span class="l">chandobhedāddaśaśataṃ prasūte ślokatarṇakān&nbsp;|| 118&nbsp;||</span>
                  
               </div>
            </div>
            
            <div class="commentary">
               
               <p><b>nakheti</b>&nbsp;| he lalite gauri, tava śobhanayā dṛśā sutanoḥ śobhanasya śarīrasya&nbsp;| sādhyā devaviśeṣāḥ
                  khabhuvo grahatārādyāḥ ( rāpyata iti rāpyam&nbsp;| ‘āsuvapirapitrapicamaśca’ iti rāpatibhāṣitamityarthaḥ&nbsp;|)
                  daryeti pāṭhena vā yojanīyam&nbsp;| <b>padavicchedinīti</b>&nbsp;| padānyatra pratipādaṃ sudhākalaśābhidhāne chandasi ṣaḍ vibhajyante&nbsp;| yadyapi dvitīyatṛtīyapādayoścakārābhyāṃ
                  nakāreṇa caturthapāde taveti ﻿<span class="pageinfo">[page 291]</span>padādhikyaṃ tathāpyādyapadārthānurodhena samuccīyamānaniṣidhyamānārthānurañjakatvena
                  saṃbodhyamānārthānuyāyitayā cakāranakārayostaveti ca tatpādāvayavarūpā eveti tadasatkalpameva&nbsp;|
                  tathā ca ṣaḍbhyaḥ padatraya upādīyamāne saptadaśākṣarāyāṃ jātau yathāsaṃkhyānurodhenādye
                  'rdhe prastāraracanākrameṇa daśa vikalpāḥ, tṛtīyacaturthayośca pādayostāvantastāvanta
                  eveti daśabhirāhatairdaśabhiḥ śatam&nbsp;| śatena cāhatairdaśabhiḥ sahasraṃ tarṇakāḥ ślokāḥ
                  samutpadyanta itīyaṃ sahasradhenuḥ&nbsp;||
               </p>
               
            </div> 
            
            <p>ayutadhenuryathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘kriye jayasi jṛmbhase sṛjasi jāyase trāyase</span>
                     <span class="seg">stuṣe mṛṣasi mṛṣyase hṛṣasi pīyase prīyase&nbsp;|</span>
                     </span>
                  <span class="l">
                     <span class="seg">stuṣe mṛṣasi hoḍase kuṭasi galbhase klībase</span>
                     <span class="seg">hnuṣe harasi rajyase rajasi rājase bhrājase&nbsp;|| 341&nbsp;||’</span>
                     </span>
                  
               </div>
            </div>
            
            <div class="lg">
               <div class="kārikā">
                  <span class="l">eṣā tu padavicchedinyeva dhenuḥ kriyāpadaiḥ&nbsp;|</span>
                  <span class="l">saṃbodhanāgragairdṛṣṭāsmābhiḥ ślokāyutaprasūḥ&nbsp;|| 119&nbsp;||</span>
                  
               </div>
            </div>
            
            <div class="commentary">
               
               <p><b>kriye iti</b>&nbsp;| he kriye karman&nbsp;| ‘miṣa spardhāyām’, ‘pīṅ pāne’, ‘mṛḍa sukhane’ tudādau, ‘hoḍṛ
                  anādare’, ‘kuḍa saṃhāre’, rajyase āsajasi&nbsp;| rajasi matsarayasi&nbsp;| rājase śobhase&nbsp;|
                  bhrājase jājvalyase&nbsp;| <b>eṣeti</b>&nbsp;| iha pṛthvīnāmani chandasi ṣaḍbhyaḥ saṃbodhanānuge padacatuṣṭaye upādīyamāne ekādaśākṣarāyāṃ
                  jātau prastārālpatvena yadi vā chandobhedasya śabdenāpratipāditatvāt tadbhedo 'pyudāharaṇīya
                  iti tasyāmeva rathoddhatābhidhāne chandasi daśasu vikalpeṣu pratipādaṃ bhavatsu daśabhiḥ
                  śataṃ śatena sahasraṃ sahasreṇa ca daśasahasrāṇi tarṇakāḥ ślokāḥ samutpadyante itīyamayutadhenuḥ&nbsp;||
               </p>
               
            </div> 
            
            <p>lakṣadhenuryathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘durge bhadrepsubhadre 'diti surabhidite saiṃhike gauri padme</span>
                     <span class="seg">nitye hṛdye vareṇye kalikamalikale kālike caṇḍi caṇḍe&nbsp;|</span>
                     </span>
                  <span class="l">
                     <span class="seg">dhanye puṇye śaraṇye śaci śabari śive bhairave rājñi sandhye</span>
                     <span class="seg">chāye māye manojñe 'vani janani jaye maṅa‍gale dhehi śaṃ naḥ&nbsp;|| 342&nbsp;||’</span>
                     </span>
                  
               </div>
            </div>
            ﻿<span class="pageinfo">[page 292]</span>
            
            <div class="lg">
               <div class="kārikā">
                  <span class="l">saṃbodhanairiyaṃ dhenuḥ klṛptā saikakriyāpadaiḥ&nbsp;|</span>
                  <span class="l">lakṣatrayaṃ sahasrāṇi ṣaṣṭi ślokānprasūyate&nbsp;|| 120&nbsp;||</span>
                  
               </div>
            </div>
            
            <div class="lg">
               <div class="kārikā">
                  <span class="l">eṣāntyapadabhedena saṃbhramādidviruktibhiḥ&nbsp;|</span>
                  <span class="l">yāvadvodhaṃ punaḥ sūte prayataślokatarṇakān&nbsp;|| 121&nbsp;||</span>
                  
               </div>
            </div>
            
            <div class="commentary">
               
               <p><b>durge iti&nbsp;| saṃbodhanairiti</b>&nbsp;| atra hi sragdharābhidhāne chandasi pādatrayapadānurodhenāntyapādadvayenaikaikameva
                  padaṃ turyapāde parikalpyamiti sarvatra navasu padeṣu sthiteṣu padacatuṣṭaye padapañcake
                  copādīyamāne prathame āpātalikāyāṃ pañcaviṃśatau dvitīye ekayā prācyavṛttyā saha vaitālīyake
                  yadi vā pañcabhiḥ prācyavṛttibhiḥ samamaupacchandasike caturviṃśatau tṛtīyavaitālīya
                  eva caturviṃśatau caturthe ca pāde prācyavṛttidvaye samamāpātalikāyāṃ ṣoḍaśabhirekayā
                  prācyavṛttyā vaitālīyaprācyavṛttyā saha vaitālīyaiḥ ṣaṅbhistathaivaupacchandasike
                  dvābhyāmiti caturviṃśatau vikalpeṣu prabhavatsu pañcaviṃśatyāhateṣu caturviṃśatau
                  śatāni ṣaṭ&nbsp;| ṣaṅbhiśca śatairāhateṣu pañcaviṃśatau sahasrāṇi pañcadaśa&nbsp;| tairāhateṣu
                  caturviṃśatau lakṣāṇi trīṇi sahasrāṇi ca ṣaṣṭiḥ tarṇakāḥ ślokāḥ samutpadyanta itīyaṃ
                  lakṣadhenuḥ&nbsp;| <b>eṣeti</b>&nbsp;| tathā hyatra pādatraye navasu turyapāde ca daśasu&nbsp;| traye padacatuṣke padapañcake
                  copādīyamāne prathama aupacchandasika ekasya padasya dviruktyā viṃśatau yadi vā āpātalikāyāṃ
                  daśa&nbsp;| vaitālīye pañcadaśasu aupacchandasike udīcyavṛttidvayena yad vaitālīye catasṛbhirudīcyavṛttibhiḥ
                  samamekonaviṃśatiriti ca pañcaviṃśatau tṛtīyasminnaupacchandasike pañcabhiḥ prācyavṛttibhiḥ
                  samamekādaśa&nbsp;| vetālīye tathaiva caturdaśa aupacchandasike tisṛbhiḥ prācyavṛttibhiḥ
                  saha ṣaḍiti viṃśatau tṛtīyāsminnaupacchandasike tisṛbhirudīcyavṛttibhiḥ samaṃ pañcaviṃśatau
                  caturthe tvāpātalikāyāmeka eva&nbsp;| dviruktyādinā ṣoḍaśabhiḥ prācyavṛttibhiḥ samamaśītau
                  vikalpeṣu prabhavatsu viṃśatyāhatapañcaviṃśatau pañcaviṃśatyā dvāviṃśatau pañcaśatādhikāni
                  dvādaśasahasrāṇi tairapyāhateṣu aśītau daśalakṣāṇi tarṇakāḥ ślokāḥ samutpadyanta itīyaṃ
                  prayutadhenuḥ&nbsp;||
               </p>
               
            </div> 
            
            <p>koṭidhenuryathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘sthūlaṃ datse sūkṣmaṃ dhatse bhuvi bhavasi rabhasi ramase rame divi modase</span>
                     <span class="seg">chintse bāḍhaṃ bhintse gāḍhaṃ ruṣimiṣasi dhanuṣi manuṣe jaye puri jṛmbhase&nbsp;|</span>
                     </span>
                  ﻿<span class="pageinfo">[page 293]</span>
                  <span class="l">
                     <span class="seg">svalpaṃ śeṣe kalpaṃ preṣe 'citi carasi yaśasi yatase cale yudhi galbhase</span>
                     <span class="seg">brūṣe vāmaṃ śrūṣe kāmaṃ hṛdi viśasi vacasi sacase ruce dṛśi dīpyase&nbsp;||’</span>
                     </span>
                  
               </div>
            </div>
            
            <div class="lg">
               <div class="kārikā">
                  <span class="l">saṃbodhanairdvitīyāntaiḥ saptamyantaiḥ kriyāpadaiḥ&nbsp;|</span>
                  <span class="l">ślokakoṭiriyaṃ tisraḥ sārdhā dhenuḥ prasūyate&nbsp;|| 122&nbsp;||</span>
                  
               </div>
            </div>
            
            <div class="lg">
               <div class="kārikā">
                  <span class="l">yadā tu saṃbhramādibhyo bhavantyasyā dviruktayaḥ&nbsp;|</span>
                  <span class="l">sthūlādinā tadā caiṣā daśakoṭīḥ prasūyate&nbsp;|| 123&nbsp;||</span>
                  
               </div>
            </div>
            
            <div class="commentary">
               
               <p><b>sthūlamiti</b>&nbsp;| preṣa iti iṣa gatāvityasya, citi caitanye, gṛdhu gārghye&nbsp;| sacase vacase rame jaye
                  cale ruce iti devyāḥ saṃbodhanapadāni&nbsp;| <b>saṃbodhanairiti</b>&nbsp;| atra bhuñjaṅa‍gavijṛmbhite chandasi ekādaśabhyaḥ padebhyaḥ pañcasu ṣaṭsu ca padeṣu
                  upādīyamāneṣu jagatījātau prasiddhākṣarojjvalā jaladharamālā navamālinī chandaḥsu
                  saptatau&nbsp;| dvitīye pūrveṣu candravartmadrutavilambitamaṇimālāprabhavatsu ca śate tṛtīye
                  'smin prathamapādacchandasyeva pañcāśati caturthapāde dvitīyapādacchandasyeva śateṣu
                  vikalpeṣu prabhavratsu saptatyāhateṣu śateṣu saptatisahasrāṇi śatairāhatāyāṃ saptatilakṣāṇi,
                  saptatisahasraiṃrāhateṣu pañcāśallakṣāṇi trīṇi sahasrāṇi ca pañcaśatairāhate śate
                  koṭyastisraḥ sārdhāstarṇakāḥ ślokāḥ saṃpadyanta itīyaṃ koṭidhenuḥ&nbsp;| <b>yadā tviti</b>&nbsp;| tathāhi padatraye padacatuṣke padapañcake copādīyamāne pūrvasyāmeva jātau prathamadvitīyacaturtheṣu
                  pādeṣu pratyekaṃ jaladharamālāprabhācchandasorekasya dvayordviruktyā śate tṛtīyasmiṃśca
                  pūrvasyāṃ maṇimālojjvalānavamālinītāmaraseṣu chandaḥsu tathaiva śate vikalpeṣu prabhavatsu
                  śatenāhate śate daśa sahasrāṇi taiścāhate śate daśa lakṣāṇi tairapyāhate śate koṭyastarṇakāḥ
                  ślokāḥ saṃpadyanta itīyameva daśakoṭidhenuḥ&nbsp;||
               </p>
               
            </div> 
            
            <p>kāmadhenuryathā—</p>
            
            <div class="lg">
               <div class="udāharaṇa">
                  <span class="l">‘yā gīḥ śīḥ śrīrdhī strī hrīrbhīrjūrmūstūḥ sūḥ strūrdhūḥ pūrbhūḥ&nbsp;|</span>
                  <span class="l">struk sragyugbhugruk śuk tṛṭ dviṭ yut krut cidvinmugdigdyūḥ&nbsp;|| 344&nbsp;||’</span>
                  
               </div>
            </div>
            
            <p>ṛk dṛk vāmā mṛtkṛdbhāmā mutkṣutkāmā dvārdyaurgauḥ</p>
            
            <p>sāmāyāmā veghāveghānāghātetvaṃ yenauḥ</p>
            
            <p>yānaṃ yātīti yā, kācicca yā&nbsp;| giraṇaṃ giratīti vākū ca gīḥ&nbsp;| śaraṇaṃ ﻿<span class="pageinfo">[page 294]</span>śīḥ śrṛṇātīti śīḥ&nbsp;| śrayatīti śobhā lakṣmīśca śrīḥ&nbsp;| dhyānaṃ dhyāyatīti
               buddhirdhīḥ&nbsp;| stryeva stṛṇāti mantrākṣaraṃ strī&nbsp;| hrīcchatīti māyā lajjā ca hrīḥ&nbsp;|
               bibhetīti bhayakāmo bhayaṃ ca bhīḥ&nbsp;| jvaro gatirjarā ca jūḥ&nbsp;| mūrcchā mohasamucchrāyayorbandhanaṃ
               ca mūḥ&nbsp;| tvarā hiṃsā tvarate ca tūḥ&nbsp;| sūyate savanaṃ suṣṭhu uśca sūḥ&nbsp;| agre bhāge
               bhāraṃ dhuraṃ vahatīti dhūḥ&nbsp;| pūrī pālanaṃ pūraṇaṃ ca pūḥ&nbsp;| bhūmirbhavanaṃ lokaśca
               bhūḥ&nbsp;| yajñapātraṃ sravatīti sravaṇaṃ sruk&nbsp;| puṣpamālā paṅi‍ktaśca
               sṛjyata iti srak&nbsp;| yogaḥ samādhiḥ samaśca yuk&nbsp;| bhojanaṃ pālanaṃ kauṭilyaṃ ca bhuk
               rogo dīptirbhaṅa‍gaśca ruk&nbsp;| śokaḥ śucitvaṃ dīptiśca śuk&nbsp;| abhilāṣaḥ pipāsā&nbsp;| hiṃsā
               ca tṛṭ&nbsp;| dveṣaḥ śatrubalamabhilāṣaśca dviṭ&nbsp;| śuddhaṃ miśraṇamamiśraṇaṃ ca yut&nbsp;| krodhaḥ
               krudhyatīti rudraśaktiśca krut&nbsp;| cetanā cinoti cayanaṃ ca cit&nbsp;| jñānaṃ sattā vibhavalābhaśca
               vit&nbsp;| mokṣo moho muñcatīti muk&nbsp;| āśā atisarga upadeśaśca dik&nbsp;| krīḍā vijigīṣā vyavahāraśca
               dyūḥ&nbsp;| śrutivākyaṃ vivecanaṃ ca hiṃsā ca ṛk&nbsp;| dṛṣṭirjñānaṃ paśyatīti dṛk&nbsp;| gatirgandhanaṃ
               vikalpaśca vā&nbsp;| lakṣmīrmānaṃ śabdāvayavaśca mā&nbsp;| mṛttikā maraṇaṃ mudnātīti mṛt&nbsp;| kṛntati
               karoti karaṇaṃ ca kṛt&nbsp;| dīptirbhānaṃ bhātīti bhā&nbsp;| śabdaḥ śabdāvayavaśca pratiṣedhaśca
               mā&nbsp;| harṣo moda āmodaśca mut&nbsp;| bubhukṣā kṣutkṣodaśca kṣut&nbsp;| praśnaḥ sukhaṃ kānanaṃ
               ca kā&nbsp;| amatītyamā pīḍārthe 'lakṣmīśabdāvayak‍śca amā&nbsp;| dvāraṃ dvāḥstha upāyaśca dvāḥ&nbsp;|
               svarga ākāśo devanaṃ ca dyauḥ&nbsp;| vāgbhūmirdhenuśca gauḥ&nbsp;| saha ena akāreṇa viṣṇunā
               vartata iti sā lakṣmīḥ&nbsp;| mā mānaṃ&nbsp;| tado rūpaṃ ca sā&nbsp;| pratidānaṃ śabdāvayavaśca sarvanāma
               ca sā&nbsp;| iṣṭā ayata iti śabdāvayavaśca yā&nbsp;| candrakalā mahadarthaśca mā&nbsp;| lakṣmīsaṃbodhanaṃ
               caturthyantaṃ ṣaṣṭhyantaṃ ca me&nbsp;| dhāraṇaṃ poṣaṇaṃ śabdāvayavaśca ve&nbsp;| dhātrī poṣayitrī
               śabdāvayavaśca dhā&nbsp;| śabdāvayavo 'smadartho lakṣmīsaṃbodhanaṃ ca me&nbsp;| pratiṣedhaḥ
               puruṣavācī ﻿<span class="pageinfo">[page 295]</span>śabdāvayavaśca nā&nbsp;| mimīte māteti śabdāvayavaśca mā&nbsp;| tadartho yuṣmadarthaśca lakṣmīsaṃbodhanaṃ
               ca te&nbsp;| yuṣmadartho bhāvapratyayaḥ śabdāvayavaśca tvam&nbsp;| śabdāvayavāsmadarthau ca
               me&nbsp;| jalayānaṃ na vidyate aurdvivacanaṃ yasyāṃ sā advitīyetyarthaḥ śabdāvayavaśca
               nauḥ&nbsp;|
            </p>
            
            <div class="lg">
               <div class="kārikā">
                  <span class="l">padagrāhādyathākāmaṃ kāmadhenuriyaṃ tu naḥ&nbsp;|</span>
                  <span class="l">parārdhānāṃ parārdhāni prasūte ślokatarṇakān&nbsp;|| 124&nbsp;||</span>
                  
               </div>
            </div>
            
            <div class="lg">
               <div class="kārikā">
                  <span class="l">ekākṣarādicchandobhirgatibandhādibhedataḥ&nbsp;|</span>
                  <span class="l">uktānuktāni citrāṇi sarvāṇyeṣā prasūyate&nbsp;|| 125&nbsp;||</span>
                  
               </div>
            </div>
            
            <div class="lg">
               <div class="kārikā">
                  <span class="l">sakṛduccāraṇe cāsyā gacchatyekā vināḍikā&nbsp;|</span>
                  <span class="l">tatṣaṣṭyā nāḍikā tābhiḥ ṣaṣṭyāhorātramṛcchati&nbsp;|| 126&nbsp;||</span>
                  
               </div>
            </div>
            
            <div class="lg">
               <div class="kārikā">
                  <span class="l">praṇavādinamontāni padānyasyā japanti ye&nbsp;|</span>
                  <span class="l">sarvabhāṣāsu vākteṣāmavicchinnā pravartate&nbsp;|| 127&nbsp;||</span>
                  
               </div>
            </div>
            
            <div class="lg">
               <div class="kārikā">
                  <span class="l">siddhairmantrapadaiḥ seyaṃ śāstrāṇyālocya nirmitā&nbsp;|</span>
                  <span class="l">japatāṃ juhvatāṃ devī sarvānkāmānprayacchati&nbsp;|| 128&nbsp;||</span>
                  
               </div>
            </div>
            
            <div class="lg">
               <div class="kārikā">
                  <span class="l">sthitenāgantukaṃ ityādīpsitena vibhājayet&nbsp;|</span>
                  <span class="l">tadbhedāste bhavantyevamanyeṣvapi hi yojayet&nbsp;|| 129&nbsp;||</span>
                  
               </div>
            </div>
            
            <div class="lg">
               <div class="kārikā">
                  <span class="l">duṣkaratvātkaṭhoratvāddurbodhatvādvināvadheḥ&nbsp;|</span>
                  <span class="l">diṅmātraṃ darśitaṃ citre śeṣamūhyaṃ mahātmabhiḥ&nbsp;|| 130&nbsp;||</span>
                  
               </div>
            </div>
            
            <div class="commentary">
               
               <p><b>yā gīriti&nbsp;| padagrahāditi</b>&nbsp;| tathāhi pañcadaśabhyaḥ padebhyaḥ kramavyutkramābhyāṃ navādipadayoge 'ṅa‍gīkriyamāṇe
                  bṛhatījāterārabhya pratijātipāde ye vikalpāstairuttarottaramāhanyamānaiḥ, yadi vā
                  samaste 'pi śloke ṣaṣṭipadebhyaścaturviṃśatyaṣṭāviṃśatyādipadayojanāyāṃ gāyatrījāterārabhya
                  praṃtijātipāde ye vikalpāstaiḥ parārdhebhyaḥ parārdhāni tarṇakāḥ ślokāḥ samutpadyante
                  itīyaṃ parārdhaparārdhadhenuḥ&nbsp;| <b>ekākṣareti</b>&nbsp;| arthatrayapratipādakatvena pratipādaṃ padatraye parikalpyamāne 'nekavidhacchandobhiruktāni
                  caturvyañjanādīnyanuktāni khaṅa‍gaprabhṛtīni sarvacitrāṇyeṣaiva yathākāmaṃ prasūyata
                  ityarthaḥ&nbsp;||
               </p>
               
            </div> 
            ﻿<span class="pageinfo">[page 296]</span>
            
            <div class="lg">
               <div class="kārikā">
                  <span class="l">uktipratyuktimadvākyaṃ vākovākyaṃ vidurbudhāḥ&nbsp;|</span>
                  <span class="l">dvayorvakrostadicchanti bahūnāmapi saṃgame&nbsp;|| 131&nbsp;||</span>
                  
               </div>
            </div>
            
            <div class="lg">
               <div class="kārikā">
                  <span class="l">ṛjūktiratha vakroktirvaiyātyoktistathaiva ca&nbsp;|</span>
                  <span class="l">gūḍhaṃ praśnottaroktī ca citroktiśceti tadbhidā&nbsp;|| 132&nbsp;||</span>
                  
               </div>
            </div>
            
            <p>tāsu ṛjūktirdvidhā&nbsp;| grāmyopanāgarikā ca&nbsp;| grāmyā yathā—</p>
            
            <div class="lg">
               <div class="udāharaṇa">
                  <span class="l">‘jantīmaṇurundhuṃ rucu kuhutuṇḍaüṣṇa uko vihaṃsaṇa homi&nbsp;|</span>
                  <span class="l">mahomi bhāruñcule mellāsato vikiṇaku uvāṇaü ujju akkhu kahahi 345</span>
                  
               </div>
            </div>
            
            <div class="lg">
               <div class="udāharaṇa">
                  <span class="l">
                     <span class="seg">‘vāṇaü ujju māigahilla uaṇṇavi</span>
                     <span class="seg">komahlaṇa u vārijjantu ṇṇaṭṭhāi&nbsp;|</span>
                     </span>
                  <span class="l">
                     <span class="seg">karaï valivaṃ uu ca vakkasa macchalu</span>
                     <span class="seg">ahimuhaṃ hi taruṇihiṃ aacchāsaï dukkam&nbsp;|| 346&nbsp;||’</span>
                     </span>
                  
               </div>
            </div>
            
            <p>seyamubhayato 'pi ṛjunaiva mārgeṇoktipratyuktyoḥ samā pravṛttiritīyamṛjūktirnāma vākovākyam&nbsp;||</p>
            
            <p>saivopanāgarikā yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘bāle, nātha, vimuñca mānini ruṣaṃ, roṣānmayā kiṃ kṛtaṃ,</span>
                     <span class="seg">khedo 'smāsu, na me 'parādhyati bhavān sarve 'parādhā mayi&nbsp;|</span>
                     </span>
                  <span class="l">
                     <span class="seg">tatkiṃ rodiṣi gadgadena vacasā, kasyāgrato rudyate,</span>
                     <span class="seg">nanvetanmama, kā tavāsmi, dayitā, nāsmītyato rudyate&nbsp;|| 347&nbsp;||’</span>
                     </span>
                  
               </div>
            </div>
            
            <p>seyamekataḥ kākvā kuṭile 'tiviṣameyamṛjūktirnāma vākovākyam&nbsp;||</p>
            
            <p>vakroktirdvidhā&nbsp;| nirvyụ̄dhā anirvyụ̄dhā ca&nbsp;| tayornirvyụ̄dhā yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘kiṃ gauri māṃ prati ruṣā nanu gaurahaṃ kiṃ</span>
                     <span class="seg">kupyāmi kāṃ prati mayītyanumānato 'ham&nbsp;|</span>
                     </span><span class="pageinfo">[page 297]</span>
                  <span class="l">
                     <span class="seg">jānāmi satyamanumānata eva sa tva-</span>
                     <span class="seg">mitthaṃ giro giribhuvaḥ kuṭilā jayanti&nbsp;|| 348&nbsp;||’</span>
                     </span>
                  
               </div>
            </div>
            
            <p>seyamāvākyaparisamāpternirvāhānnirvyụ̄dheti vakroktirvākovākyam&nbsp;||</p>
            
            <p>anirvyụ̄dhā yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘keyaṃ mūrdhnyandhakāre timiramiha kutaḥ subhru kāntenduyukte</span>
                     <span class="seg">kāntāpyatraiva kāminnanu bhavati mayā pṛṣṭametāvadeva&nbsp;|</span>
                     </span>
                  <span class="l">
                     <span class="seg">nāhaṃ dvandvaṃ karomi vyapanaya śirasastūrṇamenāmidānī-</span>
                     <span class="seg">mevaṃ prokto bhavānyā prativacanajaḍaḥ pātu vo manmathāriḥ&nbsp;|| 349&nbsp;||’</span>
                     </span>
                  
               </div>
            </div>
            
            <p>seyamanirvāhādanirvyụ̄dheti vakroktirnāma vākovākyam&nbsp;| te ime ubhe api śleṣavakroktirnāma
               vākovākyam&nbsp;||
            </p>
            
            <p>vaiyātyoktirdvidhā&nbsp;| svābhāvikī naimittikī ceti&nbsp;| tayoḥ svābhāvikī yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘nādeyaṃ kimidaṃ jalaṃ ghaṭagataṃ nādeyamevocyate</span>
                     <span class="seg">satyaṃ nāma pibāmi katyapatṛṣaḥ pītena nāmnābhavan&nbsp;|</span>
                     </span>
                  <span class="l">
                     <span class="seg">kiṃ varṇā api santi nāmni rahitaṃ kiṃ tairalaṃ tvaṃ kuto</span>
                     <span class="seg">yasmādeva bhavānbhaginyasi tatastenaiva māṃ bādhase&nbsp;|| 350&nbsp;||’</span>
                     </span>
                  
               </div>
            </div>
            
            <p>atra svairiṇyāḥ sahajādvaiyātyātsvābhāvikīyaṃ vaiyātyoktirnāma vākovākyam&nbsp;||</p>
            
            <p>naimittikī yathā—</p>
            
            <div class="lg">
               <div class="udāharaṇa">
                  <span class="l">‘kuśalaṃ rādhe, sukhito 'si kaṃsa kaṃsaḥ kva nu sā rādhā&nbsp;|</span>
                  <span class="l">iti pārīprativacanairvilakṣahāso harirjayati&nbsp;|| 351&nbsp;||’</span>
                  
               </div>
            </div>
            
            <p>atra gotraskhalite vipakṣanāmnaiva vaiyātyenottaraṃ dattamiti naimittikīyaṃ vaiyātyoktirvākovākyam&nbsp;||</p>
            ﻿<span class="pageinfo">[page 298]</span>
            
            <p>gụ̄dhoktirdvidhā&nbsp;| mukhyā gauṇī ca&nbsp;| tayormukhyā yathā—</p>
            
            <div class="lg">
               <div class="udāharaṇa">
                  <span class="l">‘keśava yamunātīre vyāhṛtavānuṣasi haṃsikāṃ ko 'dya&nbsp;|</span>
                  <span class="l">kāntāvirahabhayāturahṛdayaḥ prāyaḥ priye 'haṃ saḥ&nbsp;|| 352&nbsp;||’</span>
                  
               </div>
            </div>
            
            <p>atra priye haṃsa ityatrāvarṇalope priye ahaṃ sa ityarthasya mukhyayaiva vṛttyā gūḍhatvādiyaṃ
               mukhyā gụ̄dhoktirnāma vākovākyam&nbsp;||
            </p>
            
            <p>gauṇī yathā—</p>
            
            <div class="lg">
               <div class="udāharaṇa">
                  <span class="l">‘nirarthakaṃ janma gataṃ nalinyā yayā na dṛṣṭaṃ tuhināṃśubimbam&nbsp;|</span>
                  <span class="l">utpattirindorapi niṣphalaiva kṛtā vinidrā nalinī na yena&nbsp;|| 353&nbsp;||’</span>
                  
               </div>
            </div>
            
            <p>tāvimau pūrvottarārdhayoranyonyoktyā gūḍhakāmalekhāvitīyaṃ gauṇī gụ̄dhoktirnāma vākovākyam&nbsp;||</p>
            
            <p>praśnottaroktirdvidhā&nbsp;| avidhīyamānahṛdyā pratīyamānahṛdyā ca&nbsp;| tayorādyā yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘kka prasthitāsi karabhoru ghane niśīthe</span>
                     <span class="seg">prāṇeśvaro vasati yatra manaḥpriyo me&nbsp;|</span>
                     </span>
                  <span class="l">
                     <span class="seg">ekākinī vada kathaṃ na bibheṣi bāle</span>
                     <span class="seg">nanvasti puṅkhitaśaro madanaḥ sahāyaḥ&nbsp;|| 354&nbsp;||’</span>
                     </span>
                  
               </div>
            </div>
            
            <p>seyaṃ hṛdgatapraṣṭavyasyaiva spaṣṭamabhidhāyaivābhidhānādabhidhīyamānahṛdyā nāma praśnoktirvākovākyam&nbsp;||</p>
            
            <p>dvitīyā yathā—</p>
            
            <div class="lg">
               <div class="udāharaṇa">
                  <span class="l">‘kiyanmātraṃ jalaṃ vipra jānudaghnaṃ narādhipa&nbsp;|</span>
                  <span class="l">tathāpīyamavasthā te nahi sarve bhavādṛśāḥ&nbsp;|| 355&nbsp;||’</span>
                  
               </div>
            </div>
            
            <p>seyaṃ śabdavidyāvaiśāradyasya hṛdyasya pratīyamānatvātpratīyamānahṛdyapraśnottaroktirvākovākyam&nbsp;||</p>
            ﻿<span class="pageinfo">[page 299]</span>
            
            <p>citroktirdvidhā&nbsp;| citrā vicitrā ca&nbsp;| tayościtrā yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘labhyante yadi vāñchitāni yamunābhāgīrathīsaṃgame</span>
                     <span class="seg">deva preṣyajanastadeṣa bhavato bhartavyatāṃ vāñchati&nbsp;|</span>
                     </span>
                  <span class="l">
                     <span class="seg">nanvetanmaraṇena kiṃ nu maraṇaṃ kāyānmanovicyuti-</span>
                     <span class="seg">rdīrghaṃ jīva manastavāṅghrikamale kāyo 'tra nastiṣṭhati&nbsp;|| 356&nbsp;||’</span>
                     </span>
                  
               </div>
            </div>
            
            <p>tadidaṃ svakalpitoktipratyuktibhyāṃ jīvato 'pi janmāntarāvāptisādhanenāścaryaheturiti
               citrā nāma citroktipratyuktirvākovākyam&nbsp;||
            </p>
            
            <p>dvitīyā yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘ko 'yaṃ bhāmini bhūṣaṇaṃ kitava te śoṇaḥ kathaṃ kuṅkumā-</span>
                     <span class="seg">tkūrpāsāntaritaḥ priye vinimayaḥ paśyāparaṃ kvāsti me&nbsp;|</span>
                     </span>
                  <span class="l">
                     <span class="seg">paśyāmītyabhidhāya sāndrapulako mṛdnanmṛḍānyāḥ stanau</span>
                     <span class="seg">hastena pratinirjitenduravatādda‍yūte hasanvo haraḥ&nbsp;|| 357&nbsp;||’</span>
                     </span>
                  
               </div>
            </div>
            
            <p>atroktipratyuktyoranantaraṃ stanamardanavaicitryādinā parisamāptervicitrasaṃjñamidaṃ
               vākovākyam&nbsp;||
            </p>
            
            <div class="lg">
               <div class="kārikā">
                  <span class="l">prahelikā sakṛtpraśnaḥ sāpi ṣọdhā cyutākṣarā&nbsp;|</span>
                  <span class="l">dattākṣarobhayaṃ muṣṭirbindumatyarthavatyapi&nbsp;|| 133&nbsp;||</span>
                  
               </div>
            </div>
            
            <div class="lg">
               <div class="kārikā">
                  <span class="l">krīḍāgoṣṭhīvinodeṣu tajjñairākīrṇamantraṇe&nbsp;|</span>
                  <span class="l">paravyāmohane cāpi sopayogā prahelikā&nbsp;|| 134&nbsp;||</span>
                  
               </div>
            </div>
            
            <p>tāsu cyutākṣarā yathā—</p>
            
            <div class="lg">
               <div class="udāharaṇa">
                  <span class="l">‘payodharabharākrāntā saṃnamantī pade pade&nbsp;|</span>
                  <span class="l">padamekaṃ na kā yāti yadi hāreṇa varjitā&nbsp;|| 358&nbsp;||’</span>
                  
               </div>
            </div>
            ﻿<span class="pageinfo">[page 300]</span>
            
            <p>atra vihaṅgikā kāhāreṇa varjitā na yātīti vaktavye hāreṇa varjitetyuktam&nbsp;| ataḥ kā
               ityakṣarasya cyutatvāccyutākṣareyam&nbsp;||
            </p>
            
            <p>dattākṣarā yathā—</p>
            
            <div class="lg">
               <div class="udāharaṇa">
                  <span class="l">‘kāntayānugataḥ ko 'yaṃ pīnaskandho madoddhataḥ&nbsp;|</span>
                  <span class="l">mṛgāṇāṃ pṛṣṭhato yāti śambaro rūḍhayauvanaḥ&nbsp;|| 359&nbsp;||’</span>
                  
               </div>
            </div>
            
            <p>atra śabara iti śambara ityanusvārākṣarasya dattatvāddattākṣareyam&nbsp;||</p>
            
            <p>cyutadattākṣarā yathā—</p>
            
            <div class="lg">
               <div class="udāharaṇa">
                  <span class="l">‘vidagdhaḥ saraso rāgī nitambopari saṃsthitaḥ&nbsp;|</span>
                  <span class="l">tanvaṅa‍gyāliṅgitaḥ kaṇṭhe kalaṃ kūjati ko viṭaḥ&nbsp;|| 360&nbsp;||’</span>
                  
               </div>
            </div>
            
            <p>atra viṭa ityasminpade vikāre cyute ghakāre datte ghaṭaḥ kūjatīti dvitīyo 'rtho bhavatīti
               seyaṃ cyutadattākṣarā&nbsp;||
            </p>
            
            <p>akṣaramuṣṭikā yathā—</p>
            
            <div class="lg">
               <div class="udāharaṇa">
                  <span class="l">‘atiḥ atiḥ anmaalaṃ prīdya radya jadya phadya&nbsp;|</span>
                  <span class="l">melā melā melaṃ melaṃ phasa phasa phasa phasa&nbsp;|| 361&nbsp;||’</span>
                  
               </div>
            </div>
            
            <p>seyamakṣarāṇāṃ muṣṭirityakṣaramuṣṭikā&nbsp;| atra pādaśaścatuḥpaṅktilikhitacaturbhirmurajabandhaiḥ
               śloka uttiṣṭhati&nbsp;| tadyathā—
            </p>
            
            <div class="lg">
               <div class="udāharaṇa">
                  <span class="l">‘adya me saphalā prītiradya me saphalā ratiḥ&nbsp;|</span>
                  <span class="l">adya me saphalaṃ janma adya me saphalaṃ phalam&nbsp;|| 362&nbsp;||’</span>
                  
               </div>
            </div>
            
            <p>bindumatī yathā—</p>
            
            <div class="lg">
               <div class="udāharaṇa">
                  <span class="l">‘tavāvavādaḥ pratyabdhi patākā pratisaṅa‍garam&nbsp;|</span>
                  <span class="l">phalaṃ pratyadbhutopāyaṃ yaśāṃsi natu na kvacit&nbsp;|| 363&nbsp;||’</span>
                  
               </div>
            </div>
            ﻿<span class="pageinfo">[page 301]</span>
            
            <p>ityanena ślokenoktārthasya yathāsthitasvarānusvāravisarjanīyasaṃyogasya ślokottarasya
               bindubhireva sūcanākrama iti bindumatī&nbsp;| tadyathā—
            </p>
            
            <div class="lg">
               <div class="udāharaṇa">
                  <span class="l">‘u॰āu॰āāā ṃue ṃue ॰ḥ&nbsp;|</span>
                  <span class="l">ā॰e ā॰e iiḥ ॰॰॰ ॰॰ ī॰ḥ&nbsp;||’</span>
                  
               </div>
            </div>
            
            <p>nirbhedaḥ&nbsp;|</p>
            
            <div class="lg">
               <div class="udāharaṇa">
                  <span class="l">‘udadhāvudadhāvājñā saṃyuge saṃyuge jayaḥ&nbsp;|</span>
                  <span class="l">sāhase sāhase siddhiḥ sarvatra tava kīrtayaḥ&nbsp;|| 364&nbsp;||</span>
                  
               </div>
            </div>
            
            <p>arthaprahelikā yathā—</p>
            
            <div class="lg">
               <div class="udāharaṇa">
                  <span class="l">‘uttaptakāñcanābhāsaṃ saṃdaṣṭadaśanacchadam&nbsp;|</span>
                  <span class="l">sarasaṃ cumbyate hṛṣṭairvṛddhairapi kimujjvalam&nbsp;|| 365&nbsp;||’</span>
                  
               </div>
            </div>
            
            <p>seyamapi sūcitasyaiva pakvāmraphalamityasya vdyarthapadaprayogeṇāvagaterarthaprahelikā&nbsp;||</p>
            
            <div class="lg">
               <div class="kārikā">
                  <span class="l">kriyākārakasaṃbandhe padābhiprāyavastubhiḥ&nbsp;|</span>
                  <span class="l">gopitaiḥ ṣaḍvidhaṃ prāhurgūḍhaṃ gụ̄dhārthavedinaḥ&nbsp;|| 135&nbsp;||</span>
                  
               </div>
            </div>
            
            <p>teṣu kriyāguptaṃ yathā—</p>
            
            <div class="lg">
               <div class="udāharaṇa">
                  <span class="l">‘stanajaghanabharābhirāmamandaṃ gamanamidaṃ madirāruṇekṣaṇāyāḥ&nbsp;|</span>
                  <span class="l">kathamiva sahasā vilokayanto madanaśarajvarajarjarā yuvānaḥ&nbsp;|| 366&nbsp;||’</span>
                  
               </div>
            </div>
            
            <p>atra jaghanabharābhirāmamandaṃ madirekṣaṇāyā gamanamavalokayanto he yuvānaḥ, kathamiva
               yūyaṃ madanaśarajvarajarjarā na stheti kriyāpadasya stanaśabdena jaghanasāṃnidhyādgopitena
               kriyāgūḍhamidam&nbsp;||
            </p>
            
            <p>kārakaguptaṃ yathā—</p>
            
            <div class="lg">
               <div class="udāharaṇa">
                  <span class="l">‘pibataste śarāveṇa vāri kahlāraśītalam&nbsp;|</span>
                  <span class="l">kenemau durvidagdhena hṛdaye viniveśitau&nbsp;|| 367&nbsp;||’</span>
                  
               </div>
            </div>
            
            <p>atra śarāviti karmakārakasya gūḍhatvātkārakagūḍhamidam&nbsp;||</p>﻿<span class="pageinfo">[page 302]</span>
            
            <p>saṃbaṃndhagūḍhaṃ yathā—</p>
            
            <div class="lg">
               <div class="udāharaṇa">
                  <span class="l">‘na mayāgorasābhijñaṃ cetaḥ kasmātprakupyasi&nbsp;|</span>
                  <span class="l">asthānaruditairebhiralamālohitekṣaṇe&nbsp;|| 368&nbsp;||’</span>
                  
               </div>
            </div>
            
            <p>atra na me āgorasābhijñaṃ ceta iti saṃbandhipadasya mayeti tṛtīyābhrāntyā gopitatvādidaṃ
               saṃbandhagūḍham&nbsp;||
            </p>
            
            <p>pādagūḍhaṃ yathā—</p>
            
            <div class="lg">
               <div class="udāharaṇa">
                  <span class="l">‘dyuviyadgāminī tārasaṃrāvavihataśrutiḥ&nbsp;|</span>
                  <span class="l">haimīṣu mālā śuśubhe’ (vidyutāmiva saṃhatiḥ)&nbsp;|| 369&nbsp;||’</span>
                  
               </div>
            </div>
            
            <p>atra pūrvārdhasthitairdvitīyaprathamasaptamapañcamaikādaśanavamatrayodaśaṣoḍaśākṣaraiścaturthapādo
               gūḍha utthāpyaḥ&nbsp;| yathā—‘vidyutāmiva saṃhatiḥ’ iti&nbsp;| idaṃ pādagūḍham&nbsp;||
            </p>
            
            <p>abhiprāyagūḍhaṃ yathā—</p>
            
            <div class="lg">
               <div class="udāharaṇa">
                  <span class="l">‘jaï deareṇa bhaṇiā khaggaṃ ghettūṇa rāulaṃ vacca&nbsp;|</span>
                  <span class="l">tā kiṃ sevaavahue hasiūṇa valoiaṃ saaṇam&nbsp;|| 370&nbsp;||’</span>
                  
               </div>
            </div>
            
            <div class="lg">
               <div class="chāyā">
                  <span class="l">[yadi devareṇa bhaṇitā khaṅa‍ge gṛhītvā rājakulaṃ vraja&nbsp;|</span>
                  <span class="l">tatkiṃ sevakavadhvā hasitvāvalokitaṃ śayanam&nbsp;||]</span>
                  
               </div>
            </div>
            
            <p>atra nirīkṣitamanenātra puruṣāyitalakṣma pādalākṣādikaṃ, tena niyuṅkte māṃ na karmaṇītyabhiprāyeṇa
               vadhvāḥ śayanāvalokanamityabhiprāyagūḍham&nbsp;||
            </p>
            
            <p>vastugūḍhaṃ yathā—</p>
            
            <div class="lg">
               <div class="udāharaṇa">
                  <span class="l">‘pānīyaṃ pātumicchāmi tvattaḥ kamalalocane&nbsp;|</span>
                  <span class="l">yadi dāsyasi necchāmi no dāsyasi pibāmyaham&nbsp;|| 371&nbsp;||’</span>
                  
               </div>
            </div>
            
            <p>atra dāsyasīti dāsīlakṣaṇasya vastuno gūḍhatvādidaṃ vastugūḍham&nbsp;||</p>
            
            <div class="lg">
               <div class="kārikā">
                  <span class="l">yastu paryanuyogasya nirbhedaḥ kriyate padaiḥ&nbsp;|</span>
                  <span class="l">vidagdhagoṣṭhyāṃ vākyairvā taṃ hi praśnottaraṃ viduḥ&nbsp;|| 136&nbsp;||</span>
                  
               </div>
            </div>﻿<span class="pageinfo">[page 303]</span>
            
            <div class="lg">
               <div class="kārikā">
                  <span class="l">antaḥpraśnabahiḥpraśnabahirantaḥsamāhvayaiḥ&nbsp;|</span>
                  <span class="l">jātipṛṣṭottarābhikhyaiḥ praśnaistadapi ṣaḍa‍vidham&nbsp;|| 137&nbsp;||</span>
                  
               </div>
            </div>
            
            <p>teṣvantaḥpraśnaṃ yathā—</p>
            
            <div class="lg">
               <div class="udāharaṇa">
                  <span class="l">‘kāhamasmi guhā vakti praśne 'muṣminkimuttaram&nbsp;|</span>
                  <span class="l">kathamuktaṃ na jānāsi kadarthayasi yatsakhe&nbsp;|| 372&nbsp;||’</span>
                  
               </div>
            </div>
            
            <p>atra ‘kadarthayasi’ iti padaṃ kathamuktaṃ rephayakārayuktaṃ darthayasīti, ato vākyāntare
               praśnottarasyoktatvādantaḥpraśnamidam&nbsp;||
            </p>
            
            <p>bahiḥpraśnaṃ yathā—</p>
            
            <div class="lg">
               <div class="udāharaṇa">
                  <span class="l">‘bhadra māṇavakākhyāhi kīdṛśaḥ khalu te pitā&nbsp;|</span>
                  <span class="l">velāndolitakallolaḥ kīdṛśaśca mahodadhiḥ&nbsp;|| 373&nbsp;||’</span>
                  
               </div>
            </div>
            
            <p>atra ‘majjanmakaraḥ’ ityasyottarasya praśnādbahiruktatvādbahiḥpraśnamidam&nbsp;||</p>
            
            <p>bahirantaḥpraśnaṃ yathā—</p>
            
            <div class="lg">
               <div class="udāharaṇa">
                  <span class="l">‘subhadrāṃ ka upāyaṃsta praśne 'muṣminya uttaraḥ&nbsp;|</span>
                  <span class="l">sa kīdṛkkapimācaṣṭe vyomni pūrṇasthitiḥ kutaḥ&nbsp;|| 374&nbsp;||’</span>
                  
               </div>
            </div>
            
            <p>atra ‘vāyutaḥ’ ityuttareṇa praśnādbahiruktena vāyuto naro vānaro bhavati, subhadropayantāpyucyate&nbsp;|
               tenaitadbahirantaḥpraśnaṃ bhavati&nbsp;||
            </p>
            
            <p>jātipraśnaṃ yathā—</p>
            
            <div class="lg">
               <div class="udāharaṇa">
                  <span class="l">‘kīdṛśā bhūmibhāgena rājā snāto 'numīyate&nbsp;|</span>
                  <span class="l">prāṅa‍gaṇaṃ kurutetyuktāḥ kimāhustadanicchavaḥ&nbsp;|| 375&nbsp;||</span>
                  
               </div>
            </div>
            
            <p>'haimavāra karañjinā’ ‘nājiraṃ karavāmahai’ ityuttarābhyāṃ gatapratyāgatābhyāṃ praśnottarajātirabhidhīyate&nbsp;|
               tena jātipraśnamidam&nbsp;||
            </p>
            
            <p>pṛṣṭapraśnaṃ yathā—</p>
            
            <div class="lg">
               <div class="udāharaṇa">
                  <span class="l">‘ko so joaṇavāo ko daṇḍāṇaṃ duve sahassāiṃ&nbsp;|</span>
                  <span class="l">kā kālī kā madhurā kiṃ śukapṛthukānanacchāyam&nbsp;|| 376&nbsp;||’</span>
                  
               </div>
            </div>﻿<span class="pageinfo">[page 304]</span>
            
            <p>atra ya eva praśnāḥ kaḥ sa yojanapādaḥ kaḥ sa yo daṇḍānāṃ dve sahasre ityādayaḥ ta
               eva ‘krośo yojanapādaḥ’ ‘kodaṇḍānāṃ dve sahasre’ ityādīnyuttarāṇi bhavanti&nbsp;| evaṃ
               ‘kā kālī kā madhurā kiṃ śukapṛthukānanacchāyam’ ityuttaraṃ kimabhihitaśeṣasya praṣṭavyamiti
               pṛṣṭapraśnam&nbsp;||
            </p>
            
            <p>uttarapraśnaṃ yathā—</p>
            
            <div class="lg">
               <div class="udāharaṇa">
                  <span class="l">‘kiṃ vasantasamaye vanabhakṣaḥ pṛṣṭavānsa pṛthulomavilekhaḥ&nbsp;|</span>
                  <span class="l">uttaraṃ ca kimavāpaturetau kānanādatimirādapi kālī&nbsp;|| 377&nbsp;||’</span>
                  
               </div>
            </div>
            
            <p>atra praśnasya he kānanāda he timirāda pikālītyetadevottaraṃ bhavatītyuttarapraśnamidam&nbsp;||</p>
            
            <div class="lg">
               <div class="kārikā">
                  <span class="l">yadvidhau ca niṣedhe ca vyutpattereva kāraṇam&nbsp;|</span>
                  <span class="l">tadadhyeyaṃ vidustena lokayātrā pravartate&nbsp;|| 138&nbsp;||</span>
                  
               </div>
            </div>
            
            <div class="lg">
               <div class="kārikā">
                  <span class="l">kāvyaṃ śāstretihāsau ca kāvyaśāstraṃ tathaiva ca&nbsp;|</span>
                  <span class="l">kāvyetihāsaḥ śāstretihāsastadapi ṣaḍa‍vidham&nbsp;|| 139&nbsp;||</span>
                  
               </div>
            </div>
            
            <p>teṣu kāvyaṃ yathā—</p>
            
            <div class="lg">
               <div class="udāharaṇa">
                  <span class="l">‘yadi smarāmi tāṃ tanvīṃ jīvitāśā kuto mama&nbsp;|</span>
                  <span class="l">atha vismṛtya jīvāmi jīvitavyasanena kim&nbsp;|| 378&nbsp;||’</span>
                  
               </div>
            </div>
            
            <p>tadidamuktiprādhānyātkāvyamityucyate&nbsp;||</p>
            
            <p>śāstraṃ yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘snigdhonnatāgratanutāmranakhau kumāryāḥ</span>
                     <span class="seg">pādau samopacitacārunigūḍhagulphau&nbsp;|</span>
                     </span>
                  <span class="l">
                     <span class="seg">śliṣṭāṅa‍gulī kamalakāntitalau ca yasyā-</span>
                     <span class="seg">stāmudvahedyadi bhuvo 'dhipatitvamicchet&nbsp;|| 379&nbsp;||’</span>
                     </span>
                  
               </div>
            </div>
            
            <p>atra snigdhatvādeḥ śabdasya prādhānyamiti śāsanācchāstramidam&nbsp;||</p>﻿<span class="pageinfo">[page 305]</span>
            
            <p>itihāso yathā—</p>
            
            <div class="lg">
               <div class="udāharaṇa">
                  <span class="l">‘hiraṇyakaśipurdaityo yāṃ yāṃ smitvāpyudaikṣata&nbsp;|</span>
                  <span class="l">bhayābhdrāntaiḥ suraiścakre tasyai tasyai diśe namaḥ&nbsp;|| 380&nbsp;||’</span>
                  
               </div>
            </div>
            
            <p>so 'yamatītārthaprādhānyāditihāsaḥ&nbsp;||</p>
            
            <p>kāvyaśāstraṃ yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘nāndīpadāni ratanāṭakavighnaśāntā-</span>
                     <span class="seg">vājñākṣarāṇi paramāṇyathavā smarasya&nbsp;|</span>
                     </span>
                  <span class="l">
                     <span class="seg">daṣṭe 'dhare praṇayinā vidhutāgrapāṇi</span>
                     <span class="seg">sītkāraśuṣkaruditāni jayanti nāryāḥ&nbsp;|| 381&nbsp;||’</span>
                     </span>
                  
               </div>
            </div>
            
            <p>atra kāvyena śāstramabhihitamitīdaṃ kāvyaśāstram&nbsp;||</p>
            
            <p>kāvyetihāso yathā—</p>
            
            <div class="lg">
               <div class="udāharaṇa">
                  <span class="l">‘sa saṃcariṣṇurbhuvanāntareṣu yāṃ yadṛcchayāśiśrayadāśrayaḥ śriyām&nbsp;|</span>
                  <span class="l">akāri tasmai mukuṭopalaskhalatkaraistrisandhyaṃ tridaśairdiśe namaḥ 382’</span>
                  
               </div>
            </div>
            
            <p>atra prāguktasyaivetihāsārthasya kāvyenābhidhānātkāvyetihāso 'yam&nbsp;||</p>
            
            <p>śāstretihāso yathā—</p>
            
            <div class="lg">
               <div class="udāharaṇa">
                  <span class="l">‘dharme cārthe ca kāme ca mokṣe ca bharatarṣabha&nbsp;|</span>
                  <span class="l">yadihāsti tadanyatra yannehāsti na tatkvacit&nbsp;|| 383&nbsp;||’</span>
                  
               </div>
            </div>
            
            <p>atra dharmārthakāmamokṣāṇāmitihāsaniveśitatvādayaṃ śāstretihāsaḥ&nbsp;||</p>
            
            <div class="lg">
               <div class="kārikā">
                  <span class="l">śravyaṃ tatkāvyamāhuryannekṣyate nābhidhīyate&nbsp;|</span>
                  <span class="l">śrotrayoreva sukhadaṃ bhavettadapi ṣaḍa‍vidham&nbsp;|| 140&nbsp;||</span>
                  
               </div>
            </div>
            
            <div class="lg">
               <div class="kārikā">
                  <span class="l">āśīrnāndī namaskāro vastunirdeśa ityapi&nbsp;|</span>
                  <span class="l">ākṣiptikā dhruvā ceti śeṣo dhyeyaṃ bhaviṣyati&nbsp;|| 141&nbsp;||</span>
                  
               </div>
            </div>
            ﻿<span class="pageinfo">[page 306]</span>
            
            <p>tatrāśīryathā—</p>
            
            <div class="lg">
               <div class="udāharaṇa">
                  <span class="l">‘bhūyādvaḥ śreyase devaḥ pārvatīdayito haraḥ&nbsp;|</span>
                  <span class="l">pātu vaḥ paramaṃ jyotiravāṅmanasagocaraḥ&nbsp;|| 384&nbsp;||’</span>
                  
               </div>
            </div>
            
            <p>atrāśaṃsāyāṃ liṅ loṭ ca&nbsp;| tadidaṃ vākyadvayamāśīḥ&nbsp;||</p>
            
            <p>nāndī yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘bhaddaṃ bhodu sarassaīa kaïṇo ṇandantu vāsāiṇo</span>
                     <span class="seg">aṇṇāṇaṃ pi paraṃ paaṭṭhadu varā vāṇī chaïllappiā&nbsp;|</span>
                     </span>
                  <span class="l">
                     <span class="seg">vacchobhī taha māahī phuradu ṇo sā kiṃ a pañcāliā</span>
                     <span class="seg">rīdīyo vilihantu kavvakusalā joṇhaṃ caorā via 385</span>
                     </span>
                  
               </div>
            </div>
            
            <div class="lg">
               <div class="chāyā">
                  <span class="l">
                     <span class="seg">[bhadraṃ bhavatu sarasvatyāḥ kavayo nandantu vyāsādayaḥ,</span>
                     <span class="seg">anyeṣāmapi paraṃ pravartatāṃ varā vāṇīvidagdhapriyā&nbsp;|</span>
                     </span>
                  <span class="l">
                     <span class="seg">vaidarbhī tathā māgadhī sphuratu naḥ sā kiṃ ca pāñcālikā</span>
                     <span class="seg">rītikā vilihantu kāvyakuśalā jyotsnāṃ cakorā iva&nbsp;||]</span>
                     </span>
                  
               </div>
            </div>
            
            <p>seyaṃ raṅa‍gamaṅa‍galāntaṃ svastyayanaṃ nāndī&nbsp;||</p>
            
            <p>namaskṛtiryathā—</p>
            
            <div class="lg">
               <div class="udāharaṇa">
                  <span class="l">‘jayati brahmabhūḥ śaṃbhurvandemahi maheśvaram&nbsp;|</span>
                  <span class="l">idaṃ gurubhyaḥ pūrvebhyo namovākaṃ praśāsmahe&nbsp;|| 386&nbsp;||’</span>
                  
               </div>
            </div>
            
            <p>seyaṃ stutirnamaskriyā ca namaskṛtireva bhavati&nbsp;||</p>
            
            <p>vastunirdeśo yathā—</p>
            
            <div class="lg">
               <div class="udāharaṇa">
                  <span class="l">‘astyuddāmajaṭābhārabhrāntagaṅa‍gāmbuśekharaḥ&nbsp;|</span>
                  <span class="l">ādidevo haro nāma sṛṣṭisaṃhārakāraṇam&nbsp;|| 387&nbsp;||’</span>
                  
               </div>
            </div>
            
            <p>so 'yaṃ kathāśarīravyāpino vastuno nāyakasya nirdeśo vastunirdeśaḥ&nbsp;||</p>
            ﻿<span class="pageinfo">[page 307]</span><p>ākṣiptikā yathā—</p>
            
            <div class="lg">
               <div class="udāharaṇa">
                  <span class="l">‘paapīḍiamahisāsuradehehiṃ bhuaṇabhaaluāvasasilehiṃ&nbsp;|</span>
                  <span class="l">surasuhadettavaliadhavalacchihiṃ jaaï sahāsaṃ vaaṇu mahalacchihiṃ 388</span>
                  
               </div>
            </div>
            
            <div class="lg">
               <div class="chāyā">
                  <span class="l">[padapīḍitamahiṣāsuradehairbhuvanabhayalāvakaśaśilekhaiḥ&nbsp;|</span>
                  <span class="l">surasukhadātṛvalitadhavalākṣairjayati sahāsaṃ vadanaṃ mahālakṣmyāḥ&nbsp;||]</span>
                  
               </div>
            </div>
            
            <p>seyamabhidhitsitarāgaviśeṣaprayogamātraphalaṃ vacanamākṣiptikā&nbsp;||</p>
            
            <p>dhruvā yathā—</p>
            
            <div class="lg">
               <div class="udāharaṇa">
                  <span class="l">‘ma avahaṇimittaṇiggaamaïndasuṇṇaṃ guhaṃ ṇieūṇa&nbsp;|</span>
                  <span class="l">laddhāvasaro gahiuṇa mottiāiṃ gao vāho&nbsp;|| 389&nbsp;||’</span>
                  
               </div>
            </div>
            
            <div class="lg">
               <div class="chāyā">
                  <span class="l">[mṛgavadhanimittanirgatamṛgendraśūnyāṃ guhāṃ nirūpya&nbsp;|</span>
                  <span class="l">labdhāvasaro gṛhītvā mauktikāni gato vyādhaḥ&nbsp;||]</span>
                  
               </div>
            </div>
            
            <p>seyaṃ pātrapraveśarasānusandhānādiprayojanā dhruvā&nbsp;||</p>
            
            <div class="lg">
               <div class="kārikā">
                  <span class="l">yadāṅa‍gikaikanirvartyamujjhitaṃ vācikādibhiḥ&nbsp;|</span>
                  <span class="l">nartakairabhidhīyeta prekṣaṇākṣveḍikādi tat&nbsp;|| 142&nbsp;||</span>
                  
               </div>
            </div>
            
            <div class="lg">
               <div class="kārikā">
                  <span class="l">tallāsyaṃ tāṇḍavaṃ caiva chalikaṃ saṃpayā saha&nbsp;|</span>
                  <span class="l">hallīsakaṃ ca rāsaṃ ca ṣaṭprakāraṃ pracakṣate&nbsp;|| 143&nbsp;||</span>
                  
               </div>
            </div>
            
            <p>teṣu lāsyaṃ yathā—</p>
            
            <div class="lg">
               <div class="udāharaṇa">
                  <span class="l">‘ucciu vālīyia panthahiṃ jantaü&nbsp;|</span>
                  <span class="l">pekkhami hatthaṃ hoi jaï loaṇavantaü&nbsp;|| 390&nbsp;||’</span>
                  
               </div>
            </div>
            
            <div class="lg">
               <div class="chāyā">
                  <span class="l">[uccā pāliḥ priyaḥ pathā yāti&nbsp;|</span>
                  <span class="l">prekṣe hastaṃ bhavati yadi locanavān&nbsp;||]</span>
                  
               </div>
            </div>
            
            <p>tadidaṃ śṛṅa‍gārarasapradhānatvāllāsyam&nbsp;||</p>
            ﻿<span class="pageinfo">[page 308]</span>
            
            <p>tāṇḍavaṃ yathā—</p>
            
            <div class="lg">
               <div class="udāharaṇa">
                  <span class="l">‘suavahavaïaraṇisuṇia dāruṇurosavisaṭṭhapahāraruhirāruṇu&nbsp;|</span>
                  <span class="l">jaliu jāṇaï ṇaru riusantāvaṇu aṇalasariccha jaï hoi mahāraṇu 391’</span>
                  
               </div>
            </div>
            
            <div class="lg">
               <div class="chāyā">
                  <span class="l">[sutavadhavyatikaraṃ niśamya dāruṇaroṣavisṛṣṭaprahārarudhirāruṇaḥ&nbsp;|</span>
                  <span class="l">jvalito jāyate naro ripusaṃtāpano 'nalasadṛśo yadi bhavati mahāraṇaḥ&nbsp;||]</span>
                  
               </div>
            </div>
            
            <p>idaṃ vīrarasapradhānatvāttāṇḍavam&nbsp;||</p>
            
            <p>chalikaṃ yathā—</p>
            
            <div class="lg">
               <div class="udāharaṇa">
                  <span class="l">‘ṇisuṇiu pacchā tturaaraü bhuṇḍi hiṃsi hasanti&nbsp;|</span>
                  <span class="l">ṇiakantaṃ ḍāḍhajualehiṃ puṇu puṇu ṇa a balanti&nbsp;|| 392&nbsp;||’</span>
                  
               </div>
            </div>
            
            <div class="lg">
               <div class="chāyā">
                  <span class="l">[niśamya paścātturagaravaṃ śūkarī hiṃsārthaṃ hasati&nbsp;|</span>
                  <span class="l">nijakāntaṃ daṃṣṭrāyugalena punaḥ punarna ca daśati&nbsp;||]</span>
                  
               </div>
            </div>
            
            <p>idaṃ tu śṛṅa‍gāravīrarasapradhānatvācchalikam&nbsp;||</p>
            
            <p>sampā yathā—</p>
            
            <div class="lg">
               <div class="udāharaṇa">
                  <span class="l">‘vīhesi harimuhi avi hohi maṃ gale lehi saï&nbsp;|</span>
                  <span class="l">kandaï riṭṭāsuramāriu kaṇṭhavaliu ṇa paï&nbsp;|| 393&nbsp;||’</span>
                  
               </div>
            </div>
            
            <div class="lg">
               <div class="chāyā">
                  <span class="l">[vibheṣi harimukhi api bhava māṃ ca gale gṛhāṇa sadā&nbsp;|</span>
                  <span class="l">krandati riṣṭāsuramāritaḥ kaṇṭhavalito na patiḥ&nbsp;||]</span>
                  
               </div>
            </div>
            
            <p>tadidaṃ chalikameva kinnaraviṣayaṃ sampā&nbsp;||</p>
            
            <p>hallīsakaṃ yathā—</p>
            
            <div class="lg">
               <div class="udāharaṇa">
                  <span class="l">‘candaṇadhūsaraaṃ āhulialoaṇaaṃ hāsaparammuhaaṃ ṇīsāsakilāliam&nbsp;|</span>
                  <span class="l">dummaṇadummaṇaaṃ saṅa‍kāmiamaṇḍaṇaaṃ māṇiṇiāṇaṇaaṃ kiṃtuhmakaraṭṭhiaam</span>
                  
               </div>
            </div>
            
            <div class="lg">
               <div class="chāyā">
                  <span class="l">[candanadhūsaramākulitalocanaṃ hāsaparāṅa‍mukhaṃ niśvāsikleśitam&nbsp;|</span>
                  <span class="l">durmanasāṃ durmanaskaṃ saṃkrāmitamaṇḍanaṃ māninyānanaṃ kiṃ tava karasthitam&nbsp;||]</span>
                  
               </div>
            </div>
            ﻿<span class="pageinfo">[page 309]</span>
            
            <div class="lg">
               <div class="kārikā">
                  <span class="l">maṇḍalena tu yatstrīṇāṃ nṛtyaṃ hallīsakaṃ tu tat&nbsp;|</span>
                  <span class="l">tatra netā bhavedeko gopastrīṇāṃ hariryathā&nbsp;|| 156&nbsp;||</span>
                  
               </div>
            </div>
            
            <p>hallīsakamidam&nbsp;||</p>
            
            <p>rāso yathā—</p>
            
            <div class="lg">
               <div class="udāharaṇa">
                  <span class="l">‘aï dummaṇaā ajja kiṇo pucchāmi tumam&nbsp;|</span>
                  <span class="l">jeṇa jivijjaï jeṇa vilāso palihijjaï kīsa jaṇo 395</span>
                  
               </div>
            </div>
            
            <div class="lg">
               <div class="chāyā">
                  <span class="l">[ayi durmanaska adya kiṃ no pṛcchāmi tvām&nbsp;|</span>
                  <span class="l">yena jīvyate yena vilāsaḥ parihriyate kimiti janaḥ&nbsp;||]</span>
                  
               </div>
            </div>
            
            <p>tadidaṃ hallīsakameva tālabandhaviśeṣayuktaṃ rāsa evetyucyate&nbsp;||</p>
            
            <div class="lg">
               <div class="kārikā">
                  <span class="l">aṅa‍gavāksatvajāhāryaḥ sāmānyaścitra ityamī&nbsp;|</span>
                  <span class="l">ṣaṭ citrābhinayāstadvadabhineyaṃ vaco viduḥ&nbsp;|| 157&nbsp;||</span>
                  
               </div>
            </div>
            
            <p>teṣvāṅa‍gikābhinayavadyathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘dordaṇḍāḥ kva dhṛtāṅa‍gadāḥ kva nu śirānaddhau bhujau dvāvimau</span>
                     <span class="seg">vakrāṇi kva nu kāntimanti balimatkvedaṃ mamaikaṃ mukham&nbsp;|</span>
                     </span>
                  <span class="l">
                     <span class="seg">vācastāḥ kva jitārṇavadhvanighanāḥ kvāyaṃ vacaḥsaṃyamo</span>
                     <span class="seg">helākampitabhūdharaḥ kva caraṇanyāsaḥ kva mandā gatiḥ 396’</span>
                     </span>
                  
               </div>
            </div>
            
            <p>atrāṅa‍gikābhinayānāṃ pratipāditatvādidamāṅa‍gikābhinayam&nbsp;||</p>
            
            <p>vācikābhinayavadyathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘durvārāṃ madanaśaravyathāṃ vahantyā</span>
                     <span class="seg">tanvaṅa‍gyā yadabhihitaṃ puraḥ sakhīnām&nbsp;|</span>
                     </span>
                  <span class="l">
                     <span class="seg">tadbha‌ūyaḥ śiśuśukaśārikābhiruktaṃ</span>
                     <span class="seg">dhanyānāṃ śravaṇapathātithitvameti&nbsp;|| 397&nbsp;||’</span>
                     </span>
                  
               </div>
            </div>
            
            <p>atra vācikābhinayapratipādanādidaṃ vācikābhinayam&nbsp;||</p>
            ﻿<span class="pageinfo">[page 310]</span>
            
            <p>sāttvikābhinayavadyathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘vāraṃvāraṃ tirayati dṛśorudgamaṃ bāṣpapūra-</span>
                     <span class="seg">statsaṃkalpopahitajaḍima stambhamabhyeti gātram&nbsp;|</span>
                     </span>
                  <span class="l">
                     <span class="seg">sadyaḥ svidyannayamaviratotkampalolāṅa‍gulīkaḥ</span>
                     <span class="seg">pāṇirlekhāvidhiṣu nitarāṃ vartate kiṃ karomi&nbsp;|| 398&nbsp;||’</span>
                     </span>
                  
               </div>
            </div>
            
            <p>atra bāṣpajāḍyastambhasvedakampānāṃ pratipāditatvādidaṃ sāttvikābhinayam&nbsp;||</p>
            
            <p>āhāryābhinayavadyathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘cūḍācumbitakaṅa‍kapattramabhitastūṇīdvayaṃ pṛṣṭhato</span>
                     <span class="seg">bhasmastokapavitralāñchanamuro dhatte tvacaṃ raukhīm&nbsp;|</span>
                     </span>
                  <span class="l">
                     <span class="seg">maurvyā mekhalayā niyantritamadho vāsaśca māñjiṣṭhakaṃ</span>
                     <span class="seg">pāṇau kārmukamakṣasūtravalaye daṇḍo 'paraḥ paippalaḥ&nbsp;|| 399&nbsp;||’</span>
                     </span>
                  
               </div>
            </div>
            
            <p>atrāhāryābhinayānāṃ pratipāditatvādidamāhāryābhinayam&nbsp;||</p>
            
            <p>sāmānyābhinayavadyathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘rāhoścandrakalāmivānanacarīṃ daivātsamāsādya me</span>
                     <span class="seg">dasyorasya kṛpāṇapātaviṣayādācchindataḥ preyasīm&nbsp;|</span>
                     </span>
                  <span class="l">
                     <span class="seg">ātaṅa‍kādvikalaṃ drutaṃ karuṇayā vikṣobhitaṃ vismayā-</span>
                     <span class="seg">tkrodhena jvalitaṃ mudā vikasitaṃ cetaḥ kathaṃ vartatām 400’&gt;</span>
                     </span>
                  
               </div>
            </div>
            
            <p>atra caturṇāmabhinayānāṃ prayogādidaṃ sāmānyābhinayam&nbsp;||</p>
            
            <p>citrābhinayavadyathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘vyatikara iva bhīmastāmaso vaidyutaśca</span>
                     <span class="seg">kṣaṇamupahatacakṣurvṛttirudbhūya śāntaḥ&nbsp;|</span>
                     </span>
                  <span class="l">
                     <span class="seg">kathamiha na vayasyastatkimetatkimanya-</span>
                     <span class="seg">tprabhavati hi mahimnā svena yogeśvarīyam&nbsp;|| 401&nbsp;||’</span>
                     </span>
                  
               </div>
            </div>﻿<span class="pageinfo">[page 311]</span>
            
            <p>atra hastādhyāyapadādhyāyayoḥ kathitatvāccitrābhiyaṃmidam&nbsp;||</p>
            
            <div class="lg">
               <div class="kārikā">
                  <span class="l">catasro viṃśatiścaitāḥ śabdālaṃkārajātayaḥ&nbsp;|</span>
                  <span class="l">śabdasaṃdarbhamātreṇa hṛdayaṃ hartumīśate&nbsp;|| 158&nbsp;||</span>
                  
               </div>
            </div>
            
            
            <div class="trailer">
               
               <p>iti śrīrājādhirāja<b>bhojadeve</b>naviracite <b>sarasvatīkaṇṭhābharaṇanāmni</b> alaṃkāraśāstre 'laṃkāranirūpaṇaṃ nāma dvitīyaḥ paricchedaḥ&nbsp;|
               </p>
               
            </div>
            
            
         </div> 
         
         
         
         
      </div>
   </body>
</html>