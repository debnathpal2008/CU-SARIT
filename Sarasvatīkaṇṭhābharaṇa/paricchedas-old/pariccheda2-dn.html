<!DOCTYPE html
  PUBLIC "-//W3C//DTD HTML 4.01//EN" "http://www.w3.org/TR/html4/strict.dtd">
<html xmlns:fn="http://www.w3.org/2005/xpath-functions" encodingxmlns="http://www.w3.org/1999/xhtml" xml:lang="en">
   <head>
      <meta http-equiv="Content-Type" content="text/html; charset=utf-8">
      <link rel="stylesheet" type="text/css" href="bhoja-html.css">
      <title>Sarasvatīkaṇṭhābharaṇa, Pariccheda 2</title><script type="text/javascript">
    
    function toggle(id) {
       var e = document.getElementById(id);
       if(e.style.display == 'block')
          e.style.display = 'none';
       else
          e.style.display = 'block';
    }
// qTip - CSS Tool Tips - by Craig Erskine
// http://qrayg.com
//
// Multi-tag support by James Crooke
// http://www.cj-design.com
//
// Inspired by code from Travis Beckham
// http://www.squidfingers.com | http://www.podlob.com
//
// Copyright (c) 2006 Craig Erskine
// Permission is granted to copy, distribute and/or modify this document
// under the terms of the GNU Free Documentation License, Version 1.3
// or any later version published by the Free Software Foundation;
// with no Invariant Sections, no Front-Cover Texts, and no Back-Cover Texts.
// A copy of the license is included in the section entitled "GNU
// Free Documentation License".

var qTipTag = "a,label,input"; //Which tag do you want to qTip-ize? Keep it lowercase!//
var qTipX = 0; //This is qTip's X offset//
var qTipY = 15; //This is qTip's Y offset//

//There's No need to edit anything below this line//
tooltip = {
  name : "qTip",
  offsetX : qTipX,
  offsetY : qTipY,
  tip : null
}

tooltip.init = function () {
	var tipNameSpaceURI = "http://www.w3.org/1999/xhtml";
	if(!tipContainerID){ var tipContainerID = "qTip";}
	var tipContainer = document.getElementById(tipContainerID);

	if(!tipContainer) {
	  tipContainer = document.createElementNS ? document.createElementNS(tipNameSpaceURI, "div") : document.createElement("div");
		tipContainer.setAttribute("id", tipContainerID);
	  document.getElementsByTagName("body").item(0).appendChild(tipContainer);
	}

	if (!document.getElementById) return;
	this.tip = document.getElementById (this.name);
	if (this.tip) document.onmousemove = function (evt) {tooltip.move (evt)};

	var a, sTitle, elements;
	
	var elementList = qTipTag.split(",");
	for(var j = 0; j < elementList.length; j++)
	{	
		elements = document.getElementsByTagName(elementList[j]);
		if(elements)
		{
			for (var i = 0; i < elements.length; i ++)
			{
				a = elements[i];
				sTitle = a.getAttribute("title");				
				if(sTitle)
				{
					a.setAttribute("tiptitle", sTitle);
					a.removeAttribute("title");
					a.removeAttribute("alt");
					a.onmouseover = function() {tooltip.show(this.getAttribute('tiptitle'))};
					a.onmouseout = function() {tooltip.hide()};
				}
			}
		}
	}
}

tooltip.move = function (evt) {
	var x=0, y=0;
	if (document.all) {//IE
		x = (document.documentElement && document.documentElement.scrollLeft) ? document.documentElement.scrollLeft : document.body.scrollLeft;
		y = (document.documentElement && document.documentElement.scrollTop) ? document.documentElement.scrollTop : document.body.scrollTop;
		x += window.event.clientX;
		y += window.event.clientY;
		
	} else {//Good Browsers
		x = evt.pageX;
		y = evt.pageY;
	}
	this.tip.style.left = (x + this.offsetX) + "px";
	this.tip.style.top = (y + this.offsetY) + "px";
}

tooltip.show = function (text) {
	if (!this.tip) return;
	this.tip.innerHTML = text;
	this.tip.style.display = "block";
}

tooltip.hide = function () {
	if (!this.tip) return;
	this.tip.innerHTML = "";
	this.tip.style.display = "none";
}

window.onload = function () {
	tooltip.init ();
}
    
    </script></head>
   <body>
      <div id="container" class="hyphenate">
         
         
         
         
         ﻿
         
         <div class="pariccheda">
            
            <span class="pageinfo">[page 140]</span>
            
            
            <div class="head">
               
               <p>द्वितीयः परिच्छेदः&nbsp;।</p>
               
            </div>
            
            
            <div class="commentary">
               
               <div class="lg">
                  <div class=""><span class="l">क्षेत्रमध्यं विशालाक्षी यस्याधिवसति प्रिया&nbsp;।</span>
                     <span class="l">अविमुक्तप्रतिष्ठाय तस्मै कामद्रुहे नमः&nbsp;॥</span>
                     
                  </div>
               </div>
               
               <div class="lg">
                  <div class=""><span class="l">आद्यं स्फुरतु वाग्देव्याः कण्ठाभरणकौतुकम्&nbsp;।</span>
                     <span class="l">मयि प्रह्वमनोवृत्तौ तन्वाने रत्नदर्पणम्&nbsp;॥</span>
                     
                  </div>
               </div>
               
               <p>एवं दोषगुणेषु निर्णीतेष्वलंकाराः प्राप्तावसरास्तत्रालंकारसामान्यलक्षणमाद्यपरिच्छेदे
                  तद्विभागं दर्शयन्परिच्छेदत्रयं संगमयति—
               </p>
               
            </div> 
            
            <div class="lg">
               <div class="kārikā">
                  <span class="l">शब्दार्थोभयसंज्ञाभिरलंकारान्कवीश्वराः&nbsp;।</span>
                  <span class="l">बाह्यानाभ्यन्तरान्बाह्याभ्यन्तरांश्चानुशासति&nbsp;॥ १&nbsp;॥</span>
                  
               </div>
            </div>
            
            <div class="commentary">
               
               <p><b>शब्दार्थोभयसंज्ञाभिरिति</b>&nbsp;। इत्थंभूतलक्षणे तृतीया&nbsp;। मध्यमपदलोपीसमासः&nbsp;। तेन शब्दालंकारार्थालंकारोभयालंकारसंज्ञाभिरित्यर्थः&nbsp;।
                  गुणप्रस्तावे बाह्यत्वादिकं विवृतं शब्दोऽवच्छेदकतया प्रथमप्रतिसंधेयभावेन च शरीरस्थानीयो
                  बाह्यस्ततस्तदाश्रया अलंकारा अपि बाह्याः&nbsp;। अर्थो विच्छेद्यतया पश्चादनुसंधेयतया चात्मतुल्य
                  आभ्यन्तरस्तेन तदाश्रया अलंकारा अप्याभ्यन्तराः&nbsp;। एतेन बाह्याभ्यन्तरा व्याख्याताः&nbsp;।
                  आश्रयाश्रयिभावश्च यथातथोक्तमेव&nbsp;। उभयालंकारेषु योगस्य प्रायिकत्वमाश्रित्य कवीश्वराणामनुशासनमुक्तम्&nbsp;।
                  एतद्विवेचयिष्यते चतुर्थारम्भे&nbsp;॥
               </p>
               
            </div> 
            <span class="pageinfo">[page 141]</span>
            
            <p>शब्दालंकारसामान्यलक्षणमाह—</p>
            
            <div class="lg">
               <div class="kārikā">
                  <span class="l">ये व्युत्पत्त्यादिना शब्दमलंकर्तुमिह क्षमाः&nbsp;।</span>
                  <span class="l">शब्दालंकारसंज्ञास्ते ज्ञेया जात्यादयो बुधैः&nbsp;॥ २&nbsp;॥</span>
                  
               </div>
            </div>
            
            <div class="commentary">
               
               <p><b>ये व्युत्पत्तीति</b>&nbsp;। विशिष्टा उत्पत्तिर्व्युत्पत्तिर्लोपागमविकारादिप्रपञ्चः&nbsp;। अत एव हि संस्कृतादिजातयो
                  व्यवतिष्ठन्ते&nbsp;। आदिग्रहणाद्गुरुलघुसंनिवेशादयो गत्याद्यवच्छेदास्त्रयोविंशतिरुपात्ताः&nbsp;।
                  बाह्यकङ‍कणादिसाम्यादियं संज्ञा प्रवृत्तेत्याह—शब्दालंकारसंज्ञा इति&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">जातिर्गती रीतिवृत्तिच्छायामुद्रोक्तियुक्तयः&nbsp;।</span>
                  <span class="l">भणितिर्गुम्फना शय्या पठितिर्यमकानि च&nbsp;॥ ३&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">श्लेषानुप्रासचित्राणि वाकोवाक्यं प्रहेलिका&nbsp;।</span>
                  <span class="l">गूढप्रश्नोत्तराध्येयश्रव्यप्रेक्ष्याभिनीतयः&nbsp;॥ ४&nbsp;॥</span>
                  
               </div>
            </div>
            
            <p>ते च प्रति विशेषं वक्ष्यन्ते—</p>
            
            <div class="lg">
               <div class="kārikā">
                  <span class="l">चतुर्विंशतिरित्युक्ताः शब्दालंकारजातयः&nbsp;।</span>
                  <span class="l">अथासां लक्षणं सम्यक्सोदाहरणमुच्यते&nbsp;॥ ५&nbsp;॥</span>
                  
               </div>
            </div>
            
            <p>शब्दालंकारजातयः शब्दालंकारसामान्यानि&nbsp;॥</p>
            
            <div class="commentary">
               
               <p>स्वरूपस्थितौ रूपान्तरगवेषणमनुचितम्&nbsp;। अतो जातेः प्राधान्यात्प्रथमं लक्षणमित्याह—</p>
               
            </div> 
            
            <div class="lg">
               <div class="kārikā">
                  <span class="l">तत्र संस्कृतमित्यादिर्भारती जातिरिष्यते&nbsp;।</span>
                  <span class="l">सा त्वौचित्यादिभिर्वाचामलंकाराय जायते&nbsp;॥ ६&nbsp;॥</span>
                  
               </div>
            </div>
            
            <div class="commentary">
               
               <p><b>तत्रेति</b>&nbsp;। संस्कृतमिति भावप्रधानो निर्देशः&nbsp;। भारतीग्रहणं स्पष्टार्थम्&nbsp;। नन्ववश्यं शब्देन संस्कृताद्यन्यतमेन
                  भवितव्यम्&nbsp;। तत्कोऽत्र कवेः शक्तिव्युत्पत्त्योरंशो
                  येनालंकारता स्यादित्यत आह—सेति&nbsp;। औचित्याकृष्ट एवालंकारः&nbsp;। अस्ति च संस्कृतादेरपि तथाभाव
                  इति भावः&nbsp;॥
               </p>
               
               <p>यद्यप्यर्थौचिती पूर्वं दर्शयितुमुचिता तथापि प्राधान्यमावेदयितुं पृथक्तौचितीमाह—</p>
               
            </div> 
            
            <div class="lg">
               <div class="kārikā">
                  <span class="l">संस्कृतेनैव केऽप्याहुः प्राकृतेनैव केचन&nbsp;।</span>
                  <span class="l">साधारण्यादिभिः केचित्केचन म्लेच्छभाषया&nbsp;॥ ७&nbsp;॥</span>
                  
               </div>
            </div>
            <span class="pageinfo">[page 142]</span>
            
            <p>विषयौचितीमाह—</p>
            
            <div class="lg">
               <div class="kārikā">
                  <span class="l">न म्लेच्छितव्यं यज्ञादौ स्त्रीषु नाप्राकृतं वदेत्&nbsp;।</span>
                  <span class="l">संकीर्ण नाभिजातेषु नाप्रबुद्धेषु संस्कृतम्&nbsp;॥ ८&nbsp;॥</span>
                  
               </div>
            </div>
            
            <div class="commentary">
               
               <p><b>न म्लेच्छितव्यमित्यादि</b>&nbsp;। म्लेच्छनमपशब्दः&nbsp;। प्राकृतं संस्कृतभवम्&nbsp;। अभिजातः शुद्धान्वयः&nbsp;॥
               </p>
               
               <p>अथ के संस्कृताद्युचितवक्तार इत्यत आह—</p>
               
            </div> 
            
            <div class="lg">
               <div class="kārikā">
                  <span class="l">देवाद्याः संस्कृतं प्राहुः प्राकृतं किन्नरादयः&nbsp;।</span>
                  <span class="l">पैशाचाद्यं पिशाचाद्या मागधं हीनजातयः&nbsp;॥ ९&nbsp;॥</span>
                  
               </div>
            </div>
            
            <div class="commentary">
               
               <p><b>देवाद्या इति</b>&nbsp;। आदिग्रहणेन ऋषिभूमिपतिप्रभृतयः&nbsp;॥
               </p>
               
               <p>वाच्यौचितीं दर्शयति—</p>
               
            </div> 
            
            <div class="lg">
               <div class="kārikā">
                  <span class="l">संस्कृतेनैव कोऽप्यर्थः प्राकृतेनैव वापरः&nbsp;।</span>
                  <span class="l">शक्यो रचयितुं कश्चिदपभ्रंशेन जायते&nbsp;॥ १०&nbsp;॥</span>
                  
               </div>
            </div>
            
            <div class="commentary">
               
               <p><b>संस्कृतेनैवेति</b>&nbsp;। यथा हि—देवतास्तुत्यादौ संस्कृतं प्रगल्भते न तथा प्राकृतादि&nbsp;। यथा च सूक्ष्मवस्तुस्वरूपोट्टङ‍कने
                  प्राकृतस्य सौष्ठवं न तथा संस्कृतादेरित्यादि&nbsp;॥
               </p>
               
            </div>  
            
            <div class="lg">
               <div class="kārikā">
                  <span class="l">पैशाच्या शौरसेन्यान्यो मागध्यान्यो निबध्यते&nbsp;।</span>
                  <span class="l">द्वित्रामिः कोऽपि भाषाभिः सर्वाभिरपि कश्चन&nbsp;॥ ११&nbsp;॥</span>
                  
               </div>
            </div>
            
            <div class="commentary">
               
               <p><b>पैशाच्येति</b>&nbsp;। द्वित्राभिः कोऽपि काव्यसमस्याभेदस्यार्थः&nbsp;। सर्वाभिः कश्चन प्रकरणादेरर्थः&nbsp;॥
               </p>
               
               <p>विषयौचित्यमेव क्वचिद्विशेषे कान्तिप्रकर्षमर्पयन्तीमाह—</p>
               
            </div> 
            
            <div class="lg">
               <div class="kārikā">
                  <span class="l">नात्यन्तं संस्कृतेनैव नात्यन्तं देशभाषया&nbsp;।</span>
                  <span class="l">कथां गोष्ठीषु कथयँल्लोके बहुमतो भवेत्&nbsp;॥ १२&nbsp;॥</span>
                  
               </div>
            </div>
            
            <div class="commentary">
               
               <p><b>नात्यन्तमिति</b>&nbsp;। समानबुद्धिशीलवयसां विनोदार्थमासनबन्धो गोष्ठी&nbsp;॥ देशौचितीमाह—
               </p>
               
            </div> 
            
            <div class="lg">
               <div class="kārikā">
                  <span class="l">शृण्वन्ति लटभं लाटाः प्राकृतं संस्कृतद्विषः&nbsp;।</span>
                  <span class="l">अपभ्रंशेन तुष्यन्ति स्वेन नान्येन गुर्जराः&nbsp;॥ १३&nbsp;॥</span>
                  
               </div>
            </div>
            
            <div class="commentary">
               
               <p><b>श्रृण्वन्तीति</b>&nbsp;। लटभं मनोज्ञम्&nbsp;। स्वेन गुर्जरजातीयेन&nbsp;॥
               </p>
               
            </div> 
            <span class="pageinfo">[page 143]</span>
            
            <div class="lg">
               <div class="kārikā">
                  <span class="l">ब्रह्मन्विज्ञापयामि त्वां स्वाधिकाराजिहासया&nbsp;।</span>
                  <span class="l">गौडस्त्यजतु वा गाथामन्या वास्तु सरस्वती&nbsp;॥ १४&nbsp;॥</span>
                  
               </div>
            </div>
            
            <div class="commentary">
               
               <p><b>ब्रह्मन्निति</b>&nbsp;। बह्मन्नित्यादिना निन्दार्थानुवादेन गौडेषु प्राकृतानौचित्यं <b>राजशेखरे</b>ण व्यञ्जितम्&nbsp;॥
               </p>
               
               <p>समयौचितीं दर्शयति—</p>
               
            </div> 
            
            <div class="lg">
               <div class="kārikā">
                  <span class="l">केऽभूवन्नाढ्यराजस्य राज्ये प्राकृतभाषिणः&nbsp;।</span>
                  <span class="l">काले श्रीसाहसाङ‍कस्य के न संस्कृतवादिनः&nbsp;॥ १५&nbsp;॥</span>
                  
               </div>
            </div>
            
            <div class="commentary">
               
               <p><b>केऽभूवन्निति</b>&nbsp;। आढ्यराजः <b>शालिवाहनः</b>&nbsp;। साहसाङ‍को <b>विक्रमादित्यः</b>&nbsp;। ग्रन्थकृत्पूर्वजतया श्रीपदम्&nbsp;॥
               </p>
               
               <p>ता इमाः परस्परसंकीर्णाः षडेव संस्कृतादिभाषा भवन्तीति सामान्यविभागमेतद्विरचनप्रयोजनं
                  चोपसंहरति—
               </p>
               
            </div> 
            
            <div class="lg">
               <div class="kārikā">
                  <span class="l">
                     <span class="seg">गिरः श्रव्या दिव्याः प्रकृतमधुराः प्राकृतधुराः</span>
                     <span class="seg">सुभव्योऽपभ्रंशः सरसरचनं भूतवचनम्&nbsp;।</span>
                     </span>
                  <span class="l">
                     <span class="seg">विदग्धानामिष्टे मगधमथुरावासिभणिति-</span>
                     <span class="seg">र्निबद्धा यस्तेषां स इह कविराजो विजयते&nbsp;॥ १६&nbsp;॥</span>
                     </span>
                  
               </div>
            </div>
            
            <div class="commentary">
               
               <p><b>गिर इति</b>&nbsp;। दिव्याः संस्कृताः&nbsp;। भूतवचनं पैशाचम्&nbsp;। मथुरावासिभणितिः शौरसेनी&nbsp;। तेषामिति&nbsp;। तच्च
                  भूतवचनं स चापभ्रंशस्ताश्च दिव्याद्या इति ‘नपुंसकमनपुंसकेन’ इत्येकशेषः&nbsp;। पाक्षिकं बहुवचनम्&nbsp;।
                  प्रतिभार्थप्राणानां जीवद्वर्णनानिपुणो हि कविः, स एव हि सर्वपथीनतादृगुक्तिसिद्धिसंपन्नः
                  कविराजः, अत एव विजयते सकललोकशास्त्रवचननिर्मातृभ्यः प्रकर्षेण वर्तत इति&nbsp;॥
               </p>
               
               <p>संस्कृतादिषु यथायोगं शुद्धादिभेदेन जातिः षोढा भिद्यत इत्याह—</p>
               
            </div> 
            
            <div class="lg">
               <div class="kārikā">
                  <span class="l">शुद्धा साधारणी मिश्रा संकीर्णा नान्यगामिनी&nbsp;।</span>
                  <span class="l">अपभ्रष्टेति साचार्यैर्जातिः षोढा निगद्यते&nbsp;॥ १७&nbsp;॥</span>
                  
               </div>
            </div>
            
            <div class="commentary">
               
               <p><b>शुद्धा साधारणीति</b>&nbsp;। इह भाषारूपविषयमेदेन भिन्नाः संस्कारा यानधिकृत्य <b>पाणिनि-वररुचि</b>-प्रभृतीनामनुशासनानि व्यवतिष्टन्ते&nbsp;। तद्यत्रैक एव संस्कारः प्रत्यभिज्ञायते सा शुद्धा&nbsp;।
                  संस्कारान्तराग्रहणात्&nbsp;। यत्र तु लक्षणसंभेदेन नानासंस्कारसंपातः क्षीरनीरवत्सा साधारणी&nbsp;।
                  रूपसाधारण्यान्नरसिंहवद्भाषाभेदव्य-<span class="pageinfo">[page 144]</span>वस्थितभागद्वयात्मिका मिश्रा&nbsp;। रूपमिश्रणात्तिलतण्डुलन्यायेन संकीर्णा&nbsp;। विजातीयवस्त्वन्तरव्यतिरेक
                  एव लोके संकीर्णव्यवहारात्&nbsp;। या पुनः प्रकृतिभावेनापि भाषान्तरसंपर्कं न सहते सानन्यगामिनी&nbsp;।
                  संस्कारसंभेदेन वा प्रकृतिभावेन वा नान्यं गच्छति यतोऽपशब्दरूपा साघभ्रष्टा&nbsp;॥
               </p>
               
            </div> 
            
            <p>तासूत्तमपात्रप्रयोज्या संस्कृतजातिः शुद्धा यथा—</p>
            
            <div class="lg">
               <div class="udāharaṇa">
                  <span class="l">‘उन्नमितैकभ्रूलतमाननमस्याः पदानि रचयन्त्याः&nbsp;।</span>
                  <span class="l">कण्टकितेन प्रथयति मय्यनुरागं कपोलेन&nbsp;॥ १&nbsp;॥’</span>
                  
               </div>
            </div>
            
            <div class="commentary">
               
               <p><b>तासूत्तमेति</b>&nbsp;। पात्रलक्षणमुत्तमादिभेदश्च पञ्चमे वक्ष्यते&nbsp;। उन्नमितैकेति&nbsp;। पदानि प्रकृतानङ‍गलेखोचितानि
                  निर्व्याजप्रेमगर्भाणि&nbsp;। अत एवावापोद्वापप्रतिसंधाननिमग्नमानसायाश्चिन्तानुभावरूपं भ्रूलताविरेचितमिवासीत्&nbsp;।
                  हस्ततलनिहितैककपोलायास्तादृक्पुलकितैककपोलदर्शनादतिमानात्मा शृङ‍गारः सुप्रबुद्ध इव तत्कालं
                  नायकस्यापीति मिथोऽनुबन्धलक्षणापूर्वानुरागकक्षामधिरूढा रतिरेव काव्यसर्वस्वायते&nbsp;। अत्र
                  च कस्यचित्पदस्य भाषान्तरसाधारण्येऽपि भूयसामुदाहरणत्वम्&nbsp;। एवमन्यत्रापि&nbsp;॥
               </p>
               
            </div> 
            
            <p>मध्यमपात्रप्रयोज्या प्राकृतजातिः शुद्धा यथा—</p>
            
            <div class="lg">
               <div class="udāharaṇa">
                  <span class="l">‘तुज्झ ण आणे हिअअं मम उण मअणो दिआ अ रत्तिं अ&nbsp;।</span>
                  <span class="l">णिक्किव तवेइ वलिअं तुह जुत्तमनोरहाइं अङ‍गाइं&nbsp;॥ २&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">तव न जाने हृदयं मम पुनर्मदनो दिवा च रात्रिं च&nbsp;।</span>
                  <span class="l">निष्कृप तपति बलवत्त्वयि युक्तमनोरथान्यङ‍गानि&nbsp;॥]</span>
                  
               </div>
            </div>
            
            <div class="commentary">
               
               <p><b>तुज्झेति</b>&nbsp;। वलिअं बलवत्कृतमभिमुखम्&nbsp;॥
               </p>
               
            </div> 
            
            <p>हीनपात्रप्रयोज्या मागधिका यथा—</p>
            
            <div class="lg">
               <div class="udāharaṇa">
                  <span class="l">‘शद माणशमंशभालके कुम्भशहश्श वशाहि शंचिदे&nbsp;।</span>
                  <span class="l">अणिशं च पिआमि शोणिदे वलिशशदे शमले हुवीअदि&nbsp;॥ ३&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">शतं मानुषमांसभारकाः कुम्भसहस्रं वसाभिः संचितम्&nbsp;।</span>
                  <span class="l">अनिशं च पिबामि शोणितं वर्षशतं समरो भविष्यति&nbsp;॥]</span>
                  
               </div>
            </div>
            
            <div class="commentary">
               
               <p><b>शद माणुशेति</b>&nbsp;। शतं मानुषमांसभारः कुम्भसहस्रं वसाभिः संचितम्&nbsp;। अनिशं च पिबामि शोणितं वर्षशतं समरो
                  भविष्यति&nbsp;॥’ अत्र मांसादिलाभहेतुतया समराशंसनं बीभत्समुन्मुद्रयद्धीनपात्रतां द्रढयति&nbsp;॥
               </p>
               
            </div> 
            <span class="pageinfo">[page 145]</span>
            
            <p>नात्युत्तमपात्रप्रयोज्या पैशाची शुद्धा यथा—</p>
            
            <div class="lg">
               <div class="udāharaṇa">
                  <span class="l">‘पनमत पनअपकुप्पितगोलीचलनग्गलग्गपडिबिम्बम्&nbsp;।</span>
                  <span class="l">दससु नहदप्पनेसु एआदसतनुधलं लुद्दम्&nbsp;॥ ४&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[प्रणमत प्रणयप्रकुपितगौरीचरणाग्रलग्नप्रतिबिम्बम्&nbsp;।</span>
                  <span class="l">दशसु नखदर्पणेष्वेकादशतनुधरं रुद्रम्&nbsp;॥]</span>
                  
               </div>
            </div>
            
            <div class="commentary">
               
               <p><b>नात्युत्तमेति</b>&nbsp;। उत्तमादपकृष्टं मध्यमादुत्कृष्टं नात्युत्तमम्&nbsp;। ‘प्रणमत प्रणयप्रकुपितगौरीचरणाग्रलग्नप्रतिबिम्बम्&nbsp;।
                  दशसु नखदर्पणेष्वेकादशतनुधरं रुद्रम्&nbsp;॥’
                  एवं नाम देवीकोपे भगवतः प्रणयकातरता येन युगपदिव सर्वाभिरपि मूर्तिभिः प्रणमतीति प्रतीयमानोत्प्रेक्षा&nbsp;॥
               </p>
               
            </div> 
            
            <p>नातिमध्यमपात्रप्रयोज्या शौरसेनी शुद्धा यथा—</p>
            
            <div class="lg">
               <div class="udāharaṇa">
                  <span class="l">‘तुं सि मए चूअङ‍कुर दिप्णो कामस्स गहिदधणुहस्स&nbsp;।</span>
                  <span class="l">जुवइमणमोहणसहो पञ्चब्भहिओ सरो होहि&nbsp;॥ ५&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[त्वमसि मया चूताङ‍कुर दत्तः कामस्य गृहीतधनुषः&nbsp;।</span>
                  <span class="l">युवतिमनोमोहनसहः पञ्चाभ्यधिकः शरो भव&nbsp;॥]</span>
                  
               </div>
            </div>
            
            <div class="commentary">
               
               <p><b>नतिमध्यमेति</b>&nbsp;। हीनादुत्कृष्टं मध्यमादपकृष्टं नातिमध्यमम्&nbsp;। तुं सीति&nbsp;। कामस्य&nbsp;। कामायेत्यर्थः&nbsp;।
                  चतुर्थ्याः ‘संबन्धसामान्यविवक्षायां षष्ठी’ इति सूत्रात् षष्ठी&nbsp;॥
               </p>
               
            </div> 
            
            <p>नातिहीनपात्रप्रयोज्योऽपभ्रंशः शुद्धो यथा—</p>
            
            <div class="lg">
               <div class="udāharaṇa">
                  <span class="l">‘लइ वप्पुल पिअ दुद्धं कत्तो अम्हाणहुं छासि&nbsp;।</span>
                  <span class="l">पुत्तहुमत्थे हत्थो जइ दहि जम्मेवि जअ आसि&nbsp;॥ ६&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[गृहाणानुकम्प्य पिब दुग्धं कुतोऽस्माकं तक्रम्&nbsp;।</span>
                  <span class="l">पुत्रकमस्तके हस्तो यदि दधि जन्मन्यपि जातमासीत्&nbsp;॥]</span>
                  
               </div>
            </div>
            
            <p>प्रायिकं चैतत्&nbsp;। तेन कवेरभिप्रायशक्त्यादिभ्यः सर्वा अपि सर्वप्रयोज्या भवन्ति&nbsp;। ता
               इमाः शुद्धाः षडेव&nbsp;॥
            </p>
            
            <div class="commentary">
               
               <p><b>नातिहीनेति</b>&nbsp;। हीनात्किंचिदुत्कृष्टं मध्यभादपकृष्टं नातिहीनम्&nbsp;। लइ वप्पुलेति&nbsp;। लइ गृहाण&nbsp;। वप्पुलेत्यनुकम्पासंबोधने&nbsp;।
                  पिब दुग्धम्&nbsp;। कुतोऽस्माकं छासि-<span class="pageinfo">[page 146]</span>पदाभिधेयं तक्रम्&nbsp;। पुत्तहुमत्थे इति शपथः, पुत्रस्य मस्तकेनाहं शपे यदि तक्रस्य व्यापकं
                  दघि जन्मन्यपि जातमासीदिति व्यापकानुपलब्धिः प्रयुक्ता&nbsp;॥
               </p>
               
               <p>ननु प्राकृतादिषूत्तमादिपात्रव्यतिकरदर्शनात्कथमेषा व्यवस्था घटत इत्यत आह—<b>प्रायिकमिति</b>&nbsp;। यत्र प्रकृतिनिर्वहणोचितविशेषाभिसंधानेन कविरन्यथा प्रवर्तते&nbsp;। यथा मालत्यां संस्कृतमाश्रित्य
                  ‘एषोऽस्मि भोः कार्यवशात्प्रयोगवशाच्च प्राकृतभाषी संवृत्तः’ इत्यादि&nbsp;। यत्र वा कवेर्व्युत्पत्तिकृतो
                  भाषाविपर्यासः शक्त्या तिरस्क्रियते&nbsp;। यथा मृच्छकटिके विटस्य मध्यमपात्रस्यापि संस्कृतोक्तिः&nbsp;।
                  यत्र वा प्रबन्धौचितीपरवशाः संस्कृतादिजातयो विपर्यस्यन्ते&nbsp;। यथा सर्गबन्धादौ मध्यमादेरपि
                  संस्कृतमेव, खण्डकथापरकथादौ उत्तमादेरपि प्राकृतमेव, बृहत्कथादौ पैशाचमेव, वस्तुबन्धादावपभ्रंश
                  एवेति, तत्र संधिसंध्यङ‍गघटनासौष्ठवेन रसः पुष्यतीति भरतमुनिप्रभृतीनामतिप्रकाश एव पन्थाः&nbsp;॥
               </p>
               
            </div> 
            
            <p>साधारण्यादयः पुनरनन्ताः&nbsp;। तासु मध्यमपात्रभूमिकास्थोत्तमपात्रप्रयोज्या संस्कृतप्राकृतयोः
               साधारणी यथा—
            </p>
            
            <div class="lg">
               <div class="udāharaṇa">
                  <span class="l">‘सरले साहसरागं परिहर रम्भोरु मुञ्च संरम्भम्&nbsp;।</span>
                  <span class="l">विरसं विरहायासं सोढुं तव चित्तमसहं मे&nbsp;॥ ७&nbsp;॥’</span>
                  
               </div>
            </div>
            
            <div class="commentary">
               
               <p><b>साधारण्येति</b>&nbsp;। संस्कृतस्य प्राकृतादिसाधारण्ये पञ्च प्रकाराः, प्राकृतस्य शौरसेन्यादिसाधारण्ये चत्वारः,
                  शौरसेन्याः पैशाच्यादिसाधारण्ये त्रयः, पैशाच्या मागध्यादिसाधारण्ये द्वौ, मागध्या अपभ्रंशसाधारण्ये
                  एक इति&nbsp;। द्विविकल्पे पञ्चदश प्रभेदाः, त्रिविकल्पे विंशतिः, चतुर्विकल्पे पञ्चदश, पञ्चविकल्पे
                  षट्, षड्‍‌विकल्पे एकः, इति सर्वमिलने सप्तपञ्चाशत्प्रकारा साधारणी&nbsp;। एवं मिश्रादावपि
                  लोष्टप्रस्तावक्रमेण बहवो भेदा इति तावदुदाहरणे ग्रन्थगौरवं स्यादिति दिङ्यात्रमुदाहरति—<b>तास्विति</b>&nbsp;। संभिन्नसंस्कारा भाषाप्रयोगे हि प्रयोक्तृप्रकृतिसंभेदे भवति&nbsp;। न च प्रकृतिसंभेदस्तात्त्विकः
                  स्वभावसंकरप्रसङ‍गात्&nbsp;। अत उक्तं मध्यमपात्रभूमिकास्थेति&nbsp;। भूमिका वर्णिका&nbsp;। मध्यमपात्रप्रकृत्युचितो
                  रागाद्यभिनयस्तत्र तिष्ठति तत्परिग्रहेण त्रिचतुर(?)गवत्सामाजिकानां सम्यङ्‌मिथ्यासंशयसादृश्यप्रतीतिविलक्षणप्रतिपत्तिपदवीमवतरतीति
                  मध्यमपात्रभूमिकास्थम्, उपलक्षणं चेदम्&nbsp;। उत्तमभूमिकास्थमध्यमप्रयोज्यापीयमेव&nbsp;। एवमुत्तरत्र&nbsp;।
                  तव विरहायासं सोढुं मम चित्तमसहमिति योजना&nbsp;॥
               </p>
               
            </div> 
            <span class="pageinfo">[page 147]</span>
            
            <p>नात्युत्तमभूमिकास्थोत्तमपात्रप्रयोज्या संस्कृतपैशाची साधारणी यथा—</p>
            
            <div class="lg">
               <div class="udāharaṇa">
                  <span class="l">‘चम्पककलिकाकोमलकान्तिकलापाथ दीपितानङ‍गी&nbsp;।</span>
                  <span class="l">इच्छति गजपतिगमना चपलायतलोचना लपितुम्&nbsp;॥ ८&nbsp;॥’</span>
                  
               </div>
            </div>
            
            <p>एवं संस्कृतापभ्रंशादिसाधारण्यः प्राकृतादिभाषान्तरसाधारण्यश्च द्रष्टव्याः&nbsp;॥</p>
            
            <div class="commentary">
               
               <p><b>नात्युत्तमेति</b>&nbsp;। अनङ‍गस्येयमानङ‍गी&nbsp;॥
               </p>
               
            </div> 
            
            <p>वक्तृविषयौचित्यादिप्रयोज्या मिश्रा यथा—</p>
            
            <div class="lg">
               <div class="udāharaṇa">
                  <span class="l">‘जयति जनताभिवाञ्छितफलप्रदः कल्पपादपो गिरिशः&nbsp;।</span>
                  <span class="l">जअइ अ तमल्लिअन्ती गिरितनया पणइकप्पलआ&nbsp;॥ ९&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[जयति च तमालीयमाना गिरितनया प्रणयिकल्पलता&nbsp;।]</span>
                  
               </div>
            </div>
            
            <p>एवं भाषान्तराणामपि मिश्रीभावो द्रष्टव्यः&nbsp;॥</p>
            
            <div class="commentary">
               
               <p><b>वक्तृविषयेति</b>&nbsp;। यदोत्तमादिषु नानावक्तृभिरेका काव्यसमस्या क्रियते, भिन्नभाषोचितवर्णनीयविषयं वा काव्यमेकमुपक्रम्यते,
                  यदा वा शक्तिनिरूपणाय कवेरेव नानाभाषामयं काव्यमारब्धं स्यात्, तदा कथं नालंकारपदवीमध्यास्ते&nbsp;।
                  अत आह—मिश्रेति&nbsp;। तमल्लिअन्ती तमालीयमाना&nbsp;॥
               </p>
               
            </div> 
            
            <p>दुर्विदग्धादिपात्रप्रयोज्या संकीर्णा यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘अकटगुमटी चन्द्रज्योत्स्ना कलं किल कोइलो</span>
                     <span class="seg">लवइ अ मुहुर्याम्यो वायुर्निवाअर वाइ अ&nbsp;।</span>
                     </span>
                  <span class="l">
                     <span class="seg">अवि सखि अला रक्ताशोकस्तवापि मनोमुदे</span>
                     <span class="seg">न कज न कजं मानेनाद्य प्रियं प्रतिजाहुदा&nbsp;॥ १०&nbsp;॥’</span>
                     </span>
                  
               </div>
            </div>
            
            <p>सोऽयं संस्कृतमहाराष्ट्रापभ्रंशयोगस्तिलतण्डुलवत्संकीर्णा जातिः&nbsp;। एवं प्राकृतापभ्रंशसंकरोऽपि
               द्रष्टव्यः&nbsp;॥
            </p>
            
            <div class="commentary">
               
               <p><b>दुर्विदग्धादीति</b>&nbsp;। नागरकभावमवाप्तस्तद्भूमिकामवलम्बमानो दुर्विदग्धः&nbsp;। आदिपदात्पूर्वोक्ताः समस्यादयः&nbsp;।
                  अकटमाश्चर्यम्&nbsp;। गुमटी मनोज्ञा&nbsp;। आस्फालितखङ‍गस्येव स्फुरणे लवइ इति महाराष्ट्रदेशी&nbsp;।
                  तथा च प्रयोगः—‘लवइ अ <span class="pageinfo">[page 148]</span>विज्जूमणोहरी’ इत्याराध्याः&nbsp;। अन्ये तु लपतीत्यर्थमाहुः&nbsp;। एवं च कलशब्दः पुष्यतीति&nbsp;।
                  याम्यो दक्षिणः&nbsp;। निवाअर निर्वञ्चको वारकशून्यो वा इदावारक इति&nbsp;। अला आगतः&nbsp;। यदिह मानो
                  न क्रियेत ज्योत्स्नादयो मनोमुदमेवाधास्यन्तीति प्ररोचना&nbsp;। यदा तु ‘मनोनुदे’ इति पाठोऽपिशब्देन
                  नायकसाधारणमुत्कण्ठाकारित्वमुक्तं चन्द्रज्योत्स्नादीनामिति&nbsp;। अतो नकजनकजन्नार्थो नार्थ
                  ईर्ष्यारोषलक्षणेन प्रतिकूलभावावलम्बिना मानेन, तस्मात्प्रियमेव प्रतिजाहुदा यामः,
                  यदामनन्ति स्वयं वा तत्र गमनमिति&nbsp;॥
               </p>
               
            </div> 
            
            <p>क्रीडागोष्ठीविनोदाद्यर्थानन्यगामिन्यसाधारणी यथा—</p>
            
            <div class="lg">
               <div class="udāharaṇa">
                  <span class="l">‘भीष्मप्रोक्तानि वाक्यानि विद्वद्वक्क्त्रेषु शेरते&nbsp;।</span>
                  <span class="l">गोसे तिविञ्छिरिञ्छोली तल्लं तूहे विवल्लिदा&nbsp;॥ ११&nbsp;॥’</span>
                  
               </div>
            </div>
            
            <p>अत्र पूर्वार्धपदानि संस्कृत एव, उत्तरार्धपदानि प्राकृत एव&nbsp;। सेयमसाधारण्यनन्यगामिनी
               च जातिरुच्यते&nbsp;। भाषान्तराणां पुनरसाधारण्यं नास्ति&nbsp;॥
            </p>
            
            <div class="commentary">
               
               <p><b>क्रीडेति</b>&nbsp;। काव्यसमस्या क्रीडा, उक्तपूर्वा गोष्ठी, तत्र विनोदो मनोनुकूलेन समयातिवाहनम्&nbsp;। आदिपदं
                  पूर्ववत्&nbsp;। ननु मा भूत्प्रकृतिभावेन भाषान्तरसंभेदः संस्कारसंपाते तु भविष्यति, तथा च
                  कथं साधारणीतो भिद्यत इत्यत आह—असाधारणी चेति&nbsp;। गोसे प्रभाते, तविञ्छिरिञ्छोली कमलरजःपङ‍क्तिः&nbsp;।
                  तल्लमल्पसरः&nbsp;। तूहं तीर्थम्&nbsp;। विवल्लिदा प्रसारिता&nbsp;। नात्र पूर्वोत्तरार्धयोरैकमत्यमुदाहरणत्वात्&nbsp;।
                  आराध्यास्तु यथा सरस्तीरे कमलरजःपङ्क्तिः प्रसृता शोभते तथा विद्वद्वक्त्रेषु भीष्मवाक्यानीत्युपमाकल्पनया
                  कथंचिदेकवाक्यतामाहुः&nbsp;। अत्र पूर्वार्धपदानीति&nbsp;। न भीष्मादयोऽनभिधानादिति भाषान्तरस्थानिभावस्य
                  प्रतिषेधात्&nbsp;। एवं वाचस्पतिविशिष्टरसवशप्रचेतसपोतादयो द्रष्टव्याः&nbsp;। प्राकृत एवेति&nbsp;।
                  महाराष्ट्रदेशीयत्वाद्देशीपदानां च स्थानिभावासंभवात्&nbsp;। भाषान्तराणां पुनरिति&nbsp;। सिद्धिर्महाराष्ट्रीतः,
                  सिद्धिः शौरसेनीतः, इत्युपक्रम्यानुशासनात्तद्भवरूपतैव स्फुटा&nbsp;। तत्समानां तु साधारण्यमेवेति&nbsp;॥
               </p>
               
            </div> 
            
            <p>अपभ्रष्टा यथा—</p>
            
            <div class="lg">
               <div class="udāharaṇa">
                  <span class="l">‘मुद्धे गहणअं गेण्हउ तं धरि मुद्दं णिए हत्थे&nbsp;।</span>
                  <span class="l">णिच्छउ सुन्दरि तुह उवरि मम सुरअप्पहा अत्थि&nbsp;॥ १२&nbsp;॥’</span>
                  
               </div>
            </div>
            <span class="pageinfo">[page 149]</span>
            
            <div class="lg">
               <div class="chāyā">
                  <span class="l">[मुग्धे <a href="" class="note" title="रतमूल्यम्">*</a>ग्रहणकं गृहाण त्वं धारय मुद्रां निजे हस्ते&nbsp;।</span>
                  <span class="l">निश्चयः सुन्दरि तवोपरि मम सुरतस्पृहास्ति&nbsp;॥]</span>
                  
               </div>
            </div>
            
            <p>सेयमपशब्दप्रयोगतोऽपभ्रष्टाप्यविद्वद्भिः श्रोत्रियाद्यैः प्रयुज्यत इत्यपभ्रष्टा जातिः&nbsp;।
               अस्या अपि चानुकरणे साधुत्वमिष्यते&nbsp;॥
            </p>
            
            <div class="commentary">
               
               <p><b>अपभ्रष्टेति</b>&nbsp;। अत्र तवोपरि सुरतस्पृहास्तीत्यादिकापशब्दबहुलत्वेनापभ्रष्टा स्पष्टैव&nbsp;। सा तु कथमलंकार
                  इत्यत आह—सेयमिति&nbsp;। श्रोत्रियश्छान्दसः&nbsp;। आद्यपदेन बालादयः&nbsp;। सर्व एव हि लौकिकः पदार्थोऽभिनयकक्षामधिरूढः
                  परित्यज्य ग्राम्यमभिमुखीभूतो विभावादिषु कथं नालंकारस्तदिदमुक्तं प्रयोगत इति&nbsp;। न चापशब्दानां
                  दोषत्वमेवेति वाच्यम्&nbsp;। अनुकरणे तु सर्वेषामिति दोषसामान्यावलम्बिना गुणीभावेनास्य विषयीकृतत्वादिति&nbsp;॥
               </p>
               
               <p>नानावच्छिन्नजातिः काव्यशरीरे निविशत इति तदवच्छेदरूपां गतिमनन्तरं लक्षयति—</p>
               
            </div> 
            
            <div class="lg">
               <div class="kārikā">
                  <span class="l">पद्यं गद्यं च मिश्रं च काव्यं यत्सा गतिः स्मृता&nbsp;।</span>
                  <span class="l">अर्थौचित्यादिभिः सापि वागलंकार इष्यते&nbsp;॥ १८&nbsp;॥</span>
                  
               </div>
            </div>
            
            <div class="commentary">
               
               <p><b>पद्यमिति</b>&nbsp;। पठितेः पदात्पदान्तरसंचारो गतिः&nbsp;। सा केनचिदौचित्योपनिपातिना संदर्भपरिमाणेन नियम्यते&nbsp;।
                  ततस्तदप्युपचारेण गतिः&nbsp;। पठितिपरिमाणं
                  च काव्यं समाश्रयत इति तदपि गतिस्तच्च पद्यादिभेदेन त्रिविधमिति संक्षेपः&nbsp;। अत एव गद्यबन्धे
                  तु कैश्चिद्वृत्तमाश्रितं वृत्तं वर्तनमियत्तेति यावदिति&nbsp;। सर्वनामशब्दा हि कदाचिदुद्देश्यस्य
                  लिङ‍गमाश्रयन्ते कदाचित्प्रतिनिर्देश्यस्येति काव्ये यत्सा गतिरित्युक्तम्&nbsp;। तत्र पद्यं
                  चतुष्पदीति न लक्षणमुल्लालमात्रादौ द्विपदपञ्चपदादिशरीरे तदभावात्&nbsp;। अपादः पदसंतानो गद्यमित्यपि
                  न&nbsp;। अपादत्वं ह्यप्रत्यभिज्ञायमानवृत्तभागत्वं, विवक्षातश्चतुष्पदीव्यतिरिक्तत्वं वा&nbsp;।
                  आद्ये वृत्तिगन्धिपद्यं न स्यात्&nbsp;। द्वितीये त्वतिप्रसङ‍गः&nbsp;। तस्माच्छन्दोनियमवती काव्यम्,
                  अतथाभूता तु गद्यमिति
                  विभागः&nbsp;। गद्यपद्यात्मकं काव्यं मिश्रम्&nbsp;। तदस्या गतेरलंकारत्वमुपपादयति—अर्थौचित्यादिभिरिति&nbsp;॥
               </p>
               
               <p>तत्रार्थौचितीमाह—</p>
               
            </div> 
            
            <div class="lg">
               <div class="kārikā">
                  <span class="l">कश्चिद्गद्येन पद्येन कश्चिन्मिश्रेण शक्यते&nbsp;।</span>
                  <span class="l">कवितुं कश्चन द्वाभ्यां काव्येऽर्थः कश्चन त्रिभिः&nbsp;॥ १९&nbsp;॥</span>
                  
               </div>
            </div><span class="pageinfo">[page 150]</span>
            
            <div class="commentary">
               
               <p><b>कश्चिद्गद्येनेति</b>&nbsp;। यथा ह्यटवीवर्णनादौ गद्यं प्रगल्भते तथा न पद्यम्, यथा च काव्यशास्त्रतानिर्वहणोचितेऽर्थे
                  पद्यमुत्सहते न तथा गद्यमित्यादि&nbsp;। एवं कथाख्यायिकादौ गद्यमेव, चम्पूप्रभृतौ मिश्रमेवेत्यादिपदोपात्तबन्धौचिती
                  द्रष्टव्या&nbsp;॥
               </p>
               
               <p>आस्तां तावदर्थाद्यौचित्यगवेषणं स्वरूपेणैव पद्यादिकं परिस्फुरत्कविप्रतिभाविशेषावेदनेन
                  सहृदयावर्जकमवसीयते&nbsp;। कथमन्यथा क्वचिदेव कस्यचित्सौष्ठवमित्याह—
               </p>
               
            </div> 
            
            <div class="lg">
               <div class="kārikā">
                  <span class="l">यादृग्गद्यविधौ बाणः पद्यबन्धेऽपि तादृशः&nbsp;।</span>
                  <span class="l">गत्यां गत्यामियं देवी विचित्रा हि सरस्वती&nbsp;॥ २०&nbsp;॥</span>
                  
               </div>
            </div>
            
            <div class="commentary">
               
               <p><b>यादृगिति</b>&nbsp;। गत्यां गत्यामिति&nbsp;। पद्ये गद्ये मिश्रे चेत्यर्थः&nbsp;। विचित्रा अव्यवस्थितसिद्धिका&nbsp;॥
               </p>
               
               <p>प्रयोगव्यवस्थामुपपादयति—</p>
               
            </div> 
            
            <div class="lg">
               <div class="kārikā">
                  <span class="l">यथामति यथाशक्ति यथौचित्यं यथारुचि&nbsp;।</span>
                  <span class="l">कवेः पात्रस्य चैतस्याः प्रयोग उपपद्यते&nbsp;॥ २१&nbsp;॥</span>
                  
               </div>
            </div>
            
            <div class="commentary">
               
               <p><b>यथामतीति</b>&nbsp;। मतिर्व्युत्पत्तिः&nbsp;। युक्तायुक्तविवेक इति यावत्&nbsp;। शक्तिः कवित्वबीजभूतः प्राक्तनः
                  संस्कारः&nbsp;। औचित्यं दर्शितमेव&nbsp;। रुचिर्मनोनुकूलताप्रतिसंधानम्&nbsp;। कवेः पात्रस्येति यथायोगम्&nbsp;।
                  तथा हि शक्तिव्युत्पत्ती कवेरेव&nbsp;। औचित्यं पात्रस्यैव&nbsp;। रुचिरुभयोरपीति&nbsp;॥
               </p>
               
               <p>स चायं संदर्भावच्छेदो गुरुलघुसंनिवेशेनैव शोभत इति तमाश्रित्य विभागमाह—</p>
               
            </div> 
            
            <div class="lg">
               <div class="kārikā">
                  <span class="l">द्रुता विलम्बिता मध्या साथ द्रुतविलम्बिता&nbsp;।</span>
                  <span class="l">द्रुतमध्या च विज्ञेया तथा मध्यविलम्बिता&nbsp;॥ २२&nbsp;॥</span>
                  
               </div>
            </div>
            
            <div class="commentary">
               
               <p><b>द्रुतेति</b>&nbsp;। आद्यास्तिस्रः शुद्धाः&nbsp;। आसामेव मिथोव्यतिकरेणोत्तरास्तिस्त्रः संकीर्णाः&nbsp;॥ कथमेषां
                  व्यवस्थेत्यत आह—
               </p>
               
            </div> 
            
            <div class="lg">
               <div class="kārikā">
                  <span class="l">सा लघूनां गुरूणां च बाहुल्याल्पत्वमिश्रणैः&nbsp;।</span>
                  <span class="l">पद्ये गद्ये च मिश्रे च षट्प्रकारोपजायते&nbsp;॥ २३&nbsp;॥</span>
                  
               </div>
            </div>
            
            <div class="commentary">
               
               <p><b>सा लघूनामिति</b>&nbsp;। बाहुल्यमल्पत्वं मिश्रणं च तुल्यवत्प्रतिभानम्&nbsp;। न गद्यादिकमेव गतिः किंतु तदाधारः
                  पठितिसंचार इति व्यनक्ति-पद्ये गद्ये च मिश्रे चेति&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">तत्र वृत्तं च जातिं च पद्यमाहुरथो पृथक्&nbsp;।</span>
                  <span class="l">समं चार्धसमं चैतद्विषमं च प्रचक्षते&nbsp;॥ २४&nbsp;॥</span>
                  
               </div>
            </div>
            <span class="pageinfo">[page 151]</span>
            
            <div class="commentary">
               
               <p><b>तत्रेति</b>&nbsp;। वर्णनियतं छन्दोवृत्तम्&nbsp;। मात्रानियतं जातिः&nbsp;। समप्रस्तावं समम्&nbsp;। प्रथमतृतीययोर्द्वितीयचतुर्थयोश्च
                  तुल्यप्रस्तावमर्धसमम्&nbsp;। उभयबहिरर्धं विषमम्&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">गद्यमुत्कलिकाप्रायं पद्यगन्धीति च द्विधा&nbsp;।</span>
                  <span class="l">द्विधैव गद्यपद्यादिभेदान्मिश्रमपीष्यते&nbsp;॥ २५&nbsp;॥</span>
                  
               </div>
            </div>
            
            <div class="commentary">
               
               <p><b>गद्यमिति</b>&nbsp;। उत्कलिका कल्लोलस्तत्प्रायम्&nbsp;। उच्चावचमिव प्रतिभासमानमित्यर्थः&nbsp;। यथा—‘सलीलकरकमलतालिकातरलवलयावलीकम्’
                  इति&nbsp;। वृत्तगन्धि प्रतिभातवृत्तैकदेशम्&nbsp;। तदेतदल्पाख्यायामुत्पन्नेन समासान्तेन व्यञ्जितम्&nbsp;।
                  तदयमर्थः— सामान्यतः पद्यादिभेदेन गतिस्त्रिधा&nbsp;। तत्रापि जात्यादिभेदेन षट्प्रकाराः&nbsp;।
                  तेऽपि द्रुतादिभेदेन षट्‌त्रिंशदिति&nbsp;॥
               </p>
               
               <p>ननु ललितादयो गद्यभेदाः कैश्चिदलंकारकारैः परिसंख्यातास्ते कस्मान्नोच्यन्त इत्यत आह—</p>
               
            </div> 
            
            <div class="lg">
               <div class="kārikā">
                  <span class="l">ललितं निष्ठुरं चूर्णमाविद्धं चेति योऽपरः&nbsp;।</span>
                  <span class="l">विशेषः स तु गद्यस्य रीतिवृत्त्योर्भविष्यति&nbsp;॥ २६&nbsp;॥</span>
                  
               </div>
            </div>
            
            <div class="commentary">
               
               <p><b>ललितमिति</b>&nbsp;। सुकुमारसंदर्भं ललितम्&nbsp;। यथा—‘कमलिनीवनसंचरणव्यतिकरलग्ननलिननालकण्टके वने क्वचिन्निर्भरं
                  पदमादधाति’ इति&nbsp;। प्रस्फुटसंदर्भं निष्ठुरम्&nbsp;। यथा—‘उत्तम्भितकुटिलकुन्तलकलापः श्मशानवाटमवतरति’
                  इति&nbsp;। अनुल्लिखितसमासं चूर्णम्&nbsp;। यथा—‘अभ्यासो हि कर्मणः कौशलमादधाति&nbsp;। न खलु संनिपातमात्रेणोदबिन्दुरपि
                  ग्रावणि निम्नतामादधाति’ इति&nbsp;। उद्भटसभासमाविद्धम्&nbsp;। यथा—‘कुलिशशिखरखरतरस्वरप्रचयप्रचण्डचपेटपाटितमत्तमातङ‍गमदच्छटाच्छुरितचारुकेसरभारभासुरमुखे
                  केसरिणि’ इति&nbsp;। रीतिवृत्त्योरिति विषयसप्तमी&nbsp;। तथा ललितं कैशिक्यादौ, निष्ठुरभारभट्यादौ,
                  चूर्णं वैदर्भ्यादौ, आविद्धं गौडीयाप्रभृतौ, यथायथमन्तर्भवतीति नोक्तभेदाः परिसंख्याता
                  इत्यर्थः&nbsp;॥
               </p>
               
               <p>उक्तप्रकारेषु किंचिदुदाहरति—</p>
               
            </div> 
            
            <p>तत्र पद्यभेदेषु समवृत्ते द्रुता गतिर्यथा—</p>
            
            <div class="lg">
               <div class="udāharaṇa">
                  <span class="l">‘अयि विजहीहि दृढोपगूहनं त्यज नवसंगमभीरु वल्लभम्&nbsp;।</span>
                  <span class="l">अरुणकरोद्गम एष वर्तते वरतनु संप्रवदन्ति कुक्कुटाः&nbsp;॥ १३&nbsp;॥’</span>
                  
               </div>
            </div>
            
            <p>सेयं समवृत्ते लघुसंयुक्ताक्षरभूयस्त्वाद्द्रुता गतिः&nbsp;॥</p>
            
            <div class="commentary">
               
               <p><b>तत्रेति</b>&nbsp;। नवसंगमभीर्विति संबोधनम्&nbsp;। भीरुशब्दादूंङ्, तस्मात्संबोधनह्रस्वे <span class="pageinfo">[page 152]</span>रूपम्&nbsp;। गर्भगृहस्था<a href="" class="note" title="‘गृहस्थो नालो’ इति पाठः">*</a> नालोकयति चेत्तदाह—संप्रवदन्तीति&nbsp;। अत्र प्रतिपादमष्टौ लघवश्चत्वारो गुरव इति लघुबाहुल्ये
                  संयोगाक्षराणामुद्रेके च ताललयवदतिव्यक्त एव द्रुतभावः&nbsp;॥
               </p>
               
            </div> 
            
            <p>समवृत्ते विलम्बिता यथा—</p>
            
            <div class="lg">
               <div class="udāharaṇa">
                  <span class="l">‘प्रणम्य हेतुमीश्वरं मुनिं कणादमन्वतः&nbsp;।</span>
                  <span class="l">पदार्थधर्मसंग्रहः <a href="" class="note" title="‘प्रचक्षते’ क">*</a>प्रवक्ष्यते महोदयः&nbsp;॥ १४&nbsp;॥’</span>
                  
               </div>
            </div>
            
            <p>सेयं स्थाने स्थाने गुर्वक्षरयोगाद्विलम्बिता गतिः&nbsp;।</p>
            
            <div class="commentary">
               
               <p><b>प्रणम्येति</b>&nbsp;। अत्र यद्यपि पदचतुष्टये गुरुलघूनां समसंख्यत्वमेव, तथापि संयोगाक्षरैरन्तरान्तरा पठितिदीर्घाभावोन्मेषादारोहप्राधान्ये
                  विलम्बिता&nbsp;। एवं व्युत्क्रमेण
                  समानिकायामपि विलम्बितैव&nbsp;। यथा—‘मीनजालघटितानि सूर्यरश्मिबोधितानि&nbsp;। मत्तषट्पदाकुलानि
                  पश्य भीरु पङ‍कजानि&nbsp;॥’ इति&nbsp;।
               </p>
               
               <p>तदिदमाह—<b>सेयमिति</b>&nbsp;। तेन विभागसूत्रे गुरुलघुमिश्रणमेवंरूपमपि बोद्धव्यमिति&nbsp;॥
               </p>
               
            </div> 
            
            <p>तत्रैव मध्या यथा—</p>
            
            <div class="lg">
               <div class="udāharaṇa">
                  <span class="l">‘आसीद्दैत्यो हयग्रीवः सुहृद्वेश्मसु यस्य ताः&nbsp;।</span>
                  <span class="l">वदन्ति स्म बलं बाह्वोः सितच्छत्रस्मिताः श्रियः&nbsp;॥ १५&nbsp;॥’</span>
                  
               </div>
            </div>
            
            <p>सेयं <a href="" class="note" title="‘लघ्वक्षरप्रायत्वा’ क">*</a>नातिलघ्वक्षरत्वान्मध्या गतिः&nbsp;॥
            </p>
            
            <div class="commentary">
               
               <p><b>आसीदिति</b>&nbsp;। अत्र यद्यपि गुरवो बहवस्तथापि न द्रुतिर्न विलम्बनं पठितेरित्यनुभवसाक्षिकोऽयमर्थस्तदेतदाह—<b>नातिलघ्वक्षरेति</b>&nbsp;॥
               </p>
               
            </div> 
            
            <p>द्रुतविलम्बिता यथा—</p>
            
            <div class="lg">
               <div class="udāharaṇa">
                  <span class="l">‘अवतु वः सवितुस्तुरगावली स्फुरितमध्यगतारुणनायका&nbsp;।</span>
                  <span class="l"><a href="" class="note" title="‘समभिल’ ख">*</a>समविलङ्घिततुङ‍गपयोधरा मरकतैकलतेव नभःश्रियः&nbsp;॥ १६&nbsp;॥’</span>
                  
               </div>
            </div>
            
            <p>सेयं द्रुताया विलम्बितायाश्च गतेरन्तरानुप्रवेशाद्द्रुतविलम्बिता गतिः&nbsp;।</p>
            
            <div class="commentary">
               
               <p><b>अवतु व इति</b>&nbsp;। अरुणो गरुडाग्रजः शोणश्च&nbsp;। नायको नेता हारमध्यमणिश्च&nbsp;। <span class="pageinfo">[page 153]</span>पयोधरा मेघाः स्तनौ च&nbsp;। तदेतस्मिन् द्रुतविलम्बिताख्ये वृत्ते समाख्यैव रूपं बोधयतीति&nbsp;॥
               </p>
               
            </div> 
            
            <p>द्रुतमध्या यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘अपि तुरगसमीपादुत्पतन्तं मयूरं</span>
                     <span class="seg">न स रुचिरकलापं बाणलक्ष्यीचकार&nbsp;।</span>
                     </span>
                  <span class="l">
                     <span class="seg">सपदि गतमनस्कश्चित्रमाल्यानुकीर्णे</span>
                     <span class="seg">रतिविगलितबन्धे केशपाशे प्रियायाः&nbsp;॥ १७&nbsp;॥’</span>
                     </span>
                  
               </div>
            </div>
            
            <p>सेयं द्रुताया मध्यायाश्च गतेरन्तरानुप्रवेशाद्द्रुतमध्या गतिः&nbsp;॥</p>
            
            <div class="commentary">
               
               <p><b>अपि तुरगेति</b>&nbsp;। उत्पन्नाविर्भवद्बर्हगतोज्ज्वलविचित्रकोमलमयूरस्तत्कालमव्याजप्रेमनिर्यन्त्रणकण्ठग्रहविलुलितप्रियाकेशपाशवासनाविकासहेतुः
                  सर्वस्वायमानः कथं
                  बाणलक्ष्यतां सहत इति च्विप्रत्ययेन व्यज्यत इति&nbsp;। अत्र पादचतुष्केऽपि प्रथमं द्रुता
                  पश्चान्मध्या च भागशः प्रत्यभिज्ञायत इत्याह—<b>सेयमिति</b>&nbsp;॥
               </p>
               
            </div> 
            
            <p>मध्यविलम्बिता यथा—</p>
            
            <div class="lg">
               <div class="udāharaṇa">
                  <span class="l">‘दुन्दुभयो दिवि दध्वनुरुच्चैरुच्चकराः कपयश्च ववल्गुः&nbsp;।</span>
                  <span class="l">सिद्धनिकायकराब्जविमुक्तं माल्यमथाङ‍गदमूर्ध्नि पपात&nbsp;॥ १८&nbsp;॥’</span>
                  
               </div>
            </div>
            
            <p>सेयं मध्याया विलम्बितायाश्च गतेरन्तरानुप्रवेशान्मध्यविलम्बिता गतिः&nbsp;॥</p>
            
            <div class="commentary">
               
               <p><b>दुन्दुभय इति</b>&nbsp;। अत्रापि प्रतिपादं पूर्वं मध्या ततो विलम्बिता च खण्डशः प्रतिभासत इति दर्शयति—<b>सेयमिति</b>&nbsp;।
               </p>
               
            </div> 
            
            <p>एवमर्धसमविषमयोर्मात्राच्छन्दःसु गद्यमिश्रयोर्लघुगुरून्मिश्रवर्णविन्यासविशेषभूयस्त्वेन
               द्रुतादिगतयो गवेषणीयाः&nbsp;॥
            </p>
            
            <div class="commentary">
               
               <p><b>एवमिति</b>&nbsp;।इमामेव व्यवस्थामर्धमध्यमादिष्वप्यतिदिश्यत इति दिङ्मात्रमुदाहरति—
               </p>
               
            </div> 
            
            <p>तत्र विषमवृत्तच्छन्दसि द्रुता यथा—</p>
            
            <div class="lg">
               <div class="udāharaṇa">
                  <span class="l">‘अथ वासवस्य वचनेन रुचिरवदनस्त्रिलोचनम्&nbsp;।</span>
                  <span class="l">क्लान्तिरहितमभिराधयितुं विधिवत्तपांसि विदधे धनंजयः&nbsp;॥ १९&nbsp;॥’</span>
                  
               </div>
            </div><span class="pageinfo">[page 154]</span>
            
            <p>अर्धसमच्छन्दसि विलम्बिता यथा—</p>
            
            <div class="lg">
               <div class="udāharaṇa">
                  <span class="l">‘विहितां प्रियया मनः प्रियामथ निश्चित्य गिरं गरीयसीम्&nbsp;।</span>
                  <span class="l">उपपत्तिमदूर्जिताश्रयं नृपमूचे वचनं वृकोदरः&nbsp;॥ २०&nbsp;॥’</span>
                  
               </div>
            </div>
            
            <p>उत्कलिकाप्रायगद्ये द्रुता मध्या च यथा—</p>
            
            <div class="lg">
               <div class="udāharaṇa">
                  <span class="l">‘व्यपगतघनपटलममलजलनिधिसदृशमम्बरतलं विलोक्यते&nbsp;।</span>
                  <span class="l">अञ्जनचूर्णपुञ्जश्यामं शार्वरं तमः स्त्यायते&nbsp;॥ २१&nbsp;॥’</span>
                  
               </div>
            </div>
            
            <div class="commentary">
               
               <p><b>उत्कलिकाप्रायेति</b>&nbsp;। उच्चावचभावेन प्रतिभासमानमुत्कलिका&nbsp;। यथा—‘सलीलकरकमलतालिकातरलयावलीकम्’ इति&nbsp;। तथैव
                  तदपि प्रकृतोदाहरणमिति
                  व्यक्तम्&nbsp;। ‘पाताल—’ इत्यादौ वसन्ततिलकाभाग इव, ‘हर इव’ इत्यादावार्याभाग इव प्रतिभातीति&nbsp;॥
               </p>
               
            </div> 
            
            <p>पद्यगन्धिगद्ये वृत्तगन्धौ मध्या, जातिगन्धौ द्रुता यथा—</p>
            
            <div class="lg">
               <div class="udāharaṇa">
                  <span class="l">‘पातालतालुतलवासिषु दानवेषु&nbsp;।’</span>
                  <span class="l">'हर इव जितमन्मथो गुह इवाप्रतिहतशक्तिः&nbsp;॥ २२&nbsp;॥’</span>
                  
               </div>
            </div> इति&nbsp;।
            
            <div class="commentary">
               
               <p><b>वृत्तगन्धौ मध्या, जातिगन्धाविति</b>&nbsp;। ‘तृतीयादिषु भाषितपुंस्कं पुंवद्गालवस्य’ (७।१।७४) इति पुंवद्भावेन नुम्न भवति&nbsp;॥
               </p>
               
            </div> 
            
            <p>गद्यादौ मिश्रे गद्यपद्ययोर्द्रुतमध्या यथा—</p>
            
            <p>'हन्त, पुण्यवानस्मि, यदहमतर्कितोपनतदर्शनोल्लसितनयनयानया—</p>
            
            <div class="lg">
               <div class="udāharaṇa">
                  <span class="l">
                     <span class="seg">अविरलमिव दाम्ना पौण्डरीकेण नद्धः</span>
                     <span class="seg">स्नपित इव च दुग्धस्त्रोतसां निर्झरेण&nbsp;।</span>
                     </span>
                  <span class="l">
                     <span class="seg">कवलित इव कृत्स्नश्चक्षुषा स्फारितेन</span>
                     <span class="seg">प्रसभममृतवर्षेणैव सान्द्रेण सिक्तः&nbsp;॥ २३&nbsp;॥’</span>
                     </span>
                  
               </div>
            </div>
            
            <div class="commentary">
               
               <p><b>हन्तेति</b>&nbsp;। आश्चर्यस्तिमितस्य हन्तेत्येव वागनुभावस्ततोऽभिमानोन्मेषे पुण्यवानस्मीति अनन्तरं
                  लोकोत्तरविभाववर्णनात्त्वरितस्य यदहमित्यागद्यपर्यवसान
                  एवाविरलमित्यादिवृत्तमाविरासीदिति&nbsp;। मध्ये विच्छेदकारणानुपपत्तौ गद्यपद्याभ्यामेकवाक्यम्&nbsp;॥
               </p>
               
            </div> 
            <span class="pageinfo">[page 155]</span>
            
            <p>पद्यादौ मिश्रे द्रुतविलम्बिता यथा—</p>
            
            <div class="lg">
               <div class="udāharaṇa">
                  <span class="l">‘असौ विद्याधारः शिशुरपि विनिर्गत्य भवनादिहायातः संप्रत्यविकलशरच्चन्द्रमधुरः&nbsp;।</span>
                  <span class="l">
                     <span class="seg">यदालोकस्थाने भवति पुरमुन्मादतरलैः</span>
                     <span class="seg">कटाक्षैर्नारीणां कुवलयितवातायनमिव&nbsp;॥ २४&nbsp;॥’</span>
                     </span>
                  
               </div>
            </div>
            
            <p>अत्र बालसुहृदा मकरन्देन सह विद्यामान्वीक्षिकीमधीते स एष
               माधवो नाम इति&nbsp;॥
            </p>
            
            <div class="commentary">
               
               <p><b>असाविति</b>&nbsp;। दूतीकल्पे कयाचित्प्रच्छन्नप्रार्थनीयया ‘आसंभोगमुन्नयेत्’ इत्याम्नातम्&nbsp;। तदिहोत्प्रेक्षामनोहरग्राम्यमालोकनमुक्तम्&nbsp;।
                  तेनैकस्मिन्वर्णनीयवस्तुनि वृत्तप्रपञ्चेनोक्ते प्रकृतसंगतिमात्रं गद्येन कृतवतीति युक्तेयमानुपूर्वी
                  वाक्यैकवाक्यता चेति&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">वैदर्भादिकृतः पन्थाः काव्ये मार्ग इति स्मृतः&nbsp;।</span>
                  <span class="l">रीङ्गताविति धातोः सा व्युत्पत्त्या रीतिरुच्यते&nbsp;॥ २७&nbsp;॥</span>
                  
               </div>
            </div>
            
            <div class="commentary">
               
               <p><b>वैदर्भादीति</b>&nbsp;। गुणवत्पदरचना रीतिः&nbsp;। गुणाः श्र्लेषादयः काव्याव्यभिचारिणो नव&nbsp;। तेषामन्योन्यमीलनक्षमतया
                  पानकरस इव, गुडमरिचादीनां खाडव इव मधुराम्लादीनां यत्संमूर्च्छनरूपावस्थान्तरगमनं तत्संस्कारादेव
                  हि लोकशास्त्रपदरचनातः काव्यरूपा च रचना व्यावर्तते&nbsp;। अत एव मृग्यते कविभिरासंसारमिति
                  मार्गपदेनोच्यते&nbsp;। वैदर्भादयो विदर्भादिदेशप्रभवास्तैः कृतमुखहेवाकगोचरतया प्रकटितो न
                  तु तत्तद्देशैः काव्यस्य किंचिदुपक्रियते&nbsp;॥ <b>पन्था इति</b>&nbsp;। प्रतिष्ठन्ते हि महाकविपदवीलाभार्थिन इति&nbsp;। ईदृशमेव रीतिलक्षणमानन्दवर्धनादीनामपि
                  मतम्&nbsp;। एतदुपलक्षणतया सूत्रं व्याख्यातम्&nbsp;। कथं पुनरुक्तमुपमादे रीतिपदं प्रवृत्तमित्यत
                  आह—<b>रीङ् गताविति</b>&nbsp;। रियन्ते परम्परया गच्छन्त्यनयेति करणसाधनोऽयं रीतिशब्दो मार्गपर्याय इत्यर्थः&nbsp;॥
               </p>
               
               <p>एवं सिद्धे सामान्यलक्षणे विभागमाह—</p>
               
            </div> 
            
            <div class="lg">
               <div class="kārikā">
                  <span class="l">वैदर्भी साथ पाञ्चाली गौडीयावन्तिका तथा&nbsp;।</span>
                  <span class="l">लाटीया मागधी चेति षोढा रीतिर्निगद्यते&nbsp;॥ २८&nbsp;॥</span>
                  
               </div>
            </div>
            <span class="pageinfo">[page 156]</span>
            
            <div class="commentary">
               
               <p><b>वैदर्भीति</b>&nbsp;।
               </p>
               
               <p>वक्ष्यमाणरीत्या वैदर्भीप्राधान्यमभिप्रेत्याह—</p>
               
            </div> 
            
            <div class="lg">
               <div class="kārikā">
                  <span class="l">तत्रासमासा निःशेष श्लेषादिगुणगुम्फिता&nbsp;।</span>
                  <span class="l">विपञ्चीस्वरसौभाग्या वैदर्भी रीतिरिष्यते&nbsp;॥ २९&nbsp;॥</span>
                  
               </div>
            </div>
            
            <div class="commentary">
               
               <p><b>तत्रेति</b>&nbsp;। असमासा अनुल्लिखितसमासा&nbsp;। <b>निःशेषश्लेषादीति</b>&nbsp;। श्लेषादयो नव गुणास्तैर्गुम्फिता&nbsp;। मिथोमिलनेन संमूर्च्छितैरनुपलभ्यमानान्यतभमात्रकैरपि
                  परस्परविभक्तस्वरूपभावेन सहृदयहृदयसंवादगोचरैरारब्धा&nbsp;। एवं विपञ्चीस्वरसौभाग्या&nbsp;। विपञ्ची
                  वाग्रूपा सरस्वती बिम्बप्रतिबिम्बभावेन द्विविधा&nbsp;। प्रतिबिम्बाधिष्ठानतया दार्वादियन्‍त्रमपि
                  विपञ्चीत्युच्यते&nbsp;। तदीयाः स्वरास्तन्त्रीकण्ठोत्थिताः स्थानक्रमवैपरीत्यानुमेयशारीराः
                  प्रतिबिम्बभावाः षड्जादयस्तेषु श्रुतसंमूर्च्छनरूपेष्वपि मिथोविभक्ताः श्रुतयः श्रोत्ररञ्जकस्वरावस्थामापन्नाः
                  समस्तगान्धर्ववित्साक्षिकाः प्रकाशन्ते&nbsp;। अत एव वीणैव प्रधानं समस्तस्य स्वरजातस्य तत्रैव
                  श्रुतिमण्डलोन्मेषादिति&nbsp;॥
               </p>
               
               <p>यदा तु पानकादिन्यायेन कश्चिदंश उदितो भवति तदा रीत्यन्तरमुत्तिष्ठतीत्याह—</p>
               
            </div> 
            
            <div class="lg">
               <div class="kārikā">
                  <span class="l">समस्तपञ्चषपदामोजःकान्तिविवर्जिताम्&nbsp;।</span>
                  <span class="l">मधुरां सुकुमारां च पाञ्चालीं कवयो विदुः&nbsp;॥ ३०&nbsp;॥</span>
                  
               </div>
            </div>
            
            <div class="commentary">
               
               <p><b>समस्तेति</b>&nbsp;। ओजःकान्तिविवर्जिताम् ओजःकान्त्योर्विशेषेण वर्जिताम्&nbsp;। न्यग्भूतौजःकान्तिगुणामिति
                  यावत्&nbsp;। यतस्तत्प्रतिद्वन्द्विनोर्माधुर्यसौकुमार्ययोस्तत्रोद्भवस्तदेतदाह—<b>मधुरां सुकुमारां चेति</b>&nbsp;। अत एवौजःप्रकाशकः षडधिकेषु पदेषु समासो न क्रियते&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">समस्तात्युद्भटपदामोजः कान्तिगुणान्विताम्&nbsp;।</span>
                  <span class="l">गौडीयेति विजानन्ति रीतिं रीतिविचक्षणाः&nbsp;॥ ३१&nbsp;॥</span>
                  
               </div>
            </div>
            
            <div class="commentary">
               
               <p><b>समस्तेति</b>&nbsp;। अत्युद्भटानि सोल्लेखसमासानि यस्मादोजःकान्त्योरुद्भवे न्यग्भूतगुणसप्तकेयं रीतिः&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">अन्तराले तु पाञ्चालीवैदर्भ्योर्यावतिष्ठते&nbsp;।</span>
                  <span class="l">सावन्तिका समस्तैः स्याद्द्वित्रैस्त्रिचतुरैः पदैः&nbsp;॥ ३२&nbsp;॥</span>
                  
               </div>
            </div>
            
            <div class="commentary">
               
               <p><b>अन्तराल इति</b>&nbsp;। माधुर्यसौकुमार्ययोः किंचिदुद्भवेन निमीलनाङ‍गप्राधान्येन वान्तरालकल्पना तां व्यनक्ति—<b>द्वित्रैरिति&nbsp;।</b> द्वे त्रीणि वा त्रीणि चत्वारि वेति
                  वार्थे बहुव्रीहिः&nbsp;॥
               </p>
               
            </div> 
            <span class="pageinfo">[page 157]</span>
            
            <div class="lg">
               <div class="kārikā">
                  <span class="l">समस्तरीतिर्व्यामिश्रा लाटीया रीतिरुच्यते&nbsp;।</span>
                  <span class="l">पूर्वरीतेरनिर्वाहे खण्डरीतिस्तु मागधी&nbsp;॥ ३३&nbsp;॥</span>
                  
               </div>
            </div>
            
            <div class="commentary">
               
               <p><b>समस्तेति</b>&nbsp;। यद्यप्युपक्रान्तरीत्यनिर्वाहोऽत्राप्यस्ति तथापि तिलतण्डुलवद्यावद्विभक्तरीतिसंवलनस्य
                  कविसंरम्भगोचरस्योत्तररीतेः पृथग्भावः&nbsp;। <b>पूर्वरीतेरिति&nbsp;।</b>
                  एकां रीतिमुपक्रम्य यदन्यया संदर्भनिर्वहणमसावन्य एव प्रकारः&nbsp;। न चानिर्वाहो दोषश्छायावैरूप्याभावात्&nbsp;।
                  रीतिखण्डनेऽपि हि संदर्भसौभाग्यसंपत्तिः शक्तिमेवाविष्करोति&nbsp;॥
               </p>
               
            </div> 
            
            <p>तासु वैदर्भी यथा—</p>
            
            <div class="lg">
               <div class="udāharaṇa">
                  <span class="l">‘मनीषिताः सन्ति गृहेषु देवतास्तपः क्व वत्से क्व च तावकं वपुः&nbsp;।</span>
                  <span class="l">पदं सहेत भ्रमरस्य पेलवं शिरीषपुष्पं न पुनः पतत्रिणः&nbsp;॥ २५&nbsp;॥’</span>
                  
               </div>
            </div>
            
            <p>सेयमसमस्तपदा <a href="" class="note" title="‘समस्त’ ख">*</a>समग्र श्लेषादिगुणवती वैदर्भी रीतिः&nbsp;॥
            </p>
            
            <div class="commentary">
               
               <p><b>मनीषिता इति</b>&nbsp;। अत्र दीर्घसमासाभावे कथमोज इति कस्यचित्कुदेश्यमपरीतिमत्प्रकरण एवेत्यपास्तम्&nbsp;। एतेन
                  गुणनवकस्य समकक्षतया संभेदः क्षण इति&nbsp;।
                  असमस्तपदेत्यनुल्लेखसमासपदेत्यर्थः&nbsp;। समग्रा नव&nbsp;। गुणवतीति नित्ययोगे मतुप्&nbsp;॥
               </p>
               
            </div> 
            
            <p>पाञ्चाली यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘गात्राविघातदलिताङ‍गदजर्जराणां</span>
                     <span class="seg">गण्डस्थलीलुलितकुण्डलताडितानाम्&nbsp;।</span>
                     </span>
                  <span class="l">
                     <span class="seg">क्षोभस्फुटन्मुकुटकोटिविघट्टितानां</span>
                     <span class="seg">नादोऽभवज्झणझणामुखरो मणीनाम्&nbsp;॥ २६&nbsp;॥’</span>
                     </span>
                  
               </div>
            </div>
            
            <p>सेयमोजःकान्त्यभावादाश्लिष्ट<a href="" class="note" title="‘श्लथभाब’ ख">*</a>श्लथपुराणच्छायामाधुर्यसौकुमार्यवती समस्तपञ्चषपदा पाञ्चाली रीतिः&nbsp;॥
            </p>
            
            <div class="commentary">
               
               <p><b>गात्राविघातेति</b>&nbsp;। अत्राद्यतृतीययोः षड् द्वितीये च पञ्च पदानि समस्तानि&nbsp;। <b>ओजःकान्त्यभावादिति&nbsp;।</b> ईषदर्थे नञ्&nbsp;। अत एव माधुर्यसौकुमार्ययोरुन्मेषः&nbsp;। श्लिष्टा प्राप्ता यथासंख्यमोजःकान्तिनिमीलनलब्धप्रादुर्भावा
                  श्लथा पुराणी च च्छाया ययेति विग्रहः&nbsp;॥
               </p>
               
            </div> 
            <span class="pageinfo">[page 158]</span>
            
            <p>गौडीया यथा—</p>
            
            <div class="lg">
               <div class="udāharaṇa">
                  <span class="l">‘यस्यावस्कन्दलीलावलितबलपरिस्पन्दखर्वीकृतोर्वीसंरम्भोत्तम्भनायोन्नमितभरनमत्कन्धरासंधिरासीत्&nbsp;।</span>
                  <span class="l">शेषो विस्फारफुल्लस्फुटपृथुलफणाफूत्कृताग्निस्फुलिङ‍गस्फूर्जत्संदोहसंदेहितविकटशिखामण्डलीरत्नखण्डः&nbsp;॥
                     २७&nbsp;॥’</span>
                  
               </div>
            </div>
            
            <p>सेयमोजःकान्तिमती समस्तोद्भटभूरिपदा च गौडीया रीतिः&nbsp;॥</p>
            
            <div class="commentary">
               
               <p><b>यस्येति</b>&nbsp;। अवस्कन्दो ध्राटकः&nbsp;। <b>समस्तोद्भटभूरिपदेति</b>&nbsp;। उद्भटता प्रौढिप्रकर्षः&nbsp;॥
               </p>
               
            </div> 
            
            <p>आवन्तिका यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘एतानि निःसहतनोरसमञ्जसानि</span>
                     <span class="seg">शून्यं मनः पिशुनयन्ति पदानि तस्याः&nbsp;।</span>
                     </span>
                  <span class="l">
                     <span class="seg">एते च <a href="" class="note" title="‘वर्त्मतरवः’ ख ‘तीरतरवः’ क">*</a>मार्गतरवः प्रथयन्ति ताप<a href="" class="note" title="‘मालिङ्गितो’ ख">*</a>-</span>
                     <span class="seg">मालम्बितोज्झितपरिग्लपितैः प्रवालैः&nbsp;॥ २८&nbsp;॥’</span>
                     </span>
                  
               </div>
            </div>
            
            <p>सेयं समस्तद्वित्रिचतुरपदा वैदर्भीपाञ्चाल्योरन्तरालवर्तिन्यावन्तिका नाम रीतिः&nbsp;॥</p>
            
            <div class="commentary">
               
               <p><b>एतानीति</b>&nbsp;। ‘निःसहतनोरसमञ्जसानि’ ‘मार्गतरवः’ इति द्वे द्वे पदे, ‘आलम्बित-’ इत्यादौ त्रीणि पदानि
                  समस्तानि&nbsp;। माधुर्यसौकुमार्ययोर्मनागुन्मेषः पाञ्चालीभागः&nbsp;। इतरेषां समकक्षता वैदर्भीभागः&nbsp;।
                  अनयोः संभेदेनान्तरालकल्पना व्यक्तैव&nbsp;॥
               </p>
               
            </div> 
            
            <p>लाटीया यथा—</p>
            
            <div class="lg">
               <div class="udāharaṇa">
                  <span class="l">‘अयमुदयति मुद्राभञ्जनः पद्मिनीनामुदयगिरिवनालीबालमन्दारपुष्पम्&nbsp;।</span>
                  <span class="l">विरहविधुरकोकद्वन्द्वबन्धुर्विभिन्दन्कुपितकपिकपोलक्रोडताम्रस्तमांसि&nbsp;॥ २९&nbsp;॥’</span>
                  
               </div>
            </div><span class="pageinfo">[page 159]</span>
            
            <p>सेयं समस्तरीतिमिश्रा लाटीया नाम रीतिः&nbsp;॥</p>
            
            <div class="commentary">
               
               <p><b>अयमिति</b>&nbsp;। मुद्राभञ्जन इति द्वाभ्यां समस्ताभ्यामावन्ती&nbsp;। उदयगिरीत्यादिना पञ्चकेन पाञ्चाली&nbsp;।
                  प्रौढिप्रकर्षेण गौडीया&nbsp;। अयसुदयतीत्याद्यसमासेन वैदर्भी च प्रत्यभिज्ञायत इति पूर्वोक्तसमस्तरीतिसंभेद
                  इति&nbsp;॥
               </p>
               
            </div> 
            
            <p>मागधी यथा—</p>
            
            <div class="lg">
               <div class="udāharaṇa">
                  <span class="l">‘करिकवलनशिष्टैः <a href="" class="note" title="‘शाखि’ ख">*</a>शाकशाखाग्रपत्रैररुणसरणयोऽमी सर्वतो भीषयन्ते&nbsp;।</span>
                  <span class="l">चलितशबरसेनादत्तगोशृङ‍गचण्डध्वनिचकितवराहव्याकुला विन्ध्यपादाः&nbsp;॥ ३०&nbsp;॥’</span>
                  
               </div>
            </div>
            
            <p>सेयमारब्धरीतेरनिर्वाहात्खण्डरीतिर्मागधी&nbsp;।</p>
            
            <div class="commentary">
               
               <p><b>करिकवलनेति</b>&nbsp;। अत्र पूर्वार्धे यथोक्ताभावन्तीमुपक्रम्य चरमार्धे गौडीयापरिग्रहादुपक्रान्तरीतेरनिर्वाहः
                  खण्डनम्, तथापि च न च्छायावैरूप्यमिति कविशक्तिव्यञ्जकत्वादलंकारभाव इति&nbsp;। शाको वृक्षविशेषः&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">या विकासेऽथ विक्षेपे संकोचे विस्तरे तथा&nbsp;।</span>
                  <span class="l">चेतसो वर्तयित्री स्यात्सा वृत्तिः सापि षड्विधा&nbsp;॥ ३४&nbsp;॥</span>
                  
               </div>
            </div>
            
            <div class="commentary">
               
               <p><b>या विकास इति</b>&nbsp;। वृत्तिर्वर्तनं रसविषयो व्यापारः काव्यस्य रसप्रवणत्वात्&nbsp;। स च व्यापारः सत्त्वाद्युद्रेकलक्षणो
                  जन्मान्तरानुभवभावितवासनासमुत्थः  परिपूर्णीभविष्यद्रसास्वादसर्वस्वायमानचित्तावस्थनिदानभूतोऽर्थगतः
                  पञ्चमेऽभिधास्यते&nbsp;। शब्दगतः पुनरत्र संगतः संदर्भस्य रसप्रकाशकारणेषु प्रधानत्वात्&nbsp;।
                  यदाह—
               </p>
               
               <div class="lg">
                  <div class="">
                     <span class="l">‘कविवागभिनेयश्च तदुपायो द्विधेष्यते&nbsp;।</span>
                     <span class="l">वस्तुशक्तिमहिम्ना तु प्रथमोऽत्र विशिष्यते&nbsp;॥’</span>
                     
                  </div>
               </div>
               
               <p>वर्ततेऽनया चित्तमिति करणसाधनोऽयं वृत्तिशब्द इति वर्तयित्रीत्यनेन प्रयोजकव्यापारप्रधानेन
                  दर्शितम्&nbsp;। तत्र विषयवैचित्र्याद्विकासाद्याश्चतस्रश्चित्तावस्थाः&nbsp;।
                  विषयो हि दीप्तमसृणमध्यमभेदेन त्रिविधः&nbsp;। विभावाद्युपधानमहिम्ना तन्मयीभवनयोग्यं हि चेतः
                  कदाचिद्विकसति&nbsp;। सत्त्वाविर्भावो विकासः&nbsp;। न्यग्भूतरजस्तमोगुणं हि
                  चेतः सत्त्वोद्रेकप्रकाशानन्दमयसंविद्विश्रान्तिमासादयति&nbsp;। ततः सत्त्वभागप्रतिष्ठितः
                  <span class="pageinfo">[page 160]</span>शृङ्गारस्तदाभासोऽपि तामेव भूमिकामालम्बते&nbsp;। अत एव शुक्तिरजतवद्भावोदयेऽपि दोषमहिम्नैव
                  काव्यमहिम्ना तव्द्यञ्जनात्&nbsp;। तत्समानभूमिकया हास्यो रसः प्रादुर्भवतीत्यभिसंधायाह—‘शृङ्गाराद्धि
                  भवेद्धास्यम्’ इति भरतमुनिः&nbsp;। तेन विकासभूमिकौ शृङ्गारहास्यौ&nbsp;। विकासात्प्रच्युतमप्राप्तगुणान्तरप्रादुर्भावं
                  विक्षिप्तं चित्तमुच्यते&nbsp;। तत्रोचितविभावादिवैचित्र्यादाविर्भवद्रजोगुणस्य चेतसो विक्षेपप्रच्युतिदशायां
                  रौद्ररसोन्मेषः&nbsp;। अत एव समानभूमिकया ‘रौद्राच्च करुणो रसः’ इत्याह&nbsp;। यदा तु सत्त्वतमोनिमीलनेन
                  केवलरजःप्रतिष्ठं चेतस्तदा बहुमुखव्यापारोन्मेषाद्विस्तराख्यामवस्थामासादयति&nbsp;। तद्भूमिको
                  वीररसस्तदवस्थामेवास्थायाद्भुतोऽपि प्रथत इति ‘वीराच्चैवाद्भुतोत्पत्तिः’ इत्युक्तम्&nbsp;।
                  न्यग्भूतरजोगुणस्य प्रबुद्धतमसश्चेतसोऽवस्थाविशेषः ससंकोचस्तमालम्ब्य बीभत्सः प्रादुरा‌स्ते
                  तदेकभूमिकश्च भयानक इति ‘बीभत्साच्च भयानकः’ इत्याह&nbsp;॥
               </p>
               
               <p>तेऽमी चत्वारश्चित्तावस्थाविशेषाः कथमविशेषणादेव संदर्भाद्भवन्तीत्याशङ्क्य विभागेनोत्तरमाह—</p>
               
            </div> 
            
            <div class="lg">
               <div class="kārikā">
                  <span class="l">कैशिक्यारभटी चैव <a href="" class="note" title="‘सात्वती भारती तथा’ क">*</a>भारती सात्वती परा&nbsp;।</span>
                  <span class="l">मध्यमारभटी चैव तथा मध्यमकैशिकी&nbsp;॥ ३५&nbsp;॥</span>
                  
               </div>
            </div>
            
            <div class="commentary">
               
               <p><b>कैशिक्येति</b>&nbsp;। शुद्धिसंकराभ्यां रीतिवदत्रापि षट् प्रकाराः&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">सुकुमारार्थसंदर्भा कैशिकी तासु कथ्यते&nbsp;।</span>
                  <span class="l">या तु प्रौढार्थसंदर्भा वृत्तिरारभटीति सा&nbsp;॥ ३६&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">कोमलप्रौढसंदर्भा कोमलार्थाथ भारती&nbsp;।</span>
                  <span class="l">प्रौढार्थां कोमलप्रौढसंदर्भां सात्वतीं विदुः&nbsp;॥ ३७&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">कोमले प्रौढसंदर्भा त्वर्थे मध्यमकैशिकी&nbsp;।</span>
                  <span class="l">प्रौढार्था कोमले बन्धे मध्यमारभटीष्यते&nbsp;॥ ३८&nbsp;॥</span>
                  
               </div>
            </div>
            
            <div class="commentary">
               
               <p><b>सुकुमारेति</b>&nbsp;। चित्तद्रुतिकारित्वं सौकुमार्यं सुकुमारावर्थसंदर्भौ यस्यामिति विग्रहः&nbsp;। एवं प्रौढार्थसंदर्भेत्यपि&nbsp;।
                  चित्तदीप्तिविधायिता प्रौढिः&nbsp;। अर्थसौकुमार्यादिना विशेष्यमाणसंदर्भः सुकुमारत्वादिः
                  शब्दालंकारतां प्रयोजयति&nbsp;। कोमलप्रौढो मध्यमः&nbsp;। प्रकारान्तरविरहाच्च मध्यमभारत्यादयो
                  न संभवन्ति&nbsp;॥
               </p>
               
            </div> 
            <span class="pageinfo">[page 161]</span>
            
            <p>तत्र कैशिकी यथा—</p>
            
            <div class="lg">
               <div class="udāharaṇa">
                  <span class="l">‘शशिरुचिषु दलेषु नागवल्ल्या विचकिलदामनि चन्दने च हृद्ये&nbsp;।</span>
                  <span class="l">कुवलयिनि पुराणसीधुपात्रे तरलदृशामपतन्दृशः प्रिये च&nbsp;॥ ३१&nbsp;॥’</span>
                  
               </div>
            </div>
            
            <p>सेयमर्थस्य च संदर्भस्य च सौकुमार्यात्कैशिकी नाम वृत्तिः&nbsp;॥</p>
            
            <div class="commentary">
               
               <p><b>शशिरुचिष्विति</b>&nbsp;। नियमितादिषु मुग्धाङ‍गनाचुम्बनरसोत्सुकानामतिमनोज्ञाधररागसमर्पकेषु नागलतादलेषु, ततो
                  मानपरिग्रहे वलितकादिचुम्बनविशेषार्थिनीनां कचग्रहसौभाग्यसुन्दरे मल्लिकादाम्नि, ततः
                  सर्वाङ‍गीणाश्लेषसौभाग्यार्थकचन्दनरसेऽनन्तरमीर्ष्यारोषवासनानिःशेषकेलियन्त्रणरतोत्कण्ठितानां
                  सीधुपात्रे, ततः सर्वोपकरणजीवितसर्वस्वे प्रियतमे समकक्षतयैव दृष्टयः पेतुरिति&nbsp;। ‘कुवलयिनि’
                  इति युक्तः पाठः&nbsp;। ‘कुवलयित—’ इति पाठे विशेषणाङ‍गप्राधान्यविवक्षायां समासे गुणीभावस्यानुचितत्वात्&nbsp;।
                  सेयं कैशिकी मसृणे शृङ‍गारादौ विनियुज्यत इति&nbsp;॥
               </p>
               
            </div> 
            
            <p>आरभटी यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘यो यः शस्त्रं बिभर्ति स्वभुजगुरु<a href="" class="note" title="‘मदात् पा’ इति पाठः">*</a>मदः पाण्डवीनां चमूनां</span>
                     <span class="seg">यो यः पाञ्चालगोत्रे शिशुरधिकवया गर्भशय्यां गतो वा&nbsp;।</span>
                     </span>
                  <span class="l">
                     <span class="seg">यो यस्तत्कर्मसाक्षी चरति मयि रणे यश्च यश्च प्रतीपः</span>
                     <span class="seg">क्रोधान्धस्तस्य तस्य स्वयमिह जगतामन्तकस्यान्तकोऽहम्&nbsp;॥ ३२&nbsp;॥’</span>
                     </span>
                  
               </div>
            </div>
            
            <p>सेयं प्रौढार्थसंदर्भारभटी नाम वृत्तिः&nbsp;॥</p>
            
            <div class="commentary">
               
               <p><b>यो य इति</b>&nbsp;। ओजःप्रधानतया प्रौढः संदर्भः&nbsp;। यस्मादियमारभटी दीप्ते रौद्रादौ विनियुक्ता, तेन युक्तं
                  शब्दार्थयोः प्रौढत्वमिति&nbsp;॥
               </p>
               
            </div> 
            
            <p>भारती यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘उत्तिष्ठन्त्या रतान्ते भरमुरगपतौ पाणिनैकेन कृत्वा</span>
                     <span class="seg">धृत्वा चान्येन वासो विगलितकबरीभारमंसे वहन्त्याः&nbsp;।</span>
                     </span>
                  <span class="l">
                     <span class="seg">भूयस्तत्कालकान्तिद्विगुणितसुरतप्रीतिना शौरिणा वः</span>
                     <span class="seg">शय्यामालिङ‍ग्य नीतं वपुरलसलसद्बाहु लक्ष्म्याः पुनातु&nbsp;॥ ३३&nbsp;॥’</span>
                     </span>
                  
               </div>
            </div>
            
            <p>सेयमतिसुकुमारार्थे नातिसुकुमारसंदर्भा भारती नाम वृत्तिः&nbsp;॥</p><span class="pageinfo">[page 162]</span>
            
            <div class="commentary">
               
               <p><b>उत्तिष्ठन्त्या इति</b>&nbsp;। सर्वाङ‍गीणाश्लेषसमुत्सुके प्रियतमे बहिर्व्यावर्तनमन्तरनुवर्तनं च मुग्धाङ‍गनाजातिरिति
                  न्यायेन नीवीबन्धकेशपाशसंयमार्थिन्या निर्भरकेलिखेदेन भुजलतालसं लसत्येव न तु व्यापारयितुमपि
                  शक्येति तत्कालिकोऽतिपोषः&nbsp;। अत्र मसृणेऽपि रसे वृत्त्यौचित्येन संदर्भस्य प्रौढिरुचितैव&nbsp;।
                  दीर्घसमासो हि श्रृङ‍गारादौ निषिद्धो न तु प्रौढिः&nbsp;। रेफहकारादिवर्णनिवेशात्तु कोमलता
                  संदर्भस्येति&nbsp;। एवमुत्तरोदाहरणेष्वपि विशेषः स्वयमूहनीय इति&nbsp;॥
               </p>
               
            </div> 
            
            <p>सात्त्वती यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘वन्द्यौ द्वावपि तावनार्यचरितप्राप्तप्रतापोदयौ</span>
                     <span class="seg">भीमो भीमपराक्रमः स च मुनिर्भास्वत्कुण्ठारायुधः&nbsp;।</span>
                     </span>
                  <span class="l">एकेनामृतवद्विदार्य करजैः पीतान्यसृञ्जि द्विषामन्येनापि हताहितास्रसरसि स्नातं क्रुधः
                     शान्तये&nbsp;॥ ३४&nbsp;॥’</span>
                  
               </div>
            </div>
            
            <p>सेयं प्रौढार्था नातिप्रौढसंदर्भा सात्त्वती नाम वृत्तिः&nbsp;॥</p>
            
            <p>मध्यमकैशिकी यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘किं द्वारि दैवहतके <a href="" class="note" title="‘आम्रश्चूतो रसालोऽसौ सहकारोऽतिसौरभः’ इत्यमरः">*</a>सहकारकेण</span>
                     <span class="seg">संवर्धितेन विषपादप एष पापः&nbsp;।</span>
                     </span>
                  <span class="l">
                     <span class="seg">अस्मिन्मनागपि विकासविकारभाजि</span>
                     <span class="seg">भीमा भवन्ति मदनज्वरसंनिपाताः&nbsp;॥ ३५&nbsp;॥’</span>
                     </span>
                  
               </div>
            </div>
            
            <p>सेयं सुकुमारेऽर्थे प्रौढसंदर्भा मध्यमकैशिकी नाम वृत्तिः&nbsp;॥</p>
            
            <p>मध्यमारभटी यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘त्वं नागराज बहुमस्य नितम्बभागं</span>
                     <span class="seg">भोगेन गाढमुपवेष्टय मन्दराद्रेः&nbsp;।</span>
                     </span>
                  <span class="l">सोढाऽविषह्यवृषवाहनयोगलीलापर्यङ‍कबन्धनविधेस्तव कोऽतिभारः&nbsp;॥ ३६&nbsp;॥’</span>
                  
               </div>
            </div>
            
            <p>सेयं प्रौढेऽर्थे सुकुमारसंदर्भा मध्यमारभटी नाम वृत्तिः&nbsp;॥</p><span class="pageinfo">[page 163]</span>
            
            <div class="lg">
               <div class="kārikā">
                  <span class="l">अन्योक्तीनामनुकृतिश्‍छाया सापीह षड्विधा&nbsp;।</span>
                  <span class="l">लोकच्छेकार्भकोन्मत्तपोटामत्तोक्तिभेदतः&nbsp;॥ ३९&nbsp;॥</span>
                  
               </div>
            </div>
            
            <div class="commentary">
               
               <p><b>अन्योक्तीनामिति</b>। लोके बिम्बप्रतिबिम्बयोः प्रतिबिम्बं चमत्कारितया प्रसिद्धम्&nbsp;। अत एव ‘श्रव्यात्प्रेक्ष्यं
                  ज्यायः’ इत्याह&nbsp;। शब्दालंकारकाण्डे वाक्यानुकरणमेव प्रतिबिम्बवाचिना छायापदेन गुणवृत्तेनाख्यायते&nbsp;।
                  तदेतदनुकरणमनुकार्यभेदादेव षोढा व्यवतिष्टत इत्याह—<b>छेकेति</b>&nbsp;। छेकादीनां लोकविशेषाणामेव शोभाकारित्वेन पृथगुपादानेऽर्थात्तदितरानेकविचित्रतत्तदनुकार्यपरो
                  लोकशब्दः&nbsp;। छेका विदग्धाः&nbsp;। ‘पोटा स्त्रीपुंसलक्षणा'&nbsp;। सहजकेलिरिति प्रसिद्धा पोटा&nbsp;।
                  भुजिष्या दासीत्यन्ये&nbsp;। अत्र केचिदन्यच्छायायोनिजमपि काव्यं छायालंकारव्यवहारभूमिमाहुः&nbsp;॥
               </p>
               
               <p>प्रकृतिपरिणामः, परपुरप्रवेशः, खण्डसंघात्यम्, चूलिका, परिमल इति पञ्च योनिजकाव्यभेदाः&nbsp;।
                  तत्र किंचिद्विकृतार्थः <b>प्रकृतिपरिणामः</b>&nbsp;। यथा—
               </p>
               
               <div class="lg">
                  <div class="">
                     <span class="l">‘धुअमेहं महुअरानुव्वणसमअहियओ णअविमुक्काओ&nbsp;।</span>
                     <span class="l">णहया अवसाहाओ णिअ अव्वाण वयडि गआओ दिसाओ&nbsp;॥’</span>
                     
                  </div>
               </div>
               
               <p>यथा च—</p>
               
               <div class="lg">
                  <div class="">
                     <span class="l">‘सिसिरपडिरोहमुक्कपरिहुत्तम्पअ अवलिअक्कम्&nbsp;।</span>
                     <span class="l">इहरइ अरया अलिअं वित्थरदि दिसाहिं कट्ठिअं वणहअलम्&nbsp;॥’</span>
                     
                  </div>
               </div>
               
               <p>अत्राकाशदिशां विस्तारभणनं मनाग्विकृतमुपलक्ष्यत इति प्रकृतिपरिणामनामायं योनिजकाव्यभेदः&nbsp;॥</p>
               
               <p>भाषामात्रभिन्नः <b>परपुरप्रवेशः</b>&nbsp;। यथा—
               </p>
               
               <div class="lg">
                  <div class="">
                     <span class="l">‘देवाधिपो वा भुजगाधिपो वा धराधिपो वा यदि हैहयः स्याम्&nbsp;।</span>
                     <span class="l">संदर्शनं ते गुणकीर्तनं ते सेवाञ्जलिं ते तदहं विदध्याम्&nbsp;॥’</span>
                     
                  </div>
               </div>
               
               <p>यथा च—</p>
               
               <div class="lg">
                  <div class="">
                     <span class="l">‘सविमो अणज्जुणमिअं अमहिन्दमवामुइअ अप्पाणम्&nbsp;।</span>
                     <span class="l">सेडं जालदंसण गुणकहामुत इजणूपज्जत्तम्&nbsp;॥’</span>
                     
                  </div>
               </div>
               
               <p>अत्र भाषामात्रं भिन्नमिति परपुरप्रवेशनामायं योनिजकाव्यभेदः&nbsp;॥ विकीर्णमसमाहारः <b>खण्डसंघात्यम्</b>&nbsp;। यथा—
               </p>
               
               <div class="lg">
                  <div class="udāharaṇa">
                     <span class="l">
                        <span class="seg">‘द्वित्राण्यम्बुजिनीदलानि सरसामुत्सङ‍गमध्यासते</span>
                        <span class="seg">मौलौ किंशुकशाखिनस्त्रिचतुरानाबिभ्रते कोरकान्&nbsp;।</span>
                        </span><span class="pageinfo">[page 164]</span>
                     <span class="l">
                        <span class="seg">गर्भग्रन्थिषु पञ्चषाः सुमनसो बध्नन्ति चूतद्रुमाः</span>
                        <span class="seg">संप्राप्ताः प्रकटीभवन्ति कुररीकण्ठेषु कूजोर्मयः&nbsp;॥’</span>
                        </span>
                     
                  </div>
               </div>
               
               <p>अत्र काव्यचतुष्कादुच्छिद्य पादचतुष्टयं ग्रथितमिति खण्डसंघात्यनामायं योनिजकाव्यभेदः&nbsp;॥</p>
               
               <p>तावन्तमर्थमुपादायाधिको वाप<b>श्चूलिका</b>&nbsp;। यथा—
               </p>
               
               <div class="lg">
                  <div class="">
                     <span class="l">‘कमलमनम्भसि तत्र च कुवलयमेतानि कनकलतिकायाम्&nbsp;।</span>
                     <span class="l">सा च सुकुमारसुभगेत्युत्पातपरम्परा केयम्&nbsp;॥’</span>
                     
                  </div>
               </div>
               
               <p>यथा च—</p>
               
               <div class="lg">
                  <div class="">
                     <span class="l">
                        <span class="seg">‘उभौ रम्भास्तम्भावुपरि विपरीतौ कमलयो-</span>
                        <span class="seg">स्तदूर्ध्वं रत्नाश्‍मस्थलमपि दुरूहं किमपि यत्&nbsp;।</span>
                        </span>
                     <span class="l">
                        <span class="seg">ततः कुम्भौ पश्चाद्विसकिसलये कन्दलमथो</span>
                        <span class="seg">तदन्विन्दाविन्दीवरमधुकराः किं पुनरिदम्&nbsp;॥’</span>
                        </span>
                     
                  </div>
               </div>
               
               <p>अत्र स्थाने स्थानेऽधिकावापस्य प्रत्यभिज्ञानाच्चूलिकानामायं योनिजकाव्यभेदः&nbsp;॥ बन्धच्छायामात्रसंवादी
                  <b>परिमलः</b>&nbsp;। यथा—
               </p>
               
               <div class="lg">
                  <div class="">
                     <span class="l">‘अनेन यूना सह पार्थिवेन रम्भोरु कच्चिन्मनसो रुचिस्ते&nbsp;।</span>
                     <span class="l">सिप्रातरङ‍गानिलकम्पितासु विहर्तुमुद्यानपरम्परासु&nbsp;॥’</span>
                     
                  </div>
               </div>
               
               <p>यथा च—</p>
               
               <div class="lg">
                  <div class="">
                     <span class="l">‘यात्राप्रसङ‍गादुपवीणयन्ती तस्यां महाकालमविप्रतिष्ठम्&nbsp;।</span>
                     <span class="l">कृशाङ्गि वीणागुणसारणासु चिरात्कलाभ्यासफलं लभेथाः&nbsp;॥’</span>
                     
                  </div>
               </div>
               
               <p>अत्र संदर्भच्छायामात्रमनुकृतमिति परिमलनामायं योनिजकाव्यभेदः&nbsp;॥</p>
               
            </div> 
            
            <p>तासु लोकोक्तिच्छाया यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘शापान्तो मे भुजगशयनादुत्थिते शार्ङ‍गपाणौ</span>
                     <span class="seg">मासानेतान्गमय चतुरो लोचने मीलयित्वा&nbsp;।</span>
                     </span>
                  <span class="l">
                     <span class="seg">पश्चादावां विरहगुणितं तं तमात्माभिलाषं</span>
                     <span class="seg">निर्वेक्ष्यावः परिणतशरच्चन्द्रिकासु क्षपासु&nbsp;॥ ३७&nbsp;॥’</span>
                     </span>
                  
               </div>
            </div>
            
            <p>सेयं लोचने मीलयित्वेति लोकोक्तेरनुकृतिर्लोकोक्तिच्छाया&nbsp;॥</p>
            
            <div class="commentary">
               
               <p><b>शापान्त इति</b>&nbsp;। लोचने मीलयित्वेत्यनेन लोकोक्त्यनुकारेण नयननिमीलनवदाशुभाविता समागमसमयस्य प्रतिपाद्यते&nbsp;।
                  तथा च—सुकुमारतरकान्ताजी<span class="pageinfo">[page 165]</span>
                  विताध्यवसायाभिप्रायः प्रवासविप्रलम्भाविष्टचेतसः प्रकाशितो भवतीति&nbsp;। उपलक्षणं चैतत्&nbsp;।
                  वर्षाकाले चतुरो मासानित्यपि लोकोक्तिरेव&nbsp;॥
               </p>
               
            </div> 
            
            <p>छेकोक्तिच्छाया यथा—</p>
            
            <div class="lg">
               <div class="udāharaṇa">
                  <span class="l">‘यो हि दीर्घासिताक्षस्य विलासललितभ्रुणः&nbsp;।</span>
                  <span class="l">कान्तामुखस्यावशगस्तस्मै नृपशवे नमः&nbsp;॥ ३८&nbsp;॥’</span>
                  
               </div>
            </div>
            
            <p>सेयं तस्मै नृपशवे नम इति विदग्धोक्तेरनुकृतिश्‍छेकोक्तिच्छाया&nbsp;॥</p>
            
            <div class="commentary">
               
               <p><b>यो हीति</b>&nbsp;। कान्तामुखमेव जीवितसर्वस्वमभिमन्यमानस्तत्रालंप्रत्ययशालिनः पशूनिव प्रति शृङ‍गारी
                  विदग्धः&nbsp;॥
               </p>
               
            </div> 
            
            <p>अर्भकोक्तिच्छाया यथा—</p>
            
            <div class="lg">
               <div class="udāharaṇa">
                  <span class="l">‘किं स स्वर्गतरुः कोऽपि यस्य पुष्पं निशाकरः&nbsp;।</span>
                  <span class="l">ते वृक्षाः कीदृशा मातर्येषां मुक्ताफलं फलम्&nbsp;॥ ३९&nbsp;॥’</span>
                  
               </div>
            </div>
            
            <p>सेयमव्युत्पन्नशिशुजनोक्तेरनुकृतिरर्भकोक्तिच्छाया&nbsp;॥</p>
            
            <div class="commentary">
               
               <p><b>किं स इति</b>&nbsp;। नूनं त्रिजगद्वर्तिसकलार्थिसार्थकीकरणविख्यातकीर्तेः पारिजातप्रमुखस्य कस्यचिदेकः
                  स्तबकः सुधाभिराह्लादयन्नयमवलोके दृश्‍यत इत्यादि&nbsp;॥
               </p>
               
            </div> 
            
            <p>उन्मत्तोक्तिच्छाया यथा—</p>
            
            <div class="lg">
               <div class="udāharaṇa">
                  <span class="l">‘दृष्टः कथं सुतनु किं कुरुते किमस्मद्वार्तां स पृच्छति श्रृणोति निवेद्यमानाम्&nbsp;।</span>
                  <span class="l"><a href="" class="note" title="‘आसां’ ख">*</a>आस्तां किमस्य कथया कथयाशु तावदत्रागमिष्यति न वा खलु सोऽभिमानी&nbsp;॥ ४०&nbsp;॥’</span>
                  
               </div>
            </div>
            
            <p>सेयमसमञ्जसाया उन्मत्तोक्तेरनुकृतिरुन्मत्तोक्तिच्छाया&nbsp;॥</p>
            
            <div class="commentary">
               
               <p><b>दृष्ट इति</b>&nbsp;। कथमित्यादिना तदेकतानतामाविष्कृत्य सहसैवास्तामित्यादिना संप्रहाणम्, कथय तावदित्यादिना
                  च पुनरादानमसमञ्जसम्&nbsp;॥
               </p>
               
            </div> 
            
            <p>पोटोक्तिच्छाया यथा—</p>
            
            <div class="lg">
               <div class="udāharaṇa">
                  <span class="l">‘तिलकमसहास्मि सोढुं घनसारेणाति<a href="" class="note" title="‘सारो’ ख">*</a>सारदोषो मे&nbsp;।</span>
                  <span class="l">लम्भयति च दौर्बल्यं कुङ‍कुमरागो ममाङ‍गानि&nbsp;॥ ४१&nbsp;॥’</span>
                  
               </div>
            </div><span class="pageinfo">[page 166]</span>
            
            <p>सेयमुत्तमपदारोपितनीचयुवत्युक्तेरनुकृतिः पोटोक्तिच्छाया&nbsp;॥</p>
            
            <div class="commentary">
               
               <p>उत्तमपदस्थानीययुवतिमनुकुर्वाणा उत्तमपदारोपितनीचयुवतिः&nbsp;॥</p>
               
            </div> 
            
            <p>मत्तोक्तिच्छाया यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘पि पि प्रिय स स स्वयं मु मु मुखासवं देहि मे</span>
                     <span class="seg"> त त त्यज दु दु द्रुतं भ भ भ भाजनं काञ्चनम्&nbsp;।</span>
                     </span>
                  <span class="l">
                     <span class="seg">इति स्खलितजल्पितं मदवशात्कुरङ‍गीदृशः</span>
                     <span class="seg">प्रगे हसितहेतवे सहचरीभिरध्यैयत&nbsp;॥ ४२&nbsp;॥’</span>
                     </span>
                  
               </div>
            </div>
            
            <p>सेयं स्खलन्त्या मत्तोक्तेरनुकृतिर्मत्तोक्तिच्छाया&nbsp;॥</p>
            
            <div class="commentary">
               
               <p><b>पि पि प्रियेति</b>&nbsp;। अव्यक्तवृत्तिरूपं स्खलितजल्पितम्&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">साभिप्रायस्य वाक्ये यद्वचसो विनिवेशनम्&nbsp;।</span>
                  <span class="l">मुद्रां तां मुत्प्रदायित्वात्काव्यमुद्राविदो विदुः&nbsp;॥ ४०&nbsp;॥</span>
                  
               </div>
            </div>
            
            <div class="commentary">
               
               <p><b>साभिप्रायेति</b>&nbsp;। यद्यपि संपूर्णमेव काव्यं वक्त्रभिप्रायप्रतिच्छन्दकभूतम्, उक्तं च—‘वक्रभिप्रायं
                  सूचयेयुः’ इति, तथापि नास्मिन्नितरसाधारणतया वाक्यार्थगोचरमभिप्रायमावेदयत्येव काव्यसनाथीकरणक्षमवक्रभिप्रायविशेषप्रतिरूपक
                  एकदेशनिवेशो दृश्‍यते&nbsp;। अत एवाङ‍गुलीयादिमुद्रेव मुद्रेत्युच्यते&nbsp;। निरुक्तिमाह—<b>मुत्प्रदायित्वादिति</b>&nbsp;। मुद्युपपदे रातेर्दानकर्मणः के रूपम्&nbsp;। मुद्रैव पदादिप्रकाश्‍यध्वनिव्यवहारभूमिरन्येषाम्&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">सास्मिन्पदस्य वाक्यस्य विभक्तेर्वचनस्य च&nbsp;।</span>
                  <span class="l">समुच्चयस्य संवृत्या षोढा न्यासेन जायते&nbsp;॥ ४१&nbsp;॥</span>
                  
               </div>
            </div>
            
            <div class="commentary">
               
               <p><b>सास्मिन्निति</b>&nbsp;। पदं प्रातिपदिकं कृत्तद्धितसमासरूपम्&nbsp;। विभक्तिवचनयोः सामान्यविशेषभावेऽपि पृथक्पृथगभिप्रायव्यञ्जकतया
                  निर्देशः&nbsp;। आस्तामित्यादिवचनसंकोचः संवृतिः&nbsp;॥
               </p>
               
            </div> 
            
            <p>तासु पदमुद्रा यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘निर्माल्यं नयनश्रियः कुवलयं वक्रस्य दासः शशी</span>
                     <span class="seg">भ्रूयुग्मस्य सनाभि मन्मथधनुर्ज्योत्स्ना स्मितस्याञ्चलः&nbsp;।</span>
                     </span>
                  <span class="pageinfo">[page 167]</span>
                  <span class="l">
                     <span class="seg">संगीतस्य च मत्तकोकिलरुतान्युच्छिष्टमेणीदृशः</span>
                     <span class="seg">सर्वाङ‍गीणमहो विधेः परिणतं विज्ञानचित्रं चिरात्&nbsp;॥ ४३&nbsp;॥’</span>
                     </span>
                  
               </div>
            </div>
            
            <p>अत्र निर्माल्यं, दासः, सनाभि, अञ्चलः, उच्छिष्टमिति पदानां गौणवृत्तिव्यपाश्रयेण मुत्प्रदायिनां
               साभिप्रायनिवेशादियं पदमुद्रा&nbsp;॥
            </p>
            
            <div class="commentary">
               
               <p><b>गौणवृत्तिव्यपाश्रयेणेति</b>&nbsp;। निर्माल्यादिपदानामत्यन्ततिरस्कृतवाच्यानामतिविच्छायत्वादिलक्षणाद्वारेण लावण्यविशेषध्वननात्सहृदयहृदयावर्जकानां
                  निवेशो दृश्‍यते&nbsp;।
               </p>
               
               <p>एवम्—</p>
               
               <div class="lg">
                  <div class="">
                     <span class="l">‘ताला जाअन्ति गुणा जाला ते सहिँअएहिँ धेय्यन्ति&nbsp;।</span>
                     <span class="l">रविकिरणाणुग्गहिआइँ होन्ति कमलाइँ कमलाइँ&nbsp;॥’</span>
                     
                  </div>
               </div>
               
               <p>तथा—</p>
               
               <div class="lg">
                  <div class="">
                     <span class="l">‘अमृतमभृतं चन्द्रश्चन्द्रस्तथाम्बुजमम्बुजं</span>
                     <span class="l">रतिरपि रतिः कामः कामो मधूनि मधून्यपि&nbsp;।’</span>
                     
                  </div>
               </div>
               
               <p>इत्यादावर्थान्तरसंक्रमणादिना तत्प्रकाश्यो ध्वनिरनुसंधेयः&nbsp;॥</p>
               
            </div> 
            
            <p>वाक्यमुद्रा यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘यत्स्वच्छे सलिलात्मनि प्रतिफलद्देवे त्रियामापतौ</span>
                     <span class="seg">पीयूषाकृति पर्यवस्यति किल ज्योत्स्नेति तत्त्वान्तरम्&nbsp;।</span>
                     </span>
                  <span class="l">तिग्मं धाम चिरं चकास्ति दिवि यत्तत्रास्ति दिव्यः पुमान्यं विज्ञातवतां त्रुटन्ति निखिला
                     भूयो भवग्रन्थयः&nbsp;॥ ४४&nbsp;॥’</span>
                  
               </div>
            </div>
            
            <p>अत्र ‘तत्रास्ति दिव्यः पुमान्’ इत्यादेर्वाक्यान्तरस्य पूर्ववाक्योपकारित्वेन मुत्प्रदायकस्याभिप्रायपूर्वनिवेशादियं
               वाक्यमुद्रा&nbsp;॥
            </p>
            
            <div class="commentary">
               
               <p><b>यत्स्वच्छ इति</b>&nbsp;। आदित्यकला एव प्रति फलिताश्चन्द्रव्यपदेशं लभन्त इत्यागमः&nbsp;।
               </p>
               
            </div> 
            
            <p>तदाह—</p>
            
            <div class="lg">
               <div class="">
                  <span class="l">‘सलिलमये शशिनि रवेर्दीधितयो मूर्च्छितास्तमो नैशम्&nbsp;।</span>
                  <span class="l">दलयन्ति दर्पणोदरविहता इव मन्दिरस्यान्तः&nbsp;॥’</span>
                  
               </div>
            </div> इति&nbsp;।
            <span class="pageinfo">[page 168]</span>
            
            <div class="commentary">
               
               <p><b>पूर्ववाक्योपकारित्वेनेति</b>&nbsp;। देवे पीयूषाकृति तत्त्वान्तरं तिग्मं धाम चकास्तीति च यदगाधतया तर्कितमिति किलशब्दकटाक्षितमभिधानम्&nbsp;।
                  तत्र किं संबन्धमित्याकाङ‍क्षाविपूरकं तत्रास्तीत्यादि वाक्यम्&nbsp;। तथा हि—‘य एष आदित्यपथं
                  व्याप्य पुरुषो दीप्यते’ इत्याद्युपनिषदर्थनिवेशनमभिप्रायपूर्वकमाभासते&nbsp;। एतेनान्येऽपि
                  वाक्यप्रकाश्यप्रकाराः परिगृहीता बोद्धव्याः&nbsp;। पूर्वं वाक्येऽन्तर्भावितद्वित्वमवसेयमिति&nbsp;॥
               </p>
               
            </div> 
            
            <p>विभक्तिमुद्रा यथा—</p>
            
            <div class="lg">
               <div class="udāharaṇa">
                  <span class="l">‘श्रियः प्रदुग्धे विपदो रुणद्धि यशांसि सूते मलिनं प्रमार्ष्टि&nbsp;।</span>
                  <span class="l">संस्कारशौचेन परं पुनीते शुद्धा हि बुद्धिः किल कामधेनुः&nbsp;॥ ४५&nbsp;॥’</span>
                  
               </div>
            </div>
            
            <p>अत्र प्रदुग्धे, रुणद्धि, सूते, प्रमार्ष्टि, पुनीते, इति तिङ्‌‍विभक्तीनां ‘दुहिपच्योर्बहुलं
               सकर्मकयोरुपसंख्यानम्’ (३।१।८७ वा॰), 'रुधादिभ्यः श्नम्’ (३।१।७८) इत्यादिभिर्विशेष<a href="" class="note" title="‘लक्षणवतीनां योगैः’ क">*</a>लक्षणयोगैः परस्मैपदात्मनेपदपर्यायेण निवेशो दृश्‍यते&nbsp;। श्रियः, विपदः, यशांसि, मलिनं
               संस्कारशौचेन, इति च सुब्विभक्तीनाम् ‘अचि श्नुधातुभ्रुवां य्वोरियङुवङौ’ (६।४।७७) इत्यादिविशेष<a href="" class="note" title="‘लक्षणवतीनां योगैः’ क">*</a>लक्षणवतीनामविकृतविकृतानां मङ‍गलामङ‍गलार्थ<a href="" class="note" title="‘पदपरत्वेन’ इति टीकासंमतः पाठः">*</a>परत्वेन <a href="" class="note" title="‘मङ‍गलार्थानाम्’ क">*</a>मङ‍गलाद्यर्थानामभिप्रायतः प्रयोगो लक्ष्यते&nbsp;। तेनेयं विभक्तिमुद्रा भवति&nbsp;॥
            </p>
            
            <div class="commentary">
               
               <p><b>श्रिय इति</b>&nbsp;। बुद्धिरूपा कामधेनुः श्रियः प्रथयतीत्युक्ते न तथा प्रकर्षः, यथोक्ते तु विशिष्टः
                  कवेरभिप्राय उन्नीयते&nbsp;। तथा हि—यथोदुम्बरः स लोहितं फलं पच्यत इति कर्मकर्तरि फलोदुम्बरयोरैकात्म्यभवसीयते
                  तथेहापि श्रीरूपमात्मानं बुद्धिः प्रकाशयतीति&nbsp;। अत एव हि ‘दुहिपच्योर्बहुलं सकर्मकयोः’
                  (वा ३।१।८७) इति बाह्यकर्मविशिष्टस्यैव कर्तुः कर्मवद्भावः शिष्यते&nbsp;। ‘न दुहस्नुनमां
                  यक्चिणौ’ (३।१।८९) इति यगभावोऽपि विशेषाभिप्रायनियत एव रुणद्धीत्यागमरूपः&nbsp;। सूते इति
                  लुप्तः&nbsp;। प्रमाष्टींति बृद्धियोजकः&nbsp;। पुनीते इति स्वरूपेण विकृतश्च <span class="pageinfo">[page 169]</span>विकरणः&nbsp;। आत्मनेपदपरस्मैपदयोरेकान्तरितो निवेशः&nbsp;। श्रिय इति प्रकृतिभागे इयङादेशो विकारो
                  विभक्तावपि विकारः&nbsp;। विपद इति प्रकृतिरविकृता&nbsp;। विभक्तिस्तु रुत्वेन विकृता&nbsp;। यशांसीति
                  द्वे अपि विकृते&nbsp;। मलिनमिति वैकल्पिकपरसवर्णविधौ द्वयमविकृतम्&nbsp;। संस्कारशौचेनेति प्रकृतिरविकृता&nbsp;।
                  प्रत्ययस्त्विनादेशेन विकृतः&nbsp;। तथा श्रिय इति माङ‍गल्यम्, विपद इति विपरीतमिति क्रमेण
                  शुद्धा बुद्धिः कामधेनुरिति&nbsp;। मङ‍गलपरम्परानिवेशनेनोपसंहारश्चित्रांशुकोज्ज्वल इव प्रतिभासमानो
                  नु बिम्बमिव कामपि कान्तिमभिव्यञ्जयत्तूपलक्ष्यते&nbsp;। <b>मङ‍गलामङ‍गलार्थपदपरत्वेनेति</b>&nbsp;। मङ‍गलामङ‍गलेभ्यः पदेभ्यः परवर्तित्वेनेत्यर्थः&nbsp;॥
               </p>
               
            </div> 
            
            <p>वचनमुद्रा यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘विश्वभरा भगवती भवतीमसूत</span>
                     <span class="seg">राजा प्रजापतिसमो जनकः पिता ते&nbsp;।</span>
                     </span>
                  <span class="l">
                     <span class="seg">तेषां वधूस्त्वमसि नन्दिनि पार्थिवानां</span>
                     <span class="seg">येषां कुलेषु सविता च गुरुर्वयं च&nbsp;॥ ४६&nbsp;॥’</span>
                     </span>
                  
               </div>
            </div>
            
            <p>अत्र वयमित्यात्मनि बहुवचनेन सविता चेति सवितर्येकवचनेन सवितुरप्यहं बहुमत इत्यभिप्रायो
               वक्तुरितीयं वचनमुद्रा&nbsp;॥
            </p>
            
            <div class="commentary">
               
               <p><b>विश्वंभरेति</b>&nbsp;। अहंकारप्ररोहस्य पूर्वं गुणप्रयोजकत्वमुक्तम्&nbsp;। इह तु कवेरभिप्रायविशेषस्यालंकारघटकतेति
                  विभागः&nbsp;॥
               </p>
               
            </div> 
            
            <p>समुच्चयमुद्रा यथा—</p>
            
            <div class="lg">
               <div class="udāharaṇa">
                  <span class="l">‘जातश्चायं मुखेन्दुस्ते भ्रुकुटिप्रणयी पुरः&nbsp;।</span>
                  <span class="l">गतं च वसुदेवस्य कुलं नामावशेषताम्&nbsp;॥ ४७&nbsp;॥’</span>
                  
               </div>
            </div>
            
            <p>अत्र ‘आशंसायां भूतवच्च’ (३।३।१३२) इति भूतवद्भावस्य हयग्रीवप्रभावातिशयशंसिनः समुच्चयद्वारेण
               निवेशादियं समुच्चयमुद्रा&nbsp;॥
            </p>
            
            <div class="commentary">
               
               <p><b>अत्राशंसायामिति</b>&nbsp;। गतमिति निष्ठाप्रत्ययेन भूतताद्योतनादाशंसाप्रतीतावपि कथं प्रकृतपोष इत्यत उक्तम्—<b>समुच्चयद्वारेणेति</b>&nbsp;। तेन हि तुल्यकक्षताप्रतीतौ त्वं चेदङ‍गीकृतरोषस्तदा सिद्धमेव समीहितमिति वक्तुरध्यवसायविशेषप्रर्तीतौ
                  समुच्चय एव मुद्रापदवीमारोहतीति&nbsp;। शेषं सुबोधम्&nbsp;॥
               </p>
               
            </div> 
            <span class="pageinfo">[page 170]</span>
            
            <p>संवृतिमुद्रा यथा—</p>
            
            <div class="lg">
               <div class="udāharaṇa">
                  <span class="l">‘मणिरत्नं प्रसेनस्य तच्चानार्येण विष्णुना&nbsp;।</span>
                  <span class="l">लब्धं येनाद्ययोगेन तेन किं कीर्तितेन वः&nbsp;॥ ४८&nbsp;॥’</span>
                  
               </div>
            </div>
            
            <p>अत्र ‘कथापि खलु पापानामलमश्रेयसे यतः’, ततः ‘किं तेन वः कीर्तितेन’ इति साभिप्रायसंवृतिकरणादियं
               संवृतिमुद्रा&nbsp;॥
            </p>
            
            <div class="lg">
               <div class="kārikā">
                  <span class="l">विधिद्वारेण वा यत्र निषेधेनाथ वा पुनः&nbsp;।</span>
                  <span class="l">प्रतीयते विशिष्टोऽर्थः सोक्तिरत्राभिधीयते&nbsp;॥ ४२&nbsp;॥</span>
                  
               </div>
            </div>
            
            <div class="commentary">
               
               <p><b>विधीति</b>&nbsp;। उक्तिरभिधा&nbsp;। सा द्वयी भावाभावविषयत्वात्&nbsp;। तर्हि गोरपत्यमयं गौरित्यतः को भेद इत्याशङ‍क्य
                  विधिद्वारेण वेत्यादि&nbsp;। भावज्ञानं विधिरभावज्ञानं
                  निषेधः&nbsp;। लोके गृहीतव्युत्पत्तिबलेन भावाभावान्यतरसंवित्सरणिमारुह्य काव्यैकगोचरे रसाद्यात्मनि
                  पर्यवस्यन्ती भवत्युक्तिरलंकार इति भावः&nbsp;॥
               </p>
               
               <p>सोऽयं भावादिप्रपञ्चेन षोढा विधिः प्रथत इत्याह—</p>
               
            </div> 
            
            <div class="lg">
               <div class="kārikā">
                  <span class="l">विधेरथ निषेधात्स्यादधिकाराद्विकल्पतः&nbsp;।</span>
                  <span class="l">नियमात्परिसंख्याया उपाधेः सेह षङ्विधा&nbsp;॥ ४३&nbsp;॥</span>
                  
               </div>
            </div>
            
            <div class="commentary">
               
               <p><b>विधेरिति</b>&nbsp;। उपाधिर्विशेषणम्&nbsp;। विध्यधिकारौ शुद्धभावभेदौ&nbsp;। निषेधनियमौ शुद्धप्रतिषेधभेदौ&nbsp;। विकल्पपरिसंख्ये
                  संकीर्णभेदाविति&nbsp;। तत्राप्राप्तप्रापणो <b>विधिः</b>&nbsp;। प्रसक्तप्रतिषेधो <b>निषेधः</b>&nbsp;। क्रियाफलसंबन्धो<b>ऽधिकारः</b>&nbsp;। तुल्यकक्षयोरेकबाधेनान्यसंबन्धो <b>विकल्पः</b>&nbsp;। व्यावृत्तिफलको विधि<b>र्नियमः</b>&nbsp;। शेषविधिनिषेधनान्तरीयकौ विशेषनिषेधविधी <b>परिसंख्या</b>&nbsp;॥
               </p>
               
            </div> 
            
            <p>तासु विध्युक्तिर्यथा—</p>
            
            <div class="lg">
               <div class="udāharaṇa">
                  <span class="l">‘शुश्रूषस्व गुरून्कुरु प्रियसखीवृत्तिं सपत्नीजने’</span>
                  
               </div>
            </div>
            
            <p>अत्राप्राप्तौ प्रापणवचनं विधिः&nbsp;॥</p>
            
            <div class="commentary">
               
               <p><b>अप्राप्तौ प्रापणवचनमिति</b>&nbsp;। अप्रवृत्तप्रवर्तनात्मको हि विधिः कथमितरापेक्षत्वे संगच्छते&nbsp;। अत एवोच्यते—‘विधिरत्यन्तमप्राप्तौ’
                  इति&nbsp;॥
               </p>
               
            </div> 
            
            <p>निषेधोक्तिर्यथा—</p>
            
            <div class="lg">
               <div class="">
                  <span class="l">‘भर्तुर्विप्रकृतापि रोषणतया मा स्म प्रतीपं गमः&nbsp;।’</span>
                  
               </div>
            </div><span class="pageinfo">[page 171]</span>
            
            <p>अत्र प्राप्तौ निवारणं निषेधः&nbsp;॥</p>
            
            <div class="commentary">
               
               <p><b>प्राप्तौ निवारणमिति</b>&nbsp;। रोषेण प्रसजत्प्रतीपाचरणान्निवार्यते&nbsp;॥
               </p>
               
            </div> 
            
            <p>अधिकारोक्तिर्यथा—</p>
            
            <div class="lg">
               <div class="udāharaṇa">
                  <span class="l">‘भूयिष्ठं भव दक्षिणा परिजने भोगेष्वनुत्सेकिनी</span>
                  <span class="l">यान्त्येवं गृहिणीपदं युवतयो वामाः कुलस्याधयः&nbsp;॥ ४९&nbsp;॥’</span>
                  
               </div>
            </div>
            
            <p>अत्र विधिनिषेधज्ञानाद्विधिनिषेधयोग्यताधिकारः&nbsp;॥</p>
            
            <div class="commentary">
               
               <p><b>विधिनिषेधज्ञानादिति</b>&nbsp;। विहितनिषिद्धक्रियाज्ञानेन तत्फलसंबन्धयोग्यत्वमधिकारः&nbsp;। शुश्रूषस्वेति, भूयिष्ठं
                  भव दक्षिणेति द्वे विहिते&nbsp;। मा स्म प्रतीपं गम इति,
                  भोगेष्वनुत्सेकिनीति द्वे निषिद्धे&nbsp;। विधिनिषेधयोग्यता विधिनिषेधफलसंबन्धयोग्यत्वम्&nbsp;।
                  गृहिणीपदप्राप्तिर्विहितक्रियाफलम्&nbsp;। कुलाधीभवनं तु निषिद्धक्रियाफलमिति&nbsp;॥
               </p>
               
            </div> 
            
            <p>विकल्पोक्तिर्यथा—</p>
            
            <div class="lg">
               <div class="udāharaṇa">
                  <span class="l">‘एको नेता क्षत्रियो वा द्विजो वा एका विद्याध्यात्मिकी वा त्रयी वा&nbsp;।</span>
                  <span class="l">एका भार्या वंशजा वा प्रिया वा एकं मित्रं भूपतिर्वा यतिर्वा&nbsp;॥ ५०&nbsp;॥’</span>
                  
               </div>
            </div>
            
            <p>सोऽयं जातिक्रियागुणद्रव्यावलम्बी चतुर्विधो विकल्पः&nbsp;॥</p>
            
            <div class="commentary">
               
               <p><b>सोऽयमिति</b>&nbsp;। जात्यादय एव पदार्थास्ते च विकल्पन्ते&nbsp;। कुतो जात्यादिना तव्द्यवस्था&nbsp;। वाशब्दः पाक्षिकभावमाहेति
                  भावाभावसंकरः&nbsp;॥
               </p>
               
            </div> 
            
            <p>नियमोक्तिर्यथा—</p>
            
            <div class="lg">
               <div class="udāharaṇa">
                  <span class="l">‘विवादोऽपार्थ एवायं पार्थ एव धनुर्धरः&nbsp;।</span>
                  <span class="l">यो न केवलमात्मीयैः परैरप्यभिनन्द्यते&nbsp;॥ ५१&nbsp;॥’</span>
                  
               </div>
            </div>
            
            <p>सोऽयमयोगान्ययोगात्यन्तायोगव्यवच्छेदलक्षणस्त्रिप्रकारो नियमः&nbsp;॥</p>
            
            <div class="commentary">
               
               <p><b>अपार्थ एवेति</b>&nbsp;। विशेषणसंगत एवकारः केवलविशेषणयोगस्यासंभवे व्युत्पत्तिवशेन तदभावं व्यवच्छिन्दन्योगव्यावृत्ताववतिष्ठते&nbsp;।
                  पार्थ एवेति विशेष्यसंगत एवशब्दस्तदन्यस्य धनुर्धरतारूपं विशेषणं व्यावर्तयन्नन्ययोगव्यवच्छेदद्योतको
                  भवति&nbsp;। केवलमिति अभिनन्दनस्य नायोगं नवान्ययोगं व्यवच्छिनत्ति, किं तु तत्संबन्धं  बोधयन्नात्यन्तिकमयोगमत्यन्तायोगव्यवच्छेदोऽभिधीयते&nbsp;॥
               </p><span class="pageinfo">[page 172]</span>
               
            </div> 
            
            <p>परिसंख्योक्तिर्यथा—</p>
            
            <div class="lg">
               <div class="udāharaṇa">
                  <span class="l">‘पञ्च पञ्चनखा भक्ष्या वामेनाक्ष्णा न पश्‍यति&nbsp;।</span>
                  <span class="l">काठिन्यमस्याः कुचयोः किमसद्यन्न रोचते&nbsp;॥ ५२&nbsp;॥’</span>
                  
               </div>
            </div>
            
            <p>तदिदं विधिनिषेधाभ्यां शेषाभ्यनुज्ञानं परिसंख्येत्युच्यते&nbsp;॥</p>
            
            <div class="commentary">
               
               <p><b>पञ्च पञ्चेति</b>&nbsp;। पञ्चनखेषु पञ्च भक्ष्या नान्ये&nbsp;। कुचयोरस्याः काठिन्यं न वचनादाविति विशेषविधी शेषनिषेधमनुजानीतः&nbsp;।
                  वामेन न पश्‍यति दक्षिणेन तु पश्‍यत्येव&nbsp;। किमसत्किमशोभनम् ? यद्यस्मै न रोचते इतरत्तु
                  सदेवेति विशेषनिषेधौ शेषविध्यभ्यनुज्ञाविषयाविति&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">अयुज्यमानस्य मिथःशब्दस्यार्थस्य वा पुनः&nbsp;।</span>
                  <span class="l">योजना क्रियते यासौ युक्तिरित्युच्यते बुधैः&nbsp;॥ ४४&nbsp;॥</span>
                  
               </div>
            </div>
            
            <div class="commentary">
               
               <p><b>अयुज्यमानस्येति</b>&nbsp;। पूर्वं पदैकवाक्यता ततो वाक्यैकवाक्यत्वमनन्तरं प्रकरणैकवाक्यत्वमिति प्रबन्धनिर्वहणं
                  यावत्कविव्यापारः&nbsp;। तत्र ‘गामभ्याज शुक्लां दण्डेन’ इत्यादीनां लोके गृहीतव्युत्पत्तीनामेव
                  यद्यपि काव्यानुप्रवेशस्तथापि भङ‍गीभणितिसनाथान्येव काव्यपद्धतिमध्यासत इत्यप्रहतानामुपादेयत्वे
                  यत्रापाततः परस्परमन्वयो न प्रतिभासते तत्रावश्‍यं कविना स्वाभिप्रायप्रतिच्छन्दकभूतविशेषनिवेशनेन
                  विवक्षितवाक्यार्थप्रतीत्यस्खलनं विधेयम्, अत एव वैचित्र्यादलंकारता&nbsp;। तदिदमुक्तम् —अयुज्यमानस्येति&nbsp;।
                  आपातत इति शेषः&nbsp;। योजना अन्वयौपयिकरञ्जकविशेषनिवेशनं तस्य विषयः&nbsp;। शब्दाथा शब्दः पदं
                  वाक्यं प्रकरणं प्रबन्धः&nbsp;। अर्थः पदार्थो वाक्यार्थश्च&nbsp;॥
               </p>
               
               <p>विषयभेदात् षोढा युक्तिरित्याह—</p>
               
            </div> 
            
            <div class="lg">
               <div class="kārikā">
                  <span class="l">पदं चैव पदार्थश्च वाक्यं वाक्यार्थ एव च&nbsp;।</span>
                  <span class="l">विषयोऽस्याः प्रकरणं प्रबन्धश्चाभिधीयते&nbsp;॥ ४५&nbsp;॥</span>
                  
               </div>
            </div>
            
            <p>पदं चैवेति&nbsp;॥</p>
            
            <p>तत्र—</p>
            
            <div class="lg">
               <div class="kārikā">
                  <span class="l">योगकारणपर्यायाङ‍गाङ्गिगभावपरम्पराः&nbsp;।</span>
                  <span class="l">पदयुक्तेर्निमित्तं स्युर्निरूढाः पदसिद्धये&nbsp;॥ ४६&nbsp;॥</span>
                  
               </div>
            </div>
            <span class="pageinfo">[page 173]</span>
            
            <div class="commentary">
               
               <p><b>योगेति</b>&nbsp;। योगेत्यादौ द्वन्द्वपरवर्ती परम्पराशब्दः प्रत्येकमन्वीयते&nbsp;। योगो योगरूढिः&nbsp;। कारणं
                  कार्यकारणभावः&nbsp;। निरूढाः प्रमिताः&nbsp;। पदसिद्धये पदसमुदायात्मकवाक्यैकदेशतासिद्धये&nbsp;॥
               </p>
               
               <p>यद्यपि पदानामर्थद्वारक एव संबन्धः, तथापि तदौपयिकविशेषः क्वचित्पदेष्वेव साक्षादवसीयते
                  क्वचित्पदार्थेष्वित्यभिप्रेत्याह—
               </p>
               
            </div> 
            
            <div class="lg">
               <div class="kārikā">
                  <span class="l">विरुद्धानां पदार्थानां जात्यादीनां परस्परम्&nbsp;।</span>
                  <span class="l">योजना येह तां युक्तिं पदार्थविषयां विदुः&nbsp;॥ ४७&nbsp;॥</span>
                  
               </div>
            </div>
            
            <div class="commentary">
               
               <p><b>विरुद्धानामिति</b>&nbsp;। एवं वाक्यवाक्यार्थयोरपि वाक्यमध्यवर्तिप्रकृतरसानुगुणरससमर्पकं वाक्यान्तरम्&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">गर्भः सह निगर्भेण संवृत्तिः ससमुच्चया&nbsp;।</span>
                  <span class="l">हेतवो वाक्ययुक्तीनां क्रियतामेवमादयः&nbsp;॥ ४८&nbsp;॥</span>
                  
               </div>
            </div>
            
            <div class="commentary">
               
               <p><b>गर्भ इति</b>&nbsp;। गर्भस्तस्यैकदेशभूतस्तथाभूतो <b>निगर्भः</b>&nbsp;। उक्तेरुपसंहारवचनं <b>संवृत्तिः</b>&nbsp;। तुल्यप्रधानभावानां युगपदेकार्थसंबन्धः <b>समुच्चयः</b>&nbsp;। आदिपदादन्वाचयादयः&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">यत्तदादेरुपादानं क्रियाभ्याससमुच्चयौ&nbsp;।</span>
                  <span class="l">क्रियासमभिहारश्च वाक्यार्थान्युज्यते मिथः&nbsp;॥ ४९&nbsp;॥</span>
                  
               </div>
            </div>
            
            <div class="commentary">
               
               <p><b>यत्तदादेरिति</b>&nbsp;। यत्तदोरुद्देश्‍यविधेयगामिनोरादिग्रहणादिदमेतदासां क्रियाणामावृत्तिर<b>भ्यासः</b>&nbsp;। विजातीयानामेकदैकत्र संबन्धः <b>समुच्चयः&nbsp;। समभिहारो</b>
                  भृशत्वं प्रकर्ष इति यावत्&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">यदश्रद्धेयशैलादिवर्णनाभ्युपपत्तये&nbsp;।</span>
                  <span class="l">वाक्यं सेह प्रकरणविषया युक्तिरिष्यते&nbsp;॥ ५०&nbsp;॥</span>
                  
               </div>
            </div>
            
            <div class="commentary">
               
               <p><b>यदिति</b>&nbsp;। अतिमात्रतया प्रतिभासमानत्व<b>मश्रद्धेयता</b>&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">प्रबन्धविषयाप्येवं युक्तिरुक्ता मनीषिभिः&nbsp;।</span>
                  <span class="l"><a href="" class="note" title="‘उदाहरणमेवासाम्’ इति पाठष्टीकासंमतः">*</a>उदाहरणमालासां रूपव्यक्त्‍यै निदर्श्‍यते&nbsp;॥ ५१&nbsp;॥</span>
                  
               </div>
            </div>
            
            <p>तदेतासां युक्तीनामतिदुरूहत्वादाह—<b>उदाहरणमेवेति</b>&nbsp;॥
            </p><span class="pageinfo">[page 174]</span>
            
            <p>तत्र योगरूढिपरम्परादिनिमित्ता पदयुक्तिर्यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘प्राच्यां निर्जितजम्भजिद्द‌िूपशिरः सिन्दूरशोभं दिशि</span>
                     <span class="seg">प्रत्याख्यातहयाङ‍गनास्यहुतभुग्ज्योतिः प्रतीच्यर्णवे&nbsp;।</span>
                     </span>
                  <span class="l">
                     <span class="seg">प्रातर्जातमदोन्मिषत्कमलिनीकिञ्जल्ककल्कोद्भटं</span>
                     <span class="seg">भानोः पूर्णनभःकटाहकुहरक्रोडं, महः पातु वः&nbsp;॥ ५३&nbsp;॥’</span>
                     </span>
                  
               </div>
            </div>
            
            <p>अत्र जम्भजिद्द्विप इति योगरूढिपरम्परा, हयाङ‍गनास्यहुतभुगिति पर्यायपरम्परा, प्रातर्जातमदोन्मिषत्कमलिनीकिञ्जल्ककल्कोद्भटमिति
               हेतुपरम्परा, नभःकटाहकुहरक्रोडमित्यङ‍गाङ्गिगभावपरम्परा च परिस्फुरन्ती दृश्‍यते&nbsp;॥
            </p>
            
            <div class="commentary">
               
               <p><b>प्राच्यामिति</b>&nbsp;। जम्भजित्पदं कृदन्तत्वाद्यौगिकम्&nbsp;। तथा जम्भजिद् द्विप इत्यपि समासत्वात्&nbsp;। तदेतदुभयं
                  योगेनातिप्रयुज्यमानं निरूढिद्वयेन विवक्षितैरावतरूपे वस्तुनि नियम्यते&nbsp;। हयाङ‍गनेति
                  वडवापर्यायः&nbsp;। आस्यमिति मुखपर्यायः&nbsp;। हुतभुगित्यनलपर्यायः&nbsp;। सेयं पदपरम्परापर्यायताप्रतिसंधानेनाभिमतवडवामुखानलप्रतीतिं
                  करोति&nbsp;। मदस्य किञ्जल्कोन्मेषे तस्य कल्के तस्याप्युद्भटतायां हेतुभाव इति कार्यकारणपरम्परा&nbsp;।
                  नभःकटाहोऽङ‍गी&nbsp;। तस्याङ‍गमेकदेशः कुहरं तस्यापि क्रोड इत्यङ‍गाङ‍ि्गपरम्परा च यथाभिमतपदैकवाक्यतानिदानमिति
                  तदेतद् व्याचष्टे—<b>अत्रेति</b>&nbsp;। परिस्फुरन्ती कविशक्तिव्यञ्जकतया सहृदयहृदयेषु प्रतिफलति&nbsp;॥
               </p>
               
               <p>विरुद्धजात्यादियोगनिमित्ता पदार्थयुक्तिर्यथा—</p>
               
            </div> 
            
            <div class="lg">
               <div class="udāharaṇa">
                  <span class="l">
                     <span class="seg">‘तन्नागेन्द्रकरोरुदोःकरिशिरःपीनस्तनांसं वपुः</span>
                     <span class="seg">स्त्रीपुंसाकृति यत्पितुस्तव मुखे रम्योग्रमीक्षामहे&nbsp;।</span>
                     </span>
                  <span class="l">
                     <span class="seg">वाराह्या इति नर्मणीभवदनः पश्‍यन्यदास्या मुखं</span>
                     <span class="seg">नाभिष्टौति हसन्न निन्दति तदा श्लिष्टोऽम्बया पातु वः&nbsp;॥ ५४&nbsp;॥’</span>
                     </span>
                  
               </div>
            </div>
            
            <p>अत्र स्त्रीपुंसाकृतीति विरुद्धजातियोजना, नाभिष्टौति न निन्दतीति विरुद्धक्रियायोजना,
               रम्योग्रमिति विरुद्धगुणयोजना, मुखे वपुरीक्षामहे इति विरुद्धद्रव्ययोजना च लक्ष्यते&nbsp;॥
            </p>
            <span class="pageinfo">[page 175]</span>
            
            <div class="commentary">
               
               <p><b>तन्नागेति</b>&nbsp;। नागेन्द्रकरवदूरुः पार्वतीभागे, दोर्बाहुश्च देवभागे, करिकुम्भवत्पीनः स्तनो देवीभागे,
                  अंसः स्कन्धश्च देवभागे एवंविधत्वत्पितुरीश्वरस्य वपुस्त्वन्मुखे&nbsp;। एकविषाणतया करिकरिणीसमाहारात्मनि
                  वीक्षामह इति वाराह्याः परिहासोक्तिः&nbsp;। वाराही वराहप्रकृतिभूतो मातृविशेषः&nbsp;। इभवदनो विनायकः&nbsp;।
                  स्त्रीत्वपुंस्त्वयोः परस्परपरिहारेणोपलम्भाद्विरुद्धयोरपि त्वत्पितुरित्यनेन स्तुतिनिन्दयोः
                  प्रतिषेधेन रम्यताभीषणतयोर्भागव्यवस्थया मुखवपुषोः सादृश्‍येनाभितोऽभिप्रायप्रतिबिम्बितेन
                  योजना विहितेति तत्प्रतिपादकानां पदानामेकवाक्यतासिद्धिः&nbsp;। तदिदमाह—<b>अत्रेति</b>&nbsp;॥
               </p>
               
            </div> 
            
            <p>वाक्यगर्भादिविषया वाक्ययुक्तिर्यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘दिङ्मातङ‍गघटाविभक्तचतुराघाटा मही साध्यते</span>
                     <span class="seg">सिद्धा सा च वदन्त एव हि वयं रोमाञ्चिताः पश्‍यत&nbsp;।</span>
                     </span>
                  <span class="l">
                     <span class="seg">विप्राय प्रतिपाद्यते किमपरं रामाय तस्मै नमो</span>
                     <span class="seg">यस्मादाविरभूत्कथाद्भुतमिदं यत्रैव चास्तं गतम्&nbsp;॥ ५५&nbsp;॥’</span>
                     </span>
                  
               </div>
            </div>
            
            <p>अत्र वदन्त एव हि वयं रोमाञ्चिताः पश्‍यतेति वाक्यगर्भः&nbsp;। तत्रैव पश्‍यतेति वाक्यान्तरे
               भावाविष्कारवाचा निगर्भः&nbsp;। किमपरं रामाय तस्मै नम इति वाक्यसंवृत्तिः&nbsp;। यस्मादाविरभूत्कथाद्भुतमिदं
               यत्रैव चास्तं गतमिति वाक्यसमुच्चयः&nbsp;। सेयमेतेषां योजनाद्वाक्यविषया युक्तिर्भवति&nbsp;॥
            </p>
            
            <div class="commentary">
               
               <p><b>दिङ्मातेति</b>&nbsp;। जातिक्रियेत्यादिना क्रमेण विरोधप्रसिद्धेर्गुणविरोधमुल्लङ‍घ्य क्रियाविरोधो व्याख्यातः&nbsp;।
                  आघाटः सीमा&nbsp;। गर्भो विवृतपूर्वस्तत्रैवाश्चर्यरसाविष्टब्धस्य वक्तुः पश्‍यतेति वाक्यान्तरं
                  निगर्भः&nbsp;। गर्भवाक्येन समर्प्यमाणप्रकृतरसान्वयिनि रसे प्रकर्षाधायको निगूढो गर्भो निगर्भ
                  इत्युच्यते&nbsp;। तदिदं भावाविष्कारवाचीत्युक्तम्&nbsp;। विप्राय प्रतिपाद्यते संपन्ना तैरभुज्यत
                  इत्यादि वक्तव्ये किमपरमित्यस्य संवृत्तित्वेन योजना&nbsp;। एवं हि कियदस्य महानुभावस्य तादृशाचरितं
                  प्राप्यते तदिह मौनमेवोचितमिति भूयान्प्रकर्षोऽवसीयते&nbsp;। ‘यस्मादाविरभूत्कथाद्भुतमिदं
                  यत्रैव चास्तं गतम्’ इति वाक्यद्वयस्य पूर्ववाक्यगततर्कार्थसमुच्चयवाचिना चकारेण योजना
                  व्यक्तैव&nbsp;। <b>एवमादय इति</b>&nbsp;। तद्यथा—वीथ्यङ‍गानि त्रयोदशप्रस्तावनापरिचेयानि&nbsp;। संध्यङ‍गानि विलासाद्यानि चतुःषष्टिसंधयश्च
                  रूपकावयवभूता मुखप्रतिमुख-<span class="pageinfo">[page 176]</span>गर्भबिमर्शनिर्वहणाख्याः पञ्च&nbsp;। प्रकृतरसावस्थारूपाणि च पञ्चैव&nbsp;। बीजबिन्दुपताकाप्रकरीकार्याणि
                  तत्तत्प्रकरणप्रबन्धरूपवाक्यैकदेशयोजनान्यवगन्तव्यानि&nbsp;॥
               </p>
               
            </div> 
            
            <p>यत्तत्तदाद्युपादाननिमित्ता वाक्यार्थयुक्तिर्यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘तिष्ठ द्वारि भवाङ‍गणे व्रज बहिः सद्मेति वर्त्मेक्षते</span>
                     <span class="seg">शालामञ्च तमङ‍गमञ्च वलभीमञ्चेति वेश्‍माञ्चति&nbsp;।</span>
                     </span>
                  <span class="l">
                     <span class="seg">दूतिं संदिश संदिशेति बहुशः संदिश्‍य सास्ते तथा</span>
                     <span class="seg">तल्पे कल्पमयीव निर्घृण यथा नान्तं निशा गच्छति&nbsp;॥ ५६&nbsp;॥’</span>
                     </span>
                  
               </div>
            </div>
            
            <p>अत्र प्रथमपादे क्रियासमुच्चयः, द्वितीये क्रियाभ्यासः, तृतीये दूतीं संदिश संदिशेति
               यावत्क्रियासमभिहारः&nbsp;। शेषे तु तथा सास्ते यथा निशान्तं न गच्छतीति यत्तदोरुपादानं वाक्यार्थयुक्तेर्हेतुः
               प्रतीयते&nbsp;। सेयमुक्तलक्षणा वाक्यार्थयुक्तिर्भवति&nbsp;॥
            </p>
            
            <p>अश्रद्धेयपर्वतादिवर्णनोपपत्तिहेतुः प्रकरणविषया यथा—</p>
            
            <div class="lg">
               <div class="udāharaṇa">
                  <span class="l">‘मुदे मुरारेरमरैः सुमेरोरानीय यस्योपचितस्य शृङ‍गैः&nbsp;।</span>
                  <span class="l">भवन्ति नोद्दामगिरां कवीनामुच्छ्रायसौन्दर्यगुणा मृषोद्याः&nbsp;॥ ५७&nbsp;॥’</span>
                  
               </div>
            </div>
            
            <p>प्रबन्धव्यापिवस्तूपपत्तेर्हेतुस्तु प्रबन्धविषया युक्तिर्भवति&nbsp;। सा यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘धूमज्योतिःसलिलमरुतां संनिपातः क्व मेघः</span>
                     <span class="seg">संदेशार्थाः क्व पटुकरणैः प्राणिभिः प्रापणीयाः&nbsp;।</span>
                     </span>
                  <span class="l">
                     <span class="seg">इत्यौत्सुक्यादपरिगणयन्गुह्यकस्तं ययाचे</span>
                     <span class="seg">कामार्ता हि प्रकृतिकृपणाश्चेतनाचेतनेषु&nbsp;॥ ५८&nbsp;॥’</span>
                     </span>
                  
               </div>
            </div>
            
            <div class="commentary">
               
               <p><b>तिष्ठेति</b>&nbsp;। उपस्थितिसमयसीमामतिक्रामति प्रियतमे तत्कालद्विगुणितोत्कण्ठातरलितान्तःकरणः कदाचित्प्रागिव
                  गर्भगृहद्वारि तिष्ठति&nbsp;। ततस्तत्रानवलोकमाना गृहाङ‍गणे भवति&nbsp;। तदनन्तरं वेश्‍मनो बहिर्व्रजति&nbsp;।
                  सोऽयं विजातीयक्रियार्थनानाधातुगोचरः सर्वकालेषु ‘समुच्चयेऽन्यतरस्याम्’ (३।४।३) इति
                  लोटो हिरनुशिष्यते&nbsp;। अत एव दर्शनावच्छेदभूतद्वारावस्थानादिसामान्यवचनः ‘समुच्चये सामान्यवचनस्य’
                  (३।४।५) इत्यनुशासनान्नियमितप्रयुक्तिरीक्षतिरनुप्रयुज्यते&nbsp;। नायकस्य सर्वथा हृदय<span class="pageinfo">[page 177]</span>
                  वैशसं सर्वथैवाश्रद्दधाना दूरदूरतरदूरतमरथ्याभागावलोकनार्थिनी शालागृहमारोहति, ततस्तस्मादुच्चैस्तमङ‍गगम्
                  अट्टालकम्, अनन्तरं तस्मादुच्चतरां वलभीमुपरितनकुटीमिति&nbsp;। अत एवाञ्चनक्रियैवात्रावृत्तेति
                  ‘क्रियासमभिहारे लोट्र लोटो हिस्वौ वा च तध्वमोः’ (३।४।२) इत्यनुशिष्यते&nbsp;। अत एव च ‘यथाविध्यनुप्रयोगः
                  पूर्वस्मिन्’ (३।४।४।) इति तस्यैव धातोरनुप्रयोगोऽपि&nbsp;। एवमप्यनागच्छति नायके दूतीव्यापारः
                  शरणं यत्कुण्ठनायां स्वयं वा तत्र गमनमित्युपदिश्‍यते तेन तत्तदभिप्रायसंवर्धकसंदेशप्रकर्षः
                  सोऽयमाभीक्ष्ण्यद्विरुक्त्या व्यज्यते&nbsp;। अत एव लोटः समभिव्याहारो विषयो न तु घञादिवदभिधेय
                  इति पूर्वाचार्याः&nbsp;। इतिशब्दादधिकं चतुर्थवाक्यानुप्रविष्टमिति यावच्छब्देनावच्छिनत्ति
                  संदिश संदिशेति यावदिति दिक्&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">उक्तिप्रकारो भणितिः संभवेऽसंभवे च सा&nbsp;।</span>
                  <span class="l">विशेषसंवृत्त्याश्चर्यकल्पनासु च कल्प्यते&nbsp;॥ ५२&nbsp;॥</span>
                  
               </div>
            </div>
            
            <div class="commentary">
               
               <p><b>उक्तीति</b>&nbsp;। उक्तिरभिधानमुच्चारणक्रिया लक्षणक्रिया सा सर्ववाक्यसाधारणी कथमलंकार इत्याशङ‍क्य
                  प्रकारपदम्&nbsp;। प्रकारो भङ‍गीरूपता&nbsp;। लौकिकशास्त्रीयवचनातिगामी विशेषः&nbsp;। स एव कैश्चिदव्याप्तिमननुसंदधानैरलंकारसामान्ये
                  उक्तः&nbsp;। उक्तिरूपत्वाविशेषे कथमयमेव संगच्छतामित्यतो विभागप्रदर्शनव्याजेन विषयविशेषादेव
                  तद्रूपतामुपपादयति—<b>संभव इत्यादि</b>&nbsp;। तत्र बहिरसंभाव्यमानस्यापि प्रतिभानिर्भितचित्रतुरगवत्प्रतीतिः संभवस्तामर्पयन्ती
                  संभावनात्मिका भणितिः&nbsp;। सैव हि ‘किंत्वस्ति काचिदपरापि पदानुपूर्वी यस्यां न किंचिदपि
                  किंचिदिवावभाति’ इति न्यायेन तत्तदर्थनिर्माणप्रवीणा ‘यथास्मै रोचते विश्वं तथैव परिवर्तते’
                  इति व्यवहारकारणं भवतीति तथाविध एव विषये शास्त्रप्रसिद्धप्रकारवैपरीत्येन	 बाधवर्णनमसंभावना&nbsp;।
                  तदुच्यते—
               </p>
               
               <div class="lg">
                  <div class="">
                     <span class="l">‘इह ते जअंति कइणो जअमिण मोजाणसअलपरिणामम्&nbsp;।</span>
                     <span class="l">वाआसु ठिअं दीसइ आमोअ घणं व तुच्छं व&nbsp;॥’</span>
                     
                  </div>
               </div>
               
               <p>अतएवेयं निषेधरूपा तज्जातीयव्यावृत्तो धर्मो विशेषस्तं क्वचिद्विदधाना कवेरभिप्रायविशेषमर्पयन्ती
                  ‘निषेधप्रसङ‍गे विशेषभणितिर्विधिरूपा भवति’ इति तामवलम्बमाना चमत्कारकारिणी विशेषे पर्यवस्यन्ती
                  वर्णना पल्लवप्रसङ‍गे संकोचमवगाहमाना विधौ निषेधरूपा पर्यवस्यति&nbsp;। अतर्कितोपनतं विस्मयजनकमाश्चर्यं
                  तस्य निषेधे विधातव्ये यत्किंचिद्विधानं तदाश्चर्यरूपतामन्तरेण काव्यकक्षामारोढुं न क्षमत
                  इति नूनमनया विस्मयार्पणमेव सर्वस्वभूतमवलम्बनीयमिति निषेधविधि-<span class="pageinfo">[page 178]</span>प्रसङ‍गे निषेधरूपा भणितिर्बहिरसंभाविनः क्वचिदसतो विशेषस्योत्प्रेक्षाकल्पना&nbsp;। तामाश्रयन्ती
                  विधाननिषेधमात्रेण चरितार्था किंचिद्विशेषं विदधातीति विधिनिषेधप्रसङ‍गे सामान्यतः प्रतिषेधति
                  विशेषतश्च विधत्त इति निषेधविधिरूपा कल्पना
                  <b>भणितिः</b>&nbsp;॥
               </p>
               
            </div> 
            
            <p>अत्र संभवभणितिर्यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘सद्योद्रावितकेतकोदरदलस्रोतःश्रियं बिभ्रती</span>
                     <span class="seg">येयं मौक्तिकदामगुम्फनविधेर्योग्यच्छविः प्रागभूत्&nbsp;।</span>
                     </span>
                  <span class="l">उत्सेक्‍या कलशीभिरञ्जलिपुटैः पेया मृणालाङ‍कुरैर्मातव्या च शशिन्यमुग्धविभवे सा वर्तते
                     चन्द्रिका&nbsp;॥ ५९&nbsp;॥’</span>
                  
               </div>
            </div>
            
            <p>अत्र ज्योत्स्नायाः सद्योद्रावितकेतकोदरदलस्रोतःसादृश्‍यादिसंभवादियं संभवभणितिर्द्विरूपा&nbsp;॥</p>
            
            <div class="commentary">
               
               <p><b>सद्य इति</b>&nbsp;। केतकोदरदलानां द्रावणम्, ततः स्रोतोरूपता, ततस्तेनोपमिताया बहलतरबहिर्भागस्य कलशीभिरुत्सेचनम्,
                  अनन्तरं किंचिदल्पीभूतमध्यभागस्य करतलाञ्जलिपुटैर्मानम्, ततः शेषीभवतः सारभागस्य मृणालाङ‍कुरैः
                  पानमिति बहिरसंभाविन एव श्रियं बिभ्रतीति निदर्शनया योग्यपदेनौत्सेक्येत्यादिभिश्चमत्कारिणी
                  संभावना जायते&nbsp;॥
               </p>
               
            </div> 
            
            <p>असंभवभणितिर्यथा—</p>
            
            <div class="lg">
               <div class="udāharaṇa">
                  <span class="l">‘क्व पेयं ज्योत्स्नाम्भो वदनबिसवल्लीसरणिभिर्मृणालीतन्तुभ्यः सिचयरचना कुत्र भवति&nbsp;।</span>
                  <span class="l">
                     <span class="seg">क्व वा पारीमेयो बत बकुलदाम्नां परिमलः</span>
                     <span class="seg">कथं स्वप्नः साक्षात्कुवलयदृशं कल्पयतु ताम्&nbsp;॥ ६०&nbsp;॥’</span>
                     </span>
                  
               </div>
            </div>
            
            <p>अत्र ज्योत्स्नादीनां मृणालादिभिः पेयत्वादेरसंभवादियमसंभवभणितिर्निषेधरूपा&nbsp;॥</p>
            
            <div class="commentary">
               
               <p><b>क्व पेयमिति</b>&nbsp;। स्वप्नस्य साक्षात्कल्पने सामर्थ्यमसंभावितं तदेवमेवोच्यमानं तथा शोभामुन्मीलयतीति
                  क्व पेयमित्यादि प्रतिवस्तुना निर्देशव्यङ‍ग्यारक्तिसुषमाविस्तारं कुर्वाणा भवत्यसंभवभणितिः&nbsp;।
                  पारी भाण्डभेदः&nbsp;॥
               </p>
               
            </div> 
            <span class="pageinfo">[page 179]</span>
            
            <p>विशेषभणितिर्यथा—</p>
            
            <div class="lg">
               <div class="udāharaṇa">
                  <span class="l">‘रेवतीदशनोच्छिष्टपरिपूतपुटे दृशौ&nbsp;।</span>
                  <span class="l">वहन्हली मदक्षीबः पानगोष्ठ्यां पुनातु वः&nbsp;॥ ६१&nbsp;॥</span>
                  
               </div>
            </div>
            
            <p>अत्र रेवतीदशनोच्छिष्टयोरपि हलिदृशोर्यत्पूतत्वं, मदक्षीबस्यापि हलिनो यत्पावनत्वमसौ
               विशेष इतीयं विशेषभणितिर्निषेधे विधिरूपा&nbsp;॥'
            </p>
            
            <div class="commentary">
               
               <p><b>रेवतीति</b>&nbsp;। दशनोच्छिष्टं चुम्बितम्&nbsp;। उच्छिष्टक्षीबयोर्न क्वचित्पूतत्वं पावनत्वं वा दृष्टचरमिति
                  हलिनेत्रपुटहलिनोर्विधीयमानं देवताचरितस्य लोकोत्तरतां गमयतीति निषेधप्रसङ‍गे विधिरूपेयं
                  भणितिः&nbsp;॥
               </p>
               
            </div> 
            
            <p>संवृत्तिभणितिर्यथा—</p>
            
            <div class="lg">
               <div class="udāharaṇa">
                  <span class="l">‘आभरणस्याभरणं प्रसाधनविधेः प्रसाधनविशेषः&nbsp;।</span>
                  <span class="l">उपमानस्यापि सखे प्रत्युपमानं वपुस्तस्याः&nbsp;॥ ६२&nbsp;॥’</span>
                  
               </div>
            </div>
            
            <p>अत्र प्रसिद्धवर्णनाप्रपञ्चविधेराभरणस्याभरणं वपुरित्यादिवाक्यैः संवरणादियं संवृत्तिभणितिर्विधौ
               निषेधरूपा&nbsp;॥
            </p>
            
            <div class="commentary">
               
               <p><b>आभरणस्येति</b>&nbsp;। अत्र चन्द्रमुखी दुग्धधवलनयना बिम्बोष्टी करिकुम्भस्तनीत्यादिकविसमयप्रसिद्धवर्णनाप्रपञ्चप्रसङ‍गे
                  यथोक्तरूपेण तस्य संकोचो निषेधस्तत्प्रतिष्ठाभणितिरलंकरणमेवानया क्रियत इति कान्तिविशेषं
                  व्यञ्जयन्ती विधौ प्रसक्ते निषेधरूपा भवति&nbsp;॥
               </p>
               
            </div> 
            
            <p>आश्चर्यभणितिर्यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘ज्योतिर्भ्यस्तदिदं तमः समुदितं जातोऽयमभ्द्यः शिखी</span>
                     <span class="seg">पीयूषादिदमुच्छ्रितं विषमयं च्छायाप्तजन्मातपः&nbsp;।</span>
                     </span>
                  <span class="l">
                     <span class="seg">को नामास्य विधिः प्रशान्तिषु भवेद्बाढं द्रढीयानयं</span>
                     <span class="seg">ग्रन्थिर्यत्प्रियतोऽपि विप्रियमिदं सख्यः कृतं सान्त्वनैः&nbsp;॥ ६३&nbsp;॥’</span>
                     </span>
                  
               </div>
            </div>
            
            <p>अत्र ज्योतिःप्रभृतिभ्यस्तमःप्रभृतीनामुत्पत्तेराश्चर्यरूपत्वादियमाश्चर्यभणितिर्निषेधविधौ
               विधिनिषेधरूपा&nbsp;॥
            </p>
            
            <div class="commentary">
               
               <p><b>ज्योतिर्भ्य इति</b>&nbsp;। प्रियो हि नाप्रियमाचरतीत्युत्सर्गसिद्धाप्रियानाचरणं दैव-<span class="pageinfo">[page 180]</span>गत्या शठे संभाव्यमानमाश्चर्यमुन्मुद्रयत्सामान्यपरम्परया प्रेमाविष्टमन्तःकरणमावेदयति&nbsp;।
                  यदि ज्योतिरादेस्तमःप्रभृतीनामुद्गमः स्यादपि प्रियादप्रियमिति सर्वथैव निषेधे विधातव्ये
                  प्रत्यक्षपरिकल्पितस्यान्यथाकर्तुमशक्यत्वात्प्रमेयविरोधमसहमाना विधत्ते च निषेधति चेति
                  निषेधविधिप्रसङ‍गे विधिनिषेधरूपा भणितिर्भवति&nbsp;॥
               </p>
               
            </div> 
            
            <p>कल्पनाभणितिर्यथा—</p>
            
            <div class="lg">
               <div class="udāharaṇa">
                  <span class="l">‘दृश्‍यं दृशां सहस्रैर्मनसामयुतैर्विभावनीयं च&nbsp;।</span>
                  <span class="l">सुकृतशतकोटिभोग्यं किमपि वयः सुभ्रुवः स्वदते&nbsp;॥ ६४&nbsp;॥’</span>
                  
               </div>
            </div>
            
            <p>अत्र वयोरामणीयकातिशयस्य दृक्सहस्रादिभिरेवावलोकनीयत्वादियोग्यताकल्पनादियं कल्पनाभणितिर्विधिनिषेधे
               निषेधविधिरूपा&nbsp;॥
            </p>
            
            <div class="commentary">
               
               <p><b>दृश्‍यमिति</b>&nbsp;। यद्यपि द्वाभ्यामेकेनाल्पीयसा च नेत्राभ्यां मनसा सुकृतेन च वयसो यौवनस्य दृश्‍यत्वविभावनीयत्वभोग्यत्वानि
                  प्रतीतिमुखमवतीर्णानि, तथापिजीवितसर्वस्वभूतायामितरकामिनीसाधारण्यामितरसाधारण्यमसहमानो
                  दृगादिसामान्ये सहस्रत्वादिकं कल्पयन्साधारणधर्मनिषेधसरणिमारुह्य विशेषं विधत्ते&nbsp;। सेयं
                  भणितिर्विधिनिषेधप्रसङ‍गे निषेधघटकद्वारा विधिरूपा भवतीत्यास्तां विस्तरः&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">वाक्ये शब्दार्थयोः सम्यग्रचना गुम्फना स्मृता&nbsp;।</span>
                  <span class="l">शब्दार्थक्रमपर्यायपदवाक्यकृता च सा&nbsp;॥ ५३&nbsp;॥</span>
                  
               </div>
            </div>
            
            <div class="commentary">
               
               <p><b>वाक्य इति</b>&nbsp;। एकार्थप्रतिपादनावच्छिन्नः शब्दसमुदायो वाक्यम्, तस्मिन्विषयभूते आनुपूर्व्येण ग्रन्थनं
                  रचना, सा कथमतिप्रसक्ताप्यलंकार इत्यत आह—<b>सम्यगिति</b>&nbsp;। प्रकृतपरिपोषाधानलक्षणमौचित्यमापन्नेत्यर्थः&nbsp;। वाक्यत्वमर्थशब्दाभ्यां विशेषणविशेष्याभ्यां
                  व्यवतिष्ठते&nbsp;। तेन द्वयोरेव गुम्फना समाप्यत इत्याशयेन
                  शव्दार्थयोरित्युक्तम्&nbsp;। तत्र शब्दो द्विविधः—वाच्यः, उपाधिश्च&nbsp;। प्रतिपादकशब्दो द्विरूपः
                  पदवाक्यभेदात्&nbsp;। पदं द्विधा—पर्यायभूतरूपम्, अतथारूपं च&nbsp;। तदेतद्विवक्षावैचित्र्यमङ‍गीकृत्य
                  विभजते—<b>शब्द इति</b>&nbsp;। अप्रतिपादकः शब्दः शब्दपदेनोक्तः&nbsp;। अर्थो वाच्यः&nbsp;। क्रमग्रहणमुपाध्युपलक्षणम्&nbsp;॥
               </p>
               
            </div> 
            
            <p>तासु शब्दकृता यथा—</p>
            
            <div class="lg">
               <div class="udāharaṇa">
                  <span class="l">‘रामाभिषेके मदविह्वलायाः कराच्च्युतो हेमघटस्तरुण्याः&nbsp;।</span>
                  <span class="l">सोपानमासाद्य चकार शब्दं ठंठंठठंठंठठठंठठंठः&nbsp;॥ ६५&nbsp;॥’</span>
                  
               </div>
            </div>
            <span class="pageinfo">[page 181]</span>
            
            <p>सेयं ठंठमित्यादेर्निरर्थकस्य श्लोकपादस्यार्थानुगुण्येन वाक्ये रहितत्वाच्छब्दरचना&nbsp;॥</p>
            
            <div class="commentary">
               
               <p><b>रामेति</b>&nbsp;। राज्याभिषेकोत्सवजातहर्षायाः करात्प्रच्युतस्य सोपानपरम्परासु स्खलतः काञ्चनकलशस्य
                  भूभागप्राप्तिर्यावत्क्रमेणोच्चरन्ती शब्दमालानुकृतेति प्रकृतार्थानुगुण्यम्&nbsp;। एवं हि
                  करच्युतमपि न संभावयतीति कोऽपि मदप्रकर्षो व्यज्यते&nbsp;॥
               </p>
               
            </div> 
            
            <p>अर्थकृता यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘दिक्कालात्मसमैव यस्य विभुता यस्तत्र विद्योतते</span>
                     <span class="seg">यत्रामुष्य सुधीभवन्ति किरणा राशेः स यासामभूत्&nbsp;।</span>
                     </span>
                  <span class="l">
                     <span class="seg">यस्तत्पित्तमुषः स यस्य हविषे यस्तस्य जीवातवे</span>
                     <span class="seg">वोढा यद्गुणमेष मन्मथरिपोस्ताः पान्तु वो मूर्तयः&nbsp;॥ ६६&nbsp;॥’</span>
                     </span>
                  
               </div>
            </div>
            
            <p>सेयं व्योमादीनामष्टानामपि महेशमूर्तिलक्षणानामर्थानामुत्तरोत्तरसंकलनया रचितत्वादर्थरचना&nbsp;॥</p>
            
            <div class="commentary">
               
               <p><b>दिक्कालेति</b>&nbsp;। दिक्कालात्मतुल्यं सर्वमूर्तं संयोगाश्रयतालक्षणं विभुत्क्माकाशस्यैव तस्मिन्नर्थाक्षिप्ते
                  यच्छब्दोऽयमुद्देश्यगामी निविशते तमुपजीव्य तच्छब्देन
                  प्रतिनिर्देशो युक्तः&nbsp;। आकाशे विशेषेण चन्द्रतारादितेजोभिभवसामर्थ्यलक्षणेन द्योतते भगवानादित्य
                  इति यच्छब्देन तमुद्दिश्योत्तरवाक्येऽदसा प्रतिनिर्दिष्टवान्&nbsp;। कर्णगत्या प्रतिफलिताः
                  सूर्यकिरणाः सलिल<b>मयेष्टाशि</b>न्येव सुधाव्यपदेशं लभन्ते, तत्रैव यच्छब्दो निविष्टस्तदुपनीतमर्थमुत्तरस्तच्छव्दो विषयीकरोतीत्यादि—अपामेव
                  राशेश्चन्द्रो जातस्तासां पित्तं वन्हिस्तस्य सायंप्रातराहुतये यजमानः स वायुना जीवति&nbsp;।
                  स च पृथिवीगुणं गंन्धं वहतीति पूर्वपूर्वसंकलनेनोत्तरवाक्यार्थरचना विहितेति&nbsp;। यद्यपि
                  चार्थगुम्फे शब्दगुम्फो ध्रुवभावी, तथापि प्रथमानुसंधेयमर्थगुम्फनमेवात्र प्रधानमिति
                  तेनैव व्यपदेशो युक्त इत्याशयवान्व्याचष्टे—<b>अत्रेति</b>&nbsp;। यदीयं शृङ्खला न प्रतिसंधीयते कथं परमेश्वरमूर्तयोऽष्टौ लभ्यन्त इति भावः&nbsp;॥
               </p>
               
            </div> 
            
            <p>क्रमकृता यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘नीलाब्जानां नयनयुगलद्राघिमा दत्तपत्रः</span>
                     <span class="seg">कुम्भावैभौ कुचपरिकरः पूर्वपक्षीचकार&nbsp;।’</span>
                     </span><span class="pageinfo">[page 182]</span>
                  <span class="l">
                     <span class="seg">भ्रूविभ्रान्तिर्मदनधनुषो विभ्रमानन्ववादी-</span>
                     <span class="seg">द्वक्रज्योत्स्नाशशधररुचं दूषयामास यस्याः&nbsp;॥ ६७&nbsp;॥’</span>
                     </span>
                  
               </div>
            </div>
            
            <p>अत्र पत्रप्रदानपूर्वपक्षोपन्यासानुवाददूषणोद्भावनानां बुधजनप्रसिद्धक्रमेण रचितत्वादियं
               क्रमरचना&nbsp;॥
            </p>
            
            <div class="commentary">
               
               <p><b>नीलाब्जेति</b>&nbsp;। पत्रदाने स्पर्धा व्यज्यते&nbsp;। सा च सादृश्यपर्यवसायिनीति प्रतीयमानोपमा&nbsp;। इभकुम्भपूर्वपक्षीकरणेन
                  कुचाभोगस्य सिद्धान्तभावोऽवगम्यते&nbsp;। तथा च व्यतिरेको ध्वनितः&nbsp;। अनुवादेनाप्युपमा प्रतीयते
                  दूषणेन व्यतिरेक इति प्रकृतपर्यवसाने समासोक्त्या यत्र दानादीनां विद्वद्वादिप्रसिद्धानां
                  शब्दानभिधेय एव क्रम उपाधिभूतो ग्रथित इत्युदाहरणव्याख्यानग्रन्थार्थः&nbsp;॥
               </p>
               
            </div> 
            
            <p>पर्यायकृता यथा—</p>
            
            <div class="lg">
               <div class="udāharaṇa">
                  <span class="l">‘कणइल्लि च्चिअ जाणइ कुन्तपलस्साइ कीरसंलवई&nbsp;।</span>
                  <span class="l">पूसअभासं मुञ्चसु ण हु रे हं धव्ववाआडी&nbsp;॥ ६८&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[शुक्येव जानाति शुकप्रलपितानि कीरसंलापिनी&nbsp;।</span>
                  <span class="l">कीरभाषां मुञ्च न खलु रेऽहं धृष्टशुकी&nbsp;॥]</span>
                  
               </div>
            </div>
            
            <p>सेयं शुकनामपर्यायाणामर्थानुगुण्येन रचितत्वात्पर्यायरचना&nbsp;॥</p>
            
            <div class="commentary">
               
               <p><b>कणइल्लि च्चिअ इति</b>&nbsp;। केनचिद्विटेन शुकभाषामनुकुर्वता प्रियायाः परिहास आरब्धः&nbsp;। सा तस्य दुर्विदग्धत्वमाकलयन्ती
                  तदुचितमुत्तरमदात् शुकप्रलपितानि किल शुकी जानाति नान्या&nbsp;। न चाहं शुकी&nbsp;। ततो विफलस्तवायं
                  प्रयास इत्यर्थः&nbsp;। अत्र कुन्त-कीर-पूस-शब्दाः शुकपर्यायाः&nbsp;। कणइल्ली-वाआडी-शब्दौ शुकीपर्यायौ&nbsp;।
                  तत्रापि कीरशब्दस्तत्समः&nbsp;। अन्ये देशीरूपाः&nbsp;। तदेतेषां पर्यायाणां यथोक्तरूपानुगुणानामेकत्रवाक्ये
                  गुम्फनमेव कविसंरम्भगोचर इति&nbsp;॥
               </p>
               
            </div> 
            
            <p>पदकृता यथा—</p>
            
            <div class="lg">
               <div class="udāharaṇa">
                  <span class="l">‘लोलल्लाङ्गूलवल्लीवलयितबकुलानोकहस्कन्धलोलैर्गोलाङ्गूलैर्नदद्भिः प्रतिरसितजरत्कन्दरामन्दिरेषु&nbsp;।</span>
                  <span class="l">खण्डेषूद्दण्डपिण्डीतगरतरलनाः प्रापिरे येन वेलामालम्ब्योत्तालतल्लस्फुटितपुटकिनीबन्धवो
                     गन्धवाहाः&nbsp;॥ ६९&nbsp;॥’</span>
                  
               </div>
            </div>
            <span class="pageinfo">[page 183]</span>
            
            <p>अत्र लाङ‍गूलवल्लीवलयितबकुलैर्नदद्भिर्गोलाङ‍गूलैः प्रतिरसितजरत्कन्दरामन्दिरेषु खण्डेषु
               उद्दण्डपिण्डीतगरतरलनाः पुटकिनीबन्धवो गन्धवाहा वेलामालम्ब्य येन प्रापिरे इत्यतोऽधिकानामपुष्टार्थानामपि
               पदानामनुप्रासाय च्छन्दःपूरणाय चार्थानुगुण्येन रचितत्वादियं पदरचना&nbsp;॥
            </p>
            
            <div class="commentary">
               
               <p><b>लोलल्लाङ‍गूलवल्लीति</b>&nbsp;। लाङ‍गूलवल्लीवलयितेत्यादि यथोक्तवाक्यविरचनमात्रेणैव प्रयोजनपरिग्रहे सिद्धे यदधिकानां
                  लोलद्वल्लीप्रभृतिपदानामावापस्तेन विना
                  नोचितानुप्राससिद्धिर्नच तया विना वृत्तौचिती समाप्यते&nbsp;। न वा तामन्तरेण लाङ‍गूलादीनामभिमतास्ते
                  ते विशेषाः प्रतीयन्त इति पल्लवप्रतिष्ठैव हि सरस्वती सहृदयानावर्जयतीति—‘वाक्यप्रतीतिमात्रार्थमुपात्तेषु
                  पदेषु यः&nbsp;। उपस्कारः पदैरन्यैः पल्‍लवं तं प्रचक्षते&nbsp;॥ अपल्लवं तु यद्वाक्यं कविभ्यस्तन्न
                  रोचते&nbsp;। प्रयुज्यते तथाभूतमुदीच्यैः कविगर्हितम्&nbsp;॥’ तदिदमाह—<b>अत्रेत्यादि</b>&nbsp;॥
               </p>
               
            </div> 
            
            <p>वाक्यकृता यथा—</p>
            
            <div class="lg">
               <div class="udāharaṇa">
                  <span class="l">‘पतिश्वशुरता ज्येष्ठे पतिदेवरतानुजे&nbsp;।</span>
                  <span class="l">मध्यमेषु च पाञ्चाल्यास्त्रितयं त्रितयं त्रिषु&nbsp;॥ ७०&nbsp;॥’</span>
                  
               </div>
            </div>
            
            <p>इह महतोऽर्थस्याल्पीयसा ग्रन्थेनाभिधानमिति व्युत्क्रमेणापि ग्रन्थलाघवाय वाक्यार्थो
               रचित इतीयं वाक्यरचना&nbsp;॥
            </p>
            
            <div class="commentary">
               
               <p><b>वाक्येति</b>&nbsp;। वाक्यरचना तु महावाक्य एव भवतीति&nbsp;। तथाहि&nbsp;। पतिश्वशुरतेत्यादिकमल्पाक्षरमेव वाक्यं
                  महतोऽर्थराशेः समर्पकमिति भावयतां सहृदयानां कवित्वशक्तिरप्रत्यूहैव प्रकाशते&nbsp;। अत एव
                  शक्तितिरस्कारादाद्यन्तावभिधाय मध्यमाभिधाने क्रमभ्रंशोऽपि तिरस्क्रियत इत्याह—<b>अत्रेति</b>&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">शय्येत्याहुः पदार्थानां घटनायां परस्परम्&nbsp;।</span>
                  <span class="l">सा प्रक्रान्तेन कस्मिंश्चिदप्रक्रान्तेन कुत्रचित्&nbsp;॥ ५४&nbsp;॥</span>
                  
               </div>
            </div>
            
            <div class="commentary">
               
               <p><b>शय्येति</b>&nbsp;। किंचिदेकं वस्तु बुद्धौ समाधाय तदधिकारप्रबन्धरचनायामधिकस्यान्तरान्तरा प्रकृते योजना
                  शय्या&nbsp;। पदार्थानां प्रस्तुताप्रस्तुतवस्तूनाम्&nbsp;। तच्च
                  योजनीयं शब्दार्थभेदेन द्विविधम्&nbsp;। तत्र वस्तुवाक्ययोरेव योजना महाकविप्रबन्धेषु दृश्यते&nbsp;।
                  अर्थस्तु प्राकरणिकार्थोपयोगी तदनुयोगी चेति द्विविधः&nbsp;। द्वितीयोऽप्यतिक्रान्तोऽतथाभूतश्चेति
                  पूर्ववद्विभागवाक्यं व्याख्येयम्&nbsp;॥
               </p>
               
            </div> 
            <span class="pageinfo">[page 184]</span>
            
            <div class="lg">
               <div class="kārikā">
                  <span class="l">अतिक्रान्तेन कुत्रापि पदार्थं वर्णयोः क्वचित्&nbsp;।</span>
                  <span class="l">वाक्यार्थे वाक्ययोः क्वापि प्रकीर्णानां च दृश्यते&nbsp;॥ ५५&nbsp;॥</span>
                  
               </div>
            </div>
            
            <div class="commentary">
               
               <p><b>अतीति</b>&nbsp;। पदार्थं पदसिध्द्यर्थम्, एवं वाक्यार्थमिति&nbsp;॥
               </p>
               
            </div> 
            
            <p>तासु प्रक्रान्तघटना यथा—</p>
            
            <div class="lg">
               <div class="udāharaṇa">
                  <span class="l">‘स तथेति प्रतिज्ञाय विसृज्य कथमप्युमाम्&nbsp;।</span>
                  <span class="l">ऋषीञ्ज्योतिर्मयान्सप्त सस्मार स्मरशासनः&nbsp;॥ ७१&nbsp;॥’</span>
                  
               </div>
            </div>
            
            <p>सेयं सप्तर्षीणामागमनस्य प्रक्रान्तस्यैव घटना&nbsp;॥</p>
            
            <div class="commentary">
               
               <p><b>सेयं सप्तर्षीणामिति</b>&nbsp;। गौरीपरिणयप्रापकतया प्रकरणसंगतसप्तर्षिवृत्तान्तः&nbsp;॥
               </p>
               
            </div> 
            
            <p>अप्रक्रान्तघटना यथा—</p>
            
            <div class="lg">
               <div class="udāharaṇa">
                  <span class="l">‘अत्राप्युदाहरन्तीममितिहासं पुरातनम्&nbsp;।</span>
                  <span class="l">निषादस्य च संवादमृषेः संवरणस्य च&nbsp;॥ ७२&nbsp;॥’</span>
                  
               </div>
            </div>
            
            <p>सेयमप्रक्रान्तस्य निषादसंवरणसंवादस्य घटनादप्रक्रान्तघटना&nbsp;॥</p>
            
            <div class="commentary">
               
               <p><b>इयमप्रक्रान्तस्येति</b>&nbsp;। संवरणनिषादसंवादस्य पूर्वापरप्रकरणानुपयोगेऽपीतिहासरूपेण संगतिः&nbsp;॥
               </p>
               
            </div> 
            
            <p>अतिक्रान्तघटना यथा—</p>
            
            <div class="lg">
               <div class="udāharaṇa">
                  <span class="l">‘तस्य चक्रुश्चमत्कारं व्यतीतसमया अपि&nbsp;।</span>
                  <span class="l">स्मितार्द्रमुकुलोद्भेदाः कदम्बवनराजयः&nbsp;॥ ७३&nbsp;॥’</span>
                  
               </div>
            </div>
            
            <p>इयमतिक्रान्तस्यापि कदम्बवनराजीनामार्द्रमुकुलोद्भेदस्य विरहिमनश्चमत्कारकारिणो रामस्य
               स्मृतिद्वारेण घटनादतिक्रान्तघटना&nbsp;॥
            </p>
            
            <div class="commentary">
               
               <p><b>इयमतिक्रान्तस्यापीति</b>&nbsp;। कदम्बकुसुमोद्भेदस्य प्रत्यक्षस्यैव विरहिजनतातङ‍कदायित्वं संभवतीति कथमतीतस्य तद्भयस्येत्युक्तं
                  ‘स्मृतिद्वारेण’ इति&nbsp;। संकल्पवशेन प्रत्यक्षायमाणस्येत्यर्थः&nbsp;। एवमनागतयोजनापि गुणादिना
                  बोद्धव्या&nbsp;॥
               </p>
               
            </div> 
            
            <p>पदघटना यथा—</p>
            
            <div class="lg">
               <div class="udāharaṇa">
                  <span class="l">‘छिन्नेन पतता वह्नौ यन्मुखेन हठात्कृते&nbsp;।</span>
                  <span class="l">स्वेतिहेति हरेणोक्तेः स्वाहासीत्सैष रावणः&nbsp;॥ ७४&nbsp;॥’</span>
                  
               </div>
            </div><span class="pageinfo">[page 185]</span> 
            
            <p>इयं स्वेतिहेतिवर्णाभ्यां स्वाहेति पदस्य घटितत्वात्पदघटना&nbsp;॥</p>
            
            <div class="commentary">
               
               <p><b>इयं स्वेति</b>&nbsp;। स्वाहाकारप्रदानो होमस्तत्र सद्यश्छिन्नेन शिरसा प्राणशेषयोगात् पदार्धमात्रे निष्पादिते
                  तदैव भूतकरुणासंतानशान्तात्मना परमेश्वरेण खेदाविष्कारवाची हाशब्दः प्रयुक्तस्तेनैव निरन्तरमुच्चरता
                  स्वाहापदं सिद्धमिति&nbsp;॥
               </p>
               
            </div> 
            
            <p>वाक्यघटना यथा—</p>
            
            <div class="lg">
               <div class="udāharaṇa">
                  <span class="l">‘हंस प्रयच्छ मे कान्तां गतिस्तस्यास्त्वया हृता&nbsp;।</span>
                  <span class="l">विभावितैकदेशेन स्तेयं यदभियुज्यते&nbsp;॥ ७५&nbsp;॥’</span>
                  
               </div>
            </div>
            
            <p>इयं पूर्वशास्त्रनिबद्धस्योत्तरार्धस्य तदर्थाननुयायिनापि प्रस्तुतार्थाविरुद्धेन पूर्वार्धेनैकवाक्यतयैव
               घटितत्वाद्वाक्यघटना&nbsp;॥
            </p>
            
            <div class="commentary">
               
               <p><b>इयं पूर्वशास्त्रेत्यादि</b>&nbsp;। सुगभम्&nbsp;॥
               </p>
               
            </div> 
            
            <p>प्रकीर्णघटना यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘एक्किंहिं अच्छिहिं सावणु अण्णहिं भद्दवउ</span>
                     <span class="seg">माहउ महिअलसत्थरि गण्डत्थल सरउ&nbsp;।</span>
                     </span>
                  <span class="l">
                     <span class="seg">अङ‍गहिं गिम्ह सुहच्छिइ तिलवण मग्गसिरु</span>
                     <span class="seg">मुद्धिहिं मुहपङ‍कअसरि आवासिउ सिसिरु&nbsp;॥ ७६&nbsp;॥’</span>
                     </span>
                  
               </div>
            </div>
            
            <div class="lg">
               <div class="chāyā">
                  <span class="l">
                     <span class="seg">[एकस्मिन्नक्ष्णि श्रावणोऽन्यस्मिन्भाद्रपदः</span>
                     <span class="seg">माधवो महीतलस्रस्तरे गण्डस्थले शरत्&nbsp;।</span>
                     </span>
                  <span class="l">
                     <span class="seg">अङ‍गे ग्रीष्मः सुखासिका तिलवने मार्गशीर्षः</span>
                     <span class="seg">मुग्धाया मुखपङ‍कजसरसि आवासितः शिशिरः&nbsp;॥]</span>
                     </span>
                  
               </div>
            </div>
            
            <p>अत्र श्रावणादीनामयुगपद्भावित्वेन विप्रकीर्णानां घटनादियं प्रकीर्णघटना&nbsp;। प्रकीर्णशब्दश्चायं
               शेषवाची&nbsp;। तेनान्यासामपि प्रकीर्णघटनानामिहावकाशो भवति, तेन या इमा महाकविप्रबन्धेषु
               मुख्यगौणीलक्षणास्तद्भावापत्तिरुपचरिता लक्षितलक्षणेति शब्दवृत्तयस्ता अपीह श्रूयन्ते&nbsp;।
               यत्रादितः षट्स्वाधारवचनेषु मुग्धाया इति संबन्धिपदे च <span class="pageinfo">[page 186]</span>मुख्या&nbsp;। शेषयोर्द्वयोराधारवचनयोर्गौणी&nbsp;। श्रावणादिषु चतुर्षु मासवचनेषु लक्षणा&nbsp;। षट्‌स्वपि
               चाधेयवचनेषु वर्षादिषु लक्षिताभिहितेष्वपि युगपदसंभवत्सु श्रुतार्थापत्तिलभ्या तावद्भावापत्तिः&nbsp;।
               आवासित इति क्रियापदं चोपचरिताव्यक्तमेव प्रतीयते&nbsp;। लक्षितलक्षणापि चैतास्वेव व्याख्यानत
               उन्मिषति&nbsp;। तथाह्यावासितशब्दोऽयमभिमतप्रदेशनिवेशितमहापरिच्छदे महाराजादौ निरूढाभिधानशक्तिः&nbsp;।
               स उपचारेण श्रावणादिषु प्रयुज्यमानस्तेषामपि महत्त्वमभिलक्ष्य महापरिच्छदतां महासंभवत्वं
               च लक्षयन् प्रस्तुताया अपि प्रवृत्तेर्महान्तमनुबन्धं लक्षयति&nbsp;। ते च युगपल्लोचनादौ चानुपपद्यमानस्थितयः
               स्वशब्दशक्तितस्तत्र तत्र च निवेश्यमानाः स्वधर्मसंपदः प्रत्यासन्नायां तद्धर्मसंपदमुपलक्षयन्ति&nbsp;।
               असावसौ विरहवत्या अपि वियोगवेदनातिशयं लक्षयन्ती कमितरि स्नेहातिशयं लक्षयति&nbsp;। तत्र श्रावणो
               भाद्रपद इत्येताभ्यामवयवाभ्यां वर्षर्तुर्लक्ष्यते&nbsp;। स च लोचनयोरनुपपद्यमानस्थितिरपि
               विभक्तिश्रुत्या निवेशितः पयःपृषत्प्रवाहलक्षणायाः स्वधर्मसंपदः प्रत्यासन्नामविच्छिन्नाश्रुसंपदमुपलक्षयन्समागमोत्काया
               उत्कण्ठातिशयं लक्षयति&nbsp;। माधव इत्युत्तरावयवेन वसन्तो लक्ष्यते&nbsp;। सोऽपि महीतलस्रस्तरेऽनुपपद्यमानस्थितिः
               प्राग्वदेव शब्दशक्त्या निवेशितः कुसुमकिसलयमृणालकमलिनीदलादिकायाः स्वधर्मसंपदः समासन्नां
               शिशिरोपकरणसामग्रीमुपलक्षयन्कामवत्याः शरीरान्तस्तापं लक्षयति&nbsp;। शरदित्यनेन ऋतुविशेषोऽभिधीयते&nbsp;।
               सा गण्डयोरनुपपद्यमानस्थितिः प्रशंसावचनस्यापि स्थलशब्दस्यानुस्मरणशत्त्क्या समाकृष्यमाणकाशकुसुमहंसागमनकुमुदसरःप्रसादचन्द्रातपादिकायाः
               स्वधर्मसंपदः समासन्नं गण्डयोः पाण्डुभावं लक्षयन्मृगेक्षणाया विरहकार्श्यमुपलक्षयति&nbsp;।
               ग्रीष्म इत्यनेनापि ऋतुविशेष एवोच्यते&nbsp;। सोऽप्यङ‍ग-<span class="pageinfo">[page 187]</span>नाङ‍गेऽनुपपद्यमानः सूर्यांशुकार्कश्यप्रतप्तपांसुतापपरुषोष्मानिलत्वदावाग्निकालुष्यादेः
               स्वधर्मसंपदः समानानीकभूताभूतपूर्वानङ‍गज्वरलिङ‍गसंपदमुपयन्नष्टमीं कामावस्थामुपलक्षयति&nbsp;।
               मार्गशीर्ष इत्यनेन तु पूर्वावयवेन हेमन्तो लक्ष्यते&nbsp;। तेन च यथा हेमन्ते तिलवनं लूयते
               तथा तस्याः सुखासिका सांप्रतं लूयत इति लक्षितेनातिशयिनी मनःपीडोपलक्षिता भवति&nbsp;। का पुनः
               सुखासिका तिलवनयोः समानधर्मता येयं स्नेहनिर्भरता नाम&nbsp;। अभिसारिकाणां च प्रायेण तिलवनाब्जिनीखण्डयोरेव
               बहुमानप्रसिद्धिः&nbsp;। यदित्थमाहुः—
            </p>
            
            <div class="lg">
               <div class="udāharaṇa">
                  <span class="l">‘अत्तन्तहरमणिज्जं अम्हं गामस्स मण्डणीहूअम्&nbsp;।</span>
                  <span class="l">लुअतिलवाडिसरिच्छं सिसिरेण कअं भिसिणिसण्डम्&nbsp;॥ ७७&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[अत्यन्तरमणीयमस्माकं ग्रामस्य भण्डनीभूतम्&nbsp;।</span>
                  <span class="l">लून तिलवाटीसदृशं शिशिरेण कृतमब्जिनीखण्डम्&nbsp;॥]</span>
                  
               </div>
            </div>
            
            <p>अत एवायमुत्तरवाक्ये कमलसरःशब्देनाब्जिनीखण्डमपि निर्दिशति&nbsp;। तद्यथा—</p>
            
            <div class="lg">
               <div class="">
                  <span class="l">‘मुद्धिहि मुहपङ‍कअसरि आवासिउ सिसिरु'&nbsp;।</span>
                  
               </div>
            </div>
            
            <div class="lg">
               <div class="">
                  <span class="l">[मुग्धाया मुखपङ‍कजसरसि आवासितः शिशिरः&nbsp;।]</span>
                  
               </div>
            </div>
            
            <p>तत्र शिशिर इत्यनेन ऋतुविशेषेण मुग्धामुखेऽपि पद्मसरसीव शब्दशक्त्या निवेशितेन कमलवनोपप्लवादेः
               स्वधर्मसंपदो लोकप्रतीतायाः प्रत्यासन्ना मुग्धामुखाम्भोरुहलोचनोत्पलस्मितकुसुमदशनकेसरादेश्छायापरिम्लानिर्लक्ष्यमाणा
               विप्रलम्भानुभावप्रकर्षमुपलक्षयति&nbsp;। शिशिरलक्ष्मीवर्णनप्रस्तावाच्च ‘मुखमर्धं शरीरस्य
               सर्वं वा मुखमुच्यते’ इति
               प्रस्थानप्राधान्यलक्षणया सर्वर्तुभ्यः शिशिर एव प्रधानमित्यपि लक्षितं भवति&nbsp;॥
            </p><span class="pageinfo">[page 188]</span>
            
            <div class="commentary">
               
               <p><b>अत्र श्रावणादीनामिति</b>&nbsp;। प्रकीर्णं विकीर्णमनेकत्र प्रतीतमिति यावत्&nbsp;। तद्द्विविधम्—कालतः, देशतश्च&nbsp;। अत्र
                  हि श्रावणादिमासर्तुषट्कस्य युगपदसंभवत
                  एकत्र विरहिणीशरीरे युगपद्भावो निबद्धः, सगुणवृत्तिव्यपाश्रयेण श्रावणादिपदे प्रतिपाद्यमानः
                  प्रवासविप्रलम्भप्रकर्षमावेदयतीति&nbsp;। एवं देशविकीर्णघटनाप्युदाहार्या&nbsp;। यथा—‘अमृतमभृतं
                  चन्द्रश्चन्द्रस्तथाम्बुजमम्बुजं रतिरपि रतिः कामः कामो मधूनि मधून्यपि&nbsp;। इति न भजते
                  वस्तुप्रायः परस्परसंकरं तदियमबला धत्ते भावान्कथं सकलात्मकान्&nbsp;॥’ यस्त्वत्र सिद्धादिभेदः
                  कश्चिदुपवर्णितः स तथा न चमत्कारकारीति ग्रन्थगौरवभयादुपेक्षितोऽस्माभिः&nbsp;। तत्तदनेकासाधारणरूपाण्यपि
                  प्रकीर्णानि प्रकीर्णपदेन ग्राह्याणि&nbsp;। तेषामनुक्तान्य (?) तया वोपग्रहोऽपि प्रयुज्यत
                  इत्याह—<b>प्रकीर्णशब्दश्चायमिति</b>&nbsp;। व्याख्यानान्तरप्रयोजनमाह—<b>तेनेति</b>&nbsp;। शब्दस्यार्थप्रतिपादनशक्तिरभिधा&nbsp;। सा त्रिधा—मुख्या, गौणी, लक्षणा च&nbsp;। तासु
                  मुखमिव प्रथमं यस्यामर्थः प्रतीयते सा मुख्या, तथाभूतार्था तद्भावापत्तिश्च&nbsp;। तत्रावान्तरार्थसंबन्धविषया
                  तथाभूतार्था&nbsp;। यथा—‘स्वात्मेन्दुवह्निपवनार्कमहीपयोभिरष्टाभिरेव तनुभिर्भवता समस्ते&nbsp;।
                  व्याप्ते जगत्यपरमिच्छति योऽत्र वक्तुं कोऽन्यो गतत्रपतया सदृशोऽस्ति तेन&nbsp;॥’ सैवार्थान्तरस्वार्थसंबन्धविषया
                  तद्भावापत्तिः&nbsp;। अतथाभूतस्य तथात्वापादनं हि सा&nbsp;। अत एव स्वतोऽन्यतो वा स्वार्थावच्छिन्नस्य
                  साक्षादभिधानशक्तिरेव मुख्येत्याचार्याः&nbsp;। यथा—‘कमला अण्णसणीआ हंसा उड्डाविआण अपि उच्छा&nbsp;।
                  केण वि गामतडाए अब्भं उत्ताणअं वूढम्&nbsp;॥’ गुणव्यवहितार्था गौणी&nbsp;। [साद्विधा] गुणनिमित्ता
                  उपचारनिमित्ता च&nbsp;। तत्र द्वयोर्द्रव्यवचनयोर्यत्र सामानाधिकरण्येन वैयधिकरण्येन वा प्रयोगे
                  विशेषणविशेष्यभावान्यथानुपपत्त्या प्रतीयमानाभिधीयमानगुणद्वारकसंबन्धो भवति सा गुणनिमित्ता&nbsp;।
                  यथा—‘पडिवक्खमण्णुपुञ्जे लावण्णकुडे अणङ‍गगअकुम्भे&nbsp;। पुरिससअहिअअभरिए कीस खलन्ती थणे
                  वहसि&nbsp;॥’<a href="" class="note" title="‘प्रतिपक्षमन्युपुञ्जौ लावण्यकुटावनङ‍गगजकुम्भौ&nbsp;। पुरुषशतहृदयधृतौ किमिति स्खलन्ती स्तनौ वहसि&nbsp;॥’ [ इति च्छाया&nbsp;।]">*</a> मुख्यया गौण्या वान्यविशेषणस्यान्यत्र प्रयोग उपचरिता सापि गुणयोगमुपजीवन्ती गुणवृत्तिरेव&nbsp;।
                  एतावांस्तु विशेषो यद्गुणनिमित्तायामभिधेयगुणयोगः, इह तु स्वाभिधेयविशेष्यगुणयोग इति&nbsp;।
                  यथा—‘परार्थे यः पीडामनुभवति निर्व्याजमधुरो यदीयः सर्वेषामिह खलु विकारोऽप्यभिमतः&nbsp;।
                  न संप्राप्तो वृद्धिं सपदि भृशमक्षेत्रपतितः किमिक्षोर्दोषो यन्न पुनरगुणाया मरुभुवः&nbsp;॥’
                  स्वार्थसंबन्धव्यवहिता <span class="pageinfo">[page 189]</span>लक्षणा&nbsp;। तदुक्तम्—‘अभिधेयाविनाभूतप्रतीतिर्लक्षणेति या&nbsp;। सैषा विदग्धवक्रोक्तिजीवितं
                  वृत्तिरिष्यते&nbsp;॥’ सा द्विधा—शुद्धा, लक्षितलक्षणा च&nbsp;। तत्र साक्षात्स्वार्थसंबन्ध्यविनाभूतविषया
                  शुद्धा&nbsp;। यथा—‘यत्तालीदलपाकपाण्डुवदनम्’, 'अभिनवकरिदन्तच्छेदपाण्डुः कपोलः’ इति&nbsp;। यया
                  पूर्वपूर्वलक्षितमेव लक्ष्यते सा लक्षितलक्षणेति केचित्&nbsp;। यथा—‘मधु द्विरेफः कुसुमैकपात्रे’,
                  ‘भीमो भीमपराक्रमः’ इति&nbsp;। अत्र हि द्विरेफादिना शब्देन लक्षित एव भ्रमरप्रभृतिर्लक्ष्यते
                  न तु कुररादिः&nbsp;। अन्ये तु लक्षणाव्यवहिता लक्षणा लक्षितलक्षणेत्याहुः&nbsp;। यथा—‘सुवर्णपुष्पां
                  पृथिवीं चिन्वते पुरुषास्त्रयः&nbsp;। शूरश्च कृतविद्यश्च यश्च जानातिं सेवितुम्&nbsp;॥’ तद्भावापत्त्यादिविशेषसमभिव्याहारेण
                  मुख्यादिशब्दास्तदितरतथाभूतत्वागोचरा इति पूर्ववव्द्याख्येयम्&nbsp;। क्व पुनः पदैकावृत्तिरित्यत
                  आह—<b>अत्रेति</b>&nbsp;।
                  ‘एक्कहि अच्छिहिं अण्णहिं महिअलसत्थरे गण्डत्थले अङ‍गहिं’ इत्यादि षडाधारवचनाः&nbsp;। अत्र
                  यद्यपि गण्डस्थलपदं गौणमेव, तथाप्यनादिप्रयोगयोगितया मुख्यकल्पमिति षट्स्वाधारवचनेष्वित्युक्तम्&nbsp;।
                  अङ‍गादिपदानि च स्वार्थविशिष्टान्यपराण्येव प्रयुक्तानीति मुख्यैव वृत्तिः&nbsp;। एवं मुग्धाया
                  इति संबन्धिपदेऽपि&nbsp;। 'सुहच्छितिलवणे मुहपङ‍कअसरि’ इति द्वावाधारवचनौ शेषौ&nbsp;। अत्र तिलवनसरःपदयोः
                  स्नेहनिर्भरत्वसरसत्वलक्षणगुणद्वारकैव सुखासिकामुखपङ‍कजयोर्वृत्तिः&nbsp;। मुखपङ‍कजसरसीत्यत्र
                  यद्यपि पदद्वयं गौणं तथापि पङ‍कजपदस्य वृत्तिरभिधातुल्येति न कविसंरम्भगोचरस्तेन व्यवहारोऽयुक्तः&nbsp;।
                  ‘सावण-भद्दवअ-माहव-मग्गसिरु’ इति चत्वारो मासवचनाः&nbsp;। ते च स्वार्थसंबन्धव्यवहितं वर्षाप्रभृतिसभुदायं
                  लक्षयन्तीति
                  वक्ष्यमाणरीत्या वर्षादयः षडाधेयवचनास्ते च विरहवतीशरीरे युगपच्चासंभवदवस्थितयो जलादिसंपदादिस्वस्वप्रवृत्तिनिमित्ताध्यासेन
                  प्रयुज्यमानास्तद्भावापत्तिरूपां वृत्तिमासादयन्ति&nbsp;। अस्याश्च विवर्तपरिणामाध्यासादयः
                  षट्प्रकारा गौरवभिया न दर्शिताः&nbsp;। श्रुतार्थानुपपत्तिमूला कल्पना श्रुतार्थापत्तिः&nbsp;।
                  राजादेरासिते आवासितशब्दो मुख्यवृत्त्यैव विशेषणतया रूढः&nbsp;। स स्वविशेषगुणव्यवहितेऽर्थान्तरे
                  प्रयुक्तो गौणीवृत्तिमनुभवन् वसन्तादेरपि विशेषणतामासादयति&nbsp;। लक्षणाव्यवहिता लक्षणा लक्षितलक्षणा&nbsp;।
                  सा कथमावासितेतिशब्दे संपद्यत इत्यत आह—<b>स उपचारेणेति</b>&nbsp;। कथंचित्सारूप्येण श्रावणादिषु प्रयोगादुपचारस्तमुपजीव्य प्रयुक्तः स्वार्थाविनाभूतं
                  महत्त्वादिकं प्रकृतेषु लक्षणया संक्रामयतीति&nbsp;। आद्या लक्षणा तव्द्यवहितां द्वितीयामाह—<b>प्रस्तुताया अपीति</b>&nbsp;। आवासितस्यापि हि यथोक्तविशेषणस्य <span class="pageinfo">[page 190]</span>परदुर्गग्रहणादौ महाननुबन्धो दृष्टः&nbsp;। स इह प्रस्तुतायां विरहवतीसंतापलक्षणायां प्रवृत्तौ
                  लक्ष्यत इत्येकलक्षणाव्यवधानेनेयं लक्षणा&nbsp;। एवं लक्षणाद्वयव्यवधानेनापि भवतीत्याह—<b>ते चेति</b>&nbsp;। श्रावणादयः स्वधर्मसंपदो निरन्तरवर्षणादेः स्वार्थाविनाभावेन लक्षितायाः प्रत्यासन्ना
                  सदृशी तेषां लोचनादीनां धर्मसंपदश्रुप्रभावादिलक्षणा लक्ष्यत इति द्वितीया लक्षणा&nbsp;। तत्पुरःसरां
                  तृतीयामाह—<b>असावसाविति</b>&nbsp;। एवं लक्षणात्रयपूर्वापि लक्षणा बोद्धव्येत्याह—<b>कमितरीति</b>&nbsp;। स्नेहप्रतीत्या तु विभावादिसंवलितया रसो व्यज्यते, न तु लक्ष्यत इत्यन्यत्र विस्तरः&nbsp;।
                  कस्याः पुनः स्वधर्मसंपदः प्रत्यासन्ना का तद्धर्मसंपदित्यतो विवेचयति—<b>तत्रेति</b>&nbsp;। यदि श्रावणादिपदेषु समुदायलक्षणा न स्यात्तदा मासानुपक्रम्य ऋतूनामभिधाने प्रक्रमभेदो
                  भवेत् ! न भवेच्च तत्तदृतुप्रतीत ऋतुसंपत्प्रतीतिः क्वचिदिति युक्तैव समुदायलक्षणा&nbsp;।
                  <b>एताभ्यामिति</b>&nbsp;। प्रत्येकं न तु पदद्वये लक्षणा संभवति&nbsp;। <b>विभक्तिश्रुत्येति</b>&nbsp;। सप्तमीप्रथमाविभक्तिभ्यामाधाराधेयभावः स्वशक्त्या प्रतिपाद्यते तदनुपपत्त्यार्थान्तरलक्षणा
                  प्रादुर्भवति&nbsp;। एवं चैत्रवैशाखसमुदायात्मनो वसन्तस्योत्तरावयवो वैशाखस्तद्वाचकेऽपि माधवपदे
                  समुदायलक्षणाद्वारेण लक्षणा भवति&nbsp;। <b>प्रशंसावचनस्यापीति</b>&nbsp;। गर्भीकृतसारूप्या हि व्याघ्रादय उपमेयवाचिभिः समस्यन्ते&nbsp;। तच्च सारूप्यं प्रकर्षलक्षणमेवेति
                  प्रशंसापरत्वे स्थितेनाभिधेयमप्रतीत्यसारूप्यं वा रूपान्तरं वा प्रत्येतुं न शक्यत इत्यभिधेयप्रतीत्यनुनिष्पादिनी
                  घण्टानुस्वानसोदरा स्वधर्मसंपद्यथोक्ता प्रतीयते&nbsp;। स्वने किल शरदाकाशकुसुमहंसादिका स्वसंपद्विस्तार्यते&nbsp;।
                  न मुखचन्द्रादिवत्सुखासिकातिलवनयोः सादृश्यप्रतीतिर्न च तदभिधीयमानं किंचिदत्रास्तीति
                  पृच्छति—<b>का पुनरिति</b>&nbsp;। मा भूत्तथा प्रसिद्धिः कवेरभिप्रायारूढा तु प्रतीयत इत्युत्तरमाह—<b>येयमिति</b>&nbsp;। न स्नेहो नाम द्वयोरेकः कश्चिदस्ति न चानभिधीयमानमपि सादृश्यं शब्दसामान्यमाश्रयत
                  इत्यतः प्रकारान्तरमाह—<b>अभिसारिकाणां चेति</b>&nbsp;। कथमेतदवगतमित्यत आह—<b>यदित्थमिति</b>&nbsp;। ननु कमलिनीशब्दस्यात्र बहुमानगोचरता प्रतिपादिता, न तु तिलवनस्येत्यत आह—<b>अत एवेति</b>&nbsp;। उपमानोपमेययोर्द्वयोरपि कामिनीबहुमानगोचरतां वितरन्ती शिशिरेण सांप्रतं तिलवाटिकालवनमपि
                  वर्तत
                  इत्यभिप्रैतीति भावः&nbsp;। ‘मुखमर्धं शरीरस्य’ इत्यादिन्यायेन मुखशब्दः प्राधान्यं लक्षयति,
                  ततो मुखपङ‍कजसरसि शिशिर इति तद्भावापत्त्या हेमन्तस्यापि ऋतुषु प्रथमतया प्राधान्यमेव
                  द्योतितमिति&nbsp;। तदुक्तम्—‘पडिकम्मदूइपेसणभाणग्गहणेसुभासुरपहुय्यन्तो&nbsp;। हेमन्तिओ सुहाअइ
                  मलिणमिअङ‍को वि कामिणीणयओसो&nbsp;॥’
               </p>
               
            </div> 
            <span class="pageinfo">[page 191]</span>
            
            <div class="lg">
               <div class="kārikā">
                  <span class="l">काकुस्वरपदच्छेदभेदाभिनयकान्तिभिः&nbsp;।</span>
                  <span class="l">पाठो योऽर्थविशेषाय पठितिः सेह षड्विधा&nbsp;॥ ५६&nbsp;॥</span>
                  
               </div>
            </div>
            
            <p>सा काक्वा यथा—</p>
            
            <div class="lg">
               <div class="udāharaṇa">
                  <span class="l">‘यदि मे वल्लभा दूती तदाहमपि वल्लभा&nbsp;।</span>
                  <span class="l">यदि तस्याः प्रिया वाचस्तन्ममापि प्रिय प्रिया&nbsp;॥ ७८&nbsp;॥’</span>
                  
               </div>
            </div>
            
            <p>अत्रैकया काक्वा विधिरन्यया निषेधः प्रतीयते&nbsp;॥</p>
            
            <div class="commentary">
               
               <p><b>काकुस्वरेति</b>&nbsp;। किंचिदेकपरतया प्रवृत्तमुच्चारणमर्थान्तरविवक्षया यदन्यथा क्रियते सा पठितिः&nbsp;। अन्यथाकरणं
                  च काकुप्रभृतिभिः षड्‌भिरिति&nbsp;। तत्र ‘भिन्नकण्ठध्वनिर्धीरैः काकुरित्यभिधीयते&nbsp;।’ सा द्विधा—विधिकाकुः,
                  निषेधकाकुश्च&nbsp;। तयोर्निषेधे परोच्चारणान्यथाकरणेन विधिपर्यवसायिनी विधिकाकुः&nbsp;। यथा—‘शल्यमपि
                  स्खलदन्तः सोढुं शक्येत हालहलदिग्धम्&nbsp;। धीरैर्न पुनरकारणकुपितखलालीककटुवचनम्&nbsp;॥’ एवं विधिपरोच्चारणान्यथाकरणेन
                  निषेधव्यञ्जिका निषेधकाकुः&nbsp;। तामुदाहरति—<b>यदीति</b>&nbsp;। यदि दूती प्रिया तदाहमपि प्रियेत्यादि ऋजूक्त्या शठनायकविषया कृत्रिमा प्रीतिः प्रतीयते,
                  काक्वा तु तवैव नाहं प्रियेतीर्ष्यारोषः&nbsp;॥
               </p>
               
            </div> 
            
            <p>स्वरेण यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘सुभ्रूस्त्वं कुपितेत्यपास्तमशनं त्यक्ता कथा योषितां</span>
                     <span class="seg">दूरादेव मयोज्झिताः सुरभयः स्रग्गन्धधूपादयः&nbsp;।</span>
                     </span>
                  <span class="l">
                     <span class="seg">रागं रागिणि मुञ्च मय्यवनते दृष्टे प्रसीदाधुना</span>
                     <span class="seg">सत्यं त्वद्विरहाद्भवन्ति दयिते सर्वा ममान्घा दिशः&nbsp;॥ ७९&nbsp;॥’</span>
                     </span>
                  
               </div>
            </div>
            
            <p>अत्र दृष्टे इत्यत्र प्लुतस्वरकरणात्कुपितकान्ताप्रसादनपरमपीदं वाक्यमुत्कुपितदृष्टिप्रसादनतां
               प्रतिपद्यते&nbsp;॥
            </p>
            
            <div class="commentary">
               
               <p>स्वराः प्लुतादय उदात्तादयश्च&nbsp;। नामीषां वेद इव काव्ये भूयान्प्रयोग इति किंचिदुदाहरति—<b>सुभ्रूस्त्वमिति</b>&nbsp;। चरणतलाग्रपतिते मयि दृष्टे सति त्वं प्रसीदेति दीर्घमात्रोच्चारणे कुपितकान्ताप्रसादपरत्वं,
                  यथोक्तप्लुतकरणे तु दूराह्वानादौ तदनुशासनात्कुपितदृष्टिसंबोधनवुद्धिरुपजायते&nbsp;। अशनादयो
                  हि द्वयोः साधारणा <span class="pageinfo">[page 192]</span>‌एवेति श्लेषोपादानमेवेति&nbsp;। एवं ह्रस्वस्य दीर्घकरणेन दीर्घस्य ह्रस्वकरणेनार्थान्तरप्रतीतिरवसेया&nbsp;।
                  यथा—‘विश्वामित्रो विश्वानरः’ इति ऋषिराजर्षिविशेषौ प्रतीयेते तथा युवतीति संबोधनप्रतीतिः&nbsp;।
                  एवमुदात्तादयोऽपि यथादर्शनमुत्प्रेक्षणीयाः&nbsp;॥
               </p>
               
            </div> 
            
            <p>पदच्छेदेन यथा—</p>
            
            <div class="lg">
               <div class="udāharaṇa">
                  <span class="l">‘सर्वक्षितिभृतां नाथ दृष्टा सर्वाङ‍गसुन्दरी&nbsp;।</span>
                  <span class="l">रामा रम्ये वनान्तेऽस्मिन्मया विरहिता त्वया&nbsp;॥ ८०&nbsp;॥’</span>
                  
               </div>
            </div>
            
            <p>अत्र मया विरहितेत्येतावति पदच्छेदे पुरूरवसस्त्वयेत्येतावति तु पर्वतस्य वाक्यभेदो भवति&nbsp;॥</p>
            
            <div class="commentary">
               
               <p>शृङ‍खला भङ‍गः परिवर्तकः चूर्णमिति चत्वारश्छेदाः&nbsp;। तत्र पूर्वापरवर्णानामन्योन्यसंकलनया
                  स्थितिः शृङ‍खला&nbsp;। यथा—‘कान्तारतरुतलासितमृगयुवरचितान्तरा-’
                  इति पठितिः, तदा प्रियासंभोगमणितहर्षितलुब्धकप्रचुरच्छन्नमध्येति प्रतीयते&nbsp;। सेयमन्योन्यं
                  वर्णसंकलनया शृङ‍खलेत्युच्यते&nbsp;। एकस्य शब्दस्य मध्ये विच्छेदेन द्वैधीकरणमात्रं भङ‍गः&nbsp;।
                  तमुदाहरति—<b>सर्वेति</b>&nbsp;। मया विरहितेत्येतावति समुदाये मद्वियोगवती त्वया दृष्टेत्यष्टमकामावस्थाविष्टस्य पुरूरवसः
                  पर्वतविषयं प्रश्नवाक्यं भवति&nbsp;। यदा तु मयेति विच्छिद्य पूर्ववाक्यसंबन्धि क्रियते तदा
                  त्वया विरहिता सती मया दृष्टेति पर्वतस्योत्तरवाक्यं संपद्यते&nbsp;। वर्णान्तरकल्पना परिवर्तः&nbsp;।
                  यथा—‘कलिकामधुगर्हणा’ इति&nbsp;। अत्र यथाश्रुतवर्णपरिग्रहे—‘कलिकामधुनो गर्हणा निन्दा’ इति
                  प्रतीयते, यदा तु ‘कलिकामधुग् अर्हणा’ इति वर्णान्तरकल्पनया छेदः, तदा पूजैव ‘कलौ कामधेनुः’
                  इति&nbsp;। पिण्डाक्षरविभागश्चूर्णम्&nbsp;। यथा—‘पश्य सलिलं पयोधेर्दूरसमुन्मुक्तशुक्तिमीनाङ‍कान्तम्’
                  इति&nbsp;। अत्र यथाश्रुते दुःखेन रसनीयमुद्भ्रान्तशुक्तिकोषं मत्स्याङि्कतपर्यन्तमिति प्रतीयते,
                  यदा तु दूरसमुन्मुक्तशुक्तिमीनाङ‍कान्तमिति पिण्डचूर्णनेन च्छेदः, तदात्यन्तहर्षयुक्तेति
                  त्यक्तशोकेति च संबोधनद्वयं कृष्णस्य प्रतीयते&nbsp;॥
               </p>
               
            </div> 
            
            <p>पदभेदेन यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘येन ध्वस्तमनोभवेन बलिजित्कायः पुराऽस्त्रीकृतो</span>
                     <span class="seg">यो गङ‍गां च दधेऽन्धकक्षयकरो यो बर्हिपत्रप्रियः&nbsp;।</span>
                     </span>
                  <span class="l">
                     <span class="seg">यस्याहुः शशिमच्छिरोहर इति स्तुत्यं च नामामराः</span>
                     <span class="seg">सोऽव्यादिष्टभुजङ‍गहारवलयस्त्वां सर्वदोमाधवः&nbsp;॥ ८१&nbsp;॥’</span>
                     </span>
                  
               </div>
            </div>
            <span class="pageinfo">[page 193]</span>
            
            <p>अत्र येन ध्वस्तमनोभवेनेत्यादेर्येन ध्वस्तमनोऽभवेनेत्यादेश्च पदभेदादुमाधवो माधव इत्यर्थद्वयं
               प्रतीयते&nbsp;। तयोश्च द्वयोरपि प्राधान्येनोपपादनादङ‍गाङ्गिभावेन प्रकृताप्रकृतरूपतया चानवस्थानात्परस्परमसंबन्धेनायं
               श्लेषः&nbsp;। पदभेदेन तु पाठे पर्यायतोऽर्थद्वयप्रतीतेरियं श्लेषोपसर्जना पदभेदपठितिः&nbsp;॥
            </p>
            
            <div class="commentary">
               
               <p><b>येनेति</b>&nbsp;। ध्वस्तमनोभवेन दग्धकामेन बलिजितो नारायणस्य कायः पुरा त्रिपुरदाहव्यतिकरेऽस्त्रीकृतः
                  शरतां नीतः, गङ‍गां भागीरथीं दधे, अन्धको दैत्यविशेषस्तस्य क्षयो विनाशः, बर्हिपत्रो
                  मयूरवाहनः कार्तिकेयः, शशिमच्चन्द्रकलाङ्कितं शिरो विश्वमोहच्छिदुरस्य हर इति स्तुत्यं
                  च नाम, भुजङ‍गा एव हारवलयानि यस्य, सर्वदा सर्वकालमिति उमाधवपक्षे&nbsp;। माधवपक्षे तु—येन
                  ध्वस्तं विनाशितमन: शकटम्, अभवेन संसारबन्धरहितेन,बलिं जितवान्यः कायः स पूर्वं समुद्रमथनावसरेऽभृतगृहयालुदैत्यव्यामोहनाय
                  स्त्रीरूपतां नीतः, अगं गोवर्धनाख्यं गां पृथिवीमेकार्णवमग्नामुद्धृतवान्&nbsp;। अन्धका यदुविशेषास्तेषां
                  क्षयो निवासः&nbsp;। बर्हिणो मयूरस्य पत्त्रं पिच्छं तत्प्रियः ‘बर्हिपत्त्रकृतापीडम्’ इति
                  गोपालध्याने गौतमेनाभिधानात्&nbsp;। शशिनं मन्थातीति क्विप्&nbsp;। शशिमद्राहुस्तस्य शिरोहर इति
                  स्तुत्यं च नाम&nbsp;। भुजङ‍गहा गरुडः स इष्टो यस्य&nbsp;। रवे शब्दब्रह्मणि लयो यस्य सः, तथा सर्वदो
                  यावदभिमतप्रद इति&nbsp;। ननु विभिन्नरूपाणां शब्दानामुच्चारणे तन्त्रतया श्लेष एवायं न पठितिरित्यत
                  आह—<b>तयोश्चेति</b>&nbsp;। श्लेषो हि श्लिष्यमाणयोः परस्परसंबन्धे भवति&nbsp;। स च संबन्धो रूपतात्पर्यसंबन्धलक्षणो
                  वा अङ‍गाङ्गिभावोवा उपमानोपमेयभावो वा यथाग्रे वक्ष्यते&nbsp;। न चायमेकोऽत्राभिमतः किंत्वेकपरमेवोच्चारणे
                  पदभेदेनार्थान्तरं गमयतीति पठितिरेवेयम्&nbsp;। एतेन समाध्युक्तिसमासोक्तिभ्यामपि भेद उक्तः&nbsp;।
                  तत्किमुच्चारणतन्त्रता नास्त्येवेत्यत आह—<b>श्लेषोपसर्जनेति</b>&nbsp;। यत्र हि यस्य प्राधान्येन विवक्षा तत्र तेन व्यपदेशो युक्तः, अत एव विवक्षान्तरेण
                  श्लेषव्यवहारोऽप्यत्र समर्थनीय एव&nbsp;॥
               </p>
               
            </div> 
            
            <p>अभिनयेन यथा—</p>
            
            <div class="lg">
               <div class="udāharaṇa">
                  <span class="l">‘एद्दहमेत्तत्थणिआ एद्दहमेत्तेहिं अच्छिवत्तेहिम्&nbsp;।</span>
                  <span class="l">एद्दहमेत्तावत्था एद्दहमेत्तेहिं दिअहेहिम्&nbsp;॥ ८२&nbsp;॥’</span>
                  
               </div>
            </div>
            <span class="pageinfo">[page 194]</span>
            
            <div class="lg">
               <div class="chāyā">
                  <span class="l">[एतावन्मात्रस्तनी एतावन्मात्राभ्यामक्षिपत्राभ्याम्&nbsp;।</span>
                  <span class="l">एतावन्मात्रावस्था एतावन्मात्रैर्दिवसैः&nbsp;॥]</span>
                  
               </div>
            </div>
            
            <p>अत्र इयन्मात्रस्तनादीनां तथाभूतहस्ताभिनयैः सह पठनात्तथावि धार्थविशेषो गम्यते&nbsp;॥</p>
            
            <p>अपदेशोऽप्यभिनयविशेष एव&nbsp;। यथा—</p>
            
            <div class="lg">
               <div class="udāharaṇa">
                  <span class="l">‘इतः स दैत्यः प्राप्तश्रीर्नेत एवार्हति क्षयम्&nbsp;।’</span>
                  
               </div>
            </div>
            
            <p>इत्यात्मानमपदिश्य ब्रूते&nbsp;॥'</p>
            
            <div class="commentary">
               
               <p><b>एद्दहमेत्तेति</b>&nbsp;। अत्र सर्वपदानामर्थान्तरसाधारणतया न तावदभिमतपरिमाणविशेषप्रतीतिरुपजायते, यावदुच्चारणसहकारिभूतप्रसारितकरद्वयकोषप्रसृतिभिदङ‍गुलिप्रसारिताङ‍गुलीगणनारूपाभिनयप्रतिसंधानं
                  न भवति&nbsp;। तेनाभिनयपठितिरियम्, साक्षादिव वस्तुस्वरूपबोधिका क्रियाभिमुख्यनयनादभिनय इत्युच्यते&nbsp;।
                  तदिदमाह—<b>तथाभूतेत्यादि&nbsp;। अपदेशोऽपीति</b>&nbsp;। आत्मनिर्देशिका क्रियापदेशः&nbsp;। अस्याभिनयविशेषत्वेऽपि कान्तिकरतया पृथगुपादानम्&nbsp;। यावच्च
                  स्वरूपसमुच्चारणविशेषणं नानुसंधीयते न तावच्छ्रीप्राप्तिक्षमयोः कारणविशेषः प्रतीयत इति&nbsp;॥
               </p>
               
            </div> 
            
            <p>कान्त्या यथा—</p>
            
            <div class="lg">
               <div class="udāharaṇa">
                  <span class="l">‘यस्यारिजातं नृपतेरपश्यदवलम्बनम्&nbsp;।</span>
                  <span class="l">ययौ निर्झरसंभोगैरपश्यदबलं वनम्&nbsp;॥ ८३&nbsp;॥’</span>
                  
               </div>
            </div>
            
            <p>अत्रावलम्बनमबलं वनमिति पदे पदद्वये वा द्वितीयचतुर्थस्थानयोर्यौ वकारबकारौ तयोरन्तःस्थपवर्गाभ्यां
               पवर्गान्तःस्थाभ्यां च कान्तिमति पाठेऽर्थभेदो जायते&nbsp;॥
            </p>
            
            <div class="commentary">
               
               <p><b>यस्यारिजातमिति</b>&nbsp;। कान्तिश्छाया सा अप्रतिहतरूपा पदवद्वर्णेषु न संभवतीति श्रुतिरूपा गृह्यते&nbsp;। तथाहि&nbsp;।
                  अवलम्बनमित्यत्र द्वितीयचतुर्थस्थानस्थयोर्वकारबकारयोः क्रमेणान्तःस्थपवर्गभावानुसंधानेऽवलम्बनमित्येकपदतायां
                  त्राणहेतुमपश्यदित्यर्थः प्रतीयते&nbsp;। यदा तु द्वितीयेऽबलं वनमित्यत्र तयोरेव पवर्गान्तःस्थभावानुसंधानं
                  भवति तदा बलं वनमिति च्छेदेन पदद्वयसंपत्तौ बलरहितं सद्वनमरण्यं ययावित्यर्थान्तरप्रतीतिरुपजायते&nbsp;।
                  तदिदमुक्तम्—<b>पदे पदद्वये <span class="pageinfo">[page 195]</span>वेति</b>&nbsp;। अपश्यत् शयनभोजनशून्यम्&nbsp;। शयनं शीः, अदनं अत्, निर्झरसंभोगैः निर्झरजलमात्रोपभोगैरप्यपगतं
                  अत एव बलरहितम्&nbsp;। अत्र च यमकेन संसृष्टिरस्य बोद्धव्या&nbsp;। आवृत्तिमादाय यमकमन्यथा भविष्यति&nbsp;॥
               </p>
               
               <p>अपरे पुनः पठितिमन्यथा कथयन्ति—</p>
               
            </div> 
            
            <div class="lg">
               <div class="kārikā">
                  <span class="l">पदपादार्धभाषाणामन्यथाकरणेन यः&nbsp;।</span>
                  <span class="l">पाठः पूर्वोक्तसूक्तस्य पठितिं तां प्रचक्षते&nbsp;॥ ५७&nbsp;॥</span>
                  
               </div>
            </div>
            
            <div class="commentary">
               
               <p><b>अपरे पुनरिति</b>&nbsp;। अन्यथेत्यतः परमपि शब्दोऽध्याहार्यः&nbsp;। पादाद्यन्यथाकरणेनापि हि प्रकृतमुच्चारणमेव
                  विशिष्यते&nbsp;। यदाह—<b>पूर्वोक्तसूक्तस्येति</b>&nbsp;। अत एव श्लोकान्यथाकरणेन पठितिर्न संभवति&nbsp;। तेन प्रागुक्तभेदैः सह द्वादशप्रकारा पठितिरिति
                  तात्पर्यम्&nbsp;। यद्यपि च पादाद्यन्यथाकरणमपि पदभेदप्रकार एव तथापि न तत्र पूर्वोक्तत्यागः,
                  इह तु तत्परित्यागेन पदान्तरकल्पनमित्येतावान्विशेषः&nbsp;॥
               </p>
               
               <p>तत्र पदान्यथाकरणं द्विधा—प्रकृतितः, विभक्तितश्च&nbsp;।</p>
               
            </div> 
            
            <p>तत्र प्रकृतितो यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘असकलहसितत्वात्क्षालितानीव कान्त्या</span>
                     <span class="seg">मुकुलितनयनत्वाज्ज्ञातकर्णोत्पलानि&nbsp;।</span>
                     </span>
                  <span class="l">
                     <span class="seg">पिबतु मधुसुगन्धीन्याननानि प्रियाणां</span>
                     <span class="seg">त्वयि विनिहितभारः कुन्तलानामधीशः&nbsp;॥ ८४&nbsp;॥’</span>
                     </span>
                  
               </div>
            </div>
            
            <p>अत्र त्वयीत्यस्य स्थाने मयीति यदा पठ्यते, तदैतत्प्रार्थनावाक्यमप्यनुमतिवाक्यं भवति&nbsp;॥</p>
            
            <p>विभक्तितो यथा—</p>
            
            <div class="lg">
               <div class="udāharaṇa">
                  <span class="l">‘सहभृत्यगणं सबान्धवं सहमित्रं ससुतं सहानुजम्&nbsp;।</span>
                  <span class="l">स्वबलेन निहन्ति संयुगे नचिरात्पाण्डुसुतः सुयोधनम्&nbsp;॥ ८५&nbsp;॥’</span>
                  
               </div>
            </div>
            
            <p>अत्र यदा पाण्डुसुतः सुयोधनमित्यस्य स्थाने ‘पाण्डुसुतं सुयोधनम्’ इति पठ्यते, तदैतदमङ‍गलार्थमपि
               सुयोधने मङ‍गलार्थं भवति&nbsp;॥
            </p>
            
            <div class="commentary">
               
               <p>तत्र पदं विभत्त्क्यन्तं विशेषणविशेष्यभेदेन द्विधा क्रियते इत्याह—<b>पदान्यथाकरणं द्विधेति</b>&nbsp;॥
               </p>
               
            </div> 
            <span class="pageinfo">[page 196]</span>
            
            <p>पादान्यथाकरणेन यथा—</p>
            
            <div class="lg">
               <div class="udāharaṇa">
                  <span class="l">‘एकान्ते विजने रात्रावन्तर्वेश्मनि साहसे&nbsp;।</span>
                  <span class="l">न्यासापह्नवने चैव दिव्या संभवति क्रिया&nbsp;॥ ८६&nbsp;॥’</span>
                  
               </div>
            </div>
            
            <p>अत्र तृतीयपादस्थाने ‘तन्वङ‍गी यदि लभ्येत’ इति पाठो भवति, तदैतत्परीक्षौपयिकमपि कामौपयिकं
               भवति&nbsp;॥
            </p>
            
            <div class="commentary">
               
               <p><b>एकान्त इति</b>&nbsp;। साहसे प्रच्छन्नाभिसारलक्षणे प्रकाशात्प्रच्छन्नो गरीयानिति न्यायात्&nbsp;। दिव्या स्वभोगसोदरा
                  क्रियावल्लक्षणा&nbsp;॥
               </p>
               
            </div> 
            
            <p>अर्धान्यथाकरणेन यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘तत्तावदेव शशिनः स्फुरितं महीयो</span>
                     <span class="seg">यावन्न तिग्मरुचिमण्डलमभ्युदेति&nbsp;।</span>
                     </span>
                  <span class="l">अभ्युद्यते सकलधामनिधौ तु तस्मिन्निन्दोः सिताभ्रशकलस्य च को विशेषः&nbsp;॥ ८७&nbsp;॥’</span>
                  
               </div>
            </div>
            
            <p>अत्र यदा मध्यमपादयोः स्थाने ‘यावन्न ताः किमपि गौरितरा हसन्ति&nbsp;। ताभिः पुनर्विहसिताननपङ‍कजाभिः’
               इति पठ्यते, तदैतद्वीरार्थोक्तिरूपमपि शृङ‍गारोक्तिरूपं संपद्यते&nbsp;॥
            </p>
            
            <div class="commentary">
               
               <p><b>गौरितरेति</b>&nbsp;। ‘घरूप—‘इत्यादिना पूर्वपदह्रस्वः&nbsp;॥
               </p>
               
            </div> 
            
            <p>पादत्रयस्य चान्यथाकरणेन यथा—</p>
            
            <div class="lg">
               <div class="udāharaṇa">
                  <span class="l">‘त्यागेन युक्ता दिवमुत्पतन्ति त्यागेन हीना नरकं व्रजन्ति&nbsp;।</span>
                  <span class="l">न त्यागिनां दुष्करमस्ति किंचित्त्यागो हि सर्वव्यसनानि हन्ति&nbsp;॥ ८८&nbsp;॥’</span>
                  
               </div>
            </div>
            
            <p>अत्र तुरीयपादमेवोपादाय पादत्रयस्य चान्यथाकरणेन वक्ष्यमाणः पाठो भवति&nbsp;। तदैतत्त्यागप्रशंसार्थमपि
               त्यागनिन्दार्थं जायते&nbsp;। यथा—
            </p>
            
            <div class="lg">
               <div class="udāharaṇa">
                  <span class="l">‘त्यागो हि सर्वव्यसनानि हन्तीत्यलीकमेतद्भुवि संप्रतीदम्&nbsp;।</span>
                  <span class="l">जातानि सर्वव्यसनानि तस्यास्त्यागेन मे मुग्धविलोचनायाः&nbsp;॥ ८९&nbsp;॥’</span>
                  
               </div>
            </div>
            
            <p>एतेषां च पदाद्यन्यथाकरणानां परस्परसंकरोऽपि भवतीत्यावेदयति&nbsp;॥</p>
            <span class="pageinfo">[page 197]</span>
            
            <p>भाषान्यथाकरणेन यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘किं तादेण नरेन्दसेहरसिहालीढग्गपादेण मे</span>
                     <span class="seg">किं वा मे ससुरेण वासवसहासीहासणद्धासिणा&nbsp;।</span>
                     </span>
                  <span class="l">
                     <span class="seg">ते देसा गिरिणो अ ते वणमही स ज्जेअ मे वल्लहा</span>
                     <span class="seg">कोसल्लातणअस्स जत्थ चलने वन्दामि णन्दामि अ&nbsp;॥ ९०&nbsp;॥’</span>
                     </span>
                  
               </div>
            </div>
            
            <p>अत्र यदि भाषान्तरेण पठ्यते तदैतच्छौरसेनीभाषया सीतावाक्यं संस्कृतभाषायां सुमन्त्रेण
               दशरथाय निवेदितम्&nbsp;। तद्यथा—
            </p>
            
            <div class="lg">
               <div class="udāharaṇa">
                  <span class="l">
                     <span class="seg">‘किं तातेन नरेन्द्रशेखरशिखालीढाग्रपादेन मे</span>
                     <span class="seg">किं वा मे श्वशुरेण वासवसभासिंहासनाध्यासिना&nbsp;।</span>
                     </span>
                  <span class="l">
                     <span class="seg">ते देशा गिरयश्च ते वनमही सा चैव मे वल्लभा</span>
                     <span class="seg">कौसल्यातनयस्य यत्र चरणौ वन्दामि नन्दामि च&nbsp;॥ ९१&nbsp;॥’</span>
                     </span>
                  
               </div>
            </div>
            
            <p>सेयमेवंप्रकारा पठितिः&nbsp;॥</p>
            
            <div class="commentary">
               
               <p>भाषाभेदेन कथं स्त्रीपुंसवचनता गम्यत इत्यत आह—तदैतच्छौरसेनीति&nbsp;।  विभागन्यूनतामाशङ‍क्य
                  यथोक्तप्रकारेण समाधानमभिसंधायाह—<b>सेयमेवंप्रकार पठितिरिति</b>&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">विभिन्नार्थैकरूपाया या वृत्तिर्वर्णसंहतेः&nbsp;।</span>
                  <span class="l">अव्यपेतव्यपेतात्मा यमकं तन्निगद्यते&nbsp;॥ ५८&nbsp;॥</span>
                  
               </div>
            </div>
            
            <div class="commentary">
               
               <p>अथावृत्त्युपजीविनोऽलंकारा लक्षयितव्याः&nbsp;। तेषां समग्रकाव्यपर्यन्तावृत्तिसमाश्रयणाद्यमकं
                  प्रधानमित्याशयेनाह—<b>विभिन्नेति</b>&nbsp;। विभिन्नार्थेत्यर्थाभेदव्यतिरेकपरम्&nbsp;। तेन द्वयोरेकस्य वा निरर्थकत्वेऽपि यमकमुपगृहीतं
                  भवति&nbsp;। एवमपि ‘सरो रसः’ इत्यादावतिप्रसङ‍ग इत्यत उक्तम्—<b>एकरूपेति</b>&nbsp;। रूपमानुपूर्वी, विभिन्नार्था चासावेकरूपा चेति विग्रहः&nbsp;। विविधधवेत्यादावेकवर्णावृत्तावप्यावृत्तिसमुदाय
                  एव यमकक्रममुल्लिखतीत्यभिसंधाय संहतेरित्युक्तम्&nbsp;। विभिन्नार्थैकरूपाया वर्णसंहतेर्या
                  आवृत्तिः सा यमकमिति व्यवहितेनान्वयः&nbsp;॥
               </p>
               
               <p>आवृत्तिर्द्विधा—अनावृत्ता व्यवहिताव्यवहिता चेति&nbsp;।</p>
               
            </div> 
            <span class="pageinfo">[page 198]</span>
            
            <div class="lg">
               <div class="kārikā">
                  <span class="l">तदव्यपतयमकं व्यपेतयमकं तथा&nbsp;।</span>
                  <span class="l">स्थानास्थानविभागाभ्यां पादभेदाच्च भिद्यते&nbsp;॥ ५९&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">यत्र पादादिमध्यान्ताः स्थानं तेषूपकल्प्यते&nbsp;।</span>
                  <span class="l">यदव्यपेतमन्यद्वा तत्स्थानयमकं विदुः&nbsp;॥ ६०&nbsp;॥</span>
                  
               </div>
            </div>
            
            <div class="commentary">
               
               <p>सामान्यतो विभजते—<b>अव्यपेतेति</b>&nbsp;। व्यवायो व्यवधानम्&nbsp;। तदेतदुभयमपि स्थानादिभेदेन त्रिधा भवतीति पूर्वोक्तानुवादपूर्वकमवान्तरविभागमाह—<b>तदिति</b>&nbsp;। पाद आदिमध्यान्ता अर्थादेतेषु विशेषतोऽनुल्लिखनादस्थानयमकमुक्तं भवति&nbsp;। एतदपि द्विधा&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">चतुस्त्रिव्द्येकपादेषु यमकानां विकल्पनाः&nbsp;।</span>
                  <span class="l">आदिमध्यान्तमध्यान्तमध्याद्यन्ताश्च सर्वतः&nbsp;॥ ६१&nbsp;॥</span>
                  
               </div>
            </div>
            
            <div class="commentary">
               
               <p>चतुरादिपादविकल्पेन विषयतो भिद्यत इत्याह—<b>चतुस्त्रीति</b>&nbsp;। आदिश्च मध्यश्चान्तश्चेति आदिमध्यान्तास्त्रयः शुद्धाः&nbsp;। मध्यान्तौ मध्यादी आद्यन्तौ
                  आदिमध्यान्ताश्चेति मिलित्वा चत्वारः संकीर्णाः&nbsp;। सर्वत इति सार्वविभक्तिकस्तसिः&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">अत्यन्तबहवस्तेषां भेदाः संभेदयोनयः&nbsp;।</span>
                  <span class="l">सुकरा दुष्कराश्चैव दर्श्यन्ते तत्र केचन&nbsp;॥ ६२&nbsp;॥</span>
                  
               </div>
            </div>
            
            <div class="commentary">
               
               <p>एवं पादविकल्पानामाद्यादिविकल्पानां च परस्परयोजनेऽन्येऽपि बहवः प्रकारा ग्रन्थगौरवकारिणो
                  भवन्तीत्याह—<b>अत्यन्तेति</b>&nbsp;। न च कठोरनीरसत्वादवश्यवक्तव्या इत्याह—<b>दुष्करा इति</b>&nbsp;। शिष्यव्युत्पत्तये तु कतिपये दर्शनीया इत्याह—<b>तत्र केचनेति</b>&nbsp;॥
               </p>
               
            </div> 
            
            <p>तत्र चतुष्पादयमकेषु अव्यपेतमादियमकं यथा—</p>
            
            <div class="lg">
               <div class="udāharaṇa">
                  <span class="l">‘राजीवराजीवशलोलभृङ‍गं मुष्णन्तमुष्णं ततिभिस्तरूणाम्&nbsp;।</span>
                  <span class="l">कान्तालकान्ता ललनाः सुराणां रक्षोभिरक्षोभितमुद्वहन्तम्&nbsp;॥ ९२&nbsp;॥’</span>
                  
               </div>
            </div>
            
            <p>राजीवराजी पद्मपङ्क्तिस्तद्वशा लोलाः सस्पृहा भृङ‍गा यत्र तम्&nbsp;। यतस्ततिभिस्तरूणां पङ्क्तिभिरुष्णं
               धर्मं मुष्णन्तमपहरन्तम्&nbsp;। कान्तो मनोज्ञोऽलकान्तश्चूर्णकुन्तलच्छटा यासां ताः&nbsp;। यस्माद्रक्षोभी
               राक्षसैरक्षोभितमधर्षितम्&nbsp;। अत्र प्रथमे पादे पूर्वं सार्थकमपरमनर्थकम्&nbsp;। द्वितीयादिषु
               द्वयमप्यनर्थकम्&nbsp;। एवमन्यत्रापि यथायथमवगन्तव्यम्&nbsp;॥
            </p>
            <span class="pageinfo">[page 199]</span>
            
            <p>तदेव मध्ययमकं यथा—</p>
            
            <div class="lg">
               <div class="udāharaṇa">
                  <span class="l">‘दधतमाकरिभिः करिभिः क्षतैः समवतारसमैरसमैस्तटैः&nbsp;।</span>
                  <span class="l">विविधकामहिता महिताम्भसः स्फुटसरोजवना जवना नदीः&nbsp;॥ ९३&nbsp;॥’</span>
                  
               </div>
            </div>
            
            <p>आकरिभिः प्रशस्ताकरयुक्तैः करिभिः परिणतिक्रीडासक्तैः&nbsp;। विविधेभ्यः कामेभ्यो हिताः&nbsp;।
               महितं पूजितम्&nbsp;। जवना वेगवतीः&nbsp;॥
            </p>
            
            <p>तदेवमन्त्ययमकं यथा—</p>
            
            <div class="lg">
               <div class="udāharaṇa">
                  <span class="l">‘व्यथितसिन्धुमनीरशनैः शनैरमरलोकवधूजघनैर्घनैः&nbsp;।</span>
                  <span class="l">फणवताम भितो विततं ततं दयितरम्यलताबकुलैः कुलैः&nbsp;॥ ९४&nbsp;॥’</span>
                  
               </div>
            </div>
            
            <p>अनीरशनैर्न निर्गता दूरीभूता रशनाः क्षुद्रघण्टिका येभ्यस्तैः काञ्चीगुणयुक्तैः&nbsp;। तेन
               स्थपुटकर्कशरत्नादिरचनया सिन्धुव्यथापोषः&nbsp;। शनैर्मन्दम्&nbsp;। घनैर्मांसलैः&nbsp;। अभितो विततं
               सर्वतो विस्तीर्णम्&nbsp;। फणवतां कुलैस्ततं व्याप्तम्&nbsp;। लवङ‍गबकुलमालतीसुरभिशीतलतया फणभृत्प्रिंयत्वम्&nbsp;॥
            </p>
            
            <p>आदिमध्ययमकं यथा—</p>
            
            <div class="lg">
               <div class="udāharaṇa">
                  <span class="l">‘घनाघनाभस्य महीमहीयसः सुरासुराणां दयितस्य तस्य सा&nbsp;।</span>
                  <span class="l">धराधराकारगृहा गृहार्थिनो बभूव भूमेर्नगरी गरीयसीः&nbsp;॥ ९५&nbsp;॥’</span>
                  
               </div>
            </div>
            
            <p>घनाघनो मेघस्तदाभः श्यामः&nbsp;। मही पृथिवी तस्यां महीयान् पूज्यः&nbsp;। धराधरः पर्वतस्तदाकारगृहाः&nbsp;॥</p>
            
            <p>आद्यन्तयमकं यथा—</p>
            
            <div class="lg">
               <div class="udāharaṇa">
                  <span class="l">‘द्रुतं द्रुतं वह्निसमागतं गतं महीमहीनद्युतिरोचितं चितम्&nbsp;।</span>
                  <span class="l">समं समन्तादपगोपुरं पुरं परैः परैरप्यनिराकृतं कृतम्&nbsp;॥ ९६&nbsp;॥’</span>
                  
               </div>
            </div>
            
            <p>वह्निसमागतं सद् द्रुतं विलीनमत एव द्रुतं शीघ्रं महीं गतं पृथिव्यां विस्तीर्य पतितमहीनया
               द्युत्या रोचितं शोभितम्&nbsp;। चितं निबिडेन संनिवेशेन स्थापितम्&nbsp;। समन्तात्सर्वतः समं सलक्ष्मीकमस्थपुटं
               वा&nbsp;। परैः शत्रुभिः परैः श्रेष्ठैरनिराकृतं यदासीत्तदेव वह्निना हेममयं पुरमपगोपुरमपगतद्वारं
               महीं गतं च कृतमिति संबन्धः&nbsp;॥
            </p>
            <span class="pageinfo">[page 200]</span>
            
            <p>मध्यान्तयमकं यथा—</p>
            
            <div class="lg">
               <div class="udāharaṇa">
                  <span class="l">‘उदयि ते दयिते जघनं घनं स्तनक्‍ती नवतीर्थतनुस्तनुः&nbsp;।</span>
                  <span class="l">सुमनसामनसा सदृशौ दृशौ द्युकुरुमे कुरु मेऽभिमुखं मुखम्&nbsp;॥ ९७&nbsp;॥’</span>
                  
               </div>
            </div>
            
            <p>उदय उद्भवो विस्तारवत्त्वरूपस्तद्युक्तमुदयि&nbsp;। घनं मांसलम्&nbsp;। नवेन तीर्थेन रजसा तनूकृता&nbsp;।
               ‘स्त्रीरजःशास्त्रयोस्तीर्थम्'&nbsp;। सुमनसां कुसुमानामनः शकटं तेन सदृशौ&nbsp;। ‘सुमनसां मनसाम्’
               इति पाठे सुमनसः सहृदयास्तन्मनसां सदृशौ संवादिन्यौ&nbsp;। द्यौश्च कुश्च द्युकू द्यावापृथिव्यौ
               तयोरुमा लवणाकरो लावण्यविश्रान्तिस्थानत्वात्&nbsp;॥
            </p>
            
            <p>आदिमध्यान्तयमकं यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘सीमासी मानभूमिः फणिबलवलनोद्भाविराजीविराजी</span>
                     <span class="seg">हारी हारीतवद्भिः परिसरसरणावस्तमालैस्तमालैः&nbsp;।</span>
                     </span>
                  <span class="l">
                     <span class="seg">देवादेवाप्तरक्षःकृतभव भवतोऽग्रे न दीनो नदीनो</span>
                     <span class="seg">मुक्तामुक्ताच्छरत्नः सितरुचिरुचिरोल्लासमुद्रः समुद्रः&nbsp;॥ ९८&nbsp;॥’</span>
                     </span>
                  
               </div>
            </div>
            
            <p>सीमा मर्यादा तस्यामासनशीलः&nbsp;। मानं परिमाणातिशयः मानः पूजा वा, तद्भूमिः&nbsp;। फणिबलं भुजङ‍गसमुदायस्तस्य
               यद्वलनं तेनोद्भाविनी या राजी रेखा तया विराजनशीलः&nbsp;। हारीताः पक्षिविशेषास्तद्युक्तैः&nbsp;।
               परिसरसरणिस्तीरमार्गस्तत्रास्तमालैः क्षिप्तमालासन्निवेशैः&nbsp;। खण्डरूपतामापन्नैरिति यावत्&nbsp;।
               ईदृशैस्तमालैः हारी मनोहर इति संबन्धः&nbsp;। देवादेवाः देवासुरास्तैरभृतलाभेनान्तरवस्थानेन
               चाप्ता रक्षा यस्मात्स तथा कृतभवः संपादितोद्भवः&nbsp;। नदीनामिनः स्वामी समुद्रो भवतोऽग्रे
               न दीनः? काक्वा दीन एव&nbsp;। मुक्ताभिरमुक्तान्यच्छानि रत्नानि यत्र स तथा&nbsp;। सितरुचिश्चन्द्रस्तेन
               रुचिरा मनोहरा उल्लासमुद्रा वृद्धिकाष्ठा यस्य&nbsp;। तदेतेषामुदाहरणानां चतुर्ष्वपि पादेषु
               यथोक्तं यमकमस्तीति चतुष्पादयमकप्रपञ्जोऽयम्&nbsp;॥
            </p>
            
            <p>त्रिपादयमकेष्वव्यपेतमादियमकं यथा—</p>
            
            <div class="lg">
               <div class="udāharaṇa">
                  <span class="l">‘विशदा विशदामत्तसारसे सारसे जले&nbsp;।</span>
                  <span class="l">कुरुते कुरुते नेयं हंसी मामन्तकामिषम्&nbsp;॥ ९९&nbsp;॥’</span>
                  
               </div>
            </div>
            
            <p>नास्य चतुरः प्रयोग इति शेषभेदा नोदाह्रियन्ते&nbsp;॥</p><span class="pageinfo">[page 201]</span>
            
            <div class="commentary">
               
               <p>एवं त्रिपादयमकप्रपञ्चोऽपि भवतीत्याह—त्रिपादयमकेष्विति&nbsp;। विशदा धवला&nbsp;। विशन्त आमत्ताः
                  सारसा यत्र तस्मिन्&nbsp;। सारसं सरःसंबन्धि&nbsp;। मन्मथोन्माथदायितया कुत्सितं रुतं कुरुतम्&nbsp;।
                  मध्यान्तादीनि त्रिपादयमकानि किमिति नोदाहृतानीत्यत आह—<b>नास्येति</b>&nbsp;॥
               </p>
               
            </div> 
            
            <p>द्विपादयमकेष्वव्यपेतमादियमकं यथा—</p>
            
            <div class="lg">
               <div class="udāharaṇa">
                  <span class="l">‘करोति सहकारस्य कलिकोत्कलिकोत्तरम्&nbsp;।</span>
                  <span class="l">मन्मनो मन्मनोऽप्येष मत्तकोकिलनिःस्वनः&nbsp;॥ १००&nbsp;॥’</span>
                  
               </div>
            </div>
            
            <p>उत्कलिका उत्कण्ठा तदुत्तरं तटं कूलम्&nbsp;। मन्मनोऽव्यक्तमधुरः&nbsp;। मन्मनो मदीयं मनः&nbsp;॥</p>
            
            <p>तदेव मध्ययमकं यथा—</p>
            
            <div class="lg">
               <div class="udāharaṇa">
                  <span class="l">‘तुलयति स्म विलोचनतारकाः कुरबकस्तबकव्यतिषङ्गिणि&nbsp;।</span>
                  <span class="l">गुणवदाश्रयलब्धगुणोदये मलिनिमालिनि माधवयोषिताम्&nbsp;॥ १०१&nbsp;॥’</span>
                  
               </div>
            </div>
            
            <p>अलिनि यो मलिनिमा कज्जलाभत्वं स माधवयोषितां यादवस्त्रीणां विलोचनतारकास्तुलयति स्मेति
               संबन्धः&nbsp;॥
            </p>
            
            <p>अन्तयमकं यथा—</p>
            
            <div class="lg">
               <div class="udāharaṇa">
                  <span class="l">‘खण्डिताशंसया तेषां पराङ्मुखतया तया&nbsp;।</span>
                  <span class="l">आविवेश कृपा केतूकृतोच्चैर्वानरं नरम्&nbsp;॥ १०२&nbsp;॥’</span>
                  
               </div>
            </div>
            
            <p>एवमादिमध्यान्यपि द्रष्टव्यानि&nbsp;। एकपादयमकेष्वव्यपेतमाद्यन्तयोरनुल्लेखीति नोदाह्रियते&nbsp;॥</p>
            
            <div class="commentary">
               
               <p><b>खण्डितेति</b>&nbsp;। केतूकृतो ध्वजतां नीतः&nbsp;। उच्चैर्वानरो हनूमान्&nbsp;। नरोऽर्जुनः&nbsp;॥ <b>आद्यन्तयोरनुल्लेखीति</b>&nbsp;। महाकविप्रयोगेषु विशेषशोभाकरतया प्रसिद्धेरभावोऽनुल्लेखो न त्वसंभव एव&nbsp;। एवं मध्ययमकं
                  त्वित्यादौ बोद्धव्यम्&nbsp;॥
               </p>
               
            </div> 
            
            <p>मध्ययमकं तु चतुर्थपादं एवोल्लिखति&nbsp;। यथा—</p>
            
            <div class="lg">
               <div class="udāharaṇa">
                  <span class="l">‘विलुलितालकसंहतिरामृशन्मृगदृशां श्रमवारि ललाटजम्&nbsp;।</span>
                  <span class="l">तनुतरङ‍गततीः सरसां दलत्कुवलयं वलयं मरुदाववौ&nbsp;॥ १०३&nbsp;॥’</span>
                  
               </div>
            </div>
            ﻿<span class="pageinfo">[page 202]</span>
            
            <div class="commentary">
               
               <p>आमर्शनं प्रोञ्छनम्&nbsp;। दलत्कुवलयमिति क्रियाविशेषणम्&nbsp;। तरङ‍गाणामितस्ततो चलनेन प्रौढतरकुवलयकलिकास्फुटनजातिः&nbsp;॥</p>
               
            </div> 
            
            <p>एवमावृत्त्याधिक्येऽप्यव्यपेतमुदाहार्यम्&nbsp;। यथा—</p>
            
            <div class="lg">
               <div class="udāharaṇa">
                  <span class="l">‘वियद्वियद्वृष्टिपरंपरं परं घनाघनाली रसितासिता सिता&nbsp;।</span>
                  <span class="l">सरःसरस्यः स्वरसारसारसा सभा सभा रात्रिरतारतारता&nbsp;॥ १०४&nbsp;॥’</span>
                  
               </div>
            </div>
            
            <div class="commentary">
               
               <p>आवृत्तिः सकृदावर्तनेनैव निर्वहति तत्किमसकृदावृत्तौ यमकं न भवतीत्यत आह—<b>एवमिति</b>&nbsp;। आवृत्तिसामान्यमधिकमनधिकं वा द्वयमप्यावृत्तिपदेनाभिमतमित्यर्थः&nbsp;। वियदाकाशम्&nbsp;। वियती
                  अपगच्छन्ती वृष्टिपरंपरा यस्मात्तत्तथा&nbsp;। परमुत्कृष्टरमणीयम्&nbsp;। घनाघनाली मेघपङिक्तः&nbsp;।
                  रसिते स्तनिते आसितावलम्बिता&nbsp;। सिता शुभ्रा&nbsp;। सरांसि च सरस्यश्च सरःसरस्यः&nbsp;। स्वरसारास्तत्कालोन्मिषितकूजितकान्तिप्रधानाः
                  सारसाः पक्षिणो यत्र तास्तथाभूताः&nbsp;। सभा गृहरूपा जलसमुदायो वा&nbsp;। सभाः सदीप्तिः&nbsp;। ताराणां
                  तारता निर्मलताप्रकर्षः किंचिद्धनरोधसद्भावादीषतारता यस्यां सा तथा&nbsp;॥
               </p>
               
            </div> 
            
            <p>आवृत्त्येकरूपतायामपि&nbsp;। तत्रादियमकं यथा—</p>
            
            <div class="lg">
               <div class="udāharaṇa">
                  <span class="l">‘याम यामत्रयाधीनायामया मरणं निशा&nbsp;।</span>
                  <span class="l">यामयाम धियास्वर्त्याया मया मथितैव सा&nbsp;॥ १०५&nbsp;॥’</span>
                  
               </div>
            </div>
            
            <div class="commentary">
               
               <p><b>आवृत्तीति</b>&nbsp;। यज्जातीयमाद्यपादे पदमावृत्तं तज्जातीयमेव द्वितीयादिपादेष्वपि यथास्थानमावर्तत इति
                  प्रकारान्तरमप्यावृत्तिपदेनैव संगृहीतमित्यर्थः&nbsp;। यामत्रयाधीनायामया प्रहरत्रयविश्रान्तियावद्दीर्घताप्रकारया
                  निशा रात्र्या मरणं यामेति वियोगखिन्नस्य प्रार्थना&nbsp;। किमित्येवममङ‍गलमाशास्यत इत्याह—<b>यामिति</b>&nbsp;। धिया वुध्द्या यामयां जीवितसर्वस्वाभिमानगोचरतामनैषं सा अनया कल्पकोटिशतायमानयामया
                  रजन्या असूनां प्राणानामार्तिः पीडा तया द्वारभूतया प्रायेण मथितैव भविष्यतीति सुकुमारतरकान्ताजीवितानध्यवसायोक्तिरियम्&nbsp;।
                  अत्र यामेत्येव पदं पादचतुष्टयेऽप्यावृत्तम्&nbsp;। एवमुत्तरत्र&nbsp;॥
               </p>
               
            </div> 
            
            <p>तथैव मध्ययमकं यथा—</p>
            
            <div class="lg">
               <div class="udāharaṇa">
                  <span class="l">‘स्थिरायते यतेन्द्रियो न हीयते यतेर्भवान्&nbsp;।</span>
                  <span class="l"><a href="" class="note" title="‘नमायते’ क">*</a>अमायतेयतेऽप्यभूत्सुखाय तेऽयते क्षयम्&nbsp;॥ १०६&nbsp;॥’</span>
                  
               </div>
            </div>﻿<span class="pageinfo">[page 203]</span>
            
            <div class="commentary">
               
               <p>आयतिरुत्तरकालविशुद्धिः&nbsp;। यतेन्द्रियो विजितेन्द्रियग्रामः&nbsp;। एवंभूतो भवान्यतेर्न हीयते&nbsp;।
                  यतितुल्य एव भवतीत्यर्थः&nbsp;। अपिशब्दो भिन्नक्रमः&nbsp;। अमायता मायाशून्यत्वं सापि तव इयते
                  परिच्छेत्तुमशक्याय क्षयं विनाशमयतेऽगच्छते सुखायाभूत्&nbsp;॥
               </p>
               
            </div> 
            
            <p>तदेवान्तयमकं यथा—</p>
            
            <div class="lg">
               <div class="udāharaṇa">
                  <span class="l">‘भवादृशा नाथ न जानते नते रसं विरुद्धे खलु सन्नतेनते&nbsp;।</span>
                  <span class="l">य एव दीनाः शिरसा नतेन ते चरन्त्यलं दैन्यरसेन तेन ते&nbsp;॥ १०७&nbsp;॥’</span>
                  
               </div>
            </div>
            
            <p>तदेतत्सर्वमप्यवहितावृत्तेरव्यपेतयमकं भवति&nbsp;॥</p>
            
            <div class="commentary">
               
               <p>नतेः कुपितकामिनीप्रसादरूपाया रसो विप्रलम्भपृष्ठभावी मधुरतरः संभोगः किमिति तादृशा रसं
                  न जानते&nbsp;। यस्मात् सन्नता अवसादयोगित्वमिनता प्रभुता, एते द्वे विरुद्धे नैकत्र संभवतः&nbsp;।
                  नहि प्रभवो नमन्ति&nbsp;। एतदेव व्यतिरेकेण द्रढयति—<b>य एवेति</b>&nbsp;। ये दीनास्त एव नतेन शिरसा लक्षितास्तेन हेतुना दैन्यरसेनालमत्यन्तं चरन्ति व्यवहरन्तीति&nbsp;।
                  अव्यपेतपदार्थं व्याचष्टे—<b>तदेतत्सर्वमिति</b>&nbsp;॥
               </p>
               
               <p>अथ चतुर्षु पादेषु व्यपेतमादियमकं यथा—</p>
               
            </div> 
            
            <div class="lg">
               <div class="udāharaṇa">
                  <span class="l">‘काञ्चिप्रतोलीमनु कामिनीं तां काञ्चिस्रवन्तीवनमातरिश्वा&nbsp;।</span>
                  <span class="l">काञ्चिप्रभृत्याभरणोज्झितानां कांचिल्लुनीते सुरतश्रमार्तिम्&nbsp;॥ १०८&nbsp;॥’</span>
                  
               </div>
            </div>
            
            <div class="commentary">
               
               <p>क्रमप्राप्तं व्यपेतमुदाहर्तव्यमित्याह—<b>अथेति</b>&nbsp;। काञ्चिर्नगरी तस्याः प्रतोली राजरथ्या तामनु लक्षीकृत्य&nbsp;। केन पानीयेनाञ्चनशीला या
                  स्रवन्ती नदी तद्वनमातरिश्वा वायुः&nbsp;। काञ्चिप्रभृतीनि मेखलाप्रमुखानि&nbsp;। कांचित्सर्वाङ‍गीणालसभावसमर्पिकामत
                  एव मेखलाप्रभृतिभूषणत्यागः&nbsp;। अत्र प्रतिपादं काञ्चीकाञ्चीत्यादि नैरन्तर्येणावर्तनेन
                  व्यपेतम्, सान्तरत्वेन पुनरादिमध्ययमकमेव स्यादिति पादभेदेनैवास्य संभवः&nbsp;॥
               </p>
               
            </div> 
            
            <p>तदेव मध्ययमकं यथा—</p>
            
            <div class="lg">
               <div class="udāharaṇa">
                  <span class="l">‘मदनदारुण उत्थित उच्छिखो मधुमदारुणहूणमुखच्छविः&nbsp;।</span>
                  <span class="l">तरुणिदारुण एष दिशः समं मम हृदारुणदाम्रवणानलः&nbsp;॥ १०९&nbsp;॥’</span>
                  
               </div>
            </div>
            ﻿<span class="pageinfo">[page 204]</span>
            
            <div class="commentary">
               
               <p>मदन एव दारु काष्ठं तत उत्थितः&nbsp;। शिखा मञ्जरीच्छटा ज्वाला च&nbsp;। स्वभावताम्रमेव मधुमदेन
                  यव्द्दिगुणमरुणं हूणमुखं तच्छविर्दारुणो भयंकरो मम हृदा समं दिशोऽरुणद्रुद्धवान्&nbsp;। आम्रवणमेव
                  तापकारितयानलो वह्निः&nbsp;। अत्र यद्यपि प्रतिपादमपि व्यवायेन मध्ययमकं संभवति, तथापि न तथोल्लेखीति
                  पूर्वापरसदृशमेवोदाहृतम्&nbsp;॥
               </p>
               
            </div> 
            
            <p>अन्तयमकं यथा—</p>
            
            <div class="lg">
               <div class="udāharaṇa">
                  <span class="l">‘तव प्रिया सच्चरिताप्रमत्त या विभूषणं धार्यमिहांशुमत्तया&nbsp;।</span>
                  <span class="l">रतोत्सवामोदविशेषमत्या न मे फलं किंचन कान्तिमत्तया&nbsp;॥ ११०&nbsp;॥’</span>
                  
               </div>
            </div>
            
            <div class="commentary">
               
               <p><b>सच्चरिताप्रमत्तेति</b>&nbsp;। सोत्प्राप्तं संबोधनद्वयम्&nbsp;। या तव प्रिया रतोत्सवामोदविशेषेण रतिकेलिहर्षप्रकर्षेण
                  मत्ता तयेदमंशुमन्मणिकिरणकरम्बितं विभूषणं धार्यम्&nbsp;। अर्हे कृत्यः&nbsp;। त्वया कि मिति न
                  धार्यमित्यत आह—न मे भूषणसंपाद्यया कान्त्या किंचन फलम्&nbsp;। ‘कामिनां मण्डनश्रीर्व्रजति
                  हि सफलत्वं वल्लभालोकनेन’ इति न्यायात्&nbsp;॥
               </p>
               
            </div> 
            
            <p>आदिमध्ययमकं यथा—</p>
            
            <div class="lg">
               <div class="udāharaṇa">
                  <span class="l">‘घनगिरीन्द्रविलङ‍घनशालिना वनगता वनजद्युतिलोचना&nbsp;।</span>
                  <span class="l">जनमता ददृशे जनकात्मजा तरुमृगेण तरुस्थलशायिनी&nbsp;॥ १११&nbsp;॥’</span>
                  
               </div>
            </div>
            
            <div class="commentary">
               
               <p>अत्रापि सान्तरनिरन्तरप्रसङ‍गे पादभेद एव संकरः&nbsp;। संकीर्णव्य पेतानि तु प्रतिपादमेव संभवन्तीत्युदाहरति—<b>आदिमध्येति</b>&nbsp;। घना गिरीन्द्रा माल्यवन्तमारभ्य सुवेलं यावद्गिरिपरम्परा&nbsp;। वनजं पद्मम्&nbsp;। जनानां मता
                  संमता&nbsp;। तरुमृगः शाखामृगो हनूमान्&nbsp;। अत्र घनेत्यादिशब्दभागः पादचतुष्टयेऽपि गिरीन्द्रेत्याद्यनावृत्तव्यवहित
                  एवादिमध्ययोरावर्तत इति&nbsp;॥
               </p>
               
            </div> 
            
            <p>आद्यन्तयमकं यथा—</p>
            
            <div class="lg">
               <div class="udāharaṇa">
                  <span class="l">‘विहगाः कदम्बसुरभाविह गाः कलयन्त्यनुक्षणमनेकलयम्&nbsp;।</span>
                  <span class="l">भ्रमयन्नुपैति मुहुरभ्रमयं पवनश्च धूतनवनीपवनः&nbsp;॥ ११२&nbsp;॥’</span>
                  
               </div>
            </div>
            
            <div class="commentary">
               
               <p>गाः कूजितानि कदम्बसौरभानीतवर्षर्तुपयोदाः कलयन्ति कलरूपतां नयन्ति&nbsp;। कूजितक्रियान्तरालकालो
                  द्रुतमध्यविलम्बितात्मानेको लयः&nbsp;। अभ्रं मेघः&nbsp;। नीपः ﻿<span class="pageinfo">[page 205]</span>कदम्बः&nbsp;। कदम्बवनधूननेन सर्वतः सौरभसंचारोपपत्तिः&nbsp;। अत्र विहगा इत्यादिकं प्रतिपादमाद्यन्तयोरनावृत्तवर्णषट‍कव्यवहितमेवावर्तते&nbsp;॥
               </p>
               
            </div> 
            
            <p>मध्यान्तयमकं यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘मितमवददुदारं तां हनूमान्मुदारं</span>
                     <span class="seg">रघुवृषभसकाशं देवि यामि प्रकाशम्&nbsp;।</span>
                     </span>
                  <span class="l">
                     <span class="seg">तव विदितविषादो दृष्टकृत्स्नामिषादः</span>
                     <span class="seg">श्रियमनिशमवन्तं पर्वतं माल्यवन्तम्&nbsp;॥ ११३&nbsp;॥’</span>
                     </span>
                  
               </div>
            </div>
            
            <p>मितमल्पाक्षरमरमत्यर्थमुदारमल्पाक्षरव्यञ्जकं मुदा हर्षेण रघुवृषभो रामस्तस्य सकाशो वासभूमिस्तया
               पुरस्कृतः&nbsp;। आमिषादा राक्षसाः&nbsp;। अत्र दारमित्यादि प्रतिपादं मध्यान्तयोरेवानावृत्तवर्णपञ्चकव्यपेतमावर्तते&nbsp;॥
            </p>
            
            <p>आदिमध्यान्तयमकं यथा—</p>
            
            <div class="lg">
               <div class="udāharaṇa">
                  <span class="l">‘समं स सैन्येन समन्ततः समं पुरंदरश्रीः पुरमुच्चगोपुरम्&nbsp;।</span>
                  <span class="l">मदालसां तां प्रमदां सुसंमदां ययौ निधायाक्षययौवना ययौ&nbsp;॥ ११४&nbsp;॥’</span>
                  
               </div>
            </div>
            
            <div class="commentary">
               
               <p>समं सह&nbsp;। समं सश्रीकम्&nbsp;। संमदो हर्षः&nbsp;। ययुरश्वमेधीयोऽश्वः&nbsp;। अत्र प्रतिपादं सममित्यादिकमादिमध्यान्तेषु
                  यथोक्तानावृत्तवर्णव्यवहितमावर्तन्ते&nbsp;॥
               </p>
               
            </div> 
            
            <p>त्रिपादयमकेषु व्यपेतमादियमकं यथा—</p>
            
            <div class="lg">
               <div class="udāharaṇa">
                  <span class="l">‘करेण ते रणेष्व<a href="" class="note" title="‘च्छान्त’ ख">*</a>न्तकरेण द्विषतां हताः&nbsp;।</span>
                  <span class="l">करेणवः क्षरद्रक्ता भान्ति संध्याघना इव&nbsp;॥ ११५&nbsp;॥’</span>
                  
               </div>
            </div>
            
            <p>अस्यापि नातिप्रचुरः प्रयोग इति विशेषभेदा नोदाह्रियन्ते&nbsp;॥</p>
            
            <div class="commentary">
               
               <p>द्विषतां शत्रूणामन्तकरेण विनाशकारिणा&nbsp;। करेण हस्तेन&nbsp;। करेणवो हस्तिनः&nbsp;। एवं द्वितीयादिपादगोचरं
                  मध्यादियमकं च किमिति नोदाहियत इत्यत आह—<b>अस्यापीतिष</b>&nbsp;॥
               </p>
               
            </div> 
            
            <p>द्विपादयमकेषु व्यपेतमादियमकं यथा—</p>
            
            <div class="lg">
               <div class="udāharaṇa">
                  <span class="l">‘मुदा रमणमन्वीतमुदारमणिभूषणाः&nbsp;।</span>
                  <span class="l">मदभ्रमदृशः कर्तुमदभ्रजघनाः क्षमाः&nbsp;॥ ११६&nbsp;॥’</span>
                  
               </div>
            </div>﻿<span class="pageinfo">[page 206]</span>
            
            <p>मध्ययमकं पुनरनुल्लेखीति परिह्रियते&nbsp;॥</p>
            
            <div class="commentary">
               
               <p>रमणं वल्लभं मुदा हर्षेणान्वीतं संगतं कर्तुं क्षमा इत्यन्वयः&nbsp;। उदारमुत्कृष्टम्&nbsp;। मदेन
                  भ्रमन्ती श्यामान्ता&nbsp;। अदभ्रं विपुलम्&nbsp;। अत्र यद्यपि चतुर्षु पादेषु यमकमस्ति, तथापि
                  द्वयोर्द्वयोरेवावृत्तिः पर्यवस्यतीत्युदाहरणद्वयमिदं द्रष्टव्यम्&nbsp;। एवं प्रथमतृतीययोः
                  प्रथमचतुर्थयोर्द्वितीयतृतीययोर्द्वितीयचतुर्थयोश्च व्यपेतमादियमकमवसेयम्&nbsp;। अनुल्लेखो
                  व्याख्यात एव&nbsp;॥
               </p>
               
            </div> 
            
            <p>अन्तयमकं यथा—</p>
            
            <div class="lg">
               <div class="udāharaṇa">
                  <span class="l">‘इह मुहुर्मुदितैः कलभै रवः प्रतिदिशं क्रियते कलभैरवः&nbsp;।</span>
                  <span class="l">स्फुरति चानुवनं चमरीचयः कनकरत्नभवां च मरीचयः&nbsp;॥ ११७&nbsp;॥’</span>
                  
               </div>
            </div>
            
            <div class="commentary">
               
               <p>कलभाः करिशावकाः&nbsp;। रवः शब्दः&nbsp;। कलो मधुराव्यक्तः&nbsp;। भैरवो भयंकरः&nbsp;। अनुवनमिति वीप्सायामव्ययीभावः&nbsp;।
                  चमरी चमरगवी&nbsp;। चयः समूहः&nbsp;। मरीचयः किरणाः&nbsp;। अत्रापि पूर्ववदेव द्विपादयमकं व्याख्येयमिति&nbsp;॥
               </p>
               
            </div> 
            
            <p>एकपादयमकमिह शुद्धं न संभवति, तस्य स्थाने द्विपादयमकमेवोदाहियते&nbsp;। तदादियमकं यथा—</p>
            
            <div class="lg">
               <div class="udāharaṇa">
                  <span class="l">‘मधुरेणदृशां मानं मधुरेण सुगन्धिना&nbsp;।</span>
                  <span class="l">सहकारोद्गमेनैव शब्दशेषं करिष्यति&nbsp;॥ ११८&nbsp;॥’</span>
                  
               </div>
            </div>
            
            <p>इहापि मध्ययमकमनुल्लेखीति परिह्नियते&nbsp;।</p>
            
            <div class="commentary">
               
               <p><b>एकपादयमकमिति</b>&nbsp;। नैरन्तर्येणावृत्तावव्यपेतत्वम्&nbsp;। सान्तरत्वे त्वादिमध्यादिभावप्रसङ‍ग इति शुद्धं
                  न भवति तत्किमनुदाहरणीयमेवैतदित आह—<b>तस्येति</b>&nbsp;। आवृत्तिरेकत्रैव संभवतीत्येकपादगोचरता&nbsp;। सा तु प्रतियोगितया द्वितीयमपेक्षत इति पादान्तरस्वीकार
                  इति कथंचित्प्रकृतिगणनासमाधानमेतत्&nbsp;। मधुश्चैत्रः&nbsp;। अनेन पूर्वावयवेन वसन्तो लक्ष्यते&nbsp;।
                  एणदृशां हरिणलोचनानाम्&nbsp;। मधुरेण मधुरास्वादेन&nbsp;। सहकारोद्गमेनैवेत्येवकारेणासतामतीव तावद्विख्यातप्रभावातिशयाः
                  पिकपञ्चमादयः&nbsp;। सहकारप्रथमोद्भेदमात्रेणैव तु मानिनीमानग्रहवार्ता निरवशेषितेत्युद्दीपनताप्रकर्षो
                  ध्वन्यते&nbsp;॥
               </p>
               
            </div> 
            ﻿<span class="pageinfo">[page 207]</span>
            
            <p>अन्तयमकं यथा—</p>
            
            <div class="lg">
               <div class="udāharaṇa">
                  <span class="l">‘यस्याहुरतिगम्भीरगलदप्रतिमङ‍गलम्&nbsp;।</span>
                  <span class="l">स वः करोतु निःसङ‍गमुदयं प्रति मङ‍गलम्&nbsp;॥ ११९&nbsp;॥’</span>
                  
               </div>
            </div>
            
            <div class="commentary">
               
               <p>गम्भीरो मांसलः&nbsp;। गलः कण्ठः&nbsp;। मङ‍गलं कल्याणम्&nbsp;। निःसङ‍गमप्रत्यूहम्&nbsp;। उदयः संयत्तं प्रति&nbsp;॥</p>
               
            </div> 
            
            <p>एवमावृत्त्याधिक्येऽपि यथा—</p>
            
            <div class="lg">
               <div class="udāharaṇa">
                  <span class="l">‘अवसितं हसितं प्रसितं मुदा विलसितं ह्रसितं स्मरभासितम्&nbsp;।</span>
                  <span class="l">न समदाः प्रमदा हतसंमदाः पुरहितं विहितं न समीहितम् १२०’</span>
                  
               </div>
            </div>
            
            <div class="commentary">
               
               <p>अवसितं समाप्तम्&nbsp;। मुदा प्रसितमनुबद्धम्&nbsp;। विलसितं ह्रसितं भ्रष्टम्&nbsp;। स्मरेण भासितं
                  शोभितम्&nbsp;। संमदो हर्षः&nbsp;। अत्र प्रतिपादं सितं सितमित्यादि द्वाभ्यामेव यमकं निर्व्यूढम्&nbsp;।
                  तृतीयं तु सितमित्यादिकमाधिक्यमेव प्रयोजयति, तच्च सर्वमनावृत्ति व्यवहितमिति व्यपेतयमकमेव
                  भवति&nbsp;॥
               </p>
               
            </div> 
            
            <p>आवृत्त्येकरूपतायामपि&nbsp;। तत्रादिमध्ययमकं यथा—</p>
            
            <div class="lg">
               <div class="udāharaṇa">
                  <span class="l">‘सारयन्तमुरसा रमयन्ती सारभूतमुरुसारधरातम्&nbsp;।</span>
                  <span class="l">सारसानुकृतसारसकाञ्चि सा रसायनमसारमवैति&nbsp;॥ १२१&nbsp;॥’</span>
                  
               </div>
            </div>
            
            <div class="commentary">
               
               <p>सारयन्तमात्मसमीपमानयन्तम्&nbsp;। उरसा घनतरस्तनाढ्येन&nbsp;। सारभूतं जीवितसर्वस्वतामापन्नम्&nbsp;।
                  उरुर्महान्&nbsp;। सार उत्कर्षः&nbsp;। अनुकृतसारसा सारसकूजितसंवादिनी&nbsp;। सारसा सशब्दा काञ्चिर्मेखला
                  यस्याः सा तथा&nbsp;। सारसानुकृतेति ‘जातिकालसुखादिभ्यः परा निष्ठा वक्तव्या’ इति निष्ठायाः
                  परनिपातः&nbsp;। रसायनं सर्वोपद्रवहरं भेषजम्&nbsp;॥
               </p>
               
            </div> 
            
            <p>मध्यान्तयमकं यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘लीलास्मितेन शुचिना मृदुनोदितेन</span>
                     <span class="seg">व्यालोकितेन लघुना गुरुणा गतेन&nbsp;।</span>
                     </span>
                  <span class="l">
                     <span class="seg">व्याजृम्भितेन जघनेन च दर्शितेन</span>
                     <span class="seg">सा हन्ति तेन गलितं मम जीवितेन&nbsp;॥ १२२&nbsp;॥’</span>
                     </span>
                  
               </div>
            </div>﻿<span class="pageinfo">[page 208]</span>
            
            <p>आद्यन्तयमकमादिमध्यान्तयमकं चेहास्थानयमकत्वप्रसङ‍गान्न संगच्छते&nbsp;। आदिमध्यान्तयमकानि
               तु प्रथममेवोदाहृतानि&nbsp;॥
            </p>
            
            <div class="commentary">
               
               <p>शुचिना कान्तेन&nbsp;। मृदुना कोमलेन&nbsp;। उदितं भाषितम्&nbsp;। लघुना तरलेन&nbsp;। गुरुणा स्तनजघनभारालसेन&nbsp;।
                  व्याजृम्भितेन प्रकटीभूतविस्तारप्रकर्षेण&nbsp;। अत्र तेन तेनेति मध्यान्तयोरावृत्तम्&nbsp;। इहेत्यावृत्त्येकरूपतायामेकस्यादावितरस्यान्ते
                  वर्तमानमेकरूपसंधिपातित्वादस्थानयमकमेव भवति&nbsp;। एवसादिमध्यान्तयमकमपि नात्र संगच्छते तर्हि
                  संधिविनाकृतमुदाह्रियतामित्यत आह—<b>आदिमध्यान्तेति</b>&nbsp;॥
               </p>
               
            </div> 
            
            <p>आवृत्त्येकरूपतायामावृत्त्याधिक्ये च मध्ययमकं यथा—</p>
            
            <div class="lg">
               <div class="udāharaṇa">
                  <span class="l">‘सभासु राजन्नसुराहतैर्मुखैर्महीसुराणां वसुराजितैः स्तुताः&nbsp;।</span>
                  <span class="l">न भासुरा यान्ति सुरान्न ते गुणाः प्रजासु रागात्मसु राशितां गताः १२३’</span>
                  
               </div>
            </div>
            
            <p>तदेतत्सर्वमपि व्यवहितावृत्तेर्व्यपेतयमकं भवति&nbsp;॥</p>
            
            <div class="commentary">
               
               <p><b>आवृत्त्याधिक्य इति</b>&nbsp;। एकैकस्मिन्पादे तृतीयाद्यावृत्त्या पूर्वमाधिक्यं पादान्तरावृत्तिसरूपतया सारूप्यं
                  चोक्तम्&nbsp;। इह तु सरूपावृत्त्यैवाधिक्यं निरूप्यत इति संकरप्रकारोपलक्षणमिदम्&nbsp;। सभासु
                  जनसमवायेषु&nbsp;। असुराहतैर्मदिरापानपराभूतैः&nbsp;। महीसुराणां ब्राह्मणानाम्&nbsp;। वसुना तेजसा राजितैः
                  शोभितैः&nbsp;। भासुरा दीप्ताः&nbsp;। सुरान् देवान्&nbsp;। न न यान्ति निषेधद्वयेन यान्त्येवेत्यर्थः&nbsp;।
                  रागोऽनुरागस्तत्प्रघान आत्मा यासां तासु प्रजासु राशितां पुञ्जतां गताः&nbsp;। व्यपेतमुपसंहरति—तदेतदिति&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">नादौ न मध्ये नान्ते यत्संधौ वा यत्प्रकाशते&nbsp;।</span>
                  <span class="l">अव्यपेतव्यपेतं तदस्थानयमकं विदुः&nbsp;॥ ६३&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">पादे श्लोके च तत्प्रायः पादसंधौ च बध्यते&nbsp;।</span>
                  <span class="l">स्वभेदे चान्यभेदे च स्थूलं सूक्ष्मं च सूरिभिः&nbsp;॥ ६४&nbsp;॥</span>
                  
               </div>
            </div>
            
            <div class="commentary">
               
               <p>क्रमप्राप्तमस्थानयमकं लक्षयति—<b>नादाविति</b>&nbsp;। आदावेवेत्यादिनियमेन स्थानयमकमुक्तं तदभावे त्वस्थानयमकं भवति&nbsp;। तत्किमाद्यादिस्थानमिदं
                  नाश्रयत एव&nbsp;।
                  नेत्याह—<b>संधौ वेति</b>&nbsp;। संधौ पादसंदंशे एकस्यादिपरस्यान्त इति&nbsp;। नेदं स्थानयमकं तद्धि प्रतिपादं स्थाननियमेन
                  निरूप्यत इत्युक्तप्रायम्&nbsp;। <b>अव्यपेत-﻿<span class="pageinfo">[page 209]</span>व्यपेतमिति</b>&nbsp;। द्वाभ्यामप्यन्वीयते&nbsp;। तत्प्रथमं पादश्लोकतया द्विविधमित्याह—<b>पादे श्लोके चेति</b>&nbsp;। पादसंधौ च यद्बध्यते तत्स्वभेदे चान्यभेदे च स्थूलं सूक्ष्मं
                  च भवतीत्यर्थः&nbsp;। एतद्यथास्थानं विवरिष्यते—स्थूलं सूक्ष्मं चेति पूर्वेणापि संबध्यते&nbsp;।
                  बहुवर्णावृत्ति स्थूलम्, अबहुवर्णावृत्ति सूक्ष्मम्&nbsp;॥
               </p>
               
            </div> 
            
            <p>अत्र पादे स्थूलाव्यपेतं यथा—</p>
            
            <div class="lg">
               <div class="udāharaṇa">
                  <span class="l">‘वीनां वृन्दं चैतत्कूटे समरुति सुतरुणि समरुति सुतरुणि&nbsp;।</span>
                  <span class="l">चित्तं वा तेन क्रोडेऽस्मिन्सुरमणिगुणरुचि सुरमणि गुणरुचि १२४&nbsp;॥’</span>
                  
               </div>
            </div>
            
            <p>अत्र स्थूलेनैवावृत्तिद्वयेन श्लोकपादयोर्व्याप्तत्वादादिमध्यान्तता न संभवतीत्यस्थानयमकमिदं
               स्थूलाव्यपेतमुच्यते&nbsp;॥
            </p>
            
            <div class="commentary">
               
               <p>वीनां पक्षिणां वृन्दम्&nbsp;। कूटे श्रृङ‍गे&nbsp;। समरुति मारुतसहिते&nbsp;। सुतरुणि शोभनवृक्षे&nbsp;।
                  कूटविशेषणद्वयमिदम्&nbsp;। समरुति समानकूजिते&nbsp;। सुतरुणीति प्रियासंबोधनम्&nbsp;। वाशब्द इवार्थे&nbsp;।
                  सुरमणीनां देवमणीनां गुणेन दाम्ना रोचते शोभत इति क्विप्&nbsp;। तस्मिन्क्रोडे&nbsp;। सुरमणीति
                  संबोधनम्&nbsp;। गुणेषु रुचिर्यस्य तद्गुणरुचि चित्तम्&nbsp;। अत्र समरुति सुतरुणि सुरमणि गुणरुचीति
                  द्वितीयचतुर्थपादयोर्वर्णाष्टकावृत्तिद्वयमिति पादव्यापकमव्यपेतमुच्यते&nbsp;॥
               </p>
               
            </div> 
            
            <p>पाद एव सूक्ष्माव्यपेतं यथा—</p>
            
            <div class="lg">
               <div class="udāharaṇa">
                  <span class="l">‘स्वस्थः शैले पश्यास्तेऽसौ रुरुरुरुरुतिरतितनुतनु मतिमति&nbsp;।</span>
                  <span class="l">लोको यद्वद्दैत्यानीकं गुरु गुरुमयि मयि तरितरि सतिसति&nbsp;॥ १२५&nbsp;॥’</span>
                  
               </div>
            </div>
            
            <p>अत्र पुनः सूक्ष्मेणावृत्त्यष्टकेन श्लोकपादौ व्याप्ताविति अस्थानयमकमिदं सूक्ष्माव्यपेतमुच्यते&nbsp;॥</p>
            
            <div class="commentary">
               
               <p>रुरुर्बहुश्रृङ‍गो मृगः&nbsp;। उरुरतिरुपचितप्रीतिः अतितनुरतिकृशा तनुर्यस्या इति संबोधनह्रस्वः&nbsp;।
                  मतिमति मतिरुचितज्ञानं तद्वतीत्यपि संबोधनम्&nbsp;। पश्येति वाक्यार्थकर्मकम्&nbsp;। गुरु विपुलम्&nbsp;।
                  गुरुः शुक्रः&nbsp;। मयो दैत्यविशेषः&nbsp;। तद्युक्तं तरितरि विजयमाने मयि सति&nbsp;। सतीति संबोधनम्&nbsp;।
                  सती शोभना&nbsp;। यथा मयदैत्यानीकविजये लोकोऽयं सुखमास्ते तथासौ रुरुरिति वाक्यार्थोऽभिमतः&nbsp;।
                  तदिदं वर्णद्वयावृत्त्या सूक्ष्मं न चान्योन्यव्यवहितमव्यवहितमित्यव्यपेतं च भवति&nbsp;। तदेतदेकस्मिन्नपि
                  पादेऽनुक्तद्वयादिपादविकल्पेन च बोद्धव्यम्&nbsp;॥
               </p>
               
            </div> 
            ﻿<span class="pageinfo">[page 210]</span>
            
            <p>श्लोके स्थूलाव्यपेतं यथा—</p>
            
            <div class="lg">
               <div class="udāharaṇa">
                  <span class="l">‘नगजा न गजा दयिता दयिता विगतं विगतं ललितं ललितम्&nbsp;।</span>
                  <span class="l">प्रमदाप्रमदामहता महतामरणं मरणं समयात्समयात्&nbsp;॥ १२६&nbsp;॥’</span>
                  
               </div>
            </div>
            
            <p>अत्रावृत्त्यषृकेन श्लोकोऽपि व्याप्त इत्यस्थानयमकमिदं श्लोके स्थूलाव्यपेतमुच्यते&nbsp;॥</p>
            
            <div class="commentary">
               
               <p>नगजाः पर्वतजाः&nbsp;। दयिता वल्लभाः&nbsp;। एवंविधा अपि गजा हस्तिनो न दयिता न रक्षिताः&nbsp;। वीनां
                  हंसप्रभृतीनां पक्षिणां गतं चङ‍क्रमणं विगतमपगतम्&nbsp;। ललितं विलसितम्&nbsp;। ललितं भ्रष्टम्&nbsp;।
                  प्रमदा कान्ता&nbsp;। अप्रमदा हर्षशून्या&nbsp;। आमश्चित्तव्यथारूपो रोगस्तेन हता&nbsp;। महतां प्रकर्षशालिनाम्&nbsp;।
                  अरणं सङ‍ग्रामवर्जितम्&nbsp;। मरणं विनाशः&nbsp;। समयाद्दैवात्&nbsp;। समयात्संगतमासीत्&nbsp;॥
               </p>
               
            </div> 
            
            <p>श्लोक एव सूक्ष्माव्यपेतं यथा—</p>
            
            <div class="lg">
               <div class="udāharaṇa">
                  <span class="l">‘विविधधववना नागगर्धर्द्धनानाविविततगगनानानाममज्जज्जनाना&nbsp;।</span>
                  <span class="l">
                     <span class="seg">रुरुशशललनाना नावबन्धुन्धुनाना</span>
                     <span class="seg">मम हि हिततनानानानन स्वस्वनाना&nbsp;॥ १२७&nbsp;॥’</span>
                     </span>
                  
               </div>
            </div>
            
            <p>अत्र सूक्ष्मतराभिरष्टाविंशत्यावृत्तिभिः श्लोको व्याप्त इत्यस्थानयमकमिदं श्लोके सूक्ष्माव्यपेतमुच्यते&nbsp;॥</p>
            
            <div class="commentary">
               
               <p>[<a href="" class="note" title="एतत्कोष्टकान्तर्गतपाठः काशीमुद्रितपुस्तके प्रकाशकप्रमादान्मूले पतित उपलभ्यते">*</a>बलभद्रं प्रति कृष्णवाक्यं समुद्रतीरभूवर्णनपरम्&nbsp;। विविधानि धवानां तरुभेदानां वनानि
                  यस्यां सा&nbsp;। नागेषु सर्पेषु गर्धेनाभिलाषेण बुभुक्षया ऋद्धैः सभृद्धैर्नानाविधैर्विभिः
                  पक्षिभिर्विततं व्याप्तं गगनं यस्यां सा&nbsp;। अनामेन अनमनेन मज्जन्तो जना यस्यां सा&nbsp;। बहूदकेत्यर्थः&nbsp;।
                  यद्वा अस्य विष्णोर्नाम निमज्जन्तः&nbsp;। तत्परा इति यावत्&nbsp;। तादृशा जना यस्यां सा&nbsp;। अविद्यमाना
                  नरोऽर्वाचीना मनुष्या यस्यां सा&nbsp;। समासान्तविधेरनित्यत्वात् ‘नद्यृतश्च’ इति न कप्&nbsp;।
                  यद्वा&nbsp;। अविद्यमान ओ विष्णुर्यस्यां सा&nbsp;। यद्वा&nbsp;। अनामनि विष्णुनामनि मज्जभ्द्यस्तत्परेभ्यो
                  जातं नानं यस्यां सा&nbsp;। नं ज्ञानम्&nbsp;। तत्त्वज्ञानमिति यावत्&nbsp;। न नं अनं न अनं नानम्&nbsp;।
                  रुरूणां ﻿<span class="pageinfo">[page 211]</span>शशानां च ललनं क्रीडनं यत्र सा&nbsp;। नौ आवयोरबन्धुं वैरिणं धुनाना नाशयन्ती हि निश्चितं
                  मम हितं तनोति सा&nbsp;। अविद्यमानमाननं मुखं यस्य सः&nbsp;। मुखं विनैव जायमान इत्यर्थः&nbsp;। ईदृशो
                  यः स्वस्वनः शब्दस्तत्र अनाः प्राणा यस्यां सा&nbsp;। उदकशब्दवतीत्यर्थः&nbsp;॥]
               </p>
               
            </div> 
            
            <div class="commentary">
               
               <p><b>विविधेति</b>&nbsp;। विविधानि धववनानि यस्यां सा तथा&nbsp;। धवो विट्खदिरः&nbsp;। नागान् सर्पान् हस्तिनो वा गृध्यन्त्यभिलषन्तीति
                  नागगर्धाः&nbsp;। अर्द्धा उपचिता नानावयो विचित्राः पक्षिणस्तैर्विततं व्याप्तं गगनं यस्यां
                  सा तथा&nbsp;। कल्लोलपरम्पराभिरनामं नमनशून्यम्&nbsp;। मज्जन्तः स्नान्तो जना यस्यां सा&nbsp;। अना स्त्रीरूपा&nbsp;।
                  रुरूणां शशानां च ललनमुत्फालो यस्यां सा तथाभूता&nbsp;। नौ आवयोरबन्धुं शत्रुं धुनाना क्षिपन्ती&nbsp;।
                  हरिप्रबोधे बलभद्रस्य कृष्णं प्रत्युक्तिः&nbsp;। यस्मान्मम हिततना हितं तनोति&nbsp;। अनाननो मुखशून्यः
                  यः स्व आत्मा तेन स्वनाना शब्दायमाना&nbsp;। शीले चानश्&nbsp;। ‘अनित्यमागमशासनम्’ इति मुगभावः&nbsp;।
                  यदि वा अनाननो मुखं विना कृतः स्वकीयः स्वनो यस्याः सा&nbsp;। अनितीत्यना प्राणयुक्ता&nbsp;। अन्तर्णीतेवार्थं
                  चैतत्&nbsp;। वर्णद्वयपर्यन्तमावृत्तिः सूक्ष्मता&nbsp;। सैवैकवर्णगोचरा सूक्ष्मतरा&nbsp;॥
               </p>
               
            </div> 
            
            <p>पादसंधावन्यभेदोच्छेदेन स्थूलं यथा—</p>
            
            <div class="lg">
               <div class="udāharaṇa">
                  <span class="l">‘उपोढरागाप्यबला मदेन सा मदेनसा मन्युरसेन योजिता&nbsp;।</span>
                  <span class="l">न योजितात्मानमनङ‍गतापितां गतापि तापाय ममास नेयते&nbsp;॥ १२८&nbsp;॥’</span>
                  
               </div>
            </div>
            
            <p>अत्रान्तादिसंदंशादव्यपेतं प्रवर्तते&nbsp;। व्यपेतं तु पादसंधिषु निवर्तत इत्यस्थानयमकमिदं
               स्थूलावृत्तेः, संधिस्थूलाव्यपेतमुच्यते&nbsp;॥
            </p>
            
            <div class="commentary">
               
               <p><b>पादसंधाविति</b>&nbsp;। ‘स्वभेदे चान्यभेदे च’ इत्यत्र व्यपेताव्यपेतयोः स्वत्वमन्यत्वं च व्याख्येयं प्रकरणात्&nbsp;।
                  तत्त्वे प्रसङ‍गे च यथासंभवं सप्तमी योजनीया&nbsp;। मदेन प्राप्तरागापि तत एव मन्मथोन्मादेन
                  तापिता उत्तापं गतापि यदात्मानमबला न योजितवती तन्नूनं मदेनसा मदीयदुरितेन भूयोऽपि मानरसं
                  प्रापिता स्यात्&nbsp;। अत एवेयते वक्तुमशक्याय संतापाय नासेति काक्वा तापप्रकर्षभणनम्&nbsp;। <b>योजितेति</b>&nbsp;। योजयतेर्गत्यर्थत्वमाश्रित्य कर्तरि क्तः&nbsp;। ‘गत्यर्थाकर्मक-’ इत्यादौ चकारस्यानुक्तसमुच्चयार्थत्वाद्वा&nbsp;।
                  अत्र प्रथमद्वितीययोस्तृतीयचतुर्थयोश्चान्तरतो विच्छिद्य पाठे क्रियमाणे संधिषु व्यपेतप्रसङ‍गः
                  स्यात्&nbsp;। निरन्तरपठितौ तु स निवर्तते&nbsp;। ﻿<span class="pageinfo">[page 212]</span>यथैव च वृत्तौचितीवशात्सौभाग्यमुन्मिषति, तेन व्यपेतबाधादव्यपेतपुरस्कारस्तदिदमाह—<b>अत्रेत्यादि</b>&nbsp;। संदंशः संधानम्&nbsp;॥
               </p>
               
            </div> 
            
            <p>अन्यभेदानुच्छेदेन सूक्ष्मं यथा—</p>
            
            <div class="lg">
               <div class="udāharaṇa">
                  <span class="l">‘मतां धुनानारमतामकामतामतापलब्धाग्रिमतानुलोमता&nbsp;।</span>
                  <span class="l">मतावयत्युत्तमताविलोमतामताम्यतस्ते समता न वामता&nbsp;॥ १२९&nbsp;॥’</span>
                  
               </div>
            </div>
            
            <p>अत्र व्यपेतानुच्छेदेनैव पादसंधिष्वव्यपेतमुत्पद्यते इत्यस्थानयमकमिदं सूक्ष्मावृत्तेः
               संधिसूक्ष्माव्यपेतमुच्यते&nbsp;॥
            </p>
            
            <div class="commentary">
               
               <p>मतां संमतामारमतां योगिनामकामतां वीतरागतां धुनानाधःकुर्वाणा&nbsp;। अतापोऽनायासस्तेन लब्धेऽग्रिमतानुलोमते
                  श्रेष्ठतानुकूल्ये यया सा&nbsp;। अतएवोत्तमताया विलोमतामतिरेकमयती न गच्छन्ती ईदृशी तवाताम्यतः
                  संसारखेदेनाबाध्यमानस्य मतौ समता न तु वामता वैषम्यमिति&nbsp;। अत्र प्रतिपादमादिमध्यान्तेषु
                  व्यपेतयमकमुपलभ्यते&nbsp;। संधिषु च संदंशपाठादस्थानयमकव्यपेतं च&nbsp;। न च पूर्वोपलब्धं बाध्यते&nbsp;।
                  न वा संधौ विरतिरिति प्रसङ‍गः संगच्छते&nbsp;। तेन व्यपेतानुच्छेदकमेतदव्यपेतम्&nbsp;। अत्रापि
                  वृत्तौचिती सर्वस्वायते&nbsp;॥
               </p>
               
            </div> 
            
            <p>स्वभेदे पूर्वभेदानुच्छेदेन स्थूलं यथा—</p>
            
            <div class="lg">
               <div class="udāharaṇa">
                  <span class="l">‘सतमाः सतमालो यः पारापारायतः स दावोऽदावः&nbsp;।</span>
                  <span class="l">लोकालोकानुकृतिः सह्यः सह्ययमनभ्रकूटैः कूटैः&nbsp;॥ १३०&nbsp;॥’</span>
                  
               </div>
            </div>
            
            <p>अत्र विषमपादयोः समपादावन्तेऽवतिष्ठमानावादियमकाद्यन्तयमकयोरादिमध्यान्तयमकतामापादयन्तः
               पारापारेति सह्यः सह्य इत्यावृत्ती स्थूले एवादिमध्ययमकव्यपदेशं च लभेते इत्यस्थानयमकमिदम्&nbsp;।
               स्वभेदे पूर्वभेदानुच्छेदि स्थूलाव्यपेतमुच्यते&nbsp;॥
            </p>
            
            <div class="commentary">
               
               <p><b>सतमेति</b>&nbsp;। तमोऽत्र गहनता तया सतमाः सान्धकारम्&nbsp;। पारा नाम नदी तस्याः पारे आयतो विस्तीर्णो दावो
                  वनं तद्बहुलत्वाददावो वनवह्निप्रभावरहितो लोकालोकश्चक्रवालाख्यः पर्वतस्तदनुकृतिस्तत्सदृशो
                  यः सोऽयं सह्यनामा गिरिरभ्रकूटशून्यैः कूटैः शृङ‍गैर्लक्षितः&nbsp;। हिशब्दो वाक्यालंकारे&nbsp;।
                  अत्र प्रथमतृतीययोरादौ द्वितीयचतुर्थयोराद्यन्तयोर्व्यपेतयमकमेव वर्तते&nbsp;। तदनुच्छेदेनैव
                  संदंश-﻿<span class="pageinfo">[page 213]</span>पाठादियमकयोराद्यन्तयमकयोश्चाव्यपेतादिमध्यान्तयमकता प्रकाशते&nbsp;। यतो द्वितीयचतुर्थपादयोरादिमध्यान्तयमकमेव
                  मध्ययमकभूमिकामवगाहते&nbsp;। अत्रापि वृत्तौचिती गवेषणीया&nbsp;। तदेतद्विवरणे व्यक्तमेवेति&nbsp;॥
               </p>
               
            </div> 
            
            <p>तदेव स्वान्यभेदोच्छेदि सूक्ष्मं यथा—</p>
            
            <div class="lg">
               <div class="udāharaṇa">
                  <span class="l">‘सनाकवनितं नितम्बरुचिरं चिरं सुनिनदैर्नदैर्वृतममुम्&nbsp;।</span>
                  <span class="l">महाफणवतोऽवतो रसपरा परास्तवसुधा सुधाधिवसति&nbsp;॥ १३१&nbsp;॥’</span>
                  
               </div>
            </div>
            
            <p>अत्र पादान्तादिषु व्यपेतं यदा मध्येष्वव्यपेतं तदुभयमपि पादान्तादिसंहितायामव्यपेतमभिन्नजातीयं
               जायते&nbsp;। न च प्राचीनां मध्ययमकतां जहातीत्यस्थानयमकमिदं सूक्ष्मावृत्तेरन्यतो भेदेन स्वभेदानुच्छेदि
               सूक्ष्माव्यपेतमुच्यते&nbsp;। उभयमपि चैतदेवंविधेष्वेव छन्दःसु द्रष्टव्यम्&nbsp;॥
            </p>
            
            <div class="commentary">
               
               <p><b>सनाकेति</b>&nbsp;। नाकवनिताः स्वर्गस्त्रियस्ताभिः सहितम्, यतो नितम्बे स्वच्छन्दविहरणोचिते रुचिरं मनोज्ञम्,
                  सुनिनदैः शोभनशब्दैर्महाफणवान् वासुकिरवतो
                  रक्षतो रसपरा रसनीयेषु श्रेष्ठा&nbsp;। परास्तवसुधा त्यक्तभूभागा&nbsp;। सुधा पीयूषम्&nbsp;। अत्र प्रतिपादं
                  नितं नितमित्यादिकमव्यपेतम्&nbsp;। संधिषु च विरतिपाठे चिरं चिरमित्यादि व्यपेतं प्रतीयते&nbsp;।
                  तत्र संदंशे क्रियमाणे व्यपेतं निवर्तते&nbsp;। अव्यपेतं तु मध्ययमकमवतिष्ठत एव&nbsp;। तत्सर्वमिदमव्यपेतमेव
                  जायते&nbsp;। अत्रापि वृत्तौचिती पूर्ववदेव शरणमित्युपसंहारे दर्शयति—<b>उभंयमपि चैतदिति</b>&nbsp;। स्थूलसूक्ष्मभावेन संधियमकमुभयम्&nbsp;॥
               </p>
               
            </div> 
            
            <p>पादे स्थूलव्यपेतं यथा—</p>
            
            <div class="lg">
               <div class="udāharaṇa">
                  <span class="l">‘अखिद्यतासन्नमुदग्रतापं रविं दधानेऽप्यरविन्दधाने&nbsp;।</span>
                  <span class="l">भृङ‍गावलिर्यस्य तटे निपीतरसा नमत्तामरसा न मत्ता&nbsp;॥ १३२&nbsp;॥’</span>
                  
               </div>
            </div>
            
            <p>अत्र मा भूदव्यपेतप्रसङ‍ग इत्येकमेवाक्षरं विहाय स्थूलावृत्तिद्वयेन श्लोकपादयोर्व्याप्तत्वादादिमध्यान्तता
               न संभवतीत्यस्थानयमकमिदं स्थूलव्यपेतमुच्यते&nbsp;॥
            </p>
            
            <div class="commentary">
               
               <p><b>अखिद्यतेति</b>&nbsp;। यस्य गिरेस्तटे रविमादित्यमुदग्रतापं दधानेऽपि भृङ‍गावलिर्भ्रमरमाला नाखिद्यत&nbsp;। यतोऽरविन्दधाने
                  पद्मानां निधानभूते निपीतरसा आस्वादित﻿-<span class="pageinfo">[page 214]</span>मकरन्दा&nbsp;। अत एव मत्ता नमन्ति तामरसानि यस्याः सकाशात्सा तथा&nbsp;। भरनमितपद्मकुहरप्रवेशान्मधुरससेवया
                  च भ्रमरमालया खेदो नाधिगतः&nbsp;। अत्र द्वितीयचतुर्थपादयोः ‘रविं दधाने रविन्द्रधाने’ इति,
                  ‘रसा नमत्ता रसा न मत्ता’ इति द्वाभ्यामेव वृत्तिभ्यां व्याप्तत्वादाद्यादिविभागासंभवे
                  अस्थानयमकमेवेदम्&nbsp;। व्यपेतं तु कथं भवतीत्यत आह—<b>मा भूदिति</b>&nbsp;॥
               </p>
               
            </div> 
            
            <p>पाद एव सूक्ष्मव्यपेतं यथा—</p>
            
            <div class="lg">
               <div class="udāharaṇa">
                  <span class="l">‘करेणुः प्रस्थितोऽनेको रेणुर्घण्टाः सहस्रशः&nbsp;।</span>
                  <span class="l">करेऽणुः शीकरो जज्ञे रेणुस्तेन शमं ययौ&nbsp;॥ १३३&nbsp;॥’</span>
                  
               </div>
            </div>
            
            <p>अत्र विषमपादयोः करेणुः करेऽणुरित्यादावावृत्तम्&nbsp;। समपादयोस्तु रेणुरेणुरिति&nbsp;। तत्तु
               स्वापेक्षया न मध्यमन्यापेक्षया नादिरित्यस्थानयमकमिदं सूक्ष्मव्यपेतमुच्यते&nbsp;॥
            </p>
            
            <div class="commentary">
               
               <p><b>करेति</b>&nbsp;। करेणुर्हस्ती प्रस्थितश्चलितस्तेन घण्टा रेणुरशब्दायन्त&nbsp;। सहस्रश इति क्रियाविशेषणम्&nbsp;।
                  स्थूलहस्तेऽणुः सीत्कारविकीर्णतया परमाणुसाद्भूतः&nbsp;। तेन शीकरेण&nbsp;। ननु विषमपादयोराद्यक्षरेण
                  विनाकरणेन मध्ये समपादयोः पुनरादावेव रेणुरित्यावृत्तिरस्ति तत्कथमस्थानयमकमिदमित्यत
                  आह—<b>तत्त्विति</b>&nbsp;। अन्तो वृत्तैरसंभावितत्वादादौ मध्ये वा सा वाच्या&nbsp;। न चेयमपि संभवति&nbsp;। रेणुरेणुरिति
                  शब्दभागमपेक्ष्य प्रवृत्तायामावृत्तौ तद्विरहात्&nbsp;॥
               </p>
               
            </div> 
            
            <p>श्लोके स्थूलव्यपेतं यथा—</p>
            
            <div class="lg">
               <div class="udāharaṇa">
                  <span class="l">‘जयन्ति ते सदा देहं नमस्यन्ति जयन्ति ते&nbsp;।</span>
                  <span class="l">भवान्यतो नमस्यन्ति सदादेहं भवान्यतः&nbsp;॥ १३४&nbsp;॥’</span>
                  
               </div>
            </div>
            
            <p>अत्र स्थूलव्यपेतावृत्तिचतुष्टयेन श्लोकोऽपि व्याप्त इत्यादिमध्यान्ताभावादस्थानयमकमिदं
               स्थूलव्यपेतमुच्यते&nbsp;॥
            </p>
            
            <div class="commentary">
               
               <p>हे जयन्ति, ये तव देहं दुर्गातारादिरूपेण प्रपञ्चमानां मूर्तिं सदा नमस्यन्ति ते जयन्ति
                  सर्वोत्कर्षेण वर्तन्ते&nbsp;। यतस्त एव भवान्संसारसरणिमस्यन्ति क्षिपन्ति&nbsp;। भवात्परमेश्वरात्
                  अन्यता भेदस्तेनोनमतः श्रेयस आदानं ग्रहणं यत्र तादृशी ईहा चेष्टा यत्रेति द्वयमसनक्रियाविशेषणम्&nbsp;।
                  अत्र जयन्ति ते इति प्रथमद्वितीययोराद्यन्तौ ﻿<span class="pageinfo">[page 215]</span>सदादेहमिति प्रथमचतुर्थयोरन्तादी नमस्यन्तीति द्वितीयतृतीययोर्भवान्यत इति च तृतीयचतुर्थयोराद्यन्तौ
                  च स्थूलावृत्त्या व्याप्ताविति अनावृत्तभागाभावाच्छ्लोके स्थूलव्यपेतमस्थानयमकमिदम्&nbsp;॥
               </p>
               
            </div> 
            
            <p>श्लोक एव सूक्ष्ममव्यपेतं यथा—</p>
            
            <div class="lg">
               <div class="udāharaṇa">
                  <span class="l">‘यामानीतानीतायामा लोकाधीराधीरालोका&nbsp;।</span>
                  <span class="l">सेनासन्नासन्ना सेनासारं हत्वाह त्वा सारम्&nbsp;॥ १३५&nbsp;॥’</span>
                  
               </div>
            </div>
            
            <p>अत्र यद्यपि यामायामेत्यादौ व्यपेतमाद्यन्तयमकं नीतानीतेत्यादौ च मध्ययमकमव्यपेतं विद्यते,
               तथापि मण्डूकप्लुत्या गतप्रत्यागतेर्यतेश्च नैतदुल्लिखति अपि तु श्लोकोऽपि द्वाभ्यां
               द्वाभ्यामक्षराभ्यां सूक्ष्मवृत्त्या व्याप्त इव लक्ष्यते&nbsp;। तेनास्थानयमकमिदमादिमध्यान्तानामभावात्सूक्ष्मावृत्तेः
               सूक्ष्मव्यपेतमुच्यते&nbsp;॥
            </p>
            
            <div class="commentary">
               
               <p><b>यामेति</b>&nbsp;। मानिभिरिता संगता&nbsp;। यद्वा यामेन प्रहरमात्रेणानीता प्रापिता&nbsp;। शत्रूञ्जित्वेत्यर्थः&nbsp;।
                  आनीतः प्रापित आयामो वृद्धिर्यस्याः सा तथा&nbsp;। पालनेन लोकानामाधिमीरयति क्षिपतीति लोकाधीराधीरैरप्राप्तसमरसंभ्रमैरालोक्यत
                  इति धीरालोका&nbsp;। सह इना सेनान्या वर्तत इति सेना, असन्ना अवसादरहिता एवंभूता या सेना सा
                  आसन्ना निकटवर्तिनी सती आरमरिसमूहं हत्वा त्वा त्वां सारं कार्यसिद्धिं आह ब्रवीति&nbsp;।
                  ननु यामा यामा, लोकालोकेत्यादिकमाद्यन्तयोर्नीतानीतेत्यादिकं तु पदचतुष्टयस्यापि मध्य
                  इति व्यपेतम्, आद्यन्तव्यपेतयमकं तु मध्ययमकमिति स्थानयमकमेवेदम्&nbsp;। संकरोऽपि न पृथग्
                  यमकतां प्रयोजयतीत्यत आह—<b>अत्र यद्यपीति</b>&nbsp;। यामेत्यादिकमादावनुसंधाय वर्णचतुष्कव्यवधिना पादान्तेऽनुसंधीयमानं मण्डूकप्लुतिं प्रयोजयतीति
                  न तथा सोल्लेखम्&nbsp;। यामानीतेत्यादिस्थूलचतुष्कप्रत्यागतेन नीतायामेत्यादिनात्यन्तमुद्भटेन
                  यमकच्छाया तिरोधीयत इति च न सोल्लेखम्&nbsp;। मध्यादिकमव्यपेतं सोल्लेखमित्यपि न वाच्यम्&nbsp;।
                  यामानीतेत्यादिबन्धच्छायार्थकयतिकरणेनानुल्लेखत्वात्&nbsp;। श्लोकस्तु द्वाभ्यां द्वाभ्यामावृत्तिभ्यां
                  व्याप्त इति समुदायसोल्लेखतैव&nbsp;। तदिदमुक्तं मण्डूकप्लुत्या गतप्रत्यागतेर्यतेश्चेति मध्ये
                  यतिकृतो व्यवायो बोद्धव्यः&nbsp;। अत्रापि वृत्तौचित्यमनुसरणीयम्&nbsp;॥
               </p>
               
            </div> 
            ﻿<span class="pageinfo">[page 216]</span>
            
            <p>पादसंधौ स्थूलव्यपेतं यथा—</p>
            
            <div class="lg">
               <div class="udāharaṇa">
                  <span class="l">‘हठपीतमहाराष्ट्रीदशनच्छदपाटला&nbsp;।</span>
                  <span class="l">पाटलाकलिकानेकैरेकैका लिलिहेऽलिभिः&nbsp;॥ १३६&nbsp;॥’</span>
                  
               </div>
            </div>
            
            <p>अत्रापि प्राग्वदेव यतिविच्छेदात्पूर्वोत्तरार्धयोरसंहितायां पाटला पाटलेत्यावृत्तेर्नाव्यपेतयमकत्वम्&nbsp;।
               न चैतत्पादयोरादावन्ते वा शक्यते वक्तुम्&nbsp;। अपि त्वेकस्यादावन्यस्य वान्त्यस्थाने यमकमिदं
               स्थूलावृत्तेः स्थूलव्यपेतमुच्यते&nbsp;। न चैतद्वाच्यमुपोढरागेत्यादौ काञ्चीयमकेऽप्ययं न्याय
               इति&nbsp;। तस्यैव तथाभूतलक्षणत्वात्&nbsp;॥
            </p>
            
            <div class="commentary">
               
               <p><b>हठेति</b>&nbsp;। हठपानेन ताम्बूलरागो निःशेषितस्तेन प्राप्तपरभागसहजरागोन्मेषः&nbsp;। व्यवधायकशब्दाभावे
                  कथमिदं व्यपेतमित्यत आह—<b>अत्रापि प्राग्वदिति</b>&nbsp;। ननूपोढरागेत्यादौ पूर्वोदाहृतेऽपि यतिविच्छेदादस्ति व्यवधानात्कोऽस्य विशेष इत्याशङ‍क्याह—<b>न चेति</b>&nbsp;।
               </p>
               
            </div> 
            
            <p>काञ्चीयमक एवाव्यपेतास्थानयमकभेदे सूक्ष्मव्यपेतं यथा—</p>
            
            <div class="lg">
               <div class="udāharaṇa">
                  <span class="l">‘धराधराकारधरा धराभुजां भुजा महीं पातुमहीनविक्रमाः&nbsp;।</span>
                  <span class="l">क्रमात्सहन्ते सहसा हतारयो रयोद्धुरा यानधुरावलम्बिनः&nbsp;॥ १३७&nbsp;॥’</span>
                  
               </div>
            </div>
            
            <p>अत्रान्त्यपादे धुरा धुरेति सूक्ष्मव्यपेतं वर्तते&nbsp;।</p>
            
            <div class="commentary">
               
               <p>धराधरः शेषो महीं पातुं सहत इत्यन्वयः&nbsp;॥</p>
               
            </div> 
            
            <p>स्वभेदान्यभेदयोः स्थूलं सूक्ष्मं च यथा—</p>
            
            <div class="lg">
               <div class="udāharaṇa">
                  <span class="l">‘सालं वहन्ती सुरतापनीयं सालं तडिद्भासुरतापनीयम्&nbsp;।</span>
                  <span class="l">रक्षोभरक्षोभरसत्रिकूटा लङ‍काकलङ‍काकलिकाद्रिकूटा&nbsp;॥ १३८&nbsp;॥’</span>
                  
               </div>
            </div>
            
            <p>अत्र सालं सालमिति स्वभेदे सुरतापनीयं सुरतापनीयमिति स्थूलः&nbsp;। रक्षोभरक्षोभ लङ‍काकलङ‍केति
               अन्यभेदे कूटा कूटेति सूक्ष्मव्यपेते भेदो वर्तते&nbsp;। तदिदमस्थानयमकं स्थूलसूक्ष्ममुच्यते&nbsp;॥
            </p>
            
            <div class="commentary">
               
               <p><b>सालमिति</b>&nbsp;। सालः प्राकारः&nbsp;। सुराणां तापनं संतापजननं तस्मै हितमल﻿-<span class="pageinfo">[page 217]</span>मत्यर्थं सा लङ‍का&nbsp;। तपनीयं सुवर्णम्&nbsp;। तापनीयं च तद्भासुरं चेति कर्मधारयः&nbsp;। रक्षसां
                  भरः समूहस्तस्य क्षोभः प्रकर्षजः कोलाहलः&nbsp;। त्रिकूटः सुवेलः&nbsp;। अकलङ‍का दोषरहिता&nbsp;। अकलिकानि
                  कलिरहितान्यद्रिकूटानि सुवेलशिखराणि यस्यां सा तथा&nbsp;।
               </p>
               
            </div> 
            
            <p>यत्सूक्ष्मं भागं बह्वावृत्ति तदपि स्थूलसूक्ष्ममेव&nbsp;। यथा—</p>
            
            <div class="lg">
               <div class="udāharaṇa">
                  <span class="l">‘मधुरया मधुबोधितमाधवी मधुसमृद्धिसमेधितमेधया&nbsp;।</span>
                  <span class="l">मधुकराङ‍गनया मुहुरुन्मदध्वनिभृता निभृताक्षरमुज्जगे&nbsp;॥ १३९&nbsp;॥’</span>
                  
               </div>
            </div>
            
            <div class="commentary">
               
               <p><b>यत्सूक्ष्मं भागमिति</b>&nbsp;। भागशो विविच्यमानं सूक्ष्ममेव, वृत्तिभूयस्तया तु स्थूलमिव प्रथत इति सूक्ष्मेक्षिकयाभिधानम्&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">स्थानास्थानविभागोऽयमव्यपेतव्यपेतयोः&nbsp;।</span>
                  <span class="l">क्रमेणोक्तस्तयोरेव पादभेदोऽथ कथ्यते&nbsp;॥ ६५&nbsp;॥</span>
                  
               </div>
            </div>
            
            <div class="commentary">
               
               <p>क्रमप्राप्तमिदानीं पादयमकमुदाहियत इत्याह—<b>स्थानास्थानेति</b>&nbsp;॥
               </p>
               
            </div> 
            
            <p>तत्र व्यपेतभेदेषु प्रथमपादयोरावृत्तिर्यथा—</p>
            
            <div class="lg">
               <div class="udāharaṇa">
                  <span class="l">‘न मन्दयावर्जितमानसात्मया नमन्दयावर्जितमानसात्मया&nbsp;।</span>
                  <span class="l">उरस्युपास्तीर्णपयोधरद्वयं मया समालिङ‍ग्यत जीवितेश्वरः&nbsp;॥ १४०&nbsp;॥’</span>
                  
               </div>
            </div>
            
            <div class="commentary">
               
               <p><b>न मन्देति</b>&nbsp;। मन्दया तत्कालोचितप्रतिपत्तिविधुरया आवर्जितो मान ईर्ष्यारोषलक्षणो यया सा तथा&nbsp;। सात्मा
                  आत्मवती&nbsp;। अनयोः कर्मधारयः&nbsp;। नमन्पादान्ते लुठन्नपि दयावर्जितौ मानसात्मानौ यस्या इति
                  बहुव्रीहेर्डाप्&nbsp;॥
               </p>
               
            </div> 
            
            <p>तत्रैव द्वितीयतृतीययोर्यथा—</p>
            
            <div class="lg">
               <div class="udāharaṇa">
                  <span class="l">‘दृश्‍यस्त्वयायं पुरतः पयस्वानानाकलाली रुचिरेण नेत्रा&nbsp;।</span>
                  <span class="l">नानाकलाली रुचिरेणनेत्रा देवी यदस्मादजनि स्वयं श्रीः&nbsp;॥ १४१&nbsp;॥</span>
                  
               </div>
            </div>
            
            <div class="commentary">
               
               <p>आनाकं स्वर्गावधि ललनमुल्लासस्तच्छीलः रुचिरेण मनोहरेण नेत्रा नायकेन नानाकलानां चातुःषष्टिकीनामाली
                  परम्परा&nbsp;। एणनेत्रा हरिणलोचना&nbsp;। द्वयमपि श्रीविशेषणम्&nbsp;॥
               </p>
               
            </div> 
            
            <p>एवं तृतीयचतुर्थयोरपि यथा—</p>
            
            <div class="lg">
               <div class="udāharaṇa">
                  <span class="l">‘स्मरानलो मानविवर्धितो यः स निर्वृतिं ते किमपाकरोति&nbsp;।</span>
                  <span class="l">समं ततस्तामरसे क्षणेन समन्ततस्तामरसेक्षणे न&nbsp;॥ १४२&nbsp;॥’</span>
                  
               </div>
            </div>
            ﻿<span class="pageinfo">[page 218]</span>
            
            <div class="commentary">
               
               <p>समं समकालं क्षणेन ततो विस्तीर्णस्तामनुभवैकसाक्षिचिन्तानुवृत्तिलक्षणां निर्वृतिमरसे
                  इति सोपालम्भसंबोधनम्&nbsp;। समन्ततः सर्वतस्तामरसेक्षणे कमलनेत्रे न किमपाकरोतीति पूर्वेण
                  संबन्धः&nbsp;॥
               </p>
               
            </div> 
            
            <p>व्यपेतभेदेषु प्रथमतृतीययोर्यथा—</p>
            
            <div class="lg">
               <div class="udāharaṇa">
                  <span class="l">‘सभा सुराणामबला विभूषिता गुणैस्तवारोहि मृणालनिर्मलैः&nbsp;।</span>
                  <span class="l">स भासुराणामबला विभूषिता विहारयन्निर्विश संपदः पुराम्&nbsp;॥ १४३&nbsp;॥’</span>
                  
               </div>
            </div>
            
            <div class="commentary">
               
               <p>अबला बलाख्येन दानवेन रहिता विभुना शक्रेणाध्यासिता सुराणां देवानां सभा मृणालनिर्मलैस्तव
                  गुणैरारोहि यतः, अतः स त्वं पुरामबला विभूषिताः स्त्रियोऽलंकृता विहारयन् भासुराणां सतां
                  संपदो निर्विशेत्याशंसा&nbsp;॥
               </p>
               
            </div> 
            
            <p>तत्रैव प्रथमचतुर्थयोर्यथा—</p>
            
            <div class="lg">
               <div class="udāharaṇa">
                  <span class="l">‘कलं कमुक्तं तनुमध्यनामिकास्तनद्वयीं च त्वदृते न हन्त्यतः&nbsp;।</span>
                  <span class="l">न याति भूतं गणने भवन्मुखे कलङ‍कमुक्तं तनुमध्यनामिका&nbsp;॥ १४४&nbsp;॥’</span>
                  
               </div>
            </div>
            
            <div class="commentary">
               
               <p>कलं मधुराव्यक्तं उक्तं भाषितं तनोर्मध्यस्य भरेण नामिकास्तनद्वयीं च त्वां विहाय कं
                  नायकं हन्ति वशीकरोति&nbsp;। अतो जितेन्द्रियेषु प्रथमगणनीये त्वयि सति कलङ‍कमुक्तं निर्दोषं
                  तनुमधि शरीरमधिकृत्य भूतमनामिकाऽनामिकाङ‍गुलिः न याति परस्य त्वत्सदृशस्याभावात्&nbsp;। निर्दोषो
                  हि लोके ऊर्ध्वाङ‍गुल्या निर्दिश्‍यते&nbsp;॥
               </p>
               
            </div> 
            
            <p>एवं द्वितीयचतुर्थयोरपि यथा—</p>
            
            <div class="lg">
               <div class="udāharaṇa">
                  <span class="l">‘या बिभर्ति कलवल्लकीगुणस्वानमानमतिकालिमालया&nbsp;।</span>
                  <span class="l">नात्र कान्तमुपगीतया तयास्वानमा नमति कालिमालया&nbsp;॥ १४५&nbsp;॥’</span>
                  
               </div>
            </div>
            
            <div class="commentary">
               
               <p>वल्लकीगुणस्वानो वीणाशब्दस्तस्य मानं या बिभर्ति&nbsp;। कालिम्नः श्‍यामताया आलया कज्जलप्रभृतीनतीत्य
                  वर्णप्रकर्षेण या स्थिता, तया गातुमुपक्रान्तया भ्रमरमालया हेतुभूतया का नामात्र पर्वतं
                  कान्तं न नमति न प्रणमतीति न, न सुखेन आनम्यते इति अस्वानमा या प्रागासीत् साप्युद्दीपनप्रकर्षे
                  निःशेषितमाना नमतीत्यर्थः&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">अर्धाभ्यासः समुद्गः स्यात्तस्य भेदास्त्रयो मताः&nbsp;।</span>
                  <span class="l">व्यपेतश्चाव्यपेतश्च उभयात्मा च सूरिभिः&nbsp;॥ ६६&nbsp;॥</span>
                  
               </div>
            </div>
            ﻿<span class="pageinfo">[page 219]</span>
            
            <p>तेषु व्यपेतो यथा—</p>
            
            <div class="lg">
               <div class="udāharaṇa">
                  <span class="l">‘अनेकपादभ्रमदभ्रसालं मान्ये दृशाभीरुपतत्त्रिकूटम्&nbsp;।</span>
                  <span class="l">अनेकपादभ्रमदभ्रसालं मान्ये दृशा भीरु पतत्त्रिकूटम्&nbsp;॥ १४६&nbsp;॥’</span>
                  
               </div>
            </div>
            
            <div class="commentary">
               
               <p>अनेकेषु पादेषु प्रत्यन्तपर्वतेषु भ्रमन्त्यभ्राणि मेघा एव सालो वरणः प्राकारः, मान्याः
                  पूजार्हा ईदृशा यथादृश्‍यं तथैव मनोहारिणोऽभीरवो भयरहिताः पतत्त्रिकूटाः पक्षिसङ‍घा यत्र,
                  अनेकपा हस्तिनस्तेषामदभ्र उत्कटो मदस्तं भरन्ति धारयन्तीति मूलविभुजादित्वात्कप्रत्यये
                  अनेकपादभ्रमदभ्राः साला वृक्षा यत्र&nbsp;। मान्ये भीर्विति संबोधनद्वयम्&nbsp;। मानःशृङ‍गारभावस्तदर्हा
                  दृशा त्रिकूटं पर्वतमालोकयेति&nbsp;॥
               </p>
               
            </div> 
            
            <p>अव्यपेतो यथा—</p>
            
            <div class="lg">
               <div class="udāharaṇa">
                  <span class="l">‘घनं विदार्यार्जुनबाणपूगं घनं विदार्यार्जुनबाणपूगम्&nbsp;।</span>
                  <span class="l">ससार बाणोऽयुगलोचनस्य ससारबाणोऽयुगलोचनस्य&nbsp;॥ १४७&nbsp;॥’</span>
                  
               </div>
            </div>
            
            <div class="commentary">
               
               <p>विदारी कन्दभेदः, अर्जुनः ककुभः, बाणो गुल्मविशेषः, पूगो गुवाकः&nbsp;। वृक्षद्वन्द्वत्वात्पाक्षिक
                  एकवद्भावः&nbsp;। अर्जुनः पार्थस्तस्य बाणपूगं शऱसमूहस्तं विदार्य भित्त्वा&nbsp;। अयुगलोचनस्त्रिनेत्रः
                  किरातस्वरूपधरस्तस्य ससार गतः सारबाण उत्कृष्टशब्दस्तेन सहितोऽयुगद्वितीयः, अलोचनस्य
                  दुर्ज्ञानस्य&nbsp;॥
               </p>
               
            </div> 
            
            <p>व्यपेताव्यपेतो यथा—</p>
            
            <div class="lg">
               <div class="udāharaṇa">
                  <span class="l">‘कलापिनां चारुतयोपयान्ति वृन्दानि लापोढघनागमानाम्&nbsp;।</span>
                  <span class="l">वृन्दानिलापोढघनागमानां कलापिनां चारुतयोऽपयान्ति&nbsp;॥ १४८&nbsp;॥’</span>
                  
               </div>
            </div>
            
            <p>पादत्रयाभ्यासस्तु नातिसुन्दर इति तद्भेदा नोदाह्रियन्ते&nbsp;॥</p>
            
            <div class="commentary">
               
               <p>के पानीये लपनशीला हंसास्तेषां वृन्दानि चारुतया मनोज्ञभावेनोपयान्ति संगच्छन्ते&nbsp;। लापेन
                  परस्परसंलापमात्रेणोढः प्राप्तो घनो निरन्तर आगम आगमनं येषाम्&nbsp;। वृन्दानिलो वात्या तेनापोढो
                  निराकृतो घनागमो मेघदुर्दिनं कलापिनो मयूरा आरुतयः समन्ततः केकायितानि अपयान्ति तिरोभवन्ति&nbsp;।
                  एकश्लोके पादत्रयाभ्यासस्यासंभवाच्छ्लोकान्तरे च तथा सौन्दर्याभावात्पादत्रयाभ्यासो न
                  चिन्तनीय इत्यत आह—<b>पादत्रयेति</b>&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">एकाकारचतुष्पादं महायमकमुच्यते&nbsp;।</span>
                  <span class="l">श्लोकाभ्यासश्च तत्राद्यं पुनरभ्यासमर्हति&nbsp;॥ ६७&nbsp;॥</span>
                  
               </div>
            </div>﻿<span class="pageinfo">[page 220]</span>
            
            <div class="commentary">
               
               <p>इदानीं क्रमप्राप्तं महायमकं लक्षयन्नाह—<b>एकाकारेति</b>&nbsp;। द्विविधमेकाकारं भवति&nbsp;। एकभावृत्तिचतुष्केण, अपरभावृत्त्यष्टकेन&nbsp;। तदिदमुक्तमाद्यं
                  पुनरनावृत्तमिति&nbsp;। प्रतिपादमवान्तरावृत्तिभेदेनैवाष्टकनिर्वाहात्&nbsp;॥
               </p>
               
            </div> 
            
            <p>तत्राव्यपेतभेदे महायमकं यथा—</p>
            
            <div class="lg">
               <div class="udāharaṇa">
                  <span class="l">‘सभासमानासहसापरागात्सभासमाना सहसा परागात्&nbsp;।</span>
                  <span class="l">सभासमाना सहसापरागात्सभासमाना सहसापरागात्&nbsp;॥ १४९&nbsp;॥’</span>
                  
               </div>
            </div>
            
            <div class="commentary">
               
               <p>भासः कान्तिः, मानश्चित्तसमुन्नतिः पूजा वा, आसः शत्रुविधूननम्, हसः स्मेरता, एतैः सह
                  वर्तते इति सभासमानासहसा यतोऽपरागं चित्तकालुष्यमत्ति&nbsp;। भासमानैः शोभमानैः सह वर्तते
                  सभासमाना&nbsp;। सहसा मार्गशीर्षेण हेतुना प्रावृड्‌वि च्छेदप्रादुर्भूतान् परागान् रजःकणानतति
                  प्राप्नोतीति परागात्&nbsp;। भा कान्तिस्तया समाना सरूपास्तैः सह वर्तत इति सभासमाना&nbsp;। षोऽन्तकर्मणि&nbsp;।
                  स्यन्ति परानिति साः, तैः सह वर्तत इति सहसा&nbsp;। एवंभूता असमाना अनुपमा सभा जनसमवायोऽपरागादपरस्मात्पर्वतात्
                  सहसा शीघ्रं परागात्परागतेति&nbsp;॥
               </p>
               
            </div> 
            
            <p>व्यपेतभेदे द्वितीयं महायमकं यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘प्रवणमदभ्रमदचलद्विपराजितमूढविमलमहिततरङ‍गं</span>
                     <span class="seg">विरसं सदातिमिश्रितमच्युतधाम प्रतीतशिखिचरितवनम्&nbsp;।</span>
                     </span>
                  <span class="l">
                     <span class="seg">प्रवणमदभ्रमदचलद्विपराजितमूढविमलमहिततरङ‍गं</span>
                     <span class="seg">विरसं सदातिमिश्रितमच्युतधामप्रतीतशिखिचरितवनम्&nbsp;॥ १५०&nbsp;॥’</span>
                     </span>
                  
               </div>
            </div>
            
            <div class="commentary">
               
               <p>प्रवणं प्रकृष्टतरवनम्&nbsp;। ‘प्रनिरन्तःशर—’ इत्यादिना णत्वम्&nbsp;। अदभ्रेण महता मदेन दर्पेण
                  चलन्तो ये वयः पक्षिणस्तैः पराजिता मूढवयोबालाः पक्षिणो यत्र तम्, अलमत्यर्थं पूर्वोक्तरूपानमूढान्
                  वीन् पक्षिणो मलते धारयतीति वा&nbsp;। अहिततरङ‍गं भुजङ‍गव्याप्तावर्तस्थानम्&nbsp;। विरसमतलस्पर्शतया
                  भूभागरहितम्&nbsp;। सदा सर्वकालं तिमिभिर्महामत्स्यैः श्रितमाश्रितम्&nbsp;। अच्युतस्य भगवतो नारायणस्य
                  धाम विश्रान्तिस्थानम्&nbsp;। प्रतीतः प्रख्यातः शिखी वडवानलस्तेन चरितवनं भक्षितजलोत्पीडमिति
                  प्रथमः श्लोकार्थः&nbsp;। प्रवणमदाः मदायत्तदर्पाः सततनिस्यन्दमानमदजलाश्च भ्रमन्तो ये मैनाकप्रभृतयोऽचला
                  द्विपाः करिमकराश्च तैः शोभितम्&nbsp;। ऊढा विमला स्वभावनिर्मला महिताः पूजितास्तरङ‍गा येन
                  तम्&nbsp;। विरसं क्षारम्&nbsp;। सतीभिः शोभ﻿-<span class="pageinfo">[page 221]</span>नाभिरातिभिः पक्षिविशेषैर्भिश्रितं करम्बितम्&nbsp;। न च्युतं धाम तेजो यस्य तम्&nbsp;। प्रतीताः
                  प्रत्यागताः शिखिनो मयूरास्तैश्चरितवनं भ्रान्ततीरकाननं समुद्रं पश्‍येति वाक्यान्तरवर्तिक्रियया
                  संबन्ध इति द्वितीयः श्लोकार्थः&nbsp;॥
               </p>
               
            </div> 
            
            <p>अव्यपेतभेदे आद्यस्य पुनरभ्यासो यथा—</p>
            
            <div class="lg">
               <div class="udāharaṇa">
                  <span class="l">‘समान यासमानया स मानया समानया&nbsp;।</span>
                  <span class="l">समानयासमानया समानयासमानया&nbsp;॥ १५१&nbsp;॥’</span>
                  
               </div>
            </div>
            
            <div class="commentary">
               
               <p><b>समानेति</b>&nbsp;। हे समान सखे, यासमानया अविनयवतीनां धुरि गणनीयया अनया समानया समानो यासः प्रयत्नो
                  मान ईर्ष्यारोषस्तौ समानौ यस्यास्तया, तथा समानया चित्तानुस्भृतिसारूप्यं भजमानया पूजासिहतया
                  असमानया अनुपमया स त्वं मा मां समानय संगमयेति मन्मथोन्मादाविष्टस्य कस्यचिद्वयस्यस्य
                  प्रार्थना&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">एकरूपेण वाक्येन द्वयोर्भणनमर्थयोः&nbsp;।</span>
                  <span class="l">तन्त्रेण यत्स शब्दज्ञैः श्लेष इत्यभिशब्दितः&nbsp;॥ ६८&nbsp;॥</span>
                  
               </div>
            </div>
            
            <div class="commentary">
               
               <p>बन्धावृत्तिसामान्याद्यमकानन्तरं श्लेषं लक्षयति—<b>एकरूपेणेति</b>&nbsp;। अर्थभेदेन शब्दा भिद्यन्त इति नये कथमेकेन वाक्येन द्वयोरुक्तिरित्यत आह—<b>तन्त्रेणेति</b>&nbsp;। श्लेषो हि संभेदलक्षणः&nbsp;। स चात्र भिन्नानामपि शब्दानामुच्चारणसाम्येन प्रवर्तते&nbsp;।
                  अनेकसंबन्धानामैकरूप्येण वर्तनं तन्त्रमित्युच्यते&nbsp;।
               </p>
               
            </div> 
            
            <div class="lg">
               <div class="kārikā">
                  <span class="l">प्रकृतिप्रत्ययोत्थौ द्वौ विभक्तिवचनाश्रयौ&nbsp;।</span>
                  <span class="l">पदभाषोद्भवौ चेति शब्दश्लेषा भवन्ति षट्&nbsp;॥ ६९&nbsp;॥</span>
                  
               </div>
            </div>
            
            <div class="commentary">
               
               <p>द्वयोरिति संख्या न विवक्षिता, त्रिप्रभृतीनामपि श्लेषसंभवात्&nbsp;। विभागवाक्ये विभक्तीनां
                  साक्षादुपादानात्प्रत्यपदं तदन्यपरं, विशेषशोभाकरत्वं च विशेषोपादानप्रयोजनम्&nbsp;॥
               </p>
               
            </div> 
            
            <p>तेषु प्रकृतिश्लेषो यथा—</p>
            
            <div class="lg">
               <div class="udāharaṇa">
                  <span class="l">‘आत्मनश्च परेषां च प्रतापस्तव कीर्तिनुत्&nbsp;।</span>
                  <span class="l">भयकृद्भूपते बाहुर्द्विषां च सुहृदां च ते&nbsp;॥ १५२&nbsp;॥’</span>
                  
               </div>
            </div>
            
            <p>अत्र कीर्तिनुदित्यत्र नौति-नुदत्योर्भयकृदित्यत्र करोति-कृन्तत्योः प्रकृत्योः क्विपि
               तुल्यं रूपमिति प्रकृतिश्लेषोऽयम्&nbsp;॥
            </p><span class="pageinfo">[page 222]</span>
            
            <div class="commentary">
               
               <p>आत्मनः कीर्ति नौति स्तौति&nbsp;। परेषां शत्रूणां च नुदति क्षिपति&nbsp;। द्विषां भयं करोति जनयति&nbsp;।
                  सुहृदां च भिनत्तीति धातुरूपप्रकृतिभेदादेवार्थभेदः क्विप्प्रत्ययस्य साधारण्यात्&nbsp;॥
               </p>
               
            </div> 
            
            <p>लिङ‍गश्लेषोऽपि प्रकृतिश्लेष एव&nbsp;। स यथा—</p>
            
            <div class="lg">
               <div class="udāharaṇa">
                  <span class="l">‘कुवलयदलद्युतासौ दृशा च वपुषा च कं न दर्शयते&nbsp;।</span>
                  <span class="l">अधरीकृतप्रवालश्रियाङ्घ्रिणास्येन न नतभ्रूः&nbsp;॥ १५३&nbsp;॥’</span>
                  
               </div>
            </div>
            
            <p>अत्र दृग्वपुषोरास्यचरणयोश्च कुवलयदलद्युतेत्यधरीकृतप्रवालश्रियेति च लिङ‍गभेदेऽपि तुल्यरूपे
               विशेषणे इति लिङ‍गश्लेषोऽयम्&nbsp;॥
            </p>
            
            <div class="commentary">
               
               <p>ननु ‘वर्णपदलिङ‍गभाषाप्रकृतिप्रत्ययविभक्तिवचनानाम्’ इति कैश्चित्परिसंख्यातम्, ततश्चाष्टधा
                  श्लेषो भविष्यतीत्यत आह—<b>लिङ‍गश्लेषोऽपीति</b>&nbsp;। तदिदमुदाहरणीयमित्याह—<b>स यथेति</b>&nbsp;। दर्शयत इत्यात्मनेपदेन तटस्थमपि कं न हठाद्दर्शनाय प्रेरयतीति व्यज्यते&nbsp;। अधरीकृता
                  जिताधरत्वमापादिता च&nbsp;। ननु च कुवलयदलद्युतेति अधरीकृतप्रवालश्रियेति च प्रकृतिभागो न
                  भिद्यते, तत्कथमयं प्रकृतिश्लेष इति&nbsp;। नैतत्&nbsp;। आविष्टलिङ‍गद्वयविशेष्यलिङ‍गद्वयसंनिधानादनाविष्टलिङ‍गं
                  विशेषणमवश्‍यमुभयलिङ‍गग्राहि वाच्यम्&nbsp;। पञ्चकप्रातिपदिकार्थपक्षे विभक्तिर्द्योतिकैव
                  तथा च लिङ‍गभेद इति विभिन्ने विशेषणप्रकृती मिथःसंश्लिष्टे इति&nbsp;। <b>अत्रेत्यादि</b>&nbsp;॥
               </p>
               
            </div> 
            
            <p>प्रत्ययश्लेषः सोद्भेदो निरुद्भेदश्च&nbsp;। तयोराद्यो यथा—</p>
            
            <div class="lg">
               <div class="udāharaṇa">
                  <span class="l">‘तस्या विनापि हारेण निसर्गादेव हारिणौ&nbsp;।</span>
                  <span class="l">जनयामासतुः कस्य विस्मयं न पयोधरौ&nbsp;॥ १५४&nbsp;॥’</span>
                  
               </div>
            </div>
            
            <p>अत्र हारिणाविति इनिणिनिप्रत्यययोरेकरूपत्वाद्विनापि हारेणेति च मत्वर्थीयोद्भेदात्सोद्भेदप्रत्ययश्लेषोऽयम्&nbsp;॥</p>
            
            <div class="commentary">
               
               <p>तद्वाक्यस्थशब्दान्तरप्रकाशितः सोद्भेदः, अतथाभूतो निरुद्भेदः&nbsp;। मत्वर्थायेनिप्रत्यये
                  हारवन्तौ हारिणौ&nbsp;। आवश्‍यकार्थणिनिप्रत्यये सहृदयानां मनो हरत इति
                  हारिणौ&nbsp;। आनन्दघनरसचर्वणारूपो विस्मयोऽद्भुतं च&nbsp;। अपिशब्देन विराधद्योतकेन हारहीनयोरपि
                  हारसंबन्धो विस्मयरसार्पक इति मत्वर्थीयोन्मुद्रणात्सोद्भेदः&nbsp;।
                  प्रत्ययश्लेषस्तु कथं भवतीत्यत आह—<b>इनिणिनिप्रत्ययोरिति</b>&nbsp;॥
               </p>
               
            </div> 
            ﻿<span class="pageinfo">[page 223]</span>
            
            <p>द्वितीयो यथा—</p>
            
            <div class="lg">
               <div class="udāharaṇa">
                  <span class="l">‘त्वदुद्धृतामयस्थानरूढव्रणकिणाकृतिः&nbsp;।</span>
                  <span class="l">विभाति हरिणीभूता शशिनो लाञ्छनच्छाविः&nbsp;॥ १५५&nbsp;॥’</span>
                  
               </div>
            </div>
            
            <p>अत्र हरिणीभूतेति च्वेर्ङीपश्च तुल्यरूपतायां तदुद्भेदो नास्तीत्यनुद्भेदः प्रत्ययश्लेषोऽयम्&nbsp;॥</p>
            
            <div class="commentary">
               
               <p>व्रणरूढिस्थानं श्‍यामं भवतीति लाञ्छनच्छायाभूता कीदृशी हरिणी हरिता&nbsp;। वर्णादनुदात्तात्तोपधात्तो
                  नः’ इति ङीपि नादेशे च रूपम्&nbsp;। सेयं प्रतीयमानगुणनोत्प्रेक्षा&nbsp;। अहरिणरूपापि व्यवहारारूढहरिणतामापन्नेति
                  च्विप्रत्यये च हरिणीभूते रूपम्&nbsp;। अत्र डीपश्च्वेर्वा न किंचिद्भेदकं निबद्धमिति निरुद्भेदः
                  प्रत्ययश्लेषोऽयम्&nbsp;। हरितहरिणरूपे प्रकृती अपि संभिन्ने एव&nbsp;। संकरस्यादूषणत्वात्&nbsp;। एवं
                  पूर्वोदाहरणेऽपि&nbsp;॥
               </p>
               
            </div> 
            
            <p>विभक्तिश्लेषो द्विधा—भिन्नजातीययोः, अभिन्नजातीययोश्च&nbsp;। तयोराद्यो यथा—</p>
            
            <div class="lg">
               <div class="udāharaṇa">
                  <span class="l">‘विषं निजगले येन बभ्रे च भुजगप्रभुः&nbsp;।</span>
                  <span class="l">देहे येनाङ‍गजो दध्रे जाया च स जयत्यजः&nbsp;॥ १५६&nbsp;॥’</span>
                  
               </div>
            </div>
            
            <p>अत्र येनविषं निजगले, भुजगराजश्च निजगले बभ्रे, अङ‍गजो देहे, जाया च दध्रे इति तिङ्सुब्विभक्त्योः
               लिडात्मनेपदप्रथमपुरुषैकवचनसप्तम्येकवचनान्तयोरेकरूपत्वाद्विभिन्नार्थकत्वाद्भिन्नजातीयसुप्तिङ्विभक्तिश्लेषोऽयम्&nbsp;॥
            </p>
            
            <div class="commentary">
               
               <p>निजगल इति गिरतेः कर्मणि लिटि रूपम्&nbsp;। येन विषं कालकूटाख्यं निगीर्णम्, निजे च गले कण्ठे
                  भुजगराजो धृतः&nbsp;। देह इति दहतेस्तत्रैव [कर्मणि लिटि] रूपम्&nbsp;। अङ‍गजः कामो येन दग्धः,
                  निजे च देहे शरीरे जाया पार्वती धृता स जयतीति&nbsp;। विवरणग्रन्थः सुबोध एव&nbsp;॥
               </p>
               
            </div> 
            ﻿<span class="pageinfo">[page 224]</span>
            
            <p>द्वितीयो यथा—</p>
            
            <div class="lg">
               <div class="udāharaṇa">
                  <span class="l">‘त्वमेव धातुः पूर्वोऽसि त्वमेव प्रत्ययः परः&nbsp;।</span>
                  <span class="l">अनाख्यातं न ते किंचिन्नाथ केनोपमीयसे&nbsp;॥ १५७&nbsp;॥’</span>
                  
               </div>
            </div>
            
            <p>अत्र धातुरिति प्रथमान्तस्य षष्ठ्यन्तस्य चैकरूपत्वाद्भिन्नार्थकत्वाच्चाभिन्नजातीयसुब्विभक्तिश्लेषोऽयम्&nbsp;॥</p>
            
            <div class="commentary">
               
               <p>धातुर्जगन्निर्मातुरपि पूर्व इत्यनेनानादित्वमुक्तम्&nbsp;। परः प्रत्ययः कारणत्रयरूपं न किंचिदनाख्यातम्&nbsp;।
                  श्रुतिस्मृतीतिहासपुराणेषु प्रसिद्धावदानत्वात्&nbsp;। द्वितीयस्याभावान्न केनचिदुपमानम्&nbsp;।
                  अर्थान्तरे तु धातुः क्रियावचनशब्दरूपः पूर्व एव प्रकृतित्वात्ततः परः प्रत्ययः तिङादिः&nbsp;।
                  अतः सर्वमाख्यातमेव पदं निष्पद्यते&nbsp;। तेन च कथं तिङन्तेनोपमानमस्ति भिन्नार्थत्वाच्चेति
                  शब्दमेददृढीकरणार्थमुक्तम्&nbsp;। एवं तिङामपि संभेद उदाहरणीयः&nbsp;। यथा—
               </p>
               
               <div class="lg">
                  <div class="">
                     <span class="l">‘माद्यन्तु नाम कवयस्तथापि विदितश्रमाः&nbsp;।</span>
                     <span class="l">वेद विद्या पतिर्वाचामहं वाचोरिवान्तरम्&nbsp;॥’</span>
                     
                  </div>
               </div>
               
               <p>अत्र वेदेति प्रथमोत्तमयोः पुरुषयोरेकवचने श्लिष्येते&nbsp;॥</p>
               
            </div> 
            
            <p>वचनश्लेषो द्विधा—सोद्भेदः निरुद्धेदश्च&nbsp;। तयोः सोद्भेदो यथा—</p>
            
            <div class="lg">
               <div class="udāharaṇa">
                  <span class="l">‘प्राज्यप्रभावः प्रभवो धर्मस्यास्तरजस्तमाः&nbsp;।</span>
                  <span class="l">मुक्तात्मा नः शिवं नेमिरन्येऽपि ददतां जिनाः&nbsp;॥ १५८&nbsp;॥’</span>
                  
               </div>
            </div>
            
            <p>अत्र नेमिरित्यन्येऽपीति एकवचनबहुवचनाभ्यां ददतामित्यत्र तिङन्ते प्राज्यप्रभावः प्रभव
               इत्यादिषु च सुबन्तेष्वेकवचनबहुवचनयोरुद्भेद इत्ययं सोद्भेदो नाम वचनश्लेषः&nbsp;॥
            </p>
            
            <p>निरुद्भेदो यथा—</p>
            
            <div class="lg">
               <div class="udāharaṇa">
                  <span class="l">‘तनुत्वरमणी यस्य मध्यस्य च भुजस्य च&nbsp;।</span>
                  <span class="l">अभवन्नितरां तस्या वलयः कान्तिवृद्धये&nbsp;॥ १५९&nbsp;॥’</span>
                  
               </div>
            </div>
            
            <p>अत्राभवन्निति वलय इति पदयोस्तिङन्तसुबन्तयोरेकवचनबहुवचने अनुद्भिन्ने एव श्लिष्येते
               इत्ययं निरुद्भेदो नाम वचनश्लेषः&nbsp;॥
            </p>
            ﻿<span class="pageinfo">[page 225]</span>
            
            <div class="commentary">
               
               <p>एकवचनबहुवचनाभ्यां विशेषणेषु संबन्धयोग्यताक्षेपात्तिङ्वचनेषु सुब्वचनेषु च यथायथमर्थद्वयोन्मीलनाच्छब्दरूपद्वयोद्भेदः&nbsp;।
                  एकवचनेन वलयः कङ‍कणं बहुवचनेन च मध्यरेखा इति सुबन्तपदे&nbsp;। एतदौचित्ये तिङन्तपदे चाभवन्निति
                  वचनद्वयलाभः&nbsp;। न चानयोः किंचिदुद्भेदकं निबद्धमिति निरुद्भेदोऽयम्&nbsp;। तदेतदाह—<b>अत्रेत्यादि</b>&nbsp;॥
               </p>
               
            </div> 
            
            <p>पदश्लेषो यथा—</p>
            
            <div class="lg">
               <div class="udāharaṇa">
                  <span class="l">‘अरिभेदः पलाशश्च बाहुः कल्पद्रुमश्च ते&nbsp;।</span>
                  <span class="l">बालेवोद्यानमालेयं सालकाननशोभिनी&nbsp;॥ १६०&nbsp;॥’</span>
                  
               </div>
            </div>
            
            <p>अत्र प्रकृतिप्रत्ययविभक्तिवचनानां पृथगभिधानादभिधानमालोक्तानि प्रातिपदिकान्येव पदशब्देनोच्यन्ते&nbsp;।
               तेन पूर्वार्धे शत्रुभेदोमांसादस्ते बाहुरित्यर्थेनारिभेदपलाशाख्यवृक्षनाम्नी श्लिष्येते&nbsp;।
               उत्तरार्धे च सालानां काननेन शोभत इत्येवंशीलेयमुद्यानमालेव व्द्यर्थेन सालकेनाननेन शोभत
               इत्येवंशीला बालेत्युपमानार्थः श्लिष्यते&nbsp;। स एष पदश्लेषा नाम शब्दश्लेषः&nbsp;॥
            </p>
            
            <div class="commentary">
               
               <p>अरीणां भेदः शरीरधातुभेदः, पलं मांसमश्नाति यः स तथा, चकार उत्तरवाक्यापेक्षया&nbsp;। अरिभेदो
                  विट‍्खदिरः पलाशः किंशुकः सालास्तरुविशेषास्तेषां काननम्, अलकाश्चूर्णकुन्तलास्तत्सहितमाननं
                  च&nbsp;। पूर्वोत्तरार्धयोर्नैकवाक्यत्वमुदाहरणत्वात्&nbsp;। ननु विभक्त्यन्तान्नान्यत्पदं तत्र
                  पूर्वभागेन प्रकृतिश्लेष उत्तरभागेन च प्रत्ययश्लेष उद्दिष्ट एव, तत्कोऽन्य, पदश्लेष
                  इत्यत आह—<b>अत्रेति</b>&nbsp;। प्रकृतिप्रत्ययभावविवक्षाविरहे नाममालोक्तानि प्रातिपदिकान्येवावशिष्यन्त इत्यर्थः&nbsp;॥
               </p>
               
            </div> 
            
            <p>वर्णश्लेषोऽपि पदश्लेष एव&nbsp;। स यथा—</p>
            
            <div class="lg">
               <div class="udāharaṇa">
                  <span class="l">‘त्वमेव देव पातालमाशानां त्वं निबन्धनम्&nbsp;।</span>
                  <span class="l">त्वं चामरमरुद्भूमिरेको लोकत्रयात्मकः&nbsp;॥ १६१&nbsp;॥’</span>
                  
               </div>
            </div>
            
            <p>अत्र त्वमेव पातालमित्यकारः पाश्चात्ये, त्वं च अमरमरुद्भूमिरिति चकारः पौरस्त्येऽक्षरे
               श्लिष्टः पातालं चामरे इति च पदं रचयति&nbsp;। सोऽयं पदश्लेष एव वर्णश्लेष इत्युच्यते&nbsp;॥
            </p>
            ﻿<span class="pageinfo">[page 226]</span>
            
            <div class="commentary">
               
               <div class="lg">
                  <div class="">
                     <span class="l">
                        <span class="seg">‘अलंकारः शङ‍काकरनरकपालं परिजनो</span>
                        <span class="seg">विशीर्णाङ‍गो भृङ‍गी वसु च वृष एको बहुवयाः&nbsp;।</span>
                        </span>
                     <span class="l">
                        <span class="seg">अवस्थेयं स्थाणोरपि भवति सर्वामरगुरो-</span>
                        <span class="seg">र्विधौ वक्रे मूर्ध्नि स्थितवति वयं के पुनरमी&nbsp;॥’</span>
                        </span>
                     
                  </div>
               </div>
               
               <p>इति वर्णश्लेषः काश्‍मीरकैः पृथगुदाहृतः&nbsp;। अत आह—<b>वर्णश्लेषोऽपीति</b>&nbsp;। अवयवाभेदे समुदायसंभवादवयवभेदे च समुदायभेदध्रौव्यात्पदश्लेषव्यवस्थितौ तत्रैवास्यान्तर्भावो
                  युक्त इति भावः&nbsp;। अलमत्यर्थं पाता रक्षिता, आशानां निबन्धनं मनोरथसफलीकरणबीजं, आशानां
                  दिशां संश्लेषस्थानम्, चामरमरुद्भूमिः स्वर्लोकोऽमराणामिन्द्रादीनां भूमिरमरावत्यादिर्मरुतां
                  च विवहादीनां भूमिर्वैमानिकपथश्चामरमरुद्भूमिश्चामरमरुतामाश्रयश्च&nbsp;। कथमत्र वर्णश्लेष
                  इत्यत आह—<b>अत्रेत्यादि</b>&nbsp;। ‘पतिचण्डिभ्यामालञ्’ इति पतेरालञ्‌प्रत्यये पातालमिति रूपसिद्धावाकार एव मध्यवर्तिवर्णः,
                  तत्रैव पुनरेकदेशप्रतिसंधाने पातालमित्याकारश्च प्रतीयते&nbsp;। अत्र च ‘एकः पूर्वपरयोः’ इति
                  वचनादाकार एव श्रूयते तेनोत्तरः पौरस्त्येन संभिन्नः&nbsp;। एवं चकारस्योत्तरसंभेदो व्याख्येयः&nbsp;॥
               </p>
               
            </div> 
            
            <p>भाषाश्लेषो यथा—</p>
            
            <div class="lg">
               <div class="udāharaṇa">
                  <span class="l">‘कुरु लालसभूलेहे महिमोहहरे तुहारिविच्छिन्ने&nbsp;।</span>
                  <span class="l">हरिणारिसारदेहे वरे वरं हर उमे भावम्&nbsp;॥ १६२&nbsp;॥’</span>
                  
               </div>
            </div>
            
            <p>अत्र—</p>
            
            <div class="lg">
               <div class="udāharaṇa">
                  <span class="l">‘ध्यानानीतां च रुद्राणीं कान्तां च पुरतः स्थिताम्&nbsp;।</span>
                  <span class="l">रणेच्छुः कश्चिदानर्च दिव्यप्राकृतया गिरा&nbsp;॥ १६३&nbsp;॥’</span>
                  
               </div>
            </div>
            
            <p>तत्र रुद्राणीपक्षे—हे उमे, हरे भवे वरं श्रेष्ठ भावं कुरु&nbsp;। किंभूते&nbsp;। लालसभूलेहे लालसभूः
               कामस्तं लेढि यस्तस्मिन्&nbsp;। तथा महिम्रा प्रभावेणोहं वितर्कमपहरति यस्तस्मिन्महिमोहहरे&nbsp;।
               महेश्वरसंनिधौ हि सर्वज्ञानाभिभव इति श्रूयते&nbsp;। अतएव तोहन्ति अर्दयन्ति तुहा अरयस्तैर्विच्छिन्ने
               विरहिते&nbsp;। अपरमप्यरीणां विच्छेदकारणमाह—हरिणारिसारदेहे हरिणारिः सिंहस्तस्य सारो बलं
               स देहे यस्य तस्मिन्&nbsp;। वरे परि﻿-<span class="pageinfo">[page 227]</span>णेतरीति&nbsp;। उमाया एव वा इमानि संबोधनविशेषणानि&nbsp;। कान्तापक्षे तु—हे कान्ते, तव योऽयं हरिनार्याः
               श्रियाः सार उत्कृष्टो देहस्तत्र यद्वरं श्रेष्ठं विलोचनाननस्तनजघनादि तन्मे भावमभिलाषं
               हरतु&nbsp;। कामान्पूरयत्वित्यर्थः&nbsp;। किंभूते देहे&nbsp;। कुटिलालसभ्रूलेखे महिमोहहरे गृहे हारिणि
               विच्छिन्ने च तनुमध्यत्वादिभिरिति&nbsp;॥
            </p>
            
            <div class="commentary">
               
               <p>दिव्या संस्कृता&nbsp;। प्राकृता महाराष्ट्री&nbsp;। भावश्चेतसो लयः&nbsp;। लालस इच्छा तस्माद्भवतीति
                  लालसभूः संकल्प़योनित्वात्कामस्तं लेढीति कर्मण्यण्&nbsp;। ऊहस्तर्कः संशयपृष्ठभावी विपरीतप्रत्ययविशेषः&nbsp;।
                  कथं तं हरतीत्यत आह—<b>महेश्वरसंनिधाविति</b>&nbsp;। संनिधिः साक्षात्काररूपः&nbsp;। सर्वज्ञानानि संस्कारप्रवर्तकानि&nbsp;। ‘तुहिर अर्दने’ तोहतीति
                  इगुपधत्वात्कप्रत्यये तुहा अरयः&nbsp;। ते द्विधा-आन्तराः, बाह्याश्च&nbsp;। आन्तरा मदमानादयः षट्,
                  बाह्याः क्षेत्रापहारकादयः&nbsp;। तत्र पूर्वावच्छेदे च हरिणारिसारदेहत्वं हेतुरुक्तः&nbsp;। हरिणारिसार
                  इव सारो यस्येत्युत्तरपदलोपे हरिणारिसारो देहो यस्येति विग्रहवाक्यमवसेयम्&nbsp;। यथाश्रुत्यर्थकथनमात्रमुमाया
                  एवेत्यत्र लालसभूलेह इत्यच‍्प्रत्यये व्याख्येयम्&nbsp;। तुशब्दस्तवार्थे&nbsp;। ‘तुतुवतुह्मतुब्भतुज्झा
                  डसः’ इति सूत्रात्&nbsp;। हरिनारी लक्ष्मीस्तस्याः सकाशात् सारः प्रकर्षशाली देहः&nbsp;। ‘पञ्चमी’
                  इति योगविभागात्समासः&nbsp;। कुरुलाश्चूर्णकुन्तलाः&nbsp;। महीशब्देन भूगोलवर्तिनः प्राणिनोऽभिमतास्तेषां
                  मोहगृह इति व्याख्येयम्&nbsp;। विच्छिन्नो विभक्तावयवः&nbsp;॥
               </p>
               
            </div> 
            
            <p>यथा वा—</p>
            
            <div class="lg">
               <div class="udāharaṇa">
                  <span class="l">रुचिरञ्जितारिहेतिं जननमितं सामकायमकलङ‍कम्&nbsp;।</span>
                  <span class="l">सन्तममितं च मानय कमलासनमभिविराजन्तम्&nbsp;॥ १६४&nbsp;॥’</span>
                  
               </div>
            </div>
            
            <div class="lg">
               <div class="udāharaṇa">
                  <span class="l">‘भूतसंस्कृतभाषाभ्यां द्विर्नमस्कृत्य माधवम्&nbsp;।</span>
                  <span class="l">जगाम समरं कोऽपि कस्य श्रेयसि तृप्तयः&nbsp;॥ १६५&nbsp;॥’</span>
                  
               </div>
            </div>
            
            <p>तत्र भूतभाषायां यथा—</p>
            
            <p>रुचिरं मनोहरं जितारिहेतिं भग्नसपत्नायुधं जनैर्नमितं श्‍यामकाय﻿-<span class="pageinfo">[page 228]</span>मकलङं‍क शान्तं शान्तरूपं अमितमनन्तम्&nbsp;। चः समुच्चये&nbsp;। कमलासनं ब्रह्माणमभिलक्षीकृत्य
               विराजन्तं शोभमानं मानय पूजयेति&nbsp;॥
            </p>
            
            <p>संस्कृतभाषायां यथा—</p>
            
            <p>रुचिभी रञ्जिता आरिहेतयश्चक्रदीप्तयो येन तम्, जननैर्दशभिरवतारैर्भितं परिच्छिन्नम्,
               सामानि कायति गायति यः स सामकायस्तम्, न विद्यते कला यस्य सोऽकलस्तम्, कं सन्तं ब्रह्माणं
               अं विष्णुमितं गतम्, अभिविराजं गरुत्मन्तमभि तं प्रसिद्धं कमलासनं श्रिया संसक्तं मा
               मां नय प्रापयेति&nbsp;॥
            </p>
            
            <div class="commentary">
               
               <p>एवं पैशाचादिभिरपि संस्कृतस्य प्राकृतादेश्च परस्परसंभेदनाच्छ्लेषो गवेषणीय इत्याशयवानाह—<b>यथा वेति</b>&nbsp;। अकलङ‍कं दोषरहितं मानयेति धात्वर्थस्य भाव्यत्वेनान्वयात्पूजां कुर्वित्यर्थः&nbsp;। <b>ब्रह्माणमभिलक्षीकृत्येति</b>&nbsp;। रुचय आत्मीयाः&nbsp;। अरा विद्यन्ते यस्य तदरि चक्रम्&nbsp;। हेतयः किरणाः&nbsp;। जननं जन्म&nbsp;। सामानि
                  कायति कीर्तयतीति ‘अपवादविषये क्वचिदुत्सर्गः प्रवर्तते’ इति कर्मण्यम्&nbsp;। कला अवयवाः
                  प्रसिद्धाः&nbsp;। वीनां पक्षिणां राजा गरुडस्तभभि इतं गतम्&nbsp;। कमला लक्ष्मीस्तस्या आसनमधिष्ठानं
                  मा मां नयेति&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">आवृत्तिर्या तु वर्णानां नातिदूरान्तरस्थिता&nbsp;।</span>
                  <span class="l">अलंकारः स विद्वद्भिरनुप्रासः प्रदर्श्‍यते&nbsp;॥ ७०&nbsp;॥</span>
                  
               </div>
            </div>
            
            <div class="commentary">
               
               <p>अनुद्भटावृत्तेश्चित्रादुद्भटावृत्तिमनुप्रासं पूर्वं लक्षयति—<b>आवृत्तिरिति</b>&nbsp;। वर्णानामिति वचनमतन्त्रम्&nbsp;। ‘सारः सारस्वती मूर्त्तिः’ इत्यादावेकवर्णावृत्तेरप्यनुप्रासत्वात्&nbsp;।
                  तेन यमकव्यतिरिक्ता वर्णावृत्तिरनुप्रास इति लक्षणमुक्तं भवति&nbsp;। न च श्लेषेऽतिप्रसङ‍गः&nbsp;।
                  तन्त्राभ्यां विशेषात्&nbsp;। पूर्वजातिप्रतिबिम्बनेन बन्धच्छायार्थकतयानुप्रासोऽलंकारपदवीमध्यास्ते&nbsp;।
                  नच निर्निमित्तमेव प्रतिबिम्बनमत आह—<b>नातिदूरेति</b>&nbsp;। अस्ति कश्चिदुञ्चारणस्य ज्ञानस्य वा विशेषो यः शीघ्रमेव संस्कारमुद्बोधयतीति तद्वती
                  वर्णावृत्तिरभिप्रेता&nbsp;। अत एव प्राचीनवर्णजात्यनुगतः सहृदयावर्जकतया प्रकृष्टश्च वर्णानामनुप्रास
                  इति काश्‍मीरिका निरुक्तिः&nbsp;॥
               </p>
               
            </div> 
            ﻿<span class="pageinfo">[page 229]</span>
            
            <div class="lg">
               <div class="kārikā">
                  <span class="l">श्रुतिभिर्वृत्तिभिर्वर्णैः पदैर्नामद्विरुक्तिभिः&nbsp;।</span>
                  <span class="l">लाटानामुक्तिभिश्चायं षट्प्रकारः प्रकाशते&nbsp;॥ ७१&nbsp;॥</span>
                  
               </div>
            </div>
            
            <div class="commentary">
               
               <p>एवं स्थिते सामान्यलक्षणविभागमाह—<b>श्रुतिभिरिति</b>&nbsp;। आवृत्तिर्द्विधा—वर्णमात्रावलम्बिनी, समुदायगोचरा च&nbsp;। आद्यापि द्विधा—सामान्यतः रूपतश्च&nbsp;।
                  सामान्यमपि द्विधा—स्थानतः, व्यापारतश्च&nbsp;। तत्र स्थानं कण्ठादिलक्षणं सैव श्रुतिः&nbsp;। श्रूयते
                  हि तयाभिव्यक्तो वर्णव्यापारोऽभिव्यञ्जनरूपः, स एव रसविषये वर्तनं वृत्तिरुच्यते&nbsp;। श्रुतिभिरित्यादौ
                  इत्थंभूतलक्षणे तृतीया&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">प्रायेण श्रुत्यनुप्रासस्तेष्वनुप्रासनायकः&nbsp;।</span>
                  <span class="l">सनाथैव हि वैदर्भी भाति तेन विचित्रिता&nbsp;॥ ७२&nbsp;॥</span>
                  
               </div>
            </div>
            
            <div class="commentary">
               
               <p><b>प्रायेणेति</b>&nbsp;। श्रुत्यनुप्रासो हि श्लेषघटकः&nbsp;। श्लेषश्च गुणान्तरसमकक्षतयावतिष्ठमानो वैदर्भी प्रयोजयति&nbsp;।
                  अनुप्रासान्तरं तु प्रौढिं वा माधुर्यं वा प्रकर्षयतीति न तथानुकूल्यम्&nbsp;। कविशक्तिवशात्तु
                  क्वचित्तदपि प्रयोजयतीति प्रायपदेन सूचितम्&nbsp;। स्थितिप्रयोजको लोके नाथ इत्युच्यते, तेषु
                  नायक इत्येव वक्तव्ये पुनरनुप्रासपदमनुप्रासान्तरसाधारण्येनैव शब्दालंकारत्वं दर्शयितुमिति
                  समाधेयम्&nbsp;। विचित्रिता आलेख्यमिव लेखया चमत्कारकारित्वमानीता&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">निवेशयति वाग्देवी प्रतिभानवतः कवेः&nbsp;।</span>
                  <span class="l">पुण्यैरमुमनुप्रासं ससमाधिनि चेतसि&nbsp;॥ ७३&nbsp;॥</span>
                  
               </div>
            </div>
            
            <div class="commentary">
               
               <p>कथं पुनरस्यानुप्रासस्य पृथक्प्रयत्नानुसंधेयस्यापि रसप्रकाशसामग्र्यामन्तर्भाव इत्यत
                  आह—<b>निवेशयतीति</b>&nbsp;। अक्लिष्टपदवाक्यार्थस्फुरणं प्रतिभानम्&nbsp;। तदेव कथमित्यत आह—<b>ससमाधिनीति</b>&nbsp;। <b>पुण्यैरिति</b>&nbsp;। तेन रसवत्त्वव्यवस्थितस्य कवेरहंपूर्विकाकृष्टोऽनुप्रासो न पृथक्प्रयत्ननिर्वर्त्य
                  इति तात्पर्यम्&nbsp;। ग्राम्यादिभेदोऽग्रे विवरिष्यते&nbsp;॥
               </p>
               
            </div> 
            
            <p>स त्रिधा—ग्राम्यः, नागरः, उपनागरश्च&nbsp;। तेषु ग्राम्यश्चतुर्धा—मसृणः, वर्णमसृणः, वर्णोत्कटः,
               वर्णानुत्कटश्च&nbsp;।
            </p>
            
            <p>तेषां मसृणो यथा—</p>
            
            <div class="lg">
               <div class="udāharaṇa">
                  <span class="l">‘एष राजा दयालक्ष्मीं प्राप्तवान्ब्राह्मणप्रियः&nbsp;।</span>
                  <span class="l">तदा प्रभृति धर्मस्य लोकेऽस्मिन्नुत्सवोऽभवत्&nbsp;॥ १६६&nbsp;॥’</span>
                  
               </div>
            </div>﻿<span class="pageinfo">[page 230]</span>
            
            <p>अत्र स्थानतः समानश्रुतीनां मूर्धन्यतालव्यदन्त्यौष्ठ्यकण्ठ्यवर्णानां प्रथमतृतीयपादयोर्निरन्तरा
               द्वितीयचतुर्थयोश्च सान्तरा पट इव स्रग्दाम्नीव वा वर्णप्रदानान्मसृणैवावृत्तिः&nbsp;। सोऽयं
               श्रुत्यनुप्रासो मसृण इत्युच्यते&nbsp;॥
            </p>
            
            <div class="commentary">
               
               <p>एकपदप्रतिभासमात्रानुमेयो मसृणः&nbsp;। रूपसाजात्येऽपि मसृणतान्यग्भूतो वर्णमसृणः&nbsp;। उद्भटरूपसाजात्यानुविद्धो
                  वर्णोत्कटः&nbsp;। अनुद्भटसाजात्यानुरोधेन किंचिदभिभूतमसृणभावो वर्णानुत्कटः&nbsp;। एष राजेत्यादावुदाहरणे
                  षकाररेफौ मूर्धन्यौ, जकारयकारौ तालव्यौ, दकारलकारौ दन्त्याविति प्रथमपादे&nbsp;। तकारदकारौ
                  दन्त्यौ, पकारभकारावौष्ठ्यौ, तकारधकारौ दन्त्याविति तृतीयपादे च&nbsp;। निरन्तरं द्वितीयपादे
                  रेफणकारौ मूर्धन्यौ&nbsp;। चतुर्थपादे लकारसकारौ दन्त्यावित्यादि&nbsp;। विना क्रमेण सान्तरमावर्तनं
                  नवरूपसाजात्यं क्वचिदुल्लिखतीति मसृण एवायम्&nbsp;॥
               </p>
               
            </div> 
            
            <p>वर्णमसृणो यथा—</p>
            
            <div class="lg">
               <div class="udāharaṇa">
                  <span class="l">‘स्थिताः क्षणं पक्ष्मसु ताडिताधराः पयोधरोत्सेधनिपातचूर्णिताः&nbsp;।</span>
                  <span class="l">वलीषु तस्याः स्खलिताः प्रपेदिरे चिरेण नाभिं प्रथमोदबिन्दवः १६७’</span>
                  
               </div>
            </div>
            
            <p>अत्र दन्त्यौ मूर्धन्यावोष्ठ्यौ डलयोरैक्येन दन्त्यपञ्चकं मूर्धन्य इत्यादिना क्रमेण
               यद्यपि पूर्ववत्स्थानतः समानश्रुतितया मसृणैवावृत्तिः, तथापि चित्रपट इव माल्यग्रथन इव
               वा योऽयं क्षणं पक्ष्मसु ताडिताधराः, पयोधरः, वलीः, स्खलिताः प्रपेदिरे चिरेण नाभिं प्रथमोदबिन्दवः,
               इति नानावर्णात्मकः सूत्रान्तरस्येव पुष्पान्तरस्येव वा स्थानभेदेन मसृण एव निवेशस्तेनैष
               श्रुत्यनुप्रासो वर्णमसृण इत्युच्यते&nbsp;॥
            </p>
            
            <div class="commentary">
               
               <p>अत्र चित्रतन्तुमयः पटः&nbsp;। एकजातीयकुसुमग्रथनात्प्राक् स्थिता इत्यादि&nbsp;। अत्र थकारतकारौ
                  दन्त्यौ, षकारणकारौ मूर्धन्यौ, पकारमकारावोष्ठ्यौ&nbsp;। ताडितेत्यत्र डकारे लकारकल्पनया सनलतधाः
                  पञ्च दन्त्याश्च रेफो मूर्धन्य इति प्रथमपादे&nbsp;। द्वितीयपादे च धकारसकारौ नकारतकारौ दन्त्यावित्यादिना
                  क्रमेण सान्तरा निरन्तरा च श्रुतित एव वर्णावृत्तिः पूर्ववदुपलभ्यते&nbsp;। किंतु तकारादीनां
                  रूपतोऽपि स्थाने स्थाने पूर्वमसृणतान्यग्भूतैवावृत्तिस्तेनायं वर्णमसृणः&nbsp;। श्रुतिसाजात्यं
                  च न क्वचिद्विघटते&nbsp;। अत्रैव निदर्शनद्वयम्&nbsp;॥
               </p>
               
            </div> 
            ﻿<span class="pageinfo">[page 231]</span>
            
            <p>वर्णोत्कटो यथा—</p>
            
            <div class="lg">
               <div class="udāharaṇa">
                  <span class="l">‘विमुच्य सा हारमहार्यनिश्चया विलोलदृष्टिः प्रविलुप्तचन्दना&nbsp;।</span>
                  <span class="l">बवन्ध बालारुणबभ्रुवल्कलं पयोधरोत्सेधविशीर्णसहतिः&nbsp;॥ १६८&nbsp;॥’</span>
                  
               </div>
            </div>
            
            <p>अत्र सर्वं पूर्ववत्&nbsp;। किंतु तृतीयपादे बबन्ध बालारुणबभ्रुवल्कलमिति वर्णाधिक्ययोगः&nbsp;।
               सोऽयं वर्णोत्कटो नाम श्रुत्यनुप्रासः&nbsp;॥
            </p>
            
            <div class="commentary">
               
               <p><b>विमुच्येति</b>&nbsp;। हारोचितसंनिवेशयोरपि स्तनयोरनुचितवल्कलबन्धसंभावने हेतुरहार्यनिश्चयेति&nbsp;। अत एव सा
                  मां कोऽपि वारयेदिति कातरताप्रादुर्भावादितस्ततो विलोलदृष्टिः&nbsp;। अत्र हकारमकारावोष्ठ्यौ,
                  चकारयकारौ तालव्यावित्यादिना क्रमेण मसृणा हकारादीनां रूपसाजात्येऽपि मसृणताप्राधान्याद्वर्णमसृणा
                  चावृत्तिरित्याह—<b>अत्र सर्वमिति</b>&nbsp;। वर्णोत्कटत्वं व्याचष्टे—<b>वर्णाधिक्ययोग इति</b>&nbsp;। उद्भटं हि रूपसाजात्यं वर्णोत्कटत्वम्&nbsp;। तच्च सरूपवर्णावृत्त्याधिक्येनेत्यर्थः&nbsp;॥
               </p>
               
            </div> 
            
            <p>वर्णानुत्कटो यथा—</p>
            
            <div class="lg">
               <div class="udāharaṇa">
                  <span class="l">‘ततः प्रभृत्युन्मदना पितुर्गृहे ललाटिकाचन्दनधूसरालका&nbsp;।</span>
                  <span class="l">न जातु बाला लभते स्म निर्वृतिं तुषारसंघातशिलातलेष्वपि&nbsp;॥ १६९&nbsp;॥’</span>
                  
               </div>
            </div>
            
            <p>अत्र दन्त्यवर्णप्रायतयातिमसृणत्वे शिलातलेष्विति दन्त्यवर्णाभ्यामेव वर्णस्तोमो दत्तः&nbsp;।सोऽयं
               वर्णानुत्कटो नाम श्रुत्यनुप्रासः&nbsp;। तेऽमी चत्वारोऽप्यतिप्रसिद्धतया ग्राम्या उच्यन्ते&nbsp;॥
            </p>
            
            <div class="commentary">
               
               <p><b>ततः प्रभृतीति</b>&nbsp;। तापोद्रेकाद्दत्तं दत्तमेव चन्दनमाश्यानभावेन रेणुभिरलकच्छटासु विशीर्यत इति द्वितीयकामावेशो
                  ध्वनितः&nbsp;। अत्र तकारनकारौ दकारनकारावित्यादिना क्रमेण श्लोकसमाप्तिं यावद्बहवो दन्त्याः&nbsp;।
                  तेनैकश्रुतिव्याप्तस्य संदर्भस्य मसृणतायामतिशयः&nbsp;। शिलातलेति रूपसाजात्येन लकारावुद्भूतश्रुतिकौ&nbsp;।
                  न चाधिकावृत्तिरत्रास्तीत्यनुत्कटता&nbsp;। न च श्रुतेरुद्भवेऽपि मसृणता न प्रकृष्यत इति वर्णानुत्कटोऽयम्&nbsp;।
                  ग्राम्यत्वं व्याचष्टे—<b>तेऽमी चत्वारोऽपीति</b>&nbsp;। श्रुतिसाजात्यस्य शब्दानुशासनेऽपि प्रसिद्धेरतिप्रसिद्धत्वम्&nbsp;॥
               </p>
               
            </div> 
            
            <p>ग्राम्यवैपरीत्येन नातिप्रसिद्धो नागरः&nbsp;। यथोच्यते—</p>
            
            <div class="lg">
               <div class="kārikā">
                  <span class="l">एकत्वबुद्धिर्भेदेऽपि तत्त्वेऽप्येकत्वनिह्नवः&nbsp;।</span>
                  <span class="l">यस्य वर्णस्य तं प्राहुरनुप्रासस्य जीवितम्&nbsp;॥ ७४&nbsp;॥</span>
                  
               </div>
            </div>
            ﻿<span class="pageinfo">[page 232]</span>
            
            <p>तत्र भेदेऽप्येकत्वबुध्द्या समानस्थानयोर्यथा—</p>
            
            <div class="lg">
               <div class="udāharaṇa">
                  <span class="l">‘हरेर्लङ्घितघर्मांशुर्व्योम्नि दीर्घेण रंहसा&nbsp;।</span>
                  <span class="l">बलिबन्धनघोरोऽङ्घ्रिरंहःसङ‍घं निहन्तु वः&nbsp;॥ १७०&nbsp;॥’</span>
                  
               </div>
            </div>
            
            <p>अत्र हकारस्य तुल्यस्यातुल्यस्थानेन घकारेण सह भेदेऽप्येकत्वबुद्धेस्तुल्यश्रुतित्वमिति
               भेदेऽप्येकत्वबुध्द्या नागरानुप्रासोऽयम्&nbsp;॥
            </p>
            
            <div class="commentary">
               
               <p><b>ग्राम्यवैपरीत्येनेति</b>&nbsp;। ग्राम्यविरुद्धस्वभावो हि लोके नागर इत्युच्यते&nbsp;। अतिप्रसिद्धेरभावो विरोधस्तेनालंकारसमयोपजीविपञ्चषप्रसिद्धिरनतिप्रसिद्धिरित्युक्तं
                  भवति&nbsp;। एतदेव पूर्वाचार्यमतेन विशदयति—<b>यथोच्यत इति</b>&nbsp;। एकश्रुतिकतया भानं हि श्रुतिसाजात्यमभिमतम्&nbsp;। श्रुतिश्च वास्तवी प्रतिपादनमात्रारूढा
                  वेति न कश्चिद्विशेषः&nbsp;। ततो भेदेऽप्येकत्वबुध्द्यानुप्राससिद्धिः&nbsp;। तत्त्वे एकत्वे&nbsp;।
                  आपाततः साजात्यानवभासेऽपि सहृदयप्रणिधानेनावभासनं श्रुत्यनुप्रासप्रयोजकमेव&nbsp;। अनुप्रासस्य&nbsp;।
                  अनुप्रासवतः संदर्भस्येत्यर्थः&nbsp;। विजातीययोरेकजात्यप्रतिबिम्बनं द्विधा भवति स्थानसाम्ये
                  तदसाम्ये च&nbsp;। तयोराद्यमुदाहरति—<b>तत्रेति</b>&nbsp;। दीर्घेण रंहसेति, घोरोऽङ्घ्रिरिति, रंहःसङ‍घमिति, घकारहकाराणां स्थानसाम्येऽपि वैजात्यमस्त्येव&nbsp;।
                  तथा पठितौ तुल्यवच्छ्रुतिः प्रतिभातीति सहृदयहृदयसाक्षिकोऽयमर्थः&nbsp;॥
               </p>
               
            </div> 
            
            <p>तथैवासमानस्थानयोर्यथा—</p>
            
            <div class="lg">
               <div class="udāharaṇa">
                  <span class="l">‘उच्छलन्मत्स्यपुच्छाग्रदण्डपाताहताम्भसि&nbsp;।</span>
                  <span class="l">जगदुद्यानमम्भोधावुन्ममज्ज ममज्ज च&nbsp;॥ १७१&nbsp;॥’</span>
                  
               </div>
            </div>
            
            <p>अत्रोच्छलन्मत्स्यपुच्छाग्रेत्यत्र त्स्यच्छकारयोरिव त्स्यकारस्यापि तुल्यश्रुतित्वमित्यसमानस्थानत्वेन
               भेदेऽप्येकत्वबुध्द्या नागरानुप्रासोऽयम्&nbsp;॥
            </p>
            
            <div class="commentary">
               
               <p><b>अत्र त्स्यच्छकारयोरिति</b>&nbsp;। चछौ तालव्यौ, तसौ दन्त्याविति स्थानभेदः प्रकाश एव&nbsp;। तथापि पिण्डीभूताभ्यां च स्तम्बीभूतमध्यपतितौ
                  तसौ समानश्रुतिकाविति पठितौ सौभाग्यमर्पयतः&nbsp;। तेनायमसमानस्थानयोरेकत्वबुध्द्या नागरानुप्रास
                  इति&nbsp;॥
               </p>
               
            </div> 
            
            <p>तत्त्वेऽप्येकनिह्नवेन डकारवकारयकाराणां यथा—</p>
            
            <div class="lg">
               <div class="udāharaṇa">
                  <span class="l">‘क्रोडे मा डिम्भमादाय चण्डि पीडय वक्षसा&nbsp;।</span>
                  <span class="l">कर्णे ब्रूहि वयस्याया युवा यदयमुच्यते&nbsp;॥ १७२&nbsp;॥’</span>
                  
               </div>
            </div>
            ﻿<span class="pageinfo">[page 233]</span>
            
            <p>अत्र डकारादीनामीषत्स्पृष्टतादिभिरेकत्वेऽपि भेदावभास इति तत्त्वेऽप्येकत्वनिह्नवेन नागरानुप्रासोऽयम्&nbsp;॥</p>
            
            <div class="commentary">
               
               <p><b>तत्त्वेऽपीति</b>&nbsp;। द्रुतादौ वृत्तिमात्रं भिद्यते, न तु रूपमिति महाभाष्यकारोक्तदिशा येषामेकस्थानत्वेऽपीषत्स्पृष्टतरत्वादिकृता
                  भेदप्रथा ते डकारादयः&nbsp;। कतिपयेऽस्य विषयास्तानुद्दिश्य क्रमेणोदाहरति—<b>क्रोड इत्यादि</b>&nbsp;। अङ‍कगतस्य बालकस्य वक्षसा पीडनं संक्रान्तकमालिङ‍गनमामनन्ति&nbsp;। अनेन किल प्रच्छन्नप्रियगोचरो
                  गाढालिङ‍गनमनोरथः प्रकटितो भवति&nbsp;। कर्णयोरुपांशु यदभिधीयते तेन तुल्यमिदमिति विदग्धसहचरीपरिहासोक्तिरियम्&nbsp;।
                  अत्र च क्रोडडिम्भेत्यादौ डकारवकारयकाराणामीषत्स्पृष्टतरत्वादिभेदः श्रुतिसाजात्यं च
                  सुप्रसिद्धमेवेति&nbsp;॥
               </p>
               
            </div> 
            
            <p>तथैव ढकारवकारलकाराणां यथा—</p>
            
            <div class="lg">
               <div class="udāharaṇa">
                  <span class="l">‘नवोढे त्वं कुचाढ्यापि नोपगूढाय ढौकसे&nbsp;।</span>
                  <span class="l">वहन्बाहुलते ह्रीणो वरः पुलकलङ्घिते&nbsp;॥ १७३&nbsp;॥’</span>
                  
               </div>
            </div>
            
            <p>अत्र ढकारादीनामीषत्स्पृष्टतादिभिरेकत्वेऽपि भेदावभास इति तत्त्वेऽप्येकत्वनिह्नवेन नागरानुप्रासोऽयम्&nbsp;॥</p>
            
            <div class="commentary">
               
               <p><b>ढकारवकारलकाराणामिति</b>&nbsp;। वकारोदाहरणं दत्तमपि वर्णान्तरसरलतया पुनर्दीयते&nbsp;। उपगूढमालिङ‍गनम्&nbsp;। अपिशब्दो भिन्नक्रमः&nbsp;।
                  उपगूढायापि न ढौकसे&nbsp;। दूरे पततः कचग्रहादिकेलिषु प्रवृत्तिर्लङ‍घनेन सर्वाङ‍गीणः पुलकोद्भेदो
                  बहिर्व्यावर्तनमन्तरनुवर्तनं च मुग्धाङ‍गनाजातिः&nbsp;। अत्रापि ढकारादीनामीषत्स्पृष्टतादिभेदः
                  सुबोध एव&nbsp;॥
               </p>
               
            </div> 
            
            <p>उभयगुणयोगान्नात्यप्रसिद्ध उपनागरः&nbsp;। यथोच्यते—</p>
            
            <div class="lg">
               <div class="kārikā">
                  <span class="l">डलयोरैक्यमित्यादिवाक्यैर्यस्यानुमीयते&nbsp;।</span>
                  <span class="l">समानश्रुतितान्योन्यं सोऽनुप्रासः प्रशस्यते&nbsp;॥ ७५&nbsp;॥</span>
                  
               </div>
            </div>
            
            <p>स डलयोरैक्येन यथा—</p>
            
            <div class="lg">
               <div class="udāharaṇa">
                  <span class="l">‘शयने यस्य शेषाहिः सनीडे वडवानलः&nbsp;।</span>
                  <span class="l">महासाहसिनामग्र्यं तमीडे जडशायिनम्&nbsp;॥ १७४&nbsp;॥’</span>
                  
               </div>
            </div>
            
            <p>सोऽयमुपनागरः श्रुत्यनुप्रासः&nbsp;॥</p>
            ﻿<span class="pageinfo">[page 234]</span>
            
            <div class="commentary">
               
               <p><b>उभयगुणयोगादिति</b>&nbsp;। प्रसिध्द्यप्रसिद्धी द्वौ गुणौ&nbsp;। अत्र प्रत्यक्षानुमानरूपोपायभेदादविरोधः&nbsp;। तदेतदन्यमतेन
                  विवृणोति—<b>डलयोरैक्यमिति</b>&nbsp;। सनीडः
                  समीपं जलमज्जनशेषाहिवडवानलानामनर्थनिदानतया प्रख्यातानामपि सेवया महासाहसिकानामग्र्यता&nbsp;।
                  अत्र डकारलकारयोर्भिन्नश्रुतिता प्रत्यक्षत एव&nbsp;। श्रुतिसाम्यं पुनरनुमानात्प्रतीयते&nbsp;।
                  एवमुत्तरोदाहरणेष्वपि बोद्धव्यम्&nbsp;॥
               </p>
               
            </div> 
            
            <p>नणयोरैक्येन यथा—</p>
            
            <div class="lg">
               <div class="udāharaṇa">
                  <span class="l">‘बाणैः क्षुण्णेषु सैन्येषु त्वया देव रणाङ‍गणे&nbsp;।</span>
                  <span class="l">हतशेषाः श्रयन्तीमे शून्यारण्यानि विद्विषः&nbsp;॥ १७५&nbsp;॥’</span>
                  
               </div>
            </div>
            
            <p>अत्र क्षुण्णेषु सैन्येषु शून्यारण्यानीति नकारणकारयोः स्वल्पश्रुतित्वमेकत्वं वा भासत
               इति उपनागरोऽयं श्रुत्यनुप्रासः&nbsp;॥
            </p>
            
            <div class="commentary">
               
               <p><b>क्षुण्णेषु सैन्येष्विति</b>&nbsp;। ग्रन्थिमहिम्ना नकारणकारयोः साम्यप्रतिभासः&nbsp;। <b>रणाङ‍गण इति</b>&nbsp;। मध्यवर्तिनां संयोगेन साम्योन्मुद्रणम्&nbsp;। अङ‍गणशब्दोऽधिकरणल्युडन्तः&nbsp;। पृषोदरादित्वाण्णत्वव्युत्पादनमनार्षम्&nbsp;।
                  एवं शून्यारण्यानीत्यत्र व्याख्येयम्&nbsp;। आद्यन्तव्याख्यानमुपलक्षणमवसेयम्&nbsp;॥
               </p>
               
            </div> 
            
            <p>रलयोरैक्येन यथा—</p>
            
            <div class="lg">
               <div class="udāharaṇa">
                  <span class="l">‘विभिन्नवर्णा गरुडाग्रजेन सूर्यस्य रथ्याः परितः स्फुरन्त्या&nbsp;।</span>
                  <span class="l">रत्नैः पुनर्यत्र रुचा रुचं स्वामानिन्यिरे वंशकरीरनीलैः&nbsp;॥ १७६&nbsp;॥’</span>
                  
               </div>
            </div>
            
            <p>अत्र करीरनीलैरिति रेफलकारयोरैक्येन तुल्यश्रुत्या चतुर्ष्वपि पादेष्वनुप्रासनिर्वहणमित्युपनागरोऽयं
               श्रुत्यनुप्रासः&nbsp;॥
            </p>
            
            <div class="commentary">
               
               <p>निरन्तररेफग्रथनालीढस्येव लकारस्य श्रुतिसाजात्यमुल्लिखतीति तदिदमाह—<b>अत्र करीरनीलैरिति</b>&nbsp;। एतदनुप्राससिध्द्या चतुर्ष्वपि पादेषु रेफानुप्रासनिर्वहणमपि कविशक्तिव्युत्पत्तिव्यञ्जकमुपपन्नं
                  भवतीत्याह—<b>चतुर्ष्वपीति</b>&nbsp;॥
               </p>
               
            </div> 
            
            <p>दन्त्यतालव्यानामैक्येन यथा—</p>
            
            <div class="lg">
               <div class="udāharaṇa">
                  <span class="l">‘विद्यास्यन्दो वाग्विदां यः प्रसन्नः पुण्यां वाचं देवतां तां नमामः&nbsp;।</span>
                  <span class="l">यां ब्रह्माणश्चिन्तयन्ते विशोकाः सा नो देयात्सूनृता सूनृतानि&nbsp;॥ १७७&nbsp;॥’</span>
                  
               </div>
            </div>
            ﻿<span class="pageinfo">[page 235]</span>
            
            <p>अत्र दन्त्यतालव्यानामैक्येन तुल्यश्रुतिनेत्युपनागरोऽयं श्रुत्यनुप्रासः&nbsp;। सर्वेऽपि
               चानुप्रासाः प्रायेण विसदृशवर्णान्तरिता एव स्वदन्ते इत्यौष्ठ्यकण्ठ्यादीनामिहानुप्रवेशो
               भवति&nbsp;॥
            </p>
            
            <div class="commentary">
               
               <p>विद्यास्यन्दः सारस्वतप्रवाहः सैव वाग्देवता शब्दब्रह्मरूपा तच्चिन्तया परब्रह्माधिगमनिःश्रेणीभूतया
                  शोकस्य इष्टहानिजखेदस्य विच्छेदः&nbsp;। अत्र स्यन्दः प्रसन्न इति दन्त्यौ सकारौ, ब्रह्माणश्चेतयन्तो
                  विशोका इत्यादेशानादेशौ शकारौ तालव्यौ, पुनरन्ते सा सूनृतामीति त्रयो दन्त्याः, सर्वेषां
                  संभूय पाठे तुल्यश्रुतितैव प्रतिभासत इति&nbsp;। ननु सजातीयानां निरन्तरमावापे कर्तव्ये किमिति
                  विजातीयव्यवहितैरावृत्तिरुदाह्रियत इत्यत आह—<b>सर्वेऽपीति</b>&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">यथा ज्योत्स्ना चन्द्रमसं यथा लावण्यमङ‍गनाम्&nbsp;।</span>
                  <span class="l">अनुप्रासस्तथा काव्यमलंकर्तुमयं क्षमः&nbsp;॥ ७६&nbsp;॥</span>
                  
               </div>
            </div>
            
            <div class="commentary">
               
               <p>श्लेषनिर्वाहकतया श्रुत्यनुप्रासोऽलंकार इत्युक्तम्, तच्च संदर्भव्यापकतयैव निर्वहतीत्याह—<b>यथेति</b>&nbsp;। ज्योत्स्नालावण्ययोः सर्वाङ‍गीणा श्लेषसुभगयोरेवालंकारताप्रसिद्धिः&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">अनुप्रासः कविगिरां पदवर्णमयोऽपि यः&nbsp;।</span>
                  <span class="l">सोऽप्यनेन स्तबकितः श्रियं कामपि पुष्यति&nbsp;॥ ७७&nbsp;॥</span>
                  
               </div>
            </div>
            
            <div class="commentary">
               
               <p>नन्वेवमनुप्रासान्तरविषयेऽपि श्रुत्यनुप्रासः प्रसक्तस्तत्र च किमनेन करिष्यत इत्यत आह—<b>अनुप्रासः कविगिरामिति</b>&nbsp;। उक्तं हि—‘न घटनामन्तरेण काव्यभावः&nbsp;। न च काव्यमपहाय वर्णानुप्रासादीनामात्मलाभः’
                  इति&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">मुहुरावर्त्यमानेषु यः स्ववर्ग्येषु वर्तते&nbsp;।</span>
                  <span class="l">काव्यव्यापी स संदर्भो वृत्तिरित्यभिधीयते&nbsp;॥ ७८&nbsp;॥</span>
                  
               </div>
            </div>
            
            <div class="commentary">
               
               <p><b>स्ववर्ग्येष्विति</b>&nbsp;। स्वशब्द आत्मीयवचनः&nbsp;। स्ववर्गे भवाः स्ववर्ग्याः कच टतपान्तःस्थोष्मोपलक्षिताः सप्तवर्गाः&nbsp;।
                  स्ववर्ग्येषु वर्तत इत्यर्थकथनम्&nbsp;। माणिक्यस्तबकितहारलतावदन्योन्यालम्बनेन परभागलाभ इत्यभिप्रायतया
                  च काव्यव्यापकेनैव संदर्भेण निरूप्यमाणा वर्ग्या वृत्तिर्वृत्त्यनुप्रास इति पर्यवसितोऽर्थः&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">कार्णाटी कौन्तली कौङ‍की कौङ‍कणी बाणवासिका&nbsp;।</span>
                  <span class="l">द्राविडी माथुरी मात्सी मागधी ताम्रलिप्तिका&nbsp;॥ ७९&nbsp;॥</span>
                  
               </div>
            </div>﻿<span class="pageinfo">[page 236]</span>
            
            <div class="lg">
               <div class="kārikā">
                  <span class="l">औण्ड्री पौण्ड्रीति विद्वद्भिः सा द्वादशविधेष्यते&nbsp;।</span>
                  <span class="l">अथ लक्षणमेतासां सोदाहरणमुच्यते&nbsp;॥ ८०&nbsp;॥</span>
                  
               </div>
            </div>
            
            <div class="commentary">
               
               <p>वर्णानुप्रासाद्भेदो वक्ष्यते—कर्णाटादिप्रभवकविहेवाकगोचराः कार्णाटीप्रभृतयो न तु वृत्तीनां
                  देशैः कश्चिदुपकारः&nbsp;। बणवासनामा दक्षिणापथे रत्नाभगवतीचिह्नितो देशः&nbsp;। [<a href="" class="note" title="कुण्डलान्तरगतोऽयं भागोऽनन्वितः प्रतीयते&nbsp;।">*</a>भ्रम धातोरिति&nbsp;। विधिमिति इति परायणम्&nbsp;॥]
               </p>
               
            </div> 
            
            <p>तासु वर्णानुप्रासवती कार्णाटी यथा—</p>
            
            <div class="lg">
               <div class="udāharaṇa">
                  <span class="l">‘कान्ते कुटिलमालोक्य कर्णकण्डूयनेन किम्&nbsp;।</span>
                  <span class="l">कामं कथय कल्याणि किंकरः करवाणि किम्&nbsp;॥ १७८&nbsp;॥’</span>
                  
               </div>
            </div>
            
            <p>चवर्गानुप्रासवती कौन्तली यथा—</p>
            
            <div class="lg">
               <div class="udāharaṇa">
                  <span class="l">‘ज्वलज्जटिलदीप्तार्चिरञ्जनोच्चयचारवः&nbsp;।</span>
                  <span class="l">चम्पकेषु चकोराक्षि चञ्चरीकाश्चकासति&nbsp;॥ १७९&nbsp;॥’</span>
                  
               </div>
            </div>
            
            <p>अवहित्थप्रस्तावे कर्णकण्डूयितमोट्टायिताख्यः श्रृङ‍गारभावजो विकारः&nbsp;॥</p>
            
            <p>टवर्गानुप्रासवती कौङ‍की यथा—</p>
            
            <div class="lg">
               <div class="udāharaṇa">
                  <span class="l">‘कुम्भकूटाट्टकुट्टाककुटिलोत्कटपाणिरुट्&nbsp;।</span>
                  <span class="l">हरिः करटिपेटेन न द्रष्टुमपि चेष्ट्यते&nbsp;॥ १८०&nbsp;॥’</span>
                  
               </div>
            </div>
            
            <p>कुम्भकूटं कुम्भाग्रं तदेव अट्टोऽट्टालकः&nbsp;। ‘रुष हिंसायाम्’&nbsp;। यथोक्तेन पाणिना रुषतीति
               क्किप्&nbsp;। पेटः समूहः&nbsp;॥
            </p>
            
            <p>तवर्गानुप्रासवती कौङ‍कणी यथा—</p>
            
            <div class="lg">
               <div class="udāharaṇa">
                  <span class="l">‘मधुर्मधूनि गान्धर्वमन्दिरं मदिरेक्षणा&nbsp;।</span>
                  <span class="l">इन्दुरैन्दीवरं दाम काममानन्दयन्ति नः&nbsp;॥ १८१&nbsp;॥’</span>
                  
               </div>
            </div>
            
            <p>मधुर्वसन्तः&nbsp;। गान्धर्वं गीतम्&nbsp;। अत्र धकारदकारानुप्रासैरासमाप्ति निर्वहणम्&nbsp;॥</p>
            
            <p>पवर्गानुप्रासवती बाणवासिका यथा—</p>
            
            <div class="lg">
               <div class="udāharaṇa">
                  <span class="l">‘प्रिया प्रगल्भा ताम्बूलं परिस्रुत्फुल्लमुत्पलम्&nbsp;।</span>
                  <span class="l">पृषत्काः पञ्चबाणस्य पञ्चमः पञ्चमध्वनिः&nbsp;॥ १८२&nbsp;॥’</span>
                  
               </div>
            </div>﻿<span class="pageinfo">[page 237]</span>
            
            <p>परिस्रुत् मदिरा&nbsp;। पृषत्का बाणाः&nbsp;। पञ्चमः स्वरविशेषस्तद्भूयिष्ठो ध्वनिः पञ्चमध्वनिः&nbsp;॥</p>
            
            <p>अन्तःस्थानुप्रासवती द्राविडी यथा—</p>
            
            <div class="lg">
               <div class="udāharaṇa">
                  <span class="l">‘प्रियाललवलीतालतमालैलावनावली&nbsp;।</span>
                  <span class="l">भाति पत्रलहिन्तालकृतपुण्ड्रा वधूरिव&nbsp;॥ १८३&nbsp;॥’</span>
                  
               </div>
            </div>
            
            <p>पत्रलाः सान्द्रपत्राः&nbsp;। सिध्मादेराकृतिगणत्वाल्लच्&nbsp;। पुण्ड्रं तिलकः&nbsp;। अत्र लकारवकारानुप्रासाभ्यां
               संदर्भनिर्वाहः&nbsp;॥
            </p>
            
            <p>ऊष्मानुप्रासवती माथुरी यथा—</p>
            
            <div class="lg">
               <div class="udāharaṇa">
                  <span class="l">‘पुष्णती पुष्पधनुषं मुष्णती प्लोषविप्रुषः&nbsp;।</span>
                  <span class="l">मिषन्ती निर्निमेषेण चक्षुषा मानुषी न सा&nbsp;॥ १८४&nbsp;॥’</span>
                  
               </div>
            </div>
            
            <p>प्लोषो विरहदाहस्तस्य विप्रुषस्तीक्ष्णा भागाः&nbsp;। तेऽमी सप्त शुद्धा एव वृत्त्यनुप्रासाः&nbsp;॥</p>
            
            <p>द्वित्रिवर्गानुप्रासवती मात्सी यथा—</p>
            
            <div class="lg">
               <div class="udāharaṇa">
                  <span class="l">‘कोकिलालापवाचालो मामेति मलयानिलः&nbsp;।</span>
                  <span class="l">उच्छलच्छीकराच्छाच्छनिर्झराम्भःकणोक्षितः&nbsp;॥ १८५&nbsp;॥’</span>
                  
               </div>
            </div>
            
            <p>संकीर्णाः पुनरन्ये पञ्च भवन्ति&nbsp;। तत्र संकरो द्विधा—विजातीयसंवलनम्, मिथः संभेदेन संयोगरूपता
               च&nbsp;। कोकिलालापेत्यादौ कवर्गान्तःस्थचवर्गानुप्रासाः स्फुटा एव&nbsp;। संयोगस्तु विद्यमानोऽपि
               न विवक्षितः&nbsp;॥
            </p>
            
            <p>द्वाभ्यां विदर्भितैकवर्ग्या मागधी यथा—</p>
            
            <div class="lg">
               <div class="udāharaṇa">
                  <span class="l">‘अघौघं नो नृसिंहस्य घनाघनघनघ्वनिः&nbsp;।</span>
                  <span class="l">हन्याद्धुरुघुराघोरः सुदीर्घो घोरघर्घरः&nbsp;॥ १८६&nbsp;॥’</span>
                  
               </div>
            </div>
            
            <p>विदर्भितः स्वान्तरायेण वैदर्भीप्रपञ्चशोभामानीतः&nbsp;। घुरुघुरेत्यव्यक्तानुकरणम्&nbsp;। अत्रासमाप्ति
               कवर्गानुप्रासस्तवर्गान्तःस्थानुप्रासाभ्यां विदर्भितः&nbsp;। एवमन्यत्रापि वैदर्भी गवेषणीया&nbsp;॥
            </p>
            
            <p>स्वान्त्यसंयोगिवर्ग्या ताम्रलिप्तिका यथा—</p>
            
            <div class="lg">
               <div class="udāharaṇa">
                  <span class="l">‘शिञ्जानमञ्जुमञ्जीराश्चारुकाञ्चनकाञ्चयः&nbsp;।</span>
                  <span class="l">कङ‍कणाङ‍कभुजा भान्ति जितानङ‍ग तवाङ‍गनाः&nbsp;॥ १८७&nbsp;॥’</span>
                  
               </div>
            </div>
            ﻿<span class="pageinfo">[page 238]</span>
            
            <p>संयोगो द्विविधः—सजातीयेन, अन्येन च&nbsp;। आद्यस्त्रिविधः—स्वर्ग्यान्तसरूपतदन्यसंयोगभेदात्&nbsp;।
               एते यथाक्रमं वृत्तित्रयं प्रयोजयन्तीत्याह—<b>स्वान्त्येत्यादि</b>&nbsp;। शिञ्जाना मधुरं शब्दायमानाः&nbsp;। मञ्जीरा नूपुराः&nbsp;। अत्र पूर्वार्धे स्वान्त्यसंयोगिनौ
               चवर्गौ, उत्तरार्धे तु कवर्गाविति&nbsp;॥
            </p>
            
            <p>सरूपसंयोगिग्रथितौण्ड्री यथा—</p>
            
            <div class="lg">
               <div class="udāharaṇa">
                  <span class="l">‘सल्लतापल्लवोल्लासी चित्तवि(वृ)त्तहरो नृणाम्&nbsp;।</span>
                  <span class="l">मज्जतीज्जलसज्जासु नदीषु मलयानिलः&nbsp;॥ १८८&nbsp;॥’</span>
                  
               </div>
            </div>
            
            <p>सन्तः कमनीया लतानां पल्लवास्तदुल्लासनमात्रप्रवीणतया तीव्रताव्यतिरेकः&nbsp;। अत एव नृणां
               विदग्धमिथुनानां चित्तमेव सर्वस्वभूतं वित्तं हरतीति&nbsp;। इज्जला निचुलास्तैः सज्जाः सन्नद्धाः&nbsp;।
               निचुलनिकुञ्जसन्नद्धनदीमज्जनेन शीतलत्वमुन्मीलितम्&nbsp;॥
            </p>
            
            <p>असरूपसंयोगग्रथिता पौण्ड्री यथा—</p>
            
            <div class="lg">
               <div class="udāharaṇa">
                  <span class="l">‘अस्तमस्तकपर्यस्तसमस्तार्कांशुसंस्तरा&nbsp;।</span>
                  <span class="l">पीनस्तनस्थिता ताम्रकम्रवस्त्रेव वारुणी&nbsp;॥ १८९&nbsp;॥’</span>
                  
               </div>
            </div>
            
            <p>अस्तोऽस्ताचलः&nbsp;। कम्रं कमनीयम्&nbsp;॥</p>
            
            <div class="lg">
               <div class="kārikā">
                  <span class="l">अकठोराक्षरादानं नातिनिर्वहणैषिणः&nbsp;।</span>
                  <span class="l">अशैथिल्यं च सत्कर्तुं वुत्त्यनुप्रासमीशते&nbsp;॥ ८१&nbsp;॥</span>
                  
               </div>
            </div>
            
            <div class="commentary">
               
               <p>वृत्त्यनुप्रासरसिकस्य कवेः प्रसजमानं दोषमपाकर्तुं शिक्षामाह—<b>अकठोरेति</b>&nbsp;। तदुक्तम्— ‘परुषाभिधायिवचनादनुकरणाच्चापरत्र नो परुषम्&nbsp;। रचयेदथागतिः स्यात्तत्रापि
                  ह्रादयो ह्रेषाः&nbsp;॥’ अतिनिर्वाहे व्यक्तमेव वैरस्यम्&nbsp;। तदुक्तम्—‘सर्व एवानुप्रासाः प्रायेणे'त्यादि&nbsp;।
                  कोमलमात्रवर्ग्यनिर्वहणे तु शैथिल्यसंभावनमिति&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">क्वचिदस्ति क्वचिन्नास्ति क्वचिदस्ति न चास्ति च&nbsp;।</span>
                  <span class="l">वर्णानुप्रास एषा तु सर्वतोऽस्तीति भिद्यते&nbsp;॥ ८२&nbsp;॥</span>
                  
               </div>
            </div>
            
            <div class="commentary">
               
               <p>नन्वनुप्रासाद् वृत्तीनां को विशेष इत्यत आह—<b>क्वचिदिति</b>&nbsp;। क्वचिदवृत्तिभागे चरणाद्यात्मके भवत्येव&nbsp;। क्वचित्पुनरंशभेदेन भवति न भवति च&nbsp;। तावतैव
                  तस्यालंकारत्वम्&nbsp;। वृत्तिशरीरव्यापकतया निरूप्यमाणस्तु वर्ग्यान्तोऽन्य एव&nbsp;। अयं वर्णानुप्रासाद्वृत्त्यनुप्रास
                  इत्यर्थः&nbsp;॥
               </p>
               
            </div> 
            ﻿<span class="pageinfo">[page 239]</span>
            
            <p>अन्ये पुनरन्यथा वृत्तिं व्याचक्षते—</p>
            
            <div class="lg">
               <div class="kārikā">
                  <span class="l">स्पर्शादीनामसंबन्धः संबन्धो वापि यो मिथः&nbsp;।</span>
                  <span class="l">स्फुटादिबन्धसंसिध्द्यै सेह वृत्तिर्निगद्यते&nbsp;॥ ८३&nbsp;॥</span>
                  
               </div>
            </div>
            
            <div class="commentary">
               
               <p><b>अन्ये पुनरिति</b>&nbsp;। वर्णानां वर्तनं वर्तनाधिष्ठानं च वर्तिपदेनाभिमतम्&nbsp;। आद्ये संघटनविघटनाभ्यां द्विधा&nbsp;।
                  समस्तव्यस्तभेदेन संघटनविघटने द्विधा&nbsp;। कादयो मावसानाः स्पर्शाः&nbsp;। आदिग्रहणादन्तःस्थोष्मणोः
                  संघटनबहुलः संदर्भः प्रस्फुटः&nbsp;। विघटनबहुलः कोमलः&nbsp;। उभयबहुल उन्मिश्रः&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">काव्यव्यापी च संदर्भो वृत्तिरित्यभिधीयते&nbsp;।</span>
                  <span class="l">सौकुमार्यमथ प्रौढिर्मध्यमत्वं च तद्गुणाः&nbsp;॥ ८४&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">गम्भीरौजस्विनी प्रौढा मधुरा निष्ठुरा श्लथा&nbsp;।</span>
                  <span class="l">कठोरा कोमला मिश्रा परूषा ललितामिता&nbsp;॥ ८५&nbsp;॥</span>
                  
               </div>
            </div>
            
            <div class="commentary">
               
               <p>द्वितीयं वृत्तिशब्दार्थमाह—<b>काव्यव्यापी चेति</b>&nbsp;। अत्रापि दोषप्रसङ‍गापाकरणार्थमाह—<b>सौकुमार्यमिति</b>&nbsp;। अत एव [सौकुमार्यप्रौढिमध्यमत्वानि] गुणाः&nbsp;। शैथिल्यपरुषत्वे तु दोषावित्यर्थः&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">इति द्वादशधा भिन्ना कविभिः परिपठ्यते&nbsp;।</span>
                  <span class="l">कारणं पुनरुत्पत्तेस्त एवासां विजानते&nbsp;॥ ८६&nbsp;॥</span>
                  
               </div>
            </div>
            
            <div class="commentary">
               
               <p>योगासंयोगयोः प्रतियोगिव्यवस्थाविरहात्कथं द्वादशप्रकारता व्यवस्थितिरित्याशयवानाह—<b>कारणं पुनरिति</b>&nbsp;॥
               </p>
               
            </div> 
            
            <p>तासु गम्भीरा यथा—</p>
            
            <div class="lg">
               <div class="udāharaṇa">
                  <span class="l">‘अप्फुन्दन्तेण णहं महिं च तडि उद्धमाइअदिसेण&nbsp;।</span>
                  <span class="l">दुन्दुभिगम्भीररवं दुण्डुहिअं अम्बुवाहेण&nbsp;॥ १९०&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[आस्पन्दता नभो महीं च तडिदुध्मापितदिशा&nbsp;।</span>
                  <span class="l">दुन्दुभिगम्भीररवं दुन्दुभितमम्बुवाहेन&nbsp;॥]</span>
                  
               </div>
            </div>
            
            <p>सैषा प्रायस्तवर्गपवर्गयोस्तृतीयचतुर्थानां पकारफकारयोश्च स्वसंयोगबिन्दुयोगाम्यां जायते&nbsp;॥</p>
            ﻿<span class="pageinfo">[page 240]</span>
            
            <div class="commentary">
               
               <p>दूषणप्रतिपत्तिसौकर्यात्तत्प्रसिध्द्यैव पृथगुदाह्रियत इत्याह—<b>तास्विति</b>&nbsp;। अप्फुन्दन्तेण व्याप्तवता&nbsp;। उद्धमाइअं व्याप्तम्&nbsp;। दुन्दुभिरन्तर्गतकांस्यभाजनो निःस्वानविशेषः&nbsp;।
                  दुण्डुहिअं शब्दायितम्&nbsp;। दकारधकारौ तवर्गस्य बकारभकारौ पवर्गस्य तृतीयचतुर्थौ&nbsp;॥
               </p>
               
            </div> 
            
            <p>ओजस्विनी यथा—</p>
            
            <div class="lg">
               <div class="udāharaṇa">
                  <span class="l">‘पत्ता अ सीभराहअधाउशिलाअलणिसण्णराइअजलअम्&nbsp;।</span>
                  <span class="l">सञ्जं ओज्जुरपहसिददरिमुहणिम्महिअवउलमइरामोदम्&nbsp;॥ १९१&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[प्राप्ताश्च शीकराहतधातुशिलाजलनिषण्णराजितजलजम्&nbsp;।</span>
                  <span class="l">सह्यं निर्झरप्रहसितदरीमुखनिर्मथितबकुलमदिरामोदम्&nbsp;॥]</span>
                  
               </div>
            </div>
            
            <p>सेयं मूर्धन्यानां प्रथमचतुर्थपञ्चमद्वित्रैस्तदावृत्त्या च प्रायो जायते&nbsp;॥</p>
            
            <div class="commentary">
               
               <p>सततशीकरसिच्यमानगैरिकशिलातललुण्ठनेन जलदानां रञ्जनम्&nbsp;। विशीर्य पतनेनात्यन्तधवला निर्झरा
                  एव हासो यस्य तादृशेन दरीमुखेनान्तःप्ररूढबकुलकुसुमामोदनिःसरणरञ्जितजलधरप्रतिबिम्बभूतताम्रनयनोन्मुद्रणात्&nbsp;।
                  हासबकुलामोदाभ्यां च क्षीबतारोपरूपा समासोक्तिर्ध्वन्यत इत्याराध्याः&nbsp;। ओज्जुरो निर्झरः&nbsp;।
                  णिम्महिअं निःसृतम्&nbsp;॥
               </p>
               
            </div> 
            
            <p>प्रौढा यथा—</p>
            
            <div class="lg">
               <div class="udāharaṇa">
                  <span class="l">‘कृत्वा पुंवत्पातमुच्चैर्भृगुभ्यां मूर्ध्नि ग्राव्णां जर्जरा निर्झरौघाः&nbsp;।</span>
                  <span class="l">कुर्वन्ति द्यामुत्पतन्तः स्मरार्तं स्वर्लोकस्त्रीगात्रनिर्वाणमत्र&nbsp;॥ १९२&nbsp;॥’</span>
                  
               </div>
            </div>
            
            <p>सैषा प्रायेण मूर्धन्यानामन्तःस्थानां संयोगात्पूर्वगुरुत्वेन जायते&nbsp;॥</p>
            
            <div class="commentary">
               
               <p>भृगवस्तटाः&nbsp;। भृगुपातस्य सुरस्त्रीसंगमः फलम्&nbsp;। अत्र कुर्वन्स्वर्लोकनिर्वर्त्येतेषु
                  मूर्धन्यानामन्तःस्थसंयोगा उच्चैःशब्द इत्यादौ स्वभावगुरूणामपि पूर्वरूपसंयोगसन्निधौ
                  छायाविशेषो भवतीत्याहुः केचित्&nbsp;॥
               </p>
               
            </div> 
            
            <p>मधुरा यथा—</p>
            
            <div class="lg">
               <div class="udāharaṇa">
                  <span class="l">‘किञ्जल्कसङ्गिशिञ्जानभृङ‍गलाञ्छितचम्पकः&nbsp;।</span>
                  <span class="l">अयं मधुरुपैति त्वां चण्डि पङ‍कजदन्तुरः&nbsp;॥ १९३&nbsp;॥’</span>
                  
               </div>
            </div>
            
            <p>सैषा प्रायोऽनुस्वारपुरोवर्तिस्पर्शतया जायते&nbsp;॥</p>
            ﻿<span class="pageinfo">[page 241]</span>
            
            <div class="commentary">
               
               <p><b>अनुस्वारपुरोवर्तीति</b>&nbsp;। अनुस्वारस्वरूपतदादेशावनुस्वारपदेन गृह्येते&nbsp;। तेन
                  शमितहासेत्यादावनुस्वाराभावेऽपि न लक्षणमुदाहरणम्&nbsp;॥
               </p>
               
            </div> 
            
            <p>निष्ठुरा यथा—</p>
            
            <div class="lg">
               <div class="udāharaṇa">
                  <span class="l">‘स्वाङ‍गश्लिष्टाद्रिजन्मानं नेत्रार्चिः प्लुष्टमन्मथम्&nbsp;।</span>
                  <span class="l">स्तौमि त्र्यक्षं द्युषज्ज्येष्ठं दैत्यश्रेण्यर्चिताङ्घ्रिकम्&nbsp;॥ १९४&nbsp;॥’</span>
                  
               </div>
            </div>
            
            <p>सैषा प्रायः संयोगभूयस्त्वेनोत्पद्यते&nbsp;॥</p>
            
            <div class="commentary">
               
               <p><b>स्वाङ‍गेति</b>&nbsp;। दिवि सीदन्तीति द्युषदो देवाः&nbsp;। सुषामादित्वात्षत्वम्&nbsp;। अत्रैकान्तरिताः संयोगाः संदर्भव्यापकाः
                  प्रतीयन्ते&nbsp;। सोऽयमस्याः संयुज्यमानाविशेषेऽपि
                  वृत्त्यन्तराद्विशेषो निष्ठुराद्वैपरीत्येन श्लेषोदाहरणं सुगमम्&nbsp;॥
               </p>
               
            </div> 
            
            <p>श्लथा यथा—</p>
            
            <div class="lg">
               <div class="udāharaṇa">
                  <span class="l">‘दयितजनविरहविगलितनयनोदकपीतहरिणमदतिलकम्&nbsp;।</span>
                  <span class="l">वदनमपगतमृगमदशशिकरणिं वहति लोलदृशः&nbsp;॥ १९५&nbsp;॥’</span>
                  
               </div>
            </div>
            
            <p>सेयं प्रायो व्यञ्जना नाम संयोगेन जन्यते&nbsp;॥</p>
            
            <div class="commentary">
               
               <p>करणिः सादृश्यम्&nbsp;॥</p>
               
            </div> 
            
            <p>कठोरा यथा—</p>
            
            <div class="lg">
               <div class="udāharaṇa">
                  <span class="l">‘निसर्गनिर्गतानर्घघर्घरध्वनिहास्तिकम्&nbsp;।</span>
                  <span class="l">चक्रे चक्रं युधि क्रामन्नलर्कः कर्कशार्करुक्&nbsp;॥ १९६&nbsp;॥’</span>
                  
               </div>
            </div>
            
            <p>सैषा प्रायः कण्ठ्यरेफादिसंयोगादुत्पद्यते&nbsp;॥</p>
            
            <div class="commentary">
               
               <p><b>सैषा प्रायः कण्ठ्येति</b>&nbsp;। कण्ठ्यरेफयोः क्वचिदन्यस्याप्यादिपदोपात्तस्य संयोगोऽवसेयः&nbsp;॥
               </p>
               
            </div> 
            
            <p>कोमला यथा—</p>
            
            <div class="lg">
               <div class="udāharaṇa">
                  <span class="l">‘दारुणरणे रणन्तं करिदारणकारणं कृपाणं ते&nbsp;।</span>
                  <span class="l">रमणकृते रणरणकी पश्यति तरुणीजनो दिव्यः&nbsp;॥ १९७&nbsp;॥’</span>
                  
               </div>
            </div>
            
            <p>सेयं रेफणकाराद्यसंयुक्तकोमलवर्णविरचनया निष्पद्यते&nbsp;॥</p>
            ﻿<span class="pageinfo">[page 242]</span>
            
            <p>मिश्रा यथा—</p>
            
            <div class="lg">
               <div class="udāharaṇa">
                  <span class="l">‘पिनष्टीव तरङ‍गाग्रैरुदधिः फेनचन्दनम्&nbsp;।</span>
                  <span class="l">तदादाय करैरिन्दुर्लिम्पतीव दिगङ‍गनाः&nbsp;॥ १९८&nbsp;॥’</span>
                  
               </div>
            </div>
            
            <p>सैषा प्रायः कठोराणामोष्ठ्यकण्ठ्यमूर्धन्यानां बाहुल्यादिभिरुपलभ्यते&nbsp;॥</p>
            
            <div class="commentary">
               
               <p><b>बाहुल्यादिभिरिति</b>&nbsp;। बाहुल्याल्पत्वमिश्रणैः प्रादेशिकैरित्यर्थः&nbsp;॥
               </p>
               
            </div> 
            
            <p>परुषा यथा—</p>
            
            <div class="lg">
               <div class="udāharaṇa">
                  <span class="l">‘जह्रे निह्रादिह्रादोऽसौ कह्लाराह्लादितह्रदः&nbsp;।</span>
                  <span class="l">प्रसह्य मह्या गर्ह्यत्वमर्हणाहः शरन्मरुत्&nbsp;॥ १९९&nbsp;॥’</span>
                  
               </div>
            </div>
            
            <p>सैषा प्रायेणोष्मणामन्तःस्थादिसंयोगैरवस्थाप्यते&nbsp;॥</p>
            
            <p>ललिता यथा—</p>
            
            <div class="lg">
               <div class="udāharaṇa">
                  <span class="l">‘द्राविडीनां ध्रुवं लीलारेचितभ्रूलते मुखे&nbsp;।</span>
                  <span class="l">आसज्य राज्यभारं स्वं सुखं स्वपिति मन्मथः&nbsp;॥ २००&nbsp;॥’</span>
                  
               </div>
            </div>
            
            <p>सैषा प्रायेण दन्त्यौष्ठ्यतालव्यानां मध्येऽन्तःस्थादिसंयोगैः स्थाप्यते&nbsp;॥</p>
            
            <div class="commentary">
               
               <p><b>द्राविडीनामिति</b>&nbsp;। किंचिदुन्नमनं रेचितम्&nbsp;। तेनाधिज्यकोदण्डक्रियाकारिभ्रूलतासनाथे दुःखराज्यभारारोपः&nbsp;।
                  सुगममुदाहरणम्&nbsp;॥
               </p>
               
            </div> 
            
            <p>अमिता यथा—</p>
            
            <div class="lg">
               <div class="udāharaṇa">
                  <span class="l">‘बकुलकलिकाललामनि कलकण्ठीकलकलाकुले काले&nbsp;।</span>
                  <span class="l">कलया कलावतोऽपि हि कलयति कलितास्त्रतां मदनः&nbsp;॥ २०१&nbsp;॥’</span>
                  
               </div>
            </div>
            
            <p>सेयममितयोरेव ककारलकारबन्धयोरनुप्रासेन प्रसूयते&nbsp;॥</p>
            
            <div class="lg">
               <div class="kārikā">
                  <span class="l">इति द्वादशधा वृत्तिः कैश्चिद्या कथितेह सा&nbsp;।</span>
                  <span class="l">न गुणेभ्यो न वृत्तिभ्यः पृथक्त्वेनावभासते&nbsp;॥ ८७&nbsp;॥</span>
                  
               </div>
            </div>
            
            <div class="commentary">
               
               <p>तदेतत्सर्वेषां मतं दूषयति—<b>न गुणेभ्य इति</b>&nbsp;। समतासौकुमार्यादिगुणेषु भारतीप्रभृतिषु च वृत्तिषु यथायथमन्तर्भावोऽवगन्तव्यः&nbsp;॥
               </p>
               
            </div> 
            ﻿<span class="pageinfo">[page 243]</span>
            
            <div class="lg">
               <div class="kārikā">
                  <span class="l">श्रुत्यनुप्रासवर्णानुप्रासयोरपि दुष्कराः&nbsp;।</span>
                  <span class="l">क्वचिद्भेदाः पृथक्कर्तुमस्यास्तेनेह नेष्यते&nbsp;॥ ८८&nbsp;॥</span>
                  
               </div>
            </div>
            
            <div class="commentary">
               
               <p><b>श्रुत्यनुप्रासवर्णानुप्रासयोरिति</b>&nbsp;। विषयसप्तमी&nbsp;। वर्णावृत्तेर्वृत्त्यनुप्राससाधारणत्वात्&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">यथाम्रातकपुष्पादिस्रगादेर्वर्ण उच्यते&nbsp;।</span>
                  <span class="l">वर्णावृत्तिस्तथा वाचां वर्णानुप्रास उच्यते&nbsp;॥ ८९&nbsp;॥</span>
                  
               </div>
            </div>
            
            <div class="commentary">
               
               <p>ततो वर्णानुप्रासं विशेषयन्नाह—<b>यथाम्रातकेति</b>&nbsp;। स्रगादेर्वर्णस्थानीया वर्णावृत्तिर्वर्णानुप्रासः&nbsp;। तत्रोपमानभूतवर्णविवरणं समानजातीयकुसुमादिविरचितमालापटप्रभृतिषु
                  यदन्तरान्तरा विजातीयाम्रातककुसुमादिसंनिवेशनं तद्वर्ण इत्युच्यते&nbsp;। तद्वत्या वाचा वर्णावृत्तिः&nbsp;।
                  सैव वर्णानुप्रास इति सूत्रार्थः&nbsp;। स द्विधा—संयुक्तासंयुक्तवर्णनिरूप्यत्वात्&nbsp;। यथायथमेतदुभयप्रपञ्चनम्&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">स तु स्तबकवान्स्थानी गर्भो विवृतसंवृतः&nbsp;।</span>
                  <span class="l">गृहीतमुक्तः क्रमवान्विपर्यस्तोऽथ संपुटः&nbsp;॥ ९०&nbsp;॥</span>
                  
               </div>
            </div>
            
            <div class="commentary">
               
               <p>स्तबकवदादयो द्वादश प्रकारास्तेषु क्वचित्क्वचित्संयोगावृत्तिः स्तबकवान्&nbsp;। अनुप्रासविन्यासादिति
                  संयोगानुप्रासविन्यासतः&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">मिथुनं वेणिका चित्रो विचित्रश्चेति वर्ण्यते&nbsp;।</span>
                  <span class="l">वर्णावृत्तिप्रयोगेभ्यस्तेभ्यस्तेभ्यो मनीषिभिः&nbsp;॥ ९१&nbsp;॥</span>
                  
               </div>
            </div>
            
            <p>तेषु स्थाने स्थानेऽनुप्रासविन्यासतः स्तबकवान्यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘यस्यावासीकृतहिमगिरेर्गुञ्जतां कुञ्जराणा-</span>
                     <span class="seg">माविश्चक्रे वनगजमदाघ्राणघोरायितानि&nbsp;।</span>
                     </span>
                  <span class="l">
                     <span class="seg">दर्पोत्फुल्लस्फुरणविकटाकाण्डकण्डूलगण्ड-</span>
                     <span class="seg">स्वेच्छाकाषव्रणितसरलानोकहस्कन्धगन्धः&nbsp;॥ २०२&nbsp;॥’</span>
                     </span>
                  
               </div>
            </div>
            
            <p>अत्र गुञ्जतां कुञ्जराणामित्यादेर्वर्णस्तबकस्य स्थाने स्थाने विन्यासादयं वर्णानुप्रासस्तबकवानित्युच्यते&nbsp;॥</p>
            
            <div class="commentary">
               
               <p>गुञ्जतां कुञ्जराणामकाण्डकण्डूलगण्डस्कन्धगन्ध इत्यत्रावृत्तिचतुष्केण स्तबकनिर्वाहः&nbsp;॥</p>
               
            </div> 
            ﻿<span class="pageinfo">[page 244]</span>
            
            <p>नियतविवक्षितस्थानविशेषः स्थानी यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘बाले मालेयमुच्चैर्न भवति गगनव्यापिनी नीरदानां</span>
                     <span class="seg">किं त्वं पक्ष्मान्तरालैर्मलिनयसि सुधावक्रमश्रुप्रवाहैः&nbsp;।</span>
                     </span>
                  <span class="l">
                     <span class="seg">एषा प्रोद्वृत्तमत्तद्विपकटकषणक्षुण्णविन्ध्योपलाभा</span>
                     <span class="seg">दावाग्नेर्व्योमलग्ना मलिनयति दिशां मण्डलं धूमरेखा&nbsp;॥ २०३&nbsp;॥’</span>
                     </span>
                  
               </div>
            </div>
            
            <p>अत्र प्रथमत्रिभागस्थानेषु बाले मालेयमित्यादिनियमेन वृत्तिः&nbsp;। सोऽयं वर्णानुप्रासः स्थानीत्युच्यते&nbsp;॥</p>
            
            <div class="commentary">
               
               <p><b>स्थानीति</b>&nbsp;। श्लोकपादेऽपि प्रथमादिभागकल्पनया स्थाननियमविवक्षा&nbsp;। तथाहि—<b>बाले मालेयमिति</b>&nbsp;। प्रथमो भागो नीनी इति प्रतिभासारूढस्तृतीयादि प्रथमपादे&nbsp;। एवं पक्ष्मान्तरालमलिनसुधाश्रुप्रभृतीनां
                  द्वितीयादिपादेषु प्रथमादिभागकल्पनावसेया&nbsp;॥
               </p>
               
            </div> 
            
            <p>आवृत्तेर्वर्णान्तरायेण गर्भो यथा—</p>
            
            <div class="lg">
               <div class="udāharaṇa">
                  <span class="l">‘कालं कपालमालाङ‍कमेकमन्धकसूदनम्&nbsp;।</span>
                  <span class="l">वन्दे वरदमीशानं शासनं पुष्पधन्वनः&nbsp;॥ २०४&nbsp;॥’</span>
                  
               </div>
            </div>
            
            <p>अत्र कालं कपालमालेति, अङ‍कमेकमिति, वन्दे वरदमीशानं शासनमित्यादिषु पकाररेफककारगर्भाधानादयं
               वर्णानुप्रासो गर्भ इत्युच्यते&nbsp;॥
            </p>
            
            <div class="commentary">
               
               <p>कालं कालस्वरूपम्&nbsp;। एकमद्वितीयम्&nbsp;। कालं कपालेत्यत्र लकारावृत्तिः ककारेण व्यवधाने प्रकृते
                  कपालेऽन्यत्र पकारो&nbsp;। वर्णान्तरगर्भायमाण उपलक्ष्यते&nbsp;। एवं मालाङ‍कमित्यादौ लकारादिगर्भीकरणमवसेयम्&nbsp;।
                  विवृतसंवृतौ निगदेनैव व्याख्यातौ&nbsp;॥
               </p>
               
            </div> 
            
            <p>स्थाने स्थाने विकाससंकोचाभ्यां विवृतसंवृतो यथा—</p>
            
            <div class="lg">
               <div class="udāharaṇa">
                  <span class="l">‘न मालतीदाम विमर्दयोग्यं न प्रेम नव्यं सहतेऽपराधान्&nbsp;।</span>
                  <span class="l">म्लानापि न म्लायति केसरस्रग्देवी न खण्डप्रणया कथंचित्&nbsp;॥ २०५&nbsp;॥’</span>
                  
               </div>
            </div>
            
            <p>अत्र प्रथमपादे न मालतीदामेत्यादिभिर्विकासः, द्वितीयपादे प्रेमेत्याकारावृत्त्या संकोचः,
               तृतीयपादे म्लानापि न म्लायतीत्येताभ्यां च विकासः, चतुर्थे नेति संकोचः&nbsp;। सोऽयं वर्णानुप्रासो
               विवृतसंवृत इत्युच्यते&nbsp;॥
            </p>
            ﻿<span class="pageinfo">[page 245]</span>
            
            <div class="commentary">
               
               <p>न मालतीदामेत्यादौ प्रथमपादे मकारावृत्तिर्द्वयेन विवरणम्, द्वितीयपादे सकृत्प्रयोगेण
                  तस्यैव संवृतिः तृतीयपादे नकारसकारयोरावृत्त्या विवृतिः, चतुर्थे नेति संवरणम्&nbsp;। तदिह
                  भूयोविकास-किंचित्संकोच-किंचिद्विकास-सर्वथासंकोचपरिपाट्या संदर्भनिर्वहणं शोभाकरमिति
                  व्याचष्टे—<b>अत्रेति</b>&nbsp;॥
               </p>
               
            </div> 
            
            <p>चक्रवालवद्धानोपादानाभ्यां गृहीतमुक्तो यथा—</p>
            
            <div class="lg">
               <div class="udāharaṇa">
                  <span class="l">‘लोलल्लवङ‍गलवलीवलया निकुञ्चकूजत्कपिञ्जलकुला मुकुलावनद्धाः&nbsp;।</span>
                  <span class="l">
                     <span class="seg">अध्यूषिरे कनकचम्पकराजिकान्ता</span>
                     <span class="seg">येनापरान्तविजये जलधेरुपान्तः&nbsp;॥ २०६&nbsp;॥’</span>
                     </span>
                  
               </div>
            </div>
            
            <p>अत्र चक्रवालक्रमः सुव्यक्त एव&nbsp;। सोऽयं वर्णानुप्रासो गृहीतमुक्त इत्युच्यते&nbsp;॥</p>
            
            <div class="commentary">
               
               <p><b>लोलदिति</b>&nbsp;। कपिञ्जलो गौरतित्तिरिः&nbsp;। अपरान्तो देशविशेषः&nbsp;। पूर्ववलनेनोत्तरग्रहणं चक्रवालं व्यञ्जनमात्रवलनमभिप्रेतम्,
                  तेन वली वलेत्यत्रापि चक्रवालसिद्धिः&nbsp;। एवमुत्तरत्र&nbsp;॥
               </p>
               
            </div> 
            
            <p>क्रमेण द्वित्राणां त्रिचतुराणां वर्णानामसंयोगस्वरवर्णानामावृत्तिः क्रमवान्यथा—</p>
            
            <div class="lg">
               <div class="udāharaṇa">
                  <span class="l">‘नितम्बगुर्वी गुरुणा प्रयुक्ता वधूर्विधातृप्रतिमेव तेन&nbsp;।</span>
                  <span class="l">चकार सा मत्तचकोरनेत्रा लज्जावती लाजविमोकमग्नौ&nbsp;॥ २०७&nbsp;॥’</span>
                  
               </div>
            </div>
            
            <p>अत्र गुर्वी गुरुणा प्रयुक्तेति, वधूर्विधातृ इति, चकार चकोरेति, लज्जावती लाजविमोकमिति
               द्वयोस्त्रयाणां च स्वरसंयोगवर्णानां क्रमेणावृत्तिः, सोऽयं वर्णानुप्रासः क्रमवानित्युच्यते&nbsp;॥
            </p>
            
            <div class="commentary">
               
               <p><b>क्रमेणेति</b>&nbsp;। द्वावारभ्यैव क्रमसंभव ऊर्ध्वं चतुर्भ्यो विरसायते&nbsp;। तेन पञ्चषाणामित्यादिनोक्तमसंयोगस्वराणामित्यविवक्षितसंयोगस्वराणाम्&nbsp;।
                  गुरुणेत्यनुल्लङ‍घनीयाज्ञता&nbsp;। तथा चलत्प्रक्त्या दुर्वहनितम्बभारालसाया अपि कथंचित्पदविन्यासेन
                  कान्तिविशेषो ध्वन्यते&nbsp;। स्वभावताम्रयोरपि नेत्रयोस्तत्काले धूमाश्लेषाद् ﻿<span class="pageinfo">[page 246]</span>द्विगुणो राग इति उपमाने मत्तपदपोषः पूर्वार्धे द्वयोर्द्वयोरूत्तरार्धे त्रयाणामनुल्लङ्घितक्रमाणामेव
                  व्यञ्जनानामावृत्तिरिति स्फुटं विवरणम्&nbsp;॥
               </p>
               
            </div> 
            
            <p>क्रमवतां विपर्ययोपन्यासाद्विपर्ययो यथा—</p>
            
            <div class="lg">
               <div class="udāharaṇa">
                  <span class="l">‘प्रणवः प्रवणे यत्र प्रथमः प्रमथेषु यः&nbsp;।</span>
                  <span class="l">रणवान्वारणमुखः स वः पातु विनायकः&nbsp;॥ २०८&nbsp;॥’</span>
                  
               </div>
            </div>
            
            <p>अत्र व्युत्क्रमो व्यक्त एव&nbsp;। सोऽयं वर्णानुप्रासो विपर्यय इत्युच्यते&nbsp;॥</p>
            
            <div class="commentary">
               
               <p>क्रमवतामुपक्रान्तकिंचित्क्रमाणामावृत्तौ तत्क्रमविपर्यासो व्युत्क्रमः&nbsp;॥</p>
               
            </div> 
            
            <p>स्वाद्यवर्णवर्तिना स्वरेण सह पादमध्यान्तयोरनुप्रासः संपुटं यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘स्थिरापायः कायः प्रणयिषु सुखं स्थैर्यविमुखं</span>
                     <span class="seg">महारोगाभोगः कुवलयदृशः सर्पसदृशः&nbsp;।</span>
                     </span>
                  <span class="l">
                     <span class="seg">गृहावेशः क्लेशः प्रकृतिचपला श्रीरपि खला</span>
                     <span class="seg">यमः स्वैरी वैरी तदपि न हितं कर्म विहितम्&nbsp;॥ २०९&nbsp;॥’</span>
                     </span>
                  
               </div>
            </div>
            
            <p>तदेतल्लक्षणेनैव व्याख्यातम्&nbsp;। सोऽयं वर्णानुप्रासः संपुट इत्युच्यते&nbsp;॥</p>
            
            <div class="commentary">
               
               <p><b>स्वाद्येति</b>&nbsp;। आवर्तनीयो वर्णः स्वपदेनाभिमतस्तस्य पूर्वो यो वर्णस्तद्वर्तिना स्वरेण सह तस्यावृत्तिः&nbsp;।
                  <b>पादमध्यान्तयोरिति</b>&nbsp;। मध्यसंश्लिष्टोपरितनभागघटितसमुद्गकतुल्यतया संपुटोऽनुप्रासः&nbsp;॥
               </p>
               
            </div> 
            
            <p>अन्तपादमुपसंहारोपक्रमयोर्विवक्षितः सस्वरानुप्रासो मिथुनं यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘त्यज मनसि सदाहे हे स्मर स्थानमस्मि-</span>
                     <span class="seg">न्ननु किरसि शरीरे रे किमिन्दो मयूखान्&nbsp;।</span>
                     </span>
                  <span class="l">
                     <span class="seg">अपि परिहर वायो योगमङ‍गैर्मदीयैः</span>
                     <span class="seg">प्रणयिनि समवेते ते भवन्तः सखायः&nbsp;॥ २१०&nbsp;॥’</span>
                     </span>
                  
               </div>
            </div>
            
            <p>तदेतन्निगदेनैव व्याख्यातम्&nbsp;। सोऽयं वर्णानुप्रासो मिथुनमित्युच्यते&nbsp;॥</p>
            
            <div class="commentary">
               
               <p><b>अन्तपादमिति</b>&nbsp;। वृत्तौचितीवशाच्च द्विखण्डलब्धशोभाविशेषेषु पादेषु मिथुनसिद्धिरवसेया&nbsp;। तदिदमुक्तमुपक्रमोपसंहारयोरिति&nbsp;।
                  मिथुनं द्वन्द्वम्&nbsp;॥
               </p>
               
            </div> 
            ﻿<span class="pageinfo">[page 247]</span>
            
            <p>आवाक्यपरिसमाप्तेर्वर्णानुप्रासनिर्वाहो वेणिका यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘विद्राणे रुद्रवृन्दे सवितरि तरले वज्रिणि ध्वस्तवज्रे</span>
                     <span class="seg">जाताशङ‍के शशाङ‍के विरमति मरुति त्यक्तवैरे कुबेरे&nbsp;।</span>
                     </span>
                  <span class="l">
                     <span class="seg">वैकुण्ठे कुण्ठितास्त्रे महिषमतिरुषं पौरुषोपघ्ननिघ्नं</span>
                     <span class="seg">निर्विघ्नं निघ्नती वः शमयतु दुरितं भूरिभावा भवानी&nbsp;॥ २११&nbsp;॥’</span>
                     </span>
                  
               </div>
            </div>
            
            <p>तदेतन्नातिदुर्बोधम्&nbsp;। सोऽयं वर्णानुप्रासो वेणिकेत्युच्यते&nbsp;॥</p>
            
            <div class="commentary">
               
               <p><b>विद्राण इति</b>&nbsp;। उपघ्न आश्रयः&nbsp;। निघ्नः परवशः&nbsp;। अनुप्रासजातेरासमाप्ति निर्वाहोऽभिमतः&nbsp;। व्यक्तयः पुनरन्या
                  अन्या एवाभिमतास्तेन वृत्त्यनुप्रासाद्भेदः&nbsp;। अत एव वेणीतुल्यता&nbsp;। तत्र हि किल केशग्रथना
                  निर्व्यूढैव भक्तिः पुनरन्यान्येति&nbsp;॥
               </p>
               
            </div> 
            
            <p>उक्तलक्षणेभ्योऽन्यश्चित्रो यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘नीते निर्व्याजदीर्घा मघवति मघवद्वज्रनिद्रानिदाने</span>
                     <span class="seg">निद्रा द्रागेव देवद्बिषि मुषितरुषः संस्मरन्त्याः स्वभावम्&nbsp;।</span>
                     </span>
                  <span class="l">
                     <span class="seg">देव्या दृग्भ्यस्तिसृभ्यस्त्रय इव गलिता राशयो रक्तताया</span>
                     <span class="seg">रक्षन्तु त्वां त्रिशूलक्षतिकुहरभुवो लोहिताम्भःसमुद्राः&nbsp;॥ २१२&nbsp;॥’</span>
                     </span>
                  
               </div>
            </div>
            
            <p>एवमन्येऽपि द्रष्टव्याः&nbsp;॥</p>
            
            <div class="commentary">
               
               <p><b>उक्तलक्षणेभ्य इति</b>&nbsp;। पूर्वोक्तवर्णानुप्रासेभ्य इति&nbsp;। तथाहि प्रकृतोदाहरणे स्थाने स्थाने स्तबकाविवक्षायां
                  न स्तबकवान्, विभागपरिहारेण न स्थानी, वर्णान्तरायानुपपत्तौ न गर्भः, संकोचविकासाभावेन
                  न विवृतसंवृतः, चक्रवालक्रमाभावेन न गृहीतमुक्तः&nbsp;। एवं क्रमविपर्यस्तमिथुनबहिर्भावोऽवगन्तव्यः&nbsp;।
                  आसमाप्तिनिर्वहणाभावे वेणीभेदः स्फुट एव&nbsp;॥
               </p>
               
            </div> 
            
            <p>एकवर्णावृत्तेर्वृत्त्यनुप्रासस्य वर्णान्तरवैचित्र्येण विचित्रो यथा—</p>
            
            <div class="lg">
               <div class="udāharaṇa">
                  <span class="l">‘चञ्चत्काञ्जनकाञ्चयो लयवलच्चोलाञ्चलैर्वञ्चिताश्चारीसंचरणैकचारुचरणाः सिञ्चन्ति चित्तं
                     मम&nbsp;।</span>
                  <span class="l">
                     <span class="seg">लीलाचञ्चुरचञ्चरीकरुचिभिश्चूलालकैश्चर्चिताः</span>
                     <span class="seg">किंचिच्चन्दनचन्द्रचम्पकरुचां चौर्यो मृगीलोचनाः&nbsp;॥ २१३&nbsp;॥’</span>
                     </span>
                  
               </div>
            </div>
            ﻿<span class="pageinfo">[page 248]</span>
            
            <div class="commentary">
               
               <p><b>एकवर्णावृत्तेरिति</b>&nbsp;। वर्ग्यावृत्तौ हि कदाचिदेकवर्णावृत्तिरपि संदर्भव्यापिनी संभाव्यते&nbsp;। तस्यां प्रतीयमानायामेवान्तरान्तरा
                  नानाजातीये वर्णावृत्तिश्चित्रशोभादायिनी विचित्रानुप्रास इत्युच्यते&nbsp;। तथा हि&nbsp;। प्रकृतोदाहरणे
                  संदर्भसमाप्तिं यावदावर्तमाने एव चकारे काञ्चन काञ्चेति लयवलदित्यादिषु ककारलकाराद्यनुप्रासोद्भटभावेनव
                  वर्णावृत्तेर्न्यग्भाव इव प्रकाशते&nbsp;। चारी संचरणप्रकारः&nbsp;। सा भौमी आकाशी च&nbsp;। चञ्चुरो
                  मनोहरः&nbsp;। चञ्चरीको भ्रमरः&nbsp;॥
               </p>
               
            </div> 
            
            <p>अन्ये पुनरन्यथा चित्रविचित्रयोर्लक्षणं व्याचक्षते&nbsp;। तत्र यमकच्छायानुकारी चित्रः&nbsp;।
               स एव वर्णानुप्रासवान्विचित्र इति&nbsp;। तत्र चित्रो यथा—
            </p>
            
            <div class="lg">
               <div class="udāharaṇa">
                  <span class="l">
                     <span class="seg">‘सर्वाशारुधि दग्धवीरुधि सदा सारङ‍गबद्धक्रुधि</span>
                     <span class="seg">क्षामक्ष्मारुहि मन्दमुन्मधुलिहि स्वच्छन्दकन्दद्रुहि&nbsp;।</span>
                     </span>
                  <span class="l">
                     <span class="seg">शुष्यत्स्रोतसि तप्तभूरिरजसि ज्वालायमानाम्भसि</span>
                     <span class="seg">ज्येष्ठे मासि खरार्कतेजसि कथं पान्थ व्रजञ्जीवसि&nbsp;॥ २१४&nbsp;॥’</span>
                     </span>
                  
               </div>
            </div>
            
            <div class="commentary">
               
               <p><b>अन्ये पुनरिति</b>&nbsp;। विभिन्नार्थैकरूपत्वं स्थानविभागालम्बनं व्यपेताव्यपेतभावश्च यमकच्छायावर्णानुप्रासवानिति
                  अतिशायने मतुप्&nbsp;। सर्वाशारुधीत्यादौ विप्रभृतीनां विभिन्नार्थैकरूपाणां व्यपेतानामेव
                  पादमध्यान्तयोरवस्थितिः&nbsp;। एवमव्यपेतमप्युन्नेयम्&nbsp;। नात्र वर्णानुप्रास उत्कट इति विचित्राद्भेदः&nbsp;॥
               </p>
               
            </div> 
            
            <p>विचित्रो यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘उद्यद्बर्हिषि दर्दुरारवपुषि प्रक्षीणपान्थायुषि</span>
                     <span class="seg">च्योतद्विप्लुषि चन्द्ररुङ्‌मुषि सखे हंसद्विषि प्रावृषि&nbsp;।</span>
                     </span>
                  <span class="l">
                     <span class="seg">मा मुञ्चोच्चकुचान्तसंनतगलद्बाष्पाकुलां बालिकां</span>
                     <span class="seg">काले कालकरालनीलजलदव्यालुप्तभास्वत्त्विषि&nbsp;॥ २१५&nbsp;॥’</span>
                     </span>
                  
               </div>
            </div>
            
            <div class="commentary">
               
               <p>अत एवोत्तरत्र स्फुटवर्णानुप्रासमुदाहरति&nbsp;॥</p>
               
            </div> 
            
            <div class="lg">
               <div class="kārikā">
                  <span class="l">वर्णावृत्तिरनुप्रास इति यः कृतलक्षणः&nbsp;।</span>
                  <span class="l">सोऽयं द्वादशधा भेदैः प्रविभज्य प्रदर्शितः&nbsp;॥ ९२&nbsp;॥</span>
                  
               </div>
            </div>
            
            <div class="commentary">
               
               <p>तेऽमी शुद्धवर्णा वृत्तिप्रकाराः षट्रत्रिंशल्लक्षिताः, सांप्रतं द्वादशतापन्नवर्णावृत्तयो
                  लक्ष्यन्त इत्याह—<b>वर्णावृत्तिरनुप्रास इति</b>&nbsp;। द्वादशधेति वीप्सा द्रष्टव्या&nbsp;॥
               </p>
               
            </div> 
            ﻿<span class="pageinfo">[page 249]</span>
            
            <div class="lg">
               <div class="kārikā">
                  <span class="l">समग्रमसमग्रं वा यस्मिन्नावर्तते पदम्&nbsp;।</span>
                  <span class="l">पदाश्रयेण स प्रायः पदानुप्रास उच्यते&nbsp;॥ ९३&nbsp;॥</span>
                  
               </div>
            </div>
            
            <div class="commentary">
               
               <p><b>समग्रमिति</b>&nbsp;। पदालम्बनोऽनुप्रासः पदानुप्रासस्तेन पदावयवमालालम्बनोऽपि पदालम्बन एव&nbsp;। तदिदमाह—<b>पदाश्रयेणेति</b>&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">विसर्गबिन्दुसंयोगस्वरस्थानाविवक्षया&nbsp;।</span>
                  <span class="l">अनिर्वाहाच्च स प्रायो यमकेभ्यो विभिद्यते&nbsp;॥ ९४&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">मसृणो दन्तुरः श्लक्ष्णः संपुटं संपुटावली&nbsp;।</span>
                  <span class="l">खिन्नः स्तबकवान्स्थानी मिथुनं मिथुनावली&nbsp;॥ ९५&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">गृहीतमुक्तनामान्यस्ततोऽन्यः पुनरुक्तिमान्&nbsp;।</span>
                  <span class="l">इति द्वादशभेदोऽयं मनीषिभिरिहेष्यते&nbsp;॥ ९६&nbsp;॥</span>
                  
               </div>
            </div>
            
            <p>ननु यदि पदावृत्तिरभिन्नार्था तदा पुनरुक्तिरेव, भिन्नार्था चेद्यमकान्न भिद्यत इत्यत
               आह—<b>विसर्गेति</b>&nbsp;। बिन्दुरनुस्वारः&nbsp;। स्थानं कण्ठादिकम्&nbsp;। वृत्तेः पादादियमकताभावो निर्वाहः प्रायोनिर्वाह
               इति योजना&nbsp;॥
            </p>
            
            <p>तेषु मसृणो यथा—</p>
            
            <div class="lg">
               <div class="udāharaṇa">
                  <span class="l">‘सरणे वारणास्यस्य दशनेऽशनिसंनिभे&nbsp;।</span>
                  <span class="l">चकार वलयाकारं भुजं भुजगभीषणम्&nbsp;॥ २१६&nbsp;॥’</span>
                  
               </div>
            </div>
            
            <p>सोऽयमसंयुक्तवर्णावृत्तेः पदानुप्रासो मसृण इत्युच्यते&nbsp;॥</p>
            
            <div class="commentary">
               
               <p>वारणास्यो विनायकः&nbsp;। अत्र रणेरणेति शनेशनीति कारकारमिति भुजंभुजेति पदं तदेकदेशावृत्तिः
                  स्फुटमुपलभ्यते&nbsp;। मसृणस्तु कथमित्यत आह—<b>सोऽयमिति</b>&nbsp;॥
               </p>
               
            </div> 
            
            <p>दन्तुरो यथा—</p>
            
            <div class="lg">
               <div class="udāharaṇa">
                  <span class="l">‘स नैषधस्याधिपतेः सुतायामुत्पादयामास निषिद्धशत्रुः&nbsp;।</span>
                  <span class="l">अनूनसारं निषधान्नरेन्द्रात्पुत्रं यमाहुर्रिषधाख्यमेव&nbsp;॥ २१७&nbsp;॥’</span>
                  
               </div>
            </div>
            
            <p>अत्र निषिद्धशत्रुरिति पदे संयोगाधिक्येन दन्युरता&nbsp;। सोऽयं पदानुप्रासो दन्तुर इत्युच्यते&nbsp;॥</p>
            ﻿<span class="pageinfo">[page 250]</span>
            
            <div class="commentary">
               
               <p>स नैषधेत्यादौ निषधरूपो वर्णसमुदायः पदैकदेशतामापन्नः साधारण एव&nbsp;। तदत्र दन्तुरता कीदृशीत्यत
                  आह—<b>अत्र निषिद्धेति</b>&nbsp;।
               </p>
               
            </div> 
            
            <p>श्लक्ष्णो यथा—</p>
            
            <div class="lg">
               <div class="udāharaṇa">
                  <span class="l">‘अप्येहि कान्ते वैदेहि देहि प्रतिवचो मम&nbsp;।</span>
                  <span class="l">अरविन्दाक्षि दाक्षिण्यमलंकारो हि योषिताम्&nbsp;॥ २१८&nbsp;॥’</span>
                  
               </div>
            </div>
            
            <p>अत्र स्वरेण सहावृत्तेः श्लक्ष्णता&nbsp;। सोऽयं पदानुप्रासः श्लक्ष्ण इत्युच्यते&nbsp;॥</p>
            
            <p>संपुटं यथा—</p>
            
            <div class="lg">
               <div class="udāharaṇa">
                  <span class="l">‘सदर्प इव कंदर्पस्तरला मादृशां मतिः&nbsp;।</span>
                  <span class="l">असार इव संसारः कुरुष्व मदनुग्रहम्&nbsp;॥ २१९&nbsp;॥’</span>
                  
               </div>
            </div>
            
            <p>अत्रेवशब्दस्यापवादत्वेनाव्यवधायकत्वादनुप्रासोऽयं संपुट इत्युच्यते&nbsp;॥</p>
            
            <div class="commentary">
               
               <p>संपुटवदेकरूपस्यैव खण्डस्य निरन्तरमावर्तनं संपुटम्&nbsp;। तत्कथमिव कंसंशब्दैरन्तराये संपद्यत
                  इत्यत आह—<b>अत्रेवशब्दस्येति</b>&nbsp;॥
               </p>
               
            </div> 
            
            <p>संपुटावली यथा—</p>
            
            <div class="lg">
               <div class="udāharaṇa">
                  <span class="l">‘करोति किं किरातोऽयं समाकृष्य शिलीमुखान्&nbsp;।</span>
                  <span class="l">शिलीमुखान्समाकृस्य किङ्किरातः करोति यत्&nbsp;॥ २२०&nbsp;॥’</span>
                  
               </div>
            </div>
            
            <p>अत्र करोति करोतीत्येकं संपुटम्, किं किरातः किङ्किरात इति द्वितीयम्, समाकृष्य समाकृष्येति
               तृतीयम्, शिलीमुखाञ्छिलीमुखानिति चतुर्थम्&nbsp;। सोऽयं पदानुप्रासः संपुटावलीत्युच्यते&nbsp;॥
            </p>
            
            <div class="commentary">
               
               <p>करोति किं किरातोऽयमित्यादौ मध्ये शिलीमुखाञ्छिलीमुखानिति प्रथमं संपुटम्&nbsp;। तस्य बहिरावरणभूतं
                  समाकृष्य समाकृष्येति द्वितीयम्&nbsp;। तस्यापि किं किरातः किङ्किरात इति तृतीयम्&nbsp;। तस्यापि
                  करोतीति चतुर्थम्&nbsp;। तदेतद्विपरीतव्याख्यया व्यञ्जयन्नाह—<b>अत्र करोतीत्यादि</b>&nbsp;॥
               </p>
               
            </div> 
            ﻿<span class="pageinfo">[page 251]</span>
            
            BREAK
            
            <p>खिन्नो यथा—</p>
            
            <div class="lg">
               <div class="udāharaṇa">
                  <span class="l">‘कुलजातिसमाकुलीकृतानां सुखदसुखाशयमूढचेतनानाम्&nbsp;।</span>
                  <span class="l">अभवविभवलाभलोलुभानां भव भवबन्धविभेदनाय भूयः&nbsp;॥ २२१&nbsp;॥’</span>
                  
               </div>
            </div>
            
            <p>अत्र रीतेरनिर्वाहात्खिन्नता&nbsp;। सोऽयं पदानुप्रासः खिन्न इत्युच्यते&nbsp;॥</p>
            
            <div class="commentary">
               
               <p><b>कुलेति</b>&nbsp;। अत्र प्रथमपादे कुलेति अविवक्षितस्वरादिवर्णयुग्ममक्षरचतुष्टयव्यवधानेन कुलीत्यावृत्तम्&nbsp;।
                  द्वितीयतृतीयपादयोस्तु सुखदसुखेति अभवविभवेति
                  चैकवर्णव्यवधानेनावृत्तिः&nbsp;। चतुर्थपादे तु भवभवेति रीतिभङ‍गो न च दोषः&nbsp;। प्रतीत्यव्यवधानात्&nbsp;॥
               </p>
               
            </div> 
            
            <p>स्तबकवान्यथा—</p>
            
            <div class="lg">
               <div class="udāharaṇa">
                  <span class="l">‘भासयत्यपि भाषादौ कविवर्गे जगत्त्रयीम्&nbsp;।</span>
                  <span class="l">के न यान्ति निबन्धारः कालिदासस्य दासताम्&nbsp;॥ २२२&nbsp;॥’</span>
                  
               </div>
            </div>
            
            <p>सोऽयं वर्णानुप्रासवत्पदानुप्रासोऽपि स्थाने स्थाने विनिवेशात्स्तबकवानित्युच्यते&nbsp;॥</p>
            
            <div class="commentary">
               
               <p>वैचित्रीविशेषेणालंकारभावो भासयतीत्यादावाद्यन्तयोर्दूरान्तरितैवावृत्तिः&nbsp;। स्थाननियमस्तु
                  न विवक्षितः&nbsp;। तदिदमुक्तम्—<b>स्थाने स्थान इति</b>&nbsp;॥
               </p>
               
            </div> 
            
            <p>स्थानी यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘परं जोण्हा उण्हा गरलसरिसो चन्दणरसो</span>
                     <span class="seg">खदक्खारो हारो मलअपवणा देहतवणा&nbsp;।</span>
                     </span>
                  <span class="l">
                     <span class="seg">मुणाली वाणाली जलदि अ जलद्दा तणुलदा</span>
                     <span class="seg">वरिट्ठा जं दिट्ठा कमलणअणा सा सुवअणा&nbsp;॥ २२३&nbsp;॥’</span>
                     </span>
                  
               </div>
            </div>
            
            <div class="lg">
               <div class="chāyā">
                  <span class="l">
                     <span class="seg">[परं ज्योत्स्ना उष्णां गरलसदृशश्चन्दरसः</span>
                     <span class="seg">क्षतक्षारो हारो मलयपवना देहतपनाः&nbsp;।</span>
                     </span>
                  <span class="l">
                     <span class="seg">मृणाली बाणाली ज्वलति च जलार्द्रा तनुलता</span>
                     <span class="seg">वरिष्ठा यद्दृष्टा कमलनयना सा सुवदना&nbsp;॥]</span>
                     </span>
                  
               </div>
            </div>
            
            <p>सोऽयं पदानुप्रासः स्थाननियमात्स्थानीत्युच्यते&nbsp;॥</p>﻿<span class="pageinfo">[page 252]</span>
            
            <div class="commentary">
               
               <p>जोण्हा उण्हा रिसो रसो इत्यादिका प्रतिपादं मध्यान्तस्थाननियमेनावृत्तिः&nbsp;। क्षतोऽर्पितः
                  क्षारः&nbsp;। जलार्द्रा जलार्द्रे वस्त्रे&nbsp;॥
               </p>
               
            </div> 
            
            <p>मिथुनं यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘पुरः पाराऽपारातटभुवि विहारः पुरवरं</span>
                     <span class="seg">ततः सिन्धुः सिन्धुः फणिपतिवनं पावनमतः&nbsp;।</span>
                     </span>
                  <span class="l">
                     <span class="seg">तदग्रे तूदग्रो गिरिरिति गिरिस्तस्य पुरतो</span>
                     <span class="seg">विशाला शालाभिर्ललितललनाभिर्विजयते&nbsp;॥ २२४&nbsp;॥’</span>
                     </span>
                  
               </div>
            </div>
            
            <p>तदेतत्प्रतिपादं द्वयोर्द्वयोः पदानुप्रासयोर्विन्यासान्भिथुनम्&nbsp;॥</p>
            
            <div class="commentary">
               
               <p>पाराभिधाना नदी&nbsp;। अपारा पाररहिता&nbsp;। सिन्धुर्नदी सिन्धुनामा&nbsp;। विशाला उज्जयिनी&nbsp;। शालाभिरितीत्थंभूतलक्षणें
                  तृतीया&nbsp;। अत्र पारापारेति सिन्धुः सिन्धुरिति दग्रे दग्र इति शालाशालेति क्रमेण प्रथमादिपादेषु
                  द्वयोरेवानुप्रासयोर्विन्यासः&nbsp;। यद्यपि तृतीयपादे गिरिगिरीति द्वितीयमपि मिंथुनं संभवति
                  तथापि वर्णद्वयव्यवधानादनुल्लेखीत्युपेक्षितवान्&nbsp;॥
               </p>
               
            </div> 
            
            <p>मिथुनावली यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘शिरसि शरभः क्रोडे क्रोडः करी करटे रट-</span>
                     <span class="seg">न्नुरसि च रुरुर्मर्मण्येणः शिखी मुखरो मुखे&nbsp;।</span>
                     </span>
                  <span class="l">
                     <span class="seg">कविरपि हृदि ह्रादी दूराद्धरिर्द्विपजिद्धतो</span>
                     <span class="seg">धनुषि लघुता लक्ष्येऽपूर्वो जयोऽस्य यशस्विनः&nbsp;॥ २२५&nbsp;॥’</span>
                     </span>
                  
               </div>
            </div>
            
            <p>सेयं द्वयोः पादयोर्निरन्तरमावृत्तिर्मिथुनावलीत्युच्यते&nbsp;॥</p>
            
            <div class="commentary">
               
               <p><b>शिरसीति&nbsp;।</b> शरभोऽष्टापदः&nbsp;। क्रोडो वराहः&nbsp;। रुरुर्बहुशृङ‍गो मृगः&nbsp;। हरिः सिंह&nbsp;। स्वरभागविवक्षायां
                  व्यञ्जनयुगलावृत्तिर्मिथुनम्&nbsp;। तदेवावृत्तिभूम्ना मिथुनावली शरशरेति क्रोडक्रोडेति करकरेति
                  दवदवेत्यादिना क्रमेण सुप्रत्यभिज्ञानैव&nbsp;॥
               </p>
               
            </div> 
            
            <p>गृहीतमुक्तो यथा—</p>
            
            <div class="lg">
               <div class="udāharaṇa">
                  <span class="l">‘पुंनागनागकेसरकेसरपरिवासवासनासुरभिः&nbsp;।</span>
                  <span class="l">सुरभिर्मधुरमधुप्रियषट्चरणाचरणवान्प्राप्तः&nbsp;॥ २२६&nbsp;॥’</span>
                  
               </div>
            </div>
            
            <p>सोऽयं चक्रवालवदनुप्रासो गृहीतमुक्त इत्युच्यते&nbsp;॥</p>
            ﻿<span class="pageinfo">[page 253]</span>
            
            <div class="commentary">
               
               <p><b>गृहीतमुक्तो यथेति</b>&nbsp;। पुंनागः पुंगज इति प्रसिद्धः&nbsp;। केसरो बकुलः&nbsp;। भावना वासना&nbsp;। सुरभिर्वसन्तः&nbsp;। नानामधुपानलालसानामितस्ततः
                  षट्चरणानां चरणं भ्रमणम्&nbsp;। अत्र चक्रवालक्रमो व्यक्त एव&nbsp;। आवृत्त्याधिक्याभावाच्च गृहीतमात्रस्यैव
                  मोचनम्&nbsp;॥
               </p>
               
            </div> 
            
            <p>पुनरुक्तिमान्यथा—</p>
            
            <div class="lg">
               <div class="udāharaṇa">
                  <span class="l">‘धूमाइ धूमकलुसे जलह जलन्ता बुहत्थजीआबन्धे&nbsp;।</span>
                  <span class="l">पडिरअपडिउण्णदिसे रसइ रसन्तिसिहरे धणुम्मि णहअलम्&nbsp;॥ २२७&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[धूमायते धूमकलुषे ज्वलति ज्वलदात्तहस्तजीवाबन्धे&nbsp;।</span>
                  <span class="l">प्रतिरवप्रतिपूर्णदिशि रसति रसच्छिखरे धनुषि नभस्तलम्&nbsp;॥]</span>
                  
               </div>
            </div>
            
            <p>अत्र धूमादीनां पुनर्वचनात्पदानुप्रासोऽयं पुनरुक्तिमानुच्यते&nbsp;॥</p>
            
            <div class="commentary">
               
               <p><b>पुनरुक्तिमानिति</b>&nbsp;। वाच्याभेदात्पुनरुक्तिः सा यस्मिन्नावृत्तिलक्षणेनानुप्रासे स पुनरुक्तिमान्&nbsp;। तात्पर्यभेदाञ्च
                  न दोषः&nbsp;। धूमज्वलनरसनानामाकाशदेशव्यापितया धनुःप्रकर्षद्वारेण रामभद्रगतोत्साहशक्तिध्वननात्प्रकृतवीररसपोषः&nbsp;।
                  अत्र धूमधूमेत्यादिना वाच्यभेदः&nbsp;॥
               </p>
               
            </div> 
            
            <p>ननु वर्णावृत्तिरनुप्राससामान्यलक्षणयुक्ता न चासौ पदाद्यावृत्तावस्तीत्यत आह—</p>
            
            <div class="lg">
               <div class="kārikā">
                  <span class="l">वर्णावृत्तिरनुप्रासः पादेषु च पदेषु च&nbsp;।</span>
                  <span class="l">पूर्वानुभवसंस्कारबोधिनी पद्यदूरता&nbsp;॥ ९७&nbsp;॥</span>
                  
               </div>
            </div>
            
            <div class="commentary">
               
               <p><b>वर्णावृत्तिरिति</b>&nbsp;। समुदायावृत्तिरपि वर्णावृत्तिरेव&nbsp;। नहि वर्णातिरिक्तः समुदायो नाम&nbsp;। इयांस्तु विशेषो
                  यत्पूर्वजातीयवृत्तानुसंधानमलंकारतां प्रयोजयति&nbsp;। तत्र च कार्यानुमेयः समयसंनिकर्षविशेष
                  एव प्रयोजक इति&nbsp;। तदिदं दिङ‍मात्रमुक्तम्&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">लाटानुप्रासवर्गस्य यावद्वा लक्ष्यते गतिः&nbsp;।</span>
                  <span class="l">पदानुप्रासवर्गेऽपि तावदेव प्रपञ्चते&nbsp;॥ ९८&nbsp;॥</span>
                  
               </div>
            </div>
            
            <div class="commentary">
               
               <p>अन्येऽपि पदानुप्रासप्रकाराः स्वयमुत्प्रेक्षितव्या इत्याह—<b>लाटेति</b>&nbsp;। गतिः प्रकारः&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">स्वभावतश्च गौण्या च वीप्साभीक्ष्ण्यादिभिश्च सा&nbsp;।</span>
                  <span class="l">नाम्ना द्विरुक्तिभिर्वाक्ये तदनुप्रास उच्यते&nbsp;॥ ९९&nbsp;॥</span>
                  
               </div>
            </div>
            
            <div class="commentary">
               
               <p>क्रमप्राप्तं नामद्विरुक्त्यनुप्रासं विभजते—स्वभावत इति&nbsp;। यद्यपि पदानु-<span class="pageinfo">[page 254]</span>प्रासादौ नामद्विरुक्तिरतिव्यापिका तथाप्यर्थोपक्षेपोपनिपातिनी सह विवक्षिता&nbsp;। अर्थो
                  द्विविधः—आभिधानिकः, उपाधिश्च&nbsp;। आद्यो गौणमुंख्यभेदेन द्विप्रकारः, द्वितीयोऽपि वीप्साभीक्ष्ण्यादिरनेकविधः&nbsp;।
                  द्वरुक्तिरपि नाम शरीरसंपादिका नाम्नः सतश्चेति द्वयी बोद्धव्या&nbsp;। अत एव द्विरुक्तस्यैवाभिधाशक्तियोगात्स्वभावत
                  इत्युक्तम्&nbsp;॥
               </p>
               
            </div> 
            
            <p>सा स्वभावतो यथा—</p>
            
            <div class="lg">
               <div class="udāharaṇa">
                  <span class="l">‘कुर्वन्तोऽमी कलकलं मारुतेन चलाचलाः&nbsp;।</span>
                  <span class="l">प्रातर्गुलुगुलायन्ते गजा इव घनाघनाः&nbsp;॥ २२८&nbsp;॥’</span>
                  
               </div>
            </div>
            
            <p>अत्र कलकलमित्यादिषु स्वाभाविकि पुनरुक्तिरुपदिश्यते&nbsp;॥</p>
            
            <div class="commentary">
               
               <p><b>कुर्वन्त इति</b>&nbsp;। चलाचलाश्चञ्चलाः&nbsp;। चलतेरच्रप्रत्ययेऽभ्यासस्याकि रूपम्&nbsp;। गुलु इत्यव्यक्तानुकरणस्य
                  डाचि द्विर्वचने च गुलुगुलेति नामसिद्धिः&nbsp;। अत्र कलकलादिपदानामर्थवशायातद्विरुक्तिशरीराणां
                  स्वभावत एव यथोक्तरूपव्यवस्थितिः&nbsp;॥
               </p>
               
            </div> 
            
            <p>गौण्या यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘अमृतममृतं चन्द्रश्चन्द्रस्तथाम्बुजमम्बुजं</span>
                     <span class="seg">रतिरपि रतिः कामः कामो मधूनि मधून्यापि&nbsp;।</span>
                     </span>
                  <span class="l">
                     <span class="seg">इति न भजते वस्तु प्रायः परस्परसंकरं</span>
                     <span class="seg">तदियमबला कान्तिं धत्ते कुतः सकलात्मिकाम्&nbsp;॥ २२९&nbsp;॥’</span>
                     </span>
                  
               </div>
            </div>
            
            <p>अत्रामृतममृतमित्यादिष्वभेदेऽपि भेदोपचारेण विशेषणविशेष्यभाचः सामान्यविशेषभावाद्भवन्पुनरुक्तिवद्भासते&nbsp;॥</p>
            
            <div class="commentary">
               
               <p><b>अमृतमिति</b>&nbsp;। अत्र द्वितीयान्तानाममृतादिपदानां द्विरुक्तिदोषेण तात्पर्यापर्यवसानादमृतादिगुणपरत्वे
                  कल्पनीयेऽपि निकृष्टगुणपराणां सामानाधिकरण्यानुपपत्तेस्तत्तदसाधारणगुणोपबृंहितामृतादिनिष्ठानामाद्यपदोपात्तसामान्यापेक्षो
                  विशेष्यभावश्च विशेषणत्वं च निर्वहति&nbsp;। न च पर्यायनिवेशेऽर्थान्तरसंक्रमितवाच्यता संभवतीति
                  पूर्वाचार्याः&nbsp;। सेयं गौणार्थपरवशा नाम द्विरुक्तिः&nbsp;॥
               </p>
               
            </div> 
            
            <p>वीप्सा यथा—</p>
            
            <div class="lg">
               <div class="udāharaṇa">
                  <span class="l">‘शैले शैले न माणिक्यं मौक्तिकं न गजे गजे&nbsp;।</span>
                  <span class="l">देशे देशे न विद्वांसश्चन्दनं न वने वने&nbsp;॥ २३०&nbsp;॥’</span>
                  
               </div>
            </div>
            ﻿<span class="pageinfo">[page 255]</span>
            
            <p>सेयं द्रव्यवीप्सा नाम द्विरुक्तिः&nbsp;। एवं गुणजातिक्रियावीप्सायामपि द्रष्टव्यम्&nbsp;॥</p>
            
            <div class="commentary">
               
               <p><b>वीप्सेति</b>&nbsp;। नानार्थानां युगपदेकैकेन पदेन केनचिद्वक्तुर्व्याप्तिविवक्षा वीप्सा&nbsp;। स प्रयोक्तृधर्मो
                  द्विरुक्त्या व्यज्यते&nbsp;। अत एव या काचिदर्थसामर्थ्याकृष्टा द्विरुक्तिः सा सप्तवर्णादिवन्नामद्विरुक्तिसमाख्यया
                  प्रतिपाद्यते&nbsp;। <b>शैले शैल इति</b>&nbsp;। अत्र किंचिदेकमसाधारणगुणाश्रयं विवक्षन् तदितरस्य तज्जातीयस्य गुणसंस्पर्शमसहमानोऽप्रस्तुतमेव
                  शैलादिकं प्रस्तुतवान्&nbsp;। रोहणादिव्यतिरिक्तासु व्यक्तिषु माणिक्याद्यभावगुणव्याप्तिर्युगपदेव
                  विवक्षिता&nbsp;। शब्दादुपसर्जनतया प्रतीयमानः सिद्धस्वभावः पदार्थो गुण इत्युच्यते&nbsp;। एवं
                  क्रिययापि व्याप्तिरवसेया&nbsp;। <b>सेयं द्रव्यवीप्सेति</b>&nbsp;। शैलादीनां द्रव्याणामेकेन गुणादिना व्याप्तुमिच्छेत्यर्थः&nbsp;॥
               </p>
               
            </div> 
            
            <p>‘प्रकारे गुणवचनस्य ८।१।१२’ इत्यादिरपि वीप्साप्रकार एव&nbsp;।</p>
            
            <p>यथा—</p>
            
            <div class="lg">
               <div class="udāharaṇa">
                  <span class="l">मानिनीजनविलोचनपातानुष्मबाष्पकलुषान्प्रतिगृह्णन्&nbsp;।</span>
                  <span class="l">मन्दमन्दमुदितः प्रययौ खं भीतभीत इव शीतमयूख&nbsp;॥ २३१&nbsp;॥’</span>
                  
               </div>
            </div>
            
            <div class="commentary">
               
               <p><b>प्रकारे गुणवचनस्येति</b>&nbsp;। प्रकारः सादृश्यं तत्पूर्णगुणेन न्यूनगुणस्य साधारणगुणान्वये भवति&nbsp;। एवं चास्ति समानशब्दाभिधेयत्वं
                  च व्याप्तिः&nbsp;। इयांस्तु विशेषो यदेकत्र सिद्धस्यान्यत्र प्रतिबिम्बनं सादृश्यं, शुद्धवीप्सायां
                  तु युगपदेकस्य नानापदार्थसंबन्ध इति&nbsp;। सोऽयं वीप्साप्रकारशब्दार्थः&nbsp;। अत एव ‘प्रकारे
                  गुणवचनस्य ८।१।१२’ इति पृथक्सूत्रितम्&nbsp;। इह तु वीप्सापदेनैवायमर्थ उपग्राह्य इत्याभिप्रायः&nbsp;।
                  मन्दं मन्दमिवोदित इति क्रियाविशेषणमुपमितम्&nbsp;। एवं भीत भीत इति कर्तृविशेषणमपि&nbsp;। सादृश्यलक्षणगुणोत्प्रेक्षायामिवशब्दः&nbsp;॥
               </p>
               
            </div> 
            
            <p>आभीक्ष्ण्येन यथा—</p>
            
            <div class="lg">
               <div class="udāharaṇa">
                  <span class="l">‘श्लेषं श्लेषं मृगदृशा दत्तमाननपङ‍कजम्&nbsp;।</span>
                  <span class="l">मया मुकुलिताक्षेण पायं पायमरम्यत&nbsp;॥ २३२&nbsp;॥’</span>
                  
               </div>
            </div>
            
            <p>सोऽयमाभीक्ष्ण्ये णमुल्&nbsp;। स चानुप्रयुज्यत इति पुनरुक्तिः&nbsp;॥</p>
            
            <div class="commentary">
               
               <p><b>आभीक्ष्ण्येनेति&nbsp;।</b> ‘नित्यवीप्सयोः८।१।४’ इत्यनेन नित्यत्वमाभीक्ष्ण्यमुक्तम्&nbsp;। यां किल क्रियां कर्ता प्राधान्येनानुपरत्या
                  च कर्तुमिच्छति तद्रूपमाभीक्ष्ण्यम्&nbsp;। अत एव तिङव्ययकृतां च द्विरुक्तिरियमसाधारणी&nbsp;।
                  उभयत्रैव क्रियाप्राधान्यप्रतीतेः&nbsp;। ﻿<span class="pageinfo">[page 256]</span>सिद्धे हि वस्तुनि पौनःपुन्यप्रतीतिः क्रियोपाधिते एव न स्वरूपेण&nbsp;। ननु णमुलैवाभीक्ष्ण्याभिधानात्किं
                  द्विरुक्तिः करिष्यत इत्यत आह—<b>सोऽयमिति</b>&nbsp;। न चाभीक्ष्ण्यं णमुलो वाच्यम्&nbsp;। क्‍त्वार्थे तस्याभिधानात्&nbsp;। द्विरुक्तिसहितस्यैव
                  तस्यानुपरतिव्यञ्जकत्वात्&nbsp;। स्वरूपार्थाभ्यामन्तरतमशब्दद्वयरूप आदेशो वा द्विरुच्चारणं
                  वा द्विरुक्तिशब्दार्थः&nbsp;॥
               </p>
               
            </div> 
            
            <p>क्रियापदाभीक्ष्ण्याद्द्विरुक्तौ तु पुनरुक्तेरपि पुनरुक्तिः&nbsp;। यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘जयति जयति देवः श्यामकण्ठः पिनाकी</span>
                     <span class="seg">जयति जयति देवी लोकमाता भवानी&nbsp;।</span>
                     </span>
                  <span class="l">
                     <span class="seg">जयति जयति धन्यः सोऽपि भक्तस्तयोर्यः</span>
                     <span class="seg">किमपरमिह धन्यं वर्ण्यते तावदेव&nbsp;॥ २३३&nbsp;॥’</span>
                     </span>
                  
               </div>
            </div>
            
            <div class="commentary">
               
               <p>न चावश्यं द्वावेव शब्दौ प्रयोक्तव्यौ किंतु यावद्भिरभिमतोऽर्थः प्रतीयते तावन्तोऽभीक्ष्ण्यशब्दाः
                  प्रयोक्तव्यास्ते नाव्ययकृत्सु दृश्यन्ते किंतु तिङ्पदेष्वेवेत्याह—<b>क्रियापदेति</b>&nbsp;। यद्यप्येकवाक्यार्थसंगत्या क्रियापदस्य द्वयमेवोच्चारणं तथापि काव्यापेक्षया बाहुल्यमवसेयम्&nbsp;॥
               </p>
               
            </div> 
            
            <p>आदिग्रहणेन निमूलसंभ्रमादयः परिगृह्यन्ते&nbsp;। तेषु निमूलादिर्यथा—</p>
            
            <div class="lg">
               <div class="udāharaṇa">
                  <span class="l">‘निमूलकाषं कषति स्वान्तमन्त स्मरज्वरे&nbsp;।</span>
                  <span class="l">लाजस्फोटं स्कुटन्त्याशु हृदये हारयष्टयः&nbsp;॥ २३४&nbsp;॥’</span>
                  
               </div>
            </div>
            
            <div class="commentary">
               
               <p><b>आदिग्रहणेनेति</b>&nbsp;। तत्तदितरप्रकरणप्रापितानां द्विरुक्तिप्रकाराणाभादिपदेनोपग्रहो विधेयः&nbsp;। तद्यथा—‘अर्वागर्वाग्बलवदुपलग्रन्थयः
                  क्षेत्रशैला दूरे दूरे मणिमयदृषन्मेखलो रत्नसानुः&nbsp;। आरादारान्निधिरयमपां यद्दवीयो दवीयान्दुग्धाम्भोधिस्तदयमसदृक्छिल्प
                  एवादिशिल्पी&nbsp;॥’ अत्रानुपूर्व्ये द्वे भवत इति द्विरुक्तिः&nbsp;। एवं स्वार्थेऽवधार्यमाणे
                  इत्यादयोऽपि द्विरुक्तिप्रकाराः स्वयमवसेया इत्याशयवानुपलक्षणतया किंचिदुदाहरति—<b>निमूलकाषमिति</b>&nbsp;। ‘कषादिषु यथाविध्यनुप्रयोगः’ इति तस्मिन्नेव प्रयुक्ते द्विरुक्तिसिद्धिः&nbsp;॥
               </p>
               
            </div> 
            
            <p>संभ्रमेण यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘अस्थीन्यस्थीन्यजिनमजिनं भस्म भस्मेन्दुरिन्दु-</span>
                     <span class="seg">र्गङ्गा गङ्गोरग उरग इत्याकुलाः संभ्रमेण&nbsp;।’</span>
                     </span>﻿<span class="pageinfo">[page 257]</span>
                  <span class="l">
                     <span class="seg">भूषावेषोपकरणगणप्रापणव्यापृतानां</span>
                     <span class="seg">नृत्यारम्भप्रणयिनि शिवे पान्तु वाचो गणानाम्&nbsp;॥ २३५&nbsp;॥’</span>
                     </span>
                  
               </div>
            </div>
            
            <div class="commentary">
               
               <p><b>संभ्रमेणेति</b>&nbsp;। भयसंवेगादरात्मकः संभ्रमः संवेगस्त्वरा&nbsp;। सैव प्रकृतोदाहरणे द्विरुक्तिं प्रयोजयति&nbsp;॥
               </p>
               
            </div> 
            
            <p>हर्षावेगविस्मयादयोऽपि संभ्रमस्योपाधयो भवन्ति&nbsp;। तेषु हर्षसंभ्रमेण यथा—</p>
            
            <div class="lg">
               <div class="udāharaṇa">
                  <span class="l">‘रुरुधुः कौतुकोत्तालास्ततस्ताममरावतीम्&nbsp;।</span>
                  <span class="l">क्वार्जुनः क्वार्जुन इति ब्रुवन्त्यो नाकयोषितः&nbsp;॥ २३६&nbsp;॥’</span>
                  
               </div>
            </div>
            
            <div class="commentary">
               
               <p>ननु हर्षादीनां महाकविप्रबन्धेषु द्विरुक्तिरुपलभ्यते&nbsp;। सा कथमुपग्राह्येत्यत आह—हर्षेति&nbsp;।
                  हर्षादयोऽपि संभ्रमप्रयोजकास्तैरसाधारणतामापन्नैरवच्छिद्यमानः संभ्रमोऽन्योन्यो भवति
                  न च संभ्रमता जहातीति संभ्रमद्विरुक्तिप्रकार एवायमित्यर्थः&nbsp;॥
               </p>
               
            </div> 
            
            <p>आवेगसंभ्रमेण यथा—</p>
            
            <div class="lg">
               <div class="udāharaṇa">
                  <span class="l">‘कञ्चुकं कञ्चुकं मुञ्च हारं हारं परित्यज&nbsp;।</span>
                  <span class="l">हा हा दहति दावाग्निर्वस्त्रं वस्त्रमपाकुरु&nbsp;॥ २३७&nbsp;॥’</span>
                  
               </div>
            </div>
            
            <p>अत्र मुञ्च परित्यज दहति अपाकुरु इति क्रियापदेष्वावेगसंभ्रमान्नद्विरुक्तेः&nbsp;। तथाहि—अरण्यानीप्रवेशे
               विजिगीषुद्विषां योषिद्दावाग्निसंभ्रमावेगात्कयाप्येवमुच्यते, तत्र प्रथमं कञ्चुक एवावेगसंभ्रमः&nbsp;।
               स ह्यागते दावाग्नावुत्तारयितुमशक्यः&nbsp;। ततस्तव्द्यासङ्गहेतौ हारे, अनन्तरं परापतितदावाग्निदीप्ते
               वाससीति&nbsp;॥
            </p>
            
            <div class="commentary">
               
               <p>निगूढगम्भीर उद्वेग आवेगः&nbsp;। ननु कञ्चुकं कञ्चुकमितिवन्मुञ्चेत्यादिकमावेगसंभ्रमप्रभवमेव
                  तत्कथं न द्विरुच्यत इत्यत आह—<b>अत्रेति</b>&nbsp;। कञ्चुकस्य हारेण
                  हारस्योत्तरीयवाससा व्यासङ्गसंभावना संभ्रमहेतुः&nbsp;॥
               </p>
               
            </div> 
            ﻿<span class="pageinfo">[page 258]</span>
            
            <p>विस्मयसंभ्रमेण यथा—</p>
            
            <div class="lg">
               <div class="udāharaṇa">
                  <span class="l">‘अहो रूपमहो रूपमहो मुखमहो मुखम्&nbsp;।</span>
                  <span class="l">अहो मध्यमहो मध्यमस्याः सारङ्गचक्षुषः&nbsp;॥ २३८&nbsp;॥’</span>
                  
               </div>
            </div>
            
            <p>एतेषु समस्तेष्वपि संभ्रमेषु यावद्बोधमिति द्विरुक्तिः&nbsp;॥</p>
            
            <p>एवं त्रिरुक्तिरपि द्रष्टव्या यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘जय जय जय श्रीमन्भोज प्रभाति विभावरी</span>
                     <span class="seg">वद वद वद श्रव्यं विद्वन्निदं ह्यवधीयते&nbsp;।</span>
                     </span>
                  <span class="l">
                     <span class="seg">शृणु शृणु शृणु त्वद्वत्सूर्योऽनुरज्यति मण्डलं</span>
                     <span class="seg">नहि नहि नहि क्ष्मामार्तण्डः क्षणेन विरज्यते&nbsp;॥ २३९&nbsp;॥’</span>
                     </span>
                  
               </div>
            </div>
            
            <div class="commentary">
               
               <p>संभ्रमेषु यावद्बोधमिति यावच्छब्दार्थमाविष्कुर्वाणः पूर्वोक्तमभिप्रेत्याह—<b>एवं त्रिरुक्तिरपीति</b>&nbsp;। उपलक्षणं चेदम्&nbsp;। चतुरादिद्विरुक्तिरदण्डवारितैव&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">क्रियासमभिहारश्च क्रियाभ्यासश्च यः पुरा&nbsp;।</span>
                  <span class="l">युक्तावुदाहृतः सोऽपि नामानुप्रास इष्यते&nbsp;॥ १००&nbsp;॥</span>
                  
               </div>
            </div>
            
            <p>समभिहारो भृशत्वम्&nbsp;॥</p>
            
            <div class="lg">
               <div class="kārikā">
                  <span class="l">जायते न च दोषाय काव्येऽलंकारसंकरः&nbsp;।</span>
                  <span class="l">विभूषयति हारोऽपि स्तनौ ग्रीवं मृगीदृशाम्&nbsp;॥ १०१&nbsp;॥</span>
                  
               </div>
            </div>
            
            <div class="commentary">
               
               <p>ननु वाक्यार्थप्रयुक्त्यैव काव्यस्य सनाथीकरणात्किमनुप्रासेनेत्यत आह—<b>जायते न चेति</b>&nbsp;। उदाहरणेनालंकार्यसंकरवदलंकारसंकरोऽपि लोकप्रसिद्ध एव शोभाहेतुरित्यभिमतमिति&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">अर्थाभेदे पदावृत्तिः प्रवृत्त्या भिन्नयेह या&nbsp;।</span>
                  <span class="l">स सूरिभिरनुप्रासो लाटीय इति गीयते&nbsp;॥ १०२&nbsp;॥</span>
                  
               </div>
            </div>
            
            <div class="commentary">
               
               <p>क्रमप्राप्तं लाटानुप्रासं लक्षयति—<b>अर्थाभेदे इति</b>&nbsp;। लाटजनवल्लभोऽनुप्रासो लाटानुप्रासः&nbsp;। अर्थभेदे कथं न पुनरुक्तिदोष इत्यत उक्तम्—<b>प्रवृत्त्या भिन्नयेति</b>&nbsp;। तात्पर्यभेदेनेत्यर्थः&nbsp;। अत एव यमकाद्भेदः&nbsp;॥
               </p>
               
            </div> 
            ﻿<span class="pageinfo">[page 259]</span>
            
            <div class="lg">
               <div class="kārikā">
                  <span class="l">स चाव्यवहितो व्यस्तः समस्त उभयः पुनः&nbsp;।</span>
                  <span class="l">उभयं चक्रवालं च गर्भश्चैवाभिधीयते&nbsp;॥ १०३&nbsp;॥</span>
                  
               </div>
            </div>
            
            <div class="commentary">
               
               <p>स चेत्यनुक्तव्यवहितसमुच्चये चकारः&nbsp;। लाटानुप्रासः सामान्यतो द्विधा—अव्यवहितः, व्यवहितश्च&nbsp;।
                  अनावृत्तशब्दानन्तरितोऽव्यवहितः, तदन्तरितश्च व्यवहितः&nbsp;। तयोरव्यवहितः षोढा भवति&nbsp;। व्यस्तः
                  समस्तो द्वावुभयाविति तावच्च त्वारः&nbsp;। तत्रोभयद्वयं द्विप्रकारकमिति सामान्यविशेषभावाभ्यां
                  षड्भेदा व्याख्येयाः&nbsp;। <b>उभयः पुनरिति</b>&nbsp;। पुनःशब्दो व्यावृत्तौ&nbsp;। पूर्वस्मादन्य एवायमेकशब्दाभिलष्य इत्यर्थः&nbsp;। आद्योभयद्वयमग्रे
                  वक्ष्यते&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">यस्तु व्यवहितो नाम नेयता तस्य शक्यते&nbsp;।</span>
                  <span class="l">कर्तुमेकादिगणना पदवृत्त्यादिभङ्गिभिः&nbsp;॥ १०४&nbsp;॥</span>
                  
               </div>
            </div>
            
            <div class="commentary">
               
               <p>द्वितियं तु चक्रवालै गर्भश्चेत्युक्त व्यवहितस्य तर्हि कियन्तो भेदा अत आह—<b>यस्त्विति</b>&nbsp;। तेन बहुभावावान्तरविशेषतया नायं समशीर्षिकया गणित इत्यर्थः&nbsp;॥
               </p>
               
            </div> 
            
            <p>तेष्वव्यवहितभेदेषु व्यस्तो यथा—</p>
            
            <div class="lg">
               <div class="udāharaṇa">
                  <span class="l">‘उअहिस्स जसेण जसं धीरं धीरेण गरुइआइ वि गरुअम्&nbsp;।</span>
                  <span class="l">रामो ठिएअ वि ठिइं भणइ रवेण अ रवं समुप्फुन्दन्तो&nbsp;॥ २४०&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[उदधेर्यशसा यशो धैर्यं धैर्येण गुरुतयापि गुरुताम्&nbsp;।</span>
                  <span class="l">रामः स्थित्यापि स्थितिं भणति रवेण रवेण च रवं समभिक्रामन्&nbsp;॥]</span>
                  
               </div>
            </div>
            
            <p>अत्राव्ययानां द्योतकादित्वादिवादिभिर्व्यवधानं नाश्रीयते&nbsp;। न हीवादेः प्रकृतेऽपि पृथक्पदत्वमस्ति&nbsp;।
               यद्येवामिदमिहोदाहरणं युज्यते—
            </p>
            
            <div class="lg">
               <div class="udāharaṇa">
                  <span class="l">‘त्वन्मुखं त्वन्मुखमिव त्वद्दृशौ त्वद्दृशाविव&nbsp;।</span>
                  <span class="l">त्वन्मूर्तिरिव मूर्तिस्ते त्वमिव त्वं कृशोदरि&nbsp;॥ २४१&nbsp;॥’ इति&nbsp;।</span>
                  
               </div>
            </div>
            
            <p>अस्त्येवैतत्&nbsp;। किं तु यथा—‘अमृतममृतं चन्द्रश्चन्द्रः—’ इत्यादिकमभेदेऽपि भेदोपचारान्नामद्विरुक्तिस्तथेयमित्युत्प्रेक्षते&nbsp;॥</p>
            
            <div class="commentary">
               
               <p><b>तेष्विति</b>&nbsp;। द्विरुक्तशब्दरूपेषु पूर्वपरयोर्नैकमपि समासान्तर्गतमिति व्यस्तः&nbsp;। एतेन समस्तादयो
                  व्याख्याताः&nbsp;। धैर्यगुरुतास्थितिगाम्भीर्यानुनिष्पादी वागनुभावो रसपूर्णकुम्भोच्छलनन्यायेन
                  साक्षादिव तत्तत्प्रकर्षमर्पयन् शोभाविकासहेतुः&nbsp;। ﻿<span class="pageinfo">[page 260]</span>समुप्फुन्दन्तो समभिक्रामन्&nbsp;। ननु जसेण धीरेण गरुइआइ वि इ रवेण अ इति यदपञ्चके विभक्त्या
                  तदुत्तरयोश्चकारद्वयेन च व्यवधानात्कथमव्यवहितभेद उदाह्रियत इत्याह—<b>अत्रेति</b>&nbsp;। अव्ययानामित्युपलक्षणम्&nbsp;। द्योतकत्वादिति विभक्तिसाधारणो हेतुः&nbsp;। पञ्चकप्रातिपदिकार्थत्वपक्षे
                  विक्षक्तिर्द्योतिकैव&nbsp;। शाकल्योऽपि अव्ययवाचकत्ववादी&nbsp;। सोऽप्यसत्त्वार्थानामिवादीनां
                  स्वातन्त्र्येण वाचकत्वं न मन्यते&nbsp;। यतो न पृथक्पदत्वमनुशिष्टवान्&nbsp;। तथा च द्योतकानां
                  परशक्तिसहकारित्वेन तदनुप्रवेशात्स्वाङ्गमव्यवधायकमिति न्यायात्&nbsp;। ननु किमत्र क्लिष्टकल्पनया&nbsp;।
                  अस्त्यव्यवहितोदाहरणमप्यन्यदपीति शङ्कते—<b>यद्येवमिति</b>&nbsp;। अत्र पूर्वार्धवर्तिद्वयमुदाहरणमुत्तरार्धवर्तिनो द्वयस्य पूर्वतुल्यत्वात्&nbsp;। परिहरति—<b>अस्तीति</b>&nbsp;। अनन्वयमात्रमत्रोदाहरणम्&nbsp;। तत्र चावश्यभेदकल्पनया विशेषणविशेष्यभावी वाच्यस्तथा च
                  गौणी नाम द्विरुक्तिः स्यादिति संकरशङ्कनायोदाहृतमिति सिद्धान्ततात्पर्यसंक्षेपः&nbsp;॥
               </p>
               
            </div> 
            
            <p>समस्तो यथा—</p>
            
            <div class="lg">
               <div class="udāharaṇa">
                  <span class="l">‘अपहस्तितान्यकिसलय किसलयशोभं विलोकयाशोकम्&nbsp;।</span>
                  <span class="l">सखि विजिता परसुमनःसुमनः सुभग च मधुतिलकम्&nbsp;॥ २४२&nbsp;॥’</span>
                  
               </div>
            </div>
            
            <p>अत्र ‘किसलय किसलय’ इति, ‘सुमनः सुमनः’ इति च समस्तानामेवाव्यधानादयं लाटीयोऽनुप्रासोऽव्यवहितसमस्तः
               पूर्वः पुनरव्यवहितव्यस्त इत्युच्यते&nbsp;॥
            </p>
            
            <div class="commentary">
               
               <p><b>पूर्वः पुनरिति</b>&nbsp;। समस्तानन्तरं व्यस्तविवरणं प्रतिपत्तिसौकर्यार्थम्&nbsp;॥
               </p>
               
            </div> 
            
            <p>उभयस्तु द्विधा—प्रथमः समस्तोपरो व्यस्तः&nbsp;। द्वितीयो व्यस्तोऽपरः समस्त इति च&nbsp;। तयोः
               प्रथमो यथा—
            </p>
            
            <div class="lg">
               <div class="udāharaṇa">
                  <span class="l">‘जितलाटाङ्गनावक्रं वक्रं तस्या मृगीदृशः&nbsp;।</span>
                  <span class="l">क्स्य न क्षोभजनकं जनकं पुष्पधन्वनः&nbsp;॥ २५३&nbsp;॥’</span>
                  
               </div>
            </div>
            
            <p>तदिदं लक्षणेनैव व्याख्यातम्&nbsp;॥</p>
            
            <p>द्वितीयो यथा—</p>
            
            <div class="lg">
               <div class="udāharaṇa">
                  <span class="l">‘नलिनी नलिनीनाथकरसंनतिसंगमात्&nbsp;।</span>
                  <span class="l">विकचा विकचास्यानां कान्तानां हरति श्रियम्&nbsp;॥ २४४&nbsp;॥’</span>
                  
               </div>
            </div>
            ﻿<span class="pageinfo">[page 261]</span>
            
            <p>अस्यापि लक्षणेनैवोक्तोऽर्थः&nbsp;॥</p>
            
            <p>स्वापेक्षया व्यस्तोऽन्यापेक्षया च समस्तः, द्वितीयो व्यस्तोऽपरः समस्त इति स द्वितीयोभयशब्दवाच्यः&nbsp;।
               सोऽपि द्विधा—प्रतिपादमन्ताद्योर्गर्भ इवानुप्रासविन्यासात्&nbsp;। तयोः प्रथमश्चक्रवालं यथा—
            </p>
            
            <div class="lg">
               <div class="udāharaṇa">
                  <span class="l">‘जयति क्षुण्णतिमिरस्तिमिरान्धैकवल्लभः&nbsp;।</span>
                  <span class="l">वल्लभीकृतपूर्वाशः पूर्वाशातिलको रविः&nbsp;॥ २४५&nbsp;॥’</span>
                  
               </div>
            </div>
            
            <p>अत्र तिमिरवल्लभपूर्वाशेतिशब्दास्तिमिरादिशब्दापेक्षया व्यस्ताः यथा—स्वपूर्वोत्तरपदापेक्षया
               च समस्ताः पदान्ताद्योर्विनिवेशिता इति यथोक्तलक्षणानुगमाल्लाटीयानुप्रासोऽयमव्यवहितो
               व्यस्तसमस्तश्चक्रवालमित्युच्यते&nbsp;॥
            </p>
            
            <div class="commentary">
               
               <p>द्वितीयमुभयं विवेचयति—<b>स्वापेक्षयेति</b>&nbsp;। तिमिरान्धाश्चक्रवाकाः&nbsp;। यथ श्रुतिद्विरुक्तः पूर्वः पूर्वेणोत्तरश्चोत्तरेण समस्त
                  इति पूर्वस्माद्विशेषः&nbsp;॥
               </p>
               
            </div> 
            
            <p>एतेन पादमध्येऽनुप्रासविन्यासाद्गर्भोऽपि व्याख्यातः&nbsp;। यथा—</p>
            
            <div class="lg">
               <div class="udāharaṇa">
                  <span class="l">‘समाधवा माधवदत्तदृष्टिः सकौतुका कौतुकमन्दिरे स्तात्&nbsp;।</span>
                  <span class="l">सविभ्रमा विभ्रमदायिनी वः सपङ‍कजा पङ‍कजलोचना श्रीः&nbsp;॥ २४६&nbsp;॥’</span>
                  
               </div>
            </div>
            
            <p>सकौतुका कृतकङ‍कणबन्धादिपरिणयमङ‍गला&nbsp;॥</p>
            
            <p>व्यवहितभेदेषु व्यस्तो यथा—</p>
            
            <div class="lg">
               <div class="udāharaṇa">
                  <span class="l">‘प्रकाशो यशसा देवः प्रकाशो महसा रविः&nbsp;।</span>
                  <span class="l">दु सहो विद्विषां स्वामी दुःसहस्तमसां च सः&nbsp;॥ २४७&nbsp;॥’</span>
                  
               </div>
            </div>
            
            <p>तदेतन्नातिदुर्बोधमिति न व्याक्रियते&nbsp;॥</p>
            
            <p>सोऽयमेकगुणो व्यस्तश्च लाटीयानुप्रासो व्यवहित इत्युच्यते&nbsp;। व्यस्तश्चानेकगुणो यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘किंचिद्वच्मि न वच्मि वच्मि यदि वा किं वच्मि वच्मीदृशं</span>
                     <span class="seg">दृश्यन्ते न भवादृशेषु पतिषु स्वेषामदोषे दमाः&nbsp;।</span>
                     </span>﻿<span class="pageinfo">[page 262]</span>
                  <span class="l">
                     <span class="seg">ते किं सन्ति न सन्ति सन्ति यदि वा के सन्ति सन्तीदृशाः</span>
                     <span class="seg">सर्वस्तेषु गुणैर्गृहीतहृदयो लोकः कुतो वर्तते&nbsp;॥ २४८&nbsp;॥’</span>
                     </span>
                  
               </div>
            </div>
            
            <p>अत्र वच्मीति सन्तीत्येतयोरनेकगुणावृत्तिः&nbsp;॥</p>
            
            <div class="commentary">
               
               <p><b>अनेकगुणा इति</b>&nbsp;। आवृत्तिद्वैगुण्यादिनानेकगुणत्वम्, न च गुणनायामियत्तावधारणकारणमस्तीत्यभिसंधाय तस्येयत्ता
                  न शक्यते कर्तुमिति पूर्वमुक्तम्&nbsp;। स्वेषामात्मीयानां मध्ये यः कश्चिद्दोषस्तत्र दमा
                  दण्डप्रकारा न दृश्यन्त इति&nbsp;॥
               </p>
               
            </div> 
            
            <p>समस्त एकगुणो यथा—</p>
            
            <div class="lg">
               <div class="udāharaṇa">
                  <span class="l">‘चन्द्रानन चन्द्रदिनं मृगलोचन मृगशिरश्च नक्षत्रम्&nbsp;।</span>
                  <span class="l">तिथिरतिथिप्रियदशमी परतस्त्वेकादशी प्रहरात्&nbsp;॥ २४९&nbsp;॥’</span>
                  
               </div>
            </div>
            
            <p>नन्विह तिथिरित्यसमस्तम्&nbsp;। न केवलमसमस्तं भिन्नार्थतया लाटीयानुप्रासेऽपि न संगच्छते&nbsp;।
               संगते च केनचित्पदानुप्रासेन&nbsp;। न च लाटीयानुप्रासो वा नामानुप्रासो वा पदानुप्रासाद्भिद्यत
               इति&nbsp;॥
            </p>
            
            <div class="commentary">
               
               <p>यद्यप्येकपरिहाराकारोदाहरणद्वयमुचितमेव तथापि किंचिद्विशेषं विवक्षन्नाक्षिप्य समाधत्ते—<b>नन्विति</b>&nbsp;। मा भूदत्रासमासोऽन्यथापि नेदमुदाहरणमिह संगतमित्याह—<b>न केवलमिति</b>&nbsp;। तत्किमनुप्रास एवायं न भवतीति पृच्छति—केन तर्हीति&nbsp;। उत्तरम्—पदानुप्रासेनेति&nbsp;। पदानुप्रासेनार्थभेदाभेदौ
                  विवक्षितौ&nbsp;। किंतु पदाश्रयेणावृत्तिमात्रं पदानुप्रासावृत्तिश्च लाटानुप्रासेऽप्यस्तीति
                  संगत्यात्रेदमुदाहृतमित्यर्थः&nbsp;॥
               </p>
               
            </div> 
            
            <p>समस्तोऽनेकगुणो यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘ब्रह्माण्डच्छत्रदण्डः शतधृतिभुवनाम्भोरुहो नालदण्डः</span>
                     <span class="seg">क्षोणीनौकूपदण्डः क्षरदमरसरित्पट्टिकाकेतुदण्डः&nbsp;।</span>
                     </span>
                  <span class="l">
                     <span class="seg">ज्योतिश्चक्राक्षदण्डस्त्रिभुवनविजयस्तम्भदण्डोऽङ्घ्रिदण्डः</span>
                     <span class="seg">श्रेयस्त्रैविक्रमस्ते वितरतु विबुधद्वेषिणां कालदण्डः&nbsp;॥ २५०&nbsp;॥’</span>
                     </span>
                  
               </div>
            </div>
            
            <p>अत्रानेकशो दण्ड इत्यस्यावृत्तिः&nbsp;। आभ्यां व्यस्तसमस्तभेदोऽपि व्याख्यातः&nbsp;। यथा—</p>﻿<span class="pageinfo">[page 263]</span>
            
            <div class="lg">
               <div class="udāharaṇa">
                  <span class="l">‘दशरश्मिशतोपमद्युतिं यशसा दिक्षु दशस्वपि श्रुतम्&nbsp;।</span>
                  <span class="l">दशपूर्वरथं यमाख्यया दशकण्ठारिगुरुं विदुर्बुधाः&nbsp;॥ २५१&nbsp;॥’</span>
                  
               </div>
            </div>
            
            <p>अत्रानेकधा दशशब्द आवर्तते&nbsp;॥</p>
            
            <div class="commentary">
               
               <p>शतधृतिर्ब्रह्मा तस्य भुवनभूतमम्भोरुद पद्मं तस्य, क्षोणी पृथ्वी तद्रूपा या नौस्तरिस्तस्याः
                  कूपदण्डः गुणवृक्षः&nbsp;। <b>दशस्विति</b>&nbsp;। एको दशशब्दो व्यस्तः, अन्ये
                  त्रयः समस्ताः&nbsp;॥
               </p>
               
            </div> 
            
            <p>अव्यवहितेऽपि द्वैगुण्यादेर्न विरोधः&nbsp;। यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘वस्त्रायन्ते नदीनां सितकुसुमधराः शक्रसंकाशकाशाः</span>
                     <span class="seg">काशाभा भान्ति तासां नवपुलिनचराः श्रीनदीहंसहंसाः&nbsp;।</span>
                     </span>
                  <span class="l">हंसाभाम्भोदमुक्तक्षरदमृतरुचिर्मेदिनीचन्द्रचन्द्रश्चन्द्राङ‍कः शारदस्ते जयकृदुपनतो
                     विद्विषां कालकालः&nbsp;॥ २५२&nbsp;॥’</span>
                  
               </div>
            </div>
            
            <div class="commentary">
               
               <p>ननु व्यवहित एव किं गुणनादिभेदो नेत्याह—<b>अव्यवहितेऽपीति</b>&nbsp;। वस्त्रायन्त इत्यादौ काशपदपरिहारेणोदाहरणम्&nbsp;। तत्र हि प्रथमः काशशब्दो भिन्नार्थ एव&nbsp;॥
               </p>
               
            </div> 
            
            <p>व्यवहिताव्यवहितभेदेऽपि दृश्यते&nbsp;। यथा—</p>
            
            <div class="lg">
               <div class="udāharaṇa">
                  <span class="l">‘धनैर्दुष्कुलीनाः कुलीनाः क्रियन्ते धनैरेव पापान्नरा निस्तरन्ति&nbsp;।</span>
                  <span class="l">धनेभ्यो हि कश्चित्सुहृन्नास्ति लोके धनान्यर्जयध्वं धनान्यर्जयध्वम् २५३’</span>
                  
               </div>
            </div>
            
            <div class="commentary">
               
               <p>यत्र व्यवहिताव्यवहितयोरेकवाक्यानुप्रवेशोऽस्ति तत्रापि गुणनाभेद उदाहरणीयः&nbsp;। दृश्यत
                  इत्यनेन यद्वव्द्यवहिते भूयसी गुणना महाकविप्रबन्धेषु प्रतीयते न तद्वदव्यवहितेऽपीति
                  पूर्वं व्यवहितमात्रे गुणनादिकमुपन्यस्तमिति तात्पर्यम्&nbsp;।<b>धनैरिति</b>&nbsp;। अत्र धनपदव्यवधानेन बह्वीं गुणनामवलम्बमानमेव चतुर्थपादे त्वव्यवहिता त्वनुप्रासेऽपि
                  प्रविष्टमिति भवति व्यवहिताव्यवहितभेदता&nbsp;। सोऽयं पदाभ्यासो दर्शितः&nbsp;॥
               </p>
               
            </div> 
            
            <p>योऽपि चार्धाभ्यासः सोऽपि व्यवहिताव्यवहितभेद एव&nbsp;। यथा—</p>
            
            <div class="lg">
               <div class="udāharaṇa">
                  <span class="l">‘यैस्त्वं साक्षात्कृतो नाथ तेषां कामेषु को ग्रहः&nbsp;।</span>
                  <span class="l">यैस्त्वं साक्षात्कृतो नाथ तेषां कामेषु को ग्रहः&nbsp;॥ २५४&nbsp;॥’</span>
                  
               </div>
            </div>
            ﻿<span class="pageinfo">[page 264]</span>
            
            <p>अत्र पादापेक्षया व्यवहितत्वमर्घापेक्षया पुनरव्यवहितत्वं भवति&nbsp;॥</p>
            
            <div class="commentary">
               
               <p>एवं श्लोकार्धाभ्यासो व्यवहिताव्यवहितभेद एव भवतीत्याह—<b>योऽपीति</b>&nbsp;॥
               </p>
               
            </div> 
            
            <p>द्विभागाभ्यासस्तु व्यवहित एव स्वदते&nbsp;। यथा—</p>
            
            <div class="lg">
               <div class="udāharaṇa">
                  <span class="l">‘श्रद्धायत्नौ यदि स्यातां मेधया किं प्रयोजनम्&nbsp;।</span>
                  <span class="l">तावुभौ यदि न स्यातां मेधया किं प्रयोजनम्&nbsp;॥ २५५&nbsp;॥’</span>
                  
               </div>
            </div>
            
            <div class="commentary">
               
               <p><b>श्रद्धायत्नाविति</b>&nbsp;। अत्र यदि स्यातामिति पादभागेन सह पदावृत्तिस्त्रिभागावृत्तिर्भवति&nbsp;॥
               </p>
               
            </div> 
            
            <p>पदाभ्यासः पुनरव्यवहितो व्यवहितश्च दृश्यते&nbsp;। तयोरव्यवहितो यथा—</p>
            
            <div class="lg">
               <div class="udāharaṇa">
                  <span class="l">‘सन्तः श्रृणुध्वं हृदये निधद्ध्वमुत्क्षिप्य बाहुं परिरारटीमि&nbsp;।</span>
                  <span class="l">न सुभ्रुवां तुल्यमिहास्ति रम्यं न सुभ्रुवां तुल्यमिहास्ति रम्यम् २५६’</span>
                  
               </div>
            </div>
            
            <p>व्यवहितो यथा—</p>
            
            <div class="lg">
               <div class="udāharaṇa">
                  <span class="l">‘मुखेन लक्ष्मीर्जयति फुल्लपङ‍कजचारुणा&nbsp;।</span>
                  <span class="l">दक्षिणेन करेणापि फुल्लपङ‍कजचारुणा&nbsp;॥ २५७&nbsp;॥’</span>
                  
               </div>
            </div>
            
            <div class="commentary">
               
               <p><b>मुखेनेति</b>&nbsp;। फुल्लपङ‍कजमिव चारु फुल्लेन पङ‍कजेन चारुरिति यद्यपि वृत्त्यर्थौ भिद्येते, तथापि
                  पदानामभिन्नार्थत्वादुदाहरणता&nbsp;॥
               </p>
               
            </div> 
            
            <p>इवाद्यावृत्तयोऽपि चात्रैव द्रष्टव्याः&nbsp;। यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘लीनेव प्रतिबिम्बितेव लिखितेवोत्कीर्णरूपेव च</span>
                     <span class="seg">प्रत्युप्तेव च वज्रलेपघटितेवान्तर्निखातेव च&nbsp;।</span>
                     </span>
                  <span class="l">
                     <span class="seg">सा नश्चेतसि कीलितेव विशिखैश्चेतोभुवः पञ्जभि-</span>
                     <span class="seg">श्चिन्तासंततितन्तुजालनिबिडस्यूतेव लग्ना प्रिया&nbsp;॥ २५८&nbsp;॥’</span>
                     </span>
                  
               </div>
            </div>
            
            <p>अर्थाभेद इति नार्थशब्दोऽभिधेयवचनः किंतु शब्दप्रतिपाद्यमात्रवचन इत्याशयवानाह—<b>इवादीति</b>&nbsp;॥
            </p>
            
            <div class="lg">
               <div class="kārikā">
                  <span class="l">यमकानां हि यावन्त्यो वर्ण्यन्ते भेदभक्तयः&nbsp;।</span>
                  <span class="l">अनुप्रासस्य लाटानां भिदास्तावन्त्य एव हि&nbsp;॥ १०५&nbsp;॥</span>
                  
               </div>
            </div>﻿<span class="pageinfo">[page 265]</span>
            
            <div class="commentary">
               
               <p>नन्वन्येऽपि पदावृत्तिप्रकाराः किमिति नोदाहृता इत्यत आह—<b>यमकानां हीति</b>&nbsp;। भेदभक्तयोऽवान्तरप्रकारविच्छित्तयः स्थानास्थानपादभेदलक्षणा श्लोकावृत्तिः परमत्र
                  नास्तीति यमकादपकर्षः&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">उपमादिवियुक्तापि राजते काव्यपद्धतिः&nbsp;।</span>
                  <span class="l">यद्यनुप्रासलेशोऽपि हन्त तत्र निवेश्यते&nbsp;॥ १०६&nbsp;॥</span>
                  
               </div>
            </div>
            
            <div class="commentary">
               
               <p>प्रकरणान्तेऽनुप्रासव्युत्पादनप्रयोजनमाह—<b>उपमादीति&nbsp;। अनुप्रासलेशोऽपीति</b>&nbsp;। वर्णाद्यनुप्रासः&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">कुण्डलादिवियुक्तापि कान्ता किमपि शोभते&nbsp;।</span>
                  <span class="l">कुङ‍कुमेनाङ‍गरागश्चेत्सर्वाङ‍गीणः प्रयुज्यते&nbsp;॥ १०७&nbsp;॥</span>
                  
               </div>
            </div>
            
            <div class="commentary">
               
               <p>श्रुतिवृत्त्यनुप्रासौ तु संदर्भव्यापकावेव प्रशस्तावित्युदाहरणव्याजेनाह—<b>कुण्डलादीति</b>&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">श्रुतिवर्णानुप्रासावेकविधौ कुन्तलेषु गौडेषु&nbsp;।</span>
                  <span class="l">पदयोर्निरनुप्रासो द्वेधा त्रेधा च लाटेषु&nbsp;॥ १०८&nbsp;॥</span>
                  
               </div>
            </div>
            
            <div class="commentary">
               
               <p>एतदेव खण्डसरस्वतीषु कविषु न तथा काव्यसिद्धिरिति दर्शयन्द्रढयति—<b>श्रुतिवर्णानुप्रासाविति</b>&nbsp;॥
               </p>
               
            </div> 
            
            <div class="lg">
               <div class="kārikā">
                  <span class="l">'वर्णस्थानस्वराकारगतिबन्धान्प्रतीहयः&nbsp;।</span>
                  <span class="l">नियमस्तद्बुधैः षोढा चित्रमित्यभिधीयते&nbsp;॥ १०९&nbsp;॥’</span>
                  
               </div>
            </div>
            
            <div class="commentary">
               
               <p>क्रमप्राप्तं चित्रलक्षणमवतारयति—<b>वर्णेति</b>&nbsp;। चित्रमालेख्यं तदिव जीवितस्थानीयध्वनिरहितं चित्रमिति काश्मीरकाः&nbsp;। तदसत्&nbsp;। ध्वनेः
                  प्राधान्यानङ‍गीकारात्प्रतीयमानमात्राभावस्य क्वचिदप्यसंभवात्&nbsp;। यद्वा आकृतिविशेषयुक्तं
                  चित्रमिति तदपि न&nbsp;। अव्यापकत्वात्&nbsp;। अतो वर्णादिनियमेन प्रवृत्तमाश्चर्यकारितया चित्रमित्येव
                  युक्तम्&nbsp;। वर्णा व्यञ्जनानि&nbsp;। स्थानं कण्ठादि&nbsp;। स्वरा अकारादयः&nbsp;। आकारः पद्माद्याकृत्युन्मुद्रणम्&nbsp;।
                  गतिः पठितिभङ‍गविशेषः&nbsp;। बन्धो विविडितिप्रभृतिः&nbsp;॥
               </p>
               
            </div> 
            
            <p>वर्णशब्देन चात्र स्वराणां पृथङ्‌निर्देशाव्द्यञ्जनान्येव प्रगृह्यन्ते&nbsp;। तत्र वर्णचित्रेषु
               चतुर्व्यञ्जनं यथा—
            </p>
            
            <div class="lg">
               <div class="udāharaṇa">
                  <span class="l">‘जजौजोर्जाजिजिज्जाजी तं ततोऽतिततातितुत्&nbsp;।</span>
                  <span class="l">भाभोऽभीभाभिभूभाभूरारारिररिरीररः&nbsp;॥ २५९&nbsp;॥’</span>
                  
               </div>
            </div>
            ﻿<span class="pageinfo">[page 266]</span>
            
            <div class="commentary">
               
               <p>पञ्चप्रभृतिनियमेन तथाशक्तिञ्युत्पत्त्योरुत्कर्ष इति चतुरादि गृह्णाति—<b>तत्रेति</b>&nbsp;। अवश्यं योद्धा जाजी&nbsp;। जजेर्युद्धार्थादावश्यके णिनिः&nbsp;। जजा युद्धशौण्डास्तेषामोजसा
                  जाता या आजिः सङ‍ग्रामस्तं जयतिति क्विप्&nbsp;। तं वेणुदारिणं ततोऽनन्तरं अतिततान् चतुरङ‍गबलेन
                  प्राप्तविस्तारान् आतिनः सततगमनशीलान् तुदतीति क्विप्&nbsp;। भानां दीप्ततारानुरूपाणां शुक्रबृहस्पत्यादीनामाभेवाभा
                  कान्तिर्यस्येत्युपमानपूर्वपदबहुव्रीहौ उत्तरपदलोपे च भामः&nbsp;। अभियो भयशून्यानिभानभिभवतीति
                  क्विप्&nbsp;। अभीभाभिभूस्तादृशी या भा तेजस्तस्या भूराश्रयः&nbsp;। आर जगाम&nbsp;। अरिः शत्रुः&nbsp;। बलभद्र
                  इत्यर्थः&nbsp;। अरीणां रीः संचरणम्&nbsp;। ‘रीङ् गतौ इति धात्वनुसारात्&nbsp;। तस्या ईरो धूननं राति
                  ददाति अरीररः&nbsp;॥
               </p>
               
            </div> 
            
            <p>त्रिव्यञ्जनं यथा—</p>
            
            <div class="lg">
               <div class="udāharaṇa">
                  <span class="l">‘देवानां नन्दनो देवो नोदनो वेदनिन्दिनाम्&nbsp;।</span>
                  <span class="l">दिवं दुदाव नादेन दाने दानवनन्दिनः&nbsp;॥ २६०&nbsp;॥’</span>
                  
               </div>
            </div>
            
            <div class="commentary">
               
               <p>देवः सृष्टिस्थितिसंहारक्रीडारतः, दानवनन्दी हिरण्यकशिपुस्तस्य दानेऽवखण्डने यो नादो
                  वक्षःकपाटपाटनकटकटाशब्दस्तेन दिवं स्वर्गं दुदाव किमेतदित्याकस्मिकसंभ्रमेणेत्युपतापयामास&nbsp;।
                  जगत्कण्टकनिराकरणाद्देवानां नन्दन आनन्दकृत्&nbsp;। वेदनिन्दिनां च नोदनः प्रतिक्षेपकः&nbsp;। सामान्याभिप्रायेणैकवचनम्&nbsp;॥
               </p>
               
            </div> 
            
            <p>द्विव्यञ्जनं यथा—</p>
            
            <div class="lg">
               <div class="udāharaṇa">
                  <span class="l">‘भूरिभिर्भारिभिर्भीराभूभारैरभिरेभिरे&nbsp;।</span>
                  <span class="l">भेरीरेभिभिरभ्राभरभीरुभिरिभैरिभाः&nbsp;॥ २६१&nbsp;॥’</span>
                  
               </div>
            </div>
            
            <div class="commentary">
               
               <p>भूरिभिर्बहुभिर्भारिभिः प्रकृतिसारभारवाहिभिरतिप्रमाणकायतया भुवो भारभूतैरन्तःकांस्यभाजनो
                  निःस्वानो भेरी तद्वदेभिभिः&nbsp;। ‘रेभृ शब्दे’ इति धात्वनुसारात्&nbsp;। अभ्राभैः प्रथमोन्नतमेघकान्तिभिरिभैर्हस्तिभिर्भिय
                  रान्ति प्रयच्छन्तीति भीरा इभाः प्रतिद्विपा अभिरेभिरे अभियुक्ताः&nbsp;॥
               </p>
               
            </div> 
            
            <p>एकव्यञ्जनं यथा—</p>
            
            <div class="lg">
               <div class="udāharaṇa">
                  <span class="l">‘न नोननुन्नो नुन्नेनो नाना नानानना ननु&nbsp;।</span>
                  <span class="l">नुन्नोऽनुन्नो ननुन्नेनो नानेना नुन्ननुन्ननुत्&nbsp;॥ २६२&nbsp;॥’</span>
                  
               </div>
            </div>
            ﻿<span class="pageinfo">[page 267]</span>
            
            <div class="commentary">
               
               <p>ननु नानानना विविधाकारवदना गणा ऊनेन हीनेन नुन्नो जितो ना न न पुरुषः&nbsp;। तथा नुन्न इनः
                  प्रभुर्यस्य सोऽप्यात्मनि जीवति नाना पुरुषोऽपुरुष एव&nbsp;। यतो ननुन्नेनोऽजितप्रभुर्नुन्नोऽप्यनुन्न
                  एव&nbsp;। तथा नुन्ननुन्नः जित इव क्लीबतया पराभूत इति&nbsp;। ‘प्रकारे गुणवचनस्य’ इति द्विरुक्तिः&nbsp;।
                  तमपि यो नुदति स नानेना न निष्पापः बन्धच्छायार्पकान्यवर्णगुरुत्वोन्मेषमात्रप्रयोजकस्तकारो
                  न वृत्तिशरीरान्तर्गत इति द्विव्यञ्जनता नाशङ‍कनीया&nbsp;॥
               </p>
               
            </div> 
            
            <p>क्रमस्थसर्वव्यञ्जनं यथा—</p>
            
            <div class="lg">
               <div class="udāharaṇa">
                  <span class="l">‘कः खगौघाङचिच्छौजा झाञ्ज्ञोऽटौठीडडण्ढणः&nbsp;।</span>
                  <span class="l">तथोदधीन्पफर्बाभीर्मयोऽरिल्वाशिषां सहः&nbsp;॥ २६३&nbsp;॥’</span>
                  
               </div>
            </div>
            
            <div class="commentary">
               
               <p><b>क्रमस्थेति</b>&nbsp;। वर्णसमाम्राये येन क्रमेण कादयो मावसानाः पठितास्तेन क्रमेण व्यञ्जननिवेशः&nbsp;। कः खगौघस्तत्तत्प्रसिद्धावदानपक्षिसमूहस्तमञ्चतीति
                  क्विनि संयोगान्तलोपे कृते च खगौघाङिति रूपम्&nbsp;। चितं संविदं छ्यति छिनत्तीति चिच्छं यदोजस्तन्नास्ति
                  यस्यासावचिच्छौजाः&nbsp;। ‘झमु अदने’ अस्मात् क्विप्&nbsp;। ‘अनुनासिकस्य क्विझलोः ६।४।१६’ इत्युपधादीर्घः&nbsp;।
                  ‘मो नो धातोः ८।२।६४’ इति नकार इति झान् परबलभक्षको ज्ञः पण्डितः&nbsp;। ‘स्तो श्चुना श्रुः
                  ८।४।४०’ इति नकारस्य ञकाराः&nbsp;। अटाः सङ‍ग्रामाङ‍गणपर्यटनशीलाः सुभटास्तानोठते बाधत इति
                  क्विप्&nbsp;। ‘उठ गतौ’ इति धातो रूपम्&nbsp;। तेषामीडीश्वरः&nbsp;। अडण्ढणोऽचपलः&nbsp;। डण्ढण इत्यव्युत्पन्नं
                  चपलवाचि प्रातिपदिकम्&nbsp;। तथा अभीर्भयरहितः एवंविधः को नामायमुदधीन् पफर्ब पूरयामासेति
                  प्रश्नः&nbsp;। उत्तरम्—अरीन् लुनन्ति या आशिषस्तासां सहः क्षमो मयो दैत्यराज इति&nbsp;॥
               </p>
               
            </div> 
            
            <p>छन्दोक्षरव्यञ्जनं यथा—</p>
            
            <div class="lg">
               <div class="udāharaṇa">
                  <span class="l">‘सरत्सुरारातिभयाय जाग्रतो जलत्यलं स्तोतृजनस्य जायताम्&nbsp;।</span>
                  <span class="l">स्मितं स्मरारेर्गिरिजास्यनीरजे समेतनेत्रत्रितयस्य भूतये&nbsp;॥ २६४&nbsp;॥’</span>
                  
               </div>
            </div>
            
            <div class="commentary">
               
               <p><b>छन्दोक्षरेति</b>&nbsp;। ‘म्यरस्तजभ्नगा लान्ताश्छन्दोविचितिवेदिभिः&nbsp;। दशैव वर्णा निर्णीताश्छन्दोरूपप्रसिद्धये&nbsp;॥’
                  तन्मात्रव्यञ्जननिबद्धछन्दोक्षरव्यञ्जनम्&nbsp;। सुबोधमुदाहरणम्&nbsp;॥
               </p>
               
            </div> 
            ﻿<span class="pageinfo">[page 268]</span>
            
            <p>षड्जादिस्वरव्यञ्जनं यथा—</p>
            
            <div class="lg">
               <div class="udāharaṇa">
                  <span class="l">‘सा ममारिधमनी निधानिनी सामधाम धनिधामसाधिनी&nbsp;।</span>
                  <span class="l">मानिनी सगरिमापपापपा सापगा समसमागमासमा&nbsp;॥ २६५&nbsp;॥’</span>
                  
               </div>
            </div>
            
            <div class="commentary">
               
               <p><b>षड्जादीति</b>&nbsp;। ‘सरिगामपधानिश्च वर्णाः सप्त स्वरादयः&nbsp;। षड्जादिकृतसंकेता दृष्टा गान्धर्ववेदिभिः&nbsp;॥’
                  तन्मात्रव्यञ्जनमयं षड्जादिव्यञ्जनम्&nbsp;। सह एन विष्णुना
                  वर्तते इति सा लक्ष्मीः&nbsp;। अरीन् धमति तापयति इति धमतेर्ल्युटि बहुलवचनमन्यत्रापीति धमादेशः&nbsp;।
                  एवंविधा मम भूयादिति शेषः&nbsp;। निधानिनी पद्मादिनिधानवती&nbsp;। साम्नः सान्त्वस्य धाम गृहम्&nbsp;।
                  धनिनां धामसाधिनी तेजःप्रसाघिका&nbsp;। मानिनी पूजावती&nbsp;। सगरिमा गौरववती&nbsp;। अपपापान्निष्कलुषान्
                  पातीत्यपपापपा&nbsp;। सेति प्रसिद्धविभवा आपगा नदी&nbsp;। समः तत्तुल्यः क्षणविसर्पा भङ‍गुरः समागमो
                  यस्याः सा तथा&nbsp;। असमा अनुपमा&nbsp;॥
               </p>
               
            </div> 
            
            <p>मुरजाक्षरव्यञ्जनं यथा—</p>
            
            <div class="lg">
               <div class="udāharaṇa">
                  <span class="l">‘खरगरकालितकण्ठं मथितगदं मकरकेतुमरणकरम्&nbsp;।</span>
                  <span class="l">तडिदिति रुरुमुण्डहरं हरमन्तरहं दधे घोरम्&nbsp;॥ २६६&nbsp;॥’</span>
                  
               </div>
            </div>
            
            <div class="commentary">
               
               <p><b>मुरजेति</b>&nbsp;। ‘पाठाक्षराणि मुरजे लहकारौ तथदधाच्छमौ रेफः&nbsp;। नणकखगघङाश्चेत्थं षोडश भरतादिक्रथितानि&nbsp;॥’
                  तन्मात्रविरचितं मुरजाक्षरव्यञ्जनम्&nbsp;। सुबोधमुदाहरणम्&nbsp;॥
               </p>
               
            </div> 
            
            <p>चतुःस्थानचित्रेषु निष्कण्ठ्यं यथा—</p>
            
            <div class="lg">
               <div class="udāharaṇa">
                  <span class="l">‘भूरिभूतिं पृथुप्रीतिमुरुमूर्तिं पुरुस्थितिम्&nbsp;।</span>
                  <span class="l">विरिञ्चिं सूचिरुचिधीः शुचिभिर्नुतिभिर्धिनु&nbsp;॥ २६७&nbsp;॥’</span>
                  
               </div>
            </div>
            
            <div class="commentary">
               
               <p>वर्णवत्स्थानेष्वपि चतुरादिनियमेन चित्रम्&nbsp;। यद्यपि च ‘अष्टौ स्थानानि वर्णानामुरः कण्ठः
                  शिरस्तथा&nbsp;। जिह्वामूलं च दन्ताश्च नासिकोष्टौ च तालु च’ इति, तथापि जिह्वामूलीयस्य स्वरत्वादुरस्यनासिक्ययोः
                  काव्यप्रवेशाभावादुरोनासिकाजिह्वामूलपर्युदासेन स्थानपञ्चके चतुरादिनिरूपणम्&nbsp;। हे सूचिरुचिधीः
                  शुचिभिः शुद्धाभिर्नुतिभिः स्तुतिभिर्यथोक्तविशेषण विरिञ्चिं ब्रह्माणं धिनु प्रीणयेति&nbsp;।
                  अकुहविसर्जनीयाः कण्ठ्याः&nbsp;॥
               </p>
               
            </div> 
            ﻿<span class="pageinfo">[page 269]</span>
            
            <p>निस्तालव्यं यथा—</p>
            
            <div class="lg">
               <div class="udāharaṇa">
                  <span class="l">‘स्फुरत्कुण्डलरत्नौघमघवद्धनुकर्बुरः&nbsp;।</span>
                  <span class="l">मेघनादोऽथ सङ‍ग्रामे प्रावृट्कालवदाबभौ&nbsp;॥ २६८&nbsp;॥’</span>
                  
               </div>
            </div>
            
            <div class="commentary">
               
               <p>कुण्डलरत्नौघ एव मघवतो धनुस्तेन कर्बुरो मेघनादनामा राक्षसः&nbsp;। इचुयशास्तालव्याः&nbsp;॥</p>
               
            </div> 
            
            <p>निर्दन्त्यं यथा—</p>
            
            <div class="lg">
               <div class="udāharaṇa">
                  <span class="l">‘पाप्मापहारी रणकर्मशौण्डश्चण्डीशमिश्रो मम चक्रपाणिः&nbsp;।</span>
                  <span class="l">भूयाच्छ्रियापश्रमयेक्ष्यमाणो मोक्षाय मुख्यामरपूगपूज्यः&nbsp;॥ २६९&nbsp;॥’</span>
                  
               </div>
            </div>
            
            <div class="commentary">
               
               <p>चण्डीशमिश्रः परमेश्वरेणैकशरीरतामापन्नः&nbsp;। मुख्यामरा ब्रह्मादयः&nbsp;। लृतुलसा दन्त्याः&nbsp;॥</p>
               
            </div> 
            
            <p>निरोष्ठ्यं यथा—</p>
            
            <div class="lg">
               <div class="udāharaṇa">
                  <span class="l">‘नयनानन्दजनने नक्षत्रगणशालिनि&nbsp;।</span>
                  <span class="l">अघने गगने दृष्टिरङ‍गने दीयतां सकृत्&nbsp;॥ २७०&nbsp;॥’</span>
                  
               </div>
            </div>
            
            <div class="commentary">
               
               <p><b>अघन इति</b>&nbsp;। शरत्कालशोभया दृश्यतमे&nbsp;। उपूपध्मानीया ओष्ठ्याः&nbsp;॥
               </p>
               
            </div> 
            
            <p>निर्मूर्धन्यं यथा—</p>
            
            <div class="lg">
               <div class="udāharaṇa">
                  <span class="l">‘शलभा इव धावन्तः सायकास्तस्य भूभुजः&nbsp;।</span>
                  <span class="l">निपेतुः सायकच्छिन्नास्तेन संयुगसीमनि&nbsp;॥ २७१&nbsp;॥’</span>
                  
               </div>
            </div>
            
            <div class="commentary">
               
               <p>तेन कपिलेन राज्ञा&nbsp;। तस्य कोसलाधिपस्य प्रसेनजितः&nbsp;। ऋटुरषा मूर्धन्याः&nbsp;॥</p>
               
            </div> 
            
            <p>त्रिस्थानचित्रेषु निरोष्ठ्यदन्त्यं यथा—</p>
            
            <div class="lg">
               <div class="udāharaṇa">
                  <span class="l">‘जीयाज्जगज्ज्येष्ठगरिष्ठचारश्चक्रार्चिषा कृष्णकडारकायः&nbsp;।</span>
                  <span class="l">हरिर्हिरण्याक्षशरीरहारी खगेशगः श्रीश्रयणीयशय्यः&nbsp;॥ २७२&nbsp;॥’</span>
                  
               </div>
            </div>
            
            <div class="commentary">
               
               <p><b>निरोष्ठ्यदन्त्यमिति</b>&nbsp;। अनेनैव द्विकान्तरपरिहारेण लोष्टप्रस्तावो गवेषणीयः&nbsp;। तथोत्तरत्रापि&nbsp;॥
               </p>
               
            </div> 
            ﻿<span class="pageinfo">[page 270]</span>
            
            <p>निरोष्ठ्यमूर्धन्यं यथा—</p>
            
            <div class="lg">
               <div class="udāharaṇa">
                  <span class="l">‘अलिनीलालकलतं कं न हन्ति घनस्तनि&nbsp;।</span>
                  <span class="l">आननं नलिनच्छायं नयनं शशिकान्ति ते&nbsp;॥ २७३&nbsp;॥’</span>
                  
               </div>
            </div>
            
            <p>द्विस्थानचित्रेषु दन्त्यकण्ठ्यर्यथा—</p>
            
            <div class="lg">
               <div class="udāharaṇa">
                  <span class="l">‘अनङ‍गलङ‍घनालग्ननानातङ‍का सदङ‍गना&nbsp;।</span>
                  <span class="l">सदानघ सदानन्द नताङ‍गीसङ‍गसंगत&nbsp;॥ २७४&nbsp;॥’</span>
                  
               </div>
            </div>
            
            <div class="commentary">
               
               <p>सदानघ अनवद्य सदैव प्रियालाभेनानन्दयुक्त&nbsp;। नताङ‍ग्या कस्याश्चिदन्यस्याः सङ‍गे संगत,
                  तव शोभनाङ‍गना कामाक्रमणप्राप्तनानारूपतया वर्तते&nbsp;। अतस्तामनुकम्पस्वेति सोपलम्भप्रार्थनावाक्यार्थः&nbsp;॥
               </p>
               
            </div> 
            
            <p>एकस्थानचित्रेषु कण्ठ्यैर्यथा—</p>
            
            <div class="lg">
               <div class="udāharaṇa">
                  <span class="l">‘अगा गां गाङ‍गकाकाङ‍कगाहकाघककाकहा&nbsp;।</span>
                  <span class="l">अहाहाङ‍गखगाङ‍कागगकङ‍कागखगाङ‍कग&nbsp;॥ २७५&nbsp;॥’</span>
                  
               </div>
            </div>
            
            <div class="commentary">
               
               <p>गाङ‍गकं गङ‍गासंबन्धि जलं तस्याकः कुटिला गतिः&nbsp;। ‘अक अग कुटिलायां गतौ’ इति&nbsp;। तस्याङ‍कस्य
                  तन्मध्यस्य गाहको विलोलकः&nbsp;। कुत्सितमघं पापमघकं स एव काकस्तं हतवानघकक्राक्रहा&nbsp;। अन्ये
                  तु विसर्गान्तं पठन्ति&nbsp;। तदा जहातेर्विधिरूपम्&nbsp;। एवंविधस्त्वं गां स्वर्गं अगाः याया
                  इति आशंसायां भूतप्रत्ययः&nbsp;। कीदृशः सन्&nbsp;। हानं हाः न हा अहास्ताञ्जिहीते प्राप्नोतीति
                  अहाहं तादृशमङ‍गं यस्य स खगो गरुडः सूर्यो वा सोऽङ‍कश्चिह्नभूतो यस्य तादृशोऽगोऽर्थान्मेरुस्तद्वर्तिनः
                  कङ‍काख्या अगखगा वृक्षनिवासिनः पक्षिणस्तेऽपि आकाकका गमनस्पृहयालवो यस्य स तथा&nbsp;। आस्तां
                  तावदन्ये, पतत्त्रिभिरप्यभिनन्दितगमन इत्यर्थः&nbsp;॥
               </p>
               
            </div> 
            
            <p>स्वरचित्रेषु ह्रस्वैकस्वरं यथा—</p>
            
            <div class="lg">
               <div class="udāharaṇa">
                  <span class="l">‘उरुगु द्युगुरु युत्सु चुक्रुशुस्तुष्टुवुः पुरु&nbsp;।</span>
                  <span class="l">लुलुभुः पुपुषुर्मुत्सु मुमुहुर्नु मुहुर्मुहुः&nbsp;॥ २७६&nbsp;॥’</span>
                  
               </div>
            </div>
            
            <div class="commentary">
               
               <p>स्वरचित्रेष्वेकादिक्रमेणोपन्यासो ग्रन्थवैचित्र्यार्थः&nbsp;। उरुगुं विस्तीर्णवाचम्&nbsp;। द्युगुरुं
                  स्वर्वासिनामाचार्यम्&nbsp;। युत्सु युद्धार्थम्&nbsp;। ‘निमित्तात्कर्मयोगे’ इति सप्तमी&nbsp;। गीर्वाणभटाश्रुक्रुशुरार्ताः
                  शरणं ययाचिरे&nbsp;। अत एव पुरु बहुधा तुष्टुवुः&nbsp;। युद्धप्रयोजन﻿-<span class="pageinfo">[page 271]</span>माह—मुत्सु हर्षेषु लुलुभुः&nbsp;। पुपुषुः पुष्टा बभूवुः&nbsp;। नु वितर्के&nbsp;। मुहुर्मुहुर्वारंर्वारं
                  किं मुमुहुर्मोहमासादितवन्तः&nbsp;। यतः क्रोशनादीनामव्यवस्थेति भावः&nbsp;॥
               </p>
               
            </div> 
            
            <p>दीर्घैकस्वरं यथा—</p>
            
            <div class="lg">
               <div class="udāharaṇa">
                  <span class="l">‘वैधैरैनैरैशैरैन्द्रैरैजैरैलैर्जैनैः सैद्धैः&nbsp;।</span>
                  <span class="l">मैत्रैर्नैकैर्धैर्यैर्वैरैर्दैः स्वैः स्वैरैर्दैवैस्तैस्तैः&nbsp;॥ २७७&nbsp;॥’</span>
                  
               </div>
            </div>
            
            <div class="commentary">
               
               <p>विधिर्विरिञ्चिः, ई लक्ष्मीस्तस्या इनः प्रभुर्विष्णुः, ईशो महादेवः, इन्द्रो वासवः,
                  ईजः कामो लक्ष्मीपुत्रत्वात्, इला पृथ्वी, जिनो बुद्धः, सिद्धा देवविशेषाः, मित्रः सूर्यः,
                  रैदो धनदः कुबेरः, देवा उक्तव्यतिरिक्ता मरुदादयः, एषां संबन्धिभिधैंयैंर्धृतिभिः स्वैर्वित्तैश्च
                  नैकैरनेकविधैस्तैस्तैः प्रसिद्धरूपैरहं स्वैरैः सुष्ठु आसमन्तात्समृद्धो भवानीत्याशंसा&nbsp;।
                  वै वाक्यालंकरे&nbsp;॥
               </p>
               
            </div> 
            
            <p>ह्रस्वद्विस्वरं यथा—</p>
            
            <div class="lg">
               <div class="udāharaṇa">
                  <span class="l">‘क्षितिस्थितिमितिक्षिप्तिविधिविन्निधिसिद्धिलिट्&nbsp;।</span>
                  <span class="l">मम त्र्यक्ष नमद्दक्ष हर स्मरहर स्मर&nbsp;॥ २७८&nbsp;॥’</span>
                  
               </div>
            </div>
            
            <div class="commentary">
               
               <p>क्षितिः पृथ्वी तस्याः स्थितिः पालनं मितिर्मानं क्षिप्तिः संहारस्तद्विधिं वेत्ति&nbsp;।
                  निधिसिद्धी लेढीति क्विए&nbsp;। नमन् भग्नतेजा दक्षो यस्मात्&nbsp;। स्मरहर कामदहन, त्र्यक्ष त्रिनयन,
                  हर महादेव, मम स्मर&nbsp;। अधीगर्थयोगे कर्मणि षष्टी&nbsp;॥
               </p>
               
            </div> 
            
            <p>दीर्घद्विस्वरं यथा—</p>
            
            <div class="lg">
               <div class="udāharaṇa">
                  <span class="l">‘श्रीदीप्ती ह्रीकीर्ती धीनीती गीःप्रीती&nbsp;।</span>
                  <span class="l">एधेते द्वे द्वे ते ये नेमे देवेशे&nbsp;॥ २७९&nbsp;॥’</span>
                  
               </div>
            </div>
            
            <div class="commentary">
               
               <p>श्रीदीप्ती लक्ष्मीतेजसी&nbsp;। ह्रीकीर्ती लज्जायशसी&nbsp;। धीनीती बुद्धिनयौ&nbsp;। गीःप्रीती वाक्प्रमोदौ&nbsp;।
                  इमे ये देवेशेऽपि न स्तस्ते द्वे तव एधेते वर्धेते&nbsp;॥
               </p>
               
            </div> 
            
            <p>त्रिस्वरेषु ह्रस्वत्रिस्वरं यथा—</p>
            
            <div class="lg">
               <div class="udāharaṇa">
                  <span class="l">‘क्षितिविजितिस्थितिविहितिव्रतरतयः परगतयः&nbsp;।</span>
                  <span class="l">उरु रुरुधुर्गुरु दुधुवुः स्वमरिकुलं युधि कुरवः&nbsp;॥ २८०&nbsp;॥’</span>
                  
               </div>
            </div>
            
            <div class="commentary">
               
               <p>क्षितेर्विजितिः विजयः, स्थितेर्वर्णाश्रममर्यादालक्षणाया विहितिर्विधानं तदेव व्रतं
                  ﻿<span class="pageinfo">[page 272]</span>तत्र रतिर्येषाम्&nbsp;। परा श्रेष्ठा गतिर्ज्ञानं येषां ते तथा&nbsp;। एवंविधाः कुरवः स्वद्विषां
                  कुलमुरु विस्तीर्ण रुरुधुः&nbsp;। तदेव गुरु महत् दुधुवुः कम्पयामासुः&nbsp;॥
               </p>
               
            </div> 
            
            <p>चतुःस्वरेषु दीर्घस्वरं यथा—</p>
            
            <div class="lg">
               <div class="udāharaṇa">
                  <span class="l">‘आम्नायानामाहान्त्या वाग्गीतीरीतीः प्रीतीभीतीः&nbsp;।</span>
                  <span class="l">भोगो रोगो मोहो मोदो ध्येये वेच्छेत्क्षेमे देशे&nbsp;॥ २८१&nbsp;॥’</span>
                  
               </div>
            </div>
            
            <div class="commentary">
               
               <p>आम्रायानां वेदानामन्त्या वागुपनिषत् सा हिताहितप्रतिपादनपरा किमाह&nbsp;। या गीतयस्ता ईतय
                  उपसर्गाः&nbsp;। याः प्रीतयस्ता भीतयो भयानि&nbsp;। यो भोगः स रोगः&nbsp;। यो मोदो हर्षः स मोहः&nbsp;। न
                  परमेवमाह&nbsp;। किंतु यावध्द्येये ध्यातव्ये क्षेमे क्लेशरहिते देशे विषये मोक्षलक्षणे इच्छेदिच्छां
                  कुर्यादिति&nbsp;। वाशब्दः समुच्चये&nbsp;। अन्ये चकारमेव पठन्ति&nbsp;॥
               </p>
               
            </div> 
            
            <p>प्रतिव्यञ्जनविन्यस्तस्वरं यथा—</p>
            
            <div class="lg">
               <div class="udāharaṇa">
                  <span class="l">‘तापेनोग्रोऽस्तु देहे नो हेये विल्लोभिनिन्दिना&nbsp;।</span>
                  <span class="l">जायाग्रे हि गुणिप्रेष्ठे हितोक्षेपोऽमृतोक्षिणि&nbsp;॥ २८२&nbsp;॥’</span>
                  
               </div>
            </div>
            
            <div class="commentary">
               
               <p>हेये हातव्ये वस्तुनि या विल्लाभः&nbsp;। ‘विदॢलाभे’ इति धात्वनुसारात्&nbsp;। तत्र ये लोभिनो लोभवन्तस्तन्निन्दनशीलेन
                  तापेन तेजसार्थादुग्रश्चण्डरश्मिः स नः मम देहेऽस्तु&nbsp;। तेजस्वी भवानीति यावत्&nbsp;। किमित्येवमाशास्यत
                  इत्यत आह—अमृतस्यन्दिनि कान्ताग्रे गुणिनां प्रियतमेऽक्षेपोऽविलम्ब एव हितोऽर्थतः समरस्य&nbsp;।
                  ‘इति दत्वाशिषं कोऽपि स्वस्मै कार्मुककर्मणे&nbsp;। जगाम समरं कर्तुमरिलक्ष्मीस्वयंवरम्&nbsp;॥’
               </p>
               
            </div> 
            
            <p>तदेवापास्तसमस्तस्वरं यथा—</p>
            
            <div class="lg">
               <div class="udāharaṇa">
                  <span class="l">‘तपन ग्रस्तदहन हयवल्लभनन्दन&nbsp;।</span>
                  <span class="l">जयग्रह गणप्रष्ठ हतक्षप मतक्षण&nbsp;॥ २८३&nbsp;॥’</span>
                  
               </div>
            </div>
            
            <div class="commentary">
               
               <p>ग्रस्तदहन अभिभूतपावक&nbsp;। हयवल्लभो रेवन्तः स तनयो यस्य&nbsp;। हतक्षप अपहृतरात्र&nbsp;। मतक्षण संमतोत्सव&nbsp;॥</p>
               
            </div> 
            
            <p>आकारचित्रेष्वष्टदलं यथा—</p>
            
            <div class="lg">
               <div class="udāharaṇa">
                  <span class="l">‘याश्रिता पावनतया यातनच्छिदनीचया&nbsp;।</span>
                  <span class="l">याचनीया धिया मायायामायासं स्तुता श्रिया&nbsp;॥ २८४&nbsp;॥’</span>
                  
               </div>
            </div>
            ﻿<span class="pageinfo">[page 273]</span>
            
            <p>अत्र—</p>
            
            <div class="lg">
               <div class="udāharaṇa">
                  <span class="l">‘कर्णिकायां न्यसेदेकं द्वे द्वे दिक्षु विदिक्षु च&nbsp;।</span>
                  <span class="l">प्रवेशनिर्गमौ दिक्षु कुर्यादष्टदलाम्बुजे&nbsp;॥ २८५&nbsp;॥</span>
                  
               </div>
            </div>
            
            <div class="commentary">
               
               <p>या श्रितेत्यादिकमुदाहरणं प्रागेव (प० १ श्लो० १७०) व्याख्यातम्&nbsp;। अतः परं हारिहरिव्याख्या&nbsp;।
                  साप्यत्रैव लिख्यते&nbsp;। तद्यथा—या देवी पवित्रत्वेनाश्रिता अनीचया तुङ्ग्या बुध्द्या मायायामस्याविद्याविस्तारस्यायासं
                  ग्लानिं विच्छेदं याचनीया प्रार्थनीया यतो यातनं नरकानुभवनीयं दुःखं छिनत्ति श्रियापि
                  स्तुतेति&nbsp;॥ अस्य न्यासमाह—<b>कर्णिकायामिति</b>&nbsp;। आद्यो यावर्णः कर्णिकायां श्रितेति पावेति क्रमेण द्विकं द्विकमष्टपत्रेषु&nbsp;। याश्रिता
                  श्रियेत्यादौ दिग्दलेषु प्रवेशनिर्गमौ&nbsp;॥
               </p>
               
            </div> 
            
            <p>द्वितीयमष्टदलं यथा—</p>
            
            <div class="lg">
               <div class="udāharaṇa">
                  <span class="l">‘चरस्फारवरक्षार वरकार गरज्वर&nbsp;।</span>
                  <span class="l">चलस्फाल वलक्षालवल कालगल ज्वल&nbsp;॥ २८६&nbsp;॥’</span>
                  
               </div>
            </div>
            
            <div class="lg">
               <div class="udāharaṇa">
                  <span class="l">अष्टधा कर्णिकावर्णः पत्रेष्वष्टौ तथापरे&nbsp;।</span>
                  <span class="l">तेषां संधिषु चाप्यष्टावष्टपत्त्रसरोरुहे&nbsp;॥ २८७&nbsp;॥</span>
                  
               </div>
            </div>
            
            <div class="commentary">
               
               <p><b>चरस्फारेत्यादि</b>&nbsp;। संचरणशीलः स्फारो यो वरस्तं क्षरति ददाति इति&nbsp;। वराञ्छ्रेष्ठान् किरति क्षिपति कृणोति
                  हिनस्ति वेति कर्मण्यण्&nbsp;। गरः कालकूटस्तस्य ज्वरो ज्वरणात्&nbsp;। ताण्डवारम्भे चलाः स्फाला
                  यस्य&nbsp;। वलक्ष धवलदेह, अलवल प्राप्तशक्ते, कालगल नीलकण्ठ, ज्वल दीप्यमानो भव&nbsp;॥ न्यासमाह—<b>अष्टधेति</b>&nbsp;। अथ प्रथमार्धे एक एव रेफोऽष्टधा कर्णिकायाम्&nbsp;। अपरार्धस्यान्येऽष्टौ लकारवर्जं दलेषु
                  चेषां संधिष्वन्येऽष्टौ लकाराः&nbsp;॥
               </p>
               
            </div> 
            
            <p>तृतीयमष्टपत्त्रं यथा—</p>
            
            <div class="lg">
               <div class="udāharaṇa">
                  <span class="l">‘न शशीशनवे भावे नमत्काम नतव्रत&nbsp;।</span>
                  <span class="l">नमामि माननमनं ननु त्वानुनयन्नयम्&nbsp;॥ २८८&nbsp;॥’</span>
                  
               </div>
            </div>
            
            <p>अत्र—</p>
            
            <div class="lg">
               <div class="udāharaṇa">
                  <span class="l">प्राक्कर्णिकां पुनः पर्णं पर्णाग्रं पर्णकर्णिके&nbsp;।</span>
                  <span class="l">प्रतिपर्णं व्रजेद्धीमानिह त्वष्टदलाम्बुजे&nbsp;॥ २८९&nbsp;॥</span>
                  
               </div>
            </div>
            ﻿<span class="pageinfo">[page 274]</span>
            
            <p>एवं चतुष्पत्त्र-षोडशपत्त्रे अपि द्रष्टव्ये&nbsp;॥</p>
            
            <div class="commentary">
               
               <p><b>न शशीशेत्यादि</b>&nbsp;। शशीशे चन्द्रे नवे भावे भक्तौ&nbsp;। स्थित इति शेषः&nbsp;। त्वामहं न नमामि&nbsp;। काक्वा नमाम्येव&nbsp;।
                  नमन् भग्नः कामो यस्मात्&nbsp;। नतमुपनतं व्रतं यस्य संयमिधौरेयत्वात्&nbsp;। माननमनं शत्रूणामुन्नतिनाशनम्&nbsp;।
                  नन्विति पूजासंबोधने&nbsp;। त्वा इति त्वाम्&nbsp;। अनुनयन् विनयं कुर्वाणोऽयम्&nbsp;॥ न्यासमाह—<b>प्राक्कर्णिकामिति</b>&nbsp;। पूर्वं कर्णिकायामाद्यो नकारो ग्राह्यः, ततः शेति पर्णमध्ये, शीति पर्णाग्रे, परावृत्य
                  पर्णकर्णिकयोः शकारनकारौ, पुनः कर्णिकातो दलाग्रगमागमेऽपि&nbsp;। अयमेव क्रमश्चतुर्दलपद्मे&nbsp;॥
               </p>
               
            </div> 
            
            <p>तयोश्चतुष्पत्त्रं यथा—</p>
            
            <div class="lg">
               <div class="udāharaṇa">
                  <span class="l">‘सासवा त्वा सुमनसा सा नता पीवरोरसा&nbsp;।</span>
                  <span class="l">सारधामैति सहसा साहसर्ध सुवाससा&nbsp;॥ २९०&nbsp;॥’</span>
                  
               </div>
            </div>
            
            <div class="lg">
               <div class="udāharaṇa">
                  <span class="l">कर्णिकातो नयेदूर्ध्वं पत्राकाराक्षरावलीम्&nbsp;।</span>
                  <span class="l">प्रवेशयेत्कर्णिकायां पद्ममेतच्चतुर्दलम्&nbsp;॥ २९१&nbsp;॥</span>
                  
               </div>
            </div>
            
            <div class="commentary">
               
               <p><b>सासवेत्यादि</b>&nbsp;। सासवा आस्वादितमदिरा&nbsp;। पीवरेण स्तनाढ्येनोरसा नता सारधामा उत्कृष्टकान्तिः सहसा सहास्या
                  अकस्माद्वा श्रृङ‍गारोद्दीपनस्वभावेन मार्गशीर्षेण हेतुना शोभनेन वाससा च लक्षिता हे
                  साहसर्ध सर्वनिशीथाभिसरण साहसरसिक, त्वामेति उपगच्छतीति&nbsp;॥ न्यासमाह—<b>कर्णिकेति</b>&nbsp;। सुबोधमेतदिति&nbsp;॥
               </p>
               
            </div> 
            
            <p>षोडशपत्त्रं यथा—</p>
            
            <div class="lg">
               <div class="udāharaṇa">
                  <span class="l">‘नमस्ते महिमप्रेम नमस्यामतिमद्दम&nbsp;।</span>
                  <span class="l">क्षामसोम नमत्काम धामभीम समक्षम&nbsp;॥ २९२&nbsp;॥’</span>
                  
               </div>
            </div>
            
            <div class="lg">
               <div class="udāharaṇa">
                  <span class="l">गोमूत्रिकाक्रमेण स्युर्वर्णाः सर्वे समाः समाः&nbsp;।</span>
                  <span class="l">मध्ये मवर्णविन्यासात्पद्मोऽयं षोडशच्छदः&nbsp;॥ २९३&nbsp;॥</span>
                  
               </div>
            </div>
            
            <div class="commentary">
               
               <p>षोडशपत्त्रमाह—<b>नमस्त इत्यादि</b>&nbsp;। महिमनि प्रेमा यस्य तत्&nbsp;। <b>नमस्य</b> अमतिमतो दाम्यतीति अमतिमद्दम&nbsp;। क्षामः कलामात्रेण चूडासंगतः सोमो यस्य&nbsp;। नमन् भग्नः
                  कामो यस्मात्&nbsp;। धाम्ना तेजसा भीम भयानक&nbsp;। समा सकलव्युत्थानहेतुसाधारणी क्षमा यस्य&nbsp;। यस्यैतानि
                  संबोधनविशेषणानि ते तुभ्यं नमस्कुरुते ﻿<span class="pageinfo">[page 275]</span>कश्चिदिति&nbsp;॥ न्यासमाह—<b>गोमूत्रिकेति</b>&nbsp;। वर्णा मकारव्यतिरिक्ताः समाः मकारसहिताः&nbsp;। समाः समा इति वीप्सा प्रतिवर्णं मकारसाहित्यबोधनार्था&nbsp;॥
               </p>
               
            </div> 
            
            <p>अष्टपत्त्रमेव कविनामाङ‍कं यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘रातावद्याधिराज्या विसरररसविव्द्याजवाक्क्ष्मापकारा</span>
                     <span class="seg">राका पक्ष्माभशेषा नयनननयनस्वा [सा] खया स्तव्यमारा&nbsp;।</span>
                     </span>
                  <span class="l">
                     <span class="seg">रामा व्यस्तस्थिरत्वा तुहिनननहितुः श्रीः करक्षारधारा</span>
                     <span class="seg">राधा रक्षास्तु मह्यं शिवमममवशिव्यालविद्यावतारा&nbsp;॥ २९४&nbsp;॥’</span>
                     </span>
                  
               </div>
            </div>
            
            <div class="lg">
               <div class="udāharaṇa">
                  <span class="l">निविष्टाष्टदलन्यासमिदं पादार्धभक्तिभिः&nbsp;।</span>
                  <span class="l">अस्पृष्टकर्णिकं कोणैः कविनामाङ‍कमम्बुजम्&nbsp;॥ २९५&nbsp;॥</span>
                  
               </div>
            </div>
            
            <p>तत्राङ‍कः—‘राजशेखरकमल’&nbsp;। एतेन चक्रमपि व्याख्यातम्&nbsp;॥</p>
            
            <div class="commentary">
               
               <p>अष्टपत्त्रमेव कविनामाङ‍कमाह—<b>रातावद्येति</b>&nbsp;। ‘गीर्वाणसुभटः कश्चिद्युयुत्सुर्दैत्यसेनया&nbsp;। तत्कालकृतसांनिध्यां मायादेवीमपूजयत्&nbsp;॥’
                  तथाहि—व्याजो माया सैव
                  वाग्रूपा व्याजशब्दोपपदं वागभिधानं यस्याः सा मह्यं रक्षास्त्विति संबन्धः&nbsp;। रातं दत्तमवद्यं
                  दोषबहुलमाधिराज्यम्, अवद्या आधयो यत्र तादृशं वा राज्यं यया&nbsp;। विशिष्टं सरणं विसरस्तं
                  राति प्रयच्छति यो रसोऽर्थाद्वीरस्तं वेत्ति विन्दति वा&nbsp;। या क्ष्मायां पृथिव्यामपकारः
                  पुत्रकलत्रादिरूपो यस्याः सकाशादिति गमकत्वाद्वहुव्रीहिः&nbsp;। राका पूर्णिमा, द्वादशवर्षदेशीयकन्यारूपा
                  वा&nbsp;। पक्ष्माभः शरीरसंलग्नः शेषः सर्पः&nbsp;। यस्या नयनं नीतिस्तान्नयतीति यन्नयनं दृष्टिः&nbsp;।
                  ज्ञानमिति यावत्&nbsp;। तदेव स्वमात्मा यस्याः&nbsp;। खे व्योम्नि यातीति खया&nbsp;। स्तव्यो मारो मारणं
                  कामो वा यस्याः&nbsp;। सा रामा रमणीया स्त्रीरूपा वा&nbsp;। व्यस्तं विनाशितं स्थिरत्वं यया&nbsp;। तुहिनं
                  नयति प्रापयतीति नयतेर्डप्रत्यये तुहिननश्चन्द्रस्तस्य नहितुर्जटाजूटे बन्धयितुः परमेश्वरस्य
                  श्रीः शक्तिरूपा&nbsp;। नह्यति बध्नातीति नहेर्विचि नहं स्तुतिमासादयतीति&nbsp;। ‘सर्वप्रातिपदिकेभ्यः
                  क्विब्वक्तव्यः’ इति क्विपि तृजन्तस्य रूपम्&nbsp;। कं सुखं राति ददातीति करस्तस्य क्षारभूता
                  दस्यवस्तेषां खङ‍गादिधारेव धारा छेत्त्री&nbsp;। राधेति देव्याः पौराणिकं नाम&nbsp;। ममेत्यव्ययं
                  भावप्रधानम्&nbsp;। शिवे मनत्वं मान्ति परिच्छिन्दन्ति ये वशिनो योगिनस्तेषामपि व्यालविद्यां
                  क्षुद्रविद्यामवतारयति या सा तथा&nbsp;॥ न्यासमाह—<b>निविष्टेति</b>&nbsp;। अष्टभिः पादार्धैरष्टदलविरचना&nbsp;। यद्वर्णाष्टकं नाम्नो﻿-<span class="pageinfo">[page 276]</span>त्तिष्ठति तदाह—‘राजशेखरकमल’&nbsp;। कविकाव्यनामलाभादंविभक्तिकत्वमप्यदोषः&nbsp;। <b>एतेनेति</b>&nbsp;। नामाङ‍कपद्मकथनेन चक्रमपि नामाङ‍कमवसेयम्&nbsp;॥
               </p>
               
            </div> 
            
            <p>चक्रं यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘स त्वं मानविशिष्टमाजिरभसादालम्ब्य भव्यः पुरो</span>
                     <span class="seg">लब्धाघक्षयशुद्धिरुद्धरतरश्रीवत्सभूमिर्मुदा&nbsp;।</span>
                     </span>
                  <span class="l">
                     <span class="seg">मुक्त्वा काममपास्तभीः परमृगव्याधः स नादं हरे-</span>
                     <span class="seg">रेकौघैः समकालमभ्रमुदयी रोपैस्तदातस्तरे&nbsp;॥ २९६&nbsp;॥’</span>
                     </span>
                  
               </div>
            </div>
            
            <div class="lg">
               <div class="udāharaṇa">
                  <span class="l">पुरः पुरो लिखेत्पादानत्र त्रीन्षडरीकृतान्&nbsp;।</span>
                  <span class="l">तुर्यं तु भ्रमयेन्नेमौ नामाङ‍कश्चक्रसंविधिः&nbsp;॥ २९७&nbsp;॥</span>
                  
               </div>
            </div>
            
            <p>अत्राङ‍कः—‘माघकाव्यमिदं शिशुपालवधः'&nbsp;॥</p>
            
            <div class="commentary">
               
               <p><b>स त्वमित्यादि</b>&nbsp;। हरेर्नादं सिंहनादं रोपैर्बाणैराजिरभसात्सङ‍ग्रामहर्षादुद्धरतरश्रीवत्सभूमिरुन्नतहृदयः
                  स त्वमालम्ब्य मानेन तद्विशिष्टमिति विशेषणम्&nbsp;। प्राप्तपापविनाशो मुदा हर्षेण अपगतभीः
                  शत्रुर्हरिणव्याधोऽभ्रमाकाशं पिदधे तदा तस्मिन्काले सिंहनादमुक्त्वेति संबन्धः&nbsp;॥ न्यासमाह—<b>पुर इति</b>&nbsp;। पुरः पुरो लिखित्वान्यानग्रे लिखेद्यथा षडराः संपद्यन्ते&nbsp;॥
               </p>
               
            </div> 
            
            <p>एवं चतुरङ‍कमपि यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘शुद्धं बद्धसुरास्थिसारविषम त्वं रुग्जयातिस्थिर</span>
                     <span class="seg">भ्रष्टोद्धर्मरजःपदं गवि गवाक्षीणेन चञ्चद्भुवा&nbsp;।</span>
                     </span>
                  <span class="l">तथ्यं चिन्तितगुप्तिरस्तविधिदिग्भेदं न चक्रं शुचाचारोऽप्रांशुरदभ्रमुग्र तनु मे रम्यो
                     भवानीरुचा&nbsp;॥ २९८&nbsp;॥’</span>
                  
               </div>
            </div>
            
            <p>अत्राङ‍कः—‘शुभ्रतरवाचा बद्धचितिचक्रं राजगुरुणेदं सादरमवादि'&nbsp;॥</p>
            
            <div class="commentary">
               
               <p>यथा वा—<b>शुद्धमित्यादि</b>&nbsp;। चक्रं मे मम गवि वाचि शुद्धमकलुषम्, धर्मादुत्कान्तमुद्धर्ममीदृशं यद्रजो राजसभावस्तस्य
                  पदं स्थानं तद्भ्रष्टं विनष्टं यस्मात्&nbsp;। अस्ता विधिदिग्दैवपारतन्त्र्यं यत्र तथाविधं,
                  शुचा शोकेन च न वक्रीकृतमनपहतमदभ्रमुपचितं यद्भद्रं कल्याणं तत्तनु विस्तारयेति प्रार्थना&nbsp;।
                  बद्धैरलंकारीकृतैः सुराणां ब्रह्मादीनां सारं शिरस्तदस्थिभिर्बद्धमुण्डमालाभिर्भयानक&nbsp;।
                  रुजां रोगाणां जयेनाति-﻿<span class="pageinfo">[page 277]</span>स्थिर&nbsp;। अक्षीणेनोपचितेन चञ्चद्भुवा साह्लादेन गवा वृषेण लक्षित&nbsp;। तथ्यमिति क्रियाविशेषणम्&nbsp;।
                  चिन्तिता गुप्तिर्भूतानां रक्षा येन&nbsp;। चारो रमणीयः&nbsp;। उग्रो महादेवः&nbsp;। त्वमप्रांशुः सर्वस्मादुच्चैःपदे
                  स्थितः&nbsp;। भवानीरुचा वामार्धस्थितपार्वतीकान्त्या रम्यस्तन्विति संबन्धः&nbsp;॥ अत्र पूर्ववदेव
                  न्यासः&nbsp;। अङ‍कास्तु चत्वार इति विशेषः&nbsp;॥
               </p>
               
            </div> 
            
            <p>गतिचित्रेषु गतप्रत्यागतं यथा—</p>
            
            <div class="lg">
               <div class="udāharaṇa">
                  <span class="l">‘वारणागगभीरा सा साराभीगगणारवा&nbsp;।</span>
                  <span class="l">कारितारिवधा सेना नासेधावरितारिका&nbsp;॥ २९९&nbsp;॥’</span>
                  
               </div>
            </div>
            
            <p>अत्रायुक्पादयोर्गतिः, युक्पादयोः प्रत्यागतिः&nbsp;॥</p>
            
            <div class="commentary">
               
               <p>इदानीं गतिचित्रप्रस्तावः—<b>वारणेत्यादि</b>&nbsp;। वारणा एव अगाः पर्वतास्तैर्गभीरा दुरवगाहा&nbsp;। सारा श्रेष्ठा&nbsp;। भियं येन यान्ति तादृशानां
                  गणानामारवो यत्र&nbsp;। सारो वा भीगगणारवो यत्र&nbsp;। कारितः कृतोऽरीणां वधो यया&nbsp;। स्वार्थे णिच्&nbsp;।
                  आसेधः परैः प्रतिषेधस्तेन हीना&nbsp;। वरिताः सुभटैर्युद्धार्थमाहूता अरयो यस्यां सा तथा&nbsp;।
                  ‘वर ईप्सायाम्’ इति धातोः क्तप्रत्यये वरितेति रूपसिद्धिः&nbsp;। अत्रायुक्पादयोः प्रथमतृतीययोरानुलोम्येन
                  वर्णावलीं गृहीत्वा तत्प्रतिलोमरूपौ युक्पादौ द्वितीयचतुर्थौ गृह्येते&nbsp;। पठितेर्वर्णाद्वर्णान्तरसंचारो
                  गतिस्तन्नियमनेन चित्रं गतिचित्रं स चात्र यथोक्तरूप एव&nbsp;॥
               </p>
               
            </div> 
            
            <p>तदक्षरगतं यथा—</p>
            
            <div class="lg">
               <div class="udāharaṇa">
                  <span class="l">‘निशितासिरतोऽभीको न्येजतेऽमरणा रुचा&nbsp;।</span>
                  <span class="l">चारुणा रमते जन्ये को भीतो रसिताशिनि&nbsp;॥ ३००&nbsp;॥’</span>
                  
               </div>
            </div>
            
            <p>अत्र गतप्रत्यागताभ्यां स एव श्लोकः&nbsp;॥</p>
            
            <div class="commentary">
               
               <p>हे अमरणा मरणरहिताः, निशितखङ‍गरतो भयशून्यश्च रुचा तेजसा न्येजते न कम्पते&nbsp;। यो हि भीतः
                  स कथं शब्दायमानाशनशीलरक्षःपिशाचादिसंकुले जन्ये सङ‍ग्रामे चारुणा करितुरगादिना रमते&nbsp;।
                  न कथंचिदित्यर्थः&nbsp;। अत्र संदर्भसमाप्तिपर्यन्तं या वर्णमाला गृहीता सैव समाप्तेरारभ्य
                  प्रत्यागत्या यावदारम्भं समाप्यत इति पूर्वं त्वर्धेनैवमिति&nbsp;॥
               </p>
               
            </div> 
            
            <p>श्लोकान्तरं यथा—</p>
            
            <div class="lg">
               <div class="udāharaṇa">
                  <span class="l">‘वाहनाजनि मानासे साराजावनमा ततः&nbsp;।</span>
                  <span class="l">मत्तसारगराजेभे भारीहावज्जनध्वनि&nbsp;॥ ३०१&nbsp;॥’</span>
                  
               </div>
            </div>
            ﻿<span class="pageinfo">[page 278]</span>
            
            <p>अत्र प्रातिलोम्येनापरः श्लोको भवति&nbsp;। यथा—</p>
            
            <div class="lg">
               <div class="udāharaṇa">
                  <span class="l">‘निध्वनज्जवहारीभा भेजे रागरसात्तमः&nbsp;।</span>
                  <span class="l">ततमानवजारासा सेना मानिजनाहवा&nbsp;॥ ३०२&nbsp;॥’</span>
                  
               </div>
            </div>
            
            <div class="commentary">
               
               <p><b>वाहनेति</b>&nbsp;। ततोऽनन्तरं वाहना सेनाऽनमा नतिशून्याजनि जाता&nbsp;। साराजावुत्कृष्टसङ‍ग्रामे मानासे परमानक्षेपके
                  मत्ताः सारगाः सोत्कर्षगतिशालिनो राजेभा राजदन्तिनो यत्र&nbsp;। भारिणः स्वामिनार्पितसमरभराः
                  अत एव यथोचितचेष्टावन्तस्तेषां जनानां ध्वनिः सिंहनादो यत्रेति क्रियाविशेषणमित्यनुलोमश्लोकार्थः&nbsp;।
                  निध्वनन्तः स्तनन्तो जवेन वेगेन हारिण इभा यत्र&nbsp;। ततो विस्तीर्णो मानवजारासः सैनिककृत
                  आरावः कोलाहलो यत्र&nbsp;। मानिजनानां साहंकाराणां वीराणामाहवो द्वन्द्वयुद्धं यत्र&nbsp;। ईदृशी
                  सेना रागरसात्परलक्ष्मीहरणरसेन तमो भेजे क्रोधमवापेति प्रतिलोमश्लोकार्थः&nbsp;॥
               </p>
               
            </div> 
            
            <p>भाषान्तरगतं यथा—</p>
            
            <div class="lg">
               <div class="udāharaṇa">
                  <span class="l">‘इह रे बहला लासे बाला राहुमलीमसा&nbsp;।</span>
                  <span class="l">सालका रसलीला सा तुङ‍गालालि कलारत&nbsp;॥ ३०३&nbsp;॥’</span>
                  
               </div>
            </div>
            
            <p>अत्र प्रातिलोम्येनापरः प्राकृतश्लोको भवति&nbsp;। यथा—</p>
            
            <div class="lg">
               <div class="udāharaṇa">
                  <span class="l">‘तरला कलिला गातुं सालाली सरकालसा&nbsp;।</span>
                  <span class="l">सामली महुरालावा सेलाला हव रेहइ&nbsp;॥ ३०४&nbsp;॥’</span>
                  
               </div>
            </div>
            
            <div class="commentary">
               
               <p><b>इह रे इत्यादि</b>&nbsp;। लासे नृत्ये बहला असंकुचिता राहुमलीमसा श्यामा सालका भ्रूकर्णादिपरभागार्पकचूर्णकुन्तलवती
                  रसाच्छृङ‍गाराल्लीला यस्याः सा, तथा तुङ‍गा उच्चव्यवहारा एवंविधा सा बाला हे चतुःषष्टिकलारत,
                  अलालि लालिता त्वयेति संस्कृतश्लोकार्थः&nbsp;। कला गीतवाद्यनृत्यानां संकरीकरणसहिता पटीयसी
                  गातुं तरला त्वरिता सालाली नानावृक्षपङ्क्तिस्तदीयेन सरकेण मधुना अलसा&nbsp;। श्यामा मधुरालापा
                  सेला उत्तमा नारी&nbsp;। ‘सेला स्यादुत्तमा नारी’ इति देशीकोशे&nbsp;। सह इरया मदिरया वर्तन्ते
                  सेला वा&nbsp;। रलयोरेकत्वस्मरणादिति केचित्, तच्चिन्त्यम्&nbsp;। अला भूषयित्री&nbsp;। हव धवेति संबोधनम्&nbsp;।
                  रेहइ राजते&nbsp;। प्राकृतश्लोकार्थः&nbsp;। एवं भाषान्तराणामपि गतप्रत्यागती बोद्धव्ये&nbsp;॥
               </p>
               
            </div> 
            ﻿<span class="pageinfo">[page 279]</span>
            
            <p>तदर्थानुगतं यथा—</p>
            
            <div class="lg">
               <div class="udāharaṇa">
                  <span class="l">‘विदिते दिवि केऽनीके तं यान्तं निजिताजिनि&nbsp;।</span>
                  <span class="l">विगदं गवि रोद्धारो योद्धा यो नतिमेति न&nbsp;॥ ३०५&nbsp;॥’</span>
                  
               </div>
            </div>
            
            <p>अत्र प्रातिलोम्येन स एव पदार्थः&nbsp;॥</p>
            
            <div class="commentary">
               
               <p><b>विदित इत्यादि</b>&nbsp;। विदिते स्वर्वासिनामपि प्रसिद्धे निजिताः परेषामाजयो युद्धानि येन तादृश्यनीके समरे
                  प्राप्तं गवि पराह्वानरूपायां वाचि विगदं हृदयज्वररहितं के नाम भटा योद्धारः&nbsp;। न केऽपि
                  सन्तीत्यर्थः&nbsp;। तं कम्&nbsp;। यो योद्धा सन्कथमपि नतिं नम्रतां नैति न याति&nbsp;। अत्र तदर्थक
                  एव प्रतिलोमश्लोकः&nbsp;। स यथा—‘नतिमेति न योद्धा यो रोद्धारो विगदं गवि&nbsp;। निजिताजिनितं यातङ‍केनीके
                  विदिते दिवि'&nbsp;॥
               </p>
               
            </div> 
            
            <p>तुरङ‍गपदं यथा—</p>
            
            <div class="lg">
               <div class="udāharaṇa">
                  <span class="l">‘बाला सुकालबाला का कान्तिलालकलालिता&nbsp;।</span>
                  <span class="l">सस्वा सुतवती सारा दर्पिका व्रतगर्धित&nbsp;॥ ३०६&nbsp;॥’</span>
                  
               </div>
            </div>
            
            <div class="lg">
               <div class="udāharaṇa">
                  <span class="l">क्रमात्पादचतुष्केऽस्य पङ्क्तिशः परिलेखिते&nbsp;।</span>
                  <span class="l">तुरङ‍गपदयातेन श्लोकोऽन्य उपजायते&nbsp;॥ ३०७&nbsp;॥</span>
                  
               </div>
            </div>
            
            <p>यथा—</p>
            
            <div class="lg">
               <div class="udāharaṇa">
                  <span class="l">‘बाला ललिततीव्रस्वा सुकला रागतर्पिका&nbsp;।</span>
                  <span class="l">सुदन्तिका वर्धितावासा काला तललासका&nbsp;॥ ३०८&nbsp;॥’</span>
                  
               </div>
            </div>
            
            <div class="commentary">
               
               <p><b>बालेत्यादि</b>&nbsp;। बाला षोडशवर्षदेशीया शोभनकृष्णकेशी कान्तिप्रदचूर्णकुन्तलशोभिता सस्वा आत्मसंपद्युक्ता
                  सुतवती पुत्रयुक्ता उत्कृष्टाभिमानात्मकशृङ‍गारवती अभिलषितस्वविवाहादिव्रताकाङ‍क्षा अतस्तं
                  भजस्वेति&nbsp;। हृदये इति शेषः&nbsp;॥ न्यासमाह—<b>क्रमादिति</b>&nbsp;। ललितो मनोज्ञस्तीव्रः प्रवीणः स्व आत्मा यस्याः&nbsp;। रागेण प्रेम्णा तर्पयति या&nbsp;। शोभनदन्तयुक्ता&nbsp;।
                  वर्धितावासा संपूर्णीकृतसकलस्थाना&nbsp;। कालो भृषाव्याहारस्तेन सह वर्तते या&nbsp;। तले लासका
                  नर्तका यस्याः सा तथाभूता&nbsp;। अधःकृतसकलनर्तकलोकेत्यर्थः&nbsp;। एवंभूता सा बाला त्वयोपभुक्तेति
                  वाक्यार्थः&nbsp;॥
               </p>
               
            </div> 
            ﻿<span class="pageinfo">[page 280]</span>
            
            <div class="lg">
               <div class="kārikā">
                  <span class="l">आहुरर्धभ्रमं नाम श्लोकार्धभ्रमणं यदि&nbsp;।</span>
                  <span class="l">तदिदं सर्वतोभद्रं सर्वतो भ्रमणं यदि&nbsp;॥ ११०&nbsp;॥</span>
                  
               </div>
            </div>
            
            <p>तयोरर्धभ्रमं यथा—</p>
            
            <div class="lg">
               <div class="udāharaṇa">
                  <span class="l">‘ससत्वरतिदे नित्यं सदरामर्षनाशिनि&nbsp;।</span>
                  <span class="l">त्वराधिककसन्नादे रमकत्वमकर्षति&nbsp;॥ ३०९&nbsp;॥’</span>
                  
               </div>
            </div>
            
            <div class="commentary">
               
               <p><b>ससत्वेति</b>&nbsp;। सदराः सभयाः&nbsp;। त्वराधिकानां कसन्नितस्ततः संचरन्नादो यत्र&nbsp;। अत एव वीरान्प्रति रमकत्वमकर्षति&nbsp;॥
               </p>
               
            </div> 
            
            <p>सर्वतोभद्रं यथा—</p>
            
            <div class="lg">
               <div class="udāharaṇa">
                  <span class="l">‘देवाकानिनि कावादे वाहिकास्वस्वकाहि वा&nbsp;।</span>
                  <span class="l">काकारेभभरेऽकाका निस्वभव्यव्यभस्वनि&nbsp;॥ ३१०&nbsp;॥’</span>
                  
               </div>
            </div>
            
            <div class="commentary">
               
               <p>‘कनी दीप्तौ’&nbsp;। देवानाकनितुं शीलं यस्य&nbsp;। कावाद ईषद्वादो यत्र&nbsp;। कस्य मस्तकस्य सन्ना
                  संगता आदा ग्रहणं यत्रेति वा&nbsp;। वाहिका पर्यायवहनम्&nbsp;। ‘पर्यायार्हणोत्पत्तिषु’ इति ण्वुच्&nbsp;।
                  सैव स्वं वित्तभूता येषामेवंविधा ये स्वका आत्मपक्षीयास्तानाजिहीते इति विच्&nbsp;। कं मदजलमाकिरति
                  इति काकारस्तादृश इभभरो हास्तिकं यत्र&nbsp;। हेऽकाकाः सात्त्विका इति संबोधनम्&nbsp;। काकाः सङ‍ग्रामलोलुभा
                  वा&nbsp;। क्वचित्कर्तर्यपि घञू&nbsp;। निःस्वा निरात्मानो भव्या आधेयगुणास्तानपि व्ययन्ति स्वबलेनोपबृंहयन्ति
                  ये ते निस्वभव्यव्यास्तेषां भस्वनि भर्त्सनशीले&nbsp;। ‘भस भर्त्सने’ इत्यतः क्वनिप्&nbsp;॥
               </p>
               
            </div> 
            
            <p>बन्धचित्रेषु द्विचतुष्कचक्रबन्धो यथा—</p>
            
            <div class="lg">
               <div class="udāharaṇa">
                  <span class="l">‘जयदेव नरेन्द्रादे लम्बोदर विनायक&nbsp;।</span>
                  <span class="l">जगदेधन चन्द्राभालङ्घिदन्तविभायते&nbsp;॥ ३११&nbsp;॥’</span>
                  
               </div>
            </div>
            
            <div class="lg">
               <div class="udāharaṇa">
                  <span class="l">‘इह शिखरसंधिमालां बिभृयादर्धं समाश्रितैर्वर्णैः&nbsp;।</span>
                  <span class="l">द्विचतुष्कचक्रबन्धे नेमिविधौ चापरं भ्रमयेत्&nbsp;॥ ३१२&nbsp;॥</span>
                  
               </div>
            </div>
            
            <div class="commentary">
               
               <p><b>जयद इत्यादि</b>&nbsp;। नता इन्द्रादयो यस्मै स तथा&nbsp;। जगतामेधन वर्धन&nbsp;। चन्द्राभालङ्घिनी चन्द्रकान्तिविजयिनी
                  दन्तप्रभाणामायतिर्यस्य स तथा&nbsp;॥ न्यासमाह—<b>इहेति</b>&nbsp;। शिखरमालां संधिमालां च पूर्वार्धवर्णैः क्रमेण बिभृयात्पूरयेत्&nbsp;। नेमिविधौ चापरमुत्तरार्धं
                  भ्रमयेत्&nbsp;॥
               </p>
               
            </div> 
            ﻿<span class="pageinfo">[page 281]</span>
            
            <p>द्विश्रृङ‍गाटकबन्धो यथा—</p>
            
            <div class="lg">
               <div class="udāharaṇa">
                  <span class="l">‘करासञ्ज वशेशं खगौरव स्य कलारसम्&nbsp;।</span>
                  <span class="l">संधाय वलयां शङ‍कामगौरीं मे वनात्मक&nbsp;॥ ३१३&nbsp;॥’</span>
                  
               </div>
            </div>
            
            <div class="lg">
               <div class="udāharaṇa">
                  <span class="l">‘श्रृङ‍गाद्ग्रन्थिं पुनः श्रृङ‍गं ग्रन्थिं श्रृङ‍गं व्रजेदिति&nbsp;।</span>
                  <span class="l">द्विश्रृङ‍गाटकबन्धेऽस्मिन्नेमिः शेषाक्षरैर्भवेत्&nbsp;॥ ३१४&nbsp;॥</span>
                  
               </div>
            </div>
            
            <p>अत्राङ‍कः—‘राजशेखरस्य'&nbsp;॥</p>
            
            <div class="commentary">
               
               <p>द्वे शृङ‍गाटके मिथो वैपरीत्येन यत्र शिखरं द्विशृङ‍गाटकम्&nbsp;। करैः किरणैरासञ्जयतीति करासञ्जः&nbsp;।
                  खे व्योम्नि गौरवं यस्य स तथा&nbsp;। वनात्मक जलस्वरूप&nbsp;। चन्द्रकलासु रसमनुरागं संधाय कृत्वा
                  अन्तःस्वच्छतया दृश्यनभोभागनेमिमद्वलयाकारोल्लेखिनीं मे ममागौरीं श्यामां शङ‍कामपनय&nbsp;।
                  स्य इति क्रियापदम्&nbsp;। पूर्णो भवेति यावत्&nbsp;। वशेशमायत्तशंकरमिति क्रियाविशेषणम्&nbsp;॥ न्यासमाह—<b>श्रृङ‍गादिति&nbsp;। शेषाक्षरैरिति</b>&nbsp;। आद्यात्ककारादारभ्य यावत्समाप्ति शेषाण्यक्षराणि तैर्नेमिरिति न्यासः&nbsp;। अत्र ग्रन्थिवर्णैरेव
                  ‘राजशेखरस्य’ इति नामाङ‍कवर्णावली लभ्यते&nbsp;॥
               </p>
               
            </div> 
            
            <p>विविडितबन्धो यथा—</p>
            
            <div class="lg">
               <div class="udāharaṇa">
                  <span class="l">‘सा सती जयतादत्र सरन्ती यमितात्रसा&nbsp;।</span>
                  <span class="l">सारं परं स च जयी शमितास्यन्दनेनसा&nbsp;॥ ३१५&nbsp;॥’</span>
                  
               </div>
            </div>
            
            <div class="lg">
               <div class="udāharaṇa">
                  <span class="l">‘शिखरादन्यतरस्मात्प्रतिपर्व भ्रमति रेखयाद्यर्धम्&nbsp;।</span>
                  <span class="l">नेमौ तदितरमर्धे विविडितचक्राभिधे बन्धे&nbsp;॥ ३१६&nbsp;॥</span>
                  
               </div>
            </div>
            
            <div class="commentary">
               
               <p>विविडितबन्धस्तु पञ्चशृङ‍गचक्रम्&nbsp;। तद्देवताम्नाये दर्शितम्&nbsp;। ‘कर्पूरकुन्दगौरीं तनुमतनुं
                  कार्मुकभ्रूकाम्&nbsp;। वरदानसुन्दरकरां विविडितचक्रस्थितां वन्दे&nbsp;॥’ <b>सेति</b>&nbsp;। प्रसिद्धानुभावा सती गौरी सरन्ती निरर्गलप्रसरा न त्रस्यतीत्यत्रसा&nbsp;। अस्यन्दनेन स्थिरेण
                  एनसा कल्मषेण शमिता विक्लवीभूता&nbsp;। रहितेति यावत्&nbsp;। ‘शम वैक्लव्ये'&nbsp;। अत्र जगति परं सारं
                  यं भगवन्तमिता संगता&nbsp;। स च जयी महेश्वरो जयतादिति&nbsp;॥ न्यासमाह—<b>शिखरादिति</b>&nbsp;। ‘अन्यतमाद्वा’ इति पाठः&nbsp;। ‘अन्यतमस्मात्’ इति पाठे तु सर्वनामत्वं चिन्त्यम्&nbsp;। केचित्तु
                  ‘किंयत्तदेकान्येभ्यः’ इति पठित्वा डतम﻿-<span class="pageinfo">[page 282]</span>द्वारिकां सर्वनामतामाहुः&nbsp;। गणे चान्यतरशब्दं न पठन्ति&nbsp;। अव्युत्पत्तिमात्रं चेदम्&nbsp;।
                  अनिर्धारितैकाभिधायकस्त्वन्यतमशब्दः&nbsp;॥
               </p>
               
            </div> 
            
            <p>शरयन्त्रबन्धो यथा—</p>
            
            <div class="lg">
               <div class="udāharaṇa">
                  <span class="l">‘नमस्ते जगतां गात्र सदानवकुलक्षय&nbsp;।</span>
                  <span class="l">समस्तेऽज सतां नात्र मुदामवन लक्षय&nbsp;॥ ३१७&nbsp;॥’</span>
                  
               </div>
            </div>
            
            <div class="lg">
               <div class="udāharaṇa">
                  <span class="l">‘चतुर्ष्वपि च पादेषु पङ्क्तिशो लिखितेष्विह&nbsp;।</span>
                  <span class="l">आदेरादेस्तु रङ‍गस्य पादैः पादः समाप्यते&nbsp;॥ ३१८&nbsp;॥</span>
                  
               </div>
            </div>
            
            <div class="commentary">
               
               <p><b>नमस्त इत्यादि</b>&nbsp;। जगतां नामरूपप्रपञ्चस्य गात्रभूत दानवकुलक्षयेण सहित मुदां हर्षाणां रक्षक अज विष्णो,
                  अत्र जगति सतां मध्ये न कोऽपि ते तव समः&nbsp;। ततो लक्षय दृक्पातेनानुगृहाण&nbsp;। मामिति शेषः&nbsp;॥
                  न्यासमाह—<b>चतुर्ष्वपीति</b>&nbsp;।
                  शेषं सुबोधम्&nbsp;॥
               </p>
               
            </div> 
            
            <p>व्योमबन्धो यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘कमलावलिहारिविकासविशेषवहं जनकाङ‍क</span>
                     <span class="seg">न नगामिकरं दिवि सारमनारमणं जरतां न&nbsp;।</span>
                     </span>
                  <span class="l">
                     <span class="seg">तमसां बलहानिविलासवशेन वरं जनकान्त</span>
                     <span class="seg">न नमामि चिरं सवितारमनादिमहं जगतां न&nbsp;॥ ३१९&nbsp;॥’</span>
                     </span>
                  
               </div>
            </div>
            
            <div class="lg">
               <div class="kārikā">
                  <span class="l">अष्टादशशिखरचरीं गोमूत्रिकया चतुष्पदीं पश्येत्&nbsp;।</span>
                  <span class="l">यत्राद्यन्तैर्दृष्टां स ज्ञेयो व्योमबन्ध इति&nbsp;॥ १११&nbsp;॥</span>
                  
               </div>
            </div>
            
            <div class="commentary">
               
               <p>कमलावलिषु पद्मखण्डेषु प्रशस्तेषु हारी मनोज्ञो यो विकास[विशेष]स्तस्य वोढारं जनैर्लोकैः
                  स्तुत्यं तदीयं कं शिरस्तत्राङ‍क चिह्नभूत, न नगामिकरं, किंतु विसृत्वरकिरणमेव दिवि वैमानिकपथे
                  सारभूतं जरतां परिणतानामनारमणं न, किंतु प्रीतिकरमेव&nbsp;। तमसां बलहानौ यो विलासवशः संततो
                  व्यापारस्तेन वरमुत्कृष्टं, जनकान्त लोकहृदयंगम, जगतामनादिं न, किंत्वादिमेव&nbsp;। एवंविधं
                  भगवन्तं सवितारमहं न नमामि किंतु नमाम्येव&nbsp;॥ न्यासमाह—<b>अष्टादशेति&nbsp;। आद्यन्तैर्दृष्टामिति</b>&nbsp;। पादाद्यन्तवर्णयोरैक्यादिति बोध्यम्&nbsp;॥
               </p>
               
            </div> 
            ﻿<span class="pageinfo">[page 283]</span>
            
            <p>मुरजबन्धो यथा—</p>
            
            <div class="lg">
               <div class="udāharaṇa">
                  <span class="l">‘सा सेना गमनारम्भे रसेनासीदनारता&nbsp;।</span>
                  <span class="l">तारनादजना मत्तधीरनागमनामया&nbsp;॥ ३२०&nbsp;॥’</span>
                  
               </div>
            </div>
            
            <div class="lg">
               <div class="kārikā">
                  <span class="l">अत्र पादचतुष्केऽपि क्रमशः परिलेखिते&nbsp;।</span>
                  <span class="l">श्लोकपादक्रमेण स्याद्रेखासु सुरजत्रयी&nbsp;॥ ११२&nbsp;॥</span>
                  
               </div>
            </div>
            
            <div class="commentary">
               
               <p>अनारता अविच्छिन्नप्रहरणव्यापारा आसीत्&nbsp;। मत्तधीरनागमिति क्रियाविशेषणम्&nbsp;। रसेन वीरेण&nbsp;।
                  महाप्राणशब्दजना&nbsp;॥ अत्र न्यासमाह—<b>अत्र पादेति</b>&nbsp;। अत्र पुटचतुष्ककल्पनया मुरजत्रयोन्मेषः&nbsp;॥
               </p>
               
            </div> 
            
            <p>एकाक्षरमुरजबन्धो यथा—</p>
            
            <div class="lg">
               <div class="udāharaṇa">
                  <span class="l">‘सुरानन त्वां न न हाननष्टये पुनः स्तुवेऽनर्घघनप्लवाननम्&nbsp;।</span>
                  <span class="l">मनस्यनूनव्यसनप्रधूननं सकाननस्थाननदीननर्दनम्&nbsp;॥ ३२१&nbsp;॥’</span>
                  
               </div>
            </div>
            
            <div class="lg">
               <div class="kārikā">
                  <span class="l">श्लोकस्यैतस्य पादेषु लिखितेषु चतुर्ष्वपि&nbsp;।</span>
                  <span class="l">त्रिमृदङ‍गकरीह स्याच्चतुरेकाक्षरावली&nbsp;॥ ११३&nbsp;॥</span>
                  
               </div>
            </div>
            
            <div class="commentary">
               
               <p>सुराणां देवानामाननं मुखं तद्भूत वह्ने&nbsp;। हाननष्टये हानिनाशाय त्वां न न स्तुवे, किंतु
                  स्तौम्येव&nbsp;। पुनरिति देवतान्तरव्यावृत्तौ स्तुत्यावृत्तौ वा&nbsp;। अनर्घ्ये घनौघप्राणने यस्मात्&nbsp;।
                  ‘अन प्राणने’ इति धात्वनुसारात्&nbsp;। प्रणतानां मनसि यदनूनमनादिभवपरम्परानुपाति व्यसनं तस्य
                  प्रधूननं प्रतिक्षेपकम्&nbsp;। सकाननेषु वनगहनेषु स्थानेषु नदीनस्य पयोराशेरिव नर्दनं कोलाहलो
                  यस्येति&nbsp;॥ न्यासमाह—<b>श्लोकस्यैतस्येति</b>&nbsp;। प्रथमपादस्थादक्षरादारभ्य चतुर्थपादस्थमक्षरं यावदेकजातीयाक्षरचतुष्कावलीं गृहीत्वा
                  परावृत्य तज्जातीयानामेव चतुष्टयी गृह्यते&nbsp;। तेनैकमुरजोन्मुद्रणमपरत्राप्यनेनैव प्रकारेणात्रोदाहरणे
                  एकाक्षरमुरजत्रयी भवतीति न्यासार्थः&nbsp;॥
               </p>
               
            </div> 
            
            <p>मुरजप्रस्तारो यथा—</p>
            
            <div class="lg">
               <div class="udāharaṇa">
                  <span class="l">‘तालसारप्रभा राका तारकापतिदंशिता&nbsp;।</span>
                  <span class="l">मारधाम रमाधीता वलयामास सागरम्&nbsp;॥ ३२२&nbsp;॥’</span>
                  
               </div>
            </div>
            
            <div class="lg">
               <div class="kārikā">
                  <span class="l">क्रमेणैवास्य पादेषु प्रसृतेषु चतुर्ष्वपि&nbsp;।</span>
                  <span class="l">तुर्यान्मुरजमार्गेण श्लोकोऽयमुपजायते&nbsp;॥ ११४&nbsp;॥</span>
                  
               </div>
            </div>
            ﻿<span class="pageinfo">[page 284]</span>
            
            <div class="lg">
               <div class="udāharaṇa">
                  <span class="l">‘वरकारप्रदं धीरं तारधामाऽसमासिका&nbsp;।</span>
                  <span class="l">सा लतामालयाऽमाऽप ताराभाऽतिरसागता&nbsp;॥ ३२३&nbsp;॥’</span>
                  
               </div>
            </div>
            
            <div class="commentary">
               
               <p>तालतरोर्यत्सारं खाद्यभागस्तत्प्रभेवावदाता प्रभा यस्याः&nbsp;। राका पूर्णिमा&nbsp;। तारकापतिना
                  चन्द्रेण दंशिता कवलिता&nbsp;। मारस्य कामस्य धाम स्थानं यत्र&nbsp;। रमया लक्ष्म्या अधीताभ्यस्ता&nbsp;।
                  सलक्ष्मीकेत्यर्थः&nbsp;। वलयामास चालितवती, बलवन्तं वा चकार&nbsp;। ‘विन्मतोर्लुक्’ इत्यनुशासनात्&nbsp;॥—<b>क्रमेणैवेति</b>&nbsp;। तुर्याच्च पादप्रथमाक्षरादुपक्रमे येन येन मार्गेण मुरजाकृतिर्लभ्यते तेनायमपरः श्लोको
                  भवति&nbsp;॥ वरस्य ईप्सितस्य वस्तुनः कारः कारणं तत्प्रदं तारं दीप्तं धाम कान्तिर्यस्याः&nbsp;।
                  असमा अनन्यसाधारणी आसिका स्थितिर्यस्याः सा नायिका लतामालया संकेतलतामण्डपेन अमा सार्धं
                  आप प्राप्तवती&nbsp;। तारा रोहिणीप्रभृतिस्तदात्मा, तारैर्निर्मलमौक्तिकैर्वा भाति या&nbsp;। अतिशयितेन
                  रसेन पूर्णा उपगता संगता&nbsp;। प्रकृतोदाहरणेऽष्टाक्षरप्रस्तावान्तःपाती यः प्रकारस्तदन्तःपाती
                  मुरजाक्षरैर्लभ्यते&nbsp;॥
               </p>
               
            </div> 
            
            <p>उदाहरणमात्रं चैतत्, तेन गतिविचित्रादिगोमूत्रिकादयोऽन्येऽपि चित्रप्रकारा भवन्ति&nbsp;।</p>
            
            <div class="lg">
               <div class="kārikā">
                  <span class="l">गतिरुच्चावचा यत्र मार्गे मूत्रस्य गोरिव&nbsp;।</span>
                  <span class="l">गोमूत्रिकेति तत्प्राहुर्दुष्करं चित्रवेदिनः&nbsp;॥ ११५&nbsp;॥</span>
                  
               </div>
            </div>
            
            <p>तेषु पादगोमूत्रिका यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘काङ‍क्षन्पुलोमतनयास्तनपीडितानि</span>
                     <span class="seg">वक्षःस्थलोत्थितरयाञ्चनपीडितानि&nbsp;।</span>
                     </span>
                  <span class="l">
                     <span class="seg">पायादपायभयतो नमुचिप्रहारी</span>
                     <span class="seg">मायामपास्य भवतोऽम्बुमुचां प्रसारी&nbsp;॥ ३२४&nbsp;॥’</span>
                     </span>
                  
               </div>
            </div>
            
            <p>सेयमयुग्मतः पादगोमूत्रिका&nbsp;॥</p>
            
            <div class="commentary">
               
               <p>ननु यावदुदाहृतमेव किं गत्यादि चित्रं, तथा सति किं गोमूत्रिकादीनां पृथग्भागविभागव्याघातः
                  स्यादित्यत आह—<b>उदाहरणमात्रं चैतदिति</b>&nbsp;। गतिः पठितिसंचारो वर्णानामुच्चावचं वोर्घ्वाधःपर्यायेण प्रवृत्ता&nbsp;। मायां संसारबन्धमपास्य
                  दुःखभयात्पायादिति संबन्धः&nbsp;॥ न्यासो यथा—अयुग्मतः प्रथमात्तृतीया-﻿<span class="pageinfo">[page 285]</span>च्चोपक्रम्य द्वितीयचतुर्थपादसंदंशेन गोमूत्रिकया प्रथमद्वितीययोस्तृतीयचतुर्थयोश्च परस्परमुन्मेषणमितीयमयुक्पादगोमूत्रिका&nbsp;॥
               </p>
               
            </div> 
            
            <p>युग्मतो यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘देवः शशाङ‍कशकलाभरणः पिनाकी</span>
                     <span class="seg">देयः शमैकविकलेभरणः सनागः&nbsp;।</span>
                     </span>
                  <span class="l">
                     <span class="seg">चित्ते महासुरजनेन शुभं विधत्तां</span>
                     <span class="seg">चित्तं महासुरजनानतभङ‍गधन्वा&nbsp;॥ ३२५&nbsp;॥’</span>
                     </span>
                  
               </div>
            </div>
            
            <div class="commentary">
               
               <p>महासुरजनेन ब्रह्मादिना चित्ते देयो धारणीयः&nbsp;। शमेनैकेन विकलीकृत इभरणो गजानामुरुयुद्धं
                  येन&nbsp;। शुभं कल्मषरहितं चित्तं विधत्ताम्, अविशेषेण संसारिणामेव&nbsp;। अत्र पूर्ववत्समपदमुपक्रम्य
                  विषमपादसंदंशेन समाप्तिरिति विशेषस्तेनेयं युक्पादगोमूत्रिका&nbsp;॥
               </p>
               
            </div> 
            
            <p>अर्धश्लोकगोमूत्रिका यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘चूडाप्रोतेन्दुभागद्युतिदलिततमस्कन्दलीचक्रवालो</span>
                     <span class="seg">देवो देयादुदारं शममरजनतानन्दनोऽनन्यधामा&nbsp;।</span>
                     </span>
                  <span class="l">
                     <span class="seg">क्रीडाधूतेशभामा द्युसदनतनिमच्छेदनी च भ्रुवा नो</span>
                     <span class="seg">देहे देवी दुरीरन्दममरतनता नन्दिनोमान्यधामा&nbsp;॥ ३२६&nbsp;॥’</span>
                     </span>
                  
               </div>
            </div>
            
            <div class="commentary">
               
               <p>इन्दोर्भागः खण्डं&nbsp;। शं कल्याणं&nbsp;। अमरजनता देवसमूहः&nbsp;। नास्त्यन्यद्धाम स्थानं यस्य सोऽनन्यधामा&nbsp;।
                  स्वात्माराम इत्यर्थः&nbsp;। न परं देवो देवी च&nbsp;। भ्रुवा भ्रूक्षेपेण दुरीरन्दूरमपनयन् नोऽस्माकं
                  देहे दमं देयादिति संबन्धः&nbsp;। धूतेशभामा प्रणयेनापहृतपरमेश्वरप्रणयरोषा&nbsp;। ‘भाम क्रोधे’
                  इति धात्वनुसारात्&nbsp;। द्युसदना देवाः&nbsp;। अरतमविश्रान्तं नन्दिना नता उमा गौरी&nbsp;। अपूर्वं
                  धाम तेजो यस्याः&nbsp;॥
               </p>
               
            </div> 
            
            <p>श्लोकगोमूत्रिकायां प्रथमश्लोको यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘पायाद्वश्चन्द्रधारी सकलसुरशिरोलीढपादारविन्दो</span>
                     <span class="seg">देव्या रुद्धाङ‍गभागः पुरदनुजदवस्त्यानसंविन्निदानम्&nbsp;।</span>
                     </span>
                  <span class="l">
                     <span class="seg">कंदर्पः क्षोदपक्षः सरससुरवधूमण्डलीगीतगर्वो</span>
                     <span class="seg">दैत्याधीशान्धकेनानतचरणनखः शंकरो भव्यभाव्यः&nbsp;॥ ३२७&nbsp;॥’</span>
                     </span>
                  
               </div>
            </div>
            ﻿<span class="pageinfo">[page 286]</span>
            
            <p>द्वितीयो यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">देयान्नश्चण्डधामा सलिलहरकरो रूढकन्दारविन्दो</span>
                     <span class="seg">देहे रुग्भङ‍गरागः सुरमनुजदमं त्यागसंपन्निधानम्&nbsp;।</span>
                     </span>
                  <span class="l">
                     <span class="seg">भन्दं दिक्क्षोभदश्रीः सदसदरवधूखण्डनागीरगम्यो-</span>
                     <span class="seg">ऽदैत्यैधी बन्धहानावततरसनयः शंपरो दिव्यसेव्यः&nbsp;॥ ३२८&nbsp;॥’</span>
                     </span>
                  
               </div>
            </div>
            
            <div class="commentary">
               
               <p>पुराख्यदानवस्य दवो दावाग्निः स्त्यानायाः घनायाः संविदो निदानम्&nbsp;। दैत्याधीशेनान्धकेनानतचरणः&nbsp;।
                  भव्यानामुत्तमानां भाव्यो ध्येयः&nbsp;। रूढकन्दान्यरविन्दानि यस्मात्&nbsp;। प्रणतानां रुगनुरागो
                  यस्य&nbsp;। सुराणां मनुजानां च दमं दमतीति वा&nbsp;। त्यागसंपदो निधानमाश्रयः&nbsp;। दिशां क्षोभदायिका
                  श्रीर्यस्य&nbsp;। सदे उपवने सदरा सभया या वधूस्तदीयानां खण्डनागिरां निर्भर्त्सनवचसामविषयः&nbsp;।
                  अदैत्यैधी न दैत्यवर्धनः&nbsp;। संसारबन्धविच्छित्तये विस्तीर्णरयो नयो यस्य&nbsp;। शं सुखं पिपर्ति
                  पूरयतीति शंपरो दिव्यः सेव्यश्चेति&nbsp;। एवंविधश्चण्डधामा रविर्नोऽस्माकं देहे भन्दं कल्याणं
                  देयादित्यर्थः&nbsp;॥
               </p>
               
            </div> 
            
            <p>विपरीतगोमूत्रिकायां प्रथमश्लोको यथा—</p>
            
            <div class="lg">
               <div class="udāharaṇa">
                  <span class="l">‘विनायकं दानसुगन्धिवक्त्रं स्मिताननं मन्दचरं कथासु&nbsp;।</span>
                  <span class="l">नमामि विघ्नावलिहारिसारं सतीसुतं शंकरवल्लभं च&nbsp;॥ ३२९&nbsp;॥’</span>
                  
               </div>
            </div>
            
            <p>विपरीतश्लोको यथा—</p>
            
            <div class="lg">
               <div class="udāharaṇa">
                  <span class="l">‘चलल्लतारब्धशमं सुभासं संसारहारं बहुविप्रमान्यम्&nbsp;।</span>
                  <span class="l">सुधाकरं चन्द्रमसं नतोऽस्मि सवर्णगर्भं नवकम्बुनाढ्यम्&nbsp;॥ ३३०&nbsp;॥’</span>
                  
               </div>
            </div>
            
            <div class="commentary">
               
               <p>मन्दचरं मन्दालसगमनम्&nbsp;। कथासु भक्तदेवानां वार्तासु महाशयतया स्मेराननम्&nbsp;। विघ्नपरम्पराहारिणां
                  च सारमुत्कृष्टम्&nbsp;। चलन्तीनां लतानामारब्धं सान्त्वनं येन&nbsp;। बहुविप्रमान्यं द्विजराजशेखरत्वात्&nbsp;।
                  समानवर्णमध्यगम्&nbsp;। नवेन कम्बुनाढ्यमुपचितम्&nbsp;। आद्यश्लोकस्याधस्ताद्विपरीतो द्वितीयश्लोको
                  लेख्यः&nbsp;। ततः क्रमगोमूत्रिकया परस्परोल्लेखः&nbsp;॥
               </p>
               
            </div> 
            
            <p>भिन्नच्छन्दोगोमूत्रिकायां प्रथमश्लोको यथा—</p>
            
            <div class="lg">
               <div class="udāharaṇa">
                  <span class="l">‘नमत चन्द्रकलामयमण्डनं नगसुताभुजसंगतकन्धरम्&nbsp;।</span>
                  <span class="l">हरमभाग्यरदं स्तवसादरं समितिरावणशासनविक्रमम्&nbsp;॥ ३३१&nbsp;॥’</span>
                  
               </div>
            </div>﻿<span class="pageinfo">[page 287]</span>
            
            <p>द्वितीयश्लोको यथा—</p>
            
            <div class="lg">
               <div class="udāharaṇa">
                  <span class="l">‘कामदं चण्डकम्रं मदामर्दिनो नागदन्ताज्यजय्यं गदाकर्बुरम्&nbsp;।</span>
                  <span class="l">धीरशोभाभरव्यस्तकंसासुरं नौमि नारायणस्यासमं विभ्रमम्&nbsp;॥ ३३२&nbsp;॥’</span>
                  
               </div>
            </div>
            
            <div class="commentary">
               
               <p>अभाग्यस्य रदं विलेखकम्&nbsp;। नाशकमिति यावत्&nbsp;। समितौ संग्रामे रावणस्य कैलासोद्धरणभग्नशक्तिकताशासनविक्रमावाज्ञापौरुषे
                  येन तम्&nbsp;। वाञ्छितप्रदम्&nbsp;। चण्डमुग्रं कम्रं कमनीयं च&nbsp;। परेषां दर्पमर्दनशीलस्य नागस्य
                  कालियाख्यस्य दंष्ट्राभिः, कुवलयापीडाख्यस्य हस्तिनो वा विषाणाभ्यां या आजिः सङ‍ग्रामः
                  तत्राजय्यं जेतुमशक्यम्&nbsp;। गदया नानारत्नखचितया कर्बुरम्&nbsp;। चित्रमिति यावत्&nbsp;॥
               </p>
               
            </div> 
            
            <p>संस्कृतप्राकृतगोमूत्रिकायां संस्कृतश्लोको यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘स्कन्दो रुन्दर्द्धिमिष्टां वितरतु सरलो दारितारातिवर्गे</span>
                     <span class="seg">सस्पन्दो मन्दसज्जो भवभयकलने सङ‍गरे केलिकारी&nbsp;।</span>
                     </span>
                  <span class="l">
                     <span class="seg">संदोहोल्लाघलासी जन इह बलिहा चण्डताभूरखर्वो</span>
                     <span class="seg">देवौजोराजदेहे महिमनि निरतो विक्रमाडम्बरेण&nbsp;॥ ३३३&nbsp;॥’</span>
                     </span>
                  
               </div>
            </div>
            
            <div class="commentary">
               
               <p>स्कन्दः कार्तिकेयः&nbsp;। रुन्दां विपुलाम्&nbsp;। दारिते शत्रुसमूहे सस्पन्दः स्फुरद्रूपो मन्दः
                  स्वस्थचित्तः भवभयस्य संसारत्रासस्य कलने क्षेपणे इहजने मर्त्यलोके संदोहेन य उल्लाघः
                  सामर्थ्यं नीरोगत्वात्तेन लसनशीलः&nbsp;। बलिनां हन्ता&nbsp;। चण्डतायास्तैक्ष्ण्यस्य भूराश्रयः&nbsp;।
                  अखर्वः सर्वेषामुपरि वर्तमानः&nbsp;। देवौजसां राज्ञां खण्डयित्री ईहा चेष्टा यत्र तादृशे
                  महिम्नि निरतः&nbsp;॥
               </p>
               
            </div> 
            
            <p>प्राकृतश्लोको यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘चन्दो कन्दप्पमित्तं विहरणसहलो हारितारापबन्धो</span>
                     <span class="seg">सच्छन्दो वन्दणिज्जो कुवलयदलनो सङ‍करे मेलिकारी&nbsp;।</span>
                     </span>
                  <span class="l">
                     <span class="seg">कन्दोदोल्लासलासी जअइ सिवसिहामण्डनीभूदखण्डो</span>
                     <span class="seg">देन्ताजोण्हाजलोहो विहिअणिअरई विब्भमाणं बलेण ३३४’</span>
                     </span>
                  
               </div>
            </div>
            
            <div class="lg">
               <div class="chāyā">
                  <span class="l">
                     <span class="seg">[चन्द्रः कन्दर्पमित्त्रं विहरणसफलो हारिताराप्रबन्धः</span>
                     <span class="seg">स्वच्छन्दो वन्दनीयः कुवलयदलनः शंकरे मेलिकारी&nbsp;।</span>
                     </span><span class="pageinfo">[page 288]</span>
                  <span class="l">
                     <span class="seg">कन्दोदोल्लासलासी जयति शिवशिखामण्डनीभूतखण्डो</span>
                     <span class="seg">दत्तज्योत्स्नाजलौघो विहितनिजरतिर्विभ्रमाणां बलेन&nbsp;॥]</span>
                     </span>
                  
               </div>
            </div>
            
            <div class="commentary">
               
               <p>विहरणे संचरणे सफलः&nbsp;। उद्भूतः शुभाशुभसूचकत्वात्&nbsp;। मेलिकारी संगमकारी, चूडामणित्वात्&nbsp;।
                  ऐक्यकारी वा, तन्मूर्तित्वात्&nbsp;। कन्दोदं कुमुदमिहाभिमतं तद्विकासेन लसनशीलः&nbsp;। ज्योत्स्नाजलौघान्ददत्&nbsp;।
                  विभ्रमाणां बलेन विहिता निजे आत्मनि रतिर्येन स तथा&nbsp;॥
               </p>
               
            </div> 
            
            <p>समसंस्कृतेन पादगोमूत्रिका यथा—</p>
            
            <div class="lg">
               <div class="udāharaṇa">
                  <span class="l">‘बाला विलासावलिहारिहासा लोलामला भावसहा सहावा&nbsp;।</span>
                  <span class="l">देहं हरन्ती सहसा सुरामा गेहं चरन्ती सहसाभिरामा&nbsp;॥ ३३५&nbsp;॥’</span>
                  
               </div>
            </div>
            
            <div class="commentary">
               
               <p>विलासावलिषु हारी हासो विकासो यस्याः&nbsp;। लोला चला&nbsp;। अमला निर्मला&nbsp;। भावाननेकविधान्या सहते
                  सा भावसहा&nbsp;। हावः क्रीडाविशेषः&nbsp;॥
               </p>
               
            </div> 
            
            <p>अर्धगोमूत्रिकाप्रस्तारो यथा—</p>
            
            <div class="lg">
               <div class="udāharaṇa">
                  <span class="l">‘नमो दिवसपूराय सुतामरसभासिने&nbsp;।</span>
                  <span class="l">नतभव्यारिदाराय सुसारलयभाविने&nbsp;॥ ३३६&nbsp;॥’</span>
                  
               </div>
            </div>
            
            <div class="commentary">
               
               <p>दिवसान्पूरयतीति दिवसपूरः तस्मै&nbsp;। सुष्ठु तामरसेषु भासनशीलाय&nbsp;। नता भव्या यस्मै&nbsp;। अरीन्दारयतीत्यरिदारः&nbsp;।
                  ततः कर्मधारयः&nbsp;। नतानां भव्यानामरिदार इति वा, नता भव्या अरिदारा यस्मिन्निति वा&nbsp;। सुष्ठु
                  सारो लयस्तत्र लयनं तं
                  भावयति यस्तस्मै&nbsp;॥
               </p>
               
            </div> 
            
            <p>अत्र गोमूत्रिकाश्लोकोऽयमुत्तिष्ठति&nbsp;।</p>
            
            <div class="lg">
               <div class="udāharaṇa">
                  <span class="l">‘नतदिव्यासदाराय सुसामलसभासिने&nbsp;।</span>
                  <span class="l">नमो भवारिपूराय सुताररयभाविने&nbsp;॥ ३३७&nbsp;॥’</span>
                  
               </div>
            </div>
            
            <div class="commentary">
               
               <p>नता दिव्या देवा यस्मै&nbsp;। असदविद्यमानमरि चक्रं यस्य&nbsp;। ततः कर्मधारयः&nbsp;। शोभनानां साम्नां
                  लसनेन भासनशीलाय&nbsp;। भानि नक्षत्राण्यावरितुं शीलं यस्येति भवारि आकाशं पूरयति व्याप्नोति
                  एवंभूताय&nbsp;। सुष्ठु तार उच्छ्रितो यो रयो वेगो गमनं तेन भाविने&nbsp;॥
               </p>
               
            </div> 
            ﻿<span class="pageinfo">[page 289]</span>
            
            <p>गोमूत्रिकाधेनुर्यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘मम स्फुरतु चिद्गतः सततचिन्त्यरक्षामतिः</span>
                     <span class="seg">समस्तरविचित्रितस्तुतरुचिः स्मरक्षेमकृत्&nbsp;।</span>
                     </span>
                  <span class="l">
                     <span class="seg">समर्द्धिरतचिन्तितः कृतविचित्ररत्यामयो</span>
                     <span class="seg">नमस्करणचिह्नितस्मितरुचिर्हरः सामरः&nbsp;॥ ३३८&nbsp;॥’</span>
                     </span>
                  
               </div>
            </div>
            
            <div class="lg">
               <div class="kārikā">
                  <span class="l">चतुर्णामपि पादानां क्रमेण व्युत्क्रमेण च&nbsp;।</span>
                  <span class="l">इयं गोमूत्रिकाधेनुर्वैपरीत्यवशेन च&nbsp;॥ ११६&nbsp;॥</span>
                  
               </div>
            </div>
            
            <div class="commentary">
               
               <p><b>मम स्फुरत्विति</b>&nbsp;। मम चिद्गतो मदीयां संविदमारूढः सामरः सदेवो हरः स्फुरतु&nbsp;। सततं चिन्तनीये रक्षामती
                  वा यस्य&nbsp;। समस्तैर्द्वादशभिरपि रविभिरादित्यैश्चित्रिता आलेख्यीकृता स्तुता प्रशस्ता
                  रुचिः कान्तिर्यस्य&nbsp;। स्मरस्य क्षेमं कुशलं कृन्तति छिनत्तीति स्मरक्षेमकृत्&nbsp;। समशब्दः
                  सर्वपर्यायो गणे पठ्यते&nbsp;। सर्वासु अणिमाद्यृद्धिषु रतैश्चिन्तितः प्रसभं ध्यातः&nbsp;। पतिवियोगाद्विचित्राया
                  रतेरामयाः कृता येन&nbsp;। नमस्कारेण चिह्निता प्रणामपृच्छाभाविनी प्रसादजन्मा स्मितप्रभा
                  यस्य स तथा&nbsp;॥ अस्या न्यासमाह—<b>चतुर्णामिति</b>&nbsp;। क्रमेण पादानां नैरन्तर्येण प्रथमद्वितीयाभ्यां द्वितीयतृतीयाभ्यां प्रथमचतुर्थाभ्यां
                  द्वितीयचतुर्थाभ्यामिति व्युत्क्रमभेदास्त्रयो वैपरीत्यवशेन चतुर्थादितः प्रथमं यावद्योजनेनात्रापि
                  क्रमव्युत्क्रमाभ्यां षट् प्रकाराः&nbsp;। तेऽमी द्वादश भेदाः शुद्धाः&nbsp;। एषां व्यतिकरजन्मानः
                  पुनरन्ये चतुर्विंशतिर्भवन्ति&nbsp;। तद्यथा—प्रथमतृतीयाभ्यां च प्रथमद्वितीयाभ्यां च प्रथमचतुर्थाभ्यां
                  च द्वितीयतृतीयाभ्यां च प्रथमचतुर्थाभ्यां च तृतीयचतुर्थाभ्यां च प्रथमतृतीयाभ्यां चेति
                  द्रष्टव्यम्&nbsp;। तदेवमेक एव गोमूत्रिकाश्लोको यथोक्तरीत्या षटूत्रिंशद्गोमूत्रिकातर्णकान्प्रसूत
                  इतीयं गोमूत्रिकाधेनुः&nbsp;॥
               </p>
               
            </div> 
            
            <p>शतधेनुर्यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘वन्द्या देवी पर्वतपुत्री नित्यं मधुमधुरकमलवदना पुरन्ध्र्यधिदेवता</span>
                     <span class="seg">देवैः स्तुत्या किन्नरगेया भक्त्या वरचरितमहिषमथनी जगत्त्रयनायिका&nbsp;।</span>
                     </span>
                  <span class="l">
                     <span class="seg">सिद्धैर्ध्येया केसरियाना काम्या रणचतुररसिकहृदया त्रिलोचनवल्लभा</span>
                     <span class="seg">धीरैः पूज्या दर्पणपाणिर्नूनं गुणनिलयलटभललिता सतीषु धुरंधरा&nbsp;॥’</span>
                     </span>
                  
               </div>
            </div>
            ﻿<span class="pageinfo">[page 290]</span>
            
            <div class="lg">
               <div class="kārikā">
                  <span class="l">यतिविच्छेदिनी ह्येषा श्लोकधेनुरनुत्तमा&nbsp;।</span>
                  <span class="l">छन्दोभेदाच्छतमियं प्रसूते श्लोकतर्णकान्&nbsp;॥ ११७&nbsp;॥</span>
                  
               </div>
            </div>
            
            <div class="commentary">
               
               <p><b>वन्द्येति</b>&nbsp;। वरेण देवताप्रसादेन चरितो निरर्गलप्रसरो गुणानामाश्रयो लटभं मनोज्ञं च ललितं विलासो
                  यस्याः सा तथा&nbsp;। <b>यतिविच्छेदिनीति</b>&nbsp;। अत्र करणम्—‘प्रतिलोमं विनिक्षेप्यमनुलोममधः क्षिपेत्&nbsp;। स्थितेनागन्तुकं हन्यादीप्सितेन
                  विभाजयेत्&nbsp;॥’ स्थितं प्रतिलोममागन्तुकं क्रमविन्यस्तमीप्सितं हि प्रतिलोमस्य क्रमेण फलं
                  गुणकारस्तथैवानुलोमं भागहारः&nbsp;। अनेन क्रमेणैकैकयतियोजने सप्त श्लोकाः&nbsp;। यतिद्विकयोजने
                  चैकविंशतिः&nbsp;। यतित्रिकयोजने च पञ्चत्रिंशत्&nbsp;। यतिचतुष्कयोजनेऽपि तावन्त एव&nbsp;। यतिपञ्चकयोजने
                  पुनरेकविंशतिः&nbsp;। षड्यतियोजने सप्त&nbsp;। सप्तयतियोजने त्वेकः&nbsp;। सर्वमेलनेन च सप्तविंशत्यधिकं
                  शतम्&nbsp;। अत्र च क्रियाहीनत्वेन कारकविहीनत्वेन च पदावयववत्तया पदावयवमात्रत्वेन च निरर्थकान्
                  षड्‌विंशतिमपास्य श्लोकधेनुरेकैव वृत्तभेदेन शतं श्लोकतर्णकान्प्रसूते&nbsp;। तथाहि&nbsp;। प्रथमद्वितीयचतुर्थीभिर्यतिभिरत्युक्ता
                  जातिः&nbsp;। तृतीयपञ्चमीभ्यां सुप्रतिष्ठा&nbsp;। षष्ठ्या गायत्री&nbsp;। सप्तम्या चोष्णिगिति&nbsp;। एकगणनायां
                  वृत्तभेदः&nbsp;। एवं द्विकादिगणनेऽपि गवेषणीयम्&nbsp;॥
               </p>
               
            </div> 
            
            <p>सहस्रधेनुर्यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘नखमुखपाणिकण्ठचिकुरैर्गतिभिः सहसा स्मितेन ललितेषु दृशा</span>
                     <span class="seg">मणिशशिपद्मकम्बुचमराः करिणः सुतनोः सुधा च हसिता हरिणाः&nbsp;।</span>
                     </span>
                  <span class="l">
                     <span class="seg">फणिगणसिद्धसाध्यदयिता न समाः सकलास्त्वया च खभुवच्छलिताः</span>
                     <span class="seg">तव बलदर्परूपविजिता नितरां विबुधाश्चिराय चतुरैश्चरितैः ३४०’</span>
                     </span>
                  
               </div>
            </div>
            
            <div class="lg">
               <div class="kārikā">
                  <span class="l">पदविच्छेदिनी ह्येषा श्लोकधेनुरनुत्तमा&nbsp;।</span>
                  <span class="l">छन्दोभेदाद्दशशतं प्रसूते श्लोकतर्णकान्&nbsp;॥ ११८&nbsp;॥</span>
                  
               </div>
            </div>
            
            <div class="commentary">
               
               <p><b>नखेति</b>&nbsp;। हे ललिते गौरि, तव शोभनया दृशा सुतनोः शोभनस्य शरीरस्य&nbsp;। साध्या देवविशेषाः खभुवो
                  ग्रहताराद्याः ( राप्यत इति राप्यम्&nbsp;। ‘आसुवपिरपित्रपिचमश्च’ इति रापतिभाषितमित्यर्थः&nbsp;।)
                  दर्येति पाठेन वा योजनीयम्&nbsp;। <b>पदविच्छेदिनीति</b>&nbsp;। पदान्यत्र प्रतिपादं सुधाकलशाभिधाने छन्दसि षड् विभज्यन्ते&nbsp;। यद्यपि द्वितीयतृतीयपादयोश्चकाराभ्यां
                  नकारेण चतुर्थपादे तवेति ﻿<span class="pageinfo">[page 291]</span>पदाधिक्यं तथाप्याद्यपदार्थानुरोधेन समुच्चीयमाननिषिध्यमानार्थानुरञ्जकत्वेन संबोध्यमानार्थानुयायितया
                  चकारनकारयोस्तवेति च तत्पादावयवरूपा एवेति तदसत्कल्पमेव&nbsp;। तथा च षड्भ्यः पदत्रय उपादीयमाने
                  सप्तदशाक्षरायां जातौ यथासंख्यानुरोधेनाद्येऽर्धे प्रस्ताररचनाक्रमेण दश विकल्पाः, तृतीयचतुर्थयोश्च
                  पादयोस्तावन्तस्तावन्त एवेति दशभिराहतैर्दशभिः शतम्&nbsp;। शतेन चाहतैर्दशभिः सहस्रं तर्णकाः
                  श्लोकाः समुत्पद्यन्त इतीयं सहस्रधेनुः&nbsp;॥
               </p>
               
            </div> 
            
            <p>अयुतधेनुर्यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘क्रिये जयसि जृम्भसे सृजसि जायसे त्रायसे</span>
                     <span class="seg">स्तुषे मृषसि मृष्यसे हृषसि पीयसे प्रीयसे&nbsp;।</span>
                     </span>
                  <span class="l">
                     <span class="seg">स्तुषे मृषसि होडसे कुटसि गल्भसे क्लीबसे</span>
                     <span class="seg">ह्नुषे हरसि रज्यसे रजसि राजसे भ्राजसे&nbsp;॥ ३४१&nbsp;॥’</span>
                     </span>
                  
               </div>
            </div>
            
            <div class="lg">
               <div class="kārikā">
                  <span class="l">एषा तु पदविच्छेदिन्येव धेनुः क्रियापदैः&nbsp;।</span>
                  <span class="l">संबोधनाग्रगैर्दृष्टास्माभिः श्लोकायुतप्रसूः&nbsp;॥ ११९&nbsp;॥</span>
                  
               </div>
            </div>
            
            <div class="commentary">
               
               <p><b>क्रिये इति</b>&nbsp;। हे क्रिये कर्मन्&nbsp;। ‘मिष स्पर्धायाम्’, ‘पीङ् पाने’, ‘मृड सुखने’ तुदादौ, ‘होडृ अनादरे’,
                  ‘कुड संहारे’, रज्यसे आसजसि&nbsp;। रजसि मत्सरयसि&nbsp;। राजसे शोभसे&nbsp;। भ्राजसे जाज्वल्यसे&nbsp;। <b>एषेति</b>&nbsp;। इह पृथ्वीनामनि छन्दसि षड्भ्यः संबोधनानुगे पदचतुष्टये उपादीयमाने एकादशाक्षरायां
                  जातौ प्रस्ताराल्पत्वेन यदि वा छन्दोभेदस्य शब्देनाप्रतिपादितत्वात् तद्भेदोऽप्युदाहरणीय
                  इति तस्यामेव रथोद्धताभिधाने छन्दसि दशसु विकल्पेषु प्रतिपादं भवत्सु दशभिः शतं शतेन
                  सहस्रं सहस्रेण च दशसहस्राणि तर्णकाः श्लोकाः समुत्पद्यन्ते इतीयमयुतधेनुः&nbsp;॥
               </p>
               
            </div> 
            
            <p>लक्षधेनुर्यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘दुर्गे भद्रेप्सुभद्रेऽदिति सुरभिदिते सैंहिके गौरि पद्मे</span>
                     <span class="seg">नित्ये हृद्ये वरेण्ये कलिकमलिकले कालिके चण्डि चण्डे&nbsp;।</span>
                     </span>
                  <span class="l">
                     <span class="seg">धन्ये पुण्ये शरण्ये शचि शबरि शिवे भैरवे राज्ञि सन्ध्ये</span>
                     <span class="seg">छाये माये मनोज्ञेऽवनि जननि जये मङ‍गले धेहि शं नः&nbsp;॥ ३४२&nbsp;॥’</span>
                     </span>
                  
               </div>
            </div>
            ﻿<span class="pageinfo">[page 292]</span>
            
            <div class="lg">
               <div class="kārikā">
                  <span class="l">संबोधनैरियं धेनुः क्लृप्ता सैकक्रियापदैः&nbsp;।</span>
                  <span class="l">लक्षत्रयं सहस्राणि षष्टि श्लोकान्प्रसूयते&nbsp;॥ १२०&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">एषान्त्यपदभेदेन संभ्रमादिद्विरुक्तिभिः&nbsp;।</span>
                  <span class="l">यावद्वोधं पुनः सूते प्रयतश्लोकतर्णकान्&nbsp;॥ १२१&nbsp;॥</span>
                  
               </div>
            </div>
            
            <div class="commentary">
               
               <p><b>दुर्गे इति&nbsp;। संबोधनैरिति</b>&nbsp;। अत्र हि स्रग्धराभिधाने छन्दसि पादत्रयपदानुरोधेनान्त्यपादद्वयेनैकैकमेव पदं तुर्यपादे
                  परिकल्प्यमिति सर्वत्र नवसु पदेषु स्थितेषु पदचतुष्टये पदपञ्चके चोपादीयमाने प्रथमे आपातलिकायां
                  पञ्चविंशतौ द्वितीये एकया प्राच्यवृत्त्या सह वैतालीयके यदि वा पञ्चभिः प्राच्यवृत्तिभिः
                  सममौपच्छन्दसिके चतुर्विंशतौ तृतीयवैतालीय एव चतुर्विंशतौ चतुर्थे च पादे प्राच्यवृत्तिद्वये
                  सममापातलिकायां षोडशभिरेकया प्राच्यवृत्त्या वैतालीयप्राच्यवृत्त्या सह वैतालीयैः षङ्भिस्तथैवौपच्छन्दसिके
                  द्वाभ्यामिति चतुर्विंशतौ विकल्पेषु प्रभवत्सु पञ्चविंशत्याहतेषु चतुर्विंशतौ शतानि षट्&nbsp;।
                  षङ्भिश्च शतैराहतेषु पञ्चविंशतौ सहस्राणि पञ्चदश&nbsp;। तैराहतेषु चतुर्विंशतौ लक्षाणि त्रीणि
                  सहस्राणि च षष्टिः तर्णकाः श्लोकाः समुत्पद्यन्त इतीयं लक्षधेनुः&nbsp;। <b>एषेति</b>&nbsp;। तथा ह्यत्र पादत्रये नवसु तुर्यपादे च दशसु&nbsp;। त्रये पदचतुष्के पदपञ्चके चोपादीयमाने
                  प्रथम औपच्छन्दसिक एकस्य पदस्य द्विरुक्त्या विंशतौ यदि वा आपातलिकायां दश&nbsp;। वैतालीये
                  पञ्चदशसु औपच्छन्दसिके उदीच्यवृत्तिद्वयेन यद् वैतालीये चतसृभिरुदीच्यवृत्तिभिः सममेकोनविंशतिरिति
                  च पञ्चविंशतौ तृतीयस्मिन्नौपच्छन्दसिके पञ्चभिः प्राच्यवृत्तिभिः सममेकादश&nbsp;। वेतालीये
                  तथैव चतुर्दश औपच्छन्दसिके तिसृभिः प्राच्यवृत्तिभिः सह षडिति विंशतौ तृतीयास्मिन्नौपच्छन्दसिके
                  तिसृभिरुदीच्यवृत्तिभिः समं पञ्चविंशतौ चतुर्थे त्वापातलिकायामेक एव&nbsp;। द्विरुक्त्यादिना
                  षोडशभिः प्राच्यवृत्तिभिः सममशीतौ विकल्पेषु प्रभवत्सु विंशत्याहतपञ्चविंशतौ पञ्चविंशत्या
                  द्वाविंशतौ पञ्चशताधिकानि द्वादशसहस्राणि तैरप्याहतेषु अशीतौ दशलक्षाणि तर्णकाः श्लोकाः
                  समुत्पद्यन्त इतीयं प्रयुतधेनुः&nbsp;॥
               </p>
               
            </div> 
            
            <p>कोटिधेनुर्यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘स्थूलं दत्से सूक्ष्मं धत्से भुवि भवसि रभसि रमसे रमे दिवि मोदसे</span>
                     <span class="seg">छिन्त्से बाढं भिन्त्से गाढं रुषिमिषसि धनुषि मनुषे जये पुरि जृम्भसे&nbsp;।</span>
                     </span>
                  ﻿<span class="pageinfo">[page 293]</span>
                  <span class="l">
                     <span class="seg">स्वल्पं शेषे कल्पं प्रेषेऽचिति चरसि यशसि यतसे चले युधि गल्भसे</span>
                     <span class="seg">ब्रूषे वामं श्रूषे कामं हृदि विशसि वचसि सचसे रुचे दृशि दीप्यसे&nbsp;॥’</span>
                     </span>
                  
               </div>
            </div>
            
            <div class="lg">
               <div class="kārikā">
                  <span class="l">संबोधनैर्द्वितीयान्तैः सप्तम्यन्तैः क्रियापदैः&nbsp;।</span>
                  <span class="l">श्लोककोटिरियं तिस्रः सार्धा धेनुः प्रसूयते&nbsp;॥ १२२&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">यदा तु संभ्रमादिभ्यो भवन्त्यस्या द्विरुक्तयः&nbsp;।</span>
                  <span class="l">स्थूलादिना तदा चैषा दशकोटीः प्रसूयते&nbsp;॥ १२३&nbsp;॥</span>
                  
               </div>
            </div>
            
            <div class="commentary">
               
               <p><b>स्थूलमिति</b>&nbsp;। प्रेष इति इष गतावित्यस्य, चिति चैतन्ये, गृधु गार्घ्ये&nbsp;। सचसे वचसे रमे जये चले रुचे
                  इति देव्याः संबोधनपदानि&nbsp;। <b>संबोधनैरिति</b>&nbsp;। अत्र भुञ्जङ‍गविजृम्भिते छन्दसि एकादशभ्यः पदेभ्यः पञ्चसु षट्सु च पदेषु उपादीयमानेषु
                  जगतीजातौ प्रसिद्धाक्षरोज्ज्वला जलधरमाला नवमालिनी छन्दःसु सप्ततौ&nbsp;। द्वितीये पूर्वेषु
                  चन्द्रवर्त्मद्रुतविलम्बितमणिमालाप्रभवत्सु च शते तृतीयेऽस्मिन् प्रथमपादच्छन्दस्येव
                  पञ्चाशति चतुर्थपादे द्वितीयपादच्छन्दस्येव शतेषु विकल्पेषु प्रभव्रत्सु सप्तत्याहतेषु
                  शतेषु सप्ततिसहस्राणि शतैराहतायां सप्ततिलक्षाणि, सप्ततिसहस्रैंराहतेषु पञ्चाशल्लक्षाणि
                  त्रीणि सहस्राणि च पञ्चशतैराहते शते कोट्यस्तिस्रः सार्धास्तर्णकाः श्लोकाः संपद्यन्त
                  इतीयं कोटिधेनुः&nbsp;। <b>यदा त्विति</b>&nbsp;। तथाहि पदत्रये पदचतुष्के पदपञ्चके चोपादीयमाने पूर्वस्यामेव जातौ प्रथमद्वितीयचतुर्थेषु
                  पादेषु प्रत्येकं जलधरमालाप्रभाच्छन्दसोरेकस्य द्वयोर्द्विरुक्त्या शते तृतीयस्मिंश्च
                  पूर्वस्यां मणिमालोज्ज्वलानवमालिनीतामरसेषु छन्दःसु तथैव शते विकल्पेषु प्रभवत्सु शतेनाहते
                  शते दश सहस्राणि तैश्चाहते शते दश लक्षाणि तैरप्याहते शते कोट्यस्तर्णकाः श्लोकाः संपद्यन्त
                  इतीयमेव दशकोटिधेनुः&nbsp;॥
               </p>
               
            </div> 
            
            <p>कामधेनुर्यथा—</p>
            
            <div class="lg">
               <div class="udāharaṇa">
                  <span class="l">‘या गीः शीः श्रीर्धी स्त्री ह्रीर्भीर्जूर्मूस्तूः सूः स्त्रूर्धूः पूर्भूः&nbsp;।</span>
                  <span class="l">स्त्रुक् स्रग्युग्भुग्रुक् शुक् तृट् द्विट् युत् क्रुत् चिद्विन्मुग्दिग्द्यूः&nbsp;॥ ३४४&nbsp;॥’</span>
                  
               </div>
            </div>
            
            <p>ऋक् दृक् वामा मृत्कृद्भामा मुत्क्षुत्कामा द्वार्द्यौर्गौः</p>
            
            <p>सामायामा वेघावेघानाघातेत्वं येनौः</p>
            
            <p>यानं यातीति या, काचिच्च या&nbsp;। गिरणं गिरतीति वाकू च गीः&nbsp;। शरणं ﻿<span class="pageinfo">[page 294]</span>शीः श्रृणातीति शीः&nbsp;। श्रयतीति शोभा लक्ष्मीश्च श्रीः&nbsp;। ध्यानं ध्यायतीति
               बुद्धिर्धीः&nbsp;। स्त्र्येव स्तृणाति मन्त्राक्षरं स्त्री&nbsp;। ह्रीच्छतीति माया लज्जा च ह्रीः&nbsp;।
               बिभेतीति भयकामो भयं च भीः&nbsp;। ज्वरो गतिर्जरा च जूः&nbsp;। मूर्च्छा मोहसमुच्छ्राययोर्बन्धनं
               च मूः&nbsp;। त्वरा हिंसा त्वरते च तूः&nbsp;। सूयते सवनं सुष्ठु उश्च सूः&nbsp;। अग्रे भागे भारं धुरं
               वहतीति धूः&nbsp;। पूरी पालनं पूरणं च पूः&nbsp;। भूमिर्भवनं लोकश्च भूः&nbsp;। यज्ञपात्रं स्रवतीति
               स्रवणं स्रुक्&nbsp;। पुष्पमाला पङि्‍क्तश्च
               सृज्यत इति स्रक्&nbsp;। योगः समाधिः समश्च युक्&nbsp;। भोजनं पालनं कौटिल्यं च भुक् रोगो दीप्तिर्भङ‍गश्च
               रुक्&nbsp;। शोकः शुचित्वं दीप्तिश्च शुक्&nbsp;। अभिलाषः पिपासा&nbsp;। हिंसा च तृट्&nbsp;। द्वेषः शत्रुबलमभिलाषश्च
               द्विट्&nbsp;। शुद्धं मिश्रणममिश्रणं च युत्&nbsp;। क्रोधः क्रुध्यतीति रुद्रशक्तिश्च क्रुत्&nbsp;।
               चेतना चिनोति चयनं च चित्&nbsp;। ज्ञानं सत्ता विभवलाभश्च वित्&nbsp;। मोक्षो मोहो मुञ्चतीति मुक्&nbsp;।
               आशा अतिसर्ग उपदेशश्च दिक्&nbsp;। क्रीडा विजिगीषा व्यवहारश्च द्यूः&nbsp;। श्रुतिवाक्यं विवेचनं
               च हिंसा च ऋक्&nbsp;। दृष्टिर्ज्ञानं पश्यतीति दृक्&nbsp;। गतिर्गन्धनं विकल्पश्च वा&nbsp;। लक्ष्मीर्मानं
               शब्दावयवश्च मा&nbsp;। मृत्तिका मरणं मुद्नातीति मृत्&nbsp;। कृन्तति करोति करणं च कृत्&nbsp;। दीप्तिर्भानं
               भातीति भा&nbsp;। शब्दः शब्दावयवश्च प्रतिषेधश्च मा&nbsp;। हर्षो मोद आमोदश्च मुत्&nbsp;। बुभुक्षा क्षुत्क्षोदश्च
               क्षुत्&nbsp;। प्रश्नः सुखं काननं च का&nbsp;। अमतीत्यमा पीडार्थेऽलक्ष्मीशब्दावयक्‍श्च अमा&nbsp;। द्वारं
               द्वाःस्थ उपायश्च द्वाः&nbsp;। स्वर्ग आकाशो देवनं च द्यौः&nbsp;। वाग्भूमिर्धेनुश्च गौः&nbsp;। सह एन
               अकारेण विष्णुना वर्तत इति सा लक्ष्मीः&nbsp;। मा मानं&nbsp;। तदो रूपं च सा&nbsp;। प्रतिदानं शब्दावयवश्च
               सर्वनाम च सा&nbsp;। इष्टा अयत इति शब्दावयवश्च या&nbsp;। चन्द्रकला महदर्थश्च मा&nbsp;। लक्ष्मीसंबोधनं
               चतुर्थ्यन्तं षष्ठ्यन्तं च मे&nbsp;। धारणं पोषणं शब्दावयवश्च वे&nbsp;। धात्री पोषयित्री शब्दावयवश्च
               धा&nbsp;। शब्दावयवोऽस्मदर्थो लक्ष्मीसंबोधनं च मे&nbsp;। प्रतिषेधः पुरुषवाची ﻿<span class="pageinfo">[page 295]</span>शब्दावयवश्च ना&nbsp;। मिमीते मातेति शब्दावयवश्च मा&nbsp;। तदर्थो युष्मदर्थश्च लक्ष्मीसंबोधनं
               च ते&nbsp;। युष्मदर्थो भावप्रत्ययः शब्दावयवश्च त्वम्&nbsp;। शब्दावयवास्मदर्थौ च मे&nbsp;। जलयानं
               न विद्यते और्द्विवचनं यस्यां सा अद्वितीयेत्यर्थः शब्दावयवश्च नौः&nbsp;।
            </p>
            
            <div class="lg">
               <div class="kārikā">
                  <span class="l">पदग्राहाद्यथाकामं कामधेनुरियं तु नः&nbsp;।</span>
                  <span class="l">परार्धानां परार्धानि प्रसूते श्लोकतर्णकान्&nbsp;॥ १२४&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">एकाक्षरादिच्छन्दोभिर्गतिबन्धादिभेदतः&nbsp;।</span>
                  <span class="l">उक्तानुक्तानि चित्राणि सर्वाण्येषा प्रसूयते&nbsp;॥ १२५&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">सकृदुच्चारणे चास्या गच्छत्येका विनाडिका&nbsp;।</span>
                  <span class="l">तत्षष्ट्या नाडिका ताभिः षष्ट्याहोरात्रमृच्छति&nbsp;॥ १२६&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">प्रणवादिनमोन्तानि पदान्यस्या जपन्ति ये&nbsp;।</span>
                  <span class="l">सर्वभाषासु वाक्तेषामविच्छिन्ना प्रवर्तते&nbsp;॥ १२७&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">सिद्धैर्मन्त्रपदैः सेयं शास्त्राण्यालोच्य निर्मिता&nbsp;।</span>
                  <span class="l">जपतां जुह्वतां देवी सर्वान्कामान्प्रयच्छति&nbsp;॥ १२८&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">स्थितेनागन्तुकं इत्यादीप्सितेन विभाजयेत्&nbsp;।</span>
                  <span class="l">तद्भेदास्ते भवन्त्येवमन्येष्वपि हि योजयेत्&nbsp;॥ १२९&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">दुष्करत्वात्कठोरत्वाद्दुर्बोधत्वाद्विनावधेः&nbsp;।</span>
                  <span class="l">दिङ्मात्रं दर्शितं चित्रे शेषमूह्यं महात्मभिः&nbsp;॥ १३०&nbsp;॥</span>
                  
               </div>
            </div>
            
            <div class="commentary">
               
               <p><b>या गीरिति&nbsp;। पदग्रहादिति</b>&nbsp;। तथाहि पञ्चदशभ्यः पदेभ्यः क्रमव्युत्क्रमाभ्यां नवादिपदयोगेऽङ‍गीक्रियमाणे बृहतीजातेरारभ्य
                  प्रतिजातिपादे ये विकल्पास्तैरुत्तरोत्तरमाहन्यमानैः, यदि वा समस्तेऽपि श्लोके षष्टिपदेभ्यश्चतुर्विंशत्यष्टाविंशत्यादिपदयोजनायां
                  गायत्रीजातेरारभ्य प्रंतिजातिपादे ये विकल्पास्तैः परार्धेभ्यः परार्धानि तर्णकाः श्लोकाः
                  समुत्पद्यन्ते इतीयं परार्धपरार्धधेनुः&nbsp;। <b>एकाक्षरेति</b>&nbsp;। अर्थत्रयप्रतिपादकत्वेन प्रतिपादं पदत्रये परिकल्प्यमानेऽनेकविधच्छन्दोभिरुक्तानि
                  चतुर्व्यञ्जनादीन्यनुक्तानि खङ‍गप्रभृतीनि सर्वचित्राण्येषैव यथाकामं प्रसूयत इत्यर्थः&nbsp;॥
               </p>
               
            </div> 
            ﻿<span class="pageinfo">[page 296]</span>
            
            <div class="lg">
               <div class="kārikā">
                  <span class="l">उक्तिप्रत्युक्तिमद्वाक्यं वाकोवाक्यं विदुर्बुधाः&nbsp;।</span>
                  <span class="l">द्वयोर्वक्रोस्तदिच्छन्ति बहूनामपि संगमे&nbsp;॥ १३१&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">ऋजूक्तिरथ वक्रोक्तिर्वैयात्योक्तिस्तथैव च&nbsp;।</span>
                  <span class="l">गूढं प्रश्नोत्तरोक्ती च चित्रोक्तिश्चेति तद्भिदा&nbsp;॥ १३२&nbsp;॥</span>
                  
               </div>
            </div>
            
            <p>तासु ऋजूक्तिर्द्विधा&nbsp;। ग्राम्योपनागरिका च&nbsp;। ग्राम्या यथा—</p>
            
            <div class="lg">
               <div class="udāharaṇa">
                  <span class="l">‘जन्तीमणुरुन्धुं रुचु कुहुतुण्डउष्ण उको विहंसण होमि&nbsp;।</span>
                  <span class="l">महोमि भारुञ्चुले मेल्लासतो विकिणकु उवाणउ उज्जु अक्खु कहहि ३४५</span>
                  
               </div>
            </div>
            
            <div class="lg">
               <div class="udāharaṇa">
                  <span class="l">
                     <span class="seg">‘वाणउ उज्जु माइगहिल्ल उअण्णवि</span>
                     <span class="seg">कोमह्लण उ वारिज्जन्तु ण्णट्ठाइ&nbsp;।</span>
                     </span>
                  <span class="l">
                     <span class="seg">करइ वलिवं उउ च वक्कस मच्छलु</span>
                     <span class="seg">अहिमुहं हि तरुणिहिं अअच्छासइ दुक्कम्&nbsp;॥ ३४६&nbsp;॥’</span>
                     </span>
                  
               </div>
            </div>
            
            <p>सेयमुभयतोऽपि ऋजुनैव मार्गेणोक्तिप्रत्युक्त्योः समा प्रवृत्तिरितीयमृजूक्तिर्नाम वाकोवाक्यम्&nbsp;॥</p>
            
            <p>सैवोपनागरिका यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘बाले, नाथ, विमुञ्च मानिनि रुषं, रोषान्मया किं कृतं,</span>
                     <span class="seg">खेदोऽस्मासु, न मेऽपराध्यति भवान् सर्वेऽपराधा मयि&nbsp;।</span>
                     </span>
                  <span class="l">
                     <span class="seg">तत्किं रोदिषि गद्गदेन वचसा, कस्याग्रतो रुद्यते,</span>
                     <span class="seg">नन्वेतन्मम, का तवास्मि, दयिता, नास्मीत्यतो रुद्यते&nbsp;॥ ३४७&nbsp;॥’</span>
                     </span>
                  
               </div>
            </div>
            
            <p>सेयमेकतः काक्वा कुटिलेऽतिविषमेयमृजूक्तिर्नाम वाकोवाक्यम्&nbsp;॥</p>
            
            <p>वक्रोक्तिर्द्विधा&nbsp;। निर्व्यूढा अनिर्व्यूढा च&nbsp;। तयोर्निर्व्यूढा यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘किं गौरि मां प्रति रुषा ननु गौरहं किं</span>
                     <span class="seg">कुप्यामि कां प्रति मयीत्यनुमानतोऽहम्&nbsp;।</span>
                     </span><span class="pageinfo">[page 297]</span>
                  <span class="l">
                     <span class="seg">जानामि सत्यमनुमानत एव स त्व-</span>
                     <span class="seg">मित्थं गिरो गिरिभुवः कुटिला जयन्ति&nbsp;॥ ३४८&nbsp;॥’</span>
                     </span>
                  
               </div>
            </div>
            
            <p>सेयमावाक्यपरिसमाप्तेर्निर्वाहान्निर्व्यूढेति वक्रोक्तिर्वाकोवाक्यम्&nbsp;॥</p>
            
            <p>अनिर्व्यूढा यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘केयं मूर्ध्न्यन्धकारे तिमिरमिह कुतः सुभ्रु कान्तेन्दुयुक्ते</span>
                     <span class="seg">कान्ताप्यत्रैव कामिन्ननु भवति मया पृष्टमेतावदेव&nbsp;।</span>
                     </span>
                  <span class="l">
                     <span class="seg">नाहं द्वन्द्वं करोमि व्यपनय शिरसस्तूर्णमेनामिदानी-</span>
                     <span class="seg">मेवं प्रोक्तो भवान्या प्रतिवचनजडः पातु वो मन्मथारिः&nbsp;॥ ३४९&nbsp;॥’</span>
                     </span>
                  
               </div>
            </div>
            
            <p>सेयमनिर्वाहादनिर्व्यूढेति वक्रोक्तिर्नाम वाकोवाक्यम्&nbsp;। ते इमे उभे अपि श्लेषवक्रोक्तिर्नाम
               वाकोवाक्यम्&nbsp;॥
            </p>
            
            <p>वैयात्योक्तिर्द्विधा&nbsp;। स्वाभाविकी नैमित्तिकी चेति&nbsp;। तयोः स्वाभाविकी यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘नादेयं किमिदं जलं घटगतं नादेयमेवोच्यते</span>
                     <span class="seg">सत्यं नाम पिबामि कत्यपतृषः पीतेन नाम्नाभवन्&nbsp;।</span>
                     </span>
                  <span class="l">
                     <span class="seg">किं वर्णा अपि सन्ति नाम्नि रहितं किं तैरलं त्वं कुतो</span>
                     <span class="seg">यस्मादेव भवान्भगिन्यसि ततस्तेनैव मां बाधसे&nbsp;॥ ३५०&nbsp;॥’</span>
                     </span>
                  
               </div>
            </div>
            
            <p>अत्र स्वैरिण्याः सहजाद्वैयात्यात्स्वाभाविकीयं वैयात्योक्तिर्नाम वाकोवाक्यम्&nbsp;॥</p>
            
            <p>नैमित्तिकी यथा—</p>
            
            <div class="lg">
               <div class="udāharaṇa">
                  <span class="l">‘कुशलं राधे, सुखितोऽसि कंस कंसः क्व नु सा राधा&nbsp;।</span>
                  <span class="l">इति पारीप्रतिवचनैर्विलक्षहासो हरिर्जयति&nbsp;॥ ३५१&nbsp;॥’</span>
                  
               </div>
            </div>
            
            <p>अत्र गोत्रस्खलिते विपक्षनाम्नैव वैयात्येनोत्तरं दत्तमिति नैमित्तिकीयं वैयात्योक्तिर्वाकोवाक्यम्&nbsp;॥</p>
            ﻿<span class="pageinfo">[page 298]</span>
            
            <p>गूढोक्तिर्द्विधा&nbsp;। मुख्या गौणी च&nbsp;। तयोर्मुख्या यथा—</p>
            
            <div class="lg">
               <div class="udāharaṇa">
                  <span class="l">‘केशव यमुनातीरे व्याहृतवानुषसि हंसिकां कोऽद्य&nbsp;।</span>
                  <span class="l">कान्ताविरहभयातुरहृदयः प्रायः प्रियेऽहं सः&nbsp;॥ ३५२&nbsp;॥’</span>
                  
               </div>
            </div>
            
            <p>अत्र प्रिये हंस इत्यत्रावर्णलोपे प्रिये अहं स इत्यर्थस्य मुख्ययैव वृत्त्या गूढत्वादियं
               मुख्या गूढोक्तिर्नाम वाकोवाक्यम्&nbsp;॥
            </p>
            
            <p>गौणी यथा—</p>
            
            <div class="lg">
               <div class="udāharaṇa">
                  <span class="l">‘निरर्थकं जन्म गतं नलिन्या यया न दृष्टं तुहिनांशुबिम्बम्&nbsp;।</span>
                  <span class="l">उत्पत्तिरिन्दोरपि निष्फलैव कृता विनिद्रा नलिनी न येन&nbsp;॥ ३५३&nbsp;॥’</span>
                  
               </div>
            </div>
            
            <p>ताविमौ पूर्वोत्तरार्धयोरन्योन्योक्त्या गूढकामलेखावितीयं गौणी गूढोक्तिर्नाम वाकोवाक्यम्&nbsp;॥</p>
            
            <p>प्रश्नोत्तरोक्तिर्द्विधा&nbsp;। अविधीयमानहृद्या प्रतीयमानहृद्या च&nbsp;। तयोराद्या यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘क्क प्रस्थितासि करभोरु घने निशीथे</span>
                     <span class="seg">प्राणेश्वरो वसति यत्र मनःप्रियो मे&nbsp;।</span>
                     </span>
                  <span class="l">
                     <span class="seg">एकाकिनी वद कथं न बिभेषि बाले</span>
                     <span class="seg">नन्वस्ति पुङ्खितशरो मदनः सहायः&nbsp;॥ ३५४&nbsp;॥’</span>
                     </span>
                  
               </div>
            </div>
            
            <p>सेयं हृद्गतप्रष्टव्यस्यैव स्पष्टमभिधायैवाभिधानादभिधीयमानहृद्या नाम प्रश्नोक्तिर्वाकोवाक्यम्&nbsp;॥</p>
            
            <p>द्वितीया यथा—</p>
            
            <div class="lg">
               <div class="udāharaṇa">
                  <span class="l">‘कियन्मात्रं जलं विप्र जानुदघ्नं नराधिप&nbsp;।</span>
                  <span class="l">तथापीयमवस्था ते नहि सर्वे भवादृशाः&nbsp;॥ ३५५&nbsp;॥’</span>
                  
               </div>
            </div>
            
            <p>सेयं शब्दविद्यावैशारद्यस्य हृद्यस्य प्रतीयमानत्वात्प्रतीयमानहृद्यप्रश्नोत्तरोक्तिर्वाकोवाक्यम्&nbsp;॥</p>
            ﻿<span class="pageinfo">[page 299]</span>
            
            <p>चित्रोक्तिर्द्विधा&nbsp;। चित्रा विचित्रा च&nbsp;। तयोश्चित्रा यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘लभ्यन्ते यदि वाञ्छितानि यमुनाभागीरथीसंगमे</span>
                     <span class="seg">देव प्रेष्यजनस्तदेष भवतो भर्तव्यतां वाञ्छति&nbsp;।</span>
                     </span>
                  <span class="l">
                     <span class="seg">नन्वेतन्मरणेन किं नु मरणं कायान्मनोविच्युति-</span>
                     <span class="seg">र्दीर्घं जीव मनस्तवाङ्घ्रिकमले कायोऽत्र नस्तिष्ठति&nbsp;॥ ३५६&nbsp;॥’</span>
                     </span>
                  
               </div>
            </div>
            
            <p>तदिदं स्वकल्पितोक्तिप्रत्युक्तिभ्यां जीवतोऽपि जन्मान्तरावाप्तिसाधनेनाश्चर्यहेतुरिति
               चित्रा नाम चित्रोक्तिप्रत्युक्तिर्वाकोवाक्यम्&nbsp;॥
            </p>
            
            <p>द्वितीया यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘कोऽयं भामिनि भूषणं कितव ते शोणः कथं कुङ्कुमा-</span>
                     <span class="seg">त्कूर्पासान्तरितः प्रिये विनिमयः पश्यापरं क्वास्ति मे&nbsp;।</span>
                     </span>
                  <span class="l">
                     <span class="seg">पश्यामीत्यभिधाय सान्द्रपुलको मृद्नन्मृडान्याः स्तनौ</span>
                     <span class="seg">हस्तेन प्रतिनिर्जितेन्दुरवताद्द‍यूते हसन्वो हरः&nbsp;॥ ३५७&nbsp;॥’</span>
                     </span>
                  
               </div>
            </div>
            
            <p>अत्रोक्तिप्रत्युक्त्योरनन्तरं स्तनमर्दनवैचित्र्यादिना परिसमाप्तेर्विचित्रसंज्ञमिदं
               वाकोवाक्यम्&nbsp;॥
            </p>
            
            <div class="lg">
               <div class="kārikā">
                  <span class="l">प्रहेलिका सकृत्प्रश्नः सापि षोढा च्युताक्षरा&nbsp;।</span>
                  <span class="l">दत्ताक्षरोभयं मुष्टिर्बिन्दुमत्यर्थवत्यपि&nbsp;॥ १३३&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">क्रीडागोष्ठीविनोदेषु तज्ज्ञैराकीर्णमन्त्रणे&nbsp;।</span>
                  <span class="l">परव्यामोहने चापि सोपयोगा प्रहेलिका&nbsp;॥ १३४&nbsp;॥</span>
                  
               </div>
            </div>
            
            <p>तासु च्युताक्षरा यथा—</p>
            
            <div class="lg">
               <div class="udāharaṇa">
                  <span class="l">‘पयोधरभराक्रान्ता संनमन्ती पदे पदे&nbsp;।</span>
                  <span class="l">पदमेकं न का याति यदि हारेण वर्जिता&nbsp;॥ ३५८&nbsp;॥’</span>
                  
               </div>
            </div>
            ﻿<span class="pageinfo">[page 300]</span>
            
            <p>अत्र विहङ्गिका काहारेण वर्जिता न यातीति वक्तव्ये हारेण वर्जितेत्युक्तम्&nbsp;। अतः का इत्यक्षरस्य
               च्युतत्वाच्च्युताक्षरेयम्&nbsp;॥
            </p>
            
            <p>दत्ताक्षरा यथा—</p>
            
            <div class="lg">
               <div class="udāharaṇa">
                  <span class="l">‘कान्तयानुगतः कोऽयं पीनस्कन्धो मदोद्धतः&nbsp;।</span>
                  <span class="l">मृगाणां पृष्ठतो याति शम्बरो रूढयौवनः&nbsp;॥ ३५९&nbsp;॥’</span>
                  
               </div>
            </div>
            
            <p>अत्र शबर इति शम्बर इत्यनुस्वाराक्षरस्य दत्तत्वाद्दत्ताक्षरेयम्&nbsp;॥</p>
            
            <p>च्युतदत्ताक्षरा यथा—</p>
            
            <div class="lg">
               <div class="udāharaṇa">
                  <span class="l">‘विदग्धः सरसो रागी नितम्बोपरि संस्थितः&nbsp;।</span>
                  <span class="l">तन्वङ‍ग्यालिङ्गितः कण्ठे कलं कूजति को विटः&nbsp;॥ ३६०&nbsp;॥’</span>
                  
               </div>
            </div>
            
            <p>अत्र विट इत्यस्मिन्पदे विकारे च्युते घकारे दत्ते घटः कूजतीति द्वितीयोऽर्थो भवतीति
               सेयं च्युतदत्ताक्षरा&nbsp;॥
            </p>
            
            <p>अक्षरमुष्टिका यथा—</p>
            
            <div class="lg">
               <div class="udāharaṇa">
                  <span class="l">‘अतिः अतिः अन्मअलं प्रीद्य रद्य जद्य फद्य&nbsp;।</span>
                  <span class="l">मेला मेला मेलं मेलं फस फस फस फस&nbsp;॥ ३६१&nbsp;॥’</span>
                  
               </div>
            </div>
            
            <p>सेयमक्षराणां मुष्टिरित्यक्षरमुष्टिका&nbsp;। अत्र पादशश्चतुःपङ्क्तिलिखितचतुर्भिर्मुरजबन्धैः
               श्लोक उत्तिष्ठति&nbsp;। तद्यथा—
            </p>
            
            <div class="lg">
               <div class="udāharaṇa">
                  <span class="l">‘अद्य मे सफला प्रीतिरद्य मे सफला रतिः&nbsp;।</span>
                  <span class="l">अद्य मे सफलं जन्म अद्य मे सफलं फलम्&nbsp;॥ ३६२&nbsp;॥’</span>
                  
               </div>
            </div>
            
            <p>बिन्दुमती यथा—</p>
            
            <div class="lg">
               <div class="udāharaṇa">
                  <span class="l">‘तवाववादः प्रत्यब्धि पताका प्रतिसङ‍गरम्&nbsp;।</span>
                  <span class="l">फलं प्रत्यद्भुतोपायं यशांसि नतु न क्वचित्&nbsp;॥ ३६३&nbsp;॥’</span>
                  
               </div>
            </div>
            ﻿<span class="pageinfo">[page 301]</span>
            
            <p>इत्यनेन श्लोकेनोक्तार्थस्य यथास्थितस्वरानुस्वारविसर्जनीयसंयोगस्य श्लोकोत्तरस्य बिन्दुभिरेव
               सूचनाक्रम इति बिन्दुमती&nbsp;। तद्यथा—
            </p>
            
            <div class="lg">
               <div class="udāharaṇa">
                  <span class="l">‘ु॰ाु॰ााा ंुे ंुे ॰ः&nbsp;।</span>
                  <span class="l">ा॰े ा॰े ििः ॰॰॰ ॰॰ ी॰ः&nbsp;॥’</span>
                  
               </div>
            </div>
            
            <p>निर्भेदः&nbsp;।</p>
            
            <div class="lg">
               <div class="udāharaṇa">
                  <span class="l">‘उदधावुदधावाज्ञा संयुगे संयुगे जयः&nbsp;।</span>
                  <span class="l">साहसे साहसे सिद्धिः सर्वत्र तव कीर्तयः&nbsp;॥ ३६४&nbsp;॥</span>
                  
               </div>
            </div>
            
            <p>अर्थप्रहेलिका यथा—</p>
            
            <div class="lg">
               <div class="udāharaṇa">
                  <span class="l">‘उत्तप्तकाञ्चनाभासं संदष्टदशनच्छदम्&nbsp;।</span>
                  <span class="l">सरसं चुम्ब्यते हृष्टैर्वृद्धैरपि किमुज्ज्वलम्&nbsp;॥ ३६५&nbsp;॥’</span>
                  
               </div>
            </div>
            
            <p>सेयमपि सूचितस्यैव पक्वाम्रफलमित्यस्य व्द्यर्थपदप्रयोगेणावगतेरर्थप्रहेलिका&nbsp;॥</p>
            
            <div class="lg">
               <div class="kārikā">
                  <span class="l">क्रियाकारकसंबन्धे पदाभिप्रायवस्तुभिः&nbsp;।</span>
                  <span class="l">गोपितैः षड्विधं प्राहुर्गूढं गूढार्थवेदिनः&nbsp;॥ १३५&nbsp;॥</span>
                  
               </div>
            </div>
            
            <p>तेषु क्रियागुप्तं यथा—</p>
            
            <div class="lg">
               <div class="udāharaṇa">
                  <span class="l">‘स्तनजघनभराभिराममन्दं गमनमिदं मदिरारुणेक्षणायाः&nbsp;।</span>
                  <span class="l">कथमिव सहसा विलोकयन्तो मदनशरज्वरजर्जरा युवानः&nbsp;॥ ३६६&nbsp;॥’</span>
                  
               </div>
            </div>
            
            <p>अत्र जघनभराभिराममन्दं मदिरेक्षणाया गमनमवलोकयन्तो हे युवानः, कथमिव यूयं मदनशरज्वरजर्जरा
               न स्थेति क्रियापदस्य स्तनशब्देन जघनसांनिध्याद्गोपितेन क्रियागूढमिदम्&nbsp;॥
            </p>
            
            <p>कारकगुप्तं यथा—</p>
            
            <div class="lg">
               <div class="udāharaṇa">
                  <span class="l">‘पिबतस्ते शरावेण वारि कह्लारशीतलम्&nbsp;।</span>
                  <span class="l">केनेमौ दुर्विदग्धेन हृदये विनिवेशितौ&nbsp;॥ ३६७&nbsp;॥’</span>
                  
               </div>
            </div>
            
            <p>अत्र शराविति कर्मकारकस्य गूढत्वात्कारकगूढमिदम्&nbsp;॥</p>﻿<span class="pageinfo">[page 302]</span>
            
            <p>संबंन्धगूढं यथा—</p>
            
            <div class="lg">
               <div class="udāharaṇa">
                  <span class="l">‘न मयागोरसाभिज्ञं चेतः कस्मात्प्रकुप्यसि&nbsp;।</span>
                  <span class="l">अस्थानरुदितैरेभिरलमालोहितेक्षणे&nbsp;॥ ३६८&nbsp;॥’</span>
                  
               </div>
            </div>
            
            <p>अत्र न मे आगोरसाभिज्ञं चेत इति संबन्धिपदस्य मयेति तृतीयाभ्रान्त्या गोपितत्वादिदं संबन्धगूढम्&nbsp;॥</p>
            
            <p>पादगूढं यथा—</p>
            
            <div class="lg">
               <div class="udāharaṇa">
                  <span class="l">‘द्युवियद्गामिनी तारसंरावविहतश्रुतिः&nbsp;।</span>
                  <span class="l">हैमीषु माला शुशुभे’ (विद्युतामिव संहतिः)&nbsp;॥ ३६९&nbsp;॥’</span>
                  
               </div>
            </div>
            
            <p>अत्र पूर्वार्धस्थितैर्द्वितीयप्रथमसप्तमपञ्चमैकादशनवमत्रयोदशषोडशाक्षरैश्चतुर्थपादो
               गूढ उत्थाप्यः&nbsp;। यथा—‘विद्युतामिव संहतिः’ इति&nbsp;। इदं पादगूढम्&nbsp;॥
            </p>
            
            <p>अभिप्रायगूढं यथा—</p>
            
            <div class="lg">
               <div class="udāharaṇa">
                  <span class="l">‘जइ देअरेण भणिआ खग्गं घेत्तूण राउलं वच्च&nbsp;।</span>
                  <span class="l">ता किं सेवअवहुए हसिऊण वलोइअं सअणम्&nbsp;॥ ३७०&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[यदि देवरेण भणिता खङ‍गे गृहीत्वा राजकुलं व्रज&nbsp;।</span>
                  <span class="l">तत्किं सेवकवध्वा हसित्वावलोकितं शयनम्&nbsp;॥]</span>
                  
               </div>
            </div>
            
            <p>अत्र निरीक्षितमनेनात्र पुरुषायितलक्ष्म पादलाक्षादिकं, तेन नियुङ्क्ते मां न कर्मणीत्यभिप्रायेण
               वध्वाः शयनावलोकनमित्यभिप्रायगूढम्&nbsp;॥
            </p>
            
            <p>वस्तुगूढं यथा—</p>
            
            <div class="lg">
               <div class="udāharaṇa">
                  <span class="l">‘पानीयं पातुमिच्छामि त्वत्तः कमललोचने&nbsp;।</span>
                  <span class="l">यदि दास्यसि नेच्छामि नो दास्यसि पिबाम्यहम्&nbsp;॥ ३७१&nbsp;॥’</span>
                  
               </div>
            </div>
            
            <p>अत्र दास्यसीति दासीलक्षणस्य वस्तुनो गूढत्वादिदं वस्तुगूढम्&nbsp;॥</p>
            
            <div class="lg">
               <div class="kārikā">
                  <span class="l">यस्तु पर्यनुयोगस्य निर्भेदः क्रियते पदैः&nbsp;।</span>
                  <span class="l">विदग्धगोष्ठ्यां वाक्यैर्वा तं हि प्रश्नोत्तरं विदुः&nbsp;॥ १३६&nbsp;॥</span>
                  
               </div>
            </div>﻿<span class="pageinfo">[page 303]</span>
            
            <div class="lg">
               <div class="kārikā">
                  <span class="l">अन्तःप्रश्नबहिःप्रश्नबहिरन्तःसमाह्वयैः&nbsp;।</span>
                  <span class="l">जातिपृष्टोत्तराभिख्यैः प्रश्नैस्तदपि षड‍विधम्&nbsp;॥ १३७&nbsp;॥</span>
                  
               </div>
            </div>
            
            <p>तेष्वन्तःप्रश्नं यथा—</p>
            
            <div class="lg">
               <div class="udāharaṇa">
                  <span class="l">‘काहमस्मि गुहा वक्ति प्रश्नेऽमुष्मिन्किमुत्तरम्&nbsp;।</span>
                  <span class="l">कथमुक्तं न जानासि कदर्थयसि यत्सखे&nbsp;॥ ३७२&nbsp;॥’</span>
                  
               </div>
            </div>
            
            <p>अत्र ‘कदर्थयसि’ इति पदं कथमुक्तं रेफयकारयुक्तं दर्थयसीति, अतो वाक्यान्तरे प्रश्नोत्तरस्योक्तत्वादन्तःप्रश्नमिदम्&nbsp;॥</p>
            
            <p>बहिःप्रश्नं यथा—</p>
            
            <div class="lg">
               <div class="udāharaṇa">
                  <span class="l">‘भद्र माणवकाख्याहि कीदृशः खलु ते पिता&nbsp;।</span>
                  <span class="l">वेलान्दोलितकल्लोलः कीदृशश्च महोदधिः&nbsp;॥ ३७३&nbsp;॥’</span>
                  
               </div>
            </div>
            
            <p>अत्र ‘मज्जन्मकरः’ इत्यस्योत्तरस्य प्रश्नाद्बहिरुक्तत्वाद्बहिःप्रश्नमिदम्&nbsp;॥</p>
            
            <p>बहिरन्तःप्रश्नं यथा—</p>
            
            <div class="lg">
               <div class="udāharaṇa">
                  <span class="l">‘सुभद्रां क उपायंस्त प्रश्नेऽमुष्मिन्य उत्तरः&nbsp;।</span>
                  <span class="l">स कीदृक्कपिमाचष्टे व्योम्नि पूर्णस्थितिः कुतः&nbsp;॥ ३७४&nbsp;॥’</span>
                  
               </div>
            </div>
            
            <p>अत्र ‘वायुतः’ इत्युत्तरेण प्रश्नाद्बहिरुक्तेन वायुतो नरो वानरो भवति, सुभद्रोपयन्ताप्युच्यते&nbsp;।
               तेनैतद्बहिरन्तःप्रश्नं भवति&nbsp;॥
            </p>
            
            <p>जातिप्रश्नं यथा—</p>
            
            <div class="lg">
               <div class="udāharaṇa">
                  <span class="l">‘कीदृशा भूमिभागेन राजा स्नातोऽनुमीयते&nbsp;।</span>
                  <span class="l">प्राङ‍गणं कुरुतेत्युक्ताः किमाहुस्तदनिच्छवः&nbsp;॥ ३७५&nbsp;॥</span>
                  
               </div>
            </div>
            
            <p>'हैमवार करञ्जिना’ ‘नाजिरं करवामहै’ इत्युत्तराभ्यां गतप्रत्यागताभ्यां प्रश्नोत्तरजातिरभिधीयते&nbsp;।
               तेन जातिप्रश्नमिदम्&nbsp;॥
            </p>
            
            <p>पृष्टप्रश्नं यथा—</p>
            
            <div class="lg">
               <div class="udāharaṇa">
                  <span class="l">‘को सो जोअणवाओ को दण्डाणं दुवे सहस्साइं&nbsp;।</span>
                  <span class="l">का काली का मधुरा किं शुकपृथुकाननच्छायम्&nbsp;॥ ३७६&nbsp;॥’</span>
                  
               </div>
            </div>﻿<span class="pageinfo">[page 304]</span>
            
            <p>अत्र य एव प्रश्नाः कः स योजनपादः कः स यो दण्डानां द्वे सहस्रे इत्यादयः त एव ‘क्रोशो
               योजनपादः’ ‘कोदण्डानां द्वे सहस्रे’ इत्यादीन्युत्तराणि भवन्ति&nbsp;। एवं ‘का काली का मधुरा
               किं शुकपृथुकाननच्छायम्’ इत्युत्तरं किमभिहितशेषस्य प्रष्टव्यमिति पृष्टप्रश्नम्&nbsp;॥
            </p>
            
            <p>उत्तरप्रश्नं यथा—</p>
            
            <div class="lg">
               <div class="udāharaṇa">
                  <span class="l">‘किं वसन्तसमये वनभक्षः पृष्टवान्स पृथुलोमविलेखः&nbsp;।</span>
                  <span class="l">उत्तरं च किमवापतुरेतौ काननादतिमिरादपि काली&nbsp;॥ ३७७&nbsp;॥’</span>
                  
               </div>
            </div>
            
            <p>अत्र प्रश्नस्य हे काननाद हे तिमिराद पिकालीत्येतदेवोत्तरं भवतीत्युत्तरप्रश्नमिदम्&nbsp;॥</p>
            
            <div class="lg">
               <div class="kārikā">
                  <span class="l">यद्विधौ च निषेधे च व्युत्पत्तेरेव कारणम्&nbsp;।</span>
                  <span class="l">तदध्येयं विदुस्तेन लोकयात्रा प्रवर्तते&nbsp;॥ १३८&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">काव्यं शास्त्रेतिहासौ च काव्यशास्त्रं तथैव च&nbsp;।</span>
                  <span class="l">काव्येतिहासः शास्त्रेतिहासस्तदपि षड‍विधम्&nbsp;॥ १३९&nbsp;॥</span>
                  
               </div>
            </div>
            
            <p>तेषु काव्यं यथा—</p>
            
            <div class="lg">
               <div class="udāharaṇa">
                  <span class="l">‘यदि स्मरामि तां तन्वीं जीविताशा कुतो मम&nbsp;।</span>
                  <span class="l">अथ विस्मृत्य जीवामि जीवितव्यसनेन किम्&nbsp;॥ ३७८&nbsp;॥’</span>
                  
               </div>
            </div>
            
            <p>तदिदमुक्तिप्राधान्यात्काव्यमित्युच्यते&nbsp;॥</p>
            
            <p>शास्त्रं यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘स्निग्धोन्नताग्रतनुताम्रनखौ कुमार्याः</span>
                     <span class="seg">पादौ समोपचितचारुनिगूढगुल्फौ&nbsp;।</span>
                     </span>
                  <span class="l">
                     <span class="seg">श्लिष्टाङ‍गुली कमलकान्तितलौ च यस्या-</span>
                     <span class="seg">स्तामुद्वहेद्यदि भुवोऽधिपतित्वमिच्छेत्&nbsp;॥ ३७९&nbsp;॥’</span>
                     </span>
                  
               </div>
            </div>
            
            <p>अत्र स्निग्धत्वादेः शब्दस्य प्राधान्यमिति शासनाच्छास्त्रमिदम्&nbsp;॥</p>﻿<span class="pageinfo">[page 305]</span>
            
            <p>इतिहासो यथा—</p>
            
            <div class="lg">
               <div class="udāharaṇa">
                  <span class="l">‘हिरण्यकशिपुर्दैत्यो यां यां स्मित्वाप्युदैक्षत&nbsp;।</span>
                  <span class="l">भयाभ्द्रान्तैः सुरैश्चक्रे तस्यै तस्यै दिशे नमः&nbsp;॥ ३८०&nbsp;॥’</span>
                  
               </div>
            </div>
            
            <p>सोऽयमतीतार्थप्राधान्यादितिहासः&nbsp;॥</p>
            
            <p>काव्यशास्त्रं यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘नान्दीपदानि रतनाटकविघ्नशान्ता-</span>
                     <span class="seg">वाज्ञाक्षराणि परमाण्यथवा स्मरस्य&nbsp;।</span>
                     </span>
                  <span class="l">
                     <span class="seg">दष्टेऽधरे प्रणयिना विधुताग्रपाणि</span>
                     <span class="seg">सीत्कारशुष्करुदितानि जयन्ति नार्याः&nbsp;॥ ३८१&nbsp;॥’</span>
                     </span>
                  
               </div>
            </div>
            
            <p>अत्र काव्येन शास्त्रमभिहितमितीदं काव्यशास्त्रम्&nbsp;॥</p>
            
            <p>काव्येतिहासो यथा—</p>
            
            <div class="lg">
               <div class="udāharaṇa">
                  <span class="l">‘स संचरिष्णुर्भुवनान्तरेषु यां यदृच्छयाशिश्रयदाश्रयः श्रियाम्&nbsp;।</span>
                  <span class="l">अकारि तस्मै मुकुटोपलस्खलत्करैस्त्रिसन्ध्यं त्रिदशैर्दिशे नमः ३८२’</span>
                  
               </div>
            </div>
            
            <p>अत्र प्रागुक्तस्यैवेतिहासार्थस्य काव्येनाभिधानात्काव्येतिहासोऽयम्&nbsp;॥</p>
            
            <p>शास्त्रेतिहासो यथा—</p>
            
            <div class="lg">
               <div class="udāharaṇa">
                  <span class="l">‘धर्मे चार्थे च कामे च मोक्षे च भरतर्षभ&nbsp;।</span>
                  <span class="l">यदिहास्ति तदन्यत्र यन्नेहास्ति न तत्क्वचित्&nbsp;॥ ३८३&nbsp;॥’</span>
                  
               </div>
            </div>
            
            <p>अत्र धर्मार्थकाममोक्षाणामितिहासनिवेशितत्वादयं शास्त्रेतिहासः&nbsp;॥</p>
            
            <div class="lg">
               <div class="kārikā">
                  <span class="l">श्रव्यं तत्काव्यमाहुर्यन्नेक्ष्यते नाभिधीयते&nbsp;।</span>
                  <span class="l">श्रोत्रयोरेव सुखदं भवेत्तदपि षड‍विधम्&nbsp;॥ १४०&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">आशीर्नान्दी नमस्कारो वस्तुनिर्देश इत्यपि&nbsp;।</span>
                  <span class="l">आक्षिप्तिका ध्रुवा चेति शेषो ध्येयं भविष्यति&nbsp;॥ १४१&nbsp;॥</span>
                  
               </div>
            </div>
            ﻿<span class="pageinfo">[page 306]</span>
            
            <p>तत्राशीर्यथा—</p>
            
            <div class="lg">
               <div class="udāharaṇa">
                  <span class="l">‘भूयाद्वः श्रेयसे देवः पार्वतीदयितो हरः&nbsp;।</span>
                  <span class="l">पातु वः परमं ज्योतिरवाङ्मनसगोचरः&nbsp;॥ ३८४&nbsp;॥’</span>
                  
               </div>
            </div>
            
            <p>अत्राशंसायां लिङ् लोट् च&nbsp;। तदिदं वाक्यद्वयमाशीः&nbsp;॥</p>
            
            <p>नान्दी यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘भद्दं भोदु सरस्सईअ कइणो णन्दन्तु वासाइणो</span>
                     <span class="seg">अण्णाणं पि परं पअट्ठदु वरा वाणी छइल्लप्पिआ&nbsp;।</span>
                     </span>
                  <span class="l">
                     <span class="seg">वच्छोभी तह माअही फुरदु णो सा किं अ पञ्चालिआ</span>
                     <span class="seg">रीदीयो विलिहन्तु कव्वकुसला जोण्हं चओरा विअ ३८५</span>
                     </span>
                  
               </div>
            </div>
            
            <div class="lg">
               <div class="chāyā">
                  <span class="l">
                     <span class="seg">[भद्रं भवतु सरस्वत्याः कवयो नन्दन्तु व्यासादयः,</span>
                     <span class="seg">अन्येषामपि परं प्रवर्ततां वरा वाणीविदग्धप्रिया&nbsp;।</span>
                     </span>
                  <span class="l">
                     <span class="seg">वैदर्भी तथा मागधी स्फुरतु नः सा किं च पाञ्चालिका</span>
                     <span class="seg">रीतिका विलिहन्तु काव्यकुशला ज्योत्स्नां चकोरा इव&nbsp;॥]</span>
                     </span>
                  
               </div>
            </div>
            
            <p>सेयं रङ‍गमङ‍गलान्तं स्वस्त्ययनं नान्दी&nbsp;॥</p>
            
            <p>नमस्कृतिर्यथा—</p>
            
            <div class="lg">
               <div class="udāharaṇa">
                  <span class="l">‘जयति ब्रह्मभूः शंभुर्वन्देमहि महेश्वरम्&nbsp;।</span>
                  <span class="l">इदं गुरुभ्यः पूर्वेभ्यो नमोवाकं प्रशास्महे&nbsp;॥ ३८६&nbsp;॥’</span>
                  
               </div>
            </div>
            
            <p>सेयं स्तुतिर्नमस्क्रिया च नमस्कृतिरेव भवति&nbsp;॥</p>
            
            <p>वस्तुनिर्देशो यथा—</p>
            
            <div class="lg">
               <div class="udāharaṇa">
                  <span class="l">‘अस्त्युद्दामजटाभारभ्रान्तगङ‍गाम्बुशेखरः&nbsp;।</span>
                  <span class="l">आदिदेवो हरो नाम सृष्टिसंहारकारणम्&nbsp;॥ ३८७&nbsp;॥’</span>
                  
               </div>
            </div>
            
            <p>सोऽयं कथाशरीरव्यापिनो वस्तुनो नायकस्य निर्देशो वस्तुनिर्देशः&nbsp;॥</p>
            ﻿<span class="pageinfo">[page 307]</span><p>आक्षिप्तिका यथा—</p>
            
            <div class="lg">
               <div class="udāharaṇa">
                  <span class="l">‘पअपीडिअमहिसासुरदेहेहिं भुअणभअलुआवससिलेहिं&nbsp;।</span>
                  <span class="l">सुरसुहदेत्तवलिअधवलच्छिहिं जअइ सहासं वअणु महलच्छिहिं ३८८</span>
                  
               </div>
            </div>
            
            <div class="lg">
               <div class="chāyā">
                  <span class="l">[पदपीडितमहिषासुरदेहैर्भुवनभयलावकशशिलेखैः&nbsp;।</span>
                  <span class="l">सुरसुखदातृवलितधवलाक्षैर्जयति सहासं वदनं महालक्ष्म्याः&nbsp;॥]</span>
                  
               </div>
            </div>
            
            <p>सेयमभिधित्सितरागविशेषप्रयोगमात्रफलं वचनमाक्षिप्तिका&nbsp;॥</p>
            
            <p>ध्रुवा यथा—</p>
            
            <div class="lg">
               <div class="udāharaṇa">
                  <span class="l">‘म अवहणिमित्तणिग्गअमइन्दसुण्णं गुहं णिएऊण&nbsp;।</span>
                  <span class="l">लद्धावसरो गहिउण मोत्तिआइं गओ वाहो&nbsp;॥ ३८९&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[मृगवधनिमित्तनिर्गतमृगेन्द्रशून्यां गुहां निरूप्य&nbsp;।</span>
                  <span class="l">लब्धावसरो गृहीत्वा मौक्तिकानि गतो व्याधः&nbsp;॥]</span>
                  
               </div>
            </div>
            
            <p>सेयं पात्रप्रवेशरसानुसन्धानादिप्रयोजना ध्रुवा&nbsp;॥</p>
            
            <div class="lg">
               <div class="kārikā">
                  <span class="l">यदाङ‍गिकैकनिर्वर्त्यमुज्झितं वाचिकादिभिः&nbsp;।</span>
                  <span class="l">नर्तकैरभिधीयेत प्रेक्षणाक्ष्वेडिकादि तत्&nbsp;॥ १४२&nbsp;॥</span>
                  
               </div>
            </div>
            
            <div class="lg">
               <div class="kārikā">
                  <span class="l">तल्लास्यं ताण्डवं चैव छलिकं संपया सह&nbsp;।</span>
                  <span class="l">हल्लीसकं च रासं च षट्प्रकारं प्रचक्षते&nbsp;॥ १४३&nbsp;॥</span>
                  
               </div>
            </div>
            
            <p>तेषु लास्यं यथा—</p>
            
            <div class="lg">
               <div class="udāharaṇa">
                  <span class="l">‘उच्चिउ वालीयिअ पन्थहिं जन्तउ&nbsp;।</span>
                  <span class="l">पेक्खमि हत्थं होइ जइ लोअणवन्तउ&nbsp;॥ ३९०&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[उच्चा पालिः प्रियः पथा याति&nbsp;।</span>
                  <span class="l">प्रेक्षे हस्तं भवति यदि लोचनवान्&nbsp;॥]</span>
                  
               </div>
            </div>
            
            <p>तदिदं शृङ‍गाररसप्रधानत्वाल्लास्यम्&nbsp;॥</p>
            ﻿<span class="pageinfo">[page 308]</span>
            
            <p>ताण्डवं यथा—</p>
            
            <div class="lg">
               <div class="udāharaṇa">
                  <span class="l">‘सुअवहवइअरणिसुणिअ दारुणुरोसविसट्ठपहाररुहिरारुणु&nbsp;।</span>
                  <span class="l">जलिउ जाणइ णरु रिउसन्तावणु अणलसरिच्छ जइ होइ महारणु ३९१’</span>
                  
               </div>
            </div>
            
            <div class="lg">
               <div class="chāyā">
                  <span class="l">[सुतवधव्यतिकरं निशम्य दारुणरोषविसृष्टप्रहाररुधिरारुणः&nbsp;।</span>
                  <span class="l">ज्वलितो जायते नरो रिपुसंतापनोऽनलसदृशो यदि भवति महारणः&nbsp;॥]</span>
                  
               </div>
            </div>
            
            <p>इदं वीररसप्रधानत्वात्ताण्डवम्&nbsp;॥</p>
            
            <p>छलिकं यथा—</p>
            
            <div class="lg">
               <div class="udāharaṇa">
                  <span class="l">‘णिसुणिउ पच्छा त्तुरअरउ भुण्डि हिंसि हसन्ति&nbsp;।</span>
                  <span class="l">णिअकन्तं डाढजुअलेहिं पुणु पुणु ण अ बलन्ति&nbsp;॥ ३९२&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[निशम्य पश्चात्तुरगरवं शूकरी हिंसार्थं हसति&nbsp;।</span>
                  <span class="l">निजकान्तं दंष्ट्रायुगलेन पुनः पुनर्न च दशति&nbsp;॥]</span>
                  
               </div>
            </div>
            
            <p>इदं तु शृङ‍गारवीररसप्रधानत्वाच्छलिकम्&nbsp;॥</p>
            
            <p>सम्पा यथा—</p>
            
            <div class="lg">
               <div class="udāharaṇa">
                  <span class="l">‘वीहेसि हरिमुहि अवि होहि मं गले लेहि सइ&nbsp;।</span>
                  <span class="l">कन्दइ रिट्टासुरमारिउ कण्ठवलिउ ण पइ&nbsp;॥ ३९३&nbsp;॥’</span>
                  
               </div>
            </div>
            
            <div class="lg">
               <div class="chāyā">
                  <span class="l">[विभेषि हरिमुखि अपि भव मां च गले गृहाण सदा&nbsp;।</span>
                  <span class="l">क्रन्दति रिष्टासुरमारितः कण्ठवलितो न पतिः&nbsp;॥]</span>
                  
               </div>
            </div>
            
            <p>तदिदं छलिकमेव किन्नरविषयं सम्पा&nbsp;॥</p>
            
            <p>हल्लीसकं यथा—</p>
            
            <div class="lg">
               <div class="udāharaṇa">
                  <span class="l">‘चन्दणधूसरअं आहुलिअलोअणअं हासपरम्मुहअं णीसासकिलालिअम्&nbsp;।</span>
                  <span class="l">दुम्मणदुम्मणअं सङ‍कामिअमण्डणअं माणिणिआणणअं किंतुह्मकरट्ठिअअम्</span>
                  
               </div>
            </div>
            
            <div class="lg">
               <div class="chāyā">
                  <span class="l">[चन्दनधूसरमाकुलितलोचनं हासपराङ‍मुखं निश्वासिक्लेशितम्&nbsp;।</span>
                  <span class="l">दुर्मनसां दुर्मनस्कं संक्रामितमण्डनं मानिन्याननं किं तव करस्थितम्&nbsp;॥]</span>
                  
               </div>
            </div>
            ﻿<span class="pageinfo">[page 309]</span>
            
            <div class="lg">
               <div class="kārikā">
                  <span class="l">मण्डलेन तु यत्स्त्रीणां नृत्यं हल्लीसकं तु तत्&nbsp;।</span>
                  <span class="l">तत्र नेता भवेदेको गोपस्त्रीणां हरिर्यथा&nbsp;॥ १५६&nbsp;॥</span>
                  
               </div>
            </div>
            
            <p>हल्लीसकमिदम्&nbsp;॥</p>
            
            <p>रासो यथा—</p>
            
            <div class="lg">
               <div class="udāharaṇa">
                  <span class="l">‘अइ दुम्मणआ अज्ज किणो पुच्छामि तुमम्&nbsp;।</span>
                  <span class="l">जेण जिविज्जइ जेण विलासो पलिहिज्जइ कीस जणो ३९५</span>
                  
               </div>
            </div>
            
            <div class="lg">
               <div class="chāyā">
                  <span class="l">[अयि दुर्मनस्क अद्य किं नो पृच्छामि त्वाम्&nbsp;।</span>
                  <span class="l">येन जीव्यते येन विलासः परिह्रियते किमिति जनः&nbsp;॥]</span>
                  
               </div>
            </div>
            
            <p>तदिदं हल्लीसकमेव तालबन्धविशेषयुक्तं रास एवेत्युच्यते&nbsp;॥</p>
            
            <div class="lg">
               <div class="kārikā">
                  <span class="l">अङ‍गवाक्सत्वजाहार्यः सामान्यश्चित्र इत्यमी&nbsp;।</span>
                  <span class="l">षट् चित्राभिनयास्तद्वदभिनेयं वचो विदुः&nbsp;॥ १५७&nbsp;॥</span>
                  
               </div>
            </div>
            
            <p>तेष्वाङ‍गिकाभिनयवद्यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘दोर्दण्डाः क्व धृताङ‍गदाः क्व नु शिरानद्धौ भुजौ द्वाविमौ</span>
                     <span class="seg">वक्राणि क्व नु कान्तिमन्ति बलिमत्क्वेदं ममैकं मुखम्&nbsp;।</span>
                     </span>
                  <span class="l">
                     <span class="seg">वाचस्ताः क्व जितार्णवध्वनिघनाः क्वायं वचःसंयमो</span>
                     <span class="seg">हेलाकम्पितभूधरः क्व चरणन्यासः क्व मन्दा गतिः ३९६’</span>
                     </span>
                  
               </div>
            </div>
            
            <p>अत्राङ‍गिकाभिनयानां प्रतिपादितत्वादिदमाङ‍गिकाभिनयम्&nbsp;॥</p>
            
            <p>वाचिकाभिनयवद्यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘दुर्वारां मदनशरव्यथां वहन्त्या</span>
                     <span class="seg">तन्वङ‍ग्या यदभिहितं पुरः सखीनाम्&nbsp;।</span>
                     </span>
                  <span class="l">
                     <span class="seg">तद्भ‌ूयः शिशुशुकशारिकाभिरुक्तं</span>
                     <span class="seg">धन्यानां श्रवणपथातिथित्वमेति&nbsp;॥ ३९७&nbsp;॥’</span>
                     </span>
                  
               </div>
            </div>
            
            <p>अत्र वाचिकाभिनयप्रतिपादनादिदं वाचिकाभिनयम्&nbsp;॥</p>
            ﻿<span class="pageinfo">[page 310]</span>
            
            <p>सात्त्विकाभिनयवद्यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘वारंवारं तिरयति दृशोरुद्गमं बाष्पपूर-</span>
                     <span class="seg">स्तत्संकल्पोपहितजडिम स्तम्भमभ्येति गात्रम्&nbsp;।</span>
                     </span>
                  <span class="l">
                     <span class="seg">सद्यः स्विद्यन्नयमविरतोत्कम्पलोलाङ‍गुलीकः</span>
                     <span class="seg">पाणिर्लेखाविधिषु नितरां वर्तते किं करोमि&nbsp;॥ ३९८&nbsp;॥’</span>
                     </span>
                  
               </div>
            </div>
            
            <p>अत्र बाष्पजाड्यस्तम्भस्वेदकम्पानां प्रतिपादितत्वादिदं सात्त्विकाभिनयम्&nbsp;॥</p>
            
            <p>आहार्याभिनयवद्यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘चूडाचुम्बितकङ‍कपत्त्रमभितस्तूणीद्वयं पृष्ठतो</span>
                     <span class="seg">भस्मस्तोकपवित्रलाञ्छनमुरो धत्ते त्वचं रौखीम्&nbsp;।</span>
                     </span>
                  <span class="l">
                     <span class="seg">मौर्व्या मेखलया नियन्त्रितमधो वासश्च माञ्जिष्ठकं</span>
                     <span class="seg">पाणौ कार्मुकमक्षसूत्रवलये दण्डोऽपरः पैप्पलः&nbsp;॥ ३९९&nbsp;॥’</span>
                     </span>
                  
               </div>
            </div>
            
            <p>अत्राहार्याभिनयानां प्रतिपादितत्वादिदमाहार्याभिनयम्&nbsp;॥</p>
            
            <p>सामान्याभिनयवद्यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘राहोश्चन्द्रकलामिवाननचरीं दैवात्समासाद्य मे</span>
                     <span class="seg">दस्योरस्य कृपाणपातविषयादाच्छिन्दतः प्रेयसीम्&nbsp;।</span>
                     </span>
                  <span class="l">
                     <span class="seg">आतङ‍काद्विकलं द्रुतं करुणया विक्षोभितं विस्मया-</span>
                     <span class="seg">त्क्रोधेन ज्वलितं मुदा विकसितं चेतः कथं वर्तताम् ४००’&gt;</span>
                     </span>
                  
               </div>
            </div>
            
            <p>अत्र चतुर्णामभिनयानां प्रयोगादिदं सामान्याभिनयम्&nbsp;॥</p>
            
            <p>चित्राभिनयवद्यथा—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘व्यतिकर इव भीमस्तामसो वैद्युतश्च</span>
                     <span class="seg">क्षणमुपहतचक्षुर्वृत्तिरुद्भूय शान्तः&nbsp;।</span>
                     </span>
                  <span class="l">
                     <span class="seg">कथमिह न वयस्यस्तत्किमेतत्किमन्य-</span>
                     <span class="seg">त्प्रभवति हि महिम्ना स्वेन योगेश्वरीयम्&nbsp;॥ ४०१&nbsp;॥’</span>
                     </span>
                  
               </div>
            </div>﻿<span class="pageinfo">[page 311]</span>
            
            <p>अत्र हस्ताध्यायपदाध्याययोः कथितत्वाच्चित्राभियंमिदम्&nbsp;॥</p>
            
            <div class="lg">
               <div class="kārikā">
                  <span class="l">चतस्रो विंशतिश्चैताः शब्दालंकारजातयः&nbsp;।</span>
                  <span class="l">शब्दसंदर्भमात्रेण हृदयं हर्तुमीशते&nbsp;॥ १५८&nbsp;॥</span>
                  
               </div>
            </div>
            
            
            <div class="trailer">
               
               <p>इति श्रीराजाधिराज<b>भोजदेवे</b>नविरचिते <b>सरस्वतीकण्ठाभरणनाम्नि</b> अलंकारशास्त्रेऽलंकारनिरूपणं नाम द्वितीयः परिच्छेदः&nbsp;।
               </p>
               
            </div>
            
            
         </div> 
         
         
         
         
      </div>
   </body>
</html>