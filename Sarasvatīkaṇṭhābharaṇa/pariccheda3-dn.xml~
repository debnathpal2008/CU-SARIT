<?xml version="1.0" encoding="UTF-8"?>
<?xml-stylesheet type="text/css" href="bhoja.css"?>
<TEI>
<teiHeader>
  <fileDesc>
    <titleStmt>
      <title>Sarasvatīkaṇṭhābharaṇa, Pariccheda 3</title>
      <author>Bhojadeva</author>
    </titleStmt>
    <publicationStmt>
    </publicationStmt>
    <sourceDesc>
      <bibl>
        <title type="main"></title>
        <title type="sub"></title>
        <author></author>
        <editor></editor>
        <imprint>
          <publisher></publisher>
          <pubPlace></pubPlace>
          <date when="1966"></date>
        </imprint>
        <series>
          <title level="s"></title>
          <biblScope type="number"></biblScope>
          <respStmt>
            <resp></resp>
            <name></name>
          </respStmt>
        </series>
      </bibl>
    </sourceDesc>
  </fileDesc>
  <encodingDesc>
  </encodingDesc>
  <revisionDesc>
  </revisionDesc>
</teiHeader>

<text>
<body>

﻿<pb n="311"/>
<div type="pariccheda">
<head><p>तृतीयः परिच्छेदः ।</p></head>
<div type="commentary">
<lg>
  <l>क्षोभस्फुरितचूडेन्दुखण्डप्रकरविभ्रमाः ।</l>
  <l>ताण्डवाडम्बरे शम्भोरट्टहासाः पुनन्तु वः ॥ १ ॥</l>
</lg>
<lg>
  <l>विविच्यमानगम्भीरमूलग्रन्थाकुलान्प्रति ।</l>
  <l>इतोऽप्यतः परं व्याख्या संक्षेपेण निगद्यते ॥ २ ॥</l>
</lg>
<p>क्रमप्राप्तार्थालंकारलक्षणाय तृतीयपरिच्छेदारम्भः । तत्र विभागोपयुक्तं सामान्यलक्षणमाह—</p>
</div> <!-- commentary !-->
<lg type="kārikā" n="3.1">
  <l>अलमर्थमलंकर्तुं यव्द्युत्पत्त्यादिवर्त्मना ।</l>
  <l>ज्ञेया जात्यादयः प्राज्ञैस्तेऽर्थालंकारसंज्ञया ॥ १ ॥</l>
</lg> <!-- kārikā !-->
<div type="commentary">
<p><q>अलमर्थमिति</q> । विशिष्टा उत्पत्तिर्व्युत्पत्तिर्जातेरवच्छेदकः प्रकारः । आदिशब्दाद्विविधशक्तिप्रतिबन्धादयो विभावनाद्यवच्छेदास्त्रयोविंशतिः । <q>अर्थालंकारसंज्ञयेति</q> । अर्थशोभानिवृत्तिहेतुर्विच्छित्तिरर्थालंकार इति स्फुटलक्षणम् ॥</p></div> <!-- commentary !-->
<lg type="kārikā" n="3.2">
  <l>जातिर्विभावना हेतुरहेतुः सूक्ष्ममुत्तरम् ।</l>
  <l>विरोधः संभवोऽन्योन्यं परिवृत्तिर्निदर्शना ॥ २ ॥</l>
</lg> <!-- kārikā !-->
<div type="commentary">
<p>विभागान्दर्शयति—<q>जातिरिति</q> ॥</p>
</div> <!-- commentary !-->
<lg type="kārikā" n="3.3">
  <l>भेदः समाहितं भ्रान्तिर्वितर्को मीलितं स्मृतिः ।</l>
  <l>भावः प्रत्यक्षपूर्वाणि प्रमाणानि च जैमिनेः ॥ ३ ॥</l>
</lg> <!-- kārikā !-->
<div type="commentary">
<p>प्रत्यक्षानुमानोपमानशब्दार्थापत्त्यभावाख्यानि जैमिनेः प्रमाणानि षट् । तेनैव
क्रमेण लक्षणान्याख्यातुं प्रत्यक्षपूर्वाणीत्युक्तम् । साहित्यस्य सर्वपरिषद्यत्वन्नाना-
दर्शनरीत्युपजीवनमुचितमेव ॥</p>
﻿<pb n="312"/>
<p>नास्त्येवासवर्थालंकारो यः स्वरूपं नाश्रयत इति प्राथम्यं जातेरेवेत्याह—</p>
</div> <!-- commentary !-->
<p>तेषु—</p>
<lg type="kārikā" n="3.4">
  <l>नानावस्थासु जायन्ते यानि रूपाणि वस्तुनः ।</l>
  <l>स्वेभ्यः स्वेभ्यो निसर्गेभ्यस्तानि जातिं प्रचक्षते ॥ ४ ॥</l>
</lg> <!-- kārikā !-->
<div type="commentary">
<p><q>तेष्विति</q> । कालकृतो विशेषोऽवस्था । तामधिकृत्य जायन्ते वस्तुस्वरूपव्यभिचारिण्युत्पद्यन्ते । नन्वेवं ‘य एते यज्ज्वानः प्रथितमहसो येऽप्यवनिपा मृगाक्ष्यो याश्चैताः कृतमपरसंसारकथया । अहो ये चाप्यन्ये फलकुसुमनम्रा विटपिनो
जगत्येवंरूपा विलसति मृदेषा भगवती ॥’ इत्यादावपि जातित्वं स्यादित्यत आह—<q>स्वेभ्यः स्वेभ्य इति</q> । स्वभावभूतानीत्यर्थः । कविप्रतिभामात्रप्रकाशनीयरूपोट्टङ्कनं जातिरिति लक्षणम् । लौकिकविकल्पविषयोऽपि प्रतिभया भासत एव । यदाह— ‘रसानुगुणशब्दार्थचिन्तास्तिमिचचेतसः । क्षणं विशेषस्पर्शोत्था प्रज्ञैव प्रतिभा कवेः । स हि चक्षुर्भगवतस्तृतीयमिति गीयते । येन साक्षात्करोत्येष भावांस्त्रैलोक्यवर्तिनः ॥’ इति ॥</p>
<p>उक्तमेव विशेषमभिसंधायाह—</p>
</div> <!-- commentary !-->
<lg type="kārikā" n="3.5">
  <l>अर्थव्यक्तेरियं भेदमियता प्रतिपद्यते ।</l>
  <l>जायमानप्रियं वक्ति रूपं सा सार्वकालिकम् ॥ ५ ॥</l>
</lg> <!-- kārikā !-->
<div type="commentary">
<p><q>अर्थव्यक्तेरिति</q> । वस्तुस्वरूपोल्लेखनरूपार्थव्यक्तिरर्थगुणेषूक्ता । तत्र सार्वकालिकं रूपमुपजनापायान्तरालव्यापकमित्यर्थः । अत्र तु जायमानमागन्तुनिमित्तं समवधानप्रभवं व्यभिचरितमित्यर्थः । विच्छित्तिप्रकारयोरसंकरात्पृथक‍्शोभार्पणाच्च युक्तो व्यतिरेकस्तेन स्वभावोक्तिरेवार्थव्यक्तिरिति यत्केनचिदुक्तं तदपास्तम् । अत
एव जात्यन्तरप्रकाराणामपि पृथगलंकारता स्यादिति न युक्तमवान्तरवचसैव व्याघातात् । न हि सामान्यविशेषयोर्विभागो भवति ॥</p></div> <!-- commentary !-->
<lg type="kārikā" n="3.6">
  <l>स्वरूपमाश्रयो हेतुरिति तद्भेदहेतवः ।</l>
  <l>ते संस्थानादयस्तेषु सा विशेषेण शोभते ॥ ६ ॥</l>
</lg> <!-- kārikā !-->
<div type="commentary">
<p><q>स्वरूपमिति</q> । आश्रयविशेषहेतुविशेषव्यतिरिक्तोऽवच्छेदकप्रकारः स्वरूपम् । एतदेव विभजते—<q>ते संस्थानादय इति</q> । ननु किमनेन प्रपञ्चेन पूर्वाभिहि-
﻿<pb n="313"/>
तरूपमात्रस्यैव जातित्वादित्यत आह—<q>तेषु सेति</q> । विशेषेण शोभाहेतुरेव ह्यलंकारः । अस्ति चात्र तथाभाव इति भावः ॥</p>
<p>तत्र स्वरूपं द्विधा । शरीरावयवसंनिवेशलक्षणमतादृशं च । आद्यमपि बुद्धि-
कारितमतथाभूतं च । तदेतदाह—</p>
</div> <!-- commentary !-->
<lg type="kārikā" n="3.7">
  <l>तत्र स्वरुपं संस्थानमवस्थानं तथैव च ।</l>
  <l>वेषो व्यापार इत्याद्यैःप्रभेदैर्बहुधा स्थितम् ॥ ७ ॥</l>
</lg> <!-- kārikā !-->
<div type="commentary">
<p><q>तत्र स्वरूपमिति</q> । आदिपदेन वृक्षादिस्वरूपपरिग्रहः ॥</p>
</div> <!-- commentary !-->
<lg type="kārikā" n="3.8">
  <l>मुग्धाङ्गनार्भकस्तिर्यङ्गीचपात्राणि चाश्रयः ।</l>
  <l>देशः कालश्च शक्तिश्च साधनानि च हेतवः ॥ ८ ॥</l>
</lg> <!-- kārikā !-->
<div type="commentary">
<p>शक्तिः पदार्थानां सामर्थ्यम् । साधनानि कर्त्रादीनि षट् ॥</p>
</div> <!-- commentary !-->
<p>तेषु संस्थानं यथा—</p>
<lg type="udāharaṇa" n="3.8.1">
  <l>‘स दक्षिणापाङ्गनिविष्टमुष्टिं नतांसमाकुञ्चितसव्यपादम् ।</l>
  <l>ददर्श चक्रीकृतचारुचापं प्रहर्तुमभ्युद्यतमात्ययोनिम् ॥ १ ॥’</l>
</lg>
<p>अत्र धनुर्धरेणैवमङ्गानि सम्यग्बुद्धिपूर्वकं स्थापनीयानीति संस्थानमिदं जातिभेदः ॥</p>
<div type="commentary">
<p><q>अत्र धनुर्धरेणेति</q> । तदुक्तम्—‘अपाङ्गे दक्षिणां मुष्टिं वामां विन्यस्य मस्तके । पादमाकुञ्चयेद्वामं लक्ष्ये निश्चललोचनः ॥’ इति । अत्र सर्वस्यैव धनुर्धरस्यैवंविधशरीरावयवसंनिवेशो भवति न कामस्यैवेति नाश्रयविशेषो विवक्षितः । एवमुत्तरत्रापि ॥</p></div> <!-- commentary !-->
<p>अवस्थानभेदेन यथा—</p>
<lg type="udāharaṇa" n="3.8.2">
  <l>
    <seg type="pāda">‘पादावष्टम्भनम्रीकृतमहिषतनोरुल्लसद्बाहुमूलं</seg>
    <seg type="pāda">शूलं प्रोल्लासयन्त्याः सरलितवपुषो मध्यभागस्य देव्याः ।</seg>
  </l>
  <l>
    <seg type="pāda">विश्लिष्टस्पष्टदृष्टोन्नतिविरलवलिव्यक्तगौरान्तराला-</seg>
    <seg type="pāda">स्तिस्त्रो वः पान्तु लेखाः क्रमवशविकसत्कञ्चुकप्रान्तमुक्ताः ॥ २ ॥’</seg>
  </l>
</lg>
﻿<pb n="314"/>
<p>अत्र स्त्रियाः शूलप्रोल्लासनादौ व्यापारे बुद्धिकारितमपि शरीरावस्थानमीदृशं जायत इतीदमवस्थानं नाम जातिभेदः ॥</p>
<div type="commentary">
<p><q>पादावष्टम्भेति</q> । उल्लसद्बाहुमूलमिति प्रोल्लसनक्रियाविशेषणम् । सरलितवपुष इति मध्यभागविशेषणम् । अत एव वलीनां विश्लेषो मिथो विभागः उपरिशरीराकर्षणात्कञ्चुकप्रान्तापसरणम् । मुसलोल्लासनादौ दृष्टमिदमबुद्धिजमेव नारीणां रूपमिति भगवतीविषये प्रतिबिम्बनमतिस्फुटमेव । तदाह—<q>आदाविति</q> ॥</p>
</div> <!-- commentary !-->
<p>वेषो यथा—</p>
<lg type="udāharaṇa" n="3.8.3">
  <l>‘छणपिट्ठधूसरत्थणि महुमअअम्बच्छि कुवलआहरणे ।</l>
  <l>‘कस्स कअ चूअमञ्जरि पुत्ति तुए मण्डिओ गामो ॥ ३ ॥</l>
</lg>
<lg type="chāyā" ref="3.8.3">
  <l>[क्षणपिष्टधूसरस्तनि मधुमदताम्राक्षि कुवलयाभरणे ।</l>
  <l>कस्यकृते चूतमञ्जरि पुत्रि त्वया मण्डितो ग्रामः ॥]</l>
</lg>
<p>अत्र वसन्तोत्सवे ग्रामतरुणीनामयं वेषो जनमनःप्रमोदाय जायत इति वेषो नामायं जातिभेदः ॥</p>
<div type="commentary">
<p><q>अत्र वसन्तोत्सव इति</q> । यद्यप्यत्र कालः पात्रं चास्ति तथापि ‘संवाल्लणमउलिझविवरउराहइअम्बिरइअउण तालङ्कम् । सिटिलाअन्तं सवणा अरम्भिसारेह एक्कावि ॥’ इत्यादौ न संकरः कादाचित्कस्त्वसौ गुण एव वेषस्य कथं रञ्जकतेत्यवशिष्यते । तत्राह—<q>जनमनःप्रमोदायेति</q> । रुच्यर्थित्वमुत्पत्तीनां प्रतिपक्षगतानामक्षुण्णत्वादिति भावः ॥</p></div> <!-- commentary !-->
<p>व्यापारो यथा—</p>
<lg type="udāharaṇa" n="3.8.4">
  <l>
    <seg type="pāda">‘अग्रे गतेन वसतिं परिगृह्य रम्या-</seg>
    <seg type="pāda">मापात्य सैनिकनिराकरणाकुलेन ।</seg>
  </l>
  <l>
    <seg type="pāda">यान्तोऽन्यतः प्लुतकृतस्वरमाशु दूरा-</seg>
    <seg type="pāda">दुद्बाहुना जुहुविरे मुहुरात्मवर्ग्याः ॥ ४ ॥’</seg>
  </l>
</lg>
<p>अत्र तादृशि व्यापारे व्यापृतानामीदृशमेव स्वरूपं जायत इति व्यापारनामायं जातिभेदः ॥</p>
﻿<pb n="315"/>
<p>आश्रयेषु मुग्धयुवतिर्यथा—</p>
<lg type="udāharaṇa" n="3.8.5">
  <l>‘सहिआहि भम्ममाणा थणए लग्गं कुसुम्भपुप्फं ति ।</l>
  <l>मुद्धवहुआ हसिज्जइ पप्फोडन्ती णहवआइम् ॥ ५ ॥’</l>
</lg>
<lg type="chāyā" ref="3.8.5">
  <l>[सखीभिर्मण्यमाना स्तनयोर्लग्नं कुसुम्भपुष्पं ते ।</l>
  <l>मुग्धवधूर्हस्यते प्रोञ्छन्ती नखव्रणानि ॥]</l>
</lg>
<p>अत्र मुग्धवध्वाश्रितक्रियास्वरूपभणनादियं मुग्धाङ्गनाश्रिता जातिः ॥</p>
<p>अर्भकाश्रिता यथा—</p>
<lg type="udāharaṇa" n="3.8.6">
  <l>‘आक्रोशन्नाह्वयन्नन्यानाधावन्मण्डलं रुदन् ।</l>
  <l>गाः कालयति दण्डेन डिम्भः सस्यावतारिणीः ॥ ६ ॥’</l>
</lg>
<p>अत्रार्भकाश्रितव्यापारस्वरूपोक्तेरियमर्भकाश्रिता जातिः ॥</p>
<div type="commentary">
<p><q>अग्रे गतेनेति</q> । अत्रोद्बाहुनेति यद्यप्यवस्थानमस्ति तथापि तत्परिहारेणोदाहरणभसंकीर्णम् । ‘सहिआहि भम्ममाणा थणए लग्गं कुसुम्भपुप्फं ति । मुद्धवहुआ हसिज्जइ पप्फोडन्ती णहवआहम् ॥’ इत्यत्रैकस्याः कदाचिद्वितर्कायेदमपि
वाक्यं बहूनां तु नेति बहुवचनस्वरसः । कुसुम्भकेसराण्युच्चेतुं वारंवारमसौ क्षेत्रं प्रविशतीति संभावना । मुग्धा अपरिशीलिताभिमानिकसुखा वधूः प्रथमपरिणीता । प्रस्फोट्यमानामपि त्वया नापसरतीत्यहो तव सौकुमार्यमिति चाटुगर्भं हसितम् । अत एव प्रियतमा तस्यानुबन्धो वर्तमाननिर्देशेन व्यज्यते । एवदग्रिमोदाहरणव्याख्याने क्रियाव्यापारग्रहणमुपलक्षणतो न व्यापारसंकरः । अन्ये त्वाहुः आश्रयावच्छेदेन बहिर्भावोऽत्र भेदहेतुरिति ॥</p>
</div> <!-- commentary !-->
<p>तिर्यगाश्रया यथा—</p>
<lg type="udāharaṇa" n="3.8.7">
  <l>
    <seg type="pāda">‘लीढव्यस्तविपाण्डुराग्रनखयोराकर्णदीर्णं मुखं</seg>
    <seg type="pāda">विन्यस्याग्रिमयोर्युगे चरणयोः सद्यो विभिन्नद्विपः ।</seg>
  </l>
  <l>
    <seg type="pāda">एतस्मिन्मदगन्धवासितवटः सावज्ञतिर्यग्वल-</seg>
    <seg type="pāda">त्सृक्कान्ताहतिधूतलोलमधुपः कुञ्जेषु शेते हरिः ॥ ७ ॥’</seg>
  </l>
</lg>
<p>अत्र सिंहस्वरूपभणनादियं तिर्यगाश्रया जातिः ॥</p>
﻿<pb n="316"/>
<div type="commentary">
<p><q>लीढेति</q> । व्यस्तं विगतरुधिरम् । सावज्ञं तिर्यक् वलन्ती ये सृक्किणी ताभ्यामाहता इति संबन्धः । यथैकत्र कुञ्जे स्वपतः स्वरूपं तथान्यत्रापीति बहुवचनरहस्यम् । अत एव न देशहेतुशङ‍का । <q>अत्र सिंहेति</q> । मदवासनया विशेषितत्वादिति भावः ॥</p></div> <!-- commentary !-->
<p>नीचाश्रया यथा—</p>
<lg type="udāharaṇa" n="3.8.8">
  <l>
    <seg type="pāda">‘भद्रं ते सदृशं यदध्वगशतैः कीर्तिस्तवोद्धुष्यते</seg>
    <seg type="pāda">स्थाने रूपमनुत्तमं सुकृतिना दानेन कर्णो जितः ।</seg>
  </l>
  <l>
    <seg type="pāda">इत्यालोच्य चिरं दृशा करुणया शीतातुरेण स्तुतः</seg>
    <seg type="pāda">पान्थेनैकपलालमुष्टिरुचिना गर्वायते हालिकः ॥ ८ ॥’</seg>
  </l>
</lg>
<p>अत्र हीनपात्रहालिकस्वरूपोक्तिरीयं नीचाश्रया जातिः ॥</p>
<div type="commentary">
<p><q>भद्रं त इति</q> । करुणाकार्पण्यव्यञ्जकविशेषशालिनी । गर्वायते अगर्ववानेव गर्ववान्भवति । भृशादौ लक्षत्वादेर्मत्वर्थलक्षणत्वात् ॥</p>
</div> <!-- commentary !-->
<p>अथ हेतवः । तेषु देशो यथा—</p>
<lg type="udāharaṇa" n="3.8.9">
  <l>
    <seg type="pāda">‘इमास्ता विन्ध्याद्रेः शुकहरितवंशीवनघना</seg>
    <seg type="pāda">भुवः क्रीडालोलद्विरदरदनारुग्णरवः ।</seg>
  </l>
  <l>
    <seg type="pāda">लताकुञ्जे यासामुपनादि रतक्लान्तशबरी-</seg>
    <seg type="pāda">कपोलस्वेदाम्भः परिचयनुदो वान्ति मरुतः ॥ ९ ॥’</seg>
  </l>
</lg>
<p>अत्र विन्ध्याद्रेरीदृशेषु प्रदेशेष्वित्थंभूता वायवो वान्तीति हेतुत्वेनोक्तत्वाद्देशस्य देशहेतुर्जातिरियम् ॥</p>
<div type="commentary">
<p><q>इमास्ता इति</q> । देशविशेषमुद्दिश्‍य मरुतां विधानमुद्देश्‍यस्य च विधौ हेतुभावः ।
वंशीवनानां दुष्प्रवेशतया मरुतां मन्दीभावो द्विरदैस्तरुभङ‍गादवकाशलाभे प्रगल्भ-
त्वमतः क्लमस्वेदापनयनसामर्थ्यमेतत्सर्वमाह—<q>अत्र विन्ध्याद्रेरिति</q> ॥</p>
</div> <!-- commentary !-->
<p>कालहेतुर्यथा—</p>
<lg type="udāharaṇa" n="3.8.10">
  <l>
    <seg type="pāda">‘कम्पन्ते कपयो भृशं जलकृशं गोजाविकं ग्लायति</seg>
    <seg type="pāda">श्वा चुल्लीकुहरोदरं क्षणमपि क्षिप्तोऽपि नैवोज्झति ।</seg>
  </l>
﻿<pb n="317"/>
  <l>
    <seg type="pāda">शीतार्तिव्यसनातुरः पुनरयं दीनो जनः कूर्मव-</seg>
    <seg type="pāda">त्स्वान्यङ‍गानि शरीर एव हि निजे निह्नोतुमाकाङ्क्षति ॥ १० ॥’</seg>
  </l>
</lg>
<p>अत्र हेमन्तहेतुकतिर्यगाद्यश्रयव्यापारस्वरूपोक्तेरियं कालहेतुर्नाम जातिः ॥</p>
<div type="commentary">
<p><q>गोजाविकमिति</q> । ‘विभाषावृक्षमृग २।४।१२’ इत्यादिना पाक्षिक एकवद्भावः । <q>अत्र हेमन्तेति</q> । यद्यपि तिर्यगाश्रयेयं जातिः तथापि हेतोरधिकस्य प्रवेशात्पृथग्भावः । संकरस्तु न दुष्यति ॥</p>
</div> <!-- commentary !-->
<p>शक्तिर्यथा—</p>
<lg type="udāharaṇa" n="3.8.11">
  <l>‘बध्नन्नङ‍गेषु रोमाञ्चं कुर्वन्मनसि निर्वृतिम् ।</l>
  <l>नेत्रे निमीलयन्नेष प्रियास्पर्शः प्रवर्तते ॥ ११ ॥’</l>
</lg>
<p>अत्र रोमाञ्चबन्धादिषु प्रियास्पर्शप्रवृत्तेर्निमित्तस्योक्तत्वादियं शक्तिहेतुर्नाम जातिः ॥</p>
<div type="commentary">
<p><q>रोमाञ्चबन्धादिष्विति</q> । बध्नन्नित्यादौ शतृप्रत्ययेन कर्ताभिधीयते । स च सामानाधिकरण्यात्स्पर्श एव । स्पर्शत्वाविशेषे तु शक्तिरेव प्रयोजिका वाच्येत्यर्थः ॥</p>
</div> <!-- commentary !-->
<p>साधनहेतुर्यथा—</p>
<lg type="udāharaṇa" n="3.8.12">
  <l>
    <seg type="pāda">‘उपनिहितहलीशासार्गलद्वारमारा-</seg>
    <seg type="pāda">त्परिचकितपुरन्ध्रीसारिताभ्यर्णभाण्डम् ।</seg>
  </l>
  <l>
    <seg type="pāda">पवनरयतिरश्चीर्वारिधाराः प्रतीच्छ-</seg>
    <seg type="pāda">न्विशति वलितशृङ‍गः पामरागारमुक्षा ॥ १२ ॥’</seg>
  </l>
</lg>
<p>अत्र जायमानक्रियाहेतुभूतयोः कर्तृकर्मणोः साधनयोः स्वरूपवर्णनादयं साधनहेतुर्नाम जातिभेदः ॥</p>
<div type="commentary">
<p><q>उपनिहितेति</q> । अगारद्वारस्य हलीशावरुद्धतया दुष्प्रवेशत्वमत एव बहिश्चिरं विलम्बात् प्रत्येषणवेशनयोर्वर्तमानता । उपलक्षणं चेदम् । तेन करणादयोऽप्युदाहार्याः ॥</p>
<p>पक्षे स्वभावपर्यवसानमस्तीति जातेः किंचिदपकृष्टां विभावनां विभावयितुमाह—</p>
</div> <!-- commentary !-->
﻿<pb n="318"/>
<lg type="kārikā" n="3.9">
  <l>प्रसिद्धहेतुव्यावृत्त्या यत्किंचित्कारणान्तरम् ।</l>
  <l>यत्र स्वाभाविकं वापि विभाव्यं सा विभावना ॥ ९ ॥</l>
</lg> <!-- kārikā !-->
<lg type="kārikā" n="3.10">
  <l>शुद्धा चित्रा विचित्रा च विविधा सा निगद्यते ।</l>
  <l>शुद्धा यत्रैकमुद्दिश्‍य हेतुरेको निवर्तते ॥ १० ॥</l>
</lg> <!-- kārikā !-->
<div type="commentary">
<p><q>प्रसिद्धेति</q> । प्रसिद्धस्पर्शहेतोर्विभाव्यतया प्रसिद्धग्रहणं नियमेन तद्भावापत्तिमूलत्वं चास्यास्तेन विरोधः । तथा हि ‘णमह अवट्ठिअतुङ‍ग—’ इत्यादौ वर्धनजन्यमन्यदेव तुङ‍गत्वमन्यच्च पारमेश्वरमाजानिकमिति तयोरभेदाध्यवसायः । एत-
देवाभिसंधाय काश्‍मीरकैरतिशयोक्तिरस्या मूलमुक्ता । यदिति निपातो यत्रार्थे । यद्यपि कारणाभावेऽपि कार्योत्पत्तिरित्येव लक्षणं तथापि महासंज्ञाकरणप्रयोजनं किमित्याशङ‍कायां द्वयं विभाव्यमाह । तदयमत्र संक्षेपः—यथोक्ता तावद्विभावना । सा द्वयी । कारणान्तरपर्यवसिता, स्वभावपर्यवसिता चेति ॥</p>
<p>प्रत्येकं च शुद्धादिभेदात्षोढा संपद्यत इत्येतावतैव विभावना शरीरनिष्पत्तेः । यथा वर्णो वर्णेन करम्बितं चित्रं तथा विभावनापि विभावनया तादृशी चित्रेत्याह—</p>
</div> <!-- commentary !-->
<lg type="kārikā">
  <l>अनेको यत्र सा चित्रा विचित्रा यत्र तां प्रति ।</l>
  <l>तयान्यया वा गीर्भङ‍ग्या विशेषः कश्चिदुच्यते ॥ ११ ॥</l>
</lg> <!-- kārikā !-->
<div type="commentary">
<p><q>अनेक इति</q> । यथा च स्वरूपसंपादकातिरिक्तविशेषप्रवेशाद्विचित्राः स्रग्दामादयस्तथेयमपीति दर्शयति—<q>विचित्रा यत्रेति</q> । तां विभावनाम् । तया विभावनया । अन्ययेति अलंकारान्तररूपया ॥</p></div> <!-- commentary !-->
<p>तत्र कारणान्तरविभावनायां शुद्धा यथा—</p>
<lg type="udāharaṇa" n="3.11.13">
  <l>‘अपीतक्षीबकादम्बमसंसृष्टामलाम्बरम् ।</l>
  <l>अप्रसादितसूक्ष्माम्बु जगदासीन्मनोहरम् ॥ १३ ॥’</l>
</lg>
<p>अत्रैकैकं कादम्बादिकमुद्दिश्‍य क्षीबतादेः पीतत्वादिरेकैकः प्रसिद्धहेतुर्व्यावर्तते । हेत्वन्तरं च शरत्प्रभावो विभाव्यते । सेयं शुद्धा नाम कारणविभावनायां बिभावना ॥</p>
<div type="commentary">
<p>पीतं पानम् । सूक्ष्मं निर्मलम् । <q>शरत्प्रभाव इति</q> । प्रस्तावौचितीभ्यामभिव्यक्तः ॥</p>
</div> <!-- commentary !-->
﻿<pb n="319"/>
<p>स्वाभाविकत्वविभावनायां शुद्धा यथा—</p>
<lg type="udāharaṇa" n="3.11.14">
  <l>‘अनञ्जितासिता दृष्टिर्भ्रूरनावर्जिता नता ।</l>
  <l>अरञ्जितारुणश्चायमधरस्तव सुन्दरि ॥ १४ ॥’</l>
</lg>
<p>अत्रैकैकं दृष्ट्यादिकमुद्दिश्‍यासितत्वादेरनञ्जितत्वादिरेकैको हेतुर्व्या वर्त्यते । स्वाभाविकत्वं चासितत्वादि दृष्ट्यादेर्विभाव्यते । सेयं शुद्धा नाम स्वाभाविकविभावनायां विभावना ॥</p>
<p>कारणान्तरविभावनायां चित्रा यथा—</p>
<lg type="udāharaṇa" n="3.11.15">
  <l>‘असंभृतं मण्डनमङ‍ग्यष्टेरनासवाख्यं करणं मदस्य ।</l>
  <l>कामस्य पुष्पव्यतिरिक्तमस्त्रं बाल्यात्परं साथ वयः प्रपेदे १५’</l>
</lg>
<p>अत्रैकमेव वयोलक्षणं पदार्थमुद्दिश्‍याप्यनेको मण्डनादेः प्रसिद्धो हेतुः संभृतत्वादिर्व्यावर्त्यते । कारणान्तरं च स्तनोद्भेदधातूपचयलावण्यलक्ष्मीलाभादिर्विभाव्यते । सेयं चित्रा नाम कारणान्तरविभावना ॥</p>
<div type="commentary"><p><q>असंभृतमिति</q> । ननु मण्डनस्य संभरणपूर्वकतया प्रसिद्धेरस्तु विभावना । ‘अनासवाख्यं करणं मदस्य कामस्य पुष्पव्यतिरिक्तमस्त्रम्’ इत्यत्र तु कथम् । तथाहि । करणमिति करणे वा ल्युट्र । आद्ये मदस्य करणमासवो वयस्तु ततो भिन्नमिति कदाचिव्द्यतिरेकः स्यान्नतु विभावना । द्वितीयेऽपि वयो मदस्य क्रिया आसवनाम्नी न भवतीति न संगतम् । एवं पुष्पव्यतिरिक्तमस्त्रमित्यत्रापि विकल्प्य यथायथं दूषणं वाच्यम् । तत्कथमेतत् । उच्यते । करणं क्रिया आसवमाख्यातीत्यासवाख्यम् । स्त्र्याख्यवत्प्रत्ययविधिः । न तथाभूतमनासवाख्यम् । हेतुतया न क्वचिदासवबोधक्षमम् । तथा हेतुप्रतिषेध एव भङ‍ग्या दर्शितो भवति । अस्त्रमपि क्रियारूपं तत्पुष्पव्यतिरिक्तं पुष्पच्युतं विना पुष्पेभ्य इति पूर्ववदुन्नेयम् । स्तनोद्भेदेत्यादौ नार्थसंदेहः ॥</p></div> <!-- commentary !-->
<p>सैव स्वाभाविकत्वविभावनायां यथा—</p>
<lg type="udāharaṇa" n="3.11.16">
  <l>‘णमह अवट्ठिअतुङ‌‍गं अविसारिअ विस्यअअणोणअअं गहिरम् ।</l>
  <l>अप्पलहुअपरिसण्हं अण्णाअपरमत्थपाअंड महुमहणम् ॥ १६ ॥’</l>
</lg>
<lg type="chāyā" ref="3.11.15">
  <l>[नमत अवस्थिततुङ‍गमविसारिताविस्तृतमनवनतगभीरम् ।</l>
  <l>अप्रलघुमपरिश्लक्ष्णमज्ञातपरमार्थपारदं मधुमथनम् ॥]</l>
</lg>
﻿<pb n="320"/>
<p>अत्रैकमेव मधुमथनमुद्दिश्‍यानेकस्तुङ‍गत्वादेः प्रवृद्धत्वादिः प्रसिद्धो हेतुर्व्यावर्त्यते । स्वाभाविकत्वं च तं प्रत्येषां विभाव्यते । सेयं चित्रा नाम स्वाभाविकत्वविभावनायां विभावना ॥</p>
<p>तथैव गीर्भङ‍ग्या विचित्रा यथा—</p>
<lg type="udāharaṇa" n="3.11.17">
  <l>‘वक्रं निसर्गसुरभि वपुरव्याजसुन्दरम् ।</l>
  <l>अकारणरिपुस्तस्या निर्निमित्तं सुहृच्च मे ॥ १७ ॥’</l>
</lg>
<p>अत्रोत्तरयोर्विरहसमागमादिकारणान्तरविभावनयोः स्वाभाविकीभ्यां प्राग्विभावनाभ्यां यथासंख्यं विशेष उक्तं । सेयं विभावनयैव विभावनायां विशेषोक्तेस्तयैव गीर्भङ‍ग्या विचित्रा नाम विभावना भवति ॥</p>
<div type="commentary"><p><q>वक्रं निसर्गसुरभीति</q> । तस्या यथोक्ते वक्रवपुषी ममाकारणरिपुर्निर्निमित्तं सुहृच्चेत्यन्वयो विवक्षितप्रतीतिलाभाच्च नार्थान्तरैकवाचकत्वलक्षणो दोषः । <q>यथासंख्यमिति</q> । तयोरप्येकैकं प्रति संपादनलक्षणविशेषार्पणक्षमत्वात् ॥</p></div> <!-- commentary !-->
<p>सैवान्यया गीर्भङ‍ग्या यथा—</p>
<lg type="udāharaṇa" n="3.11.18">
  <l>‘वनेचराणां वनितासखानां दरीगृहोत्सङ‍गनिषक्तभासः ।</l>
  <l>भवन्ति यत्रौषधयो रजन्यामतैलपूराः सुरतप्रदीपाः ॥ १८ ॥’</l>
</lg>
<p>अत्रातैलपूराः सुरतप्रदीपा इति स्वाभाविकत्वविभावनायां शेषपदार्थैरविभावनारूपैर्विशेष उक्तः । सेयमन्यया गीर्भङ‍ग्या विचित्रा नाम विभावना भवति ॥</p>
<div type="commentary"><p><q>शेषपदार्थैरिति</q> । वनितासखत्वादिभिः सुरताद्युपपादकैः ॥</p></div> <!-- commentary !-->
<lg type="kārikā" n="3.12">
  <l>क्रियायाः कारणं हेतुः कारतो ज्ञापकश्च सः ।</l>
  <l>अभावश्चित्रहेतुश्च चतुर्विध इहेष्यते ॥ १२ ॥</l>
</lg> <!-- kārikā !-->
<div type="commentary"><p>हेतुप्रतिषेधो विभावनायामुक्तः, अथ हेतुरेव क इत्यपेक्षायां हेतुलक्षणमाह—<q>क्रियायाः कारणं हेतुरिति</q> । उपपत्तौ क्रियायामेव सर्वस्य निमित्तभावो निरूप्यत इत्यभिसंधाय क्रियाया इत्युक्तमिति कश्चित् । तदसत् । द्रव्यगुणक्रिया-﻿<pb n="321"/>विषये हेतुः क्रियामात्रविषयश्च कारकमिति प्रकीर्णप्रवृत्तौ विभागकरणात्क्रियाग्रहणं चेह निष्फलं स्यात् । तस्माद्यत्र क्रियां प्रत्यवधिभावो निरूप्यते तत्र द्वयीगतिर्निमित्तत्वमात्रविवक्षा अवस्तुविवक्षा वा, द्वितीयेऽपि कारकत्वविवक्षा वा । आद्येऽप्याश्रितावधिभावस्य वस्त्वन्तरपरहेतुभावविवक्षा अवस्तुत्वविवक्षा वा । द्वितीयेऽपि कारकत्वक्रियानुबन्धिव्यापारत्वम् । प्रधानक्रियानुकूलक्रियान्तरसमावेश इति यावत् । तद्द्विविधं शब्दाभिहितम्, अतथाभूतं च । आद्यं कारकविभक्तेर्विषयः, द्वितीयं हेतुविभक्तेः । द्वयमपि च क्रियाविषयमेव । षण्णामपि कारकाणां क्रियाघटितमूर्तित्वात् । अवस्तुभूतं तु निमित्तमभावात्मकतया न विक्रियते । विकाराभावाच्च न क्रियाविशिष्टमतथाभावे । न च कारकमिति तृतीय एव प्रकारः प्रसिद्धकार्यकारणभावविपर्यासेनोपनिबध्यमानो हेतुराश्चर्यकारितया चित्र आरोपितमपि च हेतुत्वं हेतुत्वमेवेति भवति चतुर्थः प्रकारः । बहिरसंभाव्यमानस्यापि कविप्रतिभासंरम्भोत्थाप्यतया चमत्कारविशेषार्पणादक्षुण्णैवालंकारता । यदाह—‘को हि प्रतीतिमात्रकाव्ये वस्तुस्थितिं भावयेत्’ इति । तदेतत्सर्वमभिसंधाय विभागमाह—<q>कारक इत्यादि</q> ॥</p></div><!-- commentary !-->
<lg type="kārikā" n="3.13">
  <l>यः प्रवृत्तिं निवृत्तिं च प्रयुक्तिं चान्तरा विशन् ।</l>
  <l>उदासीनोऽपि वा कुर्यात्कारकं तत्प्रचक्षते ॥ १३ ॥</l>
</lg> <!-- kārikā !-->
<div type="commentary"><p>असतः सत्ता प्रवृत्तिः । सतोऽपगमो निवृत्तिः । प्रवर्तमानस्य प्रवर्तना प्रयुक्तिः । अन्तरा विशन्नुपात्तयुक्तिः । उदासीनोऽतथाभूतः । तेन कारकस्य षटू प्रकाराः ॥</p></div><!-- commentary !-->
<p>तेषु प्रवर्तकः क्रियाविष्टो यथा—</p>
<lg type="udāharaṇa" n="3.13.19">
  <l>‘अयमान्दोलितप्रौढचन्दनद्रुमपल्लवः ।</l>
  <l>उत्पादयति सर्वस्य प्रीतिं मलयमारुतः ॥ १९ ॥’</l>
</lg>
<p>सोऽयं यथोक्तो मलयमारुतः प्रीत्युत्पादनक्रियासमावेशात्प्रवर्तको नाम कारकहेतुभेदः ॥</p>
<p>स एव क्रियानाविष्टो यथा—</p>
<lg type="udāharaṇa" n="3.13.20">
  <l>‘तस्य राज्ञः प्रभावेण तदुद्यानानि जज्ञिरे ।</l>
  <l>आर्द्रांशुकप्रवालानामास्पदं सुरशाखिनाम् ॥ २० ॥’</l>
</lg>
﻿<pb n="322"/>
<p>अत्र प्रभावः क्रियायामनिविशमान एव हेतौ तृतीयां प्रवर्तयति न कर्तरीति क्रियायामनाविष्टकारकहेतुभेदः ॥</p>
<div type="commentary"><p>तस्य राज्ञः प्रभावेनेत्यत्र सदपि कर्तृत्वमविवक्षितं, अतो हेतुमात्रविवक्षायां पाक्षिकी तृतीया भवतीत्याह—<q>हेतौ तृतीयायामिति</q> । करणभावस्त्वसंभावित एव प्रभावमात्रस्य व्यभिचारात् ॥</p>
</div> <!-- commentary !-->
<p>निवर्तकः क्रियाविष्टो यथा—</p>
<lg type="udāharaṇa" n="3.13.21">
  <l>‘चन्दनारण्यमाधूय स्पृष्ट्‍वा मलयनिर्झरान् ।</l>
  <l>पथिकानां प्रमाथाय पवनोऽयमुपस्थितः ॥ २१ ॥’</l>
</lg>
<p>अत्रैवंविधस्य पवनस्य पथिकप्रमाथसाधनक्रियायां कर्तृत्वेनावेशान्निवर्तको नामायमाविष्टक्रियः कारकहेतुभेदः ॥</p>
<div type="commentary"><p>प्रमाथसाधनक्रियायां कर्तृत्वेनेति निष्ठाप्रत्ययेनोपात्तेनेति भावः ॥</p></div> <!-- commentary !-->
<p>स एव क्रियानाविष्टो यथा—</p>
<lg type="udāharaṇa" n="3.13.22">
  <l>‘प्रजागरात्खिलीभूतस्तस्याः स्वप्नसमागमः ।</l>
  <l>बाष्पस्तु न ददात्येनां द्रष्टुं चित्रगतामपि ॥ २२ ॥’</l>
</lg>
<p>अत्र समागमनिवृत्तावनिविशमानः प्रजागरस्तृतीयार्थे पञ्चमीं प्रयोजयति । बाष्पः पुनर्दानक्रियावेशाद्दर्शनक्रियायामनाविशन्कर्मसंबन्धात्तामप्रधानभावेन चोपगृह्णातीत्यनाविष्टक्रियो नाम निवर्तकोऽयं कारकहेतुभेदः ॥</p>
<div type="commentary"><p>खिलीभावो निवृत्तिः । <q>तृतीयार्थ इति</q> । हेताववधित्वाप्रतीतेरपादानभावेन संभावितः । <q>दानक्रियेति</q> । स्यादत्र दर्शनक्रियासमावेशो यदि दानक्रियावेशः स्यात् । स एव तु नास्ति नञा निषेधादित्यर्थः ॥</p></div> <!-- commentary !-->
<p>प्रयोजकः क्रियाविष्टो यथा—</p>
<lg type="udāharaṇa" n="3.13.23">
  <l>‘तस्मिञ्जीवति दुर्धर्षे हतमप्यहतं बलम् ।</l>
  <l>हनूमत्युज्झितप्राणे जीवन्तोऽपि मृता वयम् ॥ २३ ॥’</l>
</lg>
﻿<pb n="323"/>
<p>अत्र बलप्रत्युज्जीवनमरणक्रिययोः सप्तमीवाच्यनैमित्तिकाधिकरणकारकभावेन हनूमानाविशन्प्रयोजको भवतीति क्रियाविष्टोऽयं प्रयोजको नाम कारकहेतुभेदः ॥</p>
<div type="commentary"><p><q>तस्मिञ्जीवतीति</q> । जीवनमरणयोर्बलस्यैव स्वातन्त्र्यं हनूमान्प्रयोजयति । प्रयोजकता चास्य (ते एव) जीवत्युज्झितप्राणे इति पदाभ्यामुपात्ता । कतभत्कारकमिदं भवतीत्याह—<q>सप्तमीवाच्येति</q> । ननु च—‘अङ‍गुल्यग्रे मदकलघटान्दर्शयन्तीव धूर्ता’ इत्यादौ काल्पनिकादावपि सप्तमीभावात्कथं कारकतेत्यत आह—<q>नैमित्तिकेति</q> । अन्यस्यासंभवादिति भावः ॥</p></div><!-- commentary !-->
<p>स एव क्रियानाविष्टो यथा—</p>
<lg type="udāharaṇa" n="3.13.24">
  <l>‘मानयोग्यां करोमीति प्रियस्थानस्थितां सखीम् ।</l>
  <l>बाला भ्रूभङ‍गजिह्माक्षी पश्‍यति स्फुरिताधरा ॥ २४ ॥’</l>
</lg>
<p>अत्र मानाभ्यासक्रियाया भ्रूभङ‍गजिह्माक्षिप्रेक्षणादिरूपाया आत्मन्येवात्मनः समावेशो न भवतीति क्रियानाविष्टोऽयमिति शब्दाभिधेयप्रयोजको नाम कारकहेतुभेदः ॥</p>
<div type="commentary"><p><q>मानयोग्यामिति</q> । भ्रूभङ‍गजिह्माक्षिस्फुरिताधरादिप्रेक्षणारूपायां मानाभ्यासक्रियायामपि बालायाः स्वातन्त्र्यं, तादृशीं तु तामिति शब्दनिर्देश्‍योऽभिप्रायविशेषः प्रयुङ‍क्ते । तस्य तु न क्रियान्तरमुपात्तम् । उपात्तायास्तु मानक्रियायाः स्वात्मनि समावेशोऽनुपपन्नः । अभिप्रायोऽपि हि व्यापारप्रचयरूपक्रियान्तर्भूत एव । यदाह <q>महाभाष्यकारः</q>—‘यत् किंचित्तदभिसंधिपूर्वकं प्रेषणमध्येषणं वा तत्सर्वं पच्यर्थ’ इति । स्मरणादिकं चास्य व्यापारः संभवतीत्यतो नाकारकत्वं वाच्यम् । तदेतदभिसंधायाह—<q>आत्मन्येवात्मन इति</q> ॥</p></div> <!-- commentary !-->
<lg type="kārikā" n="3.14">
  <l>द्वितीया च तृतीया च चतुर्थी सप्तमी च यम् ।</l>
  <l>क्रियानाविष्टमाचष्टे लक्षणं ज्ञापकश्च सः ॥ १४ ॥</l>
</lg> <!-- kārikā !-->
<p>स द्वितीयावाच्यो यथा—</p>
<lg type="udāharaṇa" n="3.14.25">
  <l>‘तां प्रत्यभिव्यक्तमनोरथानां महीपतीनां प्रणयाग्रदूत्यः ।</l>
  <l>प्रवालशोभा इव पादपानां शृङ‍गारचेष्टा विविधा बभूवुः ॥ २५ ॥</l>
</lg>
﻿<pb n="324"/>
<p>अत्र क्रियानाविष्टतयैवेन्दुमत्यां महीपतीनां शृङ‍गारचेष्टा भवन्त्यो लक्ष्यन्ते । सोऽयं लक्षणहेतुः प्रतिना योगे द्वितीयामुत्पादयति ॥</p>
<div type="commentary"><p>इह पञ्चैव लक्षणे विभक्तयो विहिताः । तद्यथा । ‘अनुर्लक्षणे १।४।८४’, ‘लक्षणेत्थंभूत १।४।९०’ इत्यादिना कर्मसंज्ञां विधाय ‘कर्मप्रवचनीययुक्ते २।३।८’ इति द्वितीया । ‘येनाङ‍गविकारः २।३।२०’, ‘इत्थंभूतलक्षणे २।३।२१’ इत्येताभ्यां तृतीया । ‘उत्पातेन ज्ञापिते च १।४।४४ वा.’ इति चतुर्थी । ‘यस्य च भावेन भावलक्षणम् २।३।३७’ इति सप्तमी । ‘षष्ठी चानादरे २।३।३८’ इति षष्ठी । तदेतदाह—<q>द्वितीया चेति</q> । षष्ठीमग्रे वक्ष्यति । ‘षष्ठी चानादरे २।३।३८’ इति सूत्रे चकारस्य समुच्चेयतया न प्रधाना सेति नात्र तुल्यकक्षतया गणिता । क्रियानाविष्टं स्वव्यापारशून्यं तटस्थमेव यव्द्याप्रियते, तेन कारकाद्भेदः । अत्र हि क्रियानाविष्टस्यैव इन्दुमत्यामितीन्दुमतीमालम्बनविभावीकृत्य (विधीय)मानाः शृङ‍गारचेष्टास्तयैवावच्छिद्यन्ते, तदवस्था एव च लक्ष्यन्ते, ततो भवति हेतुत्वं लक्षणत्वमवधित्वं चेति । ननु कथमत्र द्वितीया, यावता हेतुत्वात्तृतीयया भवितव्यमित्यत आह—<q>द्वितीयामिति</q> । नाप्राप्तायां तृतीयायामियं विधीयमाना बलवती तां बाधत इत्यर्थः ॥</p></div> <!-- commentary !-->
<p>तृतीयावाच्यमित्थंभूतलक्षणं यथा—</p>
<lg type="udāharaṇa" n="3.14.26">
  <l>‘कण्ठेकालः करस्थेन कपालेनेन्दुशेखरः ।</l>
  <l>जटाभिः स्निग्धताम्राभिराविरासीद्वृषध्वजः ॥ २६ ॥</l>
</lg>
<p>अत्र कण्ठेकाल इत्यादीनि क्रियायामनिविशमानान्येव वृषध्वजं ज्ञापयन्ति यथा जटाभिस्तापस इति ॥</p>
<div type="commentary"><p><q>कण्ठेकाल इत्यादीनीति</q> । यद्यपि कपालेन जटाभिरित्येवोदाहरणं तथापि प्रसङ‍गादितरव्द्याख्यानं ज्ञापकत्वम् । उभयत्रापि तुल्यविभक्तिवाच्यतायां तु विशेषः । तेनान्योऽप्येवंजातीयो लक्षणप्रकारः स्वयमूहनीय इत्युक्तं भवति, यद्वक्ष्यति ‘उपलक्षणं चैतत्’ इत्यादिना । उक्तमेव प्रसिद्धोदाहरणेन द्रढयति—<q>यथा जटाभिरिति</q> । यथाहीत्थंभूतस्य तेनैव प्रकारेण प्रकारवतो लक्षणं जटा भवन्ति तथेहापि कपालादिकमिति भावः ॥</p></div> <!-- commentary !-->
<p>तृतीयावाच्य एवाङ‍गविकारलक्षणं यथा—</p>
<lg type="udāharaṇa" n="3.14.27">
  <l>‘स बाल आसीद्वपुषा चतुर्भुजो मुखेन पूर्णेन्दुनिभस्त्रिलोचनः ।</l>
  <l>युवा कराक्रान्तमहीभृदुच्चकैरसंशयं संप्रति तेजसा रविः ॥ २७’</l>
</lg>
﻿<pb n="325"/>
<p>अत्र वपुषा चतुर्भुजो मुखेन त्रिलोचनस्तेजसा रविरित्यङ‍गविकारैरङ‍गिनो विकृतिर्लक्ष्यते यथाक्ष्णा काण इति ॥</p>
<div type="commentary"><p><q>तृतीयावाच्य एवेति</q> । सूत्रेऽङ‍गपदेनाङ‍गी लक्ष्यते । तस्य च संबन्धिनियमादङ‍गवाचिनस्तृतीया भवति । अङ‍गं च द्विविधमाजानिकमौपचारिकं च द्वयमपीह विवक्षितं विकारादिकं चेत्थंभूतलक्षणमेवेदम् । अत एव सूत्रक्रमो नाद्दत इत्याशयवान्व्याचष्टे—<q>अत्र वपुषेति</q> । विकृतिरवस्थान्तरप्राप्तिः ॥</p></div> <!-- commentary !-->
<p>चतुर्थीवाच्यमुत्पातलक्षणं यथा—</p>
<lg type="udāharaṇa" n="3.14.28">
  <l>
    <seg type="pāda">‘गोनासाय नियोजितागदरजाः सर्पाय बद्धौषधिः</seg>
    <seg type="pāda">कण्ठस्थाय विषाय वीर्यमहिते पाणौ मणीन्बिभ्रती ।</seg>
  </l>
  <l>
    <seg type="pāda">भर्तुर्भूतगणाय गोत्रजरतीनिर्दिष्टमन्त्राक्षरा</seg>
    <seg type="pāda">रक्षत्वद्रिसुता विवाहसमये प्रीता च भीता च वः ॥ २८ ॥’</seg>
  </l>
</lg>
<p>अत्र गौर्या विवाहमङ‍गलानौचित्येनोत्पातरूपैरगदरजोनियोगादिभिर्भगवद्गता गोनासादयो ज्ञाप्यन्ते, यथा वाताय कपिला विद्युदिति । ततश्चोत्पातेन ज्ञापितेचेति संबन्धस्योभयनिष्ठत्वात्तादर्थ्य इव लक्ष्यवाचिनश्चतुर्थी न लक्षणवाचिनः । तृतीयाविषयापहारादेकयैव च विभक्त्योभयगतस्यापि संबन्धस्य राज्ञः पुरुष इतिवदुक्तत्वात्तृतीयापि न भवति ॥</p>
<div type="commentary"><p><q>गोनासायेति</q> । ननूत्पातेनाविष्टेन यज्ज्ञाप्यते तत्र चतुर्थीति लक्षणमेवास्या वाच्यं प्रतिभाति, नैतत् । लक्ष्यलक्षणभावोऽसावभिधीयते न तु लक्ष्ये . . . . . । ततश्च यतो विधीयते तस्य लक्षणीयतामर्थादितरस्य लक्षणतां बोधयतीति । अगदरजःप्रभृतयस्तु कथममङ‍गलरूपा इत्यवशिष्यते । तत्राह—<q>अत्र गौर्या इत्यादि</q> । ननु तथापि लक्षणवाचिन एव चतुर्थीति कथमवसितभित्यत आह—<q>ततश्चेति</q> । यथा तादर्थ्यस्योभयनिष्ठत्वेऽपि कङ‍कणाय कनकमित्यत्र कार्यवाचिन एव चतुर्थी न तु कारणवाचिनः, तथेहापि संबन्धस्योभयाश्रयत्वेऽपि लक्ष्यवाचिन एव चतुर्थी नतु लक्षणवाचिन इत्यर्थः । तर्हि तृतीया कथं न भवतीत्यत आह—<q>एकयैव चेति</q> । संबन्धस्य संबन्धिनावेव विशेषस्तेन लक्षणमपि चतुर्थ्येव प्रतिपादयत्यत आह—उक्तार्थत्वात्कथं तृतीया न भवतीति शुद्धप्रातिपदिकार्थाभिधाने प्रथमेति भावः ॥</p></div> <!-- commentary !-->
﻿<pb n="326"/>
<p>सप्तमीवाच्यं भावलक्षणं यथा—</p>
<lg type="udāharaṇa" n="3.14.29">
  <l>‘इति शासति सेनान्यां गच्छतस्ताननेकधा ।</l>
  <l>निषिध्य हसता किंचित्तस्थे तत्रान्धकारिणा ॥ २९ ॥’</l>
</lg>
<p>अत्र सेनान्यः पलायमानगणानुशासनक्रिययान्धकारेः स्वप्रकाशनक्रिया लक्ष्यते यथा—‘गोषु दुह्यमानासु गतः’ इति । उपलक्षणं चैतत् । तेनान्यदपि भावलक्षणं शत्राद्यभिधेयमुपलक्ष्यते, यथात्रैव हसता तस्थे इति ॥</p>
<div type="commentary"><p>‘यस्य च भावेन भावलक्षणम् २।३।३७’ इत्यस्य सूत्रस्यार्थस्तु यस्य वस्तुनो भावेन क्रियया वस्त्वन्तरस्य भावः क्रिया लक्ष्यते तद्वचनात्सप्तमीत्यत आह—<q>अत्र सेनान्य इति</q> । हसता तस्थ इति लक्षणे शतृविधिः ‘लक्षणहेत्वोः क्रियायाः ३।२।१२६’ इति सूत्रणात् ॥</p></div> <!-- commentary !-->
<p>यथा वा—</p>
<lg type="udāharaṇa" n="3.14.30">
  <l>‘यज्वभिः संभृतं हव्यं विततेष्वध्वरेषु सः ।</l>
  <l>जातवेदोमुखान्मायी मिषतामाच्छिनत्ति नः ॥ ३० ॥’</l>
</lg>
<p>इत्यनादरोपाधिके भावलक्षणे षष्ठ्यपि भवतीति ॥</p>
<lg type="kārikā" n="3.15">
  <l>अभावः प्रागभावादिभेदेनेह चतुर्विधः ।</l>
  <l>घटाभावादिभेदात्तु तस्य संख्या न विद्यते ॥ १५ ॥</l>
</lg> <!-- kārikā !-->
<div type="commentary"><p>अभावसामान्यमभावप्रमाणनिरूपणप्रस्तावे ‘असत्तायाः पदार्थानाम्’ इत्यनेन वक्ष्यति । तेनात्र सामान्यलक्षणं न कृतवान् । स द्विविधस्तादात्म्यप्रतियोगिकः, संसर्गप्रतियोगिकश्च । द्वितीयस्त्रिधा प्राक्‌प्रध्वंसात्यन्ताभावभेदात् । तदाह—<q>प्रागभावादिति</q> । ननु न प्रागभावादिरेकोऽस्ति प्रतियोगिभेदेन भेदादित्यत आह—<q>घटाभावादीति</q> । अनेन रूपेण संख्या नास्त्येव । सामान्यं तु प्रागभावत्वादिकमाश्रित्य चातुर्विध्यम्, सोऽयं तुशब्दस्यार्थः ॥</p></div> <!-- commentary !-->
<p>तेषु प्रागभावो यथा—</p>
<lg type="udāharaṇa" n="3.15.31">
  <l>‘अनभ्यासेन विद्यानामसंसर्गेण धीमताम् ।</l>
  <l>अनिग्रहेण चाक्षाणां व्यसनं जायते नृणाम् ॥ ३१ ॥’</l>
</lg>
﻿<pb n="327"/>
<p>अत्र विद्यानभ्यासादेः प्रागभावस्य व्यसनादिकारणत्वम् ॥</p>
<p>प्रध्वंसाभावो यथा—</p>
<lg type="udāharaṇa" n="3.15.32">
  <l>‘गतः कामकथोन्मादो गलितो यौवनज्वरः ।</l>
  <l>गतो मोहश्च्युता तृष्णा कृतं पुण्याश्रमे मनः ॥ ३२ ॥’</l>
</lg>
<p>अत्र कामकथोन्मादगमनादेः प्रध्वंसाभावस्य पुण्याश्रमानुसन्धानकारणत्वम् ॥</p>
<div type="commentary"><p><q>अनभ्यासेनेति</q> । यावद्विद्यां नाभ्यस्यन्ति तावन्न धीमद्भिः संसृज्यन्ते, यावच्चाक्षाणि न निगृह्णन्ति तावव्द्यसनमिति विवक्षितम् । तेन नात्यन्ताभावसंकरः । आराध्यास्त्वाहुः—‘शिक्षापरस्यास्य श्लोकस्याप्यन्यप्रयोजनकतया नात्यन्ताभावसंकरः’ इति ॥</p></div> <!-- commentary !-->
<p>इतरेतराभावो यथा—</p>
<lg type="udāharaṇa" n="3.15.33">
  <l>‘वनान्यमूनि न गृहाण्येता नद्यो न योषितः ।</l>
  <l>मृगा इमे न दायादास्तन्मे नन्दति मानसम् ॥ ३३ ॥’</l>
</lg>
<p>अत्र वनानि अमूनि न गृहाणीत्यादेरितरेतराभावस्य मनःप्रमोदकारणत्वम् ॥</p>
<div type="commentary"><p><q>वनान्यमूनीति</q> । इदमिदं न भवतीति प्रतीतिसाक्षिक एवान्योन्याभावः । वैधर्म्यं तु भेदाख्यमलंकारान्तरं किंचिद्धर्ममन्तर्भाव्यैव स्वरूपस्यापि भेदव्यवहारपात्रता ॥</p></div><!-- commentary !-->
<p>अत्यन्ताभावो यथा—</p>
<lg type="udāharaṇa" n="3.15.34">
  <l>‘अत्यन्तमसदार्याणामनालोचितचेष्टितम् ।</l>
  <l>अतस्तेषु विवर्धन्ते निर्विबन्धा विभूतयः ॥ ३४ ॥’</l>
</lg>
<p>अत्रानालोचितचेष्टितस्यात्यन्ताभावो विभूतीनां निर्विघ्नवृद्धिहेतुः । एतेनाभावाभावोऽपि व्याख्यातः ।</p>
﻿<pb n="328"/>
<p>अत्र प्रागभावाभावो यथा—</p>
<lg type="udāharaṇa" n="3.15.35">
  <l>‘उद्यानसहकाराणामनुद्भिन्ना न मञ्जरी ।</l>
  <l>देयः पथिकनारीणां सतिलः सलिलाञ्जलिः ॥ ३५ ॥’</l>
</lg>
<p>अत्र वस्तुन उत्पादः प्रागभावाभाव उच्यते । तेनेह सहकारमञ्जरीमुद्भेदस्य पथिकनारीणां मरणे कारणत्वम् ॥</p>
<div type="commentary"><p><q>वस्तुन उत्पाद इति</q> । भाव एवाभावाभावव्यवहारभूमिः । अभावव्यवहारविषयमात्रस्य च विभागः कृतोऽस्ति । प्रागभावादेः प्रध्वंसादिरूपतेति न न्यूनता विभागवाक्यस्याशङ‍कनीया । <q>तेनेति</q> । भूतभव्यसमुच्चारणे भूतं भव्यायेति न्यायान्मञ्जरीणामुद्भेदस्य कारकतालाभोऽन्यथा वाक्यभेदे न किंचित्स्यात् । प्रागभावात्प्रागभावाभावभङ‍ग्या च समस्तमञ्जरीसमुद्भेदेन वसन्तप्रौढिध्वननात्प्रकृतविप्रलम्भः पोषः ॥</p>
</div> <!-- commentary !-->
<p>प्रध्वंसाभावाभावो यथा—</p>
<lg type="udāharaṇa" n="3.15.36">
  <l>
    <seg type="pāda">‘पीनश्रोणि गभीरनाभि निभृतं मध्ये भृशोच्चस्तनं</seg>
    <seg type="pāda">पायाद्वः परिरब्धमब्धिदुहितुः कान्तेन कान्तं वपुः ।</seg>
  </l>
  <l>
    <seg type="pāda">स्वावासानुपघातनिर्वृतमनास्तत्कालमीलद्दृशे</seg>
    <seg type="pāda">यस्मै सोऽच्युतनाभिपद्मवसतिर्वेधाः शिवं ध्यायति ॥ ३६ ॥’</seg>
  </l>
</lg>
<p>अत्र यथोक्तेन वपुषा योऽयमालिङ‍गनेऽपि विधिनिवासनाभिपङ‍कजानुपघातः, स इह वस्तुनोऽवस्थानमेव प्रध्वंसाभावाभाव उच्यते । स चेहाच्युतनाभिपङ‍कजनिवासिनो विधेर्मनोनिर्वाणकारणं भवति ॥</p>
<div type="commentary"><p><q>पीनश्रोणीति</q> । निभृतं दुर्लक्ष्यम् । अब्धिदुहितापि सर्वाङ‍गीणमाश्लेषमभिलषति भगवानपीति कान्तेन कान्तमित्येताभ्यामभिव्यज्यते । उपलक्षणं चेदम् । तादात्म्यात्यन्ताभावाभावावप्युदाहरणीयौ । यथा—‘अवनिरुदकं तेजो वायुर्नभः शशिभास्करौ पुरुष इति यत्केचिद्भिन्ना वदन्ति तनूस्तव । तदनघ वचोवैचित्रीभिर्निरावरणस्य ते विदधति पयःपूरोन्मीलन्मृषा मिहिरोपमाम् ॥’ अत्र भिन्न इत्यन्योन्याभावमुपन्यस्य निरावरणस्य मृषेत्येताभ्यां निषेधः । यथा च—‘न विद्यते यद्यपि सर्ववासनागुणानुबन्धि प्रतिभानमद्भुतम् । श्रुतेन यत्नेन च वागु-﻿<pb n="329"/>पासिता ध्रुवं करोत्येव कमप्यनुग्रहम् ॥' अत्र न विद्यत इत्यत्यन्ताभावमुपन्यस्य कमपीति प्रतिभासत्ताभिधानेन प्रतिषेधः ॥</p></div> <!-- commentary !-->
<lg type="kārikā" n="3.16">
  <l>विदूरकार्यः सहजः कार्यानन्तरजस्तथा ।</l>
  <l>युक्तो न युक्त इत्येवमसंख्याश्चित्रहेतवः ॥ १६ ॥</l>
</lg> <!-- kārikā !-->
<lg type="kārikā" n="3.17">
  <l>तेऽमी प्रयोगमार्गेषु गौणवृत्तिव्यपाश्रयाः ।</l>
  <l>कार्याः काव्येषु वैचित्र्यं तथा ते कर्तुमीशते ॥ १७ ॥</l>
</lg> <!-- kārikā !-->
<p>तेषु विदूरकार्यो यथा—</p>
<lg type="udāharaṇa" n="3.17.37">
  <l>‘अनश्नुवानेन युगोपमानमलब्धमौर्वींकिणलाञ्छनेन ।</l>
  <l>अस्पृष्टखड्गत्सरुणापि चासीद्रक्षावती तस्य भुजेन भूमिः ३७’</l>
</lg>
<p>सोऽयं बाल्य एव नवयौवनकार्यकरणाद्विदूरकार्यो नाम चित्रहेतुः ॥</p>
<div type="commentary"><p><q>विदूरकार्य इति</q> । कालान्तरभाव्यवस्थासंपाद्यं प्रागवस्थावत एव कार्यमुपजायमानं यत्रोच्यते स विदूरकार्यस्तच्च कार्यं शक्तिविशेषाधीनमिति बाल्येऽपि प्रभावातिशयदर्शनाद्भुजेनैव रक्षा कृतेति गौणवृत्तिव्यपाश्रयता ॥</p></div> <!-- commentary !-->
<p>सहजो यथा—</p>
<lg type="udāharaṇa" n="3.17.38">
  <l>‘सममेव समाक्रान्तं द्वयं द्विरदगामिना ।</l>
  <l>तेन सिंहासनं पित्र्यमखिलं चारिमण्डलम् ॥ ३८ ॥’</l>
</lg>
<p>अत्र राज्याभिषेकरिपुमण्डलाक्रमणयोर्हेतुहेतुमद्भावेन सत्यपि पौर्वापर्ये क्षिप्रकारित्वात्तुल्यमेव कार्यकारणभावो विवक्षितस्तेन सहजो नामायं चित्रहेतुः ॥</p>
<div type="commentary"><p>सहजः कार्ये सहोत्पत्तिकतया निबद्धः । कारणशक्तिप्रकर्षात्समकालमिव कार्यं प्रतिभासते, तेन हेतुशक्तिप्रकर्षाभिव्यक्तिरत्र मूलम् । ‘यदग्रे ददति यथा वा कर्तुमीशते’ इति । एवमनन्तरजेऽपि किं कारणं पूर्वमुत कार्यमस्ति स एव व्यङ‍ग्यः । युक्तेऽपि कारणगुणानुविधायि कार्यमसदेवारोप्यते न प्रमुक्तेति तदेव विपरीतमिति गौणवृत्त्याश्रयता ॥</p></div> <!-- commentary !-->
﻿<pb n="330"/>
<p>कार्यानन्तरजो यथा—</p>
<lg type="udāharaṇa" n="3.17.39">
  <l>‘पश्चात्पर्यस्य किरणानुदीर्णं चन्द्रमण्डलम् ।</l>
  <l>प्रागेव हरिणाक्षीणामुदीर्णो रागसागरः ॥ ३९ ॥’</l>
</lg>
<p>अत्र चन्द्रोदयलक्षणाद्धेतोः पूर्वकालमेव रागसागर उदीर्ण इति कार्यस्योदयलाभः । स इह गुणवृत्त्याश्रयणे हेतावतिशयं पुष्यतीत्ययं कार्यानन्तरजो नाम चित्रहेतुः ॥</p>
<p>युक्तो यथा—</p>
<lg type="udāharaṇa" n="3.17.40">
  <l>‘गुणानुरागमिश्रेण यशसा ते प्रसर्पता ।</l>
  <l>दिग्वधूनां मुखे जातमकस्मादर्धकुङ‍कुमम् ॥ ४० ॥’</l>
</lg>
<p>अत्र दिग्वधूमुखेषु ते गुणानुरागः कुङ‍कुमं, यशस्तु चन्दनमित्ययं युक्तो नाम गौणवृत्तिव्यपाश्रयश्चित्रहेतुः ॥</p>
<p>नयुक्तो यथा—</p>
<lg type="udāharaṇa" n="3.17.41">
  <l>‘न मीलयति पद्मानि न नभोऽप्यवगाहते ।</l>
  <l>त्वन्मुखेन्दुर्ममासूनां हरणायैव यस्यति ॥ ४१ ॥’</l>
</lg>
<p>अत्र मुखेन्दोः पद्मनिमीलनादि न युज्यत इति नयुक्तो नाम चित्रभेदः ॥</p>
<div type="commentary"><p>ननु व्यक्तिभेदेऽपि हेतोरसंख्यता चेद्बिवक्षिता किमेवं शब्देनाधिकेनेत्यत आह—</p>
</div><!-- commentary !-->
<p>एवं शब्दस्य प्रकारवाचित्वाव्द्यधिकरणादयः प्रयुज्यन्ते ॥</p>
<p>व्यधिकरणो यथा—</p>
<lg type="udāharaṇa" n="3.17.42">
  <l>
    <seg type="pāda">‘सा बाला वयमप्रगल्भवयसः सा स्त्री वयं कातराः</seg>
    <seg type="pāda">सा पीनोन्नतिमत्पयोधरयुगं धत्ते सखेदा वयम् ।</seg>
  </l>
  <l>
    <seg type="pāda">साक्रान्ता जघनस्थलेन गुरुणा गन्तुं न शक्ता वयं</seg>
    <seg type="pāda">दोषैरन्यजनाश्रयैरपटवो जाताः स्म इत्यद्भुतम् ॥ ४२ ॥’</seg>
  </l>
</lg>
﻿<pb n="331"/>
<p>अत्राभिव्यक्तमेव व्यधिकरणत्वं कार्यकरणयोः प्रतीयत इत्ययं व्यधिकरणो नाम चित्रहेतुः ॥</p>
<div type="commentary"><p><q>एवं शब्दस्येति</q> । प्रकारस्योपाधेरेव भेदो विवक्षितो न तु व्यक्तिमात्रस्येति भावः । <q>सा बालेति</q> । बाल्यादीनां सामानाधिकरण्य एव प्रागल्भ्यादिकं प्रति हेतुभावः प्रतीतः स इह गौणवृत्तिव्यपाश्रयतयोनिबध्यमानः कान्तिमावहति । तथाहि । अन्यत्प्रागल्भ्यं बालायाः सरलालोकितवाङ्मिश्रणाद्यसामर्थ्यलक्षणम्, अन्यच्च नायकप्रकाण्डे कथमेषां नियन्त्रणा स्यादित्यनध्यवसायलक्षणम् । तयोश्च तद्भावापत्तिरत्र व्यक्तैव । एवं कातरत्वादौ बोध्यम् । आदिग्रहणेन स्वहेतुकतया कार्यहेतुकतया चोपनिबध्यमानः संकलितो भवति ॥</p>
<p>हेतोरनन्तरं तद्विपरीतमहेतुं लक्षयन्नाह—</p></div> <!-- commentary !-->
<lg type="kārikā" n="3.18">
  <l>वस्तुनो वा स्वभावेन शक्तेर्वा हानिहेतुना ।</l>
  <l>अकृतात्मीयकार्यः स्यादहेतुर्व्याहतस्तु यः ॥ १८ ॥</l>
</lg> <!-- kārikā !-->
<div type="commentary"><p><q>वस्तुन इति</q> । हेतुतया प्रतीतोऽपि कार्यं न करोतीत्यभिधीयमानोऽहेतुः । स द्विविधः। स्वरूपेण कार्यव्यभिचारी, व्यापारविरोधेन वा । तथाभूतोऽपि च कार्यं न करोति । तत्र द्वयं निबन्धनं यद्गतं कार्यमुपजनयितव्यं तस्य वस्तुनः स्वभावो हेतुत्वाभिमतस्य शक्तिहानिर्वा । सापि द्विधा—आत्यन्तिकोऽभावः, प्रतिबन्धमात्रं वा । तत्र वस्तुस्वभावेन शक्तेरत्यन्तासत्त्वेन च द्विरूपस्वरूपाव्यभिचारीकृतात्मीकार्य इत्यनेनोक्तम्, वस्तुस्वभावेन शक्तिप्रतिबन्धेन च द्विप्रकारोऽपि च व्यापाराव्यभिचारी व्याहतः, इत्यनेन यद्यपि शक्तिरत्यन्तासत्त्वे हेतुभाव एव न भवति, तथापि गुणवृत्त्या हेतुभावाध्यासो बोद्धव्यः । सा च गुणवृत्तिः श्लेषोपहितान्यादृशी भवति ।</p>
<p>ननु चात्र चेष्टाया हेतुत्वं तृतीयया प्रतीयत इति सा हेतुत्वेन वक्तुमुचितेत्यत आह—</p></div> <!-- commentary !-->
<p>तत्र वस्तुस्वभावेनाकृतकार्यो यथा—</p>
<lg type="udāharaṇa" n="3.18.43">
  <l>
    <seg type="pāda">‘न विरचिता ललाटतटलास्यकरी भ्रुकुटि-</seg>
    <seg type="pāda">र्न परुषहुंकृतेन मधुरस्मितमन्तरितम् ।</seg>
  </l>
﻿<pb n="332"/>
  <l>
    <seg type="pāda">न तव निशुम्भसंभ्रमवशादपि दारुणया</seg>
    <seg type="pāda">भगवति चेष्टया कलुषितं वदनाम्बुरुहम् ॥ ४३ ॥’</seg>
  </l>
</lg>
<p>अत्र निशुम्भसंभ्रमस्य हेतोरनुत्पादितभ्रुकुट्यादिदारुणचेष्टाद्वारेण भगवतीमुखाम्बुकालुष्यस्य करणे यदसामर्थ्यं तत्र तन्मुखाख्यस्य वस्तुनः स्वभावो निमित्तमिति स्वभावादनुत्पादितकार्योऽयमहेतुः ॥</p>
<div type="commentary"><p><q>अत्र निशुम्भेति</q> ॥ <q>भ्रूकुट्यादिदारुणचेष्टाद्वारेणेति</q> । अन्यथा निशुम्भसंभ्रमवशादिति पञ्चमी असंगता स्यादिति भावः ॥</p></div> <!-- commentary !-->
<p>स एव शक्तेर्हानिहेतुवा यथा—</p>
<lg type="udāharaṇa" n="3.18.44">
  <l>‘अनुरागवती संध्या दिवसस्तत्पुरः सरः ।</l>
  <l>अहो दैवगतिश्चित्रा तथापि न समागमः ॥ ४४ ॥’</l>
</lg>
<p>अत्रानुरागवत्त्वतत्पुरः सरत्वयोः समागमहेत्वोः सामर्थ्यविघाते दैवगतिः कारणमिति शक्तेर्हानिहेतुनायमकृतस्वकार्यो नामाऽहेतुः ॥</p>
<div type="commentary"><p>अनुरागो लौहित्यं प्रीतिश्च । पुरःसरोऽग्रे गमनशीलः संनिधौ स्थितश्च ॥</p></div><!-- commentary !-->
<p>वस्तुनः स्वभावेन व्याहतो यथा—</p>
<lg type="udāharaṇa" n="3.18.45">
  <l>
    <seg type="pāda">‘नीवीबन्धोच्छ्वसनशिथिलं यत्र यक्षाङ्गनानां</seg>
    <seg type="pāda">क्षौमं रागादनिभृतकरेष्वाक्षिपत्सु प्रियेषु ।</seg>
  </l>
  <l>
    <seg type="pāda">अर्चिस्तुङ्गानभिमुखगतान्प्राप्य रत्नप्रदीपा-</seg>
    <seg type="pāda">न्ह्रीमूढानां भवति विफलः प्रेरणाचूर्णमुष्टिः ॥ ४५ ॥’</seg>
  </l>
</lg>
<p>अत्र रत्नप्रदीपनिर्वापणे चूर्णमुष्टेरपत्यक्तस्वरूपस्यापि विघाते रत्नप्रदीपाख्यवस्तुस्वभावः कारणमित्ययं वस्तुस्वभावेन व्याहतो नामाऽहेतुभूतः ॥</p>
<div type="commentary"><p>अमृतसेकजीवितकङ्कालक्तिप्रतिबन्धे को हेतुरत आह—</p></div><!-- commentary !-->
<p>स एव शक्तेर्हानिहेतुना यथा—</p>
<lg type="udāharaṇa" n="3.18.46">
  <l>
    <seg type="pāda">‘शंभोरुद्धतनृत्यकर्मणि करे कङ्कालमाद्यं हरेः</seg>
    <seg type="pāda">संघट्टस्फुटितेन्दुमण्डलगलत्पीयूषसंजीवितम् ।</seg>
  </l>
﻿<pb n="333"/>
  <l>
    <seg type="pāda">तत्कालप्रणते मुरद्विषि नवे दृष्ट्वा विलासं श्रियः</seg>
    <seg type="pāda">कुर्वत्कोपकषायितेन मनसा मिथ्योत्प्लुतीः पातु वः ॥ ४६ ॥’</seg>
  </l>
</lg>
<p>अत्र कोपकषायितेन मनसस्तस्योत्प्लुतिकरणसमर्थस्यापीश्वरकरग्रहणान्मिथ्यापदाभिधीयमानः प्रतीतो व्याघातस्ततोऽयं शक्तेर्हानिहेतुना व्याहतो नामा हेतुभेदः ॥</p>
<div type="commentary"><p><q>ईश्वरकरग्रहणाजदिति</q> । ननु कोपकषायितमनस्त्वमुत्पादितकार्यमेव कथमन्यथा कुर्वदीत्युच्यतेऽत आह—<q>मिथ्यापदेति</q> ॥</p>
<p>इह कैश्चित्कारणमाला पृथगलंकार इत्युक्तम्, पूर्वस्योत्तरोत्तरं प्रति हेतुभावोक्तिस्तल्लक्षणम् । स द्विविधोऽभिधीयमानः प्रतीयमानो वा । उभयथापि नाहेतोर्व्यतिरिच्यत इत्याह—</p></div> <!-- commentary !-->
<lg type="kārikā" n="3.19">
  <l>यस्तु कारणमालेति हेतुसंतान उच्यते ।</l>
  <l>पृथक्पृथगसामर्थ्यात्सोऽप्यहेतोर्न भिद्यते ॥ १९ ॥</l>
</lg> <!-- kārikā !-->
<lg type="kārikā" n="3.20">
  <l>एकोऽभिधीयमानेषु हेतुत्वेषु भवेत्तयोः ।</l>
  <l>प्रतीयमानेष्वपरः कारणत्वेषु जायते ॥ २० ॥</l>
</lg> <!-- kārikā !-->
<div type="commentary"><p><q>यस्त्विति</q> । यद्यपि प्रथमस्य प्रथमं हेतुभावो निवृत्त एव तथाप्युत्तरस्य प्रथममुखनिरीक्षणप्रवृत्तस्योत्तरं प्रति हेतुभावोऽभिधीयते । न हि स्वतन्त्रस्यैव हेतुभावे कारणमाला भासते ॥</p>
<p>तदिदमेकदेशद्वारा व्यञ्जयन्नाह—</p></div> <!-- commentary !-->
<p>तयोराद्यो यथा—</p>
<lg type="udāharaṇa" n="3.20.47">
  <l>‘जितेन्द्रियत्वं विनयस्य कारणं गुणप्रकर्षो विनयादवाप्यते ।</l>
  <l>गुणाधिके पुंसि जनोऽनुरज्यते जनानुरागप्रभवाश्च संपदः ॥ ४७ ॥’</l>
</lg>
<p>अत्र जितेन्द्रियत्वादीनामुत्तरोत्तरं प्रति हेतुभूतानामपि संपदुत्पत्तौ पूर्वपूर्वसव्यपेक्षायां समुदितानामेव कारणत्वं साधनादिपदैरभिधीयत इति सोऽयमभिधीयमानहेतुत्वकारणमालेत्यहेतुभेदः ॥</p>
﻿<pb n="334"/>
<p>द्वितीयो यथा—</p>
<lg type="udāharaṇa" n="3.20.48">
  <l>‘पीणत्तुण दुग्गेज्जं जस्स भुरआअन्तणिट्ठुरपरिग्गहिअम् ।</l>
  <l>रिट्ठस्स विसमवलिअं कंठं दुक्खेण जीविअं वोलीणम् ॥ ४८ ॥’</l>
</lg>
<lg type="chāyā" ref="3.20.48">
  <l>[पीनत्वेन दुर्ग्राह्यं यस्य भुजयोरन्तर्निष्ठुरपरिगृहीतम् ।</l>
  <l>रिष्टस्य विषमवलितं कण्ठं दुःखेन जीवितमतिक्रान्तम् ॥]</l>
</lg>
<p>अत्र जीवितदुःखातिक्रमणे कण्ठस्य वलनं, वलनस्य निष्ठुरग्रहणं, निष्ठुरग्रहणस्यापि पीनत्वेन दुर्ग्राह्यत्वं हेतुरिति प्रतीयमानकारणत्वं कारणमालेत्यहेतुभेदः ॥</p>
<div type="commentary"><p><q>अत्र जितेन्द्रियत्वादीनामिति</q> । <q>अत्र जीवितदुःखातिक्रमण इति</q> । यद्यत्र हेतुमाला न स्यात्तदा परस्परानपेक्षायामुपन्यासे वाक्यार्थपोषो(ऽपि) न स्यादिति ॥</p>
<p>लक्षणात्मकहेतुविशेषस्य साधर्म्यादनन्तरं सूक्ष्मं लक्षयति—</p></div> <!-- commentary !-->
<lg type="kārikā" n="3.21">
  <l>इङ्गिताकारलक्ष्योऽर्थः सूक्ष्मः सूक्ष्मगुणात्तु सः ।</l>
  <l>सूक्ष्मात्प्रत्यक्षतः सूक्ष्मोऽप्रत्यक्ष इति भिद्यते ॥ २१ ॥</l>
</lg> <!-- kārikā !-->
<lg type="kārikā" n="3.22">
  <l>वाच्यः प्रतीयमानश्च सूक्ष्मोऽत्र द्विविधो मतः ।</l>
  <l>इङ्गिताकारलक्ष्यत्वं लक्ष्यसामान्यमेतयोः ॥ २२ ॥</l>
</lg> <!-- kārikā !-->
<p>तत्रेङ्गितलक्ष्यमभिधीयमानसूक्ष्मं यथा—‘तां प्रत्यभिव्यक्तमनोरथानाम्’ इति । अत्र स्वयंवरमिलितानां राज्ञां राजपुत्रीं प्रति प्राप्तिलक्षणस्य मनोरथस्याभिधीयमानस्य शृङ्गारचेष्टात्मकेनेङ्गितेन व्यङ्ग्यत्वादयमिङ्गितलक्ष्योऽभिधीयमानः सूक्ष्मभेदः ॥</p>
<div type="commentary"><p><q>इङ्गितेति</q> । इङ्गितमाकार इङ्गिताकारौ चेत्यर्थः । शरीरावयवव्यापार इङ्गितम् । रूपादेरन्यथात्वमाकारः । सूक्ष्मार्थदर्शनं सूक्ष्ममित्यर्थगुणेषूक्तं तेन पौनरुक्त्यमाशङ्क्याह—<q>सूक्ष्मगुणात्तु स इति</q> । हृदयसंवादभागित्रिचतुरहृदयसंवेद्यस्य । अत एवातिसूक्ष्मार्थस्य प्रत्यक्षायमाणत्वात्सूक्ष्मो नामार्थगुणः । यथाहि कवेः प्रतिभा सूक्ष्मविशेषोल्लेखिनी तथा तन्मूलकः शब्दोऽपीति स्फुटाभतया प्रत्यक्ष﻿-<pb n="335"/>
प्रमेयज्ञानमुत्पद्यते । तथाह्यन्योन्यसंवलितेत्यादौ दम्पत्योर्मिथोऽनुस्मृतिलक्षणस्य प्रेम्णः कतिपयसंवेद्यस्यापि शब्दबलात्प्रत्यक्षायमाणत्वमनुभवसिद्धमेव । तदेतदाह—<q>सूक्ष्मात्प्रत्यक्षत इति</q> । सूक्ष्मालंकारे तु कविप्रतिभाया लिङ्गविषयत्वाच्छब्दोऽपि तद्विषय एव । लिङ्गाच्च प्रतीतिरुत्पद्यमाना सामान्यपुरस्कारेण प्रवृत्ता न प्रत्यक्षवत्तद्विशेषोल्लेखक्षमेति सूक्ष्मगुणवैधर्म्यम् । तदिदमुक्तम्—<q>सूक्ष्मोऽप्रत्यक्ष इति</q> । अत्र कैश्चित्प्रतीयमानस्य सूक्ष्मस्य भाव इति संज्ञां विधायालंकारान्तरमुक्तं तदसत्, सूक्ष्मसामान्यलक्षणेन क्रोडीकरणादित्याह—<q>इङ्गिताकारलक्ष्यत्वमिति</q> । एतेन लक्ष्यत्वपुनरुक्त्याशङ्का परिहृता । <q>अत्र स्वयंवरेति</q> । न च शृङ्गारचेष्टाप्रत्यर्पितस्य मनोरथशब्देनाभिधीयमानमर्थं पुनरुक्तमिति वाच्यम् । नहि यथानुरागानुभावेन चित्तवृत्तयः स्फुटा उपस्थाप्यन्ते तथा स्वशब्देनेति विस्तरेण सप्रपञ्चमेव वक्ष्यामः । स्वशब्दस्तु किमर्थमित्यवशिष्यते तत्र ब्रूमः । स्वयंवरसमाजप्रवेशादिना येषां सामान्यत उत्कण्ठा प्रतीतिपथमवतीर्णासीत्तेषामिन्दुमतीसंनिधौ तदनुभावबलेनासंख्यसूक्ष्मविशेषवती सैवाभिव्यक्तेति दृढानुबन्धलक्षणस्य प्रेम्णः प्रकर्षकाष्ठां पुष्णाति । एवमन्यत्रापि ॥</p></div> <!-- commentary !-->
<p>तदेवाकारलक्ष्यं यथा—</p>
<lg type="udāharaṇa" n="3.22.49">
  <l>‘सा यूनि तस्मिन्नभिलाषबन्धं शशाक शालीनतया न वक्तुम् ।</l>
  <l>रोमाञ्चलक्ष्येण स गात्रयष्टिं भित्त्वा निराक्रामदारालकेश्‍याः ॥ ४९ ॥</l>
</lg>
<p>अत्राभिलाषबन्धो रोमाञ्चलक्ष्येण गात्रयष्टिं भित्त्वा निराक्रामदित्यनेनाभिधीयमान आकारलक्ष्यः सूक्ष्मभेदोऽभिहितः ॥</p>
<p>तदेवोभयलक्ष्यं यथा—</p>
<lg type="udāharaṇa" n="3.22.50">
  <l>‘त्वदर्पितदृशस्तस्या गीतगोष्ठ्यामवर्धत ।</l>
  <l>उद्दामरागपिशुना छाया कापि मुखाम्बुजे ॥ ५० ॥’</l>
</lg>
<p>अत्र त्वदर्पितदृश इति इङ्गितच्छाया कापि मुखाम्बुज इत्याकारस्ताभ्यामुद्दामरागपिशुनेत्यनेनाभिधीयमानस्याननरागस्य सूक्ष्मरूपतया लक्ष्यमाणत्वादयमभिधीयमानोभयलक्ष्यः सूक्ष्मभेदः ॥</p>
﻿<pb n="336"/>
<div type="commentary"><p>लक्षणात्मकहेतुविशेषस्य साधर्म्यादनन्तरं सूक्ष्मं लक्षयति—</p></div><!-- commentary !-->
<p>प्रतीयमानमिङ्गितलक्ष्यं यथा—</p>
<lg type="udāharaṇa" n="3.22.51">
  <l>‘वाहित्ता पडिवअणं ण देइ रूसेइ एक्कमेक्कम्मि ।</l>
  <l>अज्जा कज्जेण विणा पइप्पमाणे णईकच्छे ॥ ५१ ॥</l>
</lg>
<lg type="chāyā" ref="3.22.49">
  <l>[व्याहृता प्रतिवचनं न ददाति रुष्यत्येकैकस्मिन् ।</l>
  <l>आर्या कार्येण विना प्रदीप्यमाने नदीकच्छे ॥]</l>
</lg>
<p>अत्र प्रतिवचनादानं परिजनप्रकोपाभ्यां प्रदीप्यमाने नदीकच्छे इति हेतुना प्रत्याय्यमानः संकेतकुड्याङ्गदावोद्भववधूमनस्तापो वाक्यार्थत्वेन लक्षित इत्ययमिङ्गितलक्ष्यः प्रतीयमानः सूक्ष्मभेदः ॥</p>
<div type="commentary"><p><q>अत्र प्रतिवचनादनमिति</q> । नहि प्रतिवचनप्रदानाभावमात्रमत्र चमत्कारकारि, तस्मादन्यथापि संभवात्, अतः प्रतिवचनप्रदानाभिप्राया विपरीतचित्तवृत्तिविशेषोन्नायिका समीपदेशापसरणादिलक्षणा क्रिया काचित्प्रतिवचनाप्रदानपदेनाभिमता । न च प्रकोपोऽप्यनुभवरूपतामनासादयन्स्वादनीयतामासादयतीति नूनं तेनापि भ्रूभङ्गादिरूपा क्रियैवाभिसंहितेत्याशयवतोक्तमिङ्गिताभ्यामिति । यद्येवं तद्धि काव्यशोभानिर्वाहात्किमन्येन लक्षिते नेति । नहि यथोक्तप्रतिवचनाद्यदानप्रकोपाभ्यां कश्चिद्विवक्षितार्थलाभ इति भावः ॥</p></div> <!-- commentary !-->
<p>प्रतीयमानमेवाकारलक्ष्यं यथा—</p>
<lg type="udāharaṇa" n="3.22.52">
  <l>‘सामाइ सामलीए अद्धच्छिप्पलोअमुहसोहा ।</l>
  <l>जम्बूदलकअकण्णावअंसे भमिरे हलिअउत्ते ॥ ५२ ॥’</l>
</lg>
<lg type="chāyā" ref="3.22.52">
  <l>[श्‍यामायाः श्‍यामलतया अर्धाक्षिप्रलोक(न)मुखशोभा ।</l>
  <l>जम्बूदलकृतकर्णावतंसे भ्रमति हलिकपुत्रे ॥]</l>
</lg>
<p>अत्रार्धाक्षिप्रलोनमुखश्‍यामताभ्यामाकारभ्यां जम्बूदलकल्पितावतंस इत्यनेन प्रत्याय्यमानः संकेतगमनभ्रंशसंभवः श्‍यामाया मतस्तापो लक्ष्यत इत्ययमाकारलक्ष्यः प्रतीयमानः सूक्ष्मभेदः ॥</p>
﻿<pb n="337"/>
<p>तदेवोभयलक्ष्यं यथा—</p>
<lg type="udāharaṇa" n="3.22.53">
  <l>‘प्रयच्छतोच्चैः कुसुमानि मानिनी विपक्षगोत्रं दयितेन लम्भिता ।</l>
  <l>न किंचिदूचे चरणेन केवलं लिलेख बाष्पाकुललोचना मुवम् ॥ ५३ ॥’</l>
</lg>
<p>अत्र चरणेन भूमिलेखनमिङ्गितं दृशोर्बाष्पाकुलत्वमाखारस्ताभ्यां गोत्रस्खलनोद्भवो मानिन्या मनस्तापः प्रतीयमान इतीङ्गिताकारलक्ष्यः सूक्ष्मभेदः ॥</p>
<div type="commentary"><p>विभज्यमानस्य सरूपतया सूक्ष्मानन्तरमुत्तरलक्षणमाह—</p></div><!-- commentary !-->
<lg type="kārikā" n="3.23">
  <l>पदार्थानां तु यः सारस्तदुत्तरमिहोच्यते ।</l>
  <l>स धर्मधर्मिरूपाभ्यां व्यतिरेकाच्च भिद्यते ॥ २३ ॥</l>
</lg> <!-- kārikā !-->
<div type="commentary">
<p><q>पदार्थानां त्विति</q> । सारः सर्वस्वायमानमुत्कर्षशालि वस्तु । पदार्थानामिति निर्धारणे षष्ठी । उत्तरमित्यन्वर्थ नाम । उत्कृष्टत्वमुदोऽर्थस्तत्रैव प्रकर्षस्तरपः । <q>धर्मधर्मिरूपाभ्यामिति</q> । व्यस्तसमस्ताभ्याम् । धर्म उपसर्जनं परप्रवणतया प्रतीयमानं वस्तु । अतथाभूतं तु धर्मिरूपम् । तदयमर्थः—प्रसिद्धवस्तुमध्ये कस्यचिदुत्कर्षवत्तया निर्धारणमुत्तरम् । तन्निधा । धर्मरूपं धर्मिरूपमुभयं च । आद्ययोः प्रत्येकं प्रकारद्वयम् । निर्धार्यमाणस्य शुद्धस्योपादानं, निर्धार्यानुत्तरव्यतिरेकिधर्मवत्तया वा । तदिदमाह—<q>व्यतिरेकाच्चेति</q> । अन्त्यस्यापि सामान्यविशेषरूपतया रूपत्वमिति षट्प्रकारमुत्तरमिति ॥</p></div> <!-- commentary !-->
<p>तेषु धर्मस्वरूपं यथा—</p>
<lg type="udāharaṇa" n="3.23.54">
  <l>‘दानं वित्तादृतं वाचः कीर्तिधर्मौ तथायुषः ।</l>
  <l>परोपकरणं कायादसारात्सारमुद्धरेत् ॥ ५४ ॥’</l>
</lg>
<p>अत्र दानसत्यकीर्त्यादीनां वित्तादिवस्तुधर्माणां सारभूतानामुद्धारादयं धर्मरूपः सारः ॥</p>
<div type="commentary"><p><q>वित्तादिवस्तुधर्माणामिति</q> । पञ्चम्या विभागः प्रत्यायितः । स च संश्लेषपूर्वक एवेति दानादीनामुपसर्जनताप्रतीतिः ॥</p></div> <!-- commentary !-->
﻿<pb n="338"/>
<p>धर्मिरूपो यथा—</p>
<lg type="udāharaṇa" n="3.23.55">
  <l>‘मधुविकचसितोत्पलावतंसं शशिकरपल्लवितं च हर्म्यपृष्ठम् ।</l>
  <l>मदनजनितविभ्रमा च कान्ता सुखमिदमर्थवतां विभूतयोऽन्याः ॥ ५५ ॥’</l>
</lg>
<p>अत्र मधुप्रभृतीनां विभूतिभ्यः सारभूतानामुद्धरणादयं धर्मिरूपः सारः ॥</p>
<div type="commentary"><p><q>विभूतिभ्य इति</q> । विभूतयः प्रथमानिर्दिष्टास्तेन पूर्ववन्नामूषां धर्मिभावेन प्रतीतिभासोऽस्तीति विशिष्टमध्वादिरूपं वस्तुनाङ्गभावेन गम्यत इति ॥</p></div> <!-- commentary !-->
<p>अथ व्यतिरेकेण धर्मरूपो यथा—</p>
<lg type="udāharaṇa" n="3.23.56">
  <l>‘पोढमहिलाणं जज्जं सुसिक्खिअं तं रए सुहावेइ ।</l>
  <l>जज्जं असिक्खिअं णववहूणं तंतं रइं देइ ॥ ५६ ॥’</l>
</lg>
<lg type="chāyā" ref="3.23.56">
  <l>[प्रौढमहिलानां यद्यत्सुशिक्षितं तद्रतौ सुखयति ।</l>
  <l>यद्यदशिक्षितं नववधूनां तत्तद्रतिं ददाति ॥]</l>
</lg>
<p>अत्र प्रौढानां सुशिक्षितं सुरतकर्म, अप्रौढस्त्रीणां पुनरशिक्षितं सुखयतीति कर्मान्तरलक्षणेभ्यो धर्मेभ्यः सुशिक्षिताशिक्षितरतकर्मलक्षणा धर्माः स्त्रीधर्माव्यतिरेकेण प्रतिपाद्यन्त इति धर्मव्यतिरेकरूपोऽयं सारः ॥</p>
<div type="commentary"><p><q>अप्रौढस्त्रीणामिति</q> । षष्ठ्या धर्मधर्मिभावोऽभिहितः । तर्हि निर्धारणं कस्मादित्यत आह—<q>कर्मान्तरेति</q> । रत इत्यनेन सामान्यत उपादानात् प्रौढस्त्रीसंबन्धिनो ललितस्य सुशिक्षितत्वं विशेषमुपादाय मुग्धस्त्रीसंबन्धिनोऽशिक्षितत्त्वं व्यतिरेकी विशेष उपात्तः ॥</p></div> <!-- commentary !-->
<p>व्यतिरेकेण धर्मिरूपो यथा—</p>
<lg type="udāharaṇa" n="3.23.57">
  <l>‘राज्ये सारं वसुधा वसुधायां पत्तनं पुरे सौधम् ।</l>
  <l>सौधे तल्पं तल्पे वराङ्गनानङ्गसर्वस्वम् ॥ ५७ ॥’</l>
</lg>
<p>अत्र वसुधादयो धर्मिण उत्तरोत्तरक्रमेण पूर्वतः पूर्वतो व्यतिरिच्यन्त इत्ययं धर्मव्यतिरेकः सारः ॥</p>
﻿<pb n="339"/>
<div type="commentary"><p><q>अत्र वसुधादय इति</q> । निर्धारिताद्वसुधामात्रात्पत्तनवती वसुधा व्यतिरिच्यते । वसुधावत्पत्तनात्सौधवत्पत्तनम् । सौधात्तल्पवत्सौधात्तल्पाद्वराङ्गनावदिति तदिदमुक्तं <q>उत्तरोत्तरक्रमेणेति</q> ॥</p>
<p>एतेन धर्मधर्मिस्वरूपोऽपि व्याख्यातः । स द्विधा । सामान्यतो विशेषतश्च ॥</p></div><!-- commentary !-->
<p>तत्र सामान्यतो यथा—</p>
<lg type="udāharaṇa" n="3.23.58">
  <l>‘गीतशीतांशुताम्बूलकर्पूरवनितादिभिः ।</l>
  <l>असारोऽप्येष संसारः सारवानिव लक्ष्यते ॥ ५८ ॥’</l>
</lg>
<p>अत्र गीतादीनां जगतः सारभूतानामविशेषेणैव सर्वेषामुपादानाद्धेतुतृतीयान्ततया च संसारसारवत्त्वेऽङ्गभावादयं सामान्यतो धर्मधर्मिरूपः सारः ॥</p>
<div type="commentary"><p><q>अत्र गीतादीनामिति</q> । नहि गीतादौ कश्चिद्विशेष उक्तः । अत एवादिशब्दोऽपि सजीवस्तथापि दध्यादीनामङ्गभावः प्रतीयत इत्यत आह—<q>तृतीयान्ततया चेति</q> । तृतीयया हिं कारकत्वमुक्तम्, कारकत्वं च क्रियोपसर्जनरूपमित्यर्थः ॥</p></div> <!-- commentary !-->
<p>विशेषतो यथा—</p>
<lg type="udāharaṇa" n="3.23.59">
  <l>‘अवैमि पूतमात्मानं द्वयेनैव द्विजोत्तमाः ।</l>
  <l>मूर्ध्नि गङ्गाप्रपातेन धौतपादाम्भसा च वः ॥ ५९ ॥’</l>
</lg>
<p>अत्र गङ्गाप्रपातसप्तर्षिपादोदकयोर्विशेषेण सारभूतयोरुपादानाद्धिमवतः पूतत्वे चाङ्गभूतत्वादयं विशेषतो धर्मधर्मिरूपः सारः ॥</p>
<div type="commentary"><p><q>अत्र गङ्गाप्रपातेति</q> । प्रपातपादोदकयोर्गङ्गायाः सप्तर्षिभिश्च विशेषितत्वादङ्गतामुपपादयति—<q>हिमवतः पूतत्वे चेति</q> ॥</p>
<p>व्यतिरेकोत्तरे विरुद्धधर्माक्रान्तिरस्तीति सङ्गत्या विरोधलक्षणमाह—</p>
</div><!-- commentary !-->
<lg type="kārikā" n="3.24">
  <l>विरोधस्तु पदार्थानां परस्परमसङ्गतिः ।</l>
  <l>असङ्गतिः प्रत्यनीकमधिकं विषमश्च सः ॥ २४ ॥</l>
</lg> <!-- kārikā !-->
﻿<pb n="340"/>
<div type="commentary">
<p><q>विरोधस्त्विति</q> । परस्परमसङ्गतिरसंबन्धः, सहानवस्थानमिति यावत् । तेन सहानवस्थाननियतयोः सहानवस्थानोक्तिर्विरोध इति तात्पर्यम् । संक्षेपः स च प्ररूढो दोषः । अप्ररोहस्तु द्विधा । श्लेषोषधानेनान्यथा चान्यथाभावस्त्रिधा । सहानवस्थितयोः प्रायोदर्शनमात्रेण नैयत्यारोपः । यथा—‘क्व युवतिमार्दव’ मित्यादौ विरुद्धधर्मोक्तिविषयस्याचिन्त्यप्रभावातिशयत्वेन प्रसिद्धिर्वा । यथा ‘दिग्वासा यदी’त्यादौ विरोधस्यारोपमात्रेण सरूपतया प्रतिपत्तिमात्रं वा । यथा ‘सा उप्पडी’ त्यादौ । सर्वश्चायं विरोधोऽभिधीयमानः प्रतीयमानश्च । अथादिशब्देन योऽभिधीयते सोऽभिधीयमानः । प्रतीयमानस्तु तद्विनाकृतो यथा भट्टबाणस्य ‘यत्र मातङ्गगामिन्यः शीलवत्यश्च गौर्यो विभवरताश्च श्‍यामाः पद्मरागिण्यश्च धवलद्विजशुचिवदना मदिरामोदिश्वसनाः प्रमदाः’ इति । इहान्यैरलंकारकारैरसंगतिप्रत्यानीकाधिकाविषमाख्यअलंकारचतुष्टयं विरोधात्पृथग्लक्षितम् । तल्लक्षणानि—‘विरुद्धकार्यसंप्राप्तिर्भवेत्तेनैव हेतुना । परिमाणादियोगेन व्यवस्थानमुपेयुषः ॥ अव्यवस्थाभिधानं यदधिकं तत्प्रचक्षते । कारणेन विरूपं यत्कार्यमुक्तवदुच्यते ॥ आश्चर्यकारि तत्प्राहुर्विषमं शब्दबुद्धयः ।’ इति । तदेतेषां लक्षणाभेदाद्विरोध एवान्तर्भावो न ह्यवान्तरभङ्गिभेदमात्रेण सामान्यान्तर्भावो न भवतीत्याशयवानाह—<q>असङ्गतिः प्रत्यनीकमिति</q> ॥</p></div> <!-- commentary !-->
<p>तेषु विरोधः शुद्धो ग्रथितश्च । तयोराद्यो यथा—</p>
<lg type="udāharaṇa" n="3.24.60">
  <l>
    <seg type="pāda">‘क्व युवतिमार्दवं क्व च महाहवदारुणता</seg>
    <seg type="pāda">क्व च वलयी करः क्व करिदन्तजमुष्टिरसिः ।</seg>
  </l>
  <l>
    <seg type="pāda">क्व च नवयौवनं क्व कुसुमायुधनिःस्पृहता</seg>
    <seg type="pāda">तव ललनाविचेष्टित/?/ ललितम् ॥ ६० ॥’</seg>
  </l>
</lg>
<p>अत्र युवतिमार्दवादीनां महाहवदारुणतादीनां च शुद्धानामेव परस्परमसंगतत्वादयं शुद्धविरोधः ॥</p>
<div type="commentary"><p><q>शुद्धानामेवेति</q> । एकेनैव प्रतियोगिना सहानवस्थानोक्तौ विरोधनिर्बाहात् ॥</p></div> <!-- commentary !-->
<p>द्वितीयो यथा—</p>
<lg type="udāharaṇa" n="3.24.61">
  <l>
    <seg type="pāda">‘दिग्वासा यदि तत्किमस्य धनुषा शस्त्रस्य किं भस्मना</seg>
    <seg type="pāda">भस्माथास्य किमङ्गना यदि च सा कामं परिद्वेष्टि किम् ।</seg>
  </l>
﻿<pb n="341"/>
  <l>
    <seg type="pāda">इत्यन्योन्यविरुद्धचेष्टितमिदं पश्‍यन्निजस्वामिनो</seg>
    <seg type="pāda">भृङ‍गीसान्द्रशिरावनद्धपरुषं धत्तेऽस्थिशेषं वपुः ॥ ६१ ॥’</seg>
  </l>
</lg>
<p>अत्र दिग्वासस्त्वादीनामुत्तरोत्तरग्रथनादन्योन्यासंगतादयं ग्रथितनामा विरोधभेदः ॥</p>
<div type="commentary"><p><q>उत्तरोत्तरग्रथनादिति</q> । यद्यप्येकेन विरोधिना सहोक्तौ विरोध्यन्तरेणापि तथा भावमासादयन्नेव ग्रथितस्तथाप्युत्तरग्रथनया शोभाविशेषार्पको भवतीत्यभिप्रायः ॥</p></div> <!-- commentary !-->
<p>असङ‍गतिर्यथा—</p>
<lg type="udāharaṇa" n="3.24.62">
  <l>‘सा उप्पडी गोठ्ठउहि णोक्खी कावि विसगण्ठि ।</l>
  <l>भिडिय पचेल्लिउ सो मरइ ज्जस्स ण लग्गइ कण्ठि ॥ ६२ ॥’</l>
</lg>
<lg type="chāyā" ref="3.24.62">
  <l>[सा उत्पन्ना गोष्ठभुवि नवीनैव कापि विषग्रन्थिः ।</l>
  <l>भिद्यते प्रत्युत स म्रियते यस्य न लगति कण्ठे ॥]</l>
</lg>
<p>अत्रायं विषग्रन्थिर्यस्य कण्ठे न लगति स म्रियत इत्येतयोः परस्परमसङ‍गतेरयमसङ‍गतिर्नाम विरोधः ॥</p>
<div type="commentary">
<p><q>गोठ्ठउहीति</q> । गोष्ठे । णोक्खी अपूर्वा । कावि विसगण्ठि कापि विषग्रन्थिः । ‘रोमाञ्चादयस्त्रियाम्’ इति स्त्रीलिङ‍गता । पचेल्लिंउ प्रत्युत । विषग्रन्थेः कण्ठसंबन्धेन मारकत्वं प्रतीतम् । वर्ण्यमानाया रूपस्य तथाभूतस्यैवेति व्यक्तो विरोधः ॥</p></div> <!-- commentary !-->
<p>प्रत्यनीकं यथा—</p>
<lg type="udāharaṇa" n="3.24.63">
  <l>‘उत्कण्ठा संतापो रणरणको जागरस्तनोस्तनुता ।</l>
  <l>फलमिदमहो मयाप्तं सुखाय मृगलोचनां दृष्ट्वा ॥ ६३ ॥</l>
</lg>
<p>अत्र मृगलोचनादर्शनस्यैव किल निर्वृतिः फलम् । मया तु तां दृष्ट्वान्तस्तापादिकं मयाप्तमिति प्रत्यनीकफलत्वादयं प्रत्यनीकाख्यो विरोधः ॥</p>
<div type="commentary">
<p><q>अत्र मृगलोचनादर्शनस्यैवेति</q> । यद्यप्येकस्य विरुद्धं कार्यकारित्वं न विरुद्धं, तथापि ययैव प्रवृत्त्या किंचित्कार्यं कर्तुमुद्यतो न तयैव तद्विरुद्धं करोति तदेतत्सुखायेति चतुर्थ्या द्योत्यते ॥</p></div> <!-- commentary !-->
﻿<pb n="342"/>
<p>अधिको यथा—</p>
<lg type="udāharaṇa" n="3.24.64">
  <l>‘एको दाशरथिः कामं यातुधानाः सहस्रशः ।</l>
  <l>ते तु यावन्त एवाजौ तावद्वा ददृशे स तैः ॥ ६४ ॥’</l>
</lg>
<p>अत्रैकस्य दाशरथेरनेकसंख्यैर्यातुधानैर्यत्समरकर्म तत्र तैरस्य तावद्वा दृश्‍यमानत्वेनैकसंख्याविरुद्धमाधिक्यं गम्यत इत्ययमधिकाख्यो विरोधः ॥</p>
<p>विषमं यथा—</p>
<lg type="udāharaṇa" n="3.24.65">
  <l>‘दिशामलीकालकभङ‍गतां गतस्त्रयीवधूकर्णतमालपल्लवः ।</l>
  <l>चकार यस्याध्वरधूमसंचयो मलीमसः शुक्लतरं भवद्यशः ॥ ६५ ॥’</l>
</lg>
<p>अत्र मलीमसाध्वरधूमसंचयेन यद्यशसः शुक्लीकरणं तद्यद्यादृशादेव जायते तत्तादृगेव भवतीति प्रसिद्धेर्वैषम्यात्परस्परमसङ‍गतेरयं विषमाख्यो विरोधः ॥</p>
<div type="commentary"><p>सामग्र्येकदेशसद्भावमात्रेण कार्यसद्भावे स्थिते विरोधच्छायामूलत्वमिति तद-
नन्तरं संभवः प्राप्तावसर इत्याह—</p></div><!-- commentary !-->
<lg type="kārikā" n="3.25">
  <l>प्रभूतकरणालोकात्स्यादेवमिति संभवः ।</l>
  <l>स विधौ वा निषेधे वा द्वये वा न द्वयेऽपि वा ॥ २५ ॥</l>
</lg> <!-- kārikā !-->
<div type="commentary"><p><q>प्रभूतेति</q> । भूयांसि कारणानि दृष्ट्वा कार्यमुत्पत्स्यते नापि दैवात्कदाचिन्न स्यादिति ज्ञानसंभवः । न चायं संशय एव नहि स्याद्वा नवेति दोलायते । नापि वितर्को व्याप्यारोपस्याभावात् । क्व तर्ह्ययमन्तर्भवति न क्वचित्, ज्ञानान्तरस्येवोच्यमानत्वात्, अनिश्चयरूपतामात्रेण तत्रान्तर्भावेऽतिप्रसङ‍गात्, नापि भ्रान्तिर्न्यग्भूतबाधपुरः सरत्वात् । भ्रान्तौ तु सिद्धायां बाधोत्पत्तिरिति वक्ष्यते 'स विधौ वा निषेधे वा' इति । संभवो विषयनियतो विधिनिषेधोभयानुभयरूपश्चतुर्विधो विषयः । अप्रवृत्तप्रवर्तनं द्विरूपम् । प्रयोजकगतं प्रयोज्यगतं च । आद्यं प्रत्युक्त्याख्ये शब्दालंकारे विधिद्वारेणेत्यनेनोक्तम्, द्वितीयं तु भूतभवनलक्षणमिहोच्यते । संप्रसक्तस्याभावो निषेधः । एतेनोभयानुभयरूपौ व्याख्यातौ ॥</p></div> <!-- commentary !-->
﻿<pb n="343"/>
<p>एषु विधिविषयो यथा—</p>
<lg type="udāharaṇa" n="3.25.66">
  <l>
    <seg type="pāda">‘त्वय्यादातुं जलमवनते शार्ङ्गिणो वर्णचौरे</seg>
    <seg type="pāda">तस्याः सिन्धोः पृथुमपि तनुं दूरभावात्प्रवाहम् ।</seg>
  </l>
  <l>
    <seg type="pāda">प्रेक्षिष्यन्ते गगनगतयो नूनमावर्ज्य दृष्टी-</seg>
    <seg type="pāda">रेकं मुक्तागुणमिव भुवः स्थूलमध्येन्द्रनीलम् ॥ ६६ ॥’</seg>
  </l>
</lg>
<p>अत्र त्वयि जलमादातुमवनते सति तस्याः सरितः प्रवाहो मध्यनिविष्टेन्द्रनीलमणिर्मुक्तागुण इव गगनगतिप्रेक्षणीयो भविष्यतीति विधेः संभाव्यमानत्वादयं विधिविषयः संभवः ॥</p>
<div type="commentary"><p><q>अत्र त्वयि जलमिति</q> । अप्रेक्षणीयस्य प्रेक्षणीयताभवनं विधिः ॥</p></div> <!-- commentary !-->
<p>निषेधविषयो यथा—</p>
<lg type="udāharaṇa" n="3.25.67">
  <l>‘परस्य भूयान्विवरेऽभियोगः प्रसह्य संरक्षणमात्मरन्ध्रे ।</l>
  <l>भीष्मेऽप्यसंभाव्यमिदं गुरौ वा न संभवत्येव वनेचरेषु ॥ ६७ ॥’</l>
</lg>
<p>अत्रेदं भीष्मद्रोणयोरसंभाव्यमानं धनुर्वेदकौशलमस्मिन्वनेचरे न संभवतीति निषेधविषयः संभवः ॥</p>
<div type="commentary"><p><q>अस्मिन्वनेचर इति</q> । परविवराभियोगे स्वविवररक्षारूपबहुतरकारणालोकान्नायं वनेचर इति निषेध एव संभाव्यते ॥</p></div> <!-- commentary !-->
<p>विधिनिषेधविषयो यथा—</p>
<lg type="udāharaṇa" n="3.25.68">
  <l>
    <seg type="pāda">‘उत्पश्‍यामि द्रुतमपि सखे मत्प्रियार्थं यियासोः</seg>
    <seg type="pāda">कालक्षेपं ककुभसुरभौ पर्वते पर्वते ते ।</seg>
  </l>
  <l>
    <seg type="pāda">मुक्तापाङ‍गैः सजलनयनैः स्वागतीकृत्य केकाः</seg>
    <seg type="pāda">प्रत्युद्यातः कथमपि भवान्गन्तुमाशु व्यवस्येत् ॥ ६८ ॥</seg>
  </l>
</lg>
<p>अत्र द्रुतमपि यियासोः कालक्षेपं तवोत्पश्‍यामीति विधिरूपः कथमपि न भवान् गन्तुमाशु व्यवस्येदिति निषेधरूपस्तदेवं विधिनिषेधयोरसंभाव्यमानत्वादयमुभयविषयः संभवः ॥ ३ ॥</p>
﻿<pb n="344"/>
<div type="commentary"><p><q>कालक्षेपं तवोत्पश्‍यामीति</q> । उत्पश्‍यामि संभावयामि । अकालक्षेपवतः
कालक्षेपभवनं विधिः । कथमपीति काकूपस्थितो गमनाभावो निषेधः । न च वाच्यं द्वावत्र संभवौ । तथा च नैकोऽप्युभयविषय इति । यतो यैव कालक्षेपसामग्री सैव शुक्लापाङ‍गैरित्यादि कारणसहकृता निषेधमपि विषयीकरोति । अतः संभवभेदेनं किंचित्प्रमाणमिति ॥</p></div> <!-- commentary !-->
<p>अनुभयविषयो यथा—</p>
<lg type="udāharaṇa" n="3.25.69">
  <l>
    <seg type="pāda">‘तस्याः पातुं सुरगज इव व्योम्नि पूर्वार्धलम्बी</seg>
    <seg type="pāda">त्वं चेदच्छस्फटिकविशदं तर्कयेस्तिर्यगम्भः ।</seg>
  </l>
  <l>
    <seg type="pāda">संसर्पन्त्याः सदसि भवतः स्रोतसि च्छायया सा</seg>
    <seg type="pāda">स्यादस्थानोपगतयमुना संगमेनाभिरामा ॥ ६९ ॥’</seg>
  </l>
</lg>
<p>अत्र यदि त्वमेवं कुर्यास्तदैवं स्यादिति विधिनिषेधयोरनवगतेरयमनुभयविषयः संभवः ॥</p>
<div type="commentary">
<p><q>अत्र यदि त्वमेवं कुर्या इति</q> । न तावदत्राभावः प्रतीयत इति न निषेधसंभवः । विधिसंभवोऽपि नास्ति । यो हि व्यवस्थितकारणदर्शनेन व्यवस्थितस्यैव भवनस्य संभवः स विधिसंभवशब्देनाभिधीयते, नचेह तथा । तदिदमुक्तं <q>अनवगतेरिति</q> ॥</p></div> <!-- commentary !-->
<p>एतेन विधिनिषेधयोर्विकल्पविषयोऽपि व्याख्यातः । यथा—</p>
<lg type="udāharaṇa" n="3.25.70">
  <l>
    <seg type="pāda">‘यदि भवति मुखानां वाक्पटूनां सहस्रं</seg>
    <seg type="pāda">निरुपममवधानं जीवितं चातिदीर्घम् ।</seg>
  </l>
  <l>
    <seg type="pāda">कमलमुखि तथापि क्ष्मापतेस्तस्य कर्तुं</seg>
    <seg type="pāda">सकलगुणविचारः शक्‍यते वा नवेति ॥ ७० ॥’</seg>
  </l>
</lg>
<p>तदेतन्निगदेनैव व्याख्यातम् ॥</p>
<div type="commentary"><p><q>तदेतन्निगदेनेति</q> । परस्परव्यभिचारिणोरेकत्र संभाव्यमानत्वादिति व्यक्तौ
विकल्प इत्यर्थः ॥</p>
﻿<pb n="345"/>
<p>पूर्वेषां संभवलक्षणमुपन्यस्य दूषयति—</p>
</div><!-- commentary !-->
<lg type="kārikā" n="3.26">
  <l>द्रोणस्य संभवः खार्यां शते पञ्चाशतो यथा ।</l>
  <l>तथान्ये संभवं प्राहुः सोऽनुमानान्न भिद्यते ॥ २६ ॥</l>
</lg> <!-- kārikā !-->
<p>भिद्यते तु यद्यनिश्चयः स्यात् ।</p>
<div type="commentary">
<p><q>द्रोणस्येति</q> । समुदायज्ञानादेकदेशज्ञानसंभव इति प्राच्यानामभिप्रायः । तथा च समुदायस्य समुदायिव्याप्तत्वादियं खारी द्रोणवती खारीत्वादिति सुलभम् । अनुमान एवास्यान्तर्भाव इत्यर्थः । कथं तर्हि तवापि संभवो भिद्यते सामग्री कार्यव्याप्तेति तत्राप्यनुमानमेव भविष्यतीत्यत आह—<q>भिद्यत इति</q> । नहि सामग्री दृष्टा यतः कार्यमनुमीयते, किंतु प्रभूतकारणदर्शनेन कार्यस्य ज्ञानमन्यदेवोत्पद्यत इति वक्तव्यम् । तथा चास्माकं दर्शने युक्तः पृथग्भावः ॥</p>
<p>यस्तूदाहरणविशेषं न प्रतिसंधत्ते तं बोधयितुमुदाहरणान्तरमाह—</p>
</div><!-- commentary !-->
<p>यथा—</p>
<lg type="udāharaṇa" n="3.26.71">
  <l>
    <seg type="pāda">‘रुद्धापाङ‍गप्रसरमलकैरञ्जनस्नेहशून्यं</seg>
    <seg type="pāda">प्रत्यादेशादपि च मधुनो विस्मृतभ्रूविलासम् ।</seg>
  </l>
  <l>
    <seg type="pāda">त्वय्यासन्ने नयनमुपरिस्पन्दि शङ‍के मृगाक्ष्या</seg>
    <seg type="pāda">मीनक्षोभाकुलकुवलयश्रीतुलामेष्यतीति ॥ ७१ ॥’</seg>
  </l>
</lg>
<p>अत्र यथा खार्यां द्रोणः शते पञ्चाशदिति नियमो नैवं विप्रलम्भेऽलकानामकल्पनमनञ्जनमक्ष्णोर्मधुनो वा प्रत्यादेशः, सुहृदुदन्तलाभारम्भे वा नयनस्पन्दनानि, संभाव्यन्ते च प्रभूतकारणलोकादित्येषोऽपि विधिरूप एव संभव इति ॥</p>
<div type="commentary"><p><q>रूद्धापाङ‍गेत्यादि</q> । एवं विश्लेषदुःखेन कर्शिता यथाऽचेतनामप्यलकानां करुणोत्पन्नैव लक्ष्यते । तस्मादियं मा जलधरं द्राक्षीदिति निसर्गचपलस्यापाङ‍गस्य प्रसरमवरुन्धन्ति । स्नेहपदेन नयनाञ्जनयोरनुपधिरनुबन्धो व्यज्यते । तेन मिथो मैत्रीयोग्यत्वम् । तेन तन्नयनादन्यत्र नाञ्जनं कान्तिमाप्नोतीति कोऽपि लावण्यप्रकर्षस्तथाभूतस्याप्यञ्जनस्य त्यागे यदेकतानतया नात्मानमपि प्रतिसंधातुं समर्थेति व्यनक्ति । एवं संपदान्तरेष्वपि स्वरसोऽनुसंधेयः । विप्रलम्भरूपकारणालोकाच्चोपरि-<pb n="346"/>नयनस्पन्दनं संभाव्यत इति संभवद्वयमत्रेति व्याख्यानेन स्फुटयति—<q>अत्र यथा खार्यामिति</q> ॥</p>
<p>परस्परोपकारकयोरेकस्य विशेषं दृष्ट्वापरस्य विशेषो ज्ञायत इति संभवसाम्यात्त-
दनन्तरमन्योन्यलक्षणमाह—</p></div><!--commentary !-->
<lg type="kārikā" n="3.27">
  <l>अन्योन्यमुपकारो यस्तदन्योन्यं त्रिधा च तत् ।</l>
  <l>वाच्यं प्रतीयमानं च तृतीयमुभयात्मकम् ॥ २७ ॥</l>
</lg> <!-- kārikā !-->
<lg type="kārikā" n="3.28">
  <l>अन्योन्यचूलिकान्योभ्रान्तिरन्योन्यमेकता ।</l>
  <l>अन्योन्यालंकृतेरन्तस्त्रयमेतदिहेष्यते ॥ २८ ॥</l>
</lg> <!-- kārikā !-->
<div type="commentary">
<p><q>अन्योन्यमिति</q> । विशेषार्पणमुपकारो न चेयं परिवृत्तिः स्थितस्यानपनयनात् दानप्रतिदानाभावाच्च । विशेषस्तु नानारूपस्तद्वाक्यार्थीभूतरसानुगामितया तत्र तत्रोन्नीयते । विभागं दर्शयति—<q>त्रिधेति</q> । अभिधीयमानं विशेषतः शब्देनोपात्तं सामान्यतः शब्देन विषयीकृतं विशेषतस्तु प्रतीयमानमेवेत्युभयात्मकम् । द्वाभ्यामन्यतोऽप्रतीयमानम् । अन्यान्यचूलिकादिलक्षणानि ग्रन्थकार एव स्फुटीकरिष्यति ॥</p></div> <!-- commentary !-->
<p>तेष्वभिधीयमानमन्योन्यमिह यथा—</p>
<lg type="udāharaṇa" n="3.28.72">
  <l>‘कण्ठस्य तस्य स्तनबन्धुरस्य मुक्ताकलापस्य च निस्तलस्य ।</l>
  <l>अन्योन्यशोभाजननाद्बभूव साधारणो भूषणभूष्यभावः ॥ ७२ ॥’</l>
</lg>
<p>अत्रान्योन्यशोभाजननेत्यादिनोपकार्योपकारकभावस्य द्वयोरप्यभिहितत्वादभिधीयमानमिदमन्योन्यम् ॥</p>
<div type="commentary">
<p><q>कण्ठस्येति</q> । बन्धुरो नम्रः । निस्तलो वर्तुलः ॥</p></div> <!-- commentary !-->
<p>प्रतीयमानं यथा—</p>
<lg type="udāharaṇa" n="3.28.73">
  <l>‘उद्धच्छो पिअइ जलं जह जह विरलङ‍गुली चिरं पहिओ ।</l>
  <l>पाआवलिआ वि तह तह धारं तणुअम्पि तणुएई ॥ ७३ ॥’</l>
</lg>
<lg type="chāyā" ref="3.28.73">
  <l>[उद्धर्षः पिबति जलं यथा यथा विरलाङ‍गुलिश्चिरं पथिकः ।</l>
  <l>प्रपापालिकापि तथा तथा धारां तनुमपि तनूकरोति ॥]</l>
</lg>
﻿<pb n="347"/>
<p>अत्र पथिकप्रपापालिकयोर्मिथोऽनुरागे यदेकस्य विरलाङ‍गुलिना करेण पानीयपानमन्यस्याः सुतरां वारिधारातनूकरणं तेन परस्परमुपकार्योपकारकभावात्प्रतीयमानमिदमन्योन्यम् ॥</p>
<div type="commentary"><p><q>अत्र पथिकेति</q> । मिथोऽनुराग इत्यनेन परस्परानुरागसंवर्धनमेवात्र विशेषार्पणमिति मतम् । तथा हि करस्य विरलाङ‍गुलिकरणे कथमहमेतां चिराय पश्‍यामीति प्रपापालिकाभिप्राय एव वर्धितो भवति । एवमपि वारिधारातनूकरणे बोद्धव्यम् । न चायमेवंविधोऽर्थः केनापि शब्देनाभिहित इति भवति प्रतीयमानता वक्तृप्रतिपाद्यादिविशेषपर्यालोचनेनैव ध्वननमुन्मिषति ॥</p></div> <!-- commentary !-->
<p>प्रतीयमानाभिघीयमानं यथा—</p>
<lg type="udāharaṇa" n="3.28.74">
  <l>‘गोलाविसमोआरच्छलेण अप्पा उरम्मि से मुक्को ।</l>
  <l>अणुअम्पाणिद्दोसं तेण वि सा गाढमुअऊढा ॥ ७४ ॥’</l>
</lg>
<lg type="chāyā" ref="3.28.74">
  <l>[गोदाविषमावतारच्छलेन आत्मा उरसि अस्य मुक्तः ।</l>
  <l>अनुकम्पानिर्दोषं तेनापि सा गाढमुपगूढा ॥]</l>
</lg>
<p>अत्र गोदावरीविषमावतारव्याजेन तया तस्योरसि आत्मा क्षिप्तस्तेनाप्यनुकम्पा निर्दोषा सा गाढमुपगूढेत्यभिधीयमानः परस्परमनुरागादुपकार्योपकारकभावः प्रतीयत इत्युभयात्मकमिदमन्योन्यम् ॥</p>
<div type="commentary"><p><q>अत्र गोदावरीति</q> । पूर्ववत्प्रतीयमानोऽपि परस्परमुपकारस्थलेनानुकम्पानिर्दोषशब्दाभ्यामभिधया स्पृश्‍यत इत्युभयरूपम् । न च शब्दोपात्ते किं ध्वननेनेति वाच्यम् । भिन्नविषयत्वात् ॥</p></div> <!-- commentary !-->
<p>अन्योन्यचूडिका यथा—</p>
<lg type="udāharaṇa" n="3.28.75">
  <l>‘शशिना च निशा निशया च शशी शशिना निशया च यथा गगनम् ।</l>
  <l>भवता च सभा सभया च भवान् सभया भवता च तथा भुवनम् ॥ ७५ ॥’</l>
</lg>
<p>अत्र निशाशशिनोः सभाभवतोश्च परस्परमुपकार्योपकारकभावे वर्तमानयोर्यदिदं गगनं जगती च प्रसिद्धयोरुपकारकत्वचूडिकेवोपर्युपरि लभ्यते सेयमन्योन्यचूडिका ।</p>
﻿<pb n="348"/>
<div type="commentary"><p><q>अत्र निशाशशिनोरिति</q> । चूडिका शिखा । सा यथा शरीरतदवयवेभ्यो भिन्नैवोपलक्ष्यते तथात्रापि निशाशशिनोः सभाभवतोः परस्परमुपकारकत्वमभिसंधाय द्वयोर्द्वयोर्गगनजगती प्रत्युपकारकत्वमन्यदेवाभिधीयते । न चैतावतैव विशेषेण पृथग्भावोऽन्योन्यालंकारकवलीकृतस्यैव तस्य संभवात् ॥</p></div> <!-- commentary !-->
<p>अन्योन्यभ्रान्तिर्यथा—</p>
<lg type="udāharaṇa" n="3.28.76">
  <l>
    <seg type="pāda">‘जम्बूनां कुसुमोत्करे नवमधुन्यारब्धपानोत्सवाः</seg>
    <seg type="pāda">कीराः पक्वफलाशया मधुकरीश्चुम्बन्ति मुञ्चन्ति च ।</seg>
  </l>
  <l>
    <seg type="pāda">‘एतेषामपि नीलकिंशुकदलैरेभिः समानत्विषां</seg>
    <seg type="pāda">पुष्पभ्रान्तिभिरापतन्ति सहसा चञ्चूषु भृङ‍गाङ‍गनाः ॥ ७६ ॥’</seg>
  </l>
</lg>
<p>अत्र जम्बूकुसुमकुञ्जस्थितमधुकरीषु शुकशकुन्तानां या पक्वजम्बूफलभ्रान्तिर्या च मधुकरीणां शुकचञ्चुषु किंशुककुसुमभ्रान्तिः सेयमन्योन्यभ्रान्तिरन्योन्यस्मादपृथगेव ॥</p>
<div type="commentary"><p><q>अत्र जम्बूकुसुमेति</q> । न हि तैमिरिककेशप्रत्ययवद्भ्रान्तेरलंकारतापि तद्भूतसादृश्‍यमूलाया एव । तथा च चमत्कारिवस्त्वन्तरोपमापर्यवसायित्वमिति भ्रान्तिसंसर्ग एव विशेषार्पण उपकारः । अन्योन्यवचनेन परस्परगामिता तस्य तेनैव दर्शितेत्यन्योन्यलक्षणाश्लेषात्कथं पृथग्भवतीति । एतेनान्योन्यैकता व्याख्याता ॥</p></div> <!-- commentary !-->
<p>अन्योन्यात्मकता यथा—</p>
<lg type="udāharaṇa" n="3.28.77">
  <l>‘प्रफुल्लतापिच्छनिभैरभीषुभिः शुभैश्च सप्तच्छदपांसुपाण्डुभिः ।</l>
  <l>परस्परेण च्छुरितामलच्छवी तदेकवर्णाविव तौ बभूवतुः ॥ ७७ ॥’</l>
</lg>
<p>अत्र श्‍यामपाण्डुतयोः परस्परव्यतिरेकेणैकवर्णकरणादन्योन्यमेकता नाम भ्रान्तिभेदोऽन्योन्यात्पृथगेव ॥</p>
<div type="commentary"><p>परस्परनिरूप्यतासाम्यात्क्रमप्राप्तां परिवृत्तिं निरूपयति—</p></div><!-- commentary !-->
<lg type="kārikā" n="3.29">
  <l>व्यत्ययो वस्तुनो यस्तु यो वा विनिमयो मिथः ।</l>
  <l>परिवृत्तिरिहोक्ता सा काव्यालंकारलक्षणे ॥ २९ ॥</l>
</lg> <!-- kārikā !-->
﻿<pb n="349"/>
<div type="commentary">
<p><q>व्यत्यय इति</q> । वस्तुस्थितिविपर्यासवचनं परिवृत्तिरिति स्फुटमेव लक्षणम् ॥</p></div> <!-- commentary !-->
<lg type="kārikā" n="2.30">
  <l>सा त्रिधा व्यत्ययवती तथा विनिमयात्मिका ।</l>
  <l>तृतीया चोभयवती निर्दिष्टा काव्यसूरिभिः ॥ ३० ॥</l>
</lg> <!-- kārikā !-->
<div type="commentary">
<p>सा त्रिधा-एकस्थानस्थितस्य वस्तुनः स्थानान्तरप्राप्तिवचनेन, दानप्रतिदानवचनेन, उभयवचनेन वा । तदाह—<q>सा त्रिधेति</q> ॥</p> 
<p>सर्वत्र मुख्यवृत्त्या गौणवृत्तिव्यपाश्रयेण वा तथाभावोक्तिरिति षट‍्प्रकारत्वं
दर्शयति—</p>
</div><!-- commentary !-->
<p>त्रिधापि चासौ मुख्यामुख्यभेदाद्द्विधाभूय षोढा संपद्यते ।</p>
<p>तासु व्यत्ययवती मुख्या यथा—</p>
<lg type="udāharaṇa" n="3.30.78">
  <l>
    <seg type="pāda">‘कुमुदवनमपश्रि श्रीमदम्भोजषण्डं</seg>
    <seg type="pāda">त्यजति मुदमुलूकः प्रीतिमांश्चक्रवाकः ।</seg>
  </l>
  <l>
    <seg type="pāda">उदयमहिमरश्‍मिर्याति शीतांशुरस्तं</seg>
    <seg type="pāda">हतविधिलसितानां ही विचित्रो विपाकः ॥ ७८ ॥’</seg>
  </l>
</lg>
<p>अत्र यत्कुमुदवनादीनामपश्रीकत्वादिकं यच्चाम्भोजखण्डादीनां श्रीमत्त्वादिकं मुख्यमेव प्रातरुपलभ्यते, सेयं व्यत्ययवती मुख्या नाम परिवृत्तिः ॥</p>
<div type="commentary"> <p><q>त्रिधापि चासाविति । कुमुदवनमिति</q> । कुमुदवनादुलूकाद्धिमरश्‍मेः श्रीमत्त्वं प्रीतिरुदयश्चापसृतानि प्राप्तानि पुनरम्भोजखण्डचक्रवाकीहिमांशूनामितिव्यक्तो व्यत्ययः । मुख्यत्वं ग्रन्थ एव व्यक्तम् ॥</p></div> <!-- commentary !-->
<p>व्यत्ययवत्यमुख्या यथा—</p>
<lg type="udāharaṇa" n="3.30.79">
  <l>‘जो तीअ अहरराओ रत्तिं उव्वासिओ पिअअमेण ।</l>
  <l>सोच्चिअ दीसइ गोसे सवत्तिणअणेसु सङ‍कन्तो ॥ ७९ ॥’</l>
</lg>
<lg type="chāyā" ref="3.30.79">
  <l>[यस्तस्या अधररागो रात्रावुद्वासितः प्रियतमेन ।</l>
  <l>स एव दृश्‍यते प्रातः सपत्नीनयनेषु संक्रान्तः ॥]</l>
</lg>
<p>अत्र प्रियतमेन रात्रावुद्वासितस्याधररागस्येयं सपत्नीलोचनेषु संक्रान्तिः ॥</p>
﻿<pb n="350"/>
<div type="commentary"><p><q>अत्र प्रियतमेनेति</q> । ताम्बूलादिहेतुकोऽन्य एवाधररागोऽन्यश्च मत्सरहेतुकः कषायतालक्षणो नयनगामीति तयोरभेदाध्यवसायो यत्तत्पदाभ्यां प्रतीत इति गौणी वृत्तिः । प्रकाशते च शब्दवृत्त्याधरस्थानस्थितस्य नयनस्थानप्राप्तिरिति तावतैवालंकारनिर्वाहः ॥</p></div> <!-- commentary !-->
<p>विनिमयवती मुख्या यथा—</p>
<lg type="udāharaṇa" n="3.30.80">
  <l>
    <seg type="pāda">‘प्रश्च्योतन्मदसुरभीणि निम्नगायाः</seg>
    <seg type="pāda">क्रीडन्तो गजपतयः पयांसि कृत्वा ।</seg>
  </l>
  <l>
    <seg type="pāda">किञ्जल्कव्यवहितताम्रदानलेखै-</seg>
    <seg type="pāda">रुत्तेरुः सरसिजगन्धिभिः कपोलैः ॥ ८० ॥’</seg>
  </l>
</lg>
<p>अत्र करिकपोलमदामोदस्याम्भोजरजः परिमलस्य च सरित्सलिलद्विपकपोलपाल्योर्मुख्यत्वेनैव परस्परोपकरणादियं विनिमयवती मुख्या नाम परिवृत्तिः ॥</p>
<div type="commentary"><p><q>अत्र करिकपोलेति</q> । गजेन्द्राणां मदयासमचन्द्रकयोः(?) स्वाश्रितयोर्नदीषु संक्रामणं नदीस्थितयोश्च किञ्जल्काम्भोजपरिमलयोर्ग्रहणं तेन दानप्रतिदानवत्तया विनिमयो भवति ॥</p></div> <!-- commentary !-->
<p>विनिमयवत्यमुख्या यथा—</p>
<lg type="udāharaṇa" n="3.30.81">
  <l>‘तस्य च प्रवयसो जटायुषः स्वर्गिणः किमिह शोच्यतेऽधुना ।</l>
  <l>येन जर्जरकलेवरव्ययात्क्रीतमिन्दुकिरणोज्ज्वलं यशः ॥ ८१ ॥’</l>
</lg>
<p>अत्र जर्जरकलेवरं दत्वा शशिकिरणशुभ्रं यशः क्रीतमित्यमुख्ययैव वृत्त्या विनिमयोक्तेरमुख्येयं विनिमयवती परिवृत्तिः ॥</p>
<div type="commentary"><p><q>अत्र जर्जरेति</q> । मूल्यार्पणक्रयणयोरत्र बाधाव्द्यक्त एवोपचारः, शब्दवृत्तिस्तु पूर्ववदेव कुण्ठैवेति भवति विनिमयः ॥</p></div> <!-- commentary !-->
<p>उभयवती मुख्या यथा—</p>
<lg type="udāharaṇa" n="3.30.82">
  <l>‘लोचनाधरकृताहृतरागा वासिताननविशेषितगन्धा ।</l>
  <l>वारुणी परगुणात्मगुणानां व्यत्ययं विनिमयं च वितेने ॥ ८२ ॥’</l>
</lg>
﻿<pb n="351"/>
<p>अत्र वारुण्या यदधराद्रागोऽपहृत्य चक्षुषोर्निक्षिप्तस्तेनेयं व्यत्ययवती, यच्च मुखामोदवासितया स्वामोदेन मुखामोदो विशेषितस्तेन विनिमयवती । तदियमुभयथापि मुख्यवृत्त्यैवोक्तेति मुख्येयमुभयवती परिवृत्तिः ॥</p>
<div type="commentary"><p><q>लोचनाधरेति</q> । लोचनाधरयोर्यथासंख्यं कृत आहृतो रागो यया तेन लोचने कृतोऽधरादपनीत इति व्यत्ययः । वासिते आनने विशेषितो गन्धो यस्याः सा तथा । तेन तया मुखं वासितं मुखेन च सेति भवति विनिमयः । <q>परगुणात्मगुणानामिति</q> । परगुणानामिति परगुणानां व्यत्ययः, आत्मगुणानां विनिमय इति संबन्धः । कर्तृत्वमुत्प्रेक्षितं तदेतद्दर्शयति—<q>अत्रेति</q> ॥</p></div> <!-- commentary !-->
<p>उभयवत्यमुख्या यथा—</p>
<lg type="udāharaṇa" n="3.30.83">
  <l>‘किं चत्रं यदि देवेन भूभृतः करदीकृताः ।</l>
  <l>देवोऽपि दापितः किं तैर्न पुनः पृष्ठतः करम् ॥ ८३ ॥’</l>
</lg>
<p>अत्र भूभृतामकरदानां यत्करप्रदानं जिगीषोश्च यत्पृष्ठे हस्तनिक्षेपः स एव द्रव्यगुणादीनां स्थानादिपरिवृत्तौ व्यत्ययो, यच्च देवेन भूभृतः करदीकृताः देवोऽपि तैः पृष्ठतः करं दापित इति सोऽयं दानप्रतिपादनलक्षणोऽपि विनिमय इत्येतदुभयमपीह श्लिष्टपदाभिधेयत्वादमुख्यवृत्त्यैवोच्यमानमुपलभ्यत इत्युभयवतीयममुख्या परिवृत्तिः ॥</p>
<div type="commentary"><p>एकत्र प्रतीतस्यान्यत्र प्रत्ययः परिवृत्तौ; तथा निदर्शनेऽपीति तदनन्तरं निद-
र्शनं लक्षयति—</p></div><!-- commentary !-->
<lg type="kārikā" n="3.31">
  <l>दृष्टान्तः प्रोक्तसिद्ध‍यै यः सिद्धेऽर्थे तन्निदर्शनम् ।</l>
  <l>पूर्वोत्तरसमत्वे तदृजु वक्रं च कथ्यते ॥ ३१ ॥</l>
</lg> <!-- kārikā !-->
<div type="commentary"><p><q>दृष्टान्त इति</q> । प्रोक्तस्य प्राकरणिकस्य सिद्धिर्निश्चयः । नन्वनुमानाङ‍गमपि दृष्टान्ताभिधानं पृथगलंकारः स्यादित्यत आह—<q>सिद्धेऽर्थ इति</q> । सिद्ध एवार्थे कंचिद्विशेषमावेदयितुं दृष्टान्तोक्तिर्निदर्शनम्, साध्ये त्वर्थेऽनुमानमिति विभागः । पूर्वं दार्ष्टान्तिकोक्तिं समाप्य पश्चाद्दृष्टान्तोक्तिरिति द्वितीयः । एकयैवोक्त्या दृष्टान्तदार्ष्टान्तिकयोरिति तृतीयः । तदाह—<q>पूर्वोत्तरसमत्व इति</q> । यत्र शब्दत ﻿<pb n="352"/>एव तुल्येतिवृत्तता दृष्टान्तदर्ष्टान्तिकयोरनुगम्यते तदृजु निदर्शनम् । यत्र तु पर्यवसितायामुक्तौ सहृदयपर्यालोचनया तद्वक्रम् । तदेतदाह—<q>ऋजु वक्रं चेति</q> । तेन निदर्शनस्य षड् भेदाः ॥</p></div> <!-- commentary !-->
<p>तेषु पूर्वमृजु यथा—</p>
<lg type="udāharaṇa" n="3.31.84">
  <l>‘उदयन्नेव सविता पद्मेष्वर्पयति श्रियम् ।</l>
  <l>विभावयति भूतीनां फलं सुहृदनुग्रहः ॥ ८४ ॥’</l>
</lg>
<p>अत्र ऋजूत्त्क्‍यैव पूर्वं दृष्टान्तः पश्चाद्दार्ष्टान्तिकं प्रदर्शितमितीदमृ-
जुपूर्वं च निदर्शनं सूर्यदृष्टान्तेन विभूतीनां सुहृदनुग्रहः फलमिति
ज्ञापयति ॥</p>
<div type="commentary"><p><q>सूर्यदृष्टान्तेनेति</q> । ऋद्धिभिः सुहृदनुगृह्यत इति सिद्धोऽर्थः, किंतु तदेतदेव तासां फलमिति विशेषमभिधातुं सूर्यदृष्टान्तोपन्यासः । अत्र समृद्धताफलं सुहृत्त्वमनुग्रहत्वं चेति शब्दत एव सूर्यादिषु दृष्टान्तदार्ष्टान्तिकाभिमतेषु प्रतीयत इति ऋजुत्वमित्यर्थः ॥</p></div> <!-- commentary !-->
<p>तदेवं वक्रं यथा—</p>
<lg type="udāharaṇa" n="3.31.85">
  <l>‘पाणउडी अवि जलिउण हुअवहो जलइ जण्णवाउम्मी ।</l>
  <l>णहु ते परिहरिअव्वा विसमदसासण्ठिआ पुरिसा ॥ ८५ ॥’</l>
</lg>
<lg type="chāyā" ref="3.31.85">
  <l>[पानकुटीमपि ज्वालयित्वा हुतवहो ज्वलति यज्ञवाटमपि ।</l>
  <l>नहि ते परिहर्तव्या विषमदशासंस्थिताः पुरुषाः ॥]</l>
</lg>
<p>अत्रापि पूर्वं दृष्टान्तः पश्चाद्दार्ष्टान्तिकम् । किंतु यथा पूर्वत्रोदयमानः सविता सुहृत्पद्मेषु श्रियमर्पयतीति तुल्येतिवृत्तता ऋजूक्त्या शब्देनैवाभिधीयते, नैवमत्र किं तर्हि ज्वलनेतिवृत्तेन तुल्यं तत्तु तत्पुरुषाणामितिवृत्तमशाब्दं युक्तिचातुर्यात्प्रतीयते तदिदं पूर्वं च वक्रं निदर्शनम् ॥</p>
<div type="commentary"><p><q>पाणउडीति</q> । पाणपदं म्लेच्छदेशीयम् । पाने कुटी शौण्डिककुटी वा । <q>अत्रापीति</q> । दृष्टान्तेऽपि पानकुटीज्वलनादिकं विशेषणमुपात्तम् । च च तद्दार्ष्टा-﻿<pb n="353"/>
न्तिके संभवति शब्देन वा प्रत्याय्यते; किंतु बिम्बप्रतिबिम्बन्यायेनात्र भवति । तथा हि यथा पानकुट्यां हुतवहस्य ज्वलनं यज्ञवाटे च तथाऽव्यवस्थितचित्ततया ग्रामीणाविदग्धयुवतिप्रसक्तो भूत्वान्यत्र नागरिकासु विदग्धासु रज्यते सोऽपि न त्याज्य इत्युक्तिचातुर्यात्तुल्येतिवृत्तता गम्यतेऽतो वक्रत्वमित्याह—<q>किंतु यथेति</q> ॥</p></div><!-- commentary !-->
<p>उत्तरमृजु यथा—</p>
<lg type="udāharaṇa" n="3.31.86">
  <l>‘हिअअ तिरच्छीयइ संमुहपच्छा गहिअकडक्खास्स ।</l>
  <l>पहिअ एक्केज्जे गोरडी णं चउहट्ट उवच्छ ॥ ८३ ॥’</l>
</lg>
<lg type="chāyā" ref="3.31.86">
  <l>[हृदये तिरश्चीना संमुखप्राप्ता पश्चाद्गृहीतकटाक्षास्य ।</l>
  <l>पथिकस्यैकैव गौरतरा ननु चतुष्पथे व्रजति ॥]</l>
</lg>
<p>अत्र ऋजूत्त्क्या शब्द एवाभिधीयमानसाधर्म्यं दार्ष्टान्तिकमभिधायोत्तरकालं दृष्टान्तोऽभिहितस्तदिदमुत्तरमृजु निदर्शनम् ॥</p>
<div type="commentary"><p><q>हिअएति</q> । विच्छित्तिपथिकस्याभिलाषिता या योषित्सा एकैव । हृदये स्मरणारूढा सती लग्ना अतएव तिरच्छीयइ तिर्यक्‌शल्यायमाना पथिकसंमुखाभिमुखस्य तस्य चलितत्वात् । पश्चाच्च गृहीतकटाक्षा पश्चाद्भूतेन गृहीतश्चमत्कृतः कटाक्षो यस्याः । एक्केज्जे एकैव । जिरवधारणे । णं ननु चतुष्यथे कश्चित्संमुखतां कश्चित्तिरश्चीनतां कश्चित्पश्चाद्भावं धत्ते; गौरी तु पथिकस्यैकैव तथेति । <q>अत्र ऋजूत्त्क्या शब्दत
एवेति</q> । तिर्यक्त्वादीनामुभयगामिनां शब्देनोपादानात्प्रतीतिमात्रेण चालंकारनिर्वाहः ॥</p></div><!-- commentary !-->
<p>तदेव वक्रं यथा—</p>
<lg type="udāharaṇa" n="3.31.87">
  <l>‘उपरि घनं घनपटलं दूरे दयिता किमेतदापतितम् ।</l>
  <l>हिमवति दिव्यौषधयः कोपाविष्टः फणी शिरसि ॥ ८७ ॥’</l>
</lg>
<p>अत्रापि दार्ष्टान्तिकमभिधायोत्तरकालमेव दृष्टान्तो विहितस्तदिदमुत्तरं ऋजु निदर्शनम्; किंतु यथा पूर्वस्मिन् हृदये तिर्यगित्यादिभिः शब्द एव ऋजूक्त्या साधर्म्याभिधानम्, नैवमत्र तथा; अपि तु किमेतदापतितमित्युक्तिचातुर्येण विपर्ययेण च लिङ‍गसंख्या यथासंख्यानाम् । तदेतदुत्तरं वक्रं च निदर्शनम् ।</p>
﻿<pb n="354"/>
<div type="commentary"><p><q>अपि तु किमेतदापतितमित्युक्तिचातुर्येणेति</q> । ननु च उपरीत्यनेन
व्यवधानमुपात्तं दृष्टान्तेऽपि शब्द एव प्रतिफलति तत्कथं वक्रत्वमित्यत आह—<q>विपर्ययेणेति</q> । घनपटलं नपुंसकम्, फणी पुमान्, दयिता चैकवचनवती, ओषधयो बहुवचनालिङि‍गताः । घनपटलं पूर्वं दार्ष्टान्तिकमुपक्रम्य दृष्टान्तोक्तौ न पूर्वं फणी निर्दिष्टः । ततो लिङ‍गसंख्यानां विपर्ययो भवति, तदयमर्थेन शब्दत एवोपरि पर्यवस्थानं दूरत्वं च दृष्टान्तयोः प्रतीयते; शिरसि हिमवतीत्येताभ्यामन्यथाकारं बोधितत्वात् । फलतस्तु स एवार्थ इति वक्रतैवेति ।</p></div><!-- commentary !-->
<p>सममृजु यथा—</p>
<lg type="udāharaṇa" n="3.31.88">
  <l>‘याति चन्द्रांशुभिः स्पृष्टा ध्वान्तराजी पराभवम् ।</l>
  <l>सद्यो राजविरुद्धानां दर्शयन्ती दुरन्तताम् ॥ ८८ ॥’</l>
</lg>
<p>अत्र राजविरुद्धानामिति श्लिष्टपदेन दर्शयन्तीति वर्तमानकाललक्षणात्सद्य इति तद्धितेन च समकालमेव दृष्टान्तदार्ष्टान्तिकयोः शब्दतो ऋजूक्त्यैवोक्तत्वादिदमृजु समं च <q>निदर्शनम्</q> ।</p>
<div type="commentary"><p><q>यतीति</q> । राजा चन्द्रो नृपतिश्च । तदनयोः श्लिष्टोक्तिविषयतया न पूर्वापरभावो विभाव्यते । चन्द्रांशुपराभूतध्वान्तराजीनृपतिविरुद्धदुरन्तयोरपि दर्शयन्तीति शत्रा, सद्य इति तद्धितेन च समत्वम् । किंतु ध्वान्तराजी परभवं यातीति दृष्टान्तोक्तौ सत्यां मध्ये राजविरुद्धानामिति दर्ष्टान्तिकमुक्त्वा पुनरपि दृष्टान्तविशेषणं दर्शयन्तीत्युक्तम् । अतएवोक्तिकवलीकृतत्वाद्द‍ृष्टान्तदार्ष्टान्तिकयोः समत्वमित्याशयवान्व्याचष्टे—<q>अत्र राजविरुद्धानामिति</q> ।</p></div> <!-- commentary !-->
<p>तदेव वक्रं यथा—</p>
<lg type="udāharaṇa" n="3.31.89">
  <l>‘ण उण वरकोअण्डदण्डए युतिमाणुसेवि एमेअ ।</l>
  <l>गुणवज्जिएण जाअइ वंसुप्पण्णे वि टङ‍कारो ॥ ८९ ॥’</l>
</lg>
<lg type="chāyā" ref="3.31.89">
  <l>[न पुनर्वरकोदण्डदण्डके पुत्रि मानुषेऽप्येवमेव ।</l>
  <l>गुणवर्जितेन जायते वंशोत्पन्नेऽपि टङ‍कारः॥]</l>
</lg>
<p>अत्र न केवलं कोदण्डदण्डके मानुषेऽप्येवमेवेतीतरेतरयोगवद्वक्रतया युगपदभिधानं गुणवर्जितवंशोत्पन्नेऽपि टङ‍कारो न जायत इति ﻿<pb n="355"/>श्लिष्टपदत्वेऽपि व्यतिरेकमुखेन गुणवृत्त्या चाभिधानाद्धनुषीव मानुषेऽपि गुणवत्येव महाञ्शब्दो भवतीति वक्रोक्त्या साधर्म्यावगतिः । तदिदमशब्दत्वादिभिः पूर्वाद्भिद्यमानं समं वक्रं च निदर्शनम् ।</p>
<div type="commentary"><p><q>ण उण वरेति</q> । गुणो धैर्यादिस्तन्त्री च, वंशः कुलं वेणुश्च, टङ‍कारोऽव्यक्तानुकरणं ख्यातिश्च । <q>इतरेतरयोगवदिति</q> । तथाहि—‘त्वन्मुखं पुण्डरीकं च फुल्ले’ इत्यत्र फुल्लं चेतीतरेतरयोगेनैकशेषे एकयोक्त्या फुल्लेति द्वाभ्यां संबध्यते । तथा विनाप्येकशेषं गुणवज्जिएण वंसुप्पण्णे टङ‍कार इति युगपदन्वीयन्ते । ननु यथा राजविरुद्धानामित्यत्र शेषेण ऋजुत्वं तथात्रापि भविष्यतीत्यत आह—<q>श्लिष्टपदत्वेऽपीति</q> । धनुषीव मानुषेऽपि महाञ्शब्दो भवतीति विवक्षितम् । न च व्यतिरेकमुखेनोपनयेऽयमर्थः शब्दादवगम्यते, प्रतीयते चार्थ इति युक्तं वक्रत्वम् । ननु व्यतिरेकेणैव कथं न तुल्यवृत्तिता संमतेत्यत आह—<q>गुणवृत्त्या चेति</q> । सत्यमेतत्तथापि द्वयोर्वर्णनीययोर्गुणादिकयोरभेदाध्यवसायो वक्तव्यः । तथा गौणवृत्तिव्यपाश्रयेणैव वक्रत्वम् । तदिदमुक्तं व्यतिरेकमुखेन गुणवृत्त्या चेति ।</p>
<p>व्यतिरेकं विना दृष्टान्तदार्ष्टान्तिकभावाभावाव्द्य<note place="app">द्वाभ्यामिति युक्तं प्रतिभाति ।</note>तिरेकाभ्यां तल्लक्षणमाह—</p></div><!-- commentary !-->
<lg type="kārikā" n="3.32">
  <l>शब्दोपात्ते प्रतीते वा सादृश्ये वस्तुनोर्द्वयोः ।</l>
  <l>भेदाभिधानं भेदश्च व्यतिरेकश्च कथ्यते ॥ ३२ ॥</l>
</lg> <!-- kārikā !-->
<div type="commentary">
<p><q>शब्दोपात्त इति</q> । भेदाभिधानं वैधर्म्यकथनम् । एवं चेत् मेरुसर्षपयोरपितथाभिधानमलंकारः स्यादत उक्तम्—<q>सादृश्ये वस्तुनोरिति</q> । उपमानोपमेययोरित्यर्थः । सादृश्यं द्विधा । शब्दोपात्तं प्रतीतं च । अशब्दोपात्तमपि ध्वननानुमानादिभिरवगम्यत इति न विरोधस्तदिदमुक्तम्—<q>प्रतीते वेति</q> । तदयमर्थः—उद्भूतचमत्कारिसादृश्ययोर्वैरस्योक्तिर्व्यतिरेकः, स्वरूपाख्यस्तु पृथग् भेदो नास्त्येवेत्युक्तम् ॥</p>
<p>विभागं दर्शयति—</p></div><!-- commentary !-->
<lg type="kārikā" n="3.33">
  <l>स्वजातिव्यत्त्क्युपाधिभ्यामेकोभयभिदा च सः ।</l>
  <l>सादृश्याद्वैसादृश्याच्च भित्रः षोढाभिजायते ॥ ३३ ॥</l>
</lg> <!-- kārikā !-->
<div type="commentary"><p><q>स्वजातीयेति</q> । येन रूपेण वैयतिरेक्यमुपादीयते तद्रूपवन्तं व्यतिरेकप्रति-﻿<pb n="356"/>योगिनं परिकल्प्य ततो व्यतिरेकोऽपीति स्वजातिव्यतिरेकः प्रथमः प्रकारः । द्वितीयस्तु सैव व्यक्तिर्विधर्मेति । एतत्प्रकारद्वयं यथासंख्यमभिधीयमानसादृश्ययोरिति मूलभेदद्वयं तथैवापरमेकानेकलक्षणं प्रकारद्वयं तत्रैवान्यत्सादृश्यवैसादृश्यरूपं द्वयमिति क्रमेण षोढा भेदो विवक्षितः । यथा च स्वजातिव्यतिरेंकयोः प्रतीयमानाभिधीयमानसादृश्यगामिता न संभवति तथाग्रे वक्ष्यते ॥</p></div> <!-- commentary !-->
<p>तत्र शब्दोपात्तसादृश्ये स्वजातिव्यतिरेको यथा—</p>
<lg type="udāharaṇa" n="3.33.90">
  <l>‘अरत्नालोकसंहार्यमवार्यं सूर्यरश्मिभिः ।</l>
  <l>दृष्टिरोधकरं यूनां यौवनप्रभवं तमः ॥ ९० ॥’</l>
</lg>
<p>अत्र यौवनप्रभवस्य तमसस्तमोजात्या सह दृष्टिरोधकरमिति सादृश्यमुक्त्वा, अरत्नालोकसंहार्यमवार्यं सूर्यरश्मिभिरिति व्यतिरेको विहितः, सोऽयं स्वजातिव्यतिरेकः ॥</p>
<div type="commentary"><p><q>अत्र यौवनप्रभवस्येति</q> । यौवनकृतमज्ञानलक्षणमन्यदेव तमोऽन्यच्चान्धकाररूपं तयोस्तद्भावापत्तिरियमेव कल्पनास्माभिरुक्ता । अनेन तु प्रकारेण रसः पुष्यतीत्यलंकारमध्ये गणनम् ॥</p></div> <!-- commentary !-->
<p>प्रतीयमानसादृश्ये स्वव्यक्तिव्यतिरेको यथा—</p>
<lg type="udāharaṇa" n="3.33.91">
  <l>‘अण्णोण्णेहिं सुचरिअसअहिं अणुदिण वड्ढिइअ माणु ।</l>
  <l>अप्पणवि ण हु महुवि अह अप्पाणेण समाणु ॥ ९१ ॥’</l>
</lg>
<lg type="chāyā" ref="3.33.91">
  <l>[अन्योन्यैः सुचरितशतैरनुदिनं वर्धते मानः ।</l>
  <l>अस्यापि न खलु महानपि अथात्मना समानः ॥]</l>
</lg>
<p>अत्र प्रतीयमानोपमानसादृश्योपचरितभेदादात्मव्यक्तेरन्यैरन्यैश्च सुचरितशतैः स्वव्यक्तित एव भेदोऽभिहितः । सोऽयं स्वव्यक्तिव्यतिरेकः ॥</p>
<div type="commentary"><p>अण्णोण्णेहिं अन्योन्यैर्मानोऽहंकारः पूजा वा । यौ तु कल्पितभेदाधिकरणत्वे-
नोपात्तौ विरोधिधर्मवत्तया शब्दात्प्रतीयेति तयोर्निर्यन्त्र<note place="app"><q>अत्र</q> ‘निर्यत्नं णत्वा-’ इति पाठ आसीत्तत्र निर्थन्त्रणत्वादिकमिति कल्पितोऽस्ति ।</note>णत्वादिकमिति भवति सादृश्यं प्रतीयमानम् ॥</p></div><!-- commentary !-->
﻿<pb n="357"/>
<p>शब्दोपात्तसादृश्य एकव्यतिरेको यथा—</p>
<lg type="udāharaṇa" n="3.33.92">
  <l>
    <seg type="pāda">‘प्रेयानेव वृषस्तवापि सततं भूतिस्तवापि स्थिरा</seg>
    <seg type="pāda">दुर्गाया भवतापि भूघरभुवः सम्यग्गृहीतः करः ।</seg>
  </l>
  <l>
    <seg type="pāda">निर्व्याजं परमेश्वरत्वमियता नो यासि वक्तुं जनै-</seg>
    <seg type="pāda">र्हेलोल्लासितवाहिनीशमथने यत्रो विषदी भवान् ॥ ९२ ॥’</seg>
  </l>
</lg>
<p>अत्र प्रियवृषत्वादिभिरभिहितसादृश्ययोरुपमानोपमेययोरुपमेयस्यैव यथोक्तसादृश्यविषये विषादित्वं युक्तमित्येकव्यतिरेकोऽयम् ॥</p>
<div type="commentary"><p><q>प्रेयानेवेति</q> । वृषो गौर्धर्मश्च । भूतिः सम्पद् भस्म च । दुर्गा गौरी विषमा च । भूधरभूर्गिरिजा पर्वतभूमिश्च । करो हस्तो राजदण्डश्च । वाहिनीशः समुद्रः सेनापतिश्च । विषादी विषभक्षकोऽवसादवांश्च । यद्यप्यत्रानुरूपं सादृश्यं नास्ति तथापि शब्दसादृश्येनाप्युपमा प्रवर्तत एव । यथा—‘सकलङ‍कं पुरमेतज्जातं संप्रति सितांशुबिम्बमिव’ इति । अत एवोभयालंकारत्वमुपमायाः ॥</p></div> <!-- commentary !-->
<p>स एव प्रतीयमानसादृश्यो यथा—</p>
<lg type="udāharaṇa" n="3.33.93">
  <l>‘सकलङ्केन जडेन च साम्यं दोषाकरेण ते कीदृक् ।</l>
  <l>अभुजङ‍ग समनयनः कथमुपमेयो हरेणासि ॥ ९३ ॥’</l>
</lg>
<p>अत्र प्रतीयमानसादृश्यस्य पूर्वार्घे चन्द्रोपमानस्य सकलङ‍कतादिरुत्तरर्धेन वर्णनीयोपमेयस्याभुजङ‍गत्वादिरेकस्यैव भेदकः स्वधर्मोऽभिहितः सोऽयमप्येकव्यतिरेक एव ॥</p>
<div type="commentary"><p><q>सकलङ‍केनेति</q> । कलङ‍कोऽपवादो लाञ्छनं च । जडो मूर्खः शीतलश्च । अभुजङ‍गो न वेश्यापतिरविद्यमानसर्पश्च । समनयनो युगनयनः सर्वान् समं नयतीति च । आह्लादकत्वादिकं चन्द्रेणानिरुद्धैश्वर्यादिकं परमेश्वरेण सादृश्यं प्रतीयते ॥</p></div> <!-- commentary !-->
<p>शब्दोपात्तसादृश्ये उभयव्यतिरेको यथा—</p>
<lg type="udāharaṇa" n="3.33.94">
  <l>‘अभिन्नवेलौ गम्भीरावम्बुराशिर्भवानपि ।</l>
  <l>असावञ्जनसंकाशस्त्वं च चामीकरद्युतिः ॥ ९४ ॥’</l>
</lg>
<p>अत्र द्वयोरप्यभिधीयमानसादृश्ययोरुभयव्यतिरेकः ॥</p>
﻿<pb n="358"/>
<div type="commentary"><p><q>अभिन्नेति</q> । वेला मर्यादा तीरं च । गम्भीरोऽतलस्पर्शोऽचलितचित्तवृत्तिश्च ॥</p></div> <!-- commentary !-->
<p>स एव प्रतीयमानसादृश्ययोर्यथा—</p>
<lg type="udāharaṇa" n="3.33.95">
  <l>‘त्वन्मुखं पुण्डरीकं च द्वयोरप्यनयोर्भिदा ।</l>
  <l>कमलं जलसंरोहि त्वन्मुखं त्वदुपाश्रयम् ॥ ९५ ॥’</l>
</lg>
<p>तदेतन्निगदेनैव व्याख्यातम् । सोऽयं प्रतीयमानसादृश्ययोरुभयोर्व्यतिरेकः ॥</p>
<p>अभिधीयमानसादृश्ययोः सदृशव्यतिरेको यथा—</p>
<lg type="udāharaṇa" n="3.33.96">
  <l>‘त्वन्मुखं पुण्डरीकं च फुल्ले सुरभिगन्धिनी ।</l>
  <l>भ्रमद्भ्रमरमम्भोजं लोलदृष्टि मुखं तु ते ॥ ९६ ॥’</l>
</lg>
<p>अत्र मुखाम्भोजयोः 'फुल्ले सुरभिगन्धिनी' इति पदाभ्यामभिधीयमानसादृश्ययोः सदृशमेव भ्रमद्भ्रमरत्वं लोलदृष्टित्वं च भेदकमुपन्यस्तमिति सोऽयं शब्दोपात्तसादृश्ययोः सदृशव्यतिरेकः ॥</p>
<p>स एव प्रतीयमानसादृश्ययोर्यथा—</p>
<lg type="udāharaṇa" n="3.33.97">
  <l>‘चन्द्रोऽयमम्बरोत्तंसो हसोऽयं तोयभूषणम् ।</l>
  <l>नभो नक्षत्रमालीदमिदमुत्कुमुदं पयः ॥ ९७ ॥’</l>
</lg>
<p>अत्र पूर्वार्धे चन्द्रहंसयोः प्रतीयमानसादृश्ययोरम्बरोत्तंसत्वतोयभूषणत्वे, उत्तरार्धे तु नभःपयसोर्नक्षत्रमालित्वोत्कुमुदत्वे सदृशे एव भेदके । सोऽयं प्रतीयमानसादृश्ययोः सदृशव्यतिरेकः ॥</p>
<p>अभिहितसादृश्ययोरसदृंशव्यतिरेको यथा—</p>
<lg type="udāharaṇa" n="3.33.98">
  <l>‘शशाम वृष्टिर्मेघानामुत्सङ‍गे तस्य भूभृतः ।</l>
  <l>विरराम न रामस्य धारासन्ततिरश्रुणः ॥ ९८ ॥’</l>
</lg>
<p>अत्र भूभृत इत्यनेन साक्षादुपात्तसादृश्ययो राममाल्यवतोर्योऽयमुत्सङ‍गे समस्तोऽश्रुधारापातो यस्य मेघवृष्टेरभावस्तदिदमुभयोरसदृशमेव भेदकम् । सोऽयमभिधीयमानसादृश्ययोरसदृशव्यतिरेकः ॥</p>
﻿<pb n="359"/>
<div type="commentary"><p><q>शशाम वृष्टिरिति</q> । भूभृतो राज्ञश्च ॥</p></div><!-- commentary !-->
<p>स एव प्रतीयमानसादृश्ययोर्यथा—</p>
<lg type="udāharaṇa" n="3.33.99">
  <l>‘अभ्रूविलासमस्पृष्टमदरागं मृगेक्षणम् ।</l>
  <l>इदं तु नयनद्वन्द्वं तव तद्गुणभूषितम् ॥ ९९ ॥’</l>
</lg>
<p>अत्र कान्तामृगेक्षणयोः प्रतीयमानसादृश्ययोर्भ्रूविलासमदरागौ तदभावौ च विसदृशौ भेदकाविति सोऽयं प्रतीयमानसादृश्ययोरसदृशव्यतिरेकः ॥</p>
<p>सदृशासदृशव्यतिरेकाभ्यामेव तदुभयव्यतिरेकोऽपि व्याख्यातः । यथा—</p>
<lg type="udāharaṇa" n="3.33.100">
  <l>‘निर्मलेन्दु नभो रेजे विकचाब्जं बभौ सरः ।</l>
  <l>परं पर्यश्रुवदनौ मम्लतुर्भ्रातरावुभौ ॥ १०० ॥’</l>
</lg>
<p>अत्र नभःसरसोः प्रतीयमानसादृश्ययोर्निर्मलेन्दुत्वं विकचाब्जत्वं च प्राग्वदेव सदृशे भेदके; ताभ्यां च मुखचन्द्रमुखकमलाभ्यां मनोहराह्लादकत्वाभ्यां च प्रतीयमानसादृश्ययोरेव रामलक्ष्मणयोर्येयं मुखपर्यश्रुता, तनौ च म्लानिर्निर्मलेन्दुताविराजमानयोर्विकचाब्जत्वशोभमानत्वयोश्च सा विसदृशीति सोऽयं सदृशासदृशभेदकत्वकृतभेद एव तदुभय-
व्यतिरेकः ॥</p>
<div type="commentary"><p><q>ताभ्यां च मुखचन्द्रेति</q> । मुखस्य चन्द्रकमलभावोऽनादिकविकल्पनासिद्ध इति तेनापि रूपेण प्रतीयमानसादृश्यत्वमुक्तम् ॥</p>
<p>ननु मिथो व्यतिरेकभेदगणनमनुपपत्रं सदृशासदृशव्यतिरेकस्यापि संभवा-
दित्यत आह—</p></div><!-- commentary !-->
<p>एतेनैकव्यतिरेकादिसंभेदोऽपि व्याख्यातः । यथा—</p>
<lg type="udāharaṇa" n="3.33.101">
  <l>
    <seg type="pāda">‘मिथ्या देव भुजेन तेऽल्पविभवः कल्पद्रुमः स्पर्धते</seg>
    <seg type="pāda">नह्येनं भुवनत्रयाभयमहासत्री कृपाणोऽञ्चति ।</seg>
  </l>
﻿<pb n="360"/>
  <l>
    <seg type="pāda">तुल्यस्तत्रभवान्प्रयागविटपी यस्यैतदेकार्णवे</seg>
    <seg type="pāda">कायान्तर्विनिवेश्य विश्वमखिलं शाखासु शेते हरिः ॥ १०१ ॥’</seg>
  </l>
</lg>
<p>अत्र वर्णनीयबाहुकल्पद्रुमयोरभिमतफलदायित्वादिभिः प्रतीतसादृश्ययोर्भुवनत्रयाभयप्रदायी वर्णनीयबाहौ कृपाणो भेदक इत्येकव्यतिरेकः । तथा वर्णनीयबाहोः प्रयागवटस्य च प्राग्वदेव प्रतीयमानसादृश्ययोरेकस्य भुवनत्रयाभयमहासत्री कृपाणः शाखासु शेते, अन्यस्य तु महाप्रलये स्वकायान्तर्निवेशितारखिलविश्वो वैकुण्ठः । ताविमौ तयोः सदृशावेव भेदकौ हरिकृपाणयोर्वा श्यामतादिभिः प्रतीयमानसादृश्ययोरिमावेव धर्मौ भेदकौ सोऽयमेवंप्रकारो व्यतिरेकसंकर उत्रेयः । स्वजातिव्यतिरेके प्रतीयमानसादृश्यम्, स्वव्यक्तिव्यतिरेके चाभिधीयमानसादृश्यं यद्युदाहरणं दृश्यते संभवति वा तदा तदप्युदाहार्यम् ॥</p>
<div type="commentary"><p><q>एतेनेति</q> । <q>प्राग्वदेवेति</q> । अमिमतफलदायित्वादिभिः । <q>एवंप्रकार इति</q> । न ह्येकवाक्यस्थतामात्रेण तथा चमत्करोति यथाङ‍गाङ‍गङिगभावादिभिः परस्परग्रथनयेति । सैव प्रकारपदेनाभिहिता । <q>यद्युदाहरणं दृश्यते संभवति वेति</q> । न हि स्वजातिव्यतिरेके द्वयोरभेदाध्यवसायः सादृश्यमन्तरेण चमत्कारमर्पयतीति कल्पितमेव वाच्यम् । न च कल्पनाशब्दमन्तरेण प्रतीयमानसादृश्यसंभवः; सादृश्यस्य भेदाधिष्टानत्वात् । स्वव्यक्तिव्यतिरेकेऽप्यसंभवस्तथाभूतमेव तु शब्देनोपादीयत इति स्यादत उक्तं यदि दृश्यते इति ॥</p>
<p>सहकारित्वं व्यतिरेकनिरूप्यमतो व्यतिरेकानन्तरं समाहितलक्षणमाह—</p></div><!-- commentary !-->
<lg type="kārikā" n="3.34">
  <l>कार्यारम्भे सहायाप्तिर्दैवादैवकृतेह या ।</l>
  <l>आकस्मिकी बुद्धिपूर्वोभयी वा तत्समाहितम् ॥ ३४ ॥’</l>
</lg> <!-- kārikā !-->
<p>तत्राकस्मिकी दैवकृता यथा—</p>
<lg type="udāharaṇa" n="3.34.102">
  <l>‘मानमस्या निराकर्तुं पादयोर्मे पतिप्यतः ।</l>
  <l>उपकाराय दिष्ट्येदमुदीर्णं घनगर्जितम् ॥ १०२ ॥’</l>
</lg>
﻿<pb n="361"/>
<p>अत्र माननिराकरणोपक्रमे कालोत्पन्नस्याकस्मिकघनगर्जितस्य मानविध्वंसे सहकारित्वादाकस्मिकीयं दैवकृता सहायसंपत्तिः ॥</p>
<div type="commentary"><p><q>कार्यारम्भ इति</q> । सहायः प्रकृतकार्यकारणस्य सहकारी, तेनालंकारता आकस्मिक्यचिन्तितपूर्वा बुद्धिपूर्वाद्विपरीता । आकस्मिक्यादीनां प्रत्येकं दैवादैवकृतसंबन्धे षट्प्रकारं समाहितमित्यर्थोक्तम् ॥</p></div> <!-- commentary !-->
<p>आकस्मिक्येवादैवकृता यथा—</p>
<lg type="udāharaṇa" n="3.34.103">
  <l>‘अनुशासतमित्यनाकुलं नयवर्त्माकुलमर्जुनाग्रजम् ।</l>
  <l>स्वयमर्थ इवाभिवाञ्छितस्तमभीयाय पराशरात्मजः ॥ १०३ ॥’</l>
</lg>
<p>अत्र भीमानुशासनकालोपक्रम एव व्यासागमनस्य तदुपकारित्वादाकस्मिकीयमदैवकृता सहायाप्तिः ॥</p>
<div type="commentary"><p><q>व्यासागमनस्येति</q> । व्यासेन संपाद्यमानस्य । <q>तेनादैवकृतेति</q> ॥</p></div> <!-- commentary !-->
<p>बुद्धिपूर्वा दैवकृता यथा—</p>
<lg type="udāharaṇa" n="3.34.104">
  <l>
    <seg type="pāda">‘कल्पान्ते शमितत्रिविक्रममहाकङ‍कालदण्डस्फुर-</seg>
    <seg type="pāda">च्छेषस्यूतनृसिंहवक्रनखरप्रोतादिकोलामिषः ।</seg>
  </l>
  <l>
    <seg type="pāda">विश्वैकार्णवताविशेषमुदितौ तौ मत्स्यकूर्मावुभौ</seg>
    <seg type="pāda">कर्षन्धीवरतां गतः स्यतु जगन्मोहं महाभैरवः ॥ १०४ ॥’</seg>
  </l>
</lg>
<p>अत्र प्रलयसमये महेश्वरेण समापयितुमुपक्रान्तानां त्रिविक्रमादीनां योऽयं तद्भुवा बडिशादिना मत्स्यकूर्मयोराकर्षणप्रकारः स भगवता भैरवेण बुद्धिपूर्वकमुपकल्प्यमानो दैवात्तथाभूतैरेव तैः संपद्यत इति बुद्धिपूर्वेयं दैवकृता सहायाप्तिः ॥</p>
<div type="commentary"><p><q>दैवात्तथाभूतैरेवेति</q> । नरसिंहनखादीनां बडिशाद्युचितमूर्तिशालिनां दैवमेव निमित्तम्, बडिशादिचिन्ता च विषयीकृतेति बुद्धिपूर्वता ॥</p></div> <!-- commentary !-->
<p>बुद्धिपूर्वाऽदैवकृता यथा—</p>
<lg type="udāharaṇa" n="3.34.105">
  <l>
    <seg type="pāda">‘मूले पञ्च ततश्चतुष्टयमिति स्रक्संनिवेशैः शिरः-</seg>
    <seg type="pāda">पुष्पैरन्यतमावलोकनमितैरुच्छोणितैरर्चिते ।</seg>
  </l>
﻿<pb n="362"/>
  <l>
    <seg type="pāda">हस्तस्पर्शवशेन मूर्ध्नि दशमं मूर्धानमारोपयन्</seg>
    <seg type="pāda">शंभोरद्भुतसाहसैकरसिकः कैर्न श्रुतो रावणः ॥ १०५ ॥’</seg>
  </l>
</lg>
<p>अत्र योऽयं दशवदनेन स्वयं छिन्नैः शिरोभिर्भगवतः शंभोरर्चनाप्रकार उपक्रान्तस्तत्र मूले पञ्च ततश्चतुष्टयमिति शिरोविरचनाप्रपञ्चोबुद्धिपूर्वकोऽदैवकृतः क्रियमाणोऽस्य कर्मणः समाप्तौ सहकारिकारणतामासादयतीत्ययमदैवकृतो बुद्धिपूर्वकः समाहितभेदः ॥</p>
<div type="commentary"><p><q>मूले पञ्चेति</q> । अधोऽधः स्थूलपुष्पस्य संनिवेश उपर्युपरि तनुरिति दूर्वापूजाप्रकारः प्रसिद्धः । अन्यतमालोकननिमित्तैरारोपितैः । अत्र लोकप्रसिद्धपूजाप्रकारः कार्यभूतः । उपर्युपरि तनुसंनिवेशनिष्पादनं सहकारि । इदं च रावणप्रयत्ननिष्पाद्यत्वाददैवकृतं बुद्धिपूर्वं च भवतीत्यन्यतमेन मूर्ध्नान्यतमस्यारोपणं न नवमच्छेदपर्यन्तमासीत् । पूजास्वरूपेणैव भगवांस्तुष्यति न तथा विदितेनेत्यभिप्रायवतो निस्तरङ‍गा भक्तिस्तेन साहसस्याद्भुतत्वम् ॥</p></div> <!-- commentary !-->
<p>आकस्मिकी बुद्धिपूर्वा दैवकृता यथा—</p>
<lg type="udāharaṇa" n="3.34.106">
  <l>
    <seg type="pāda">‘सा कौमुदी नयनयोर्भवतः सुजन्मा</seg>
    <seg type="pāda">तस्या भवानपि मनोरथबन्धबन्धुः ।</seg>
  </l>
  <l>
    <seg type="pāda">तत्सङ‍गमं प्रति सखे नहि संशयोऽस्ति</seg>
    <seg type="pāda">यस्मिन्विधिश्च मदनश्च कृताभियोगौ ॥ १०६ ॥’</seg>
  </l>
</lg>
<p>अत्र योऽयं माधवस्य मालतीं प्रति समागमाभिलाषस्तत्रेयं मालत्या आकस्मिकी बुद्धिपूर्वा च तथा प्रवृत्तिः सोभय्यपि दैवकृता च सहायाप्तिः समाहितभेदः ॥</p>
<div type="commentary"><p><q>अत्र योऽयं माधवस्येति</q> । विधिश्च मदनश्च कृताभियोगावित्यनेन मालत्याः पृर्वानुभावाः कथ्यन्ते । ते च द्विधा भवन्तीत्याकस्मिकी दैवपूर्वा सहायसंपत्तिः ॥</p></div> <!-- commentary !-->
<p>आकस्मिकी बुद्धिपूर्वा चादैवकृता यथा—</p>
<lg type="udāharaṇa" n="3.34.107">
  <l>
    <seg type="pāda">‘दृष्टिर्वन्दनमालिका स्तनयुगं लावण्यपूर्णौ घटौ</seg>
    <seg type="pāda">शुभ्राणां प्रकरः स्मितः सुमनसां वक्रप्रभा दर्पणः ।</seg>
  </l>
﻿<pb n="363"/>
  <l>
    <seg type="pāda">रोमाञ्चोद्गम एव सर्षपकणः पाणी पुनः पल्लवौ</seg>
    <seg type="pāda">स्वाङ‍गैरेव गृहं प्रियस्य विशतस्तन्व्या कृतं मङ‍गलम् ॥ १०७ ॥’</seg>
  </l>
</lg>
<p>अत्रागच्छतः प्रियस्येयं वन्दनमालिकादिमङ‍गलक्रिया मनःपरितोषहेतुस्तस्यास्तन्वङ‍ग्या इङ्गिताकारैरेव यन्निवर्तनं सोऽयमाकस्मिकः स्वबुद्धिपूर्वकश्च तत्सहकारिकारणत्वाददैवकृतश्च समाहितभेदः ॥</p>
<div type="commentary"><p><q>अत्रागच्छतः प्रियस्येति</q> । मङ‍गलक्रियामात्रं न चमत्कारास्पदमत उक्तं
मनःपरितोषहेतुरिति । स्मितं बुद्धिपूर्वम् । रोमाञ्चो न बुद्धिपूर्वः । एवं दृष्ट्यादौ यथायथं वेदितव्यमिति ॥</p>
<p>बुद्धिपूर्वायां सहायाप्तौ क्वचिद्भ्रान्तिरप्यस्ति ततस्तदनन्तरं तां लक्षयति—</p></div><!-- commentary !-->
<lg type="kārikā" n="3.35">
  <l>भ्रान्तिर्विपर्ययज्ञानं द्विधा सापि प्रयुज्यते ।</l>
  <l>अतत्त्वे तत्त्वरूपा च तत्त्वे चातत्त्वरूपिणी ॥ ३५ ॥</l>
</lg> <!-- kārikā !-->
<lg type="kārikā" n="3.36">
  <l>अतत्त्वे तत्त्वरूपा या त्रिविधा सापि पठ्यते ।</l>
  <l>अबाधिता बाधिता च तथा कारणबाधिता ॥ ३६ ॥</l>
</lg> <!-- kārikā !-->
<div type="commentary"><p><q>भ्रान्तिरिति</q> । अतस्मिंस्तदिति निश्चयो भ्रान्तिः । सैव विपर्ययः । न चैवं संशयादय इत्युक्तपूर्वम् । सा द्विधा—यस्य यत्रासद्भावस्तस्य तत्र सद्भावारोपः, यस्य वा यत्र सद्भावस्तस्य तत्रासद्भावारोपः । सोऽयं भावाभावकृतो नियमो भ्रान्तेर्बाधनियमेऽपि क्वचिद्वारोपन्यासो भवति क्वचिन्न भवति । उपन्यासो द्विरूपोऽभिधया वृत्त्यन्तरेण च । यत्र बाधोपन्यासे बाधितानुपन्यासे वाऽबाधिता तस्मिन्नेव वाक्येऽविज्ञातबाधेत्यर्थः । उपन्यासेतरप्रकारेण ज्ञातबाधका बाधिता । बाधकारणोक्तेर्बाधपर्यवसानाभिप्रायत्वात् तदेतद्दर्शयति—<q>अबाधिता बाधिता चेति</q> ॥</p></div> <!-- commentary !-->
<p>तत्रातत्त्वे तत्त्वरूपाऽबाधिता यथा—</p>
<lg type="udāharaṇa" n="3.36.108">
  <l>‘मोहविरमे सरोसं थोरत्थणमण्डले सुरवहूणम् ।</l>
  <l>जेण करिकुम्भसम्भावणाइ दिट्ठी परिट्ठविआ ॥ १०८ ॥’</l>
</lg>
<lg type="chāyā" ref="3.36.108">
  <l>[मोहविरमे सरोषं स्थूलस्तनमण्डले सुरवधूनाम् ।</l>
  <l>येन करिकुम्भसंभावनया दृष्टिः परिस्थापिता ॥]</l>
</lg>
﻿<pb n="364"/>
<p>अत्र सुरवधूस्तनमण्डले करिकुम्भत्वेन गृहीतेऽतत्त्वरूपे यन्मिथ्यैव तत्त्वारोपणं न चानन्तरं वाधकोपन्यासः कृतस्तेनेयमबाधिता अतत्त्वे तत्त्वरूपा भ्रान्तिः ॥</p>
<div type="commentary">
<p><q>मोहविरम इति</q> । परिट्ठविआ सपल्लवं व्यवस्थापिता । तत्रैव परिपूर्वस्य तिष्टतेः प्रसिद्धत्वात् । सरोषमिति समवायिविशेषणम् । न च तदन्तरेण क्रियासद्भावः । तेन मोहेऽपि न प्रक्रान्तरसानुभावस्वरूपतामहासीदिति व्यज्यते । इत्थं
च दृढानुबन्धोऽसौ रसो यद्बलवत्तरविरोधिसंपर्केऽपि न कार्कश्यमगादिति स्थूलमण्डलसुरवधूपदैः प्रकाश्यते संभावनया न तु पूर्वोत्पन्नज्ञानेन । करिकुम्भानां दृढतरवासनत्वात् । अबाधितेत्यत्र यथार्थोऽभिमतस्तथा दर्शयति—<q>बाधकोपन्यास इति</q> ॥</p></div> <!-- commentary !-->
<p>अतत्त्वे तत्त्वरूपा बाधिता यथा—</p>
<lg type="udāharaṇa" n="3.36.109">
  <l>‘हसिअं सहत्थतालं सुक्खवडं उवगएहि पहिएहि ।</l>
  <l>पत्तप्फलसारिच्छे उड्डीणे पूसवंदम्मि ॥ १०९ ॥’</l>
</lg>
<lg type="chāyā" ref="3.36.109">
  <l>[हसितं सहस्ततालं शुष्कवटमुपगतैः पथिकैः ।</l>
  <l>पत्त्रफलसदृशे उड्डीने शुकवृन्देऽस्मिन् ॥]</l>
</lg>
<p>अत्र पत्त्रफलितोऽयं न्यग्रोध इत्यतत्त्वरूपे तत्त्वबुद्धावुत्पन्नायां य उत्तरकालमपत्त्रतानिष्फलताप्रत्ययस्तेनेयमतत्त्वे तत्त्वरूपाख्या बाधिता भ्रान्तिः ॥</p>
<div type="commentary"><p><q>हसिअमिति</q> । पूसः शुकः । वन्दं वृन्दम् । शुकचञ्च‌ुपुच्छानां पक्वन्यग्रोधफलनवपलाशसादृश्यम् । यद्यपि नात्र बाधोऽभिहितस्तथापि उड्डीण इत्यनेनार्थाभावविषया प्रतीतिः क्रियते । कथमन्यथा हसितहस्ततालरूपकार्यस्योपन्यासः स्यात् ॥</p></div> <!-- commentary !-->
<p>अतत्त्वे तत्त्वरूपा कारणबाधिता यथा—</p>
<lg type="udāharaṇa" n="3.36.110">
  <l>
    <seg type="pāda">‘कनककलशस्वच्छे राधापयोधरमण्डले</seg>
    <seg type="pāda">नवजलधरश्यामामात्मद्युतिं प्रतिबिम्बिताम् ।</seg>
  </l>
  <l>
    <seg type="pāda">असितसिचयप्रान्तभ्रान्त्या मुहुर्मुहुरुत्क्षिप-</seg>
    <seg type="pāda">ञ्जयति जनितव्रीडाहासः प्रियाहसितो हरिः ॥ ११० ॥’</seg>
  </l>
</lg>
﻿<pb n="365"/>
<p>अत्र श्यामायामात्मद्युतावसितसिचयप्रान्तबुद्धिरतत्त्वे तत्त्वरूपा प्रियाहसितेन च कारणेन यद्बाधिता सैषातत्त्वे तत्त्वरूपा कारणबाधिता भ्रान्तिः ॥</p>
<div type="commentary"><p><q>अत्र श्यामायामिति</q> । नात्र पूर्वोदाहरणवच्छब्देन कयाचिदपि वृत्त्यार्थाभावो विषयीकृतः किंतु प्रकारान्तरेणोन्नीयते । तथाहि नायकेनांशुकापहरणलीलायितेऽपि यदिदं राधायाः सिचयावरोधाङ‍गचलनभ्रूक्षेपादि मुग्धाङ‍गनोचितविभ्रमविरोधि हसितं तत्कारणं बाधस्येति ॥</p></div> <!-- commentary !-->
<lg type="kārikā" n="3.37">
  <l>अतत्त्वरूपा तत्त्वे या सापि त्रैविध्यसिद्धये ।</l>
  <l>हानोपादानयोर्हेतुरूपेक्षायाश्च जायते ॥ ३७ ॥</l>
</lg> <!-- kārikā !-->
<p>तत्र तत्त्वेऽतत्त्वरूपा हानहेतुर्यथा—</p>
<lg type="udāharaṇa" n="3.37.111">
  <l>‘सो मुद्धमिओ मिअतह्णिआहिं तह दूमि तुह आसाहिम् ।</l>
  <l>जह संभावमई णवि णईण परंमुहो जाओ ॥ १११ ॥’</l>
</lg>
<lg type="chāyā" ref="3.37.111">
  <l>[स मुग्धमृगो मृगतृष्णिकाभिस्तथा दूनस्त्वदाशाभिः ।</l>
  <l>यथा सद्भावमयीष्वपि नदीषु पराङ‍मुखो जातः ॥]</l>
</lg>
<p>अत्र पारमार्थिकीष्वपि नदीषु मृगतृष्णाप्रतारितः सन्यन्न मृगः पयः पातुं प्रतिपद्यते प्रत्युत त्यजति तेनेयं तत्त्वेऽप्यतत्त्वरूपा हानहेतुर्भ्रान्तिः ॥</p> 
<div type="commentary"><p>हानं द्विविधम् । प्रवृत्त्यभावो विपरीतश्च प्रयत्नः । द्विधाप्यत्राभिमतमिति व्या-
ख्यानेन स्फुटयति—<q>न प्रतिपद्यते प्रत्युत त्यजतीति</q> ॥</p></div><!-- commentary !-->
<p>तत्त्वेऽतत्त्वरूपोपादानहेतुर्यथा—</p>
<lg type="udāharaṇa" n="3.37.112">
  <l>‘समर्थये यत्प्रथमं प्रियां प्रति क्षणेन तन्मे परिवर्ततेऽन्यथा ।</l>
  <l>अतो विनिद्रे सहसा विलोचने करोमि न स्पर्शविभाविताप्रियः ॥ ११३ ॥’</l>
</lg>
<p>अत्राङ‍गीकृतलतारूपोर्वशीपरिष्वङ‍गसुखनिमीलिताक्षस्य पुरूरवसः शापान्ताविर्भूतसत्यरूपायामपि तस्यां येयं पूवानुभूतेवंविधानेकविधविप्रलम्भसंभावनया नयनयोरनुन्मीलनबुद्धिः सेयं तत्त्वेऽप्यतत्त्वरूपोपादानहेतुर्भ्रान्तिः ॥</p>
﻿<pb n="366"/>
<div type="commentary"><p><q>समर्थये इति</q> । विभाविताप्रिय इति युक्तः पाठः, प्रियादिषु पुंवद्भावप्रतिषेधात् । नात्राभावारोपः स्फुटोऽवगम्यत इति प्रकरणमादाय व्याचष्टे—<q>अत्राङ‍गीकृतेति</q> । न च वाच्यं दोलायमानतया संशयरूपमिदं ज्ञानमिति । यतो नास्त्येवात्र प्रियतमा तथापि तदारोपेण मनस्तापातिवाहनमुचितमिति जानतः पुरूरवसोऽनुबन्धप्रकर्षः पुष्यति नान्यथेति सहृदयहृदयसाक्षिकमिदम् । तदेतन्मनाक् स्फुटयति—<q>पूर्वानुभूतैवंविधेति</q> ॥</p></div> <!-- commentary !-->
<p>तत्त्वेऽप्यतत्त्वरूपोपेक्षाहेतुर्यथा—</p>
<lg type="udāharaṇa" n="3.37.113">
  <l>‘चिक्रंसया कृत्रिमपत्रिपङ‍क्तेः कपोतपालीषु निकेतनानाम् ।</l>
  <l>मार्जारमप्यायतनिश्चलाङ‍गं यस्यां जनः कृत्रिममेव मेने ॥ ११३ ॥’</l>
</lg>
<p>अत्र तत्त्वरूपेऽपि मार्जारे कृत्रिमोऽयमिति बुद्धौ जातायां तस्यां प्रयोजकत्वेन यदुपेक्षणं सेयं तत्त्वेऽप्यतत्त्वरूपोपेक्षाहेतुर्भ्रान्तिः ॥</p>
<div type="commentary"><p><q>प्रयोजकत्वेन यदुपेक्षणमिति</q> । या प्रवृत्तिं निवृत्तिं वा न प्रसूतेऽपेक्षा-
बुद्धिं वेत्यर्थः ॥</p></div> <!-- commentary !-->
<lg type="kārikā" n="3.38">
  <l>भ्रान्तिमान्भ्रान्तिमाला च भ्रान्तेरतिशयश्च यः ।</l>
  <l>भ्रान्त्यनध्यवसायश्च भ्रान्तिरेवेति मे मतम् ॥ ३८ ॥</l>
</lg> <!-- kārikā !-->
<div type="commentary"><p><q>भ्रान्तिमानिति</q> । भूम्नि मतुप् । भूमार्थो द्विविधो बहूनां भ्रान्तीनामेकविषयतो भिन्नविषयाणां वा समानकर्तृता । आद्यो भ्रान्तिमतो विषयो, द्वितीयो भ्रान्तिमालायाः । न हि भ्रान्तिमति मालाक्रमनियमोऽस्ति युगपदपि भिन्नकर्तृकाणां जायमानत्वात् । भ्रान्तेरतिशयः शब्दोपनीतप्रकर्षा भ्रान्तिरिति स्वकार्यभूतं वितर्कमादाय प्रतीयमानो विपर्ययहेतुर्भ्रमान्तरानुबन्धी ॥</p></div> <!-- commentary !-->
<p>तत्र भ्रान्तिमान् यथा—</p>
<lg type="udāharaṇa" n="3.38.114">
  <l>
    <seg type="pāda">‘कपोले मार्जारः पय इति कराँल्लेढि शशिन-</seg>
    <seg type="pāda">स्तरुच्छिद्रप्रोतान्बिसमिति करी संकलयति ।</seg>
  </l>
  <l>
    <seg type="pāda">रतान्ते तल्पस्थान्हरति दयिताप्यंशुकमिति</seg>
    <seg type="pāda">प्रभामत्तश्चन्द्रो जगदिदमहो विभ्रमयति ॥ ११४ ॥’</seg>
  </l>
</lg>
﻿<pb n="367"/>
<p>अत्रेन्दुमरीचिषु पयःप्रभृतिभ्रान्तिभूम्नायं भ्रान्तिमान् नाम भ्रान्तेरेव भेदः ॥</p>
<p>भ्रान्तिमाला यथा—</p>
<lg type="udāharaṇa" n="3.38.115">
  <l>
    <seg type="pāda">‘नीलेन्दीवरशङ्कया नयनयोर्बन्धूकबुद्ध‍याधरे</seg>
    <seg type="pāda">पाणौ पद्मधिया मधूककुसुमभ्रान्त्या तथा गण्डयोः ।</seg>
  </l>
  <l>
    <seg type="pāda">लीयन्ते कबरीषु बान्धवजनव्यामोहजातस्पृहा</seg>
    <seg type="pāda">दुर्वारा मधुपाः कियन्ति तरुणि स्थानानि रक्षिष्यसि ॥ ११५ ॥’</seg>
  </l>
</lg>
<p>अत्र युवत्यवयवेषु नयनादिषु मधुव्रतानां येयं नीलोत्पलादिबुद्धिः सेयं मालाक्रमेणोपजायमाना भ्रान्तिमाला भ्रान्तेरेव भेदः ॥</p>
<p>भ्रान्त्यतिशयो द्वेधा—वितर्कहेतुर्विपर्ययहेतुश्च । तयोः पूर्वमुपमाभ्रान्तिमाचक्षते, द्वितीयं तु भ्रान्त्यतिशयमेव ।</p>
<p>तत्रोपमाभ्रान्तिर्यथा—</p>
<lg type="udāharaṇa" n="3.38.116">
  <l>‘हृतोष्ठरागैर्नयनोदबिन्दुभिर्निमग्ननाभेर्निपतद्भिरङ्कितम् ।</l>
  <l>च्युतं रुषा भिन्नगतेरसंशयं शुकोदरश्याममिदं स्तनांशुकम् ॥ ११६ ॥’</l>
</lg>
<p>अत्र शाद्वलेऽपि समुत्पन्नस्तनांशुकभ्रमस्य पुरूरवसो योऽयं सादृश्यातिशयितो वितर्कः सेयमुपमाभ्रान्तिः ॥</p>
<div type="commentary">
<p><q>तयोः पूर्वमिति</q> । तत्त्वेन प्रतीयतो मध्ये मनाक्‌तव्द्यतिरेकमुल्लिखितो नूनं भेदाभेदतुल्यतया मनसि सादृश्यं प्रवर्तत इति भावः । असंशयमिति पदेन प्रकर्षो वितर्कश्च प्रत्यायितः ॥</p></div> <!-- commentary !-->
<p>भ्रान्त्यतिशयो यथा—</p>
<lg type="udāharaṇa" n="3.38.117">
  <l>
    <seg type="pāda">‘दिश्याद्धूर्जटिजूटकोटिसरिति ज्योत्स्नालवोद्भासिनी</seg>
    <seg type="pāda">शाशाङ‍की कलिका जलभ्रमिवशाद्द्राग्दृष्टनष्टा मुदम् ।</seg>
  </l>
  <l>
    <seg type="pāda">यां चञ्चच्छफरीभ्रमेण मुकुलीकुर्वन्फणालीं मुहु-</seg>
    <seg type="pāda">र्मुह्यँल्लक्ष्यमहिर्जिघृक्षतितमामाकुञ्चनप्राञ्चनैः ॥ ११७ ॥’</seg>
  </l>
</lg>
﻿<pb n="368"/>
<p>अत्र गङ‍गाम्भःप्रतिफलितां रजनिकरकलामालोकयतो वासुकेर्येयं शफरीभ्रमेण मुकुलीकुर्वन् फणालीं शफरीयमित्यध्यासिता विपर्ययबुद्धिः सोऽयं भ्रान्त्यतिशयो नाम भ्रान्तेरेव भेदः ॥</p>
<div type="commentary"><p><q>जिघृक्षतितमामिति</q> । ‘तिङश्च ५।३।५६’ इति तमपि ‘किमेत्तिङव्ययघादाम्वद्रव्यप्रकर्षे ५।४।११’ इत्याम् ॥</p></div> <!-- commentary !-->
<p>भ्रान्त्यनध्यवसायोऽपि द्विधा—सालम्बनो निरालम्बनश्च । तयोः सालम्बनो यथा—</p>
<lg type="udāharaṇa" n="3.38.118">
  <l>
    <seg type="pāda"><note place="app">अत्र श्लोके—‘विरहिणीजणण’ इति, ‘दअन्तेण’ इति, ‘णावइ’ इति, ‘चैत्तेण’ इति टीकाकारसंमतः पाठः.</note>‘विरहिणिहिअअकअन्तहिं णिण्णाअइ</seg>
    <seg type="pāda">तक्खणि छाइज्जइ अलिणिवहेहिं चैत्तेण चूअवणी ।</seg>
  </l>
  <l>
    <seg type="pāda">अह तासु वि मअरन्दहिं संदाणिअइ</seg>
    <seg type="pāda">जह ण कलम्ब ण अम्ब ण जम्बू जाणिअइ ॥ ११८ ॥’</seg>
  </l>
</lg>
<lg type="chāyā" ref="3.38.118">
  <l>
    <seg type="pāda">[विरहिणीहृदयकृतान्तैर्निर्णीयते</seg>
    <seg type="pāda">तत्क्षणे छाद्यतेऽलिनिवहैश्चैत्रेण चूतवनी ।</seg>
  </l>
  <l>
    <seg type="pāda">अथ तास्वपि मकरन्दैर्वध्यते</seg>
    <seg type="pāda">यथा न कदम्बो नाम्रो न जम्बूर्ज्ञायते ॥]</seg>
  </l>
</lg>
<p>न कदम्बो नाम्रो न जम्बूरिति ज्ञायत इति त्रयाणामेवावलम्बनभूतत्वात्सालम्बनो नामायं भ्रान्त्यनध्यवसायो भ्रान्तिभेदः ॥</p>
<div type="commentary"><p>भ्रान्तेरनध्यवसायोऽनिर्धार्यमाणविषयता । <q>विरहिणीजणण इति</q> । विरहिणीजनस्य । ‘अधीगर्थ-२।३।५२।’ इत्यादिना कर्मणि षष्ठी । दअन्तेण दयमानेन रक्षता । णावइ प्रतिभाति । तक्खणि तत्र क्षणे । छाइज्जइ अलिणिवहेहिं छाद्यतेऽलिनिवहैः करणभूतैः । चैत्तेण चैत्रेण कर्त्रा । चूअवणी चूतवनी । तह तथा । तासु वि तस्या अपि । संदाणिअइ बध्यते । अनिर्धारितविषयतया कथमालम्बननिरालम्बनयोर्भेद इत्यत आह—<q>त्रयाणामेवावलम्बनभूतत्वादिति</q> । उक्तिभङ‍ग्या विषयोपादानादित्यर्थः ॥</p></div><!-- commentary !-->
﻿<pb n="369"/>
<p>निरालम्बो यथा—</p>
<lg type="udāharaṇa" n="3.38.119">
  <l>
    <seg type="pāda">‘उभौ रम्भास्तम्भावुपरि विपरीतौ कमलयो-</seg>
    <seg type="pāda">स्तदूर्ध्वं रत्नाश्मस्थलमथ दुरूहं किमपि यत् ।</seg>
  </l>
  <l>
    <seg type="pāda">ततः कुम्भौ पश्चाद्बिसकिसलये कन्दलमये</seg>
    <seg type="pāda">तदन्विन्दाविन्दीवरमधुकराः किं पुनरिदम् ॥ ११९ ॥’</seg>
  </l>
</lg>
<p>अत्रोर्वादिषु युवत्यवयवेषूत्पन्नो रम्भास्तम्भभ्रान्तेर्योऽयमेतत्समुदाये किमिदमित्यालम्बनं विना कृतोऽनध्यवसायः स एष निरालम्बनो नाम भ्रान्त्यनध्यवसायो भ्रान्तेरेव भेदः ॥</p>
<div type="commentary"><p><q>आलम्बनं विनेति</q> । विषयानिर्धारणं व्यक्तीकृतम् ॥</p></div> <!-- commentary !-->
<lg type="kārikā" n="3.39">
  <l>ऊहो वितर्कः संदेहनिर्णयान्तरधिष्ठितः ।</l>
  <l>द्विधासौ निर्णयान्तश्चानिर्णयान्तश्च कीर्त्यते ॥ ३९ ॥</l>
</lg> <!-- kārikā !-->
<div type="commentary"><p>मिथ्याप्रतीतिसामान्यादनन्तरं वितर्कलक्षणम्—<q>ऊह इति</q> । यस्य प्रसिद्धिः स इत्यर्थः । पर्यायशब्देनापि लक्षणं क्रियत एव । यथा—घटपदार्थतया व्यावृत्तौ संदिहानस्य कलशपदार्थतया निश्चयवतो यः कलशः स घट इति । कथमसौ संशयविपर्ययाभ्यां भिद्यत इत्यत आह—<q>संदेहेति</q> । संदेहो नानाकोटिकस्तथाभूतामेव जिज्ञासां प्रसूते, तर्कस्तु तदनन्तरभावी नियतकोटिकस्तथाभूतामिति । कालस्वरूपकार्यभेदात् संशयतो भेद इति । एवं विपर्ययतोऽपि । स हि तर्कान्तरभाविनिश्चयात्मकः प्रवृत्त्यादिहेतुभूतश्च । तदयं तर्काभासस्य विपर्ययापर्यवसायिनो विषयविभागः कृतः, स तु तर्कस्य विषयविभागः स्फुट एव संदेहनिर्णययोर्मध्यमधिष्टितः स तद्वर्ती । विभागमाह—<q>द्विधासाविति</q> । निर्णयान्तरोपन्यस्तः फलभूतानिश्चयोऽतथाभूतो निर्णयान्तो निश्चयः ॥</p>
<p>प्रमितिविपर्ययरूपतया द्विविध इत्याशयवान्निर्णयार्थं विभजते—</p></div><!-- commentary !-->
<lg type="kārikā" n="3.40">
  <l>तत्त्वानुपात्यतत्त्वानुपाती यश्चोभयात्मकः ।</l>
  <l>स निर्णयान्त इतरो मिथ्यामिथ्योभयात्मकः ॥ ४० ॥</l>
</lg> <!-- kārikā !-->
<div type="commentary">
<p><q>तत्त्वानुपातीति</q> । निगदेनैव व्याख्यातम् ॥</p></div> <!-- commentary !-->
﻿<pb n="370"/>
<p>तेषु निर्णयान्तस्तत्त्वानुपाती यथा—</p>
<lg type="udāharaṇa" n="3.40.120">
  <l>
    <seg type="pāda">‘मैनाकः किमयं रुणद्धि गगने मन्मार्गमव्याहतं</seg>
    <seg type="pāda">शक्तिस्तस्य कुतः स वज्रपतनाद्भीतो महेन्द्रादपि ।</seg>
  </l>
  <l>
    <seg type="pāda">तार्क्ष्यः सोऽपि समं निजेन विभुना जानाति मां रावणं</seg>
    <seg type="pāda">आ ज्ञातं स जटायुरेष जरसा क्लिष्टो वधं वाञ्छति ॥ १२० ॥’</seg>
  </l>
</lg>
<p>अत्र निरूपितलक्षणे वितर्के जटायुरेष इति तत्त्वानुपाती निर्णयान्तो वितर्कः ॥</p>
<div type="commentary"><p><q>मैनाकः किमयमिति</q> । किमयमिति काक्वा पूर्वं दोलायमानचित्तस्य नियतकोटिस्पर्शी ज्ञानविशेष उपनीयते स एव तर्कः । एवमन्यत्रापि ॥</p></div> <!-- commentary !-->
<p>स एवातत्त्वानुपाती यथा—</p>
<lg type="udāharaṇa" n="3.40.121">
  <l>
    <seg type="pāda">‘अस्याः सर्गविधौ प्रजापतिरभूच्चन्द्रो नु कान्तिप्रदः</seg>
    <seg type="pāda">शृङ‍गारैकरसः स्वयं नु मदनो मासो नु पुष्पाकरः ।</seg>
  </l>
  <l>
    <seg type="pāda">वेदाभ्यासजडः कथं नु विषयव्यावृत्तकौतूहलो</seg>
    <seg type="pāda">निर्मातुं प्रभवेन्मनोहरमिदं रूपं पुराणो मुनिः ॥ १२१ ॥’</seg>
  </l>
</lg>
<p>अत्र किमिदं रूपं निर्मातुं यथोक्तः पुराणो मुनिः प्रभवेत्, अतश्चन्द्रादिष्वन्यतमेन प्रजापतिना भवितव्यमित्यतत्त्वानुपातित्वादतत्त्वानुपात्ययं निर्णयान्तो वितर्कः ॥</p>
<p>स एवोभयात्मको यथा—</p>
<lg type="udāharaṇa" n="3.40.122">
  <l>
    <seg type="pāda">‘चित्ते निवेश्य परिकल्पितसत्त्वयोगा-</seg>
    <seg type="pāda">न्रूपोच्चयेन रचिता मनसा कृता नु ।</seg>
  </l>
  <l>
    <seg type="pāda">स्त्रीरत्नसृष्टिरपरा प्रतिभाति सा मे</seg>
    <seg type="pāda">धातुर्विभुत्वमनुचिन्त्य वपुश्च तस्याः ॥ १२२ ॥’</seg>
  </l>
</lg>
<p>सोऽयं तत्त्वानुपातित्वादतत्त्वानुपातित्वाच्चोभयात्मा निर्णयान्तो वितर्कः ॥</p>
﻿<pb n="371"/>
<div type="commentary"><p><q>उभयात्मक इति</q> । स्त्रीरत्नसृष्टिरित्यनेन तत्त्वानुपाती, अपरेत्यनेनातत्त्वानुपाती प्रकाशितः ॥</p></div> <!-- commentary !-->
<p>अनिर्णयान्तो मिथ्यारूपो यथा—</p>
<lg type="udāharaṇa" n="3.40.123">
  <l>
    <seg type="pāda">‘अद्रेः शृङ‍गं हरति पवनः किंस्विदित्युन्मुखीभि-</seg>
    <seg type="pāda">र्दृष्टोच्छ्रायश्चकितचकितं मुग्धसिद्धाङ‍गनाभिः ।</seg>
  </l>
  <l>
    <seg type="pāda">स्थानादस्मात्सरसनिचुलादुत्पतोदङ्मुखः खं</seg>
    <seg type="pāda">दिङ्नागानां पथि परिहरन्स्थूलहस्तावलेपान् ॥ १२३ ॥’</seg>
  </l>
</lg>
<p>अत्र किमिदमद्रेः शृङ‍गं पवनो हरतीति मेघं प्रति कल्पनायां मिथ्यात्वाद्वस्तुनश्चानिर्णयादनिर्णयान्तो मिथ्यारूपो वितर्कः ॥</p>
<div type="commentary"><p>मिथ्यामिथ्यारूपौ बाधिताबाधितविषयौ । अबाधितोऽपि तर्को भवत्येव । यथा
यद्यस्य नीलं रूपं नीलोत्पलमिति ॥</p></div><!-- commentary !-->
<p>स एवामिथ्यारूपो यथा—</p>
<lg type="udāharaṇa" n="3.40.12४">
  <l>‘अयमसौ भगवानुत पाण्डवः स्थितमवाङ्मुनिना शशिमौलिना ।</l>
  <l>समधिरूढमजेन नु जिष्णुना स्विदिति वेगवशान्मुमुहे गणैः ॥ १२४ ॥’</l>
</lg>
<p>अत्र भगवत्पार्थयोरमिथ्यारूपत्वेन वेगवत्त्वादेकस्यानिर्णयान्तोऽमिथ्यारूपो वितर्कः ॥</p>
<div type="commentary">
<p><q>अथ भगवत्पार्थयोरिति</q> । भगवत्पार्थयोरवस्थानयोः समधिरोहारोहयोश्च न किंचिद्बाधकमस्ति चक्षुर्ज्ञानस्य विशेषः प्रत्यक्षत इति ॥</p></div> <!-- commentary !-->
<p>अनिर्णयान्त उभयात्मा यथा—</p>
<lg type="udāharaṇa" n="3.40.125">
  <l>‘माया स्विदेषा मतिविभ्रमो वा ध्वस्तं नु मे वीर्यमुताहमन्यः ।</l>
  <l>गाण्डीवमुक्ता हि यथापुरा मे पराक्रमन्ते न शराः किराते ॥ १२५ ॥’</l>
</lg>
<p>अत्र मायादीनां विकल्पानां मिथ्यारूपत्वान्मम शराः किराते न व्याप्रियन्त इत्यस्या मिथ्यारूपत्वादनिर्णयान्तत्वाच्चायमनिर्णयान्त उभयरूपो वितर्कः ॥</p>
﻿<pb n="372"/>
<div type="commentary">
<p><q>अत्र मायादीनामिति</q> । न परमेश्वरस्य माया छद्म, न शक्तौ मतिभ्रमः, न ध्वंसो वीर्यस्य, नवार्जुनादेवार्जुनस्यान्यत्वमिति विषयबाधात् ॥</p>
<p>मीलिते भ्रान्तिरस्तीति भ्रान्त्यनन्तरं मीलितलक्षणमाह—</p>
</div> <!-- commentary !-->
<lg type="kārikā" n="3.41">
  <l>वस्त्वन्तरतिरस्कारो वस्तुना मीलितं स्मृतम् ।</l>
  <l>पिहितापिहिते चैव तद्ग‌ुणातद्ग‌ुणौ च तत् ॥ ४१ ॥</l>
</lg> <!-- kārikā !-->
<div type="commentary"><p><q>वस्त्वन्तरेति</q> । वस्तूनामिति श्लिष्टषष्ठी । वस्त्वन्तरेण तिरस्कारे इति कर्मणि । वस्त्वन्तरस्य तिरस्कार इति कर्तरि । फलतः स एवार्थः । तथाचोत्कृष्टगुणेनापकृष्टगुणस्य तिरस्करणं न्यग्भावनमिति लक्षणार्थः । पृथग्रूपतिरस्कारेणैकरूपतापत्तिर्मीलितमुच्यते । तथाच कातन्त्रम्—‘मीलितं युक्तमुच्यते’ इति । अभिप्रायपूर्वस्तिरस्कारो द्विविधः—सिद्धाभिप्रायफलोऽसिद्धाभिप्रायफलश्च यथाक्रमं पिहितापिहिते । न चैतावता विशेषेण पृथग्भावः; सामान्यलक्षणव्याप्तत्वादवान्तरभङ‍गीनामानन्त्याच्च । स रूपगुणेन तिरस्कारस्तद्गुणो विरूपगुणेनातद्गुणः । एतावपि मीलितविशेषाविति स्फुटम् ॥</p></div> <!-- commentary !-->
<p>अत्र मीलितमभिधीयमानगुणेन प्रतीयमानगुणेन च वस्तुना संभवति । तयोराद्यो(ऽभिधीयमानगुणेन) यथा—</p>
<lg type="udāharaṇa" n="3.41.126">
  <l>‘एन्तोवि ण सच्चविओ गोसे पसरत्तपल्लवारुणच्छाओ ।</l>
  <l>मज्जणतंबेसु मओ तह मअतंबेसु लोअणेसु अमरिसो ॥ १२६ ॥’</l>
</lg>
<lg type="chāyā" ref="3.41.126">
  <l>[आगच्छन्नपि न दृष्टः प्रातः प्रसरत्पल्लवारुणच्छायः ।</l>
  <l>मज्जनताम्रयोर्मदस्तथा मदताम्रयोर्लोचनयोरमर्षः ॥]</l>
</lg>
<p>अत्र मज्जनताम्रयोर्लोचनयोर्मदरागो मदताम्रयोः कोपानुरागः साक्षादभिधीयमानेनैव गुणेन तिरस्क्रियमाणो निदर्शित इत्यभिधीयमानगुणेन वस्तुनैतन्मीलितम् ॥</p>
<div type="commentary"><p>विभागमाह—<q>अत्र मीलितमिति । एन्तोवीति</q> । सच्चविओ दृष्टः । गोसे प्रातः । तस्याः मज्जनं स्नानम् । अत्र ताम्रपल्लवारुणरागपदाभ्यामभिधीयते गुणः ॥</p></div><!-- commentary !-->
﻿<pb n="373"/>
<p>प्रतीयमानगुणेन यथा—</p>
<lg type="udāharaṇa" n="3.41.127">
  <l>‘पि अदंसणेण सुहरसमुउलिअ जइसे ण होन्ति णअणाइम् ।</l>
  <l>ता केण कण्णरइअं लक्खिज्जइ कुवलअं तस्सा ॥ १२७ ॥’</l>
</lg>
<lg type="chāyā" ref="3.41.127">
  <l>[प्रियदर्शनेन सुखरसमुकुलिते यद्यस्या न भवेतां नयने ।</l>
  <l>तत्केन कर्णरचितं लक्ष्येत कुवलयं तस्याः ॥]</l>
</lg>
<p>अत्र प्रियदर्शनसुखेन मुकुलितयोरेव लोचनयोस्तस्याः कर्णकुवलयं लक्ष्यते नत्वमुकुलितयोरिति वस्तुना वस्त्वन्तरतिरस्कारः प्रतीयमानगुणतयोपपादित इति प्रतीयमानगुणेन वस्तुना मीलितमिदम् ॥</p>
<div type="commentary"><p>ननु पिअदंसणेणेत्यादि कथं मीलितं, न ह्यत्र तिरस्कारः केनापि शब्देन प्रत्याय्यत इत्यत आह—<q>नत्वमुकुलितयोरिति</q> । यदि मुकुलिते न स्यातां कथं कुवलयं लक्ष्यत इति तर्कस्य तिरस्कारपर्यवसानादिति भावः । मूर्तिरूपादिकः प्रतीयमानो गुणः ॥</p></div><!-- commentary !-->
<p>पिहितं यथा—</p>
<lg type="udāharaṇa" n="3.41.128">
  <l>‘पअडिअसणेहसंभावविब्भमन्तिअ जह तुमं दिट्ठो ।</l>
  <l>संवरणवावडाए अण्णोवि जणो तह च्चेअ ॥ १२८ ॥’</l>
</lg>
<lg type="chāyā" ref="3.41.128">
  <l>[प्रकटितस्नेहसद्भावविभ्रमतया यथा त्वं दृष्टः ।</l>
  <l>संवरणव्यापृतया अन्योऽपि जनस्तथा चैव ॥]</l>
</lg>
<p>अत्र प्रकटितस्नेहविभ्रमतया त्वामवलोक्य नैतदन्यो जनो जानात्विति सर्वत्र स्निग्धदृष्टिपातेन पिहितमप्येतन्मीलितभेद एव ॥</p>
<p>अपिहितं यथा—</p>
<lg type="udāharaṇa" n="3.41.129">
  <l>‘दिट्ठाइवि जण्ण दिट्ठो आलविआएवि जण्ण आलविओ ।</l>
  <l>उवआरो जण्ण कओ तेण अ कलिअं छइल्लेहिम् ॥ १२९ ॥’</l>
</lg>
<lg type="chāyā" ref="3.41.129">
  <l>[दृष्टयापि यन्न दृष्ट आलपितयापि यन्नालपितः ।</l>
  <l>उपचारो यन्न कृतस्तेन च कलितं छेकैः ॥]</l>
</lg>
﻿<pb n="374"/>
<p>अत्र दृष्टया यन्न दृष्टः संभाषितया यन्न संभाषितो न चाभ्यागतोपचारो बिहितस्तेन तदनुरागः परं न पिहितः प्रत्युत छादनेन छेकानां प्रकटित इत्यपिहिताख्योऽयं मीलितभेदः ॥</p>
<div type="commentary"><p>ननु दृष्टयापि न दृष्ट इत्यपि कथमलंकारः । न ह्यत्र शक्तिरस्तीत्यत आह—
<q>प्रत्युतेति</q> । छेका विदग्धास्तैरास्वाद्यमानत्वादावर्जकत्वं काव्यस्येत्यर्थः ॥</p></div><!-- commentary !-->
<p>तद्गुणो यथा—</p>
<lg type="udāharaṇa" n="3.41.130">
  <l>
    <seg type="pāda">‘गोरङ‍गउ तरुणिअणो जोह्णाइं अहिसरइ</seg>
    <seg type="pāda">सिअणेवच्छपडिच्छेओ वल्लहवद्धरइ ।</seg>
  </l>
  <l>
    <seg type="pāda">तच्छाआहिं पुण चलिअउ सामल-</seg>
    <seg type="pāda">गत्तो तह मअणु मन्ति अहिम् ॥ १३० ॥’</seg>
  </l>
</lg>
<lg type="chāyā" ref="3.41.130">
  <l>[गौराङ‍गस्तरुणीजनो ज्योस्नायामभिसरति सितनेपथ्यपरिच्छन्नो वल्लभबद्धरतिः ।</l>
  <l>तच्छायासु पुनश्चलितः श्यामलाङ‍गस्तत्र मदनो मन्त्र्यभूत् ॥]</l>
</lg>
<p>अत्र गौराङ‍गस्तरुणीजनः सितनेपथ्यो ज्योत्स्नायां श्यामस्तु नीलनेपथ्यस्तस्याश्छायासु गच्छतीति तद्गुणाश्रयमीलनात्तद्गुणाख्यं मीलितमिदम् ।</p>
<div type="commentary"><p><q>गोरङ‍गउ इति</q> । गौराङ‍गः । जोह्णाइं ज्योत्स्नायाम् । णेवच्छं नेपथ्यं वस्त्राङ‍गरागादिपरिग्रहः । पडिच्छेओ प्रतीक्ष्य गृहीत्वा । वल्लहवद्धरइ वल्लभबद्धरतिः । तच्छाआहिं तासां गौराङ‍गीणां छायायाम् । चलिअउ चलितम् ॥</p></div> <!-- commentary !-->
<p>अतद्गुणो यथा—</p>
<lg>
  <l>
    <seg type="pāda">‘कर्कन्धूफलमुच्चिनोति शबरी मुक्ताफलाकाङ्क्षिणी</seg>
    <seg type="pāda">क्रुद्धोलूककदम्बकस्य पुरतः काकोऽपि हंसायते ।</seg>
  </l>
  <l>
    <seg type="pāda">कीर्त्या ते धवलीकृते त्रिभुवने क्ष्मापाल लक्ष्मीः पुरः</seg>
    <seg type="pāda">कृष्णं वीक्ष्य बलोऽयमित्युपहितव्रीडं शनैर्जल्पति १३१ ॥’</seg>
  </l>
</lg>
<p>अत्र कर्कन्धूफलानामपगतनिजगुणत्वादतद्गुणत्वादतद्गुणाख्यं मीलितमिदम् ॥</p>
<div type="commentary">
<p><q>अत्र कर्कन्धूफलानामिति</q> । विरुपगुणानामित्यर्थः ॥</p></div> <!-- commentary !-->
﻿<pb n="375"/>
<lg type="kārikā" n="3.42">
  <l>सदृशादृष्टचिन्तादेरनुभूतार्थवेदनम् ।</l>
  <l>स्मरणं प्रत्यभिज्ञानस्वप्नाद्यपि न तद्बहिः ॥ ४२ ॥</l>
</lg> <!-- kārikā !-->
<div type="commentary"><p>मीलिते ज्ञानमस्तीति साजात्यादनन्तरं स्मृतिं लक्षयति—<q>सदृशेति</q> । सदृशा ज्ञायमानसादृश्यात् प्रयत्नजा स्मृतिश्चिन्तादिर्यस्यार्थमग्रे कथयिष्यति—अनुभूतार्थवेदनं समानविषयानुभवनियतज्ञानविशेषरूपं स्मरणम् । प्रत्यभिज्ञानमपि पूर्वानुभूतविषयमेव । एवं स्वप्नोऽपि ॥</p></div><!-- commentary !-->
<p>तत्र सदृशाद्यथा—</p>
<lg type="udāharaṇa" n="3.42.132">
  <l>‘अदृश्यन्त पुरस्तेन खेलत्खञ्जनपङ‍क्तयः ।</l>
  <l>अस्मर्यन्त विनिःश्वस्य प्रियानयनविभ्रमाः ॥ १३२ ॥’</l>
</lg>
<p>अत्र स्वञ्जनपङ्क्तिदर्शनात्तत्सदृशप्रियानयनविभ्रमस्मरणात्तत्सदृशदर्शनजं स्मरणमिदम् ॥</p>
<div type="commentary"><p><q>अत्र खञ्जनेति</q> । अत्रशब्देनखञ्जनपङ्क्तिश्चेदवलोकितानन्तरमेव प्रियास्मरणमासीदिति कार्यकारणभावोऽवगम्यते । स च कारणतासादृश्यमनन्तर्भाव्य खञ्जनज्ञानस्यास्तीति च प्रतीतं सादृश्यमिति भावः ॥</p></div> <!-- commentary !-->
<p>अदृष्टाद्यथा—</p>
<lg type="udāharaṇa" n="3.42.133">
  <l>‘मुनिसुताप्रणयस्मृतिरोधिना मम वियुक्तमिदं तमसा मनः ।</l>
  <l>मनसिजेन सखे प्रहरिष्यता धनुषि चूतशरश्च निवेशितः ॥१३३ ॥’</l>
</lg>
<p>अत्र मुनिसुताप्रणयस्मृतिरोधिना तमसा मे मनो वियुक्तमित्यदृष्टकृतं स्मरणमिदम् ॥</p>
<div type="commentary"><p><q>अत्र मुनिसुतेति</q> । तमोलक्षणस्य प्रतिबन्धकस्यापगमे स्मरणरूपं कार्यमावश्यकमित्यर्थः ॥</p></div> <!-- commentary !-->
<p>चिन्ताया यथा—</p>
<lg type="udāharaṇa" n="3.42.134">
  <l>
    <seg type="pāda">‘पुरा यत्र स्रोतः पुलिनमधुना तत्र सरितां</seg>
    <seg type="pāda">विपर्यासं यातो घनविरलभावः क्षितिरुहाम् ।</seg>
  </l>
  <l>
    <seg type="pāda">बहोर्दृष्टं कालादपरमिव जातं वनमिदं</seg>
    <seg type="pāda">निवेशः शैलानां तदिदमिति बुद्धिं द्रढयति ॥ १३४ ॥’</seg>
  </l>
</lg>
﻿<pb n="376"/>
<p>अत्र प्रत्यक्षेष्वपि स्रोतस्तरुविपिनादिषु स्मरणस्य चिन्ताजन्यत्वादिदं चिन्तोद्भूतं स्मरणम् ॥</p>
<p>आदिग्रहणात्परप्रयत्नाद्यथा—</p>
<lg type="udāharaṇa" n="3.42.135">
  <l>‘दर्शनपथमायाता साक्षादिव तन्मयेन हृदयेन ।</l>
  <l>स्मृतिकारिणा त्वया मे पुनरपि चित्रीकृता कान्ता ॥ १३५ ॥’</l>
</lg>
<p>अत्र परकृतात्प्रयत्नविशेषाच्चिन्तायाः प्रवृत्तत्वादिदमपि स्मरणमेव ॥</p>
<p>स्वप्नाद्यथा—</p>
<lg type="udāharaṇa" n="3.42.136">
  <l>
    <seg type="pāda">‘जाने स्वप्नविधौ ममाद्य चुलुकोत्सेक्यं पुरस्तादभू-</seg>
    <seg type="pāda">त्प्रत्यूषे परिवेषमण्डलमिव ज्योत्स्नासपत्नं महः ।</seg>
  </l>
  <l>
    <seg type="pāda">तस्यान्तर्नखनिस्तुषीकृतशरच्चन्द्रप्रभैरङ‍गकै-</seg>
    <seg type="pāda">र्दृष्टा काप्यबला बलात्कृतवती सा मन्मथं मन्मथम् ॥ १३६ ॥’</seg>
  </l>
</lg>
<p>अत्र स्वप्नस्य चिन्तादिजन्यत्वात्स्वप्नस्मृतिरपि स्मरणमेव ॥</p>
<div type="commentary"><p>यदि स्वप्नस्मृतिरपि स्मरणमेव तदा कतमदत्र सादृश्यादिषु कारणमत उक्तम्—<q>चिन्तादीति</q> ॥</p></div><!-- commentary !-->
<p>प्रत्यभिज्ञानं यथा—</p>
<lg type="udāharaṇa" n="3.42.137">
  <l>
    <seg type="pāda">‘गृहीतो यः पूर्वं परिणयविधौ कंकणधरः</seg>
    <seg type="pāda">सुधामूर्तेः पादैरमृतशिशिरैर्यः परिचितः ।</seg>
  </l>
  <l>
    <seg type="pāda">स एवायं तस्यास्तदितरकरौपम्यसुभगो</seg>
    <seg type="pāda">मया लब्धः पाणिर्ललितलवलीकन्दलनिभः ॥ १३७ ॥’</seg>
  </l>
</lg>
<p>अत्र गृहीतो यः पूर्वं स एवायं तस्याः पाणिरिति प्रत्यभिज्ञानमपि स्मरणमेव ॥</p>
<div type="commentary"><p>प्रत्यभिज्ञानस्वरूपं दर्शयति—<q>यः पूर्वं स एवायमिति</q> । ननु सूत्रे स्वप्नात्पूर्वं प्रत्यभिज्ञानमुद्दिष्टं पश्चादुदाह्रियत इति कथमेतत् । अत्रोदाहरणक्रमेऽपि लिपिप्रमादोऽयमित्याराध्यपादाः ॥</p></div><!-- commentary !-->
﻿<pb n="377"/>
<lg type="kārikā" n="3.43">
  <l>अभिप्रायानुकूल्येन प्रवृत्तिर्भाव उच्यते ।</l>
  <l>सोद्भेदोऽथ निरुद्भेदश्चैकतश्चाभितश्च सः ॥ ४३ ॥</l>
</lg> <!-- kārikā !-->
<div type="commentary"><p>अभिमतमुक्तादिवस्तुचिन्तननियमादनन्तरं भावलक्षणम् । तदाह—<q>अभिप्रायेति</q> । अभिमतवस्तुचिन्ता अभिप्रायः । तदनुकूलतया प्रवृत्तिः क्रियालक्षणाभावः । अत एव सूक्ष्माद्भेदः । प्रवृत्तिप्रतिपादकेन स्वार्थप्रकाशनद्वारा प्रकाश्यमानोऽभिप्रायः क्वचित्पदान्तरवृत्तिसहकृतेन प्रकाश्यते, क्वचित्केवलेन । ताविमौ सोद्भेदनिरुद्भेदौ । मिथोऽनुबन्धविषयश्चायं चमत्करोति । तत्र प्रवृत्तिरुच्यमानानेन तस्योच्यते तयोर्वा । तदिदमाह—<q>एकतश्चाभितश्चेति</q> । अभिप्रायोद्भावनादशायां रूढः स्वादपदवीमासाद्य चमत्कारमावहति । अत एव तत्कार्ययोः प्रवृत्तेरनुभावरूपतया तद्यावानकुण्ठ इति हृदयम् (?) ॥</p></div><!-- commentary !-->
<p>तत्रैकतः सोद्भेदो यथा—</p>
<lg type="udāharaṇa" n="3.43.138">
  <l>‘गेह्ण पलोएह इमं विअसिअणअणा पिअस्स अप्पेइ ।</l>
  <l>घरिणी सुअस्स पढमुब्भिण्णदन्तजुअलंकिअं बोरम् ॥ १३८ ’</l>
</lg>
<lg type="chāyā" ref="3.43.138">
  <l>[गृहाण पर्यालोकयेमं विकसितनयना प्रियायार्पयति ।</l>
  <l>गृहिणी सुतस्य प्रथमोद्भिन्नदन्तयुगलाङ्कितं बदरम् ॥]</l>
</lg>
<p>अत्र सुतस्य दन्तोद्गमादहमुपभोगयोग्यास्मीति गृहिण्या एवमभिप्रायः प्रकर्षविकासितनयनतयोद्भिद्यते; न पुनः पत्युरित्येकतः सोद्भेदोऽयं भावः ॥</p>
<p>अभितः सोद्भेदो यथा—</p>
<lg type="udāharaṇa" n="3.43.139">
  <l>‘सालोए च्चिअ सूरे घरिणी घरसामिअस्स घेत्तूण ।</l>
  <l>णेच्छन्तस्सवि पाए धुअइ हसन्ती हसन्तस्स ॥ १३९ ॥’</l>
</lg>
<lg type="chāyā" ref="3.43.139">
  <l>[सालोक एव सूर्ये गृहिणी गृहस्वामिनो गृहीत्वा ।</l>
  <l>अनिच्छतोऽपि पादौ धावयति हसन्ती हसतः ॥]</l>
</lg>
<p>अत्र सालोक एव सूर्ये गृहपतेर्गृहागमनं गृहिण्याश्च यत्पादधावनं त्तदावाभ्यामद्य वेश्मनो न निर्गन्तव्यमिति भावः । स च द्वयोरपि हासेनाभित उद्भिद्यत इत्यभित्तः सोद्भेदोऽयं भावः ॥</p>
﻿<pb n="378"/>
<p>एकतो निरुद्भेदो यथा—</p>
<lg type="udāharaṇa" n="3.43.140">
  <l>‘सालिवणगोविआए उड्‌डीयन्तीअ पूसविन्दाइम् ।</l>
  <l>सव्वङ‍गसुन्दरी एवि पहिआ अच्छीइ पेच्छन्ति ॥ १४० ॥’</l>
</lg>
<lg type="chāyā" ref="3.43.140">
  <l>[शालिवनगोपिकाया उड्डाययन्त्याः शुकवृन्दानि ।</l>
  <l>सर्वाङ‍गसुन्दर्या अपि पथिका अक्षिणी एव प्रेक्षन्ते ॥]</l>
</lg>
<p>अत्रातिसौन्दर्येण देवीभ्रान्त्या शालिवनगोपिकामालोकयतां पथिकानां तदक्षिनिरीक्षणेऽयमभिप्रायः—‘शालिवनतिरस्कारेण देवमानुषयोर्विशेषभूतः पभ्द्यामेव भूमिस्पर्शो भूम्यस्पर्शो वा न लक्ष्यत इति तदक्षिणी एव पश्यामो यदियं निमिषति तदा मानुषीयं यदि न निमिषति तदा देवीयम् ।’ इति सर्वाङ‍गसुन्दर्या अपि पथिकानामेव जायमानो भावो नेह केनचित्कर्मणोद्भिद्यत इत्येकतो निरुद्भेदश्चायं भावः ॥</p>
<div type="commentary"><p><q>नेह केनचिदिति</q> । तथा चात्र शब्दान्तरस्य व्यापारो नास्तीत्यर्थः ॥</p></div><!-- commentary !-->
<p>अभितो निरुद्भेदो यथा—</p>
<lg type="udāharaṇa" n="3.43.141">
  <l>‘गोलाअडट्ठिअं पेच्छिऊण गइबइसुअं हलिअसोह्वा ।</l>
  <l>आढत्ता उत्तरिउं दुक्खुत्ताराइ पअवीए ॥ १४१ ॥’</l>
</lg>
<lg type="chāyā" ref="3.43.141">
  <l>[गोदातटस्थितं प्रेक्ष्य गृहपतिसुतं हालिकस्नुषा ।</l>
  <l>आरब्धा उत्तर्तुं दुःखोत्तरया पदव्या ॥]</l>
</lg>
<p>अत्रागच्छन्तीं हालिकस्नुषां दृष्ट्वा गृहपतिसूनोर्गोदावरीतटे यदवस्थानम्, यश्च तमवलोक्य तस्या दुरुत्तरमार्गेणावतरणारम्भस्तत्रायं तयोरभिप्रायो हस्तावलम्बदानेनावयोरङ‍गसङ‍गमः संपद्यतामिति । स चाभितो द्वयोरपि जायमानो नेह केनचित्कर्मणोद्भिद्यत इत्यभितो निरुद्भेदश्चायं भावः ।</p>
<lg type="kārikā" n="3.44">
  <l>हृद्यं सूक्ष्मं च भिद्येत न हि भावात्कथंचन ।</l>
  <l>हृद्योदाहरणं तत्र तैरिदं प्रतिपाद्यते ॥ ४४ ॥</l>
</lg> <!-- kārikā !-->
﻿<pb n="379"/>
<lg type="udāharaṇa" n="3.44.142">
  <l>‘हिअए रोसुग्घुण्णं पाअप्पहरं सिरेण पत्थन्तो ।</l>
  <l>णह उदओ(?) माणंसिणीए अ थोरं सुअं रुण्णम् ॥ १४२ ॥’</l>
</lg>
<p>अत्र हृदये रोषोद्धूर्णपादप्रहारं यदयं शिरसा प्रार्थितवान्, यच्च तयासौ न ताडितस्तत्र हृदये वल्लभा वसतीति भावः । स च प्रार्थनारोदनाभ्यामुद्भिद्यमानः सोद्भेदो भावो हृद्य इत्युच्यते ॥</p>
<div type="commentary">
<p><q>हृद्यमिति</q> । अभिमतस्य वस्तुनो हृदयावच्छेदेन वृत्तिमतिसंधाय प्रवृत्तिः । तत्र यद्यपि विशेषोऽस्ति तथापि भावसामान्यलक्षणाक्रान्तस्तत्रैवान्तर्भविष्यति ॥</p></div> <!-- commentary !-->
<lg type="kārikā" n="3.45">
  <l>निरुद्भेदस्तु यो भावः स सूक्ष्मस्तैर्निगद्यते ।</l>
  <l>इङ्गिताकारलक्ष्यात्स सूक्ष्मात्स्याद्भूमिकान्तरम् ॥ ४५ ॥</l>
</lg> <!-- kārikā !-->
<p>यथा—</p>
<lg type="udāharaṇa" n="3.45.143">
  <l>‘कदा नौ संगमो भावीत्याकीर्णे वक्तुमक्षमम् ।</l>
  <l>अवेत्य कान्तमबला लीलापद्मं न्यमीमिलत् ॥ १४३ ॥’</l>
</lg>
<p>अत्र वक्तुमक्षमतायामिङ्गिताकारयोरप्रतीयमानत्वाद् भावगतेर्भूमिकान्तरमिदं भवति ।</p>
<div type="commentary"><p>ननु च सूक्ष्मः कथं पूर्वोक्तात्सूक्ष्माद्भिद्यत इत्यत आह—<q>इङ्गिताकारलक्ष्या-
दिति</q> । कदा नौ संगमो भावीत्यभिप्रायस्य व्यञ्जकं नेङ्गितं न विकारो वा कान्तस्य कश्चिदुपात्तः, अवेत्येत्यादिप्रकाशिताभिप्रायानुगुणा काचिदस्ति क्रिया वा । कथमन्यथा तमुद्दिश्य लीलापद्मनिमीलनं संगच्छते । तस्मादन्यमेवेदं सूक्ष्मं भावलक्षणाक्रान्तम् ॥</p></div><!-- commentary !-->
<lg type="udāharaṇa" n="3.45.144">
  <l>‘पद्मसंमीलनाच्चात्र सूचितो निशि सङ‍गमः ।</l>
  <l>आश्वासयितुमिच्छन्त्या प्रियमङ‍गजपीडितम् ॥ १४४ ॥’</l>
</lg>
<p>अत्रानुकार्यानुकरणेऽपि भूमिकान्तरिते एव भवत इति सोऽयं निरुद्भेदो भाव एव सूक्ष्म इत्युच्यते ।</p>
<div type="commentary"><p>उत्तरार्धस्योदाहरणं व्युत्पादयति—<q>अत्र पद्मसंमीलनाच्चेति</q> । एवं चेत्
प्राप्तमिङ्गितलक्ष्यत्वमत आह—<q>तत्र चेति</q> । आजानिकं पद्ममीलनमनुकार्यं ﻿<pb n="380"/>कान्ताहस्ताङ‍गुलीजनितमनुकरणं रात्रौ समागमो भविष्यतीति कान्तागतोऽभिप्रायः । न तु निमीलनमनुकार्याव्द्यभिचरितमेतमर्थमवबोधयतीत्यर्थः ॥</p></div><!-- commentary !-->
<lg type="kārikā" n="3.46">
  <l>प्रत्यक्षमक्षजं ज्ञानं मानसं चाभिधीयते ।</l>
  <l>स्वानुभूतिभवं चैवमुपचारेण कथ्यते ॥ ४६ ॥</l>
</lg> <!-- kārikā !-->
<div type="commentary"><p>ज्ञानसंगत्यनन्तरं प्रमाणरूपालंकारप्रस्तावस्तत्रान्येषां प्रमाणानां प्रत्यक्षमूलकत्वात् प्रथमं प्रत्यक्षलक्षणमाह—<q>प्रत्यक्षमिति</q> । साक्षात्कारः प्रत्यक्षमिति प्रसिद्धं तस्य विभागमाह—<q>अक्षजमिति</q> । अक्षं बहिरिन्द्रियं तस्माज्जातम्, मानसं बाह्येन्द्रियानपेक्षेण मनसा जनितम् । स्वानुभूतिः सहजा चिच्छक्तिस्तस्या उत्पन्नम् । शरीराभिघाताद्यभिभूते प्रत्याहारतिरस्कृते वा मनसि यत् कदाचिदतिस्फुटाभं ज्ञानमुत्पद्यते न तस्य मनोनिबन्धनता शक्यतेऽभिधातुमिति चिच्छक्तिमेवाश्रयते । ननु इन्द्रियजन्य एव लोके साक्षात्कारिताप्रसिद्धेः कथमनुभूतिभवं तथेत्यत आह—<q>उपचारेणेति</q> । यदीन्द्रियजन्ये साक्षात्कारितानियमस्तदोपचारेण परिगणनम् । अथ भावनादिबलेन विनापीन्द्रियं भवतीति पक्षस्तदा मुख्यत एवेति भावः ॥</p></div><!-- commentary !-->
<p>तत्राक्षजं द्विधा । युगपदेकशश्च । तयोर्युगपद्यथा—</p>
<lg type="udāharaṇa" n="3.46.145">
  <l>‘क्रान्तकान्तवदनप्रतिबिम्बे मग्नबालसहकारसुगन्धौ ।</l>
  <l>स्वादुनि प्रणदितालिनि शीते निर्ववार मधुनीन्द्रियवर्गः ॥ १४५ ’</l>
</lg>
<p>अत्र मदिराश्रयाणां मुखप्रतिबिम्बसौगन्ध्यस्वादुताश्रव्यत्वशैत्यानां दृग्घ्राणरसनश्रवणत्वगिन्द्रियप्रत्यक्षता प्रतीयते ॥</p>
<div type="commentary"><p><q>युगपदिति</q> । एकस्मिन्वाक्ये घ्राणरसनचक्षुस्त्वक्‌श्रोत्राणां पञ्चानामपि युगपत्प्रवृत्त्यभिधानाद्यौगपद्यं रसानुगुणतया यौगपद्याच्चमत्कारितामावहतीति द्विधाप्यलंकारकाण्डे परिसंख्यानमुचितम् ॥</p></div> <!-- commentary !-->
<p>एकशो यथा—</p>
<lg type="udāharaṇa" n="3.46.146">
  <l>‘मन्दमन्दविगलत्त्रपमीषच्चक्षुरुल्लसितपक्ष्म दधत्या ।</l>
  <l>वीक्ष्यते स्म शनकैर्नववध्वा कामिनो मुखमधोमुखयैव १४६ ’</l>
</lg>
<p>तदेतच्चाक्षुषम् । एवं श्रावणादीन्यप्युदाहरणीयानि ॥</p>
﻿<pb n="381"/>
<p>मानसमपि द्विधा । सुखादिविषयमनुभूतार्थविषयं च । तयोः सुस्वादिविषयं यथा—</p>
<lg type="udāharaṇa" n="3.46.14७">
  <l>
    <seg type="pāda">‘अस्तोकविस्मयमविस्मृतपूर्ववृत्त-</seg>
    <seg type="pāda">मुद्भूतनूतनभयज्वरजर्जरं नः ।</seg>
  </l>
  <l>
    <seg type="pāda">एकक्षणत्रुटितसंघटितप्रमोद-</seg>
    <seg type="pāda">मानन्दशोकशबलत्वमुपैति चेतः ॥ १४७ ॥’</seg>
  </l>
</lg>
<p>एतन्निगदेनैव व्याख्यातम् ॥</p>
<div type="commentary"><p><q>मानसमपि द्विधेति</q> । संयुक्तसमवायनियमितमेकमपरं तु संस्कारनियमितम् । संस्कारलक्षणया हि प्रत्यासत्त्या यथा स्मरणातिरिक्तं प्रत्यभिज्ञानं तथेदमपीति न किंचिदनुपपन्नम् ॥ <q>निगदेनैवेति</q> । यदि विस्मयादीनयं न साक्षात्कृतवांस्तर्हि कथमुद्वेलतामाचक्षीतेत्यर्थः ॥</p></div> <!-- commentary !-->
<p>अनुभूतार्थविषयं यथा—</p>
<lg type="udāharaṇa" n="3.46.148">
  <l>‘पिहिते वासागारे तमसि च सूचीमुखाग्रसंभेद्ये ।</l>
  <l>मयि च निमीलितनयने तथापि कान्तामुखं व्यक्तम् ॥ १४८ ॥’</l>
</lg>
<p>इदमपि नातिदुर्बोधमिति न व्याख्यातम् ॥</p>
<div type="commentary"><p><q>इदमिति</q> । व्यक्तमित्यनेन साक्षात्कारो दर्शितः । नहि स्मरणेन व्यक्तता भवति किंतु आत्मन्येवावतिष्ठते । स्वानुभूतिमाश्रयत इत्यर्थः ॥</p></div> <!-- commentary !-->
<p>स्वानुभूतिभवं द्विधा । मिथ्यात्मकममिथ्यात्मकं च । तयोर्मिथ्यात्मकं यथा—</p>
<lg type="udāharaṇa" n="3.46.149">
  <l>‘अथ दीर्घतरं तमः प्रवेक्ष्यन्सहसा रुग्णरयः ससंभ्रमेण ।</l>
  <l>निपतन्तमिवोष्णरश्मिमुर्व्यां वलयीभूततरुं धरां च मेने ॥ १४९ ॥’</l>
</lg>
<p>तदिदमिन्द्रियेषु मनसि चानवतिष्ठमानमात्मन्येवावतिष्ठते ॥</p>
<p>अमिथ्यात्मकं यथा—</p>
<lg type="udāharaṇa" n="3.46.150">
  <l>
    <seg type="pāda">‘मनः प्रत्यक‌्‌चित्ते सविधमवधायात्तमरुतः</seg>
    <seg type="pāda">प्रहृष्यद्रोमाणः प्रमदसलिलोत्सङ‍गितदृशः ।</seg>
  </l>
﻿<pb n="382"/>
  <l>
    <seg type="pāda">यदालोक्याह्लादं ह्रद इव निमज्ज्यामृतमये</seg>
    <seg type="pāda">दधत्यन्तस्तत्त्वं किमपि यमिनस्तत्किल भवान् ॥ १५० ॥’</seg>
  </l>
</lg>
<p>अस्यात्मविषयता व्यक्तैव योगिभिरुद्गीयते ॥</p>
<div type="commentary"><p><q>योगिभिरिति</q> । निदिध्यासनबललब्धात्मनो ज्ञानस्य योगिमात्रे प्रसिद्ध-
विषयत्वान्न ह्यस्मदादयस्तथा तं परिचिन्वन्ति यथा योगिन इत्यर्थः ॥</p>
<p>अनुमानलक्षणमाह—</p></div><!-- commentary !-->
<lg type="kārikā" n="3.47">
  <l>लिङ‍गाद्यल्लिङ‍गिनो ज्ञानमनुमानं तदुच्यते ।</l>
  <l>पूर्ववच्छेषवच्चैव दृष्टं सामान्यतश्च यत् ॥ ४७ ॥</l>
</lg> <!-- kārikā !-->
<div type="commentary"><p><q>लिङ‍गादिति</q> । यस्य येन सहाविनाभावलक्षणा व्याप्तिः संदिग्धसाध्यधर्मधर्मिरूपपक्षवृत्तितारूपा पक्षधर्मता च गृह्यते तस्मात्तस्य प्रतीतिरनुमानं यथा धूमाद्वह्नेः । स हि यथाविधे सिद्धस्तथाविधसंनिधानं सूचयति । तत्र यस्मात्प्रतीतिरुत्पद्यते तत् लिङ‍गं चिह्नम् । व्याप्तिविशिष्टपक्षे धर्मतासंज्ञापकमित्यर्थः । इतरलिङ‍गं ज्ञापकमस्यास्तीति कृत्वा । पूर्ववच्छेषवत्सामान्यतोदृष्टभेदात्रिविधमनुमानमग्रे ग्रन्थकृतैव व्याख्यातमिति न वितन्यते ॥</p></div> <!-- commentary !-->
<lg type="kārikā" n="3.48">
  <l>फलसामग्र्यभेदेन द्विधैतद्भिद्यते पृथक् ।</l>
  <l>उदाहरणमेवैषां रूपव्यक्त्यै भविष्यति ॥ ४८ ॥</l>
</lg> <!-- kārikā !-->
<div type="commentary">
<p><q>फलसामग्र्येति</q> । यद्यपि ज्ञानमनुमानमित्युक्तं तथापि तस्य साधारणमेव क्वचिदनुपन्यासप्रधानं वाच्यम्, क्वचित्करणीभूतलिङ‍गपरामर्शोपन्यासप्रधानमिति भवति यथोक्तो विशेषः । अनुमानशब्दो हि भावल्युडन्तः करणे ल्युडन्तो वा । आद्ये फलं द्वितीये सामग्र्यकरणमित्यर्थः । उपन्यासप्रधानता दुरूहेत्यत आह—<q>उदाहरणमेवेति</q> ॥</p></div> <!-- commentary !-->
<p>तेषु यत्र कारणं दृष्ट‍वा कार्यमनुमीयते तत्पूर्ववद्यथा—</p>
<lg type="udāharaṇa" n="3.48.151">
  <l>‘प्रविरलविलोलजलदः कुटजार्जुननीपसुरभिवनवातः ।</l>
  <l>अयमायातः कालो हन्त हताः पथिकगेहिन्यः ॥ १५१ ॥’</l>
</lg>
<p>अत्र वर्षर्तोः कारणभूतात् कार्यभूतविरहिणीनां मरणमनुमीयते । तेनैतत्पूर्वं कारणमिहास्तीति पूर्ववदुच्यते ॥</p>
﻿<pb n="383"/>
<div type="commentary"><p><q>कार्यभूतविरहिणीनामिति</q> । पथिकगेहिनीनां दशम्यवस्था ज्ञायमाना वाक्यार्थः । अतः फलोपन्यासदत्तभरमेवेदं काव्यमित्यभिप्रायः । आयातश्चेज्जलदागमस्तदा पूर्वप्रवृत्त इव पथिकनारीविनाशो लक्ष्यत इति निष्ठाप्रत्ययेन द्योत्यते ॥</p></div> <!-- commentary !-->
<p>यत्र कार्यं दृष्ट‍वा कारणमनुमीयते तच्छेषवद्यथा—</p>
<lg type="udāharaṇa" n="3.48.152">
  <l>‘सावज्ञमागमिष्यन्नूनं पतितोऽसि पादयोस्तस्याः ।</l>
  <l>कथमन्यथा ललाटे यावकरसतिलकपङ्क्तिरियम् ॥ १५२ ॥’</l>
</lg>
<p>अत्र यावकरसतिलकपङ‍क्ते कार्यभूतायाः कारणभूतं पादपतनमनुमीयते । तेनैतच्छेषः कार्यमिहास्तीति शेषवदुच्यते ॥</p>
<div type="commentary"><p><q>कथमन्यथेति</q> । नेयमर्थापत्तिः; किंतु तथाभूता नायकस्य ललाटेऽलक्तकबिन्दुविशेषपङ‍क्तिः प्रमदापदावपातप्रतिबद्धेति । न चालक्तकबिन्दुपङ‍क्तिज्ञानं तथा स्वदते यथा विपक्षचरणावनमनानुमेयस्य ज्ञानं फलभूतम्, तत्किल विपक्षगोचरामीर्ष्यां व्यञ्जयद्विप्रलम्भप्रकर्षं पुष्णाति ॥</p></div> <!-- commentary !-->
<p>यत्र न कार्यं न कारणं केवलमविनाभावमात्रं प्रतीयते तत्सामा-
न्यतो दृष्टं यथा—</p>
<lg type="udāharaṇa" n="3.48.153">
  <l>‘गज्जन्ते खे मेहा फुल्ला णीवा पणद्दिआ मोरा ।</l>
  <l>णट्ठो चन्दुज्जोओ वासीरन्तो हला पत्तो ॥ १५३ ॥’</l>
</lg>
<lg type="chāyā" ref="3.48.153">
  <l>[गर्जन्ति खे मेघाः फुल्ला नीपाः प्रनर्तिता मयूराः ।</l>
  <l>नष्टश्चन्द्रोद्दयोतो वर्षर्तुः सखि प्राप्तः ॥]</l>
</lg>
<p>अत्र वर्षर्तुरविनाभूतैर्मेघगर्जितादिभिः सामान्येनैवानुमीयत इति सामान्यतो दृष्टमिदम् । तान्येतानि भावसाधनेऽनुमानशब्दे फलपक्षे उदाहरणानि भवन्ति ॥</p>
<div type="commentary"><p><q>गज्जन्त इति</q> । अत्र समसमये मेघगर्जितादिभिः कालोपाधिभिरनुमानं तेन कार्यकारणभावः । अत्र हि न पृथङ्रमेघगर्जितादिज्ञानं तथा चमत्क्रारमावहति यथा वर्षारात्रिज्ञानप्रतिबद्धम् । स हि ज्ञातः केतककर्णपूरादिविदग्धनेपथ्यपरिग्रहौत्सुक्यं प्रवासिनायकागमनौत्सुक्यं वा जनयतीति फल एव भरः ॥</p></div> <!-- commentary !-->
﻿<pb n="384"/>
<p>यदा पुनः करणसाधनोऽनुमानशब्दस्तदानुमीयतेऽनेनेत्यनुमानशब्देन यथोक्तं लिङ‍गमुच्यते । यदाह—</p>
<lg type="udāharaṇa" n="3.48.154">
  <l>‘अनुमेयेन संबद्धं प्रसिद्धं च तदन्विते ।</l>
  <l>तदभावे च यन्नास्ति तल्लिङ‍गमनुमापकम् ॥ १५४ ॥’</l>
</lg>
<div type="commentary">
<p><q>अनुमेयेनेति</q> । अनुमेयेन पक्षेण तस्यैव साध्यवत्तयानुमेयत्वात् । यदाह—‘स एव चोभयात्मायं गम्यो गमक इष्यते । प्रसिद्धेनैकदेशेन गम्यः सिद्धेन बोधकः ॥’ इति । तदन्विते साध्यान्विते । प्रसिद्धं प्रकर्षेण सिद्धम् । व्याप्यतयाधिगतम् । तदभावे साध्याभावे । यतोऽनुमापकं ततो लिङ‍गम् ॥</p></div> <!-- commentary !-->
<p>तत्पूर्ववति यथा—</p>
<lg type="udāharaṇa" n="3.48.155">
  <l>‘अइ सहि वक्कुल्लाविरि च्छुहिहिसि गोत्तस्स मत्थए छारम् ।</l>
  <l>अच्चंतदत्तदिट्ठेण सामि वलिएण हसिएण ॥ १५५ ॥’</l>
</lg>
<lg type="chāyā" ref="3.48.155">
  <l>[अयि सखि वक्रालापैश्छादयिष्यसि गोत्रस्य मस्तके भस्म ।</l>
  <l>अत्यन्तदत्तदृष्टेन सामि वलितेन हसितेन ॥]</l>
</lg>
<p>अत्रैवंप्रकारया वक्रोक्त्या एवंविधेन हसितेनोपलक्षितत्वमग्रतो गोत्रं दूषयसीति कारणतो यत्र कार्यानुमानं तदिदं सामग्रीपक्षे पूर्ववदित्युच्यते ॥</p>
<div type="commentary"><p><q>पूर्ववतीति</q> । पूर्वं कारणमनुमापकं यस्यास्ति तत्पूर्ववल्लिङ‍गं तस्मिन् । ननु मापयितव्ये लिङ‍गज्ञानविषयतया पूर्वं कारणमाश्रयतीति पूर्ववत् । सोऽयमर्थः सप्तम्या द्योतितः । <q>कारणत इति</q> । यथाहि वक्र आलापो मुग्धाङ‍गनाप्रकृत्यौचित्यागतं हसितं ध्वननशक्त्या विषयतया कान्तिमर्पयति न तथा शब्दाभिलपितं चारित्र्यखण्डनमिति साहित्यमुद्राविदामतिप्रकाशमेव ॥</p></div> <!-- commentary !-->
<p>शेषवति यथा—</p>
<lg type="udāharaṇa" n="3.48.156">
  <l>‘दीसइ ण चूअमउलं अत्ता ण अ वाइ मलअगन्धवहो ।</l>
  <l>एत्तं वसन्तमासो सहि जं उत्कण्ठिअं चेअम् ॥ १५६ ॥’</l>
</lg>
<lg type="chāyā" ref="3.48.156">
  <l>[दृश्यते न चूतमुकुलमद्य न च वाति मलयगन्धवहः ।</l>
  <l>एति वसन्तमासः सखि यदुत्कण्ठितं चेतः ॥]</l>
</lg>
﻿<pb n="385"/>
<p>अत्रोत्कण्ठालक्षणेन कार्येण वसन्तः कारणभूतोऽनुमीयत इति सामग्रीपक्षे इदं शेषवदित्युच्यते ॥</p>
<div type="commentary"><p><q>एत्तमिति</q> । चूतमञ्जरीमलयपवनयोरग्रे समुत्कण्ठितमत्र चमत्कारास्पदम् । तथाहि । यथा प्रियस्य संनिधास्यतः संभावना लोकोत्तराभिमानप्रतिष्ठिता भवति न तथा संनिधानमिति सहृदयसाक्षिकोऽयमर्थः । एवं सामान्यतो दृष्टोदाहरणे बोध्यम् ॥</p></div> <!-- commentary !-->
<p>सामान्यतो दृष्टं यथा—</p>
<lg type="udāharaṇa" n="3.48.157">
  <l>‘आविर्भवन्ती प्रथमं प्रियायाः सोच्छ्वासमन्तःकरणं करोति ।</l>
  <l>निदाघसंतप्तशिखण्डियूनो वृष्टेः पुरस्तादचिरप्रभेव ॥ १५७ ॥’</l>
</lg>
<p>सेयं विद्युदिव दृष्टिं कामन्दक्यपि प्रथमत उपलभ्यमाना अविनाभावेन मालत्यागमनं गमयतीति सामग्रीपक्षे सामान्यतो दृष्टमेतत् ॥</p>
<lg type="kārikā" n="3.49">
  <l>यदाप्तवचनं तद्धि ज्ञेयमागमसंज्ञया ।</l>
  <l>उत्तमं मध्यमं चाथ जघन्यं चेति तत्रिधा ॥ ४९ ॥</l>
</lg> <!-- kārikā !-->
<div type="commentary"><p><q>यदाप्तवचनमिति</q> । आप्तो यथार्थशब्दवक्ता । उत्तमं श्रुतिमूलम् । अत एव तस्यावश्यानुष्ठेयत्वाभिधानम् । मध्यममनादिलोकव्यवहारमूलं तदेव नावश्यानुष्ठेयमित्यनेन प्रकाशयिष्यते । उभयविधाबहिःफलसंवादि जघन्यम् ॥</p></div> <!-- commentary !-->
<p>तत्रोत्तमं द्विधा । विधिरूपं निषेधरूपं च । तयोर्विधिरूपं यथा—</p>
<lg type="udāharaṇa" n="3.49.158">
  <l>‘दमं दानं दयां शिक्षेः स्तनयित्नुर्वदत्यसौ ।</l>
  <l>ददध्व इति वाग्दैवी दयध्वं दत्त दाम्यत ॥ १५८ ॥’</l>
</lg>
<p>अत्र चैषा दैवी वागनुवदति, यत् स्तनयित्नुर्ददध्व इति दयध्वं दत्त दाम्यतेति ‘तदेतत्त्रयं शिक्षेत दमं दानं दयाम्’ इति श्रुतेस्तदेतद्विधिरूपमाप्तवचनम् ॥</p>
<div type="commentary"><p><q>ददध्व इति</q> । जलदध्वनितनानानादस्यानुकरणं तत्त्रितयव्याजेन जलधरो वदति । दयध्वं दत्त दाम्यतेति दैवी वागतो दमदानदयाः कर्तव्या इति विधिः पर्यवस्यति । बुद्धीन्द्रियनियमो दमः । दानदये प्रसिद्धे । मूलभूतां श्रुतिं दर्शयति—<q>अत्र चैषेति</q> ।</p></div> <!-- commentary !-->
﻿<pb n="386"/>
<p>निषेधरूपं यथा—</p>
<lg type="udāharaṇa" n="3.49.159">
  <l>‘निवार्यतामालि किमप्ययं बटुः पुनर्विवक्षुः स्फुरितोत्तराधरः ।</l>
  <l>न केवलं यो महतोऽपभाषते शृणोति तस्मादपि यः स पापभाक् १५९’</l>
</lg>
<p>अत्रोत्तरार्धोक्तनिषेधानुवादवर्धितव्युत्पत्तेर्वयस्याया योऽयमपवदमानबटुनिवारणोपदेशस्तस्य महान्तो नापभाषितव्या इति वाक्यार्थे तात्पर्यादयं निषेधरूप आगमः । तदेतदुभयमप्यवश्यानुष्ठेयत्वादुत्तमम् ॥</p>
<div type="commentary"><p>ननु 'न केवलं यो महतोऽपभाषते' इत्यादि वर्तमानापदेशात्कथं विधित्वमत
आह—<q>अत्रोत्तरार्धेति</q> । अपभाषणस्य निन्दार्थवादेन निषेधविधिः कल्प्यते, तेन महान्तो नापभाषितव्या इति वचनव्यक्तिरुन्नीयत इति ॥</p></div><!-- commentary !-->
<p>मध्यमं द्विधा । निर्दिष्टवक्तृकमनिर्दिष्टवक्तृकं च । तयोराद्यं यथा—</p>
<lg type="udāharaṇa" n="3.49.160">
  <l>‘कल्याणी बत गाथेयं लौकिकी प्रतिभाति मा ।</l>
  <l>एति जीवन्तमानन्दो नरं वर्षशतादपि ॥ १६० ॥’</l>
</lg>
<p>अत्र जीवन्नरः पश्यति भद्रमित्ययमेवार्थो निर्दिष्टवक्तृकस्तदेतत्सर्वावाक्यानां विधिनिषेधयोः पर्यवसानात् प्राणेषणायां यतितव्यमिति विधिरूपमाप्तवचनम् ॥</p>
<div type="commentary"><p><q>अत्र जीवन्नर इति</q> । एषा चिरंतनी लोकगाथा । तन्मूलत्वं ‘एति जीवन्तम्-’ इत्यादेरागमस्य । अत्रापि प्राग्वदेव स्तुत्यर्थवादेन जीवनाय यतितव्यमिति विधिः कल्प्यते । तदिदमुक्तं सर्ववाक्यानामिति ॥</p></div> <!-- commentary !-->
<p>द्वितीयं यथा—</p>
<lg type="udāharaṇa" n="3.49.161">
  <l>‘अक्षे वसति पिशाचः पिचुमन्दे दिनपतिर्वटे यक्षः ।</l>
  <l>विश्राम्यति पद्मे श्रीस्तिष्ठति गौरी मधूकतरौ ॥ १६१ ॥’</l>
</lg>
<p>तदिदमनिर्दिष्टवक्तृकमनादिलोकप्रसिद्धिपरम्परायातमैतिह्यम् । अत्रापि सर्ववाक्यानां विधिनिषेधयोः पर्यवसानात्—‘तस्मादक्षं न सेवेत, पिचुमन्दं न कृन्तेत, वटं न छिन्द्यात्, पद्मं न मूर्ध्नि बिभृयात्, मधूकं ﻿<pb n="387"/>न पदा स्पृशेत्’ इत्यध्याहारो भवति । सोऽयं निषेधरूप आगमः । उभयमप्येतन्नावश्यानुष्ठेयमिति मघ्यमम् ॥</p>
<div type="commentary"><p><q>तदिदमनिर्दिष्टवक्तृकमिति</q> । एतेनैतिह्यमागम एवान्तर्भूतमिति दर्शितम्; अज्ञातवक्तृकस्यागमस्यैव तथा प्रसिद्धेरिति । <q>अत्रापीति</q> । पिशाचवासादिभिरनुवादैः पूर्ववद्विधयः कल्प्यन्ते ॥</p></div> <!-- commentary !-->
<p>जघन्यं द्विधा । काम्यं निषिद्धं च । तयोः काम्यं यथा—</p>
<lg type="udāharaṇa" n="3.49.162">
  <l>‘मुण्डइआचुण्णकसाअसाहिअं पाणणावणविईणम् ।</l>
  <l>तेलं पलिअत्थणीणंवि कुणेइ पीणुण्णए थणए ॥ १६२ ॥’</l>
</lg>
<lg type="chāyā" ref="3.49.162">
  <l>[मुण्डितिकाचूर्णकषायसाधितं पाननावनवितीर्णम् ।</l>
  <l>तैलं पतितस्तनीनामपि करोति पीनोन्नतौ स्तनौ ॥]</l>
</lg>
<p>तदेतत्पूर्ववद्विधिरूपं काम्यमाप्तवचनम् ॥</p>
<div type="commentary"><p><q>मुण्डइआ इति</q> । मुण्डितिका अलम्बुसा । कषायः क्वाथो जलम् । नावनं नस्यम् । काम्यमिति । पीनोन्नतस्तनकामनावतीभिरेव क्रियमाणत्वात् ॥</p></div><!-- commentary !-->
<p>निषिद्धं यथा—</p>
<lg type="udāharaṇa" n="3.49.163">
  <l>
    <seg type="pāda">‘वयं बाल्ये बालांस्तरुणिमनि यूनः परिणता-</seg>
    <seg type="pāda">वपीच्छामो वृद्धान्परिणयविधौ नः स्थितिरियम् ।</seg>
  </l>
  <l>
    <seg type="pāda">त्वयारब्धं जन्म क्षपयितुम१काण्डेन विधिना</seg>
    <seg type="pāda">न नो गोत्रे पुत्रि क्वचिदपि सतीलाञ्छनमभूत् ॥ १६३ ॥’</seg>
  </l>
</lg>
<p>तदेतन्निषेधरूपं निषिद्धमेवाप्तवचनम् । उभयमपि चैतन्मूलकारिभिः संसृज्येतेत्यादिदोषान्नानुष्ठेयमिति जघन्यम् ॥</p>
<div type="commentary"><p>त्वयारब्धमित्यादौ गणिकया सतीचारित्र्यवत्या न भवितव्यमिति स्फुटो निषे-
धविधिर्जघन्यत्वं व्याचष्टे—<q>उभयमपि चैतन्मूलकारिभिरिति</q> ॥</p></div><!-- commentary !-->
<lg type="kārikā" n="3.50">
  <l>सदृशात्सदृशज्ञानमुपमानं द्विधेह तत् ।</l>
  <l>स्यादेकमनुभूतेऽर्थेऽननुभूते द्वितीयकम् ॥ ५० ॥</l>
</lg> <!-- kārikā !-->
<!-- NOTES pg=387!-->
१. 'मनेनैकपतिना' इति पाठः पुस्तकान्तरे.
﻿<pb n="388"/>
<div type="commentary"><p><q>सदृशादिति</q> । इह मीमांसका वर्णयन्ति । उपमानमपि सादृश्यमसंनिकृष्टेऽर्थे बुद्धिमुत्पादयति । अस्यार्थः । सादृश्यं सादृश्यज्ञानम् । ज्ञायमानसादृश्यमिति यावत् । तदेवोपमानं कुत इत्यत आह । असंनिकृष्टे सदृशान्तररूपेऽर्थे यतो बुद्धिमुत्पादयति तेन भवति सदृशात्सदृशप्रतिपत्तिरुपमानम् । न सदृशादननुभूतज्ञानमुत्पद्यते; अतिप्रसङ‍गात् । तेनेदमनुभूतविषयमेव । नैयायिकानां तु अननुभूतविषयमेवोपमानम् । तथाहि—नागरिकेण यदा आरण्यकः पृष्ट आचष्टे ‘यथा गौस्तथा गवयः’ इति । तदा खलु नागरिकस्यातिदेशवाक्यार्थमनुस्मरतो गां च सादृश्यप्रतियोगिनं जानतो यद्गवये गोसादृश्यज्ञानं तदुपमानं प्रमाणं; तेनायं गवयशब्दवाच्य इति संज्ञासंज्ञिसंबन्धज्ञानं पश्चादुपजन्यते सोपमितिरिति । तत्र सदृशाद्बुद्धौ विपरिवर्तमानाद्यत्सदृशज्ञानं सदृशे गवये संज्ञासंज्ञिसंबन्धज्ञानमित्यर्थः । उदाहरणादिकं निगदव्याख्यातम् ॥</p></div> <!-- commentary !-->
<p>तयोरनुभूतविषयं यथा—</p>
<lg type="udāharaṇa" n="3.50.164">
  <l>
    <seg type="pāda">‘सर्वप्राणप्रवणमघवन्मुक्तमाहत्य वक्ष-</seg>
    <seg type="pāda">स्तत्संघट्टाद्विघटितबृहत्खण्डमुच्चण्डरोचिः ।</seg>
  </l>
  <l>
    <seg type="pāda">एवं वेगात्कुलिशमकरोद्व्योम विद्युत्सहस्रै-</seg>
    <seg type="pāda">र्भर्तुर्वज्रज्वलनकपिशास्ते च रोषाट्टहासाः ॥ १६४ ॥’</seg>
  </l>
</lg>
<p>अत्र रामकराकृष्यमाणभग्नधूर्जटिधनुर्विमुक्तज्योतिश्छटासहस्रसंकुलमाकाशं पश्यतो रावणदूतस्येयं स्वयं दृष्टेषु प्रभुवक्षःस्थलविदीर्णवज्रशकलविस्फूर्जथुषु तद्रोषाट्टहासेषु वियद्व्यापिषु तत्सादृश्यबुद्धिस्तदिदमनुभूतविषयं नामोपमानं मीमांसका वर्णयन्ति ॥</p>
<p>अननुभूतविषयं यथा—</p>
<lg type="udāharaṇa" n="3.50.165">
  <l>‘तां रोहिणीं विजानीहि ज्योतिषामत्र मण्डले ।</l>
  <l>समूहस्तारकाणां यः शकटाकारमाश्रितः ॥ १६५ ॥’</l>
</lg>
<p>अत्र यथाविधः शकटाकारस्तथाविधो रोहिणीतारकासमूहाकार इत्येवमवधारिताप्तोपदेशस्य तदाकारतारकाचक्रदर्शनादिदं तद्रोहिणीश-﻿<pb n="389"/>कटमिति येयं संज्ञासंज्ञिसंबन्धप्रतिपत्तिस्तदिदमननुभूतविषयमुपमानं नैयायिकाः समुन्नयन्ति ॥</p>
<lg type="kārikā" n="3.51">
  <l>तदाभूतार्थविज्ञानजनकत्वेन हेतुना ।</l>
  <l>नास्मादभिनयालेख्यमुद्राबिम्बादयः पृथक् ॥ ५१ ॥</l>
</lg> <!-- kārikā !-->
<p>तेष्वभिनयो यथा—</p>
<lg type="udāharaṇa" n="3.51.166">
  <l>‘वइविवरणिग्गअदलो एरण्डो साहइ व्व तरुणाणम् ।</l>
  <l>एत्थ घरे हलिअवहू एद्दहमेत्तत्थणी वसइ ॥ १६६ ॥’</l>
</lg>
<lg type="chāyā" ref="3.51.166">
  <l>[वृतिविवरनिर्गतदल एरण्डः साधयतीव तरुणेभ्यः ।</l>
  <l>अत्र गृहे हलिकवधूरेतावन्मात्रस्तनी वसति ॥]</l>
</lg>
<p>अत्र पयोधरातिपरिणाहसूचकोत्तानप्रसारिताङ्गुलिहस्ताभिनयसंनिभैरण्डदलसंनिवेशनात्खयमुद्दिष्टेऽपि हालिकवधूस्तनपरिणाहे पूर्वानुभूतैवंविधस्तनपरिणाहसंबन्धप्रतिपत्तिस्तदिदमनुभूतार्थविषयमुपमानमेवाभिनय इत्युत्प्रेक्ष्यते ॥</p>
<div type="commentary"><p><q>वइविवरेति</q> । ग्रामतरुणैरनन्यबद्धान्तःकरणैर्हालिकवधूस्तनाभोगो मुसलोल्लासनादौ वारंवारमनुभूतः स तुल्याकारधृतविवरप्रसूनैरण्डदलदर्शनादेव बुद्धिमारोहतीति सा बुद्धिर्मीमांसकोपमितिमध्यमध्यास्ते । कथमेरण्डदलसंनिवेशस्याभिनेयता । अनुकारो ह्यभिनयः । न चासौ तत्र संभवति । अत आह—<q>हस्ताभिनयसंनिभेति</q> । उत्तानप्रसारिताङ्गुलिहस्तसंनिवेशेन वस्त्वन्तरपरिणाहप्रतिबिम्बनं लोकप्रसिद्धं तदिहाप्येरण्डदलविस्तारदर्शनात्तदन्तरितमेव जायत इत्यर्थः ॥</p></div> <!-- commentary !-->
<p>आलेख्यं यथा—</p>
<lg type="udāharaṇa" n="3.51.167">
  <l>
    <seg type="pāda">‘तवालेख्ये कौतूहलतरलतन्वीविरचिते</seg>
    <seg type="pāda">विधायैका चक्रं रचयति सुपर्णासुतमधः ।</seg>
  </l>
  <l>
    <seg type="pāda">अथ स्विद्यत्पाणिस्त्वरितमपमृज्यैतदपरा</seg>
    <seg type="pāda">करे पौष्पं चापं मकरमुपरिष्टाच्च लिखति ॥ १६७ ॥’</seg>
  </l>
</lg>
﻿<pb n="390"/>
<p>अत्र यदानुभूतनायकसंदर्शनायास्तद्रूपालेख्यप्रदर्शनादेवंभूतः स इति विज्ञानमुत्पद्यते, गोपनार्थं च तथाभूतयोरेव देवकुलादिदृष्टविष्णुकामयोः प्रतीतिर्भवति, तदैतदनुभूतार्थविषयं भवति । यदा पुनरननुभूतनायकादिसंदर्शनाया इत्थमाप्तोपदेशः । एवंभूतः सुपर्णकेतुश्चक्रपाणिर्विष्णुर्भवति, एवंभूतो मकरध्वजः पुष्पचापः कामो भवति, यादृशाविमौ तादृशश्च ते मनोरथभूमिः; केवलमस्य गरुत्मदादयो न विद्यन्ते । तदा तदुत्तरकालमालेख्यगततदाकारदर्शनात् सोऽयं मम प्रेयानिति मद्विधया कयापि लिखितो भविष्यतीति तद्गोपायाम्येनं विष्णुचिह्नाभ्यामिति गरुत्मच्चक्रे अधःप्रदेशहस्तयोः केतुहस्तयोर्निवेशयति । अथापरा प्रतिविधित्सुर्गोपायन्ती प्रकाशयन्ती च प्रत्यासन्नोपमानं मन्मथाकारमाचिख्यासुः करे पौष्पं चापं मकरमुपरिष्टाच्च लिखति । अत्राकृतौ पदार्थे या इमास्तयोर्लोकानां सोऽयमिति विष्णुरिति काम इति च संज्ञासंज्ञिसंबन्धप्रतिपत्तयस्तदिदमनुभूतार्थविषयमुपमानमालेख्यमाख्यायते ॥</p>
<div type="commentary">
<p><q>तवालेख्य इति</q> । तदप्राप्तिकर्शिता चित्रप्रतिमादिना परिनोदनेन कथंचिदात्मानं धारयतीति तन्वीपदेन ध्वन्यते । न च जीवितमात्रार्थिनी सा किंतु त्वदाकृतिदर्शनकुतूहलेनोद्विग्ना सती निगूढमप्यभिप्रायमालेख्यनिर्माणेन व्यनक्तीति
कौतूहलतरंलपदाभ्यां व्यज्यते । <q>एकेति</q> । या राधादिप्रणयपात्रं वशीकृतत्रिभुवनमाजानसुकुमारं देवकीनन्दनमागमेषु बहुधाश्रौषीत् । <q>अथेति</q> । सा निर्यन्त्रणप्रार्थनीयताविरोधिनं देवताभावमनुसंधत्ते, तया त्रैलोक्यातिशायिसौभाग्यप्रकर्षस्य पुष्पेषोश्चिह्नभूतौ चापमकरौ लिखिताविति, अथ स्विद्यत्पाणिस्त्वरितमित्येतेर्व्यज्यते । अत्रोदाहरणे द्विविधमप्युपमानं दर्शयति । तत्र मीमांसकपक्षे तावत्तन्व्यालेख्यमुन्मृदितं दृष्ट्वा काचिदनुभूतपूर्वं नायकं जानाति । सादृश्याविशेषाच्च कृष्णकामावपि प्रत्येति तदा सदृशात्प्रतियत्तिरुपमानं भवति । नैयायिकपक्षे यदा सामान्यतो नायकागमे उत्पन्नपूर्वानुरागाया विशेषतश्च प्रत्यङ्गलावण्यमजानन्त्या इत्थंभूताकारौ कृष्ण कामौ यादृशौ तादृशस्तव प्रेयानित्याप्तोपदेशश्नबणानन्तरं गृहीत-<pb n="391"/>चित्राकारायास्तत्तच्छब्दाभिधेयताप्रतिपत्तिरुपमानमिति । कथं चित्रे कामादिपदप्रयोग इत्यित आह—<q>आकृताविति</q> । रेखोपरेखादिसंनिवेशे चित्रतुरगन्यायेनेति भावः ॥</p></div> <!-- commentary !-->
<p>मुद्रा यथा—</p>
<lg type="udāharaṇa" n="3.51.168">
  <l>‘सचकितमिव विस्मयाकुलाभिः शुचिसिकतास्वतिमानुषाणि ताभिः ।</l>
  <l>क्षितिषु ददृशिरे पदानि जिष्णोरुपहितकेतुरथाङ्गलाञ्छनानि ॥ १६८ ॥’</l>
</lg>
<p>अत्र चक्रध्वजाङ्कितजिष्णुपादमुद्रादर्शनात्सेयममानुषी पादमुद्रा भवतीति संज्ञासंज्ञिसंबन्धप्रतिपत्तिस्तदिदमननुभूतार्थविषयमुपमानमेव मुद्रेत्युच्यते । यदपि चादृष्टेऽपि जिष्णुपदे मृगीदृशामीदृशः स इत्यनुमानज्ञानं तदप्युपमानार्थनिबन्धनमेव । यदाह—</p>
<lg type="udāharaṇa" n="3.51.169">
  <l>‘अपि चास्त्यनुमानेऽपि सादृश्यं लिङ्गलिङ्गिनोः ।</l>
  <l>पदेन यत्र कुब्जेन कुब्जपादोऽनुमीयते ॥ १६९ ॥’</l>
</lg>
<div type="commentary"><p><q>सचकितेति</q> । ननु चरणमुद्रया जिष्णुचरणानुमानमत्र प्रतिभाति तत्कथमुपमानेऽन्तर्भाव इत्यत आह—<q>यदपि चेति</q> । अत्राविशेषस्य चरणविशेषप्रतिबन्धे सत्यपि सदृशात्सदृशज्ञानमुत्पन्नं [त्कटं] तादृशेन च व्यपदेशो भवतीत्यर्थः । एतदेव दार्वाचार्यसंमत्या द्रढयति—<q>अपि चेति</q> ।</p></div> <!-- commentary !-->
<p>प्रतिबिम्बं यथा—</p>
<lg type="udāharaṇa" n="3.51.170">
  <l>‘दर्पणे च परिभोगदर्शिनी पृष्ठतः प्रणयिनो निषेदुषः ।</l>
  <l>वीक्ष्य बिम्बमनुबिम्बमात्मनः कानि कान्यपि चकार लज्जया ॥ १७० ॥’</l>
</lg>
<p>अत्र यदा तावदेवं संबन्धग्रहः कीदृशं स्वं मुखं यादृशमादर्शे प्रतिबिम्बं तदालोकनाददृष्टेऽपि स्वमुखे येयमीदृशं मे मुखमिति प्रतिपत्तिस्तदिदमनुभूतार्थविषयम् । यदा पुनरित्थमाप्तोपदेशाद्यादृशं वस्तु तादृशमादर्शादौ प्रतिबिम्बं तदापि प्रियप्रतिबिम्बालोकनादिदं तन्मम प्रियप्रतिबिम्बमितीयं संज्ञासंज्ञिसंबन्धप्रतिपत्तिस्तदप्यननुभूतार्थविष-﻿<pb n="392"/>
यम् । यदा तु चित्रादिष्वनुभूतस्वमुखदर्शनायाः प्रतिबिम्बदर्शनादनेन सदृशं मे मुखमिति प्रतिपत्तिर्दृष्टप्रियतमाकारायाश्च प्रतिबिम्बाकारदर्शनादेतदाकारो मम प्रेयानिति प्रतिपत्तिः प्रतिबिम्बसंनिधौ प्रतिबिम्बोदयो दृष्टस्तदिह संनिहितेन तेन भवितव्यमिति यो व्रीडाविकारभूतस्तदानुभूतविषयमेतदुपमानं प्रतिबिम्बमित्याचक्षते ॥</p>
<div type="commentary"><p><q>प्रतिबिम्बसंनिधाविति</q> । प्रसङ्गाद्यदर्थमनुमानं व्याख्यातं तद्दर्शयति—<q>व्रीडाविकार इति</q> । अतएव प्रधानमात्रस्योपसंहारः ॥</p></div> <!-- commentary !-->
<lg type="kārikā" n="3.52">
  <l>‘प्रत्यक्षादिप्रतीतोऽर्थो यस्तथा नोपपद्यते ।</l>
  <l>अर्थान्तरं च गमयत्यर्थापत्तिं वदन्ति ताम् ॥ ५२ ॥’</l>
</lg> <!-- kārikā !-->
<div type="commentary"><p>अर्थापत्तिं लक्षयति—<q>प्रत्यक्षादीति</q> । प्रमाणप्रतीतस्यार्थस्यान्यथाकरणानुपपत्तिज्ञानेन प्रसूतं ज्ञानमर्थापत्तिः । अनुपपद्यमानार्थप्रत्यायकं च प्रमाणं प्रत्यक्षादिभेदात् षट्प्रकारम् । ततस्तत्पूर्वार्थापत्तिरपि षोढा संपद्यते, यदर्थान्तरं गमयति तामर्थापत्तिं वदन्तीति । अर्थान्तरगतिरेवार्थापत्तिरिति व्यक्तम् ॥</p></div><!-- commentary !-->
<lg type="kārikā" n="3.53">
  <l>सर्वप्रमाणपूर्वत्वादेकशोऽनेकशश्च सा ।</l>
  <l>प्रत्यक्षपूर्विकेत्यादिभेदैः षोढा निगद्यते ॥ ५३ ॥</l>
</lg> <!-- kārikā !-->
<div type="commentary"><p><q>एकश इति</q> । एकश एकप्रमाणपूर्वा । अनेकशोऽनेकप्रमाणपूर्वा । कथं तर्हि षोढा । अत उक्तम्—<q>प्रत्यक्षपूर्विकेत्यादिभेदैरिति</q> । व्याख्यातमेतत् ॥</p></div><!-- commentary !-->
<p>तास्वेकशः प्रत्यक्षपूर्विका यथा—</p>
<lg type="udāharaṇa" n="3.53.171">
  <l>‘निर्णेतुं शक्यमस्तीति मध्यं तव नितम्बिनि ।</l>
  <l>अन्यथानुपपत्त्यैव पयोधरभरस्थितेः ॥ १७१ ॥’</l>
</lg>
<p>अत्र स्तनभरनितम्बयोर्मध्यं नोपलभ्यते, स्तनभरावस्थानं च दृश्यते, तत्र येयं पयोधरभरस्थितिः सान्यथानुपपद्यमाना धारकं मध्यमनुपलभ्यमानं बोधयति । सेयं प्रत्यक्षपूर्विकार्थापत्तिरेकश एवेह विवक्षिता । इयमपि ह्येवं बहुशो भवति यत्तदर्थापत्तिलब्धं मध्यं तदपि ﻿<pb n="393"/>धारणशक्तिमन्तरेण तत्कर्मासमर्थमिति तस्यपि शक्तिः कल्प्यते । सेयमर्थापत्तिपूर्विकार्थापत्तिः । यश्चायमर्थापत्तिविकल्पस्य मध्यस्योपलम्भाभावः सोऽपि प्रकारन्तरेणासंभवन् कान्तिकार्श्ययोरुत्कर्षं ब्रूते । सा चेयमभावपूर्विकानुपपत्तिर्भवति । न चैतदिह शाब्दमपि तु वाक्यार्थ-
सामर्थ्याद्गम्यते ॥</p>
<div type="commentary"><p><q>अत्र स्तनभरेति</q> । स्तनभरस्थितिः प्रत्यक्षगृहीता सा चाधारमन्तरेणानुपपद्यमाना मध्यं कल्पयति । सा च कल्पनार्थापत्तिः । <q>अनुपलभ्यमानमिति</q> । अन्यथा प्रत्यक्षगृहीतेऽर्थे किमर्थापत्त्या । अत्रैवोदाहरणेऽनेकशो व्याख्यातुं शक्यत इत्याह—<q>इयमपीति</q> । शक्तिर्मीमांसकनये नित्यातीन्द्रिया, अभावोऽभावेनैव गृह्यत इति मध्यानुपलम्भोऽभावप्रमाणपूर्वकः । <q>कान्तीति</q> । अद्भुतप्रभावतिरस्कृतं हि नयनमासन्नमपि न मध्यग्रहणसमर्थमिति भावः ॥</p></div> <!-- commentary !-->
<p>प्रत्यक्षादिपूर्विका अनेकशः यथा—</p>
<lg type="udāharaṇa" n="3.53.172">
  <l>‘एतदालोक्य लोलाक्षि रूपमप्रतिमं तव ।</l>
  <l>कल्पयामः कलातत्त्वगुरुतामादिवेधसः ॥ १७२ ॥’</l>
</lg>
<p>तत्रेदं रूपमप्रतिमं तवेति प्रत्यक्षपूर्वता अभावपूर्वता च व्यक्तमेव प्रतीयते । तेनेयमनेकशः । अत्रापि येयं रूपस्याप्रतिमतान्यथानुपपद्यमाना कलातत्त्वगुरुविनिर्मितत्वमात्मनोऽवस्थापयति सोर्वश्यहल्यादिरूपोपमानज्ञानपूर्विका, या तत्कर्तुरर्थापत्तिकल्पिता कालातत्त्वगुरुता सापि तथाविधशक्तिकल्पनापूर्विकेत्युपमानपूर्विकार्थापात्तिपूर्विका चेयमर्थापत्तिः ।
सापि तत्कर्तुर्वेधसः कलातत्त्वगुरुता तथाभूतशक्त्याधारता वा, साप्यनुमानत आगमतो वाज्ञस्य कल्प्यत इत्यनुमानपूर्विका चेयमर्थापत्तिः । न चैतच्चतुष्टयमिहापि शाब्दमपि तु वाक्यार्थसामर्थ्याद्गम्यते ॥</p>
<div type="commentary"><p><q>अप्रतिममिति</q> । प्रतिमाशून्यं रूपं विशिष्टमेव तत्र विशेषणांशेऽभावस्य व्यापारः, विशेष्यांशे प्रत्यक्षस्य । पूर्ववदिहापि व्याख्यानमाह—<q>अत्रापीति</q> । प्रतिमाभावज्ञानं प्रतिमाज्ञानपूर्वकम, प्रतिमा च सादृश्यं, तच्च सहशब्दद्वयदर्शनवेद्यामित्यस्ति पूर्वमुपमानम् ॥</p></div> <!-- commentary !-->
﻿<pb n="394"/>
<p>एकशोऽनुमानपूर्विका यथा—</p>
<lg type="udāharaṇa" n="3.53.173">
  <l>‘कपोलपुलकेनास्यः सूचितो मदनज्वरः ।</l>
  <l>मनो निरन्तरासक्तं सख्यः कथयति प्रिये ॥ १७३ ॥’</l>
</lg>
<p>अत्र योऽयं कपोलपुलकानुमीयमानो मनोभवज्वरः स मनसः प्रिये निरन्तरासक्तिमन्तरेणानुपपन्न इत्यनुमानपूर्विकेयमर्थापत्तिः ॥</p>
<p>अनेकश उपमानादिपूर्विका यथा—</p>
<lg type="udāharaṇa" n="3.53.174">
  <l>‘त्वदास्येन्दू समौ दृष्ट्वा तदिदं कल्पयामहे ।</l>
  <l>अन्योन्यगामिलावण्यमनयोरेव केवलम् ॥ १७४ ॥’</l>
</lg>
<p>अत्र त्वदास्येन्दू समौ दृष्ट्वेत्युपमानपूर्वकता अर्थापत्तेः प्रत्यक्षपूर्वता च शब्दत एव प्रतीयते । या च मिथः सादृश्यानुपपत्तिलभ्या लावण्यान्योन्यगामिता सापि तथाविधं विधातारमन्तरेण न संगच्छत इत्यादीहापि पूर्ववद्वाक्यार्थसामर्थ्यतोऽवगन्तव्यम् ॥</p>
<p>एकशोऽभावपूर्वा यथा—</p>
<lg type="udāharaṇa" n="3.53.175">
  <l>‘एतदास्यं विना हास्यं निवेदयति सुभ्रुवः ।</l>
  <l>प्रियापराधदण्डनां मनो भाजनतां गतम् ॥ १७५ ॥’</l>
</lg>
<p>अत्र सुभ्रुव इत्यनेन विलासवत्याःसमस्तप्रशस्तलक्षणयोगो लक्ष्यते । तथाविधायाश्च वक्रविलासहासस्याभावोऽनुपपद्यमानः शोकव्यतिरिक्तमात्मकारणं कल्पयतीत्यभावपूर्विकेयमर्शपत्तिः ॥</p>
<div type="commentary"><p>हास्यभावस्यान्यथाप्युपपत्तेः कथमर्थापत्तिरित्यत आह—<q>अत्र सुभ्रुव इति</q> ॥</p></div><!-- commentary !-->
<p>अनेकशोऽर्थापत्त्यादिपूर्विका यथा—</p>
<lg type="udāharaṇa" n="3.53.176">
  <l>‘दृष्ट्वा विभ्रमिणीमेतां विद्मो लीलागुरुं स्मरम् ।</l>
  <l>स्मरं च मृगशावाक्ष्या मनस्यस्याः कृतास्पदम् ॥ १७६ ॥’</l>
</lg>
<p>अत्र विभ्रमिणीमिति प्रशंसायां मत्वर्थीयस्तेन विभ्रमाणामुत्कर्षो ﻿<pb n="395"/>लक्ष्यते । ते चान्योपदेशादसंभवन्तो मन्मथमुपाध्यायं बोधयन्ति । तस्याग्रतः पार्श्वतो वानुपलभ्यमानस्य तन्मनस्यवस्थानं लक्ष्यते । सेयमाद्या प्रत्यक्षपूर्विका द्वितीया चार्थापत्तिपूर्विकार्थापत्तिर्भवति । इयमेव च मनोभूर्मनसि कामिनीनां संभवतीत्याप्तोपदेशादागमपूर्विकापि भवति ॥</p>
<div type="commentary"><p>इत्थमेवान्यथोपपत्तिमाशङ्क्याग्रे व्याचष्टे—<q>अत्र विभ्रमिणीमिति</q> । मत्व-
र्थीयार्थमाह—<q>प्रशंसायमिति</q> ॥</p></div><!-- commentary !-->
<lg type="kārikā" n="3.54">
  <l>असत्ता या पदार्थानामभावः सोऽभिधीयते ।</l>
  <l>प्रागभावादिभेदेन स षड्‍‌विध इहेष्यते ॥ ५४ ॥</l>
</lg> <!-- kārikā !-->
<div type="commentary"><p>अभावं लक्षयति—<q>असत्तेति</q> । प्रागसत्त्वमुत्तरासत्त्वमित्यसत्तारूपेणैव प्रागभावादयो व्यवतिष्ठन्ते इतरेतराभावेऽप्यन्यरूपतयान्यस्याभाव इत्यसत्तात्मकत्वम् । प्रागभावादयः पूर्वोदिताश्चत्वारः । अत्यन्ताभावविशेषसामान्याभावाभ्यां सह षडभावाः । तयोर्विशेषमग्रे वक्ष्यामः ॥</p></div><!-- commentary !-->
<p>तेषु प्रागभावो यथा—</p>
<lg type="udāharaṇa" n="3.54.177">
  <l>‘सग्गं अपारिजाअं कोत्थुहलच्छीविरहिअं महुमहअस्स उरम् ।</l>
  <l>सुमरामि महणपुरओ अमुद्धचन्दं च हरअडापब्भारम् ॥ १७७ ॥’</l>
</lg>
<lg type="chāyā" ref="3.54.177">
  <l>[स्वर्गमपारिजातं कौस्तुभलक्ष्मीविरहितं मधुमथनस्योरः ।</l>
  <l>स्मरामि मथनपुरतोऽमुग्धचन्द्रं च हरजटाप्राग्भारम् ॥]</l>
</lg>
<div type="commentary">
<p><q>सग्गं अपारिजाअमिति</q> । निगदव्याख्यातः प्रागभावः । यथा अभावपूर्विकायामर्थापत्तौ करणं भेदानुमानमुक्तं तथात्रापि बोद्धव्यम् । पारिजातप्रागभावस्य प्रमेयरूपता व्यक्तैव । अभावोऽभावेनैव प्रतीयत इति । दर्शने तत्करणतया शब्दा
नुपात्तोऽपि योग्यप्रमाणभावोऽवगम्यते । एवमुत्तरेष्वपि स्वयमूहनीयम् ॥</p></div> <!-- commentary !-->
<p>प्रध्वंसाभावो यथा—</p>
<lg type="udāharaṇa" n="3.54.178">
  <l>‘धृतिरस्तमिता गतिश्च्युता विगतं गेयमृतुर्निरुत्सवः ।</l>
  <l>गतमाभरणप्रयोजनं परिशून्यं शयनीयमद्य मे ॥ १७८ ॥’</l>
</lg>
﻿<pb n="396"/>
<p>इतरेतराभावो यथा—</p>
<lg type="udāharaṇa" n="3.54.179">
  <l>‘कर्णोत्पलं न चक्षुस्ते न चक्षुः श्रवणोत्पलम् ।</l>
  <l>इति जानन्नपि जनो मन्यते नेत्रदीर्घताम् ॥ १७९ ॥’</l>
</lg>
<p>अत्यन्ताभावो यथा—</p>
<lg type="udāharaṇa" n="3.54.180">
  <l>‘जं जस्स होइ सारं तं सो दइत्ति किमत्थ अच्छेरम् ।</l>
  <l>अणहोत्तं वि हु दिण्णं तइ दोहग्गं सवत्तीणम् ॥ १८० ॥’</l>
</lg>
<lg type="chāyā" ref="3.54.180">
  <l>[यद्यस्य भवति सारं तं स ददाति किमत्राश्चर्यम् ।</l>
  <l>अभवदपि खलु दत्तं तया दौर्भाग्यं सपत्नीनाम् ॥]</l>
</lg>
<p>अन्ये पुनरन्यथा अत्यन्ताभावमाचक्षते । यता—</p>
<lg type="udāharaṇa" n="3.54.181">
  <l>‘प्रसीद सद्यो मुञ्चेमं चण्डि मानं मनोगतम् ।</l>
  <l>दृष्टमात्रेऽपि ते तत्र रोषः खकुसुमायते ॥ १८१ ॥’</l>
</lg>
<div type="commentary"><p>स्थानान्तरप्रमितस्य स्थानान्तरे त्रैकालिकोऽभावविशेषोऽत्यन्ताभाव इति दर्शनमाश्रित्य चतुष्टयमध्यपाती तावदत्यन्ताभाव उदाहृतः । इदानीं पञ्चमाभावोचितविशेषमत्यन्ताभावं दर्शयति—<q>अन्ये पुनरिति</q> । अन्ये सौगतादयः । अत्यन्तासत्प्रतियोगिकोऽभावोऽत्यन्ताभावः । यथा खपुष्पस्याभाव इत्युदाहरणं स्फुटम् ॥</p></div><!-- commentary !-->
<p>सामर्थ्याभावो यथा—</p>
<lg type="udāharaṇa" n="3.54.182">
  <l>‘मानुषीषु कथं वा स्यादस्य रूपस्य संभवः ।</l>
  <l>न प्रभातरलं ज्योतिरुदेति वसुधातले ॥ १८२ ॥’</l>
</lg>
<p>त एते षडपि निगदैरेव व्याख्याताः ॥</p>
<div type="commentary"><p>सामर्थ्याभावो योग्यताभावः । अनेनैव रूपेण स रसतामासादयन्नुपात्तः ॥</p></div><!-- commentary !-->
<p>अभावाभावोऽप्यभाव एव । तत्र प्रागभावप्रध्वंसो यथा—</p>
<lg type="udāharaṇa" n="3.54.183">
  <l>‘उद्यानसहकाराणामनुद्भिन्ना न मञ्जरी ।</l>
  <l>देयः पथिकनारीणां सतिलः सलिलाञ्चालिः ॥ १८३ ॥’</l>
</lg>
<div type="commentary"><p><q>अभाव एवेति</q> । अभावव्यवहारपात्रमेव तथाभूतस्यैव लक्षणमित्युक्तं पुरस्तात् ॥</p></div> <!-- commentary !-->
﻿<pb n="397"/>
<p>प्रध्वंसप्रागभावो यथा—</p>
<lg type="udāharaṇa" n="3.54.184">
  <l>'न मर्त्यलोकस्त्रिदिवात्प्रहीयते म्रियेत नाग्रे यदि वलभो जनः ।</l>
</lg>
<p>प्रध्वंसध्वंसो यथा—</p>
<lg type="udāharaṇa" n="3.54.184">
  <l>निवृत्तमेव त्रिदिवप्रयोजनं मृतः स चेज्जीवित एव जीवति ॥ १८४ ॥’</l>
</lg>
<div type="commentary"><p>वल्लभजनमरणं प्रध्वंसः स नञा निषिध्यते स तु निषेधः प्रागसत्त्वरूप एव । मृतः स चेदिति मरणोत्तरमभावो भवत्प्रध्वंसो भवति स चासंभवन्नपिशब्देन संभाव्यमानः कान्तिकारणं भवतीत्यलंकारकक्षामारोहति ॥</p></div><!-- commentary !-->
<p>प्रध्वंसप्रागभावप्रध्वंसो यथा—</p>
<lg type="udāharaṇa" n="3.54.185">
  <l>‘नामिलितमस्ति किंचित्काञ्चीदेशस्य सर्वथा नाथ ।</l>
  <l>प्रसरतु करस्तवायं प्रकृतिकृशे मध्यदेशेऽपि ॥ १८५ ॥’</l>
</lg>
<div type="commentary"><p><q>प्रध्वंसप्रागभावप्रध्वंस इति</q> । मरणेन प्रध्वंसनं तस्याभावः समस्तेन न जातस्याप्यभावो भिन्नेन प्रतिपादितः ॥</p></div> <!-- commentary !-->
<p>प्रध्वंसस्य प्रध्वंसाभावो यथा—</p>
<lg type="udāharaṇa" n="3.54.186">
  <l>‘एषा प्रवासं कथमप्यतीत्य याता पुनः संशयमन्यथैव ।</l>
  <l>को नाम पाकाभिमुखस्य जन्तोर्द्वाराणि दैवान्यपिधातुमीष्टे ॥ १८६ ॥’</l>
</lg>
<div type="commentary"><p><q>प्रध्वंसस्य प्रध्वंसामाव इति</q> । कथमपीत्यनेन प्रवासे दशम्यवस्था कटाक्षिता तस्यात्ययः प्रध्वंसप्रध्वंसः । पुनः संगममित्यनेन तस्यापि प्रध्वंसः । सुबोधमन्यत् ॥</p></div> <!-- commentary !-->
<p>इतरेतराभावाभावो यथा—</p>
<lg type="udāharaṇa" n="3.54.187">
  <l>‘शासनेऽपि गुरुणि व्यवस्थितं कृत्यवस्तुनि नियुङ्क्ष्व कामतः ।</l>
  <l>त्वत्प्रयोजनधनं धनंजयादन्य एष इति मां च मावगाः ॥ १८७ ॥’</l>
</lg>
<p>अत्यन्ताभावस्य सामर्थ्याभावस्य च प्रध्वंसाभावो यथा—</p>
<lg type="udāharaṇa" n="3.54.188">
  <l>‘अनाप्तपुण्योपचयैर्दुरापा फलस्य निर्धूतरजाः सवित्री ।</l>
  <l>तुल्या भवद्दर्शनसंपदेषा वृष्टेर्दिवो वीतबलाहकायः ॥ १८८ ॥’</l>
</lg>
<p>एते नातिदुर्बोधा इति न व्याकृताः ॥</p>
﻿<pb n="398"/>
<div type="commentary"><p>उक्तार्थालंकाराणां संख्यामाह—</p></div><!--commentary!-->
<lg type="kārikā" n="3.55">
  <l>अर्थालंकृतयोऽप्येताश्चतुर्विंशतिसंख्यया ।</l>
  <l>कथिता काव्यविज्ञानां चित्तप्रह्लादहेतवे ॥ ५५ ॥</l>
</lg> <!-- kārikā !-->
<div type="commentary">
<p><q>अर्थालंकृतय इति</q> । स्पष्टम् ॥</p></div> <!-- commentary !-->
<trailer><p>इति श्रीमहाराजाधिराजश्रीमद्भोजराजविरचिते सरस्वतीकण्ठा
भरणनाम्न्यलंकारशास्त्रेऽर्थालंकारस्तृतीयः परिच्छेदः ।</p></trailer>
<div type="commentary">
<trailer>
<lg>
  <l>श्रीरामसिंहदेवाज्ञामादाय रचितो मया ।</l>
  <l>दर्पणाख्यः सदा तेन तुष्यतां श्रीसरस्वती ॥</l>
</lg>
<lg>
  <l>रत्नेश्वरो नाम कवीश्वरोऽसौ विराजते काव्यसुधाभिषेकैः ।</l>
  <l>दुस्तर्कवक्राहतदुर्विदग्धां वसुंधरां पल्लवयन्नजस्रम् ॥</l>
</lg>
<lg>
  <l>अद्य स्फुरतु वाग्देव्याः कण्ठाभरणकौतुकम् ।</l>
  <l>मयि ब्रह्ममनोवृत्तौ कुर्वाणे रत्नदर्पणम् ॥</l>
</lg>
<p>इति श्रीमन्महाराजश्रीरामसिंहेन महामहोपाध्यायमनीषिरत्नेश्वरेण विरचय्य प्रकाशिते दर्पणाख्ये सरस्वतीकण्ठाभरणविवरणेऽर्थालंकारस्तृतीयः</p>
<p>परिच्छेदः समाप्तः ॥</p></trailer>
</div><!-- commentary !-->
</div> <!-- pariccheda !-->
</body>
</text>
</TEI>
